{
  "atk-s0202a0:0": "Namo tassa bhagavato arahato sammāsambuddhassa",
  "atk-s0202a0:1": "Majjhimanikāye",
  "atk-s0202a0:2": "Majjhimapaṇṇāsa-aṭṭhakathā",
  "atk-s0202a0:3": "1. Gahapativaggo",
  "atk-s0202a0:4": "1. Kandarakasuttavaṇṇanā",
  "atk-s0202a0:5_0": "1.Evaṁme sutanti kandarakasuttaṁ. Tattha campāyanti evaṁnāmake nagare. Tassa hi nagarassa",
  "atk-s0202a0:5_1": "ārāmapokkharaṇīādīsu tesu tesu ṭhānesu campakarukkhāva ussannā ahesuṁ, tasmā campāti",
  "atk-s0202a0:5_2": "saṅkhamagamāsi. Gaggarāya pokkharaṇiyā tīreti tassa campānagarassa avidūre gaggarāya",
  "atk-s0202a0:5_3": "nāma rājamahesiyā khaṇitattā gaggarāti laddhavohārā pokkharaṇī atthi. Tassā tīre",
  "atk-s0202a0:5_4": "samantato nīlādipañcavaṇṇakusumapaṭimaṇḍitaṁ mahantaṁ campakavanaṁ. Tasmiṁ bhagavā",
  "atk-s0202a0:5_5": "kusumagandhasugandhe campakavane viharati. Taṁ sandhāya “gaggarāya pokkharaṇiyā tīre”ti",
  "atk-s0202a0:5_6": "vuttaṁ. Mahatā bhikkhusaṅghena saddhinti adassitaparicchedena mahantena bhikkhusaṅghena",
  "atk-s0202a0:5_7": "saddhiṁ. Pessoti tassa nāmaṁ. Hatthārohaputtoti hatthācariyassa putto. Kandarakoca",
  "atk-s0202a0:5_8": "paribbājakoti kandarakoti evaṁnāmo channaparibbājako. Abhivādetvāti chabbaṇṇānaṁ",
  "atk-s0202a0:5_9": "ghanabuddharasmīnaṁ antaraṁ pavisitvā pasannalākhārase nimujjamāno viya, siṅgīsuvaṇṇavaṇṇaṁ",
  "atk-s0202a0:5_10": "dussavaraṁ pasāretvā sasīsaṁ pārupamāno viya, vaṇṇagandhasampannacampakapupphāni",
  "atk-s0202a0:5_11": "sirasā sampaṭicchanto viya, sinerupādaṁ upagacchanto puṇṇacando viya bhagavato cakkalakkhaṇapaṭimaṇḍite",
  "atk-s0202a0:5_12": "alattakavaṇṇaphullapadumasassirike pāde vanditvāti attho. Ekamantaṁ nisīdīti chanisajjadosavirahite",
  "atk-s0202a0:5_13": "ekasmiṁ okāse nisīdi.",
  "atk-s0202a0:6_0": "Tuṇhībhūtaṁ tuṇhībhūtanti yato yato anuviloketi, tato tato tuṇhībhūtamevāti attho.",
  "atk-s0202a0:6_1": "Tattha hi ekabhikkhussāpi hatthakukkuccaṁ vā pādakukkuccaṁ vā natthi, sabbe bhagavato",
  "atk-s0202a0:6_2": "ceva gāravena attano ca sikkhitasikkhatāya aññamaññaṁ vigatasallāpā antamaso ukkāsitasaddampi",
  "atk-s0202a0:6_3": "akarontā sunikhātaindakhīlā viya nivātaṭṭhāne sannisinnaṁ mahāsamuddaudakaṁ viya",
  "atk-s0202a0:6_4": "kāyenapi niccalā manasāpi avikkhittā rattavalāhakā viya sinerukūṭaṁ bhagavantaṁ parivāretvā",
  "atk-s0202a0:6_5": "nisīdiṁsu. Paribbājakassa evaṁ sannisinnaṁ parisaṁ disvā mahantaṁ pītisomanassaṁ",
  "atk-s0202a0:6_6": "uppajji. Uppannaṁ pana antohadayasmiṁyeva sannidahituṁ asakkonto piyasamudāhāraṁ",
  "atk-s0202a0:6_7": "samuṭṭhāpesi. Tasmā acchariyaṁ bhotiādimāha.",
  "atk-s0202a0:7_0": "Tattha andhassa pabbatārohanaṁ viya niccaṁ na hotīti acchariyaṁ. Ayaṁ tāva saddanayo.",
  "atk-s0202a0:7_1": "Ayaṁ pana aṭṭhakathānayo, accharāyogganti acchariyaṁ. Accharaṁ paharituṁ yuttanti",
  "atk-s0202a0:7_2": "attho. Abhūtapubbaṁ bhūtanti abbhutaṁ. Ubhayampetaṁ vimhayassevādhivacanaṁ. Taṁ panetaṁ",
  "atk-s0202a0:7_3": "garahaacchariyaṁ, pasaṁsāacchariyanti duvidhaṁ hoti. Tattha acchariyaṁ moggallāna",
  "atk-s0202a0:7_4": "abbhutaṁ moggallāna, yāva bāhāgahaṇāpi nāma so moghapuriso āgamessatīti, idaṁ garahaacchariyaṁ",
  "atk-s0202a0:7_5": "nāma. “Acchariyaṁ nandamāte abbhutaṁ nandamāte, yatra hi nāma cittuppādampi parisodhessasīti",
  "atk-s0202a0:7_6": "idaṁ pasaṁsāacchariyaṁ nāma. Idhāpi idameva adhippetaṁ” ayañhi taṁ pasaṁsanto evamāha.",
  "atk-s0202a0:8_0": "Yāvañcidanti ettha idanti nipātamattaṁ. Yāvāti pamāṇaparicchedo, yāva sammā paṭipādito,",
  "atk-s0202a0:8_1": "yattakena pamāṇena sammā paṭipādito, na sakkā tassa vaṇṇe vattuṁ, atha kho acchariyamevetaṁ",
  "atk-s0202a0:8_2": "abbhutamevetanti vuttaṁ hoti. Etaparamaṁyevāti evaṁ sammā paṭipādito eso bhikkhusaṅgho",
  "atk-s0202a0:8_3": "tassāpi bhikkhusaṅghassa paramoti etaparamo, taṁ etaparamaṁ yathā ayaṁ paṭipādito,",
  "atk-s0202a0:8_4": "evaṁ paṭipāditaṁ katvā paṭipādesuṁ, na ito bhiyyoti attho. Dutiyanaye evaṁ paṭipādessanti,",
  "atk-s0202a0:8_5": "na ito bhiyyoti yojetabbaṁ. Tattha paṭipāditoti ābhisamācārikavattaṁ ādiṁ katvā sammā",
  "atk-s0202a0:8_6": "apaccanīkapaṭipattiyaṁ yojito. Atha kasmā ayaṁ paribbājako atītānāgate buddhe dasseti,",
  "atk-s0202a0:8_7": "kimassa tiyaddhajānanañāṇaṁ atthīti. Natthi, nayaggāhe pana ṭhatvā “yenākārena ayaṁ",
  "atk-s0202a0:8_8": "bhikkhusaṅgho sannisinno danto vinīto upasanto, atītabuddhāpi etaparamaṁyeva katvā",
  "atk-s0202a0:8_9": "paṭipajjāpesuṁ, anāgatabuddhāpi paṭipajjāpessanti, natthi ito uttari paṭipādanā”ti",
  "atk-s0202a0:8_10": "maññamāno anubuddhiyā evamāha.",
  "atk-s0202a0:9_0": "2.Evametaṁ kandarakāti pāṭiekko anusandhi. Bhagavā kira taṁ sutvā “kandaraka tvaṁ",
  "atk-s0202a0:9_1": "bhikkhusaṅghaṁ upasantoti vadasi, imassa pana bhikkhusaṅghassa upasantakāraṇaṁ tuyhaṁ",
  "atk-s0202a0:9_2": "apākaṭaṁ, na hi tvaṁ samatiṁsa pāramiyā pūretvā kusalamūlaṁ paripācetvā bodhipallaṅke",
  "atk-s0202a0:9_3": "sabbaññutaññāṇaṁ paṭivijjhi, mayā pana pāramiyo pūretvā ñātatthacariyaṁ lokatthacariyaṁ",
  "atk-s0202a0:9_4": "buddhatthacariyañca koṭiṁ pāpetvā bodhipallaṅke sabbaññutaññāṇaṁ paṭividdhaṁ, mayhaṁ",
  "atk-s0202a0:9_5": "etesaṁ upasantakāraṇaṁ pākaṭa”nti dassetuṁ imaṁ desanaṁ ārabhi.",
  "atk-s0202a0:10_0": "Santi hi kandarakāti ayampi pāṭiekko anusandhi. Bhagavato kira etadahosi – “ayaṁ",
  "atk-s0202a0:10_1": "paribbājako imaṁ bhikkhusaṅghaṁ upasantoti vadati, ayañca bhikkhusaṅgho kappetvā",
  "atk-s0202a0:10_2": "pakappetvā kuhakabhāvena iriyāpathaṁ saṇṭhapento cittena anupasanto na upasantākāraṁ",
  "atk-s0202a0:10_3": "dasseti. Ettha pana bhikkhusaṅghe paṭipadaṁ pūrayamānāpi paṭipadaṁ pūretvā matthakaṁ",
  "atk-s0202a0:10_4": "patvā ṭhitabhikkhūpi atthi, tattha paṭipadaṁ pūretvā matthakaṁ pattā attanā paṭividdhaguṇeheva",
  "atk-s0202a0:10_5": "upasantā, paṭipadaṁ pūrayamānā uparimaggassa vipassanāya upasantā, ito muttā pana",
  "atk-s0202a0:10_6": "avasesā catūhi satipaṭṭhānehi upasantā. Taṁ nesaṁ upasantakāraṇaṁ dassessāmī”ti “iminā",
  "atk-s0202a0:10_7": "ca iminā ca kāraṇena ayaṁ bhikkhusaṅgho upasanto”ti dassetuṁ “santi hi kandarakā”tiādimāha.",
  "atk-s0202a0:11_0": "Tattha arahanto khīṇāsavātiādīsu yaṁ vattabbaṁ, taṁ mūlapariyāyasuttavaṇṇanāyameva",
  "atk-s0202a0:11_1": "vuttaṁ. Sekhapaṭipadampi tattheva vitthāritaṁ. Santatasīlāti satatasīlā nirantarasīlā.",
  "atk-s0202a0:11_2": "Santatavuttinoti tasseva vevacanaṁ, santatajīvikā vātipi attho. Tasmiṁ santatasīle",
  "atk-s0202a0:11_3": "ṭhatvāva jīvikaṁ kappenti, na dussīlyaṁ maraṇaṁ pāpuṇantīti attho.",
  "atk-s0202a0:12_0": "Nipakāti nepakkena samannāgatā paññavanto. Nipakavuttinoti paññāya vuttino, paññāya",
  "atk-s0202a0:12_1": "ṭhatvā jīvikaṁ kappenti. Yathā ekacco sāsane pabbajitvāpi jīvitakāraṇā chasu agocaresu",
  "atk-s0202a0:12_2": "carati, vesiyāgocaro hoti, vidhavathullakumārikapaṇḍakapānāgārabhikkhunigocaro hoti.",
  "atk-s0202a0:12_3": "Saṁsaṭṭho viharati rājūhi rājamahāmattehi titthiyehi titthiyasāvakehi ananulomikena",
  "atk-s0202a0:12_4": "gihisaṁsaggena, vejjakammaṁ karoti, dūtakammaṁ karoti, pahiṇakammaṁ karoti, gaṇḍaṁ",
  "atk-s0202a0:12_5": "phāleti, arumakkhanaṁ deti, uddhaṁvirecanaṁ deti, adhovirecanaṁ deti, natthutelaṁ",
  "atk-s0202a0:12_6": "pacati, pivanatelaṁ pacati, veḷudānaṁ, pattadānaṁ, pupphadānaṁ, phaladānaṁ, sinānadānaṁ,",
  "atk-s0202a0:12_7": "dantakaṭṭhadānaṁ, mukhodakadānaṁ, cuṇṇamattikadānaṁ deti, cāṭukamyaṁ karoti, muggasūpiyaṁ,",
  "atk-s0202a0:12_8": "pāribhaṭuṁ, jaṅghapesaniyaṁ karotīti ekavīsatividhāya anesanāya jīvikaṁ kappento",
  "atk-s0202a0:12_9": "anipakavutti nāma hoti, na paññāya ṭhatvā jīvikaṁ kappeti, tato kālakiriyaṁ katvā",
  "atk-s0202a0:12_10": "samaṇayakkho nāma hutvā “tassa saṅghāṭipi ādittā hoti sampajjalitā”ti vuttanayena",
  "atk-s0202a0:12_11": "mahādukkhaṁ anubhoti. Evaṁvidhā ahutvā jīvitahetupi sikkhāpadaṁ anatikkamanto catupārisuddhisīle",
  "atk-s0202a0:12_12": "patiṭṭhāya yathābalaṁ buddhavacanaṁ uggaṇhitvā rathavinītapaṭipadaṁ, mahāgosiṅgapaṭipadaṁ,",
  "atk-s0202a0:12_13": "mahāsuññatapaṭipadaṁ, anaṅgaṇapaṭipadaṁ, dhammadāyādapaṭipadaṁ, nālakapaṭipadaṁ,",
  "atk-s0202a0:12_14": "tuvaṭṭakapaṭipadaṁ, candopamapaṭipadanti imāni ariyapaṭipadāni pūrento catupaccaya-santosa-bhāvanārāma-ariyavaṁsapaṭipattiyaṁ",
  "atk-s0202a0:12_15": "kāyasakkhino hutvā anīkā nikkhantahatthī viya yūthā vissaṭṭhasīho viya nipacchābandhamahānāvā",
  "atk-s0202a0:12_16": "viya ca gamanādīsu ekavihārino vipassanaṁ paṭṭhapetvā ajjaajjeva arahattanti pavattaussāhā viharantīti attho.",
  "atk-s0202a0:13_0": "Suppatiṭṭhitacittāti catūsu satipaṭṭhānesu suṭṭhapitacittā hutvā. Sesā satipaṭṭhānakathā",
  "atk-s0202a0:13_1": "heṭṭhā vitthāritāva. Idha pana lokiyalokuttaramissakā satipaṭṭhānā kathitā, ettakena",
  "atk-s0202a0:13_2": "bhikkhusaṅghassa upasantakāraṇaṁ kathitaṁ hoti.",
  "atk-s0202a0:14_0": "3.Yāva supaññattāti yāva suṭṭhapitā sudesitā. Mayampi hi, bhanteti iminā esa attano",
  "atk-s0202a0:14_1": "kārakabhāvaṁ dasseti, bhikkhusaṅghañca ukkhipati. Ayañhettha adhippāyo, mayampi hi,",
  "atk-s0202a0:14_2": "bhante, gihi…pe… suppatiṭṭhitacittā viharāma, bhikkhusaṅghassa pana ayameva kasi",
  "atk-s0202a0:14_3": "ca bījañca yuganaṅgalañca phālapācanañca, tasmā bhikkhusaṅgho sabbakālaṁ satipaṭṭhānaparāyaṇo,",
  "atk-s0202a0:14_4": "mayaṁ pana kālena kālaṁ okāsaṁ labhitvā etaṁ manasikāraṁ karoma, mayampi kārakā,",
  "atk-s0202a0:14_5": "na sabbaso vissaṭṭhakammaṭṭhānāyevāti. Manussagahaneti manussānaṁ ajjhāsayagahanena",
  "atk-s0202a0:14_6": "gahanatā, ajjhāsayassāpi nesaṁ kilesagahanena gahanatā veditabbā. Kasaṭasāṭheyyesupi",
  "atk-s0202a0:14_7": "eseva nayo. Tattha aparisuddhaṭṭhena kasaṭatā, kerāṭiyaṭṭhena sāṭheyyatā veditabbā.",
  "atk-s0202a0:14_8": "Sattānaṁ hitāhitaṁ jānātīti evaṁ gahanakasaṭakerāṭiyānaṁ manussānaṁ hitāhitapaṭipadaṁ",
  "atk-s0202a0:14_9": "yāva suṭṭhu bhagavā jānāti. Yadidaṁ pasavoti ettha sabbāpi catuppadajāti pasavoti",
  "atk-s0202a0:14_10": "adhippetā. Pahomīti sakkomi. Yāvatakena antarenāti yattakena khaṇena. Campaṁ gatāgataṁ",
  "atk-s0202a0:14_11": "karissatīti assamaṇḍalato yāva campānagaradvārā gamanañca āgamanañca karissati. Sāṭheyyānīti",
  "atk-s0202a0:14_12": "saṭhattāni. Kūṭeyyānīti kūṭattāni. Vaṅkeyyānīti vaṅkattāni. Jimheyyānīti jimhattāni.",
  "atk-s0202a0:14_13": "Pātukarissatīti pakāsessati dassessati. Na hi sakkā tena tāni ettakena antarena dassetuṁ.",
  "atk-s0202a0:15_0": "Tattha yassa kismiñcideva ṭhāne ṭhātukāmassa sato yaṁ ṭhānaṁ manussānaṁ sappaṭibhayaṁ,",
  "atk-s0202a0:15_1": "purato gantvā vañcetvā ṭhassāmīti na hoti, tasmiṁ ṭhātukāmaṭṭhāneyeva nikhātatthambho",
  "atk-s0202a0:15_2": "viya cattāro pāde niccale katvā tiṭṭhati, ayaṁ saṭho nāma. Yassa pana kismiñcideva",
  "atk-s0202a0:15_3": "ṭhāne avacchinditvā khandhagataṁ pātetukāmassa sato yaṁ ṭhānaṁ manussānaṁ sappaṭibhayaṁ,",
  "atk-s0202a0:15_4": "purato gantvā vañcetvā pātessāmīti na hoti, tattheva avacchinditvā pāteti, ayaṁ kūṭo",
  "atk-s0202a0:15_5": "nāma. Yassa kismiñcideva ṭhāne maggā ukkamma nivattitvā paṭimaggaṁ ārohitukāmassa",
  "atk-s0202a0:15_6": "sato yaṁ ṭhānaṁ manussānaṁ sappaṭibhayaṁ, purato gantvā vañcetvā evaṁ karissāmīti",
  "atk-s0202a0:15_7": "na hoti, tattheva maggā ukkamma nivattitvā paṭimaggaṁ ārohati, ayaṁ vaṅko nāma. Yassa",
  "atk-s0202a0:15_8": "pana kālena vāmato kālena dakkhiṇato kālena ujumaggeneva gantukāmassa sato yaṁ ṭhānaṁ",
  "atk-s0202a0:15_9": "manussānaṁ sappaṭibhayaṁ, purato gantvā vañcetvā evaṁ karissāmīti na hoti, tattheva",
  "atk-s0202a0:15_10": "kālena vāmato kālena dakkhiṇato kālena ujumaggaṁ gacchati, tathā laṇḍaṁ vā passāvaṁ",
  "atk-s0202a0:15_11": "vā vissajjetukāmassa sato idaṁ ṭhānaṁ susammaṭṭhaṁ ākiṇṇamanussaṁ ramaṇīyaṁ, imasmiṁ",
  "atk-s0202a0:15_12": "ṭhāne evarūpaṁ kātuṁ na yuttaṁ, purato gantvā paṭicchannaṭhāne karissāmīti na hoti,",
  "atk-s0202a0:15_13": "tattheva karoti, ayaṁ jimho nāma. Iti imaṁ catubbidhampi kiriyaṁ sandhāyetaṁ vuttaṁ.",
  "atk-s0202a0:15_14": "Sabbāni tāni sāṭheyyāni kūṭeyyāni vaṅkeyyāni jimheyyāni pātukarissatīti evaṁ karontāpi",
  "atk-s0202a0:15_15": "te saṭhādayo tāni sāṭheyyādīni pātukaronti nāma.",
  "atk-s0202a0:16_0": "Evaṁ pasūnaṁ uttānabhāvaṁ dassetvā idāni manussānaṁ gahanabhāvaṁ dassento amhākaṁ",
  "atk-s0202a0:16_1": "pana, bhantetiādimāha. Tattha dāsāti antojātakā vā dhanakkītā vā karamarānītā vā",
  "atk-s0202a0:16_2": "sayaṁ vā dāsabyaṁ upagatā. Pessāti pesanakārakā. Kammakarāti bhattavetanabhatā. Aññathāva",
  "atk-s0202a0:16_3": "kāyenāti aññenevākārena kāyena samudācaranti, aññenevākārena vācāya, aññena ca nesaṁ",
  "atk-s0202a0:16_4": "ākārena cittaṁ ṭhitaṁ hotīti dasseti. Tattha ye sammukhā sāmike disvā paccuggamanaṁ",
  "atk-s0202a0:16_5": "karonti, hatthato bhaṇḍakaṁ gaṇhanti, imaṁ vissajjetvā imaṁ gaṇhantā sesānipi āsana-paññāpana-tālavaṇṭabījana-pādadhovanādīni",
  "atk-s0202a0:16_6": "sabbāni kiccāni karonti, parammukhakāle pana telampi uttarantaṁ na olokenti, satagghanakepi",
  "atk-s0202a0:16_7": "sahassagghanakepi kamme parihāyante nivattitvā oloketumpi na icchanti, ime aññathā",
  "atk-s0202a0:16_8": "kāyena samudācaranti nāma. Ye pana sammukhā “amhākaṁ sāmi amhākaṁ ayyo”tiādīni vatvā",
  "atk-s0202a0:16_9": "pasaṁsanti, parammukhā avattabbaṁ nāma natthi, yaṁ icchanti, taṁ vadanti, ime aññathā",
  "atk-s0202a0:16_10": "vācāya samudācaranti nāma.",
  "atk-s0202a0:17_0": "4.Cattārome pessapuggalāti ayampi pāṭiekko anusandhi. Ayañhi pesso “yāvañcidaṁ, bhante,",
  "atk-s0202a0:17_1": "bhagavā evaṁ manussagahaṇe evaṁ manussakasaṭe evaṁ manussasāṭheyye vattamāne sattānaṁ",
  "atk-s0202a0:17_2": "hitāhitaṁ jānātī”ti āha. Purime ca tayo puggalā ahitapaṭipadaṁ paṭipannā, upari catuttho",
  "atk-s0202a0:17_3": "hitapaṭipadaṁ, evamahaṁ sattānaṁ hitāhitaṁ jānāmīti dassetuṁ imaṁ desanaṁ ārabhi.",
  "atk-s0202a0:17_4": "Heṭṭhā kandarakassa kathāya saddhiṁ yojetumpi vaṭṭati. Tena vuttaṁ “yāvañcidaṁ bhotā",
  "atk-s0202a0:17_5": "gotamena sammā bhikkhusaṅgho paṭipādito”ti. Athassa bhagavā “purime tayo puggale",
  "atk-s0202a0:17_6": "pahāya upari catutthapuggalassa hitapaṭipattiyaṁyeva paṭipādemī”ti dassentopi imaṁ",
  "atk-s0202a0:17_7": "desanaṁ ārabhi. Santoti idaṁ saṁvijjamānāti padasseva vevacanaṁ. “Santā honti samitā",
  "atk-s0202a0:17_8": "vūpasantā”ti ettha hi niruddhā santāti vuttā. “Santā ete vihārā ariyassa vinaye vuccantī”ti",
  "atk-s0202a0:17_9": "ettha nibbutā. “Santo have sabbhi pavedayantī”ti ettha paṇḍitā. Idha pana vijjamānā",
  "atk-s0202a0:17_10": "upalabbhamānāti attho.",
  "atk-s0202a0:18_0": "Attantapādīsu attānaṁ tapati dukkhāpetīti attantapo. Attano paritāpanānuyogaṁ attaparitāpanānuyogaṁ.",
  "atk-s0202a0:18_1": "Paraṁ tapati dukkhāpetīti parantapo. Paresaṁ paritāpanānuyogaṁ paraparitāpanānuyogaṁ.",
  "atk-s0202a0:18_2": "Diṭṭheva dhammeti imasmiṁyeva attabhāve. Nicchātoti chātaṁ vuccati taṇhā, sā assa",
  "atk-s0202a0:18_3": "natthīti nicchāto. Sabbakilesānaṁ nibbutattā nibbuto. Anto tāpanakilesānaṁ abhāvā",
  "atk-s0202a0:18_4": "sītalo jātoti sītibhūto. Jhānamaggaphalanibbānasukhāni paṭisaṁvedetīti sukhapaṭisaṁvedī.",
  "atk-s0202a0:18_5": "Brahmabhūtena attanāti seṭṭhabhūtena attanā. Cittaṁ ārādhetīti cittaṁ sampādeti,",
  "atk-s0202a0:18_6": "paripūreti gaṇhāti pasādetīti attho.",
  "atk-s0202a0:19": "5.Dukkhapaṭikkūlanti dukkhassa paṭikūlaṁ, paccanīkasaṇṭhitaṁ dukkhaṁ apatthayamānanti attho.",
  "atk-s0202a0:20_0": "6.Paṇḍitoti idha catūhi kāraṇehi paṇḍitoti na vattabbo, satipaṭṭhānesu pana kammaṁ",
  "atk-s0202a0:20_1": "karotīti paṇḍitoti vattuṁ vaṭṭati. Mahāpaññoti idampi mahante atthe pariggaṇhātītiādinā",
  "atk-s0202a0:20_2": "mahāpaññalakkhaṇena na vattabbaṁ, satipaṭṭhānapariggāhikāya pana paññāya samannāgatattā",
  "atk-s0202a0:20_3": "mahāpaññoti vattuṁ vaṭṭati. Mahatā atthena saṁyutto agamissāti mahatā atthena saṁyutto",
  "atk-s0202a0:20_4": "hutvā gato bhaveyya, sotāpattiphalaṁ pāpuṇeyyāti attho. Kiṁ pana yesaṁ maggaphalānaṁ",
  "atk-s0202a0:20_5": "upanissayo atthi, buddhānaṁ sammukhībhāve ṭhitepi tesaṁ antarāyo hotīti. Āma hoti,",
  "atk-s0202a0:20_6": "na pana buddhe paṭicca, atha kho kiriyaparihāniyā vā pāpamittatāya vā hoti. Tattha",
  "atk-s0202a0:20_7": "kiriyaparihāniyā hoti nāma – sace hi dhammasenāpati dhanañjānissa brāhmaṇassa āsayaṁ",
  "atk-s0202a0:20_8": "ñatvā dhammaṁ adesayissā, so brāhmaṇo sotāpanno abhavissā, evaṁ tāva kiriyaparihāniyā",
  "atk-s0202a0:20_9": "hoti. Pāpamittatāya hoti nāma – sace hi ajātasattu devadattassa vacanaṁ gahetvā pitughātakammaṁ",
  "atk-s0202a0:20_10": "nākarissā, sāmaññaphalasuttakathitadivaseva sotāpanno abhavissā, tassa vacanaṁ gahetvā",
  "atk-s0202a0:20_11": "pitughātakammassa katattā pana na hoti, evaṁ pāpamittatāya hoti. Imassāpi upāsakassa",
  "atk-s0202a0:20_12": "kiriyaparihāni jātā, apariniṭṭhitāya desanāya uṭṭhahitvā pakkanto. Apica, bhikkhave,",
  "atk-s0202a0:20_13": "ettāvatāpi pessohatthārohaputto mahatā atthena saṁyuttoti katarena mahantena atthena?",
  "atk-s0202a0:20_14": "Dvīhi ānisaṁsehi. So kira upāsako saṅghe ca pasādaṁ paṭilabhi, satipaṭṭhānapariggahaṇatthāya",
  "atk-s0202a0:20_15": "cassa abhinavo nayo udapādi. Tena vuttaṁ “mahatā atthena saṁyutto”ti. Kandarako pana",
  "atk-s0202a0:20_16": "saṅghe pasādameva paṭilabhi. Etassa bhagavā kāloti etassa dhammakkhānassa, catunnaṁ",
  "atk-s0202a0:20_17": "vā puggalānaṁ vibhajanassa kālo.",
  "atk-s0202a0:21_0": "8.Orabbhikādīsu urabbhā vuccanti eḷakā, urabbhe hanatīti orabbhiko. Sūkarikādīsupi",
  "atk-s0202a0:21_1": "eseva nayo. Luddoti dāruṇo kakkhaḷo. Macchaghātakoti macchabandhakevaṭṭo. Bandhanāgārikoti",
  "atk-s0202a0:21_2": "bandhanāgāragopako. Kururakammantāti dāruṇakammantā.",
  "atk-s0202a0:22_0": "9.Muddhāvasittoti khattiyābhisekena muddhani abhisitto. Puratthimena nagarassāti",
  "atk-s0202a0:22_1": "nagarato puratthimadisāya. Santhāgāranti yaññasālaṁ. Kharājinaṁ nivāsetvāti sakhuraṁ",
  "atk-s0202a0:22_2": "ajinacammaṁ nivāsetvā. Sappitelenāti sappinā ca telena ca. Ṭhapetvā hi sappiṁ avaseso",
  "atk-s0202a0:22_3": "yo koci sneho telanti vuccati. Kaṇḍūvamānoti nakhānaṁ chinnattā kaṇḍūvitabbakāle",
  "atk-s0202a0:22_4": "tena kaṇḍūvamāno. Anantarahitāyāti asanthatāya. Sarūpavacchāyāti sadisavacchāya.",
  "atk-s0202a0:22_5": "Sace gāvī setā hoti, vacchopi setakova. Sace gāvī kabarā vā rattā vā, vacchopi tādiso",
  "atk-s0202a0:22_6": "vāti evaṁ sarūpavacchāya. So evamāhāti so rājā evaṁ vadeti. Vacchatarāti taruṇavacchakabhāvaṁ",
  "atk-s0202a0:22_7": "atikkantā balavavacchā. Vacchatarīsupi eseva nayo. Barihisatthāyāti parikkhepakaraṇatthāya",
  "atk-s0202a0:22_8": "ceva yaññabhūmiyaṁ attharaṇatthāya ca. Sesaṁ heṭṭhā tattha tattha vitthāritattā uttānamevāti.",
  "atk-s0202a0:23": "Papañcasūdaniyā majjhimanikāyaṭṭhakathāya",
  "atk-s0202a0:24": "Kandarakasuttavaṇṇanā niṭṭhitā.",
  "atk-s0202a0:25": "2. Aṭṭhakanāgarasuttavaṇṇanā",
  "atk-s0202a0:26_0": "17.Evaṁme sutanti aṭṭhakanāgarasuttaṁ. Tattha beluvagāmaketi vesāliyā dakkhiṇapasse",
  "atk-s0202a0:26_1": "avidūre beluvagāmako nāma atthi, taṁ gocaragāmaṁ katvāti attho. Dasamoti so hi jātigottavasena",
  "atk-s0202a0:26_2": "ceva sārappattakulagaṇanāya ca dasame ṭhāne gaṇīyati, tenassa dasamotveva nāmaṁ jātaṁ.",
  "atk-s0202a0:26_3": "Aṭṭhakanāgaroti aṭṭhakanagaravāsī. Kukkuṭārāmoti kukkuṭaseṭṭhinā kārito ārāmo.",
  "atk-s0202a0:27_0": "18.Tena bhagavatā…pe… akkhātoti ettha ayaṁ saṅkhepattho, yo so bhagavā samatiṁsa",
  "atk-s0202a0:27_1": "pāramiyo pūretvā sabbakilese bhañjitvā anuttaraṁ sammāsambodhiṁ abhisambuddho, tena",
  "atk-s0202a0:27_2": "bhagavatā, tesaṁ tesaṁ sattānaṁ āsayānusayaṁ jānatā, hatthatale ṭhapitaāmalakaṁ viya",
  "atk-s0202a0:27_3": "sabbaṁ ñeyyadhammaṁ passatā. Apica pubbenivāsādīhi jānatā, dibbena cakkhunā passatā,",
  "atk-s0202a0:27_4": "tīhi vijjāhi chahi vā pana abhiññāhi jānatā, sabbattha appaṭihatena samantacakkhunā",
  "atk-s0202a0:27_5": "passatā, sabbadhammajānanasamatthāya paññāya jānatā, sabbasattānaṁ cakkhuvisayātītāni",
  "atk-s0202a0:27_6": "tirokuṭṭādigatānipi rūpāni ativisuddhena maṁsacakkhunā passatā, attahitasādhikāya",
  "atk-s0202a0:27_7": "samādhipadaṭṭhānāya paṭivedhapaññāya jānatā, parahitasādhikāya karuṇāpadaṭṭhānāya",
  "atk-s0202a0:27_8": "desanāpaññāya passatā, arīnaṁ hatattā paccayādīnañca arahattā arahatā, sammā sāmañca",
  "atk-s0202a0:27_9": "saccānaṁ buddhattā sammāsambuddhena. Antarāyikadhamme vā jānatā, niyyānikadhamme",
  "atk-s0202a0:27_10": "passatā, kilesārīnaṁ hatattā arahatā, sāmaṁ sabbadhammānaṁ buddhattā sammāsambuddhenāti",
  "atk-s0202a0:27_11": "evaṁ catuvesārajjavasena catūhi kāraṇehi thomitena. Atthi nu kho eko dhammo akkhātoti.",
  "atk-s0202a0:28_0": "19.Abhisaṅkhatanti kataṁ uppāditaṁ. Abhisañcetayitanti cetayitaṁ pakappitaṁ. So tattha",
  "atk-s0202a0:28_1": "ṭhitoti so tasmiṁ samathavipassanādhamme ṭhito. Dhammarāgena dhammanandiyāti padadvayehi",
  "atk-s0202a0:28_2": "samathavipassanāsu chandarāgo vutto. Samathavipassanāsu hi sabbena sabbaṁ chandarāgaṁ",
  "atk-s0202a0:28_3": "pariyādiyituṁ sakkonto arahā hoti, asakkonto anāgāmī hoti. So samathavipassanāsu",
  "atk-s0202a0:28_4": "chandarāgassa appahīnattā catutthajjhānacetanāya suddhāvāse nibbattati, ayaṁ ācariyānaṁ samānakathā.",
  "atk-s0202a0:29_0": "Vitaṇḍavādī panāha “teneva dhammarāgenāti vacanato akusalena suddhāvāse nibbattatī”ti",
  "atk-s0202a0:29_1": "so “suttaṁ āharā”ti vattabbo, addhā aññaṁ apassanto idameva āharissati, tato vattabbo",
  "atk-s0202a0:29_2": "“kiṁ panidaṁ suttaṁ neyyatthaṁ nītattha”nti, addhā nītatthanti vakkhati. Tato vattabbo",
  "atk-s0202a0:29_3": "– evaṁ sante anāgāmiphalatthikena samathavipassanāsu chandarāgo kattabbo bhavissati,",
  "atk-s0202a0:29_4": "chandarāge uppādite anāgāmiphalaṁ paṭividdhaṁ bhavissati “mā suttaṁ me laddha”nti",
  "atk-s0202a0:29_5": "yaṁ vā taṁ vā dīpehi. Pañhaṁ kathentena hi ācariyassa santike uggahetvā attharasaṁ",
  "atk-s0202a0:29_6": "paṭivijjhitvā kathetuṁ vaṭṭati, akusalena hi sagge, kusalena vā apāye paṭisandhi",
  "atk-s0202a0:29_7": "nāma natthi. Vuttañhetaṁ bhagavatā –",
  "atk-s0202a0:30_0": "“Na, bhikkhave, lobhajena kammena dosajena kammena mohajena kammena devā paññāyanti,",
  "atk-s0202a0:30_1": "manussā paññāyanti, yā vā panaññāpi kāci sugatiyo, atha kho, bhikkhave, lobhajena",
  "atk-s0202a0:30_2": "kammena dosajena kammena mohajena kammena nirayo paññāyati, tiracchānayoni paññāyati,",
  "atk-s0202a0:30_3": "pettivisayo paññāyati, yā vā panaññāpi kāci duggatiyo”ti –",
  "atk-s0202a0:31": "Evaṁ paññāpetabbo. Sace sañjānāti sañjānātu, no ce sañjānāti, “gaccha pātova vihāraṁ pavisitvā yāguṁ pivāhī”ti uyyojetabbo.",
  "atk-s0202a0:32_0": "Yathā ca pana imasmiṁ sutte, evaṁ mahāmālukyovādepi mahāsatipaṭṭhānepi kāyagatāsatisuttepi",
  "atk-s0202a0:32_1": "samathavipassanā kathitā. Tattha imasmiṁ sutte samathavasena gacchatopi vipassanāvasena",
  "atk-s0202a0:32_2": "gacchatopi samathadhurameva dhuraṁ, mahāmālukyovāde vipassanāva dhuraṁ, mahāsatipaṭṭhānaṁ",
  "atk-s0202a0:32_3": "pana vipassanuttaraṁ nāma kathitaṁ, kāyagatāsatisuttaṁ samathuttaranti.",
  "atk-s0202a0:33_0": "Ayaṁ kho gahapati…pe… ekadhammo akkhātoti ekadhammaṁ pucchitena ayampi ekadhammoti",
  "atk-s0202a0:33_1": "evaṁ pucchāvasena kathitattā ekādasapi dhammā ekadhammo nāma jāto. Mahāsakuludāyisuttasmiñhi",
  "atk-s0202a0:33_2": "ekūnavīsati pabbāni paṭipadāvasena ekadhammo nāma jātāni, idha ekādasapucchāvasena",
  "atk-s0202a0:33_3": "ekadhammoti āgatāni. Amatuppattiyatthena vā sabbānipi ekadhammoti vattuṁ vaṭṭati.",
  "atk-s0202a0:34_0": "21.Nidhimukhaṁ gavesantoti nidhiṁ pariyesanto. Sakidevāti ekapayogena. Kathaṁ pana",
  "atk-s0202a0:34_1": "ekapayogeneva ekādasannaṁ nidhīnaṁ adhigamo hotīti. Idhekacco araññe nidhiṁ gavesamāno",
  "atk-s0202a0:34_2": "carati, tamenaṁ aññataro atthacarako disvā “kiṁ bho carasī”ti pucchati. So “jīvitavuttiṁ",
  "atk-s0202a0:34_3": "pariyesāmī”ti āha. Itaro “tena hi samma āgaccha, etaṁ pāsāṇaṁ pavattehī”ti āha. So",
  "atk-s0202a0:34_4": "taṁ pavattetvā uparūpari ṭhapitā vā kucchiyā kucchiṁ āhacca ṭhitā vā ekādasa kumbhiyo",
  "atk-s0202a0:34_5": "passeyya, evaṁ ekapayogena ekādasannaṁ nidhīnaṁ adhigamo hoti.",
  "atk-s0202a0:35_0": "Ācariyadhanaṁ pariyesissantīti aññatitthiyā hi yassa santike sippaṁ uggaṇhanti, tassa",
  "atk-s0202a0:35_1": "sippuggahaṇato pure vā pacchā vā antarantare vā gehato nīharitvā dhanaṁ denti. Yesaṁ",
  "atk-s0202a0:35_2": "gehe natthi, te ñātisabhāgato pariyesanti, tathā alabhamānā bhikkhampi caritvā dentiyeva.",
  "atk-s0202a0:35_3": "Taṁ sandhāyetaṁ vuttaṁ.",
  "atk-s0202a0:36_0": "Kimaṅgaṁ panāhanti bāhirakā tāva aniyyānikepi sāsane sippamattadāyakassa dhanaṁ pariyesanti;",
  "atk-s0202a0:36_1": "ahaṁ pana evaṁvidhe niyyānikasāsane ekādasavidhaṁ amatuppattipaṭipadaṁ desentassa",
  "atk-s0202a0:36_2": "ācariyassa pūjaṁ kiṁ na karissāmi, karissāmiyevāti vadati. Paccekadussayugenaacchādesīti",
  "atk-s0202a0:36_3": "ekamekassa bhikkhuno ekekaṁ dussayugamadāsīti attho. Samudācāravacanaṁ panettha evarūpaṁ",
  "atk-s0202a0:36_4": "hoti, tasmā acchādesīti vuttaṁ. Pañcasatavihāranti pañcasatagghanikaṁ paṇṇasālaṁ",
  "atk-s0202a0:36_5": "kāresīti attho. Sesaṁ sabbattha uttānamevāti.",
  "atk-s0202a0:37": "Papañcasūdaniyā majjhimanikāyaṭṭhakathāya",
  "atk-s0202a0:38": "Aṭṭhakanāgarasuttavaṇṇanā niṭṭhitā.",
  "atk-s0202a0:39": "3. Sekhasuttavaṇṇanā",
  "atk-s0202a0:40_0": "22.Evaṁme sutanti sekhasuttaṁ. Tattha navaṁ santhāgāranti adhunā kāritaṁ santhāgāraṁ,",
  "atk-s0202a0:40_1": "ekā mahāsālāti attho. Uyyogakālādīsu hi rājāno tattha ṭhatvā “ettakā purato gacchantu,",
  "atk-s0202a0:40_2": "ettakā pacchā, ettakā ubhohi passehi, ettakā hatthīsu abhiruhantu, ettakā assesu,",
  "atk-s0202a0:40_3": "ettakā rathesu tiṭṭhantū”ti evaṁ santhaṁ karonti, mariyādaṁ bandhanti, tasmā taṁ",
  "atk-s0202a0:40_4": "ṭhānaṁ santhāgāranti vuccati. Uyyogaṭṭhānato ca āgantvā yāva gehesu allagomayaparibhaṇḍādīni",
  "atk-s0202a0:40_5": "karonti, tāva dve tīṇi divasāni te rājāno tattha santhambhantītipi santhāgāraṁ. Tesaṁ",
  "atk-s0202a0:40_6": "rājūnaṁ saha atthānusāsanaṁ agārantipi santhāgāraṁ gaṇarājāno hi te, tasmā uppannakiccaṁ",
  "atk-s0202a0:40_7": "ekassa vasena na chijjati, sabbesaṁ chando laddhuṁ vaṭṭati, tasmā sabbe tattha sannipatitvā",
  "atk-s0202a0:40_8": "anusāsanti. Tena vuttaṁ “saha atthānusāsanaṁ agārantipi santhāgāra”nti. Yasmā panete",
  "atk-s0202a0:40_9": "tattha sannipatitvā “imasmiṁ kāle kasituṁ vaṭṭati, imasmiṁ kāle vapitu”nti evamādinā",
  "atk-s0202a0:40_10": "nayena gharāvāsakiccāni sammantayanti, tasmā chiddāvachiddaṁ gharāvāsaṁ tattha santharantītipi",
  "atk-s0202a0:40_11": "santhāgāraṁ. Acirakāritaṁ hotīti kaṭṭhakamma-silākamma-cittakammādivasena susajjitaṁ",
  "atk-s0202a0:40_12": "devavimānaṁ viya adhunā niṭṭhāpitaṁ. Samaṇena vāti ettha yasmā gharavatthupariggahakāleyeva",
  "atk-s0202a0:40_13": "devatā attano vasanaṭṭhānaṁ gaṇhanti, tasmā “devena vā”ti avatvā “samaṇena vā brāhmaṇena",
  "atk-s0202a0:40_14": "vā kenaci vā manussabhūtenā”ti vuttaṁ.",
  "atk-s0202a0:41_0": "Yena bhagavā tenupasaṅkamiṁsūti santhāgāraṁ niṭṭhitanti sutvā “gacchāma, naṁ passissāmā”ti",
  "atk-s0202a0:41_1": "gantvā dvārakoṭṭhakato paṭṭhāya sabbaṁ oloketvā “idaṁ santhāgāraṁ devavimānasadisaṁ",
  "atk-s0202a0:41_2": "ativiya manoramaṁ sassirikaṁ kena paṭhamaṁ paribhuttaṁ amhākaṁ dīgharattaṁ hitāya",
  "atk-s0202a0:41_3": "sukhāya assā”ti cintetvā “amhākaṁ ñātiseṭṭhassa paṭhamaṁ diyyamānepi satthunova anucchavikaṁ,",
  "atk-s0202a0:41_4": "dakkhiṇeyyavasena diyyamānepi satthunova anucchavikaṁ, tasmā paṭhamaṁ satthāraṁ paribhuñjāpessāma,",
  "atk-s0202a0:41_5": "bhikkhusaṅghassa āgamanaṁ karissāma, bhikkhusaṅghe āgate tepiṭakaṁ buddhavacanaṁ",
  "atk-s0202a0:41_6": "āgatameva bhavissati, satthāraṁ tiyāmarattiṁ amhākaṁ dhammakathaṁ kathāpessāma, iti",
  "atk-s0202a0:41_7": "tīhi ratanehi paribhuttaṁ mayaṁ pacchā paribhuñjissāma, evaṁ no dīgharattaṁ hitāya",
  "atk-s0202a0:41_8": "sukhāya bhavissatī”ti sanniṭṭhānaṁ katvā upasaṅkamiṁsu.",
  "atk-s0202a0:42_0": "Yena santhāgāraṁ tenupasaṅkamiṁsūti taṁ divasaṁ kira santhāgāraṁ kiñcāpi rājakulānaṁ",
  "atk-s0202a0:42_1": "dassanatthāya devavimānaṁ viya susajjitaṁ hoti supaṭijaggitaṁ, buddhārahaṁ pana katvā",
  "atk-s0202a0:42_2": "appaññattaṁ. Buddhā hi nāma araññajjhāsayā araññārāmā antogāme vaseyyuṁ vā no vā,",
  "atk-s0202a0:42_3": "tasmā bhagavato manaṁ jānitvāva paññāpessāmāti cintetvā te bhagavantaṁ upasaṅkamiṁsu.",
  "atk-s0202a0:42_4": "Idāni pana manaṁ labhitvā paññāpetukāmā yena santhāgāraṁ tenupasaṅkamiṁsu.",
  "atk-s0202a0:43_0": "Sabbasanthariṁ santhāgāraṁ santharitvāti yathā sabbameva santhataṁ hoti, evaṁ taṁ",
  "atk-s0202a0:43_1": "santharāpetvā. Sabbapaṭhamaṁ tāva “gomayaṁ nāma sabbamaṅgalesu vaṭṭatī”ti sudhāparikammakatampi",
  "atk-s0202a0:43_2": "bhūmiṁ allagomayena opuñchāpetvā parisukkhabhāvaṁ ñatvā yathā akkantaṭṭhāne padaṁ",
  "atk-s0202a0:43_3": "na paññāyati, evaṁ catujjātiyagandhehi limpāpetvā upari nānāvaṇṇe kaṭasārake santharitvā",
  "atk-s0202a0:43_4": "tesaṁ upari mahāpiṭṭhikakojavake ādiṁ katvā hatthattharaka-assattharaka-sīhattharaka-byagghattharaka-candattharaka-sūriyattharaka-cittattharakādīhi",
  "atk-s0202a0:43_5": "nānāvaṇṇehi attharaṇehi santharitabbakayuttaṁ sabbokāsaṁ santharāpesuṁ. Tena vuttaṁ",
  "atk-s0202a0:43_6": "“sabbasanthariṁ santhāgāraṁ santharitvā”ti.",
  "atk-s0202a0:44_0": "Āsanāni paññāpetvāti majjhaṭṭhāne tāva maṅgalatthambhaṁ nissāya mahārahaṁ buddhāsanaṁ",
  "atk-s0202a0:44_1": "paññāpetvā tattha yaṁ yaṁ mudukañca manoramañca paccattharaṇaṁ, taṁ taṁ paccattharitvā",
  "atk-s0202a0:44_2": "bhagavato lohitakaṁ manuññadassanaṁ upadhānaṁ upadahitvā upari suvaṇṇarajatatārakavicittaṁ",
  "atk-s0202a0:44_3": "vitānaṁ bandhitvā gandhadāmapupphadāmapattadāmādīhi paccattharaṇehi alaṅkaritvā samantā",
  "atk-s0202a0:44_4": "dvādasahatthaṭṭhāne pupphajālaṁ karitvā tiṁsahatthamattaṁ ṭhānaṁ paṭasāṇiyā parikkhipāpetvā",
  "atk-s0202a0:44_5": "pacchimabhittiṁ nissāya bhikkhusaṅghassa pallaṅkapīṭha-apassayapīṭha-muṇḍapīṭhāni",
  "atk-s0202a0:44_6": "paññāpetvā upari setapaccattharaṇehi paccattharāpetvā pācīnabhittiṁ nissāya attano",
  "atk-s0202a0:44_7": "attano mahāpiṭṭhikakojavake paññāpetvā haṁsalomādipūritāni upadhānāni ṭhapāpesuṁ",
  "atk-s0202a0:44_8": "“evaṁ akilamamānā sabbarattiṁ dhammaṁ suṇissāmā”ti. Idaṁ sandhāya vuttaṁ “āsanāni paññāpetvā”ti.",
  "atk-s0202a0:45_0": "Udakamaṇikanti mahākucchikaṁ udakacāṭiṁ. Upaṭṭhapetvāti evaṁ bhagavā ca bhikkhusaṅgho",
  "atk-s0202a0:45_1": "ca yathāruciyā hatthe vā dhovissanti pāde vā, mukhaṁ vā vikkhālessantīti tesu tesu",
  "atk-s0202a0:45_2": "ṭhānesu maṇivaṇṇassa udakassa pūrāpetvā vāsatthāya nānāpupphāni ceva udakavāsacuṇṇāni",
  "atk-s0202a0:45_3": "ca pakkhipitvā kadalipaṇṇehi pidahitvā patiṭṭhāpesuṁ. Idaṁ sandhāya vuttaṁ “upaṭṭhapetvā”ti.",
  "atk-s0202a0:46_0": "Telappadīpaṁ āropetvāti rajatasuvaṇṇādimayadaṇḍāsu dīpikāsu yonakarūpakirātarūpakādīnaṁ",
  "atk-s0202a0:46_1": "hatthe ṭhapitasuvaṇṇarajatādimayakapallakādīsu ca telappadīpaṁ jalayitvāti attho.",
  "atk-s0202a0:46_2": "Yena bhagavā tenupasaṅkamiṁsūti ettha pana te sakyarājāno na kevalaṁ santhāgārameva,",
  "atk-s0202a0:46_3": "atha kho yojanāvaṭṭe kapilavatthusmiṁ nagaravīthiyopi sammajjāpetvā dhaje ussāpetvā",
  "atk-s0202a0:46_4": "gehadvāresu puṇṇaghaṭe ca kadaliyo ca ṭhapāpetvā sakalanagaraṁ dīpamālādīhi vippakiṇṇatārakaṁ",
  "atk-s0202a0:46_5": "viya katvā “khīrapāyake dārake khīraṁ pāyetha, dahare kumāre lahuṁ lahuṁ bhojetvā",
  "atk-s0202a0:46_6": "sayāpetha, uccāsaddaṁ mā karittha, ajja ekarattiṁ satthā antogāme vasissati, buddhā",
  "atk-s0202a0:46_7": "nāma appasaddakāmā hontī”ti bheriṁ carāpetvā sayaṁ daṇḍadīpikā ādāya yena bhagavā tenupasaṅkamiṁsu.",
  "atk-s0202a0:47_0": "Athakho bhagavā nivāsetvā pattacīvaramādāya saddhiṁ bhikkhusaṅghena yena navaṁ santhāgāraṁ",
  "atk-s0202a0:47_1": "tenupasaṅkamīti. “Yassa dāni, bhante, bhagavā kālaṁ maññatī”ti evaṁ kira kāle ārocite",
  "atk-s0202a0:47_2": "bhagavā lākhārasena tintarattakoviḷārapupphavaṇṇaṁ rattadupaṭṭaṁ kattariyā padumaṁ",
  "atk-s0202a0:47_3": "kantanto viya saṁvidhāya timaṇḍalaṁ paṭicchādento nivāsetvā suvaṇṇapāmaṅgena padumakalāpaṁ",
  "atk-s0202a0:47_4": "parikkhipanto viya vijjullatāsassirikaṁ kāyabandhanaṁ bandhitvā rattakambalena gajakumbhaṁ",
  "atk-s0202a0:47_5": "pariyonaddhanto viya ratanasatubbedhe suvaṇṇagghike pavāḷajālaṁ khipamāno viya suvaṇṇacetiye",
  "atk-s0202a0:47_6": "rattakambalakañcukaṁ paṭimuñcanto viya gacchantaṁ puṇṇacandaṁ rattavaṇṇavalāhakena",
  "atk-s0202a0:47_7": "paṭicchādayamāno viya kañcanapabbatamatthake supakkalākhārasaṁ parisiñcanto viya",
  "atk-s0202a0:47_8": "cittakūṭapabbatamatthakaṁ vijjullatāya parikkhipanto viya ca sacakkavāḷasineruyugandharaṁ",
  "atk-s0202a0:47_9": "mahāpathaviṁ cāletvā gahitaṁ nigrodhapallavasamānavaṇṇaṁ rattavarapaṁsukūlaṁ pārupitvā",
  "atk-s0202a0:47_10": "gandhakuṭidvārato nikkhami kañcanaguhato sīho viya udayapabbatakūṭato puṇṇacando",
  "atk-s0202a0:47_11": "viya ca. Nikkhamitvā pana gandhakuṭipamukhe aṭṭhāsi.",
  "atk-s0202a0:48_0": "Athassa kāyato meghamukhehi vijjukalāpā viya rasmiyo nikkhamitvā suvaṇṇarasadhārāparisekamañjaripattapupphaphalaviṭape",
  "atk-s0202a0:48_1": "viya ārāmarukkhe kariṁsu. Tāvadeva ca attano attano pattacīvaramādāya mahābhikkhusaṅgho",
  "atk-s0202a0:48_2": "bhagavantaṁ parivāresi. Te pana parivāretvā ṭhitā bhikkhū evarūpā ahesuṁ appicchā",
  "atk-s0202a0:48_3": "santuṭṭhā pavivittā asaṁsaṭṭhā āraddhavīriyā vattāro vacanakkhamā codakā pāpagarahī",
  "atk-s0202a0:48_4": "sīlasampannā samādhisampannā paññāvimuttivimuttiñāṇadassanasampannāti. Tehi parivārito",
  "atk-s0202a0:48_5": "bhagavā rattakambalaparikkhitto viya suvaṇṇakkhandho rattapadumasaṇḍamajjhagatā viya",
  "atk-s0202a0:48_6": "suvaṇṇanāvā pavāḷavedikāparikkhitto viya suvaṇṇapāsādo virocittha. Sāriputtamoggallānādayo",
  "atk-s0202a0:48_7": "mahātherāpi naṁ meghavaṇṇaṁ paṁsukūlaṁ pārupitvā maṇivammavammikā viya mahānāgā parivārayiṁsu",
  "atk-s0202a0:48_8": "vantarāgā bhinnakilesā vijaṭitajaṭā chinnabandhanā kule vā gaṇe vā alaggā.",
  "atk-s0202a0:49_0": "Iti bhagavā sayaṁ vītarāgo vītarāgehi, vītadoso vītadosehi, vītamoho vītamohehi,",
  "atk-s0202a0:49_1": "nittaṇho nittaṇhehi, nikkileso nikkilesehi, sayaṁ buddho bahussutabuddhehi parivārito,",
  "atk-s0202a0:49_2": "pattaparivāritaṁ viya kesaraṁ, kesaraparivāritā viya kaṇṇikā, aṭṭhanāgasahassaparivārito",
  "atk-s0202a0:49_3": "viya chaddanto nāgarājā, navutihaṁsasahassaparivārito viya dhataraṭṭho haṁsarājā,",
  "atk-s0202a0:49_4": "senaṅgaparivārito viya cakkavatti, marugaṇaparivārito viya sakko devarājā, brahmagaṇaparivārito",
  "atk-s0202a0:49_5": "viya hāritamahābrahmā, tārāgaṇaparivārito viya puṇṇacando, asamena buddhavesena aparimāṇena",
  "atk-s0202a0:49_6": "buddhavilāsena kapilavatthugamanamaggaṁ paṭipajji.",
  "atk-s0202a0:50_0": "Athassa puratthimakāyato suvaṇṇavaṇṇā rasmī uṭṭhahitvā asītihatthaṭṭhānaṁ aggahesi.",
  "atk-s0202a0:50_1": "Pacchimakāyato dakkhiṇahatthato, vāmahatthato suvaṇṇavaṇṇā rasmī uṭṭhahitvā asītihatthaṭṭhānaṁ",
  "atk-s0202a0:50_2": "aggahesi. Upari kesantato paṭṭhāya sabbakesāvattehi moragīvavaṇṇā rasmī uṭṭhahitvā",
  "atk-s0202a0:50_3": "gaganatale asītihatthaṭṭhānaṁ aggahesi. Heṭṭhā pādatalehi pavāḷavaṇṇā rasmī uṭṭhahitvā",
  "atk-s0202a0:50_4": "ghanapathaviyaṁ asītihatthaṭṭhānaṁ aggahesi. Evaṁ samantā asītihatthamattaṁ ṭhānaṁ",
  "atk-s0202a0:50_5": "chabbaṇṇā buddharasmiyo vijjotamānā vipphandamānā kañcanadaṇḍadīpikāhi niccharitvā",
  "atk-s0202a0:50_6": "ākāsaṁ pakkhandajālā viya cātuddīpikamahāmeghato nikkhantavijjullatā viya vidhāviṁsu.",
  "atk-s0202a0:50_7": "Sabbadisābhāgā suvaṇṇacampakapupphehi vikiriyamānā viya, suvaṇṇaghaṭā nikkhantasuvaṇṇarasadhārāhi",
  "atk-s0202a0:50_8": "siñcamānā viya, pasāritasuvaṇṇapaṭaparikkhittā viya, verambhavātasamuṭṭhitakiṁsukakaṇikārapupphacuṇṇasamokiṇṇā viya vippakiriṁsu.",
  "atk-s0202a0:51_0": "Bhagavatopi asītianubyañjanabyāmappabhādvattiṁsavaralakkhaṇasamujjalaṁ sarīraṁ samuggatatārakaṁ",
  "atk-s0202a0:51_1": "viya gaganatalaṁ, vikasitamiva padumavanaṁ, sabbapāliphullo viya yojanasatiko pāricchattako,",
  "atk-s0202a0:51_2": "paṭipāṭiyā ṭhapitānaṁ dvattiṁsūcandānaṁ dvattiṁsasūriyānaṁ dvattiṁsacakkavattīnaṁ",
  "atk-s0202a0:51_3": "dvattiṁsadevarājānaṁ dvattiṁsamahābrahmānaṁ siriyā siriṁ abhibhavamānaṁ viya virocittha,",
  "atk-s0202a0:51_4": "yathā taṁ dasahi pāramīhi dasahi upapāramīhi dasahi paramatthapāramīhi supūritāhi",
  "atk-s0202a0:51_5": "samatiṁsapāramitāhi alaṅkataṁ. Kappasatasahasādhikāni cattāri asaṅkhyeyyāni dinnadānaṁ",
  "atk-s0202a0:51_6": "rakkhitasīlaṁ katakalyāṇakammaṁ ekasmiṁ attabhāve osaritvā vipākaṁ dātuṁ ṭhānaṁ alabhamānaṁ",
  "atk-s0202a0:51_7": "sambādhapattaṁ viya ahosi. Nāvāsahassabhaṇḍaṁ ekanāvaṁ āropanakālo viya, sakaṭasahassabhaṇḍaṁ",
  "atk-s0202a0:51_8": "ekasakaṭaṁ āropanakālo viya, pañcavīsatiyā nadīnaṁ oghassa sambhijja mukhadvāre ekato",
  "atk-s0202a0:51_9": "rāsībhūtakālo viya ca ahosi.",
  "atk-s0202a0:52_0": "Imāya buddhasiriyā obhāsamānassāpi ca bhagavato purato anekāni daṇḍadīpikasahassāni",
  "atk-s0202a0:52_1": "ukkhipiṁsu. Tathā pacchato. Vāmapasse dakkhiṇapasse. Jātikusumacampakavanamallikarattuppalanīluppalamakulasinduvārapupphāni",
  "atk-s0202a0:52_2": "ceva nīlapītādivaṇṇasugandhagandhacuṇṇāni ca cātuddīpikameghavissaṭṭhodakavuṭṭhiyo",
  "atk-s0202a0:52_3": "viya vippakiriṁsu. Pañcaṅgikatūriyanigghosā ceva buddhadhammasaṅghaguṇappaṭisaṁyuttā",
  "atk-s0202a0:52_4": "thutighosā ca sabbadisā pūrayiṁsu. Devamanussanāgasupaṇṇagandhabbayakkhādīnaṁ akkhīni",
  "atk-s0202a0:52_5": "amatapānaṁ viya labhiṁsu. Imasmiṁ pana ṭhāne ṭhatvā padasahassena gamanavaṇṇaṁ vattuṁ",
  "atk-s0202a0:52_6": "vaṭṭati. Tatridaṁ mukhamattaṁ –",
  "atk-s0202a0:53": "“Evaṁ sabbaṅgasampanno, kampayanto vasundharaṁ;",
  "atk-s0202a0:54": "Aheṭhayanto pāṇāni, yāti lokavināyako.",
  "atk-s0202a0:55": "Dakkhiṇaṁ paṭhamaṁ pādaṁ, uddharanto narāsabho;",
  "atk-s0202a0:56": "Gacchanto sirisampanno, sobhate dvipaduttamo.",
  "atk-s0202a0:57": "Gacchato buddhaseṭṭhassa, heṭṭhā pādatalaṁ mudu;",
  "atk-s0202a0:58": "Samaṁ samphusate bhūmiṁ, rajasā nupalippati.",
  "atk-s0202a0:59": "Ninnaṭṭhānaṁ unnamati, gacchante lokanāyake;",
  "atk-s0202a0:60": "Unnatañca samaṁ hoti, pathavī ca acetanā.",
  "atk-s0202a0:61": "Pāsāṇā sakkharā ceva, kathalā khāṇukaṇṭakā;",
  "atk-s0202a0:62": "Sabbe maggā vivajjanti, gacchante lokanāyake.",
  "atk-s0202a0:63": "Nātidūre uddharati, naccāsanne ca nikkhipaṁ;",
  "atk-s0202a0:64": "Aghaṭṭayanto niyyāti, ubho jāṇū ca gopphake.",
  "atk-s0202a0:65": "Nātisīghaṁ pakkamati, sampannacaraṇo muni;",
  "atk-s0202a0:66": "Na cātisaṇikaṁ yāti, gacchamāno samāhito.",
  "atk-s0202a0:67": "Uddhaṁ adho ca tiriyaṁ, disañca vidisaṁ tathā;",
  "atk-s0202a0:68": "Na pekkhamāno so yāti, yugamattamhi pekkhati.",
  "atk-s0202a0:69": "Nāgavikkantacāro so, gamane sobhate jino;",
  "atk-s0202a0:70": "Cāruṁ gacchati lokaggo, hāsayanto sadevake.",
  "atk-s0202a0:71": "Uḷurājāva sobhanto, catucārīva kesarī;",
  "atk-s0202a0:72": "Tosayanto bahū satte, puraṁ seṭṭhaṁ upāgamī”ti.",
  "atk-s0202a0:73_0": "Vaṇṇakālo nāma kiresa, evaṁvidhesu kālesu buddhassa sarīravaṇṇe vā guṇavaṇṇe vā dhammakathikassa",
  "atk-s0202a0:73_1": "thāmoyeva pamāṇaṁ cuṇṇiyapadehi vā gāthābandhena vā yattakaṁ sakkoti, tattakaṁ vattabbaṁ.",
  "atk-s0202a0:73_2": "Dukkathitanti na vattabbaṁ. Appamāṇavaṇṇā hi buddhā, tesaṁ buddhāpi anavasesato vaṇṇaṁ",
  "atk-s0202a0:73_3": "vattuṁ asamatthā, pageva itarā pajāti. Iminā sirivilāsena alaṅkatappaṭiyattaṁ sakyarājapuraṁ",
  "atk-s0202a0:73_4": "pavisitvā bhagavā pasannacittena janena gandhadhūmavāsacuṇṇādīhi pūjayamāno santhāgāraṁ",
  "atk-s0202a0:73_5": "pāvisi. Tena vuttaṁ – “atha kho bhagavā nivāsetvā pattacīvaramādāya saddhiṁ bhikkhusaṅghena",
  "atk-s0202a0:73_6": "yena evaṁ santhāgāraṁ tenupasaṅkamī”ti.",
  "atk-s0202a0:74_0": "Bhagavantaṁyeva purakkhatvāti bhagavantaṁ purato katvā. Tattha bhagavā bhikkhūnañceva",
  "atk-s0202a0:74_1": "upāsakānañca majjhe nisinno gandhodakena nhāpetvā dukūlacumbaṭakena vodakaṁ katvā",
  "atk-s0202a0:74_2": "jātihiṅgulakena majjitvā rattakambalapaliveṭhite pīṭhe ṭhapitarattasuvaṇṇaghanapaṭimā",
  "atk-s0202a0:74_3": "viya ativirocittha. Ayaṁ panettha porāṇānaṁ vaṇṇabhaṇanamaggo –",
  "atk-s0202a0:75": "“Gantvāna maṇḍalamāḷaṁ, nāgavikkantacaraṇo;",
  "atk-s0202a0:76": "Obhāsayanto lokaggo, nisīdi varamāsane.",
  "atk-s0202a0:77": "Tasmiṁ nisinno naradammasārathi,",
  "atk-s0202a0:78": "Devātidevo satapuññalakkhaṇo;",
  "atk-s0202a0:79": "Buddhāsane majjhagato virocati,",
  "atk-s0202a0:80": "Suvaṇṇanekkhaṁ viya paṇḍukambale.",
  "atk-s0202a0:81": "Nekkhaṁ jambonadasseva, nikkhittaṁ paṇḍukambale;",
  "atk-s0202a0:82": "Virocati vītamalo, maṇiverocano yathā.",
  "atk-s0202a0:83": "Mahāsālova samphullo, nerurājāvalaṅkato;",
  "atk-s0202a0:84": "Suvaṇṇayūpasaṅkāso, padumo kokanado yathā.",
  "atk-s0202a0:85": "Jalanto dīparukkhova, pabbatagge yathā sikhī;",
  "atk-s0202a0:86": "Devānaṁ pāricchattova, sabbaphullo virocathā”ti.",
  "atk-s0202a0:87_0": "Kāpilavatthavesakye bahudeva rattiṁ dhammiyā kathāyāti ettha dhammī kathā nāma santhāgāraanumodanappaṭisaṁyuttā",
  "atk-s0202a0:87_1": "pakiṇṇakakathā veditabbā. Tadā hi bhagavā ākāsagaṅgaṁ otārento viya pathavojaṁ ākaḍḍhanto",
  "atk-s0202a0:87_2": "viya mahājambuṁ khandhe gahetvā cālento viya yojanikaṁ madhubhaṇḍaṁ cakkayantena",
  "atk-s0202a0:87_3": "pīḷetvā madhupānaṁ pāyamāno viya kāpilavatthavānaṁ sakyānaṁ hitasukhāvahaṁ pakiṇṇakakathaṁ",
  "atk-s0202a0:87_4": "kathesi. “Āvāsadānaṁ nāmetaṁ mahārāja mahantaṁ, tumhākaṁ āvāso mayā paribhutto bhikkhusaṅghena",
  "atk-s0202a0:87_5": "paribhutto mayā ca bhikkhusaṅghena ca paribhutto pana dhammaratanena paribhutto yevāti",
  "atk-s0202a0:87_6": "tīhi ratanehi paribhutto nāma hoti. Āvāsadānasmiñhi dinne sabbadānaṁ dinnameva hoti.",
  "atk-s0202a0:87_7": "Bhūmaṭṭhakapaṇṇasālāya vā sākhāmaṇḍapassa vāpi ānisaṁso nāma paricchindituṁ na sakkā”ti",
  "atk-s0202a0:87_8": "nānānayavicittaṁ bahuṁ dhammakathaṁ kathetvā –",
  "atk-s0202a0:88": "“Sītaṁ uṇhaṁ paṭihanti, tato vāḷamigāni ca;",
  "atk-s0202a0:89": "Sarīsape ca makase, sisire cāpi vuṭṭhiyo.",
  "atk-s0202a0:90": "Tato vātātapo ghoro, sañjāto paṭihaññati;",
  "atk-s0202a0:91": "Leṇatthañca sukhatthañca, jhāyituñca vipassituṁ.",
  "atk-s0202a0:92": "Vihāradānaṁ saṅghassa, aggaṁ buddhena vaṇṇitaṁ;",
  "atk-s0202a0:93": "Tasmā hi paṇḍito poso, sampassaṁ atthamattano.",
  "atk-s0202a0:94": "Vihāre kāraye ramme, vāsayettha bahussute;",
  "atk-s0202a0:95": "Tesaṁ annañca pānañca, vatthasenāsanāni ca.",
  "atk-s0202a0:96": "Dadeyya ujubhūtesu, vippasannena cetasā;",
  "atk-s0202a0:97": "Te tassa dhammaṁ desenti, sabbadukkhāpanūdanaṁ;",
  "atk-s0202a0:98": "Yaṁ so dhammaṁ idhaññāya, parinibbāti anāsavo”ti. –",
  "atk-s0202a0:99_0": "Evaṁ ayampi āvāse ānisaṁso, ayampi ānisaṁsoti bahudevarattiṁ atirekataraṁ diyaḍḍhayāmaṁ",
  "atk-s0202a0:99_1": "āvāsānisaṁsakathaṁ kathesi. Tattha imā gāthāva saṅgahaṁ āruḷhā, pakiṇṇakadhammadesanā",
  "atk-s0202a0:99_2": "pana saṅgahaṁ na ārohati. Sandassesītiādīni vuttatthāneva.",
  "atk-s0202a0:100_0": "Āyasmantaṁ ānandaṁ āmantesīti dhammakathaṁ kathāpetukāmo jānāpesi. Atha kasmā sāriputtamahāmoggallānamahākassapādīsu",
  "atk-s0202a0:100_1": "asītimahātheresu vijjamānesu bhagavā ānandattherassa bhāramakāsīti. Parisajjhāsayavasena.",
  "atk-s0202a0:100_2": "Āyasmā hi ānando bahussutānaṁ aggo, pahosi parimaṇḍalehi padabyañjanehi madhuradhammakathaṁ",
  "atk-s0202a0:100_3": "kathetunti sākiyamaṇḍale pākaṭo paññāto. Tassa sakyarājūhi vihāraṁ gantvāpi dhammakathā",
  "atk-s0202a0:100_4": "sutapubbā, orodhā pana nesaṁ na yathāruciyā vihāraṁ gantuṁ labhanti, tesaṁ etadahosi",
  "atk-s0202a0:100_5": "– “aho vata bhagavā appaṁyeva dhammakathaṁ kathetvā amhākaṁ ñātiseṭṭhassa ānandassa",
  "atk-s0202a0:100_6": "bhāraṁ kareyyā”ti. Tesaṁ ajjhāsayavasena bhagavā tasseva bhāramakāsi.",
  "atk-s0202a0:101_0": "Sekho pāṭipadoti paṭipannako sekhasamaṇo. So tuyhaṁ paṭibhātu upaṭṭhātu, tassa paṭipadaṁ",
  "atk-s0202a0:101_1": "desehīti paṭipadāya puggalaṁ niyametvā dasseti. Kasmā pana bhagavā imaṁ paṭipadaṁ",
  "atk-s0202a0:101_2": "niyamesi? Bahūhi kāraṇehi. Ime tāva sakyā maṅgalasālāya maṅgalaṁ paccāsīsanti vaḍḍhiṁ",
  "atk-s0202a0:101_3": "icchanti, ayañca sekhapaṭipadā mayhaṁ sāsane maṅgalapaṭipadā vaḍḍhamānakapaṭipadātipi",
  "atk-s0202a0:101_4": "imaṁ paṭipadaṁ niyamesi. Tassañca parisati sekhāva bahū nisinnā, te attanā paṭividdhaṭṭhāne",
  "atk-s0202a0:101_5": "kathīyamāne akilamantāva sallakkhessantītipi imaṁ paṭipadaṁ niyamesi. Āyasmā ca ānando",
  "atk-s0202a0:101_6": "sekhapaṭisambhidāpattova, so attanā paṭividdhe paccakkhaṭṭhāne kathento akilamanto",
  "atk-s0202a0:101_7": "viññāpetuṁ sakkhissatītipi imaṁ paṭipadaṁ niyamesi. Sekhapaṭipadāya ca tissopi sikkhā",
  "atk-s0202a0:101_8": "osaṭā, tattha adhisīlasikkhāya kathitāya sakalaṁ vinayapiṭakaṁ kathitameva hoti,",
  "atk-s0202a0:101_9": "adhicittasikkhāya kathitāya sakalaṁ suttantapiṭakaṁ kathitaṁ hoti, adhipaññāsikkhāya",
  "atk-s0202a0:101_10": "kathitāya sakalaṁ abhidhammapiṭakaṁ kathitaṁ hoti, ānando ca bahussuto tipiṭakadharo,",
  "atk-s0202a0:101_11": "so pahoti tīhi piṭakehi tisso sikkhā kathetuṁ, evaṁ kathite sakyānaṁ maṅgalameva",
  "atk-s0202a0:101_12": "vaḍḍhiyeva bhavissatītipi imaṁ paṭipadaṁ niyamesi.",
  "atk-s0202a0:102_0": "Piṭṭhi me āgilāyatīti kasmā āgilāyati? Bhagavato hi chabbassāni padhānaṁ padahantassa",
  "atk-s0202a0:102_1": "mahantaṁ kāyadukkhaṁ ahosi, athassa aparabhāge mahallakakāle piṭṭhivāto uppajji.",
  "atk-s0202a0:102_2": "Akāraṇaṁ vā etaṁ. Pahoti hi bhagavā uppannaṁ vedanaṁ vikkhambhetvā ekampi dvepi sattāhe",
  "atk-s0202a0:102_3": "ekapallaṅkena nisīdituṁ. Santhāgārasālaṁ pana catūhi iriyāpathehi paribhuñjitukāmo",
  "atk-s0202a0:102_4": "ahosi, tattha pādadhovanaṭṭhānato yāva dhammāsanā agamāsi, ettake ṭhāne gamanaṁ nipphannaṁ.",
  "atk-s0202a0:102_5": "Dhammāsanaṁ patto thokaṁ ṭhatvā nisīdi, ettake ṭhānaṁ. Diyaḍḍhayāmaṁ dhammāsane nisīdi,",
  "atk-s0202a0:102_6": "ettake ṭhāne nisajjā nipphannā. Idāni dakkhiṇena passena thokaṁ nipanne sayanaṁ nipphajjissatīti",
  "atk-s0202a0:102_7": "evaṁ catūhi iriyāpathehi paribhuñjitukāmo ahosi. Upādinnakasarīrañca nāma “no āgilāyatī”ti",
  "atk-s0202a0:102_8": "na vattabbaṁ, tasmā ciraṁ nisajjāya sañjātaṁ appakampi āgilāyanaṁ gahetvā evamāha.",
  "atk-s0202a0:103_0": "Saṅghāṭiṁ paññāpetvāti santhāgārassa kira ekapasse te rājāno paṭṭasāṇiṁ parikkhipāpetvā",
  "atk-s0202a0:103_1": "kappiyamañcakaṁ paññapetvā kappiyapaccattharaṇena attharitvā upari suvaṇṇa-tāraka-gandhamālā-dāmapaṭimaṇḍitaṁ",
  "atk-s0202a0:103_2": "vitānaṁ bandhitvā gandhatelappadīpaṁ āropayiṁsu “appeva nāma satthā dhammāsanato",
  "atk-s0202a0:103_3": "vuṭṭhāya thokaṁ vissamanto idha nipajjeyya, evaṁ no imaṁ santhāgāraṁ bhagavatā catūhi",
  "atk-s0202a0:103_4": "iriyāpathehi paribhuttaṁ dīgharattaṁ hitāya sukhāya bhavissatī”ti. Satthāpi tadeva",
  "atk-s0202a0:103_5": "sandhāya tattha saṅghāṭiṁ paññapetvā nipajji. Uṭṭhānasaññaṁ manasi karitvāti ettakaṁ",
  "atk-s0202a0:103_6": "kālaṁ atikkamitvā vuṭṭhahissāmīti vuṭṭhānasaññaṁ citte ṭhapetvā.",
  "atk-s0202a0:104_0": "23.Mahānāmaṁ sakkaṁ āmantesīti so kira tasmiṁ kāle tassaṁ parisati jeṭṭhako pāmokkho,",
  "atk-s0202a0:104_1": "tasmiṁ saṅgahite sesaparisā saṅgahitāva hotīti thero tameva āmantesi. Sīlasampannoti",
  "atk-s0202a0:104_2": "sīlena sampanno, sampannasīlo paripuṇṇasīloti attho. Saddhammehīti sundaradhammehi,",
  "atk-s0202a0:104_3": "sataṁ vā sappurisānaṁ dhammehi.",
  "atk-s0202a0:105_0": "24.Kathañca mahānāmāti iminā ettakena ṭhānena sekhapaṭipadāya mātikaṁ ṭhapetvā paṭipāṭiyā",
  "atk-s0202a0:105_1": "vitthāretukāmo evamāha. Tattha sīlasampannotiādīni “sampannasīlā, bhikkhave, viharathā”ti",
  "atk-s0202a0:105_2": "ākaṅkheyyasuttādīsu vuttanayeneva veditabbāni.",
  "atk-s0202a0:106_0": "25.Kāyaduccaritenātiādīsu upayogatthe karaṇavacanaṁ, hiriyitabbāni kāyaduccaritādīni",
  "atk-s0202a0:106_1": "hiriyati jigucchatīti attho. Ottappaniddese hetvatthe karaṇavacanaṁ, kāyaduccaritādīhi",
  "atk-s0202a0:106_2": "ottappassa hetubhūtehi ottappati bhāyatīti attho. Āraddhavīriyoti paggahitavīriyo",
  "atk-s0202a0:106_3": "anosakkitamānaso. Pahānāyāti pahānatthāya. Upasampadāyāti paṭilābhatthāya. Thāmavāti",
  "atk-s0202a0:106_4": "vīriyathāmena samannāgato. Daḷhaparakkamoti thiraparakkamo. Anikkhittadhuro kusalesu",
  "atk-s0202a0:106_5": "dhammesūti kusalesu dhammesu anoropitadhuro anosakkitavīriyo. Paramenāti uttamena.",
  "atk-s0202a0:106_6": "Satinepakkenāti satiyā ca nipakabhāvena ca. Kasmā pana satibhājaniye paññā āgatāti?",
  "atk-s0202a0:106_7": "Satiyā balavabhāvadīpanatthaṁ. Paññāvippayuttā hi sati dubbalā hoti, sampayuttā balavatīti.",
  "atk-s0202a0:107_0": "Cirakatampīti attanā vā parena vā kāyena cirakataṁ cetiyaṅgaṇavattādi asīti mahāvattapaṭipattipūraṇaṁ.",
  "atk-s0202a0:107_1": "Cirabhāsitampīti attanā vā parena vā vācāya cirabhāsitaṁ sakkaccaṁ uddisana-uddisāpana-dhammosāraṇa-dhammadesanā-upanisinnakathā-anumodaniyādivasena",
  "atk-s0202a0:107_2": "pavattitaṁ vacīkammaṁ. Saritā anussaritāti tasmiṁ kāyena cirakate “kāyo nāma kāyaviññatti,",
  "atk-s0202a0:107_3": "cirabhāsite vācā nāma vacīviññatti. Tadubhayampi rūpaṁ, taṁsamuṭṭhāpikā cittacetasikā",
  "atk-s0202a0:107_4": "arūpaṁ. Iti ime rūpārūpadhammā evaṁ uppajjitvā evaṁ niruddhā”ti sarati ceva anussarati",
  "atk-s0202a0:107_5": "ca, satisambojjhaṅgaṁ samuṭṭhāpetīti attho. Bojjhaṅgasamuṭṭhāpikā hi sati idha adhippetā.",
  "atk-s0202a0:107_6": "Tāya satiyā esa sakimpi saraṇena saritā, punappunaṁ saraṇena anussaritāti veditabbā.",
  "atk-s0202a0:108_0": "Udayatthagāminiyāti pañcannaṁ khandhānaṁ udayavayagāminiyā udayañca vayañca paṭivijjhituṁ",
  "atk-s0202a0:108_1": "samatthāya. Ariyāyāti vikkhambhanavasena ca samucchedavasena ca kilesehi ārakā ṭhitāya",
  "atk-s0202a0:108_2": "parisuddhāya. Paññāya samannāgatoti vipassanāpaññāya ceva maggapaññāya ca samaṅgībhūto.",
  "atk-s0202a0:108_3": "Nibbedhikāyāti sāyeva nibbijjhanato nibbedhikāti vuccati, tāya samannāgatoti attho.",
  "atk-s0202a0:108_4": "Tattha maggapaññāya samucchedavasena anibbiddhapubbaṁ apadālitapubbaṁ lobhakkhandhaṁ",
  "atk-s0202a0:108_5": "dosakkhandhaṁ mohakkhandhaṁ nibbijjhati padāletīti nibbedhikā. Vipassanāpaññāya tadaṅgavasena",
  "atk-s0202a0:108_6": "nibbedhikāya maggapaññāya paṭilābhasaṁvattanato cāti vipassanā “nibbedhikā”ti vattuṁ",
  "atk-s0202a0:108_7": "vaṭṭati. Sammā dukkhakkhayagāminiyāti idhāpi maggapaññā “sammā hetunā nayena vaṭṭadukkhaṁ",
  "atk-s0202a0:108_8": "khepayamānā gacchatīti sammā dukkhakkhayagāminī nāma. Vipassanā tadaṅgavasena vaṭṭadukkhañca",
  "atk-s0202a0:108_9": "kilesadukkhañca khepayamānā gacchatīti dukkhakkhayagāminī. Dukkhakkhayagāminiyā vā",
  "atk-s0202a0:108_10": "maggapaññāya paṭilābhasaṁvattanato esā dukkhakkhayagāminī”ti veditabbā.",
  "atk-s0202a0:109_0": "26.Abhicetasikānanti abhicittaṁ seṭṭhacittaṁ sitānaṁ nissitānaṁ. Diṭṭhadhammasukhavihārānanti",
  "atk-s0202a0:109_1": "appitappitakkhaṇe sukhapaṭilābhahetūnaṁ. Nikāmalābhīti icchiticchitakkhaṇe samāpajjitā.",
  "atk-s0202a0:109_2": "Akicchalābhīti nidukkhalābhī. Akasiralābhīti vipulalābhī. Paguṇabhāvena eko icchiticchitakkhaṇe",
  "atk-s0202a0:109_3": "samāpajjituṁ sakkoti, samādhipāripanthikadhamme pana akilamanto vikkhambhetuṁ na",
  "atk-s0202a0:109_4": "sakkoti, so attano anicchāya khippameva vuṭṭhāti, yathāparicchedavasena samāpattiṁ",
  "atk-s0202a0:109_5": "ṭhapetuṁ na sakkoti ayaṁ kicchalābhī kasiralābhī nāma. Eko icchiticchitakkhaṇe ca",
  "atk-s0202a0:109_6": "samāpajjituṁ sakkoti, samādhipāripanthikadhamme ca akilamanto vikkhambheti, so yathāparicchedavaseneva",
  "atk-s0202a0:109_7": "vuṭṭhātuṁ sakkoti, ayaṁ akicchalābhī akasiralābhī nāma.",
  "atk-s0202a0:110_0": "27.Ayaṁvuccati mahānāma ariyasāvako sekho pāṭipadoti mahānāma ariyasāvako sekho pāṭipado",
  "atk-s0202a0:110_1": "vipassanāgabbhāya vaḍḍhamānakapaṭipadāya samannāgatoti vuccatīti dasseti. Apuccaṇḍatāyāti",
  "atk-s0202a0:110_2": "apūtiaṇḍatāya. Bhabbo abhinibbhidāyāti vipassanādiñāṇappabhedāya bhabbo. Sambodhāyāti",
  "atk-s0202a0:110_3": "ariyamaggāya. Anuttarassa yogakkhemassāti arahattaṁ anuttaro yogakkhemo nāma, tadabhigamāya",
  "atk-s0202a0:110_4": "bhabboti dasseti. Yā panāyamettha atthadīpanatthaṁ upamā āhaṭā, sā cetokhilasutte",
  "atk-s0202a0:110_5": "vuttanayeneva veditabbā. Kevalañhi tattha “tassā kukkuṭiyā aṇḍesu tividhakiriyakaraṇaṁ",
  "atk-s0202a0:110_6": "viya hi imassa bhikkhuno ussoḷhipannarasehi aṅgehi samannāgatabhāvo”ti yaṁ evaṁ opammasaṁsandanaṁ",
  "atk-s0202a0:110_7": "āgataṁ, taṁ idha evaṁ sīlasampanno hotītiādivacanato “tassā kukkuṭiyā aṇḍesu tividhakiriyakaraṇaṁ",
  "atk-s0202a0:110_8": "viya imassa bhikkhuno sīlasampannatādīhi pannarasehi dhammehi samaṅgibhāvo”ti. Evaṁ",
  "atk-s0202a0:110_9": "yojetvā veditabbaṁ. Sesaṁ sabbattha vuttasadisameva.",
  "atk-s0202a0:111_0": "28.Imaṁyeva anuttaraṁ upekkhāsatipārisuddhinti imaṁ paṭhamādijjhānehi asadisaṁ uttamaṁ",
  "atk-s0202a0:111_1": "catutthajjhānikaṁ upekkhāsatipārisuddhiṁ. Paṭhamābhinibbhidāti paṭhamo ñāṇabhedo.",
  "atk-s0202a0:111_2": "Dutiyādīsupi eseva nayo. Kukkuṭacchāpako pana ekavāraṁ mātukucchito ekavāraṁ aṇḍakosatoti",
  "atk-s0202a0:111_3": "dve vāre jāyati. Ariyasāvako tīhi vijjāhi tāyo vāre jāyati. Pubbenivāsacchādakaṁ",
  "atk-s0202a0:111_4": "tamaṁ vinodetvā pubbenivāsañāṇena paṭhamaṁ jāyati, sattānaṁ cutipaṭisandhicchādakaṁ",
  "atk-s0202a0:111_5": "tamaṁ vinodetvā dibbacakkhuñāṇena dutiyaṁ jāyati, catusaccapaṭicchādakaṁ tamaṁ vinodetvā",
  "atk-s0202a0:111_6": "āsavakkhayañāṇena tatiyaṁ jāyati.",
  "atk-s0202a0:112_0": "29.Idampissa hoti caraṇasminti idampi sīlaṁ assa bhikkhuno caraṇaṁ nāma hotīti attho.",
  "atk-s0202a0:112_1": "Caraṇaṁ nāma bahu anekavidhaṁ, sīlādayo pannarasadhammā, tattha idampi ekaṁ caraṇanti",
  "atk-s0202a0:112_2": "attho. Padattho pana carati tena agatapubbaṁ disaṁ gacchatīti caraṇaṁ. Esa nayo sabbattha.",
  "atk-s0202a0:113_0": "Idampissa hoti vijjāyāti idaṁ pubbenivāsañāṇaṁ tassa vijjā nāma hotīti attho. Vijjā",
  "atk-s0202a0:113_1": "nāma bahu anekavidhā, vipassanañāṇādīni aṭṭha ñāṇāni, tattha idampi ñāṇaṁ ekā vijjātipi",
  "atk-s0202a0:113_2": "attho. Padattho pana vinivijjhitvā etāya jānātīti vijjā. Esa nayo sabbattha. Vijjāsampanno",
  "atk-s0202a0:113_3": "itipīti tīhi vijjāhi vijjāsampanno itipi. Caraṇasampanno itipīti pañcadasahi dhammehi",
  "atk-s0202a0:113_4": "caraṇasampanno itipi. Tadubhayena pana vijjācaraṇasampanno itipīti.",
  "atk-s0202a0:114_0": "30.Sanaṅkumārenāti porāṇakakumārena, cirakālato paṭṭhāya kumāroti paññātena. So kira",
  "atk-s0202a0:114_1": "manussapathe pañcacūḷakakumārakakāle jhānaṁ nibbattetvā aparihīnajjhāno brahmaloke",
  "atk-s0202a0:114_2": "nibbatti, tassa so attabhāvo piyo ahosi manāpo, tasmā tādiseneva attabhāvena carati,",
  "atk-s0202a0:114_3": "tena naṁ sanaṅkumāroti sañjānanti. Janetasminti janitasmiṁ, pajāyāti attho. Ye gottapaṭisārinoti",
  "atk-s0202a0:114_4": "ye janetasmiṁ gottaṁ paṭisaranti “ahaṁ gotamo, ahaṁ kassapo”ti, tesu loke gottapaṭisārīsu",
  "atk-s0202a0:114_5": "khattiyo seṭṭho. Anumatā bhagavatāti mama pañhabyākaraṇena saddhiṁ saṁsanditvā desitāti",
  "atk-s0202a0:114_6": "ambaṭṭhasutte buddhena bhagavatā “ahampi, ambaṭṭha, evaṁ vadāmi –",
  "atk-s0202a0:115": "‘Khattiyo seṭṭho janetasmiṁ, ye gottapaṭisārino;",
  "atk-s0202a0:116": "Vijjācaraṇasampanno, so seṭṭho devamānuse’ti”. –",
  "atk-s0202a0:117_0": "Evaṁ bhāsantena anuññātā anumoditā. Sādhu sādhu ānandāti, bhagavā kira ādito paṭṭhāya",
  "atk-s0202a0:117_1": "niddaṁ anokkamantova imaṁ suttaṁ sutvā ānandena sekhapaṭipadāya kūṭaṁ gahitanti ñatvā",
  "atk-s0202a0:117_2": "uṭṭhāya pallaṅkaṁ ābhujitvā nisinno sādhukāraṁ adāsi. Ettāvatā ca pana idaṁ suttaṁ",
  "atk-s0202a0:117_3": "jinabhāsitaṁ nāma jātaṁ. Sesaṁ sabbattha uttānamevāti.",
  "atk-s0202a0:118": "Papañcasūdaniyā majjhimanikāyaṭṭhakathāya",
  "atk-s0202a0:119": "Sekhasuttavaṇṇanā niṭṭhitā.",
  "atk-s0202a0:120": "4. Potaliyasuttavaṇṇanā",
  "atk-s0202a0:121_0": "31.Evaṁme sutanti potaliyasuttaṁ. Tattha aṅguttarāpesūti aṅgāyeva so janapado, mahiyā",
  "atk-s0202a0:121_1": "panassa uttarena yā āpo, tāsaṁ avidūrattā uttarāpotipi vuccati. Kataramahiyā uttarena",
  "atk-s0202a0:121_2": "yā āpoti, mahāmahiyā. Tatthāyaṁ āvibhāvakathā – ayaṁ kira jambudīpo dasasahassayojanaparimāṇo.",
  "atk-s0202a0:121_3": "Tattha ca catusahassayojanappamāṇo padeso udakena ajjhotthaṭo samuddoti saṅkhaṁ gato.",
  "atk-s0202a0:121_4": "Tisahassayojanappamāṇe manussā vasanti. Tisahassayojanappamāṇe himavā patiṭṭhito",
  "atk-s0202a0:121_5": "ubbedhena pañcayojanasatiko caturāsītikūṭasahassapaṭimaṇḍito samantato sandamānapañcasatanadīvicitto,",
  "atk-s0202a0:121_6": "yattha āyāmavitthārena ceva gambhīratāya ca paṇṇāsapaṇṇāsayojanā diyaḍḍhayojanasataparimaṇḍalā",
  "atk-s0202a0:121_7": "anotattadaho kaṇṇamuṇḍadaho rathakāradaho chaddantadaho kuṇāladaho mandākinīdaho",
  "atk-s0202a0:121_8": "sīhapapātadahoti satta mahāsarā patiṭṭhitā. Tesu anotattadaho sudassanakūṭaṁ citrakūṭaṁ",
  "atk-s0202a0:121_9": "kāḷakūṭaṁ gandhamādanakūṭaṁ kelāsakūṭanti imehi pañcahi pabbatehi parikkhitto.",
  "atk-s0202a0:122_0": "Tattha sudassanakūṭaṁ sovaṇṇamayaṁ dviyojanasatubbedhaṁ antovaṅkaṁ kākamukhasaṇṭhānaṁ",
  "atk-s0202a0:122_1": "tameva saraṁ paṭicchādetvā ṭhitaṁ. Citrakūṭaṁ sabbaratanamayaṁ. Kāḷakūṭaṁ añjanamayaṁ.",
  "atk-s0202a0:122_2": "Gandhamādanakūṭaṁ sānumayaṁ abbhantare muggavaṇṇaṁ, mūlagandho sāragandho pheggugandho",
  "atk-s0202a0:122_3": "tacagandho papaṭikagandho rasagandho pattagandho pupphagandho phalagandho gandhagandhoti",
  "atk-s0202a0:122_4": "imehi dasahi gandhehi ussannaṁ nānappakāraosadhasañchannaṁ, kāḷapakkhauposathadivase",
  "atk-s0202a0:122_5": "ādittamiva aṅgāraṁ jalantaṁ tiṭṭhati. Kelāsakūṭaṁ rajatamayaṁ. Sabbāni sudassanena",
  "atk-s0202a0:122_6": "samānubbedhasaṇṭhānāni, tameva saraṁ paṭicchādetvā ṭhitāni. Tāni sabbāni devānubhāvena",
  "atk-s0202a0:122_7": "nāgānubhāvena ca vassanti, nadiyo ca tesu sandanti. Taṁ sabbampi udakaṁ anotattameva",
  "atk-s0202a0:122_8": "pavisati. Candimasūriyā dakkhiṇena vā uttarena vā gacchantā pabbatantarena tattha",
  "atk-s0202a0:122_9": "obhāsaṁ karonti, ujuṁ gacchantā na karonti, tenevassa anotattanti saṅkhā udapādi.",
  "atk-s0202a0:123_0": "Tattha manoharasilātalāni nimmacchakacchapāni phalikasadisanimmaludakāni nhānatitthāni",
  "atk-s0202a0:123_1": "supaṭiyattāni honti, yesu buddhapaccekabuddhakhīṇāsavā ca iddhimanto ca isayo nhāyanti,",
  "atk-s0202a0:123_2": "devayakkhādayo uyyānakīḷakaṁ kīḷanti.",
  "atk-s0202a0:124_0": "Tassa catūsu passesu sīhamukhaṁ hatthimukhaṁ assamukhaṁ usabhamukhanti cattāri mukhāni",
  "atk-s0202a0:124_1": "honti, yehi catasso nadiyo sandanti. Sīhamukhena nikkhantanadītīre sīhā bahutarā",
  "atk-s0202a0:124_2": "honti. Hatthimukhādīhi hatthiassausabhā. Puratthimadisato nikkhantanadī anotattaṁ",
  "atk-s0202a0:124_3": "tikkhattuṁ padakkhiṇaṁ katvā itarā tisso nadiyo anupagamma pācīnahimavanteneva amanussapathaṁ",
  "atk-s0202a0:124_4": "gantvā mahāsamuddaṁ pavisati. Pacchimadisato ca uttaradisato ca nikkhantanadiyopi",
  "atk-s0202a0:124_5": "tatheva padakkhiṇaṁ katvā pacchimahimavanteneva uttarahimavanteneva ca amanussapathaṁ",
  "atk-s0202a0:124_6": "gantvā mahāsamuddaṁ pavisanti. Dakkhiṇadisato nikkhantanadī pana taṁ tikkhattuṁ padakkhiṇaṁ",
  "atk-s0202a0:124_7": "katvā dakkhiṇena ujukaṁ pāsāṇapiṭṭheneva saṭṭhiyojanāni gantvā pabbataṁ paharitvā",
  "atk-s0202a0:124_8": "vuṭṭhāya parikkhepena tigāvutappamāṇā udakadhārā ca hutvā ākāsena saṭṭhiyojanāni",
  "atk-s0202a0:124_9": "gantvā tiyaggaḷe nāma pāsāṇe patitā, pāsāṇo udakadhārāvegena bhinno. Tattha paññāsayojanappamāṇā",
  "atk-s0202a0:124_10": "tiyaggaḷā nāma pokkharaṇī jātā, pokkharaṇiyā kūlaṁ bhinditvā pāsāṇaṁ pavisitvā saṭṭhiyojanāni",
  "atk-s0202a0:124_11": "gatā. Tato ghanapathaviṁ bhinditvā umaṅgena saṭṭhiyojanāni gantvā viñjhuṁ nāma tiracchānapabbataṁ",
  "atk-s0202a0:124_12": "paharitvā hatthatale pañcaṅgulisadisā pañcadhārā hutvā pavattanti. Sā tikkhattuṁ",
  "atk-s0202a0:124_13": "anotattaṁ padakkhiṇaṁ katvā gataṭṭhāne āvaṭṭagaṅgāti vuccati. Ujukaṁ pāsāṇapiṭṭhena",
  "atk-s0202a0:124_14": "saṭṭhiyojanāni gataṭṭhāne kaṇhagaṅgāti, ākāsena saṭṭhiyojanāni gataṭṭhāne ākāsagaṅgāti,",
  "atk-s0202a0:124_15": "tiyaggaḷapāsāṇe paññāsayojanokāse ṭhitā tiyaggaḷapokkharaṇīti, kūlaṁ bhinditvā pāsāṇaṁ",
  "atk-s0202a0:124_16": "pavisitvā saṭṭhiyojanāni gataṭṭhāne bahalagaṅgāti, umaṅgena saṭṭhiyojanāni gataṭṭhāne",
  "atk-s0202a0:124_17": "umaṅgagaṅgāti vuccati. Viñjhuṁ nāma tiracchānapabbataṁ paharitvā pañcadhārā hutvā",
  "atk-s0202a0:124_18": "pavattaṭṭhāne pana gaṅgā yamunā aciravatī sarabhū mahīti pañcadhā saṅkhaṁ gatā. Evametā",
  "atk-s0202a0:124_19": "pañca mahānadiyo himavantato pabhavanti. Tāsu yā ayaṁ pañcamī mahī nāma, sā idha",
  "atk-s0202a0:124_20": "mahāmahīti adhippetā. Tassā uttarena yā āpo, tāsaṁ avidūrattā so janapado aṅguttarāpoti",
  "atk-s0202a0:124_21": "veditabbo. Tasmiṁ aṅguttarāpesu janapade.",
  "atk-s0202a0:125_0": "Āpaṇaṁnāmāti tasmiṁ kira nigame vīsati āpaṇamukhasahassāni vibhattāni ahesuṁ. Iti",
  "atk-s0202a0:125_1": "so āpaṇānaṁ ussannattā āpaṇantveva saṅkhaṁ gato. Tassa ca nigamassa avidūre nadītīre",
  "atk-s0202a0:125_2": "ghanacchāyo ramaṇīyo bhūmibhāgo mahāvanasaṇḍo, tasmiṁ bhagavā viharati. Tenevettha",
  "atk-s0202a0:125_3": "vasanaṭṭhānaṁ na niyāmitanti veditabbaṁ. Yenaññataro vanasaṇḍo tenupasaṅkamīti bhikkhusaṅghaṁ",
  "atk-s0202a0:125_4": "vasanaṭṭhānaṁ pesetvā ekakova upasaṅkami potaliyaṁ gahapatiṁ sandhāya. Potaliyopi",
  "atk-s0202a0:125_5": "kho gahapatīti potaliyoti evaṁnāmako gahapati. Sampannanivāsanapāvuraṇoti paripuṇṇanivāsanapāvuraṇo,",
  "atk-s0202a0:125_6": "ekaṁ dīghadasaṁ sāṭakaṁ nivattho ekaṁ pārutoti attho. Chattupāhanāhīti chattaṁ gahetvā",
  "atk-s0202a0:125_7": "upāhanā āruyhāti attho. Āsanānīti pallaṅkapīṭhapalālapīṭhakādīni. Antamaso sākhābhaṅgampi",
  "atk-s0202a0:125_8": "hi āsananteva vuccati. Gahapativādenāti gahapatīti iminā vacanena. Samudācaratīti voharati.",
  "atk-s0202a0:126_0": "Bhagavantaṁ etadavocāti tatiyaṁ gahapatīti vacanaṁ adhivāsetuṁ asakkonto bhagavantametaṁ",
  "atk-s0202a0:126_1": "“tayidaṁ, bho, gotamā”tiādivacanaṁ avoca. Tattha nacchannanti na anucchavikaṁ. Nappatirūpanti",
  "atk-s0202a0:126_2": "na sāruppaṁ. Ākārātiādīni sabbāneva kāraṇavevacanāni. Dīghadasavatthadhāraṇa-kesamassunakhaṭhapanādīni",
  "atk-s0202a0:126_3": "hi sabbāneva gihibyañjanāni tassa gihibhāvaṁ pākaṭaṁ karontīti ākārā, gihisaṇṭhānena",
  "atk-s0202a0:126_4": "saṇṭhitattā liṅgā, gihibhāvassa sañjānananimittatāya nimittāti vuttā. Yathā taṁ gahapatissāti",
  "atk-s0202a0:126_5": "yathā gahapatissa ākāraliṅganimittā bhaveyyuṁ, tatheva tuyhaṁ. Tena tāhaṁ evaṁ samudācarāmīti",
  "atk-s0202a0:126_6": "dasseti. Atha so yena kāraṇena gahapativādaṁ nādhivāseti, taṁ pakāsento “tathā hi pana me”tiādimāha.",
  "atk-s0202a0:127_0": "Niyyātanti niyyātitaṁ. Anovādī anupavādīti “tātā, kasatha, vapatha, vaṇippathaṁ payojethā”tiādinā",
  "atk-s0202a0:127_1": "hi nayena ovadanto ovādī nāma hoti. “Tumhe na kasatha, na vapatha, na vaṇippathaṁ",
  "atk-s0202a0:127_2": "payojetha, kathaṁ jīvissatha, puttadāraṁ vā bharissathā”tiādinā nayena pana upavadanto",
  "atk-s0202a0:127_3": "upavādī nāma hoti. Ahaṁ pana ubhayampi taṁ na karomi. Tenāhaṁ tattha anovādī anupavādīti",
  "atk-s0202a0:127_4": "dasseti. Ghāsacchādanaparamoviharāmīti ghāsamattañceva acchādanamattañca paramaṁ",
  "atk-s0202a0:127_5": "katvā viharāmi, tato paraṁ natthi, na ca patthemīti dīpeti.",
  "atk-s0202a0:128_0": "32.Giddhilobhopahātabboti gedhabhūto lobho pahātabbo. Anindārosanti anindābhūtaṁ",
  "atk-s0202a0:128_1": "aghaṭṭanaṁ. Nindārosoti nindāghaṭṭanā. Vohārasamucchedāyāti ettha vohāroti byavahāravohāropi",
  "atk-s0202a0:128_2": "paṇṇattipi vacanampi cetanāpi. Tattha –",
  "atk-s0202a0:129": "“Yo hi koci manussesu, vohāraṁ upajīvati;",
  "atk-s0202a0:130": "Evaṁ vāseṭṭha jānāhi, vāṇijo so na brāhmaṇo”ti. –",
  "atk-s0202a0:131_0": "Ayaṁ byavahāravohāro nāma. “Saṅkhā samaññā paññatti vohāro”ti ayaṁ paṇṇattivohāro",
  "atk-s0202a0:131_1": "nāma. “Tathā tathā voharati aparāmasa”nti ayaṁ vacanavohāro nāma. “Aṭṭha ariyavohārā",
  "atk-s0202a0:131_2": "aṭṭha anariyavoharā”ti ayaṁ cetanāvohāro nāma, ayamidhādhippeto. Yasmā vā pabbajitakālato",
  "atk-s0202a0:131_3": "paṭṭhāya gihīti cetanā natthi, samaṇoti cetanā hoti. Gihīti vacanaṁ natthi, samaṇoti",
  "atk-s0202a0:131_4": "vacanaṁ hoti. Gihīti paṇṇatti natthi, samaṇoti paṇṇatti hoti. Gihīti byavahāro natthi,",
  "atk-s0202a0:131_5": "samaṇoti vā pabbajitoti vā byavahāro hoti. Tasmā sabbepete labbhanti.",
  "atk-s0202a0:132_0": "33.Yesaṁ kho ahaṁ saṁyojanānaṁ hetu pāṇātipātīti ettha pāṇātipātova saṁyojanaṁ. Pāṇātipātasseva",
  "atk-s0202a0:132_1": "hi hetu pāṇātipātapaccayā pāṇātipātī nāma hoti. Pāṇātipātānaṁ pana bahutāya “yesaṁ",
  "atk-s0202a0:132_2": "kho aha”nti vuttaṁ. Tesāhaṁsaṁyojanānanti tesaṁ ahaṁ pāṇātipātabandhanānaṁ. Pahānāya",
  "atk-s0202a0:132_3": "samucchedāya paṭipannoti iminā apāṇātipātasaṅkhātena kāyikasīlasaṁvarena pahānatthāya",
  "atk-s0202a0:132_4": "samucchedanatthāya paṭipanno. Attāpi maṁ upavadeyyāti kunthakipillikampi nāma jīvitā",
  "atk-s0202a0:132_5": "avoropanakasāsane pabbajitvā pāṇātipātamattatopi oramituṁ na sakkomi, kiṁ mayhaṁ",
  "atk-s0202a0:132_6": "pabbajjāyāti evaṁ attāpi maṁ upavadeyya. Anuviccāpi maṁ viññū garaheyyunti evarūpe",
  "atk-s0202a0:132_7": "nāma sāsane pabbajitvā pāṇātipātamattatopi oramituṁ na sakkoti, kiṁ etassa pabbajjāyāti",
  "atk-s0202a0:132_8": "evaṁ anuvicca tulayitvā pariyogāhetvā aññepi viññū paṇḍitā garaheyyuṁ. Etadeva kho",
  "atk-s0202a0:132_9": "pana saṁyojanametaṁ nīvaraṇanti dasasu saṁyojanesu pañcasu ca nīvaraṇesu apariyāpannampi",
  "atk-s0202a0:132_10": "“aṭṭha nīvaraṇā”ti desanāvasenetaṁ vuttaṁ. Vaṭṭabandhanaṭṭhena hi hitapaṭicchādanaṭṭhena",
  "atk-s0202a0:132_11": "ca saṁyojanantipi nīvaraṇantipi vuttaṁ. Āsavāti pāṇātipātakāraṇā eko avijjāsavo uppajjati.",
  "atk-s0202a0:132_12": "Vighātapariḷāhāti vighātā ca pariḷāhā ca. Tattha vighātaggahaṇena kilesadukkhañca",
  "atk-s0202a0:132_13": "vipākadukkhañca gahitaṁ, pariḷāhaggahaṇenapi kilesapariḷāho ca vipākapariḷāho ca",
  "atk-s0202a0:132_14": "gahito. Iminā upāyena sabbattha attho veditabbo.",
  "atk-s0202a0:133_0": "34-40. Ayaṁ pana viseso – tesāhaṁ saṁyojanānaṁ pahānāyāti imasmiṁ pade iminā dinnādānasaṅkhātena",
  "atk-s0202a0:133_1": "kāyikasīlasaṁvarena, saccavācāsaṅkhātena vācasikasīlasaṁvarena, apisuṇāvācāsaṅkhātena",
  "atk-s0202a0:133_2": "vācasikasīlasaṁvarena, agiddhilobhasaṅkhātena mānasikasīlasaṁvarena, anindārosasaṅkhātena",
  "atk-s0202a0:133_3": "kāyikavācasikasīlasaṁvarena, akodhupāyāsasaṅkhātena mānasikasīlasaṁvarena, anatimānasaṅkhātena",
  "atk-s0202a0:133_4": "mānasikasīlasaṁvarena pahānatthāya samucchedanatthāya paṭipannoti evaṁ sabbavāresu yojanā kātabbā.",
  "atk-s0202a0:134_0": "Attāpi maṁ upavadeyya anuviccāpi maṁ viññū garaheyyunti imesu pana padesu tiṇasalākampi",
  "atk-s0202a0:134_1": "nāma upādāya adinnaṁ aggahaṇasāsane pabbajitvā adinnādānamattatopi viramituṁ na sakkomi,",
  "atk-s0202a0:134_2": "kiṁ mayhaṁ pabbajjāyāti evaṁ attāpi maṁ upavadeyya. Evarūpe nāma sāsane pabbajitvā",
  "atk-s0202a0:134_3": "adinnādānamattatopi oramituṁ na sakkoti, kiṁ imassa pabbajjāyāti evaṁ anuviccāpi",
  "atk-s0202a0:134_4": "maṁ viññū garaheyyuṁ? Hasāpekkhatāyapi nāma davakamyatāya vā musāvādaṁ akaraṇasāsane",
  "atk-s0202a0:134_5": "pabbajitvā. Sabbākārena pisuṇaṁ akaraṇasāsane nāma pabbajitvā. Appamattakampi giddhilobhaṁ",
  "atk-s0202a0:134_6": "akaraṇasāsane nāma pabbajitvāpi. Kakacena aṅgesu okkantiyamānesupi nāma paresaṁ nindārosaṁ",
  "atk-s0202a0:134_7": "akaraṇasāsane pabbajitvā. Chinnakhāṇukaṇṭakādīsupi nāma kodhupāyāsaṁ akaraṇasāsane",
  "atk-s0202a0:134_8": "pabbajitvā. Adhimānamattampi nāma mānaṁ akaraṇasāsane pabbajitvā atimānamattampi",
  "atk-s0202a0:134_9": "pajahituṁ na sakkomi, kiṁ mayhaṁ pabbajjāyāti evaṁ attāpi maṁ upavadeyya. Evarūpe",
  "atk-s0202a0:134_10": "nāma sāsane pabbajitvā atimānamattampi pajahituṁ na sakkoti, kiṁ imassa pabbajjāyāti",
  "atk-s0202a0:134_11": "evaṁ anuviccāpi maṁ viññū garaheyyunti evaṁ sabbavāresu yojanā kātabbā.",
  "atk-s0202a0:135_0": "Āsavāti imasmiṁ pana pade adinnādānakāraṇā kāmāsavo diṭṭhāsavo avijjāsavoti tayo",
  "atk-s0202a0:135_1": "āsavā uppajjanti, tathā musāvādakāraṇā pisuṇāvācākāraṇā ca, giddhilobhakāraṇā diṭṭhāsavo",
  "atk-s0202a0:135_2": "avijjāsavo ca, nindārosakāraṇā avijjāsavova, tathā kodhupāyāsakāraṇā, atimānakāraṇā",
  "atk-s0202a0:135_3": "bhavāsavo avijjāsavo cāti dveva āsavā uppajjantīti evaṁ āsavuppatti veditabbā.",
  "atk-s0202a0:136_0": "Imesu pana aṭṭhasupi vāresu asammohatthaṁ puna ayaṁ saṅkhepavinicchayo – purimesu",
  "atk-s0202a0:136_1": "tāva catūsu viramituṁ na sakkomīti vattabbaṁ, pacchimesu pajahituṁ na sakkomīti.",
  "atk-s0202a0:136_2": "Pāṇātipātanindārosakodhupāyāsesu ca eko avijjāsavova hoti, adinnādānamusāvādapisuṇāvācāsu",
  "atk-s0202a0:136_3": "kāmāsavo diṭṭhāsavo avijjāsavo, giddhilobhe diṭṭhāsavo avijjāsavo, atimāne bhavāsavo",
  "atk-s0202a0:136_4": "avijjāsavo, apāṇātipātaṁ dinnādānaṁ kāyikaṁ sīlaṁ, amusā apisuṇaṁ vācasikasīlaṁ,",
  "atk-s0202a0:136_5": "ṭhapetvā anindārosaṁ sesāni tīṇi mānasikasīlāni. Yasmā pana kāyenapi ghaṭṭeti roseti",
  "atk-s0202a0:136_6": "vācāyapi, tasmā anindāroso dve ṭhānāni yāti, kāyikasīlampi hoti vācasikasīlampi.",
  "atk-s0202a0:136_7": "Ettāvatā kiṁ kathitaṁ? Pātimokkhasaṁvarasīlaṁ. Pātimokkhasaṁvarasīle ṭhitassa ca",
  "atk-s0202a0:136_8": "bhikkhuno paṭisaṅkhāpahānavasena gihivohārasamucchedo kathitoti veditabbo.",
  "atk-s0202a0:137": "Kāmādīnavakathāvaṇṇanā",
  "atk-s0202a0:138_0": "42. Vitthāradesanāyaṁ tamenaṁ dakkhoti padassa upasumbheyyāti iminā saddhiṁ sambandho",
  "atk-s0202a0:138_1": "veditabbo. Idaṁ vuttaṁ hoti, tamenaṁ kukkuraṁ upasumbheyya, tassa samīpe khipeyyāti",
  "atk-s0202a0:138_2": "attho. Aṭṭhikaṅkalanti uraṭṭhiṁ vā piṭṭhikaṇṭakaṁ vā sīsaṭṭhiṁ vā. Tañhi nimmaṁsattā",
  "atk-s0202a0:138_3": "kaṅkalanti vuccati. Sunikkantaṁnikkantanti yathā sunikkantaṁ hoti, evaṁ nikkantaṁ",
  "atk-s0202a0:138_4": "nillikhitaṁ, yadettha allīnamaṁsaṁ atthi, taṁ sabbaṁ nillikhitvā aṭṭhimattameva katanti",
  "atk-s0202a0:138_5": "attho. Tenevāha “nimmaṁsa”nti. Lohitaṁ pana makkhitvā tiṭṭhati, tena vuttaṁ “lohitamakkhita”nti.",
  "atk-s0202a0:139_0": "Bahudukkhā bahupāyāsāti diṭṭhadhammikasamparāyikehi dukkhehi bahudukkhā, upāyāsasaṁkilesehi",
  "atk-s0202a0:139_1": "bahupāyāsā. Yāyaṁ upekkhā nānattā nānattasitāti yā ayaṁ pañcakāmaguṇārammaṇavasena",
  "atk-s0202a0:139_2": "nānāsabhāvā, tāneva ca ārammaṇāni nissitattā “nānattasitā”ti vuccati pañcakāmaguṇūpekkhā,",
  "atk-s0202a0:139_3": "taṁ abhinivajjetvā. Ekattā ekattasitāti catutthajjhānupekkhā, sā hi divasampi ekasmiṁ",
  "atk-s0202a0:139_4": "ārammaṇe uppajjanato ekasabhāvā, tadeva ekaṁ ārammaṇaṁ nissitattā ekattasitā nāma.",
  "atk-s0202a0:139_5": "Yattha sabbaso lokāmisūpādānā aparisesā nirujjhantīti yattha catutthajjhānupekkhāyaṁ",
  "atk-s0202a0:139_6": "yaṁ upekkhaṁ āgamma yaṁ paṭicca sabbena sabbaṁ aparisesā lokāmisasaṅkhātā pañcakāmaguṇāmisā",
  "atk-s0202a0:139_7": "nirujjhanti. Pañcakāmaguṇāmisāti ca kāmaguṇārammaṇachandarāgā, gahaṇaṭṭhena teyeva",
  "atk-s0202a0:139_8": "ca upādānātipi vuttā. Tamevūpekkhaṁ bhāvetīti taṁ lokāmisūpādānānaṁ paṭipakkhabhūtaṁ",
  "atk-s0202a0:139_9": "catutthajjhānupekkhameva vaḍḍheti.",
  "atk-s0202a0:140": "43.Uḍḍīyeyyāti uppatitvā gaccheyya. Anupatitvāti anubandhitvā. Vitaccheyyunti mukhatuṇḍakena ḍaṁsantā taccheyyuṁ. Vissajjeyyunti maṁsapesiṁ nakhehi kaḍḍhitvā pāteyyuṁ.",
  "atk-s0202a0:141": "47.Yānaṁ vā poriseyyanti purisānucchavikaṁ yānaṁ. Pavaramaṇikuṇḍalanti nānappakāraṁ uttamamaṇiñca kuṇḍalañca. Sāni harantīti attano bhaṇḍakāni gaṇhanti.",
  "atk-s0202a0:142": "48.Sampannaphalanti madhuraphalaṁ. Upapannaphalanti phalūpapannaṁ bahuphalaṁ.",
  "atk-s0202a0:143": "49.Anuttaranti uttamaṁ pabhassaraṁ nirupakkilesaṁ.",
  "atk-s0202a0:144_0": "50.Ārakā ahaṁ, bhanteti pathavito nabhaṁ viya samuddassa orimatīrato paratīraṁ viya",
  "atk-s0202a0:144_1": "ca suvidūravidūre ahaṁ. Anājānīyeti gihivohārasamucchedanassa kāraṇaṁ ajānanake.",
  "atk-s0202a0:144_2": "Ājānīyabhojananti kāraṇaṁ jānantehi bhuñjitabbaṁ bhojanaṁ. Anājānīyabhojananti kāraṇaṁ",
  "atk-s0202a0:144_3": "ajānantehi bhuñjitabbaṁ bhojanaṁ. Sesaṁ sabbattha uttānamevāti.",
  "atk-s0202a0:145": "Papañcasūdaniyā majjhimanikāyaṭṭhakathāya",
  "atk-s0202a0:146": "Potaliyasuttavaṇṇanā niṭṭhitā.",
  "atk-s0202a0:147": "5. Jīvakasuttavaṇṇanā",
  "atk-s0202a0:148_0": "51.Evaṁme sutanti jīvakasuttaṁ. Tattha jīvakassa komārabhaccassa ambavaneti ettha",
  "atk-s0202a0:148_1": "jīvatīti jīvako. Kumārena bhatoti komārabhacco. Yathāha “kiṁ etaṁ bhaṇe kākehi samparikiṇṇanti?",
  "atk-s0202a0:148_2": "Dārako devāti. Jīvati bhaṇeti? Jīvati devāti. Tena hi bhaṇe taṁ dārakaṁ amhākaṁ antepuraṁ",
  "atk-s0202a0:148_3": "netvā dhātīnaṁ detha posetunti. Tassa jīvatīti jīvakoti nāmaṁ akaṁsu, kumārena posāpitoti",
  "atk-s0202a0:148_4": "komārabhaccoti nāmaṁ akaṁsū”ti. Ayamettha saṅkhepo. Vitthārena pana jīvakavatthu",
  "atk-s0202a0:148_5": "khandhake āgatameva. Vinicchayakathāpissa samantapāsādikāya vinayaṭṭhakathāya vuttā.",
  "atk-s0202a0:149_0": "Ayaṁ pana jīvako ekasmiṁ samaye bhagavato dosābhisannaṁ kāyaṁ virecetvā sīveyyakaṁ",
  "atk-s0202a0:149_1": "dussayugaṁ datvā vatthānumodanapariyosāne sotāpattiphale patiṭṭhāya cintesi – “mayā",
  "atk-s0202a0:149_2": "divasassa dvattikkhattuṁ buddhupaṭṭhānaṁ gantabbaṁ, idañca veḷuvanaṁ atidūre, mayhaṁ",
  "atk-s0202a0:149_3": "uyyānaṁ ambavanaṁ āsannataraṁ, yaṁnūnāhamettha bhagavato vihāraṁ kāreyya”nti. So",
  "atk-s0202a0:149_4": "tasmiṁ ambavane rattiṭṭhānadivāṭṭhānaleṇakuṭimaṇḍapādīni sampādetvā bhagavato anucchavikaṁ",
  "atk-s0202a0:149_5": "gandhakuṭiṁ kāretvā ambavanaṁ aṭṭhārasahatthubbedhena tambapaṭṭavaṇṇena pākārena",
  "atk-s0202a0:149_6": "parikkhipāpetvā buddhappamukhaṁ bhikkhusaṅghaṁ cīvarabhattena santappetvā dakkhiṇodakaṁ",
  "atk-s0202a0:149_7": "pātetvā vihāraṁ niyyātesi. Taṁ sandhāya vuttaṁ – “jīvakassa komārabhaccassa ambavane”ti.",
  "atk-s0202a0:150_0": "Ārabhantīti ghātenti. Uddissakatanti uddisitvā kataṁ. Paṭiccakammanti attānaṁ paṭicca",
  "atk-s0202a0:150_1": "kataṁ. Atha vā paṭiccakammanti nimittakammassetaṁ adhivacanaṁ, taṁ paṭicca kammamettha",
  "atk-s0202a0:150_2": "atthīti maṁsaṁ “paṭiccakamma”nti vuttaṁ hoti yo evarūpaṁ maṁsaṁ paribhuñjati, sopi",
  "atk-s0202a0:150_3": "tassa kammassa dāyādo hoti, vadhakassa viya tassāpi pāṇaghātakammaṁ hotīti tesaṁ",
  "atk-s0202a0:150_4": "laddhi. Dhammassa cānudhammaṁ byākarontīti bhagavatā vuttakāraṇassa anukāraṇaṁ kathenti.",
  "atk-s0202a0:150_5": "Ettha ca kāraṇaṁ nāma tikoṭiparisuddhamacchamaṁsaparibhogo, anukāraṇaṁ nāma mahājanassa",
  "atk-s0202a0:150_6": "tathā byākaraṇaṁ. Yasmā pana bhagavā uddissakataṁ na paribhuñjati, tasmā neva taṁ",
  "atk-s0202a0:150_7": "kāraṇaṁ hoti, na titthiyānaṁ tathā byākaraṇaṁ anukāraṇaṁ. Sahadhammiko vādānuvādoti",
  "atk-s0202a0:150_8": "parehi vuttakāraṇena sakāraṇo hutvā tumhākaṁ vādo vā anuvādo vā viññūhi garahitabbakāraṇaṁ",
  "atk-s0202a0:150_9": "koci appamattakopi kiṁ na āgacchati. Idaṁ vuttaṁ hoti – “kiṁ sabbākārenapi tumhākaṁ",
  "atk-s0202a0:150_10": "vāde gārayhaṁ kāraṇaṁ natthī”ti. Abbhācikkhantīti abhibhavitvā ācikkhanti.",
  "atk-s0202a0:151_0": "52.Ṭhānehīti kāraṇehi. Diṭṭhādīsu diṭṭhaṁ nāma bhikkhūnaṁ atthāya migamacche vadhitvā",
  "atk-s0202a0:151_1": "gayhamānaṁ diṭṭhaṁ. Sutaṁ nāma bhikkhūnaṁ atthāya migamacche vadhitvā gahitanti sutaṁ.",
  "atk-s0202a0:151_2": "Parisaṅkitaṁ nāma diṭṭhaparisaṅkitaṁ sutaparisaṅkitaṁ tadubhayavimuttaparisaṅkitanti tividhaṁ hoti.",
  "atk-s0202a0:152_0": "Tatrāyaṁ sabbasaṅgāhakavinicchayo – idha bhikkhū passanti manusse jālavāgurādihatthe",
  "atk-s0202a0:152_1": "gāmato vā nikkhamante araññe vā vicarante. Dutiyadivase ca nesaṁ taṁ gāmaṁ piṇḍāya",
  "atk-s0202a0:152_2": "paviṭṭhānaṁ samacchamaṁsaṁ piṇḍapātaṁ abhiharanti. Te tena diṭṭhena parisaṅkanti",
  "atk-s0202a0:152_3": "“bhikkhūnaṁ nu kho atthāya kata”nti, idaṁ diṭṭhaparisaṅkitaṁ nāma, etaṁ gahetuṁ na",
  "atk-s0202a0:152_4": "vaṭṭati. Yaṁ evaṁ aparisaṅkitaṁ, taṁ vaṭṭati. Sace pana te manussā “kasmā, bhante,",
  "atk-s0202a0:152_5": "na gaṇhathā”ti pucchitvā tamatthaṁ sutvā “nayidaṁ, bhante, bhikkhūnaṁ atthāya kataṁ,",
  "atk-s0202a0:152_6": "amhehi attano atthāya vā rājayuttādīnaṁ atthāya vā kata”nti vadanti, kappati.",
  "atk-s0202a0:153_0": "Na heva kho bhikkhū passanti, apica suṇanti “manussā kira jālavāgurādihatthā gāmato",
  "atk-s0202a0:153_1": "vā nikkhamanti araññe vā vicarantī”ti. Dutiyadivase ca nesaṁ taṁ gāmaṁ piṇḍāya paviṭṭhānaṁ",
  "atk-s0202a0:153_2": "samacchamaṁsaṁ piṇḍapātaṁ abhiharanti. Te tena sutena parisaṅkanti “bhikkhūnaṁ nu",
  "atk-s0202a0:153_3": "kho atthāya kata”nti, idaṁ sutaparisaṅkitaṁ nāma, etaṁ gahetuṁ na vaṭṭati. Yaṁ evaṁ",
  "atk-s0202a0:153_4": "aparisaṅkitaṁ, taṁ vaṭṭati. Sace pana te manussā “kasmā, bhante, na gaṇhathā”ti pucchitvā",
  "atk-s0202a0:153_5": "tamatthaṁ sutvā “nayidaṁ, bhante, bhikkhūnaṁ atthāya kataṁ, amhehi attano atthāya",
  "atk-s0202a0:153_6": "vā rājayuttādīnaṁ atthāya vā kata”nti vadanti, kappati.",
  "atk-s0202a0:154_0": "Na heva kho pana passanti na suṇanti, apica tesaṁ gāmaṁ piṇḍāya paviṭṭhānaṁ pattaṁ",
  "atk-s0202a0:154_1": "gahetvā samacchamaṁsaṁ piṇḍapātaṁ abhisaṅkharitvā abhiharanti. Te parisaṅkanti “bhikkhūnaṁ",
  "atk-s0202a0:154_2": "nu kho atthāya kata”nti, idaṁ tadubhayavimuttaparisaṅkitaṁ nāma. Etampi gahetuṁ na",
  "atk-s0202a0:154_3": "vaṭṭati. Yaṁ evaṁ aparisaṅkitaṁ, taṁ vaṭṭati. Sace pana te manussā “kasmā, bhante,",
  "atk-s0202a0:154_4": "na gaṇhathā”ti pucchitvā tamatthaṁ sutvā “nayidaṁ, bhante, bhikkhūnaṁ atthāya kataṁ,",
  "atk-s0202a0:154_5": "amhehi attano atthāya vā rājayuttādīnaṁ atthāya vā kataṁ, pavattamaṁsaṁ vā kataṁ,",
  "atk-s0202a0:154_6": "kappiyameva labhitvā bhikkhūnaṁ atthāya sampādita”nti vadanti, kappati.",
  "atk-s0202a0:155_0": "Matānaṁ petakiccatthāya maṅgalādīnaṁ vā atthāya katepi eseva nayo. Yaṁ yañhi bhikkhūnaṁyeva",
  "atk-s0202a0:155_1": "atthāya akataṁ, yattha ca nibbematikā honti, taṁ sabbaṁ kappati. Sace pana ekasmiṁ",
  "atk-s0202a0:155_2": "vihāre bhikkhū uddissa kataṁ hoti, te ca attano atthāya katabhāvaṁ na jānanti, aññe",
  "atk-s0202a0:155_3": "jānanti. Ye jānanti, tesaṁ na vaṭṭati, itaresaṁ vaṭṭati. Aññe na jānanti, teyeva",
  "atk-s0202a0:155_4": "jānanti, tesaṁyeva na vaṭṭati, aññesaṁ vaṭṭati. Tepi “amhākaṁ atthāya kataṁ”ti jānanti",
  "atk-s0202a0:155_5": "aññepi “etesaṁ atthāya kata”nti jānanti, sabbesampi taṁ na vaṭṭati. Sabbe na jānanti,",
  "atk-s0202a0:155_6": "sabbesaṁ vaṭṭati. Pañcasu hi sahadhammikesu yassa kassaci vā atthāya uddissa kataṁ",
  "atk-s0202a0:155_7": "sabbesaṁ na kappati.",
  "atk-s0202a0:156_0": "Sace pana koci ekaṁ bhikkhuṁ uddissa pāṇaṁ vadhitvā tassa pattaṁ pūretvā deti, so",
  "atk-s0202a0:156_1": "ce attano atthāya katabhāvaṁ jānaṁyeva gahetvā aññassa bhikkhuno deti, so tassa saddhāya",
  "atk-s0202a0:156_2": "paribhuñjati. Kassāpattīti? Dvinnampi anāpatti. Yañhi uddissa kataṁ, tassa abhuttatāya",
  "atk-s0202a0:156_3": "anāpatti, itarassa ajānanatāya. Kappiyamaṁsassa hi paṭiggahaṇe āpatti natthi. Uddissakatañca",
  "atk-s0202a0:156_4": "ajānitvā bhuttassa pacchā ñatvā āpattidesanākiccaṁ nāma natthi. Akappiyamaṁsaṁ pana",
  "atk-s0202a0:156_5": "ajānitvā bhuttena pacchā ñatvāpi āpatti desetabbā. Uddissakatañhi ñatvā bhuñjatova",
  "atk-s0202a0:156_6": "āpatti, akappiyamaṁsaṁ ajānitvā bhuttassāpi āpattiyeva. Tasmā āpattibhīrukena rūpaṁ",
  "atk-s0202a0:156_7": "sallakkhentenāpi pucchitvāva maṁsaṁ paṭiggahetabbaṁ, paribhogakāle pucchitvā paribhuñjissāmīti",
  "atk-s0202a0:156_8": "vā gahetvā pucchitvāva paribhuñjitabbaṁ. Kasmā? Duviññeyyattā. Acchamaṁsañhi sūkaramaṁsasadisaṁ",
  "atk-s0202a0:156_9": "hoti, dīpimaṁsādīni ca migamaṁsasadisāni, tasmā pucchitvā gahaṇameva vaṭṭatīti vadanti.",
  "atk-s0202a0:157_0": "Adiṭṭhanti bhikkhūnaṁ atthāya vadhitvā gayhamānaṁ adiṭṭhaṁ. Asutanti bhikkhūnaṁ atthāya",
  "atk-s0202a0:157_1": "vadhitvā gahitanti asutaṁ. Aparisaṅkitanti diṭṭhaparisaṅkitādivasena aparisaṅkitaṁ.",
  "atk-s0202a0:157_2": "Paribhoganti vadāmīti imehi tīhi kāraṇehi parisuddhaṁ tikoṭiparisuddhaṁ nāma hoti,",
  "atk-s0202a0:157_3": "tassa paribhogo araññe jātasūpeyyasākaparibhogasadiso hoti, tathārūpaṁ paribhuñjantassa",
  "atk-s0202a0:157_4": "mettāvihārissa bhikkhuno doso vā vajjaṁ vā natthi, tasmā taṁ paribhuñjitabbanti vadāmīti attho.",
  "atk-s0202a0:158_0": "53. Idāni tādisassa paribhoge mettāvihārinopi anavajjataṁ dassetuṁ idha, jīvaka,",
  "atk-s0202a0:158_1": "bhikkhūtiādimāha. Tattha kiñcāpi aniyametvā bhikkhūti vuttaṁ, atha kho attānameva",
  "atk-s0202a0:158_2": "sandhāya etaṁ vuttanti veditabbaṁ. Bhagavatā hi mahāvacchagottasutte, caṅkīsutte,",
  "atk-s0202a0:158_3": "imasmiṁ sutteti tīsu ṭhānesu attānaṁyeva sandhāya desanā katā. Paṇītenapiṇḍapātenāti",
  "atk-s0202a0:158_4": "heṭṭhā anaṅgaṇasutte yo koci mahaggho piṇḍapāto paṇītapiṇḍapātoti adhippeto, idha",
  "atk-s0202a0:158_5": "pana maṁsūpasecanova adhippeto. Agathitoti taṇhāya agathito. Amucchitoti taṇhāmucchanāya",
  "atk-s0202a0:158_6": "amucchito. Anajjhopannoti na adhiopanno, sabbaṁ ālumpitvā ekappahāreneva gilitukāmo",
  "atk-s0202a0:158_7": "kāko viya na hotīti attho. Ādīnavadassāvīti ekarattivāsena udarapaṭalaṁ pavisitvā",
  "atk-s0202a0:158_8": "navahi vaṇamukhehi nikkhamissatītiādinā nayena ādīnavaṁ passanto. Nissaraṇapañño",
  "atk-s0202a0:158_9": "paribhuñjatīti idamatthamāhāraparibhogoti paññāya paricchinditvā paribhuñjati. Attabyābādhāya",
  "atk-s0202a0:158_10": "vā cetetīti attadukkhāya vā citeti. Sutametanti sutaṁ mayā etaṁ pubbe, etaṁ mayhaṁ",
  "atk-s0202a0:158_11": "savanamattamevāti dasseti. Sace kho te, jīvaka, idaṁ sandhāya bhāsitanti, jīvaka,",
  "atk-s0202a0:158_12": "mahābrahmunā vikkhambhanappahānena byāpādādayo pahīnā, tena so mettāvihārī mayhaṁ",
  "atk-s0202a0:158_13": "samucchedappahānena, sace te idaṁ sandhāya bhāsitaṁ, evaṁ sante tava idaṁ vacanaṁ",
  "atk-s0202a0:158_14": "anujānāmīti attho. So sampaṭicchi.",
  "atk-s0202a0:159": "54. Athassa bhagavā sesabrahmavihāravasenāpi uttari desanaṁ vaḍḍhento “idha, jīvaka, bhikkhū”tiādimāha. Taṁ uttānatthameva.",
  "atk-s0202a0:160_0": "55.Yokho jīvakāti ayaṁ pāṭiekko anusandhi. Imasmiñhi ṭhāne bhagavā dvāraṁ thaketi,",
  "atk-s0202a0:160_1": "sattānuddayaṁ dasseti. Sace hi kassaci evamassa “ekaṁ rasapiṇḍapātaṁ datvā kappasatasahassaṁ",
  "atk-s0202a0:160_2": "saggasampattiṁ paṭilabhanti, yaṁkiñci katvā paraṁ māretvāpi rasapiṇḍapātova dātabbo”ti,",
  "atk-s0202a0:160_3": "taṁ paṭisedhento “yo kho, jīvaka, tathāgataṁ vā”tiādimāha.",
  "atk-s0202a0:161_0": "Tattha iminā paṭhamena ṭhānenāti iminā āṇattimatteneva tāva paṭhamena kāraṇena. Galappavedhakenāti",
  "atk-s0202a0:161_1": "yottena gale bandhitvā kaḍḍhito galena pavedhentena. Ārabhiyamānoti māriyamāno. Akappiyena",
  "atk-s0202a0:161_2": "āsādetīti acchamaṁsaṁ sūkaramaṁsanti, dīpimaṁsaṁ vā migamaṁsanti khādāpetvā – “tvaṁ",
  "atk-s0202a0:161_3": "kiṁ samaṇo nāma, akappiyamaṁsaṁ te khādita”nti ghaṭṭeti. Ye pana dubbhikkhādīsu vā",
  "atk-s0202a0:161_4": "byādhiniggahaṇatthaṁ vā “acchamaṁsaṁ nāma sūkaramaṁsasadisaṁ, dīpimaṁsaṁ migamaṁsasadisa”nti",
  "atk-s0202a0:161_5": "jānantā “sūkaramaṁsaṁ idaṁ, migamaṁsaṁ ida”nti vatvā hitajjhāsayena khādāpenti, na",
  "atk-s0202a0:161_6": "te sandhāyetaṁ vuttaṁ. Tesañhi bahupuññameva hoti. Esāhaṁ, bhante, bhagavantaṁ saraṇaṁ",
  "atk-s0202a0:161_7": "gacchāmi dhammañca bhikkhusaṅghañcāti ayaṁ āgataphalo viññātasāsano diṭṭhasacco ariyasāvako.",
  "atk-s0202a0:161_8": "Imaṁ pana dhammadesanaṁ ogāhanto pasādaṁ uppādetvā dhammakathāya thutiṁ karonto evamāha.",
  "atk-s0202a0:161_9": "Sesaṁ sabbattha uttānamevāti.",
  "atk-s0202a0:162": "Papañcasūdaniyā majjhimanikāyaṭṭhakathāya",
  "atk-s0202a0:163": "Jīvakasuttavaṇṇanā niṭṭhitā.",
  "atk-s0202a0:164": "6. Upālisuttavaṇṇanā",
  "atk-s0202a0:165_0": "56.Evaṁme sutanti upālisuttaṁ. Tattha nāḷandāyanti nālandāti evaṁnāmake nagare taṁ",
  "atk-s0202a0:165_1": "nagaraṁ gocaragāmaṁ katvā. Pāvārikambavaneti dussapāvārikaseṭṭhino ambavane. Taṁ",
  "atk-s0202a0:165_2": "kira tassa uyyānaṁ ahosi, so bhagavato dhammadesanaṁ sutvā bhagavati pasanno tasmiṁ",
  "atk-s0202a0:165_3": "uyyāne kuṭileṇamaṇḍapādipaṭimaṇḍitaṁ bhagavato vihāraṁ katvā niyyādesi, so vihāro",
  "atk-s0202a0:165_4": "jīvakambavanaṁ viya pāvārikambavananteva saṅkhaṁ gato. Tasmiṁ pāvārikambavane viharatīti",
  "atk-s0202a0:165_5": "attho. Dīghatapassīti dīghattā evaṁladdhanāmo. Piṇḍapātapaṭikkantoti piṇḍapātato",
  "atk-s0202a0:165_6": "paṭikkanto. Sāsane viya kiṁ pana bāhirāyatane piṇḍapātoti vohāro atthīti, natthi.",
  "atk-s0202a0:166_0": "Paññapetīti dasseti ṭhapeti. Daṇḍāni paññapetīti idaṁ nigaṇṭhasamayena pucchanto",
  "atk-s0202a0:166_1": "āha. Kāyadaṇḍaṁ vacīdaṇḍaṁ manodaṇḍanti ettha purimadaṇḍadvayaṁ te acittakaṁ payyapenti.",
  "atk-s0202a0:166_2": "Yathā kira vāte vāyante sākhā calati, udakaṁ calati, na ca tattha cittaṁ atthi, evaṁ",
  "atk-s0202a0:166_3": "kāyadaṇḍopi acittakova hoti. Yathā ca vāte vāyante tālapaṇṇādīni saddaṁ karonti,",
  "atk-s0202a0:166_4": "udakāni saddaṁ karonti, na ca tattha cittaṁ atthi, evaṁ vacīdaṇḍopi acittakova hotīti",
  "atk-s0202a0:166_5": "imaṁ daṇḍadvayaṁ acittakaṁ paññapenti. Cittaṁ pana manodaṇḍanti paññapenti. Athassa",
  "atk-s0202a0:166_6": "bhagavā vacanaṁ patiṭṭhapetukāmo “kiṁ pana tapassī”tiādimāha.",
  "atk-s0202a0:167_0": "Tattha kathāvatthusminti ettha kathāyeva kathāvatthu. Kathāyaṁ patiṭṭhapesīti attho.",
  "atk-s0202a0:167_1": "Kasmā pana bhagavā evamakāsi? Passati hi bhagavā “ayaṁ imaṁ kathaṁ ādāya gantvā attano",
  "atk-s0202a0:167_2": "satthu mahānigaṇṭhassa ārocessati, tāsañca parisati, upāli gahapati nisinno, so imaṁ",
  "atk-s0202a0:167_3": "kathaṁ sutvā mama vādaṁ āropetuṁ āgamissati, tassāhaṁ dhammaṁ desessāmi, so tikkhattuṁ",
  "atk-s0202a0:167_4": "saraṇaṁ gamissati, athassa cattāri saccāni pakāsessāmi, so saccapakāsanāvasāne sotāpattiphale",
  "atk-s0202a0:167_5": "patiṭṭhahissati, paresaṁ saṅgahatthameva hi mayā pāramiyo pūritā”ti. Imamatthaṁ passanto evamakāsi.",
  "atk-s0202a0:168_0": "57.Kammānipaññapesīti idaṁ nigaṇṭho buddhasamayena pucchanto āha. Kāyakammaṁ vacīkammaṁ",
  "atk-s0202a0:168_1": "manokammanti ettha kāyadvāre ādānagahaṇamuñcanacopanapattā aṭṭhakāmāvacarakusalacetanā",
  "atk-s0202a0:168_2": "dvādasākusalacetanāti vīsaticetanā kāyakammaṁ nāma. Kāyadvāre ādānādīni apatvā vacīdvāre",
  "atk-s0202a0:168_3": "vacanabhedaṁ pāpayamānā uppannā tāyeva vīsaticetanā vacīkammaṁ nāma. Ubhayadvāre",
  "atk-s0202a0:168_4": "copanaṁ appatvā manodvāre uppannā ekūnatiṁsakusalākusalacetanā manokammaṁ nāma. Apica",
  "atk-s0202a0:168_5": "saṅkhepato tividhaṁ kāyaduccaritaṁ kāyakammaṁ nāma, catubbidhaṁ vacīduccaritaṁ vacīkammaṁ",
  "atk-s0202a0:168_6": "nāma, tividhaṁ manoduccaritaṁ manokammaṁ nāma. Imasmiñca sutte kammaṁ dhuraṁ, anantarasutte",
  "atk-s0202a0:168_7": "“cattārimāni puṇṇa kammāni mayā sayaṁ abhiññā sacchikatvā paveditānī”ti evamāgatepi",
  "atk-s0202a0:168_8": "cetanā dhuraṁ. Yattha katthaci pavattā cetanā “kaṇhaṁ kaṇhavipāka”ntiādibhedaṁ labhati.",
  "atk-s0202a0:168_9": "Niddesavāre cassa “sabyābajjhaṁ kāyasaṅkhāraṁ abhisaṅkharotī”tiādinā nayena sā vuttāva.",
  "atk-s0202a0:168_10": "Kāyadvāre pavattā pana idha kāyakammanti adhippetaṁ, vacīdvāre pavattā vacīkammaṁ,",
  "atk-s0202a0:168_11": "manodvāre pavattā manokammaṁ. Tena vuttaṁ – “imasmiṁ sutte kammaṁ dhuraṁ, anantarasutte",
  "atk-s0202a0:168_12": "cetanā”ti. Kammampi hi bhagavā kammanti paññapeti yathā imasmiṁyeva sutte. Cetanampi,",
  "atk-s0202a0:168_13": "yathāha – “cetanāhaṁ, bhikkhave, kammaṁ vadāmi, cetayitvā kammaṁ karotī”ti. Kasmā",
  "atk-s0202a0:168_14": "pana cetanā kammanti vuttā? Cetanāmūlakattā kammassa.",
  "atk-s0202a0:169_0": "Ettha ca akusalaṁ patvā kāyakammaṁ vacīkammaṁ mahantanti vadanto na kilamati, kusalaṁ",
  "atk-s0202a0:169_1": "patvā manokammaṁ. Tathā hi mātughātādīni cattāri kammāni kāyeneva upakkamitvā kāyeneva",
  "atk-s0202a0:169_2": "karoti, niraye kappaṭṭhikasaṅghabhedakammaṁ vacīdvārena karoti. Evaṁ akusalaṁ patvā",
  "atk-s0202a0:169_3": "kāyakammaṁ vacīkammaṁ mahantanti vadanto na kilamati nāma. Ekā pana jhānacetanā caturāsītikappasahassāni",
  "atk-s0202a0:169_4": "saggasampattiṁ āvahati, ekā maggacetanā sabbākusalaṁ samugghātetvā arahattaṁ gaṇhāpeti.",
  "atk-s0202a0:169_5": "Evaṁ kusalaṁ patvā manokammaṁ mahantanti vadanto na kilamati nāma. Imasmiṁ pana ṭhāne",
  "atk-s0202a0:169_6": "bhagavā akusalaṁ patvā manokammaṁ mahāsāvajjaṁ vadamāno niyatamicchādiṭṭhiṁ sandhāya",
  "atk-s0202a0:169_7": "vadati. Tenevāha – “nāhaṁ, bhikkhave, aññaṁ ekadhammampi samanupassāmi, yaṁ evaṁ",
  "atk-s0202a0:169_8": "mahāsāvajjaṁ, yathayidaṁ, bhikkhave, micchādiṭṭhi. Micchādiṭṭhiparamāni, bhikkhave, mahāsāvajjānī”ti.",
  "atk-s0202a0:170": "Idāni nigaṇṭhopi tathāgatena gatamaggaṁ paṭipajjanto kiñci atthanipphattiṁ apassantopi “kiṁ panāvuso, gotamā”tiādimāha.",
  "atk-s0202a0:171_0": "58.Bālakiniyāti upālissa kira bālakaloṇakāragāmo nāma atthi, tato āyaṁ gahetvā manussā",
  "atk-s0202a0:171_1": "āgatā, so “etha bhaṇe, amhākaṁ satthāraṁ mahānigaṇṭhaṁ passissāmā”ti tāya parisāya",
  "atk-s0202a0:171_2": "parivuto tattha agamāsi. Taṁ sandhāya vuttaṁ “bālakiniyā parisāyā”ti, bālakagāmavāsiniyāti",
  "atk-s0202a0:171_3": "attho. Upālipamukhāyāti upālijeṭṭhakāya. Apica bālakiniyāti bālavatiyā bālussannāyātipi",
  "atk-s0202a0:171_4": "attho. Upālipamukhāyāti upāligahapatiyeva tattha thokaṁ sappañño, so tassā pamukho",
  "atk-s0202a0:171_5": "jeṭṭhako. Tenāpi vuttaṁ “upālipamukhāyā”ti. Handāti vacasāyatthe nipāto. Chavoti",
  "atk-s0202a0:171_6": "lāmako. Oḷārikassāti mahantassa. Upanidhāyāti upanikkhipitvā. Idaṁ vuttaṁ hoti, kāyadaṇḍassa",
  "atk-s0202a0:171_7": "santike nikkhipitvā “ayaṁ nu kho mahanto, ayaṁ mahanto”ti evaṁ olokiyamāno chavo",
  "atk-s0202a0:171_8": "manodaṇḍo kiṁ sobhati, kuto sobhissati, na sobhati, upanikkhepamattampi nappahotīti",
  "atk-s0202a0:171_9": "dīpeti. Sādhu sādhu, bhante, tapassīti dīghatapassissa sādhukāraṁ dento, bhanteti nāṭaputtamālapati.",
  "atk-s0202a0:172_0": "60.Nakho metaṁ, bhante, ruccatīti, bhante, etaṁ mayhaṁ na ruccati. Māyāvīti māyākāro.",
  "atk-s0202a0:172_1": "Āvaṭṭanimāyanti āvaṭṭetvā gahaṇamāyaṁ. Āvaṭṭetīti āvaṭṭetvā parikkhipitvā gaṇhāti.",
  "atk-s0202a0:172_2": "Gaccha tvaṁ gahapatīti kasmā mahānigaṇṭho gahapatiṁ yāvatatiyaṁ pahiṇatiyeva? Dīghatapassī",
  "atk-s0202a0:172_3": "pana paṭibāhateva? Mahānigaṇṭhena hi bhagavatā saddhiṁ ekaṁ nagaraṁ upanissāya viharantenapi",
  "atk-s0202a0:172_4": "na bhagavā diṭṭhapubbo. Yo hi satthuvādapaṭiñño hoti, so taṁ paṭiññaṁ appahāya buddhadassane",
  "atk-s0202a0:172_5": "abhabbo. Tasmā esa buddhadassanassa aladdhapubbattā dasabalassa dassanasampattiñca",
  "atk-s0202a0:172_6": "niyyānikakathābhāvañca ajānanto yāvatatiyaṁ pahiṇateva. Dīghatapassī pana kālena",
  "atk-s0202a0:172_7": "kālaṁ bhagavantaṁ upasaṅkamitvā tiṭṭhatipi nisīdatipi pañhampi pucchati, so tathāgatassa",
  "atk-s0202a0:172_8": "dassanasampattimpi niyyānikakathābhāvampi jānāti. Athassa etadahosi – “ayaṁ gahapati",
  "atk-s0202a0:172_9": "paṇḍito, samaṇassa gotamassa santike gantvā dassanepi pasīdeyya, niyyānikakathaṁ",
  "atk-s0202a0:172_10": "sutvāpi pasīdeyya. Tato na puna amhākaṁ santikaṁ āgaccheyyā”ti. Tasmā yāvatatiyaṁ paṭibāhateva.",
  "atk-s0202a0:173_0": "Abhivādetvāti vanditvā. Tathāgatañhi disvā pasannāpi appasannāpi yebhuyyena vandantiyeva,",
  "atk-s0202a0:173_1": "appakā na vandanti. Kasmā? Atiucce hi kule jāto agāraṁ ajjhāvasantopi vanditabboyevāti.",
  "atk-s0202a0:173_2": "Ayaṁ pana gahapati pasannattāva vandi, dassaneyeva kira pasanno. Āgamā nu khvidhāti āgamā nu kho idha.",
  "atk-s0202a0:174_0": "61.Sādhu sādhu, bhante, tapassīti dīghatapassissa sādhukāraṁ dento, bhanteti, bhagavantaṁ",
  "atk-s0202a0:174_1": "ālapati. Sacce patiṭṭhāyāti thusarāsimhi ākoṭitakhāṇuko viya acalanto vacīsacce patiṭṭhahitvā.",
  "atk-s0202a0:174_2": "Siyānoti bhaveyya amhākaṁ.",
  "atk-s0202a0:175_0": "62.Idhāti imasmiṁ loke. Assāti bhaveyya. Sītodakapaṭikkhittoti nigaṇṭhā sattasaññāya",
  "atk-s0202a0:175_1": "sītodakaṁ paṭikkhipanti. Taṁ sandhāyetaṁ vuttaṁ. Manosattā nāma devāti manamhi sattā",
  "atk-s0202a0:175_2": "laggā lagitā. Manopaṭibaddhoti yasmā manamhi paṭibaddho hutvā kālaṅkaroti, tasmā",
  "atk-s0202a0:175_3": "manosattesu devesu upapajjatīti dasseti. Tassa hi pittajararogo bhavissati. Tenassa",
  "atk-s0202a0:175_4": "uṇhodakaṁ pivituṁ vā hatthapādādidhovanatthāya vā gattaparisiñcanatthāya vā upanetuṁ",
  "atk-s0202a0:175_5": "na vaṭṭati, rogo balavataro hoti. Sītodakaṁ vaṭṭati, rogaṁ vūpasameti. Ayaṁ pana",
  "atk-s0202a0:175_6": "uṇhodakameva paṭisevati, taṁ alabhamāno odanakañjikaṁ paṭisevati. Cittena pana sītodakaṁ",
  "atk-s0202a0:175_7": "pātukāmo ca paribhuñjitukāmo ca hoti. Tenassa manodaṇḍo tattheva bhijjati. So kāyadaṇḍaṁ",
  "atk-s0202a0:175_8": "vacīdaṇḍaṁ rakkhāmīti sītodakaṁ pātukāmo vā paribhuñjitukāmo vā sītodakameva dethāti",
  "atk-s0202a0:175_9": "vattuṁ na visahati. Tassa evaṁ rakkhitāpi kāyadaṇḍavacīdaṇḍā cutiṁ vā paṭisandhiṁ",
  "atk-s0202a0:175_10": "vā ākaḍḍhituṁ na sakkonti. Manodaṇḍo pana bhinnopi cutimpi paṭisandhimpi ākaḍḍhatiyeva.",
  "atk-s0202a0:175_11": "Iti naṁ bhagavā dubbalakāyadaṇḍavacīdaṇḍā chavā lāmakā, manodaṇḍova balavā mahantoti vadāpesi.",
  "atk-s0202a0:176_0": "Tassapi upāsakassa etadahosi. “Mucchāvasena asaññibhūtānañhi sattāhampi assāsapassāsā",
  "atk-s0202a0:176_1": "nappavattanti, cittasantatipavattimatteneva pana te matāti na vuccanti. Yadā nesaṁ",
  "atk-s0202a0:176_2": "cittaṁ nappavattati, tadā ‘matā ete nīharitvā te jhāpethā’ti vattabbataṁ āpajjanti.",
  "atk-s0202a0:176_3": "Kāyadaṇḍo nirīho abyāpāro, tathā vacīdaṇḍo. Citteneva pana tesaṁ cutipi paṭisandhipi",
  "atk-s0202a0:176_4": "hoti. Itipi manodaṇḍova mahanto. Bhijjitvāpi cutipaṭisandhiākaḍḍhanato eseva mahanto.",
  "atk-s0202a0:176_5": "Amhākaṁ pana mahānigaṇṭhassa kathā aniyyānikā”ti sallakkhesi. Bhagavato pana vicittāni",
  "atk-s0202a0:176_6": "pañhapaṭibhānāni sotukāmo na tāva anujānāti.",
  "atk-s0202a0:177_0": "Na kho te sandhiyatīti na kho te ghaṭiyati. Purimena vā pacchimanti “kāyadaṇḍo mahanto”ti",
  "atk-s0202a0:177_1": "iminā purimena vacanena idāni “manodaṇḍo mahanto”ti idaṁ vacanaṁ. Pacchimena vā purimanti",
  "atk-s0202a0:177_2": "tena vā pacchimena aduṁ purimavacanaṁ na ghaṭiyati.",
  "atk-s0202a0:178_0": "63. Idānissa bhagavā aññānipi kāraṇāni āharanto “taṁ kiṁ maññasī”tiādimāha. Tattha",
  "atk-s0202a0:178_1": "cātuyāmasaṁvarasaṁvutoti na pāṇamatipāteti, na pāṇamatipātayati, na pāṇamatipātayato",
  "atk-s0202a0:178_2": "samanuñño hoti. Na adinnaṁ ādiyati, na adinnaṁ ādiyāpeti, na adinnaṁ ādiyato samanuñño",
  "atk-s0202a0:178_3": "hoti. Na musā bhaṇati, na musā bhaṇāpeti, na musā bhaṇato samanuñño hoti. Na bhāvitamāsīsati,",
  "atk-s0202a0:178_4": "na bhāvitamāsīsāpeti, na bhāvitamāsīsato samanuñño hotīti iminā catukoṭṭhāsena saṁvarena",
  "atk-s0202a0:178_5": "saṁvuto. Ettha ca bhāvitanti pañcakāmaguṇā.",
  "atk-s0202a0:179_0": "Sabbavārivāritoti vāritasabbaudako, paṭikkhittasabbasītodakoti attho. So hi sītodake",
  "atk-s0202a0:179_1": "sattasaññī hoti, tasmā na taṁ valañjeti. Atha vā sabbavārivāritoti sabbena pāpavāraṇena",
  "atk-s0202a0:179_2": "vāritapāpo. Sabbavāriyuttoti sabbena pāpavāraṇena yutto. Sabbavāridhutoti sabbena",
  "atk-s0202a0:179_3": "pāpavāraṇena dhutapāpo. Sabbavāriphuṭoti sabbena pāpavāraṇena phuṭo. Khuddake pāṇe",
  "atk-s0202a0:179_4": "saṅghātaṁ āpādetīti khuddake pāṇe vadhaṁ āpādeti. So kira ekindriyaṁ pāṇaṁ duvindriyaṁ",
  "atk-s0202a0:179_5": "pāṇanti paññapeti. Sukkhadaṇḍaka-purāṇapaṇṇasakkhara-kathalānipi pāṇoteva paññapeti.",
  "atk-s0202a0:179_6": "Tattha khuddakaṁ udakabindu khuddako pāṇo, mahantaṁ mahantoti saññī hoti. Taṁ sandhāyetaṁ",
  "atk-s0202a0:179_7": "vuttaṁ. Kismiṁ paññapetīti kattha katarasmiṁ koṭṭhāse paññapeti. Manodaṇḍasminti",
  "atk-s0202a0:179_8": "manodaṇḍakoṭṭhāse, bhanteti. Ayaṁ pana upāsako bhaṇantova sayampi sallakkhesi – “amhākaṁ",
  "atk-s0202a0:179_9": "mahānigaṇṭho ‘asañcetanikaṁ kammaṁ appasāvajjaṁ, sañcetanikaṁ mahāsāvajja’nti paññapetvā",
  "atk-s0202a0:179_10": "cetanaṁ manodaṇḍoti paññapeti, aniyyānikā etassa kathā, bhagavatova niyyānikā”ti.",
  "atk-s0202a0:180_0": "64.Iddhāti samiddhā. Phītāti atisamiddhā sabbapāliphullā viya. Ākiṇṇamanussāti janasamākulā.",
  "atk-s0202a0:180_1": "Pāṇāti hatthiassādayo tiracchānagatā ceva itthipurisadārakādayo manussajātikā ca.",
  "atk-s0202a0:180_2": "Ekaṁ maṁsakhalanti ekaṁ maṁsarāsiṁ. Puñjanti tasseva vevacanaṁ. Iddhimāti ānubhāvasampanno.",
  "atk-s0202a0:180_3": "Cetovasippattoti citte vasībhāvappatto. Bhasmaṁkarissāmīti chārikaṁ karissāmi. Kiñhi",
  "atk-s0202a0:180_4": "sobhati ekā chavā nāḷandāti idampi bhaṇanto so gahapati – “kāyapayogena paññāsampi",
  "atk-s0202a0:180_5": "manussā ekaṁ nāḷandaṁ ekaṁ maṁsakhalaṁ kātuṁ na sakkonti, iddhimā pana eko ekeneva",
  "atk-s0202a0:180_6": "manopadosena bhasmaṁ kātuṁ samattho. Amhākaṁ mahānigaṇṭhassa kathā aniyyānikā, bhagavatova",
  "atk-s0202a0:180_7": "kathā niyyānikā”ti sallakkhesi.",
  "atk-s0202a0:181_0": "65.Araññaṁ araññabhūtanti agāmakaṁ araññameva hutvā araññaṁ jātaṁ. Isīnaṁ manopadosenāti",
  "atk-s0202a0:181_1": "isīnaṁ atthāya katena manopadosena taṁ manopadosaṁ asahamānāhi devatāhi tāni raṭṭhāni",
  "atk-s0202a0:181_2": "vināsitāni. Lokikā pana isayo manaṁ padosetvā vināsayiṁsūti maññanti. Tasmā imasmiṁ",
  "atk-s0202a0:181_3": "lokavāde ṭhatvāva idaṁ vādāropanaṁ katanti veditabbaṁ.",
  "atk-s0202a0:182_0": "Tattha daṇḍakīraññādīnaṁ evaṁ araññabhūtabhāvo jānitabbo – sarabhaṅgabodhisattassa",
  "atk-s0202a0:182_1": "tāva parisāya ativepullataṁ gatāya kisavaccho nāma tāpaso mahāsattassa antevāsī vivekavāsaṁ",
  "atk-s0202a0:182_2": "patthayamāno gaṇaṁ pahāya godhāvarītīrato kaliṅgaraṭṭhe daṇḍakīrañño kumbhapuraṁ",
  "atk-s0202a0:182_3": "nāma nagaraṁ upanissāya rājuyyāne vivekamanubrūhayamāno viharati. Tassa senāpati upaṭṭhāko hoti.",
  "atk-s0202a0:183_0": "Tadā ca ekā gaṇikā rathaṁ abhiruhitvā pañcamātugāmasataparivārā nagaraṁ upasobhayamānā",
  "atk-s0202a0:183_1": "vicarati. Mahājano tameva olokayamāno parivāretvā vicarati, nagaravīthiyo nappahonti.",
  "atk-s0202a0:183_2": "Rājā vātapānaṁ vivaritvā ṭhito taṁ disvā kā esāti pucchi. Tumhākaṁ nagarasobhinī",
  "atk-s0202a0:183_3": "devāti. So ussūyamāno “kiṁ etāya sobhati, nagaraṁ sayaṁ sobhissatī”ti taṁ ṭhānantaraṁ acchindāpesi.",
  "atk-s0202a0:184_0": "Sā tato paṭṭhāya kenaci saddhiṁ santhavaṁ katvā ṭhānantaraṁ pariyesamānā ekadivasaṁ",
  "atk-s0202a0:184_1": "rājuyyānaṁ pavisitvā caṅkamanakoṭiyaṁ ālambanaphalakaṁ nissāya pāsāṇaphalake nisinnaṁ",
  "atk-s0202a0:184_2": "tāpasaṁ disvā cintesi – “kiliṭṭho vatāyaṁ tāpaso anañjitamaṇḍito, dāṭhikāhi paruḷhāhi",
  "atk-s0202a0:184_3": "mukhaṁ pihitaṁ, massunā uraṁ pihitaṁ, ubho kacchā paruḷhā”ti. Athassā domanassaṁ",
  "atk-s0202a0:184_4": "uppajji – “ahaṁ ekena kiccena vicarāmi, ayañca me kāḷakaṇṇī diṭṭho, udakaṁ āharatha,",
  "atk-s0202a0:184_5": "akkhīni dhovissāmī”ti udakadantakaṭṭhaṁ āharāpetvā dantakaṭṭhaṁ khāditvā tāpasassa",
  "atk-s0202a0:184_6": "sarīre piṇḍaṁ piṇḍaṁ kheḷaṁ pātetvā dantakaṭṭhaṁ jaṭāmatthake khipitvā mukhaṁ vikkhāletvā",
  "atk-s0202a0:184_7": "udakaṁ tāpasassa matthakasmiṁyeva siñcitvā – “yehi me akkhīhi kāḷakaṇṇī diṭṭho, tāni",
  "atk-s0202a0:184_8": "dhotāni kalipavāhito”ti nikkhantā.",
  "atk-s0202a0:185_0": "Taṁdivasañca rājā satiṁ paṭilabhitvā – “bho kuhiṁ nagarasobhinī”ti pucchi. Imasmiṁyeva",
  "atk-s0202a0:185_1": "nagare devāti. Pakatiṭṭhānantaraṁ tassā dethāti ṭhānantaraṁ dāpesi. Sā pubbe sukatakammaṁ",
  "atk-s0202a0:185_2": "nissāya laddhaṁ ṭhānantaraṁ tāpasassa sarīre kheḷapātanena laddhanti saññamakāsi.",
  "atk-s0202a0:186_0": "Tato katipāhassaccayena rājā purohitassa ṭhānantaraṁ gaṇhi. So nagarasobhiniyā santikaṁ",
  "atk-s0202a0:186_1": "gantvā “bhagini kinti katvā ṭhānantaraṁ paṭilabhī”ti pucchi. “Kiṁ brāhmaṇa aññaṁ",
  "atk-s0202a0:186_2": "kātabbaṁ atthi, rājuyyāne anañjitakāḷakaṇṇī kūṭajaṭilo eko atthi, tassa sarīre kheḷaṁ",
  "atk-s0202a0:186_3": "pātehi, evaṁ ṭhānantaraṁ labhissasī”ti āha. So “evaṁ karissāmi bhaginī”ti tattha",
  "atk-s0202a0:186_4": "gantvā tāya kathitasadisameva sabbaṁ katvā nikkhami. Rājāpi taṁdivasameva satiṁ paṭilabhitvā",
  "atk-s0202a0:186_5": "– “kuhiṁ, bho, brāhmaṇo”ti pucchi. Imasmiṁyeva nagare devāti. “Amhehi anupadhāretvā",
  "atk-s0202a0:186_6": "kataṁ, tadevassa ṭhānantaraṁ dethā”ti dāpesi. Sopi puññabalena labhitvā “tāpasassa",
  "atk-s0202a0:186_7": "sarīre kheḷapātanena laddhaṁ me”ti saññamakāsi.",
  "atk-s0202a0:187_0": "Tato katipāhassaccayena rañño paccanto kupito. Rājā paccantaṁ vūpasamessāmīti caturaṅginiyā",
  "atk-s0202a0:187_1": "senāya nikkhami. Purohito gantvā rañño purato ṭhatvā “jayatu mahārājā”ti vatvā –",
  "atk-s0202a0:187_2": "“tumhe, mahārāja, jayatthāya gacchathā”ti pucchi. Āma brāhmaṇāti. Evaṁ sante rājuyyāne",
  "atk-s0202a0:187_3": "anañjitakāḷakaṇṇī eko kūṭajaṭilo vasati, tassa sarīre kheḷaṁ pātethāti. Rājā tassa",
  "atk-s0202a0:187_4": "vacanaṁ gahetvā yathā gaṇikāya ca tena ca kataṁ, tatheva sabbaṁ katvā orodhepi āṇāpesi",
  "atk-s0202a0:187_5": "– “etassa kūṭajaṭilassa sarīre kheḷaṁ pātethā”ti. Tato orodhāpi orodhapālakāpi tatheva",
  "atk-s0202a0:187_6": "akaṁsu. Atha rājā uyyānadvāre rakkhaṁ ṭhapāpetvā “raññā saddhiṁ nikkhamantā sabbe",
  "atk-s0202a0:187_7": "tāpasassa sarīre kheḷaṁ apātetvā nikkhamituṁ na labhantī”ti āṇāpesi. Atha sabbo balakāyo",
  "atk-s0202a0:187_8": "ca seniyo ca teneva niyāmena tāpasassa upari kheḷañca dantakaṭṭhāni ca mukhavikkhālita",
  "atk-s0202a0:187_9": "udakañca pāpayiṁsu, kheḷo ca dantakaṭṭhāni ca sakalasarīraṁ avatthariṁsu.",
  "atk-s0202a0:188_0": "Senāpati sabbapacchā suṇitvā “mayhaṁ kira satthāraṁ bhavantaṁ puññakkhettaṁ saggasopānaṁ",
  "atk-s0202a0:188_1": "evaṁ ghaṭṭayiṁsū”ti usumajātahadayo mukhena assasanto vegena rājuyyānaṁ āgantvā tathā",
  "atk-s0202a0:188_2": "byasanapattaṁ isiṁ disvā kacchaṁ bandhitvā dvīhi hatthehi dantakaṭṭhāni apaviyūhitvā",
  "atk-s0202a0:188_3": "ukkhipitvā nisīdāpetvā udakaṁ āharāpetvā nhāpetvā sabbaosadhehi ceva catujjātigandhehi",
  "atk-s0202a0:188_4": "ca sarīraṁ ubbaṭṭetvā sukhumasāṭakena puñchitvā purato añjaliṁ katvā ṭhito evamāha",
  "atk-s0202a0:188_5": "“ayuttaṁ, bhante, manussehi kataṁ, etesaṁ kiṁ bhavissatī”ti. Devatā senāpati tidhā",
  "atk-s0202a0:188_6": "bhinnā, ekaccā “rājānameva nāsessāmā”ti vadanti, ekaccā “saddhiṁ parisāya rājāna”nti,",
  "atk-s0202a0:188_7": "ekaccā “rañño vijitaṁ sabbaṁ nāsessāmā”ti. Idaṁ vatvā pana tāpaso appamattakampi",
  "atk-s0202a0:188_8": "kopaṁ akatvā lokassa santiupāyameva ācikkhanto āha “aparādho nāma hoti, accayaṁ pana",
  "atk-s0202a0:188_9": "desetuṁ jānantassa pākatikameva hotī”ti.",
  "atk-s0202a0:189_0": "Senāpati nayaṁ labhitvā rañño santikaṁ gantvā rājānaṁ vanditvā āha – “tumhehi, mahārāja,",
  "atk-s0202a0:189_1": "nirāparādhe mahiddhike tāpase aparajjhantehi bhāriyaṁ kammaṁ kataṁ, devatā kira tidhā",
  "atk-s0202a0:189_2": "bhinnā evaṁ vadantī”ti sabbaṁ ārocetvā – “khamāpite kira, mahārāja, pākatikaṁ hoti,",
  "atk-s0202a0:189_3": "raṭṭhaṁ mā nāsetha, tāpasaṁ khamāpethā”ti āha. Rājā attani dosaṁ kataṁ disvāpi evaṁ",
  "atk-s0202a0:189_4": "vadati “na taṁ khamāpessāmī”ti. Senāpati yāvatatiyaṁ yācitvā anicchantamāha – “ahaṁ,",
  "atk-s0202a0:189_5": "mahārāja, tāpasassa balaṁ jānāmi, na so abhūtavādī, nāpi kupito, sattānuddayena pana",
  "atk-s0202a0:189_6": "evamāha khamāpetha naṁ mahārājā”ti. Na khamāpemīti. Tena hi senāpatiṭṭhānaṁ aññassa",
  "atk-s0202a0:189_7": "detha, ahaṁ tumhākaṁ āṇāpavattiṭṭhāne na vasissāmīti. Tvaṁ yenakāmaṁ gaccha, ahaṁ",
  "atk-s0202a0:189_8": "mayhaṁ senāpatiṁ labhissāmīti. Tato senāpati tāpasassa santikaṁ āgantvā vanditvā",
  "atk-s0202a0:189_9": "“kathaṁ paṭipajjāmi, bhante”ti āha. Senāpati ye te vacanaṁ suṇanti, sabbe saparikkhāre",
  "atk-s0202a0:189_10": "sadhane sadvipadacatuppade gahetvā sattadivasabbhantare bahi rajjasīmaṁ gaccha, devatā",
  "atk-s0202a0:189_11": "ativiya kupitā dhuvaṁ raṭṭhampi araṭṭhaṁ karissantīti. Senāpati tathā akāsi.",
  "atk-s0202a0:190_0": "Rājā gatamattoyeva amittamathanaṁ katvā janapadaṁ vūpasametvā āgamma jayakhandhāvāraṭṭhāne",
  "atk-s0202a0:190_1": "nisīditvā nagaraṁ paṭijaggāpetvā antonagaraṁ pāvisi. Devatā paṭhamaṁyeva udakavuṭṭhiṁ",
  "atk-s0202a0:190_2": "pātayiṁsu. Mahājano attamano ahosi “kūṭajaṭilaṁ aparaddhakālato paṭṭhāya amhākaṁ",
  "atk-s0202a0:190_3": "rañño vaḍḍhiyeva, amitte nimmathesi, āgatadivaseyeva devo vuṭṭho”ti. Devatā puna",
  "atk-s0202a0:190_4": "sumanapupphavuṭṭhiṁ pātayiṁsu, mahājano attamanataro ahosi. Devatā puna māsakavuṭṭhiṁ",
  "atk-s0202a0:190_5": "pātayiṁsu. Tato kahāpaṇavuṭṭhiṁ, tato kahāpaṇatthaṁ na nikkhameyyunti maññamānā hatthūpagapādūpagādikatabhaṇḍavuṭṭhiṁ",
  "atk-s0202a0:190_6": "pātesuṁ. Mahājano sattabhūmikapāsāde ṭhitopi otaritvā ābharaṇāni piḷandhanto attamano",
  "atk-s0202a0:190_7": "ahosi. “Arahati vata kūṭajaṭilake kheḷapātanaṁ, tassa upari kheḷapātitakālato paṭṭhāya",
  "atk-s0202a0:190_8": "amhākaṁ rañño vaḍḍhi jātā, amittamathanaṁ kataṁ, āgatadivaseyeva devo vassi, tato",
  "atk-s0202a0:190_9": "sumanavuṭṭhi māsakavuṭṭhi kahāpaṇavuṭṭhi katabhaṇḍavuṭṭhīti catasso vuṭṭhiyo jātā”ti",
  "atk-s0202a0:190_10": "attamanavācaṁ nicchāretvā rañño katapāpe samanuñño jāto.",
  "atk-s0202a0:191_0": "Tasmiṁ samaye devatā ekatodhāraubhatodhārādīni nānappakārāni āvudhāni mahājanassa",
  "atk-s0202a0:191_1": "upari phalake maṁsaṁ koṭṭayamānā viya pātayiṁsu. Tadanantaraṁ vītaccike vītadhūme",
  "atk-s0202a0:191_2": "kiṁsukapupphavaṇṇe aṅgāre, tadanantaraṁ kūṭāgārappamāṇe pāsāṇe, tadanantaraṁ antomuṭṭhiyaṁ",
  "atk-s0202a0:191_3": "asaṇṭhahanikaṁ sukhumavālikaṁ vassāpayamānā asītihatthubbedhaṁ thalaṁ akaṁsu. Rañño",
  "atk-s0202a0:191_4": "vijitaṭṭhāne kisavacchatāpaso senāpati mātuposakarāmoti tayova manussabhūtā arogā",
  "atk-s0202a0:191_5": "ahesuṁ. Sesānaṁ tasmiṁ kamme asamaṅgībhūtānaṁ tiracchānānaṁ pānīyaṭṭhāne pānīyaṁ",
  "atk-s0202a0:191_6": "nāhosi, tiṇaṭṭhāne tiṇaṁ. Te yena pānīyaṁ yena tiṇanti gacchantā appatteyeva sattame",
  "atk-s0202a0:191_7": "divase bahirajjasīmaṁ pāpuṇiṁsu. Tenāha sarabhaṅgabodhisatto –",
  "atk-s0202a0:192": "“Kisañhi vacchaṁ avakiriya daṇḍakī,",
  "atk-s0202a0:193": "Ucchinnamūlo sajano saraṭṭho;",
  "atk-s0202a0:194": "Kukkuḷanāme nirayamhi paccati,",
  "atk-s0202a0:195": "Tassa phuliṅgāni patanti kāye”ti. ;",
  "atk-s0202a0:196": "Evaṁ tāva daṇḍakīraññassa araññabhūtabhāvo veditabbo.",
  "atk-s0202a0:197_0": "Kaliṅgaraṭṭhe pana nāḷikiraraññe rajjaṁ kārayamāne himavati pañcasatatāpasā anitthigandhā",
  "atk-s0202a0:197_1": "ajinajaṭavākacīradharā vanamūlaphalabhakkhā hutvā ciraṁ vītināmetvā loṇambilasevanatthaṁ",
  "atk-s0202a0:197_2": "manussapathaṁ otaritvā anupubbena kaliṅgaraṭṭhe nāḷikirarañño nagaraṁ sampattā. Te",
  "atk-s0202a0:197_3": "jaṭājinavākacīrāni saṇṭhapetvā pabbajitānurūpaṁ upasamasiriṁ dassayamānā nagaraṁ",
  "atk-s0202a0:197_4": "bhikkhāya pavisiṁsu. Manussā anuppanne buddhuppāde tāpasapabbajite disvā pasannā",
  "atk-s0202a0:197_5": "nisajjaṭṭhānaṁ saṁvidhāya hatthato bhikkhābhājanaṁ gahetvā nisīdāpetvā bhikkhaṁ sampādetvā",
  "atk-s0202a0:197_6": "adaṁsu. Tāpasā katabhattakiccā anumodanaṁ akaṁsu. Manussā sutvā pasannacittā “kuhiṁ",
  "atk-s0202a0:197_7": "bhadantā gacchantī”ti pucchiṁsu. Yathāphāsukaṭṭhānaṁ, āvusoti. Bhante, alaṁ aññattha",
  "atk-s0202a0:197_8": "gamanena, rājuyyāne vasatha, mayaṁ bhuttapātarāsā āgantvā dhammakathaṁ sossāmāti.",
  "atk-s0202a0:197_9": "Tāpasā adhivāsetvā uyyānaṁ agamaṁsu. Nāgarā bhuttapātarāsā suddhavatthanivatthā “dhammakathaṁ",
  "atk-s0202a0:197_10": "sossāmā”ti saṅghā gaṇā gaṇībhūtā uyyānābhimukhā agamaṁsu. Rājā uparipāsāde ṭhito",
  "atk-s0202a0:197_11": "te tathā gacchamāne disvā upaṭṭhākaṁ pucchi “kiṁ ete bhaṇe nāgarā suddhavatthā suddhuttarāsaṅgā",
  "atk-s0202a0:197_12": "hutvā uyyānābhimukhā gacchanti, kimettha samajjaṁ vā nāṭakaṁ vā atthī”ti? Natthi",
  "atk-s0202a0:197_13": "deva, ete tāpasānaṁ santike dhammaṁ sotukāmā gacchantīti. Tena hi bhaṇe ahampi gacchissāmi,",
  "atk-s0202a0:197_14": "mayā saddhiṁ gacchantūti. So gantvā tesaṁ ārocesi – “rājāpi gantukāmo, rājānaṁ parivāretvāva",
  "atk-s0202a0:197_15": "gacchathā”ti. Nāgarā pakatiyāpi attamanā taṁ sutvā – “amhākaṁ rājā assaddho appasanno",
  "atk-s0202a0:197_16": "dussīlo, tāpasā dhammikā, te āgamma rājāpi dhammiko bhavissatī”ti attamanatarā ahesuṁ.",
  "atk-s0202a0:198_0": "Rājā nikkhamitvā tehi parivārito uyyānaṁ gantvā tāpasehi saddhiṁ paṭisanthāraṁ katvā",
  "atk-s0202a0:198_1": "ekamantaṁ nisīdi. Tāpasā rājānaṁ disvā parikathāya kusalassekassa tāpasassa “rañño",
  "atk-s0202a0:198_2": "dhammaṁ kathehī”ti saññamadaṁsu, so tāpaso parisaṁ oloketvā pañcasu veresu ādīnavaṁ",
  "atk-s0202a0:198_3": "pañcasu ca sīlesu ānisaṁsaṁ kathento –",
  "atk-s0202a0:199_0": "“Pāṇo na hantabbo, adinnaṁ nādātabbaṁ, kāmesumicchācāro na caritabbo, musā na bhāsitabbā,",
  "atk-s0202a0:199_1": "majjaṁ na pātabbaṁ, pāṇātipāto nāma nirayasaṁvattaniko hoti tiracchānayonisaṁvattaniko",
  "atk-s0202a0:199_2": "pettivisayasaṁvattaniko, tathā adinnādānādīni. Pāṇātipāto niraye paccitvā manussalokaṁ",
  "atk-s0202a0:199_3": "āgatassa vipākāvasesena appāyukasaṁvattaniko hoti, adinnādānaṁ appabhogasaṁvattanikaṁ,",
  "atk-s0202a0:199_4": "micchācāro bahusapattasaṁvattaniko, musāvādo abhūtabbhakkhānasaṁvattaniko, majjapānaṁ",
  "atk-s0202a0:199_5": "ummattakabhāvasaṁvattanika”nti –",
  "atk-s0202a0:200": "Pañcasu veresu imaṁ ādīnavaṁ kathesi.",
  "atk-s0202a0:201_0": "Rājā pakatiyāpi assaddho appasanno dussīlo, dussīlassa ca sīlakathā nāma dukkathā,",
  "atk-s0202a0:201_1": "kaṇṇe sūlappavesanaṁ viya hoti. Tasmā so cintesi – “ahaṁ ‘ete paggaṇhissāmī’ti āgato,",
  "atk-s0202a0:201_2": "ime pana mayhaṁ āgatakālato paṭṭhāya maṁyeva ghaṭṭentā vijjhantā parisamajjhe kathenti,",
  "atk-s0202a0:201_3": "karissāmi nesaṁ kāttabba”nti. So dhammakathāpariyosāne “ācariyā sve mayhaṁ gehe bhikkhaṁ",
  "atk-s0202a0:201_4": "gaṇhathā”ti nimantetvā agamāsi. So dutiyadivase mahante mahante koḷumbe āharāpetvā",
  "atk-s0202a0:201_5": "gūthassa pūrāpetvā kadalipattehi nesaṁ mukhāni bandhāpetvā tattha tattha ṭhapāpesi,",
  "atk-s0202a0:201_6": "puna bahalamadhukatelanāgabalapicchillādīnaṁ kūṭe pūretvā nisseṇimatthake ṭhapāpesi,",
  "atk-s0202a0:201_7": "tattheva ca mahāmalle baddhakacche hatthehi muggare gāhāpetvā ṭhapetvā āha “kūṭatāpasā",
  "atk-s0202a0:201_8": "ativiya maṁ viheṭhayiṁsu, tesaṁ pāsādato otaraṇakāle kūṭehi picchillaṁ sopānamatthake",
  "atk-s0202a0:201_9": "vissajjetvā sīse muggarehi pothetvā gale gahetvā sopāne khipathā”ti. Sopānapādamūle",
  "atk-s0202a0:201_10": "pana caṇḍe kukkure bandhāpesi.",
  "atk-s0202a0:202_0": "Tāpasāpi “sve rājagehe bhuñjissāmā”ti aññamaññaṁ ovadiṁsu – “mārisā rājagehaṁ nāma",
  "atk-s0202a0:202_1": "sāsaṅkaṁ sappaṭibhayaṁ, pabbajitehi nāma chadvārārammaṇe saññatehi bhavitabbaṁ, diṭṭhadiṭṭhe",
  "atk-s0202a0:202_2": "ārammaṇe nimittaṁ na gahetabbaṁ, cakkhudvāre saṁvaro paccupaṭṭhapetabbo”ti.",
  "atk-s0202a0:203_0": "Punadivase bhikkhācāravelaṁ sallakkhetvā vākacīraṁ nivāsetvā ajinacammaṁ ekaṁsagataṁ",
  "atk-s0202a0:203_1": "katvā jaṭākalāpaṁ saṇṭhapetvā bhikkhābhājanaṁ gahetvā paṭipāṭiyā rājanivesanaṁ abhiruḷhā.",
  "atk-s0202a0:203_2": "Rājā āruḷhabhāvaṁ ñatvā gūthakoḷumbamukhato kadalipattaṁ nīharāpesi. Duggandho tāpasānaṁ",
  "atk-s0202a0:203_3": "nāsapuṭaṁ paharitvā matthaluṅgapātanākārapatto ahosi. Mahātāpaso rājānaṁ olokesi.",
  "atk-s0202a0:203_4": "Rājā – “ettha bhonto yāvadatthaṁ bhuñjantu ceva harantu ca, tumhākametaṁ anucchavikaṁ,",
  "atk-s0202a0:203_5": "hiyyo ahaṁ tumhe paggaṇhissāmīti āgato, tumhe pana maṁyeva ghaṭṭento vijjhantā parisamajjhe",
  "atk-s0202a0:203_6": "kathayittha, tumhākamidaṁ anucchavikaṁ, bhuñjathā”ti mahātāpasassa uluṅkena gūthaṁ",
  "atk-s0202a0:203_7": "upanāmesi. Mahātāpaso dhī dhīti vadanto paṭinivatti. “Ettakeneva gacchissatha tumhe”ti",
  "atk-s0202a0:203_8": "sopāne kūṭehi picchillaṁ vissajjāpetvā mallānaṁ saññamadāsi. Mallā muggarehi sīsāni",
  "atk-s0202a0:203_9": "pothetvā gīvāya gahetvā sopāne khipiṁsu, ekopi sopāne patiṭṭhātuṁ nāsakkhi, pavaṭṭamānā",
  "atk-s0202a0:203_10": "sopānapādamūlaṁyeva pāpuṇiṁsu. Sampatte sampatte caṇḍakukkurā paṭapaṭāti luñcamānā",
  "atk-s0202a0:203_11": "khādiṁsu. Yopi nesaṁ uṭṭhahitvā palāyati, sopi āvāṭe patati, tatrāpi naṁ kukkurā",
  "atk-s0202a0:203_12": "anubandhitvā khādantiyeva. Iti nesaṁ kukkurā aṭṭhisaṅkhalikameva avasesayiṁsu. Evaṁ",
  "atk-s0202a0:203_13": "so rājā tapasampanne pañcasate tāpase ekadivaseneva jīvitā voropesi.",
  "atk-s0202a0:204": "Athassa raṭṭhe devatā purimanayeneva puna navavuṭṭhiyo pātesuṁ. Tassa rajjaṁ saṭṭhiyojanubbedhena vālikathalena avacchādiyittha. Tenāha sarabhaṅgo bodhisatto –",
  "atk-s0202a0:205": "“Yo saññate pabbajite avañcayi,",
  "atk-s0202a0:206": "Dhammaṁ bhaṇante samaṇe adūsake;",
  "atk-s0202a0:207": "Taṁ nāḷikeraṁ sunakhā parattha,",
  "atk-s0202a0:208": "Saṅgamma khādanti viphandamāna”nti. ;",
  "atk-s0202a0:209": "Evaṁ kāliṅgāraññassa araññabhūtabhāvo veditabbo.",
  "atk-s0202a0:210_0": "Atīte pana bārāṇasinagare diṭṭhamaṅgalikā nāma cattālīsakoṭivibhavassa seṭṭhino ekā",
  "atk-s0202a0:210_1": "dhītā ahosi dassanīyā pāsādikā. Sā rūpabhogakulasampattisampannatāya bahūnaṁ patthanīyā",
  "atk-s0202a0:210_2": "ahosi. Yo panassā vāreyyatthāya pahiṇāti, taṁ taṁ disvānassa jātiyaṁ vā hatthapādādīsu",
  "atk-s0202a0:210_3": "vā yattha katthaci dosaṁ āropetvā “ko esa dujjāto dussaṇṭhito”tiādīni vatvā – “nīharatha",
  "atk-s0202a0:210_4": "na”nti nīharāpetvā “evarūpampi nāma addasaṁ, udakaṁ āharatha, akkhīni dhovissāmī”ti",
  "atk-s0202a0:210_5": "akkhīni dhovati. Tassā diṭṭhaṁ diṭṭhaṁ vippakāraṁ pāpetvā nīharāpetīti diṭṭhamaṅgalikā",
  "atk-s0202a0:210_6": "tveva saṅkhā udapādi, mūlanāmaṁ antaradhāyi.",
  "atk-s0202a0:211_0": "Sā ekadivasaṁ gaṅgāya udakakīḷaṁ kīḷissāmīti titthaṁ sajjāpetvā pahūtaṁ khādanīyabhojanīyaṁ",
  "atk-s0202a0:211_1": "sakaṭesu pūrāpetvā bahūni gandhamālādīni ādāya paṭicchannayānaṁ āruyha ñātigaṇaparivutā",
  "atk-s0202a0:211_2": "gehamhā nikkhami. Tena ca samayena mahāpuriso caṇḍālayoniyaṁ nibbatto bahinagare",
  "atk-s0202a0:211_3": "cammagehe vasati, mātaṅgotvevassa nāmaṁ ahosi. So soḷasavassuddesiko hutvā kenacideva",
  "atk-s0202a0:211_4": "karaṇīyena antonagaraṁ pavisitukāmo ekaṁ nīlapilotikaṁ nivāsetvā ekaṁ hatthe bandhitvā",
  "atk-s0202a0:211_5": "ekena hatthena pacchiṁ, ekena ghaṇḍaṁ gahetvā “ussaratha ayyā, caṇḍāloha”nti jānāpanatthaṁ",
  "atk-s0202a0:211_6": "taṁ vādento nīcacittaṁ paccupaṭṭhapetvā diṭṭhadiṭṭhe manusse namassamāno nagaraṁ",
  "atk-s0202a0:211_7": "pavisitvā mahāpathaṁ paṭipajji.",
  "atk-s0202a0:212_0": "Diṭṭhamaṅgalikā ghaṇḍasaddaṁ sutvā sāṇiantarena olokentī dūratova taṁ āgacchantaṁ",
  "atk-s0202a0:212_1": "disvā “kimeta”nti pucchi. Mātaṅgo ayyeti. “Kiṁ vata, bho, akusalaṁ akaramha, kassāyaṁ",
  "atk-s0202a0:212_2": "nissando, vināso nu kho me paccupaṭṭhito, maṅgalakiccena nāma gacchamānā caṇḍālaṁ",
  "atk-s0202a0:212_3": "addasa”nti sarīraṁ kampetvā jigucchamānā kheḷaṁ pātetvā dhātiyo āha – “vegena udakaṁ",
  "atk-s0202a0:212_4": "āharatha, caṇḍālo diṭṭho, akkhīni ceva nāma gahitamukhañca dhovissāmī”ti dhovitvā",
  "atk-s0202a0:212_5": "rathaṁ nivattāpetvā sabbapaṭiyādānaṁ gehaṁ pesetvā pāsādaṁ abhiruhi. Surāsoṇḍādayo",
  "atk-s0202a0:212_6": "ceva tassā upaṭṭhākamanussā ca “kuhiṁ, bho diṭṭhamaṅgalikā, imāyapi velāya nāgacchatī”ti",
  "atk-s0202a0:212_7": "pucchantā taṁ pavattiṁ sutvā – “mahantaṁ vata, bho, surāmaṁsagandhamālādisakkāraṁ",
  "atk-s0202a0:212_8": "caṇḍālaṁ nissāya anubhavituṁ na labhimha, gaṇhatha caṇḍāla”nti gataṭṭhānaṁ gavesitvā",
  "atk-s0202a0:212_9": "nirāparādhaṁ mātaṅgapaṇḍitaṁ tajjitvā – “are mātaṅga taṁ nissāya idañcidañca sakkāraṁ",
  "atk-s0202a0:212_10": "anubhavituṁ na labhimhā”ti kesesu gahetvā bhūmiyaṁ pātetvā jāṇukapparapāsāṇādīhi",
  "atk-s0202a0:212_11": "koṭṭetvā matoti saññāya pāde gahetvā kaḍḍhantā saṅkārakūṭe chaḍḍesuṁ.",
  "atk-s0202a0:213_0": "Mahāpuriso saññaṁ paṭilabhitvā hatthapāde parāmasitvā – “idaṁ dukkhaṁ kaṁ nissāya",
  "atk-s0202a0:213_1": "uppanna”nti cintento – “na aññaṁ kañci, diṭṭhamaṅgalikaṁ nissāya uppanna”nti ñatvā",
  "atk-s0202a0:213_2": "“sacāhaṁ puriso, pādesu naṁ nipātessāmī”ti cintetvā vedhamāno diṭṭhamaṅgalikāya kuladvāraṁ",
  "atk-s0202a0:213_3": "gantvā – “diṭṭhamaṅgalikaṁ labhanto vuṭṭhahissāmi, alabhantassa ettheva maraṇa”nti",
  "atk-s0202a0:213_4": "gehaṅgaṇe nipajji. Tena ca samayena jambudīpe ayaṁ dhammatā hoti – yassa caṇḍālo",
  "atk-s0202a0:213_5": "kujjhitvā gabbhadvāre nipanno marati, ye ca tasmiṁ gabbhe vasanti, sabbe caṇḍālā",
  "atk-s0202a0:213_6": "honti. Gehamajjhamhi mate sabbe gehavāsino, dvāramhi mate ubhato anantaragehavāsikā,",
  "atk-s0202a0:213_7": "aṅgaṇamhi mate ito satta ito sattāti cuddasagehavāsino sabbe caṇḍālā hontīti. Bodhisatto",
  "atk-s0202a0:213_8": "pana aṅgaṇe nipajji.",
  "atk-s0202a0:214_0": "Seṭṭhissa ārocesuṁ – “mātaṅgo te sāmi gehaṅgaṇe patito”ti gacchatha bhaṇe, kiṁ kāraṇāti",
  "atk-s0202a0:214_1": "vatvā ekamāsakaṁ datvā uṭṭhāpethāti. Te gantvā “imaṁ kira māsakaṁ gahetvā uṭṭhahā”ti",
  "atk-s0202a0:214_2": "vadiṁsu. So – “nāhaṁ māsakatthāya nipanno, diṭṭhamaṅgalikāya svāhaṁ nipanno”ti āha.",
  "atk-s0202a0:214_3": "Diṭṭhamaṅgalikāya ko dosoti? Kiṁ tassā dosaṁ na passatha, niraparādho ahaṁ tassā",
  "atk-s0202a0:214_4": "manussehi byasanaṁ pāpito, taṁ labhantova vuṭṭhahissāmi, alabhanto na vuṭṭhahissāmīti.",
  "atk-s0202a0:215_0": "Te gantvā seṭṭhissa ārocesuṁ. Seṭṭhi dhītu dosaṁ ñatvā “gacchatha, ekaṁ kahāpaṇaṁ",
  "atk-s0202a0:215_1": "dethā”ti peseti. So “na icchāmi kahāpaṇaṁ, tameva icchāmī”ti āha. Taṁ sutvā seṭṭhi",
  "atk-s0202a0:215_2": "ca seṭṭhibhariyā ca – “ekāyeva no piyadhītā, paveṇiyā ghaṭako añño dārakopi natthī”ti",
  "atk-s0202a0:215_3": "saṁvegappattā – “gacchatha tātā, koci amhākaṁ asahanako etaṁ jīvitāpi voropeyya,",
  "atk-s0202a0:215_4": "etasmiñhi mate sabbe mayaṁ naṭṭhā homa, ārakkhamassa gaṇhathā”ti parivāretvā ārakkhaṁ",
  "atk-s0202a0:215_5": "saṁvidhāya yāguṁ pesayiṁsu, bhattaṁ dhanaṁ pesayiṁsu, evaṁ so sabbaṁ paṭikkhipi.",
  "atk-s0202a0:215_6": "Evaṁ eko divaso gato; dve, tayo, cattāro, pañca divasā gatā.",
  "atk-s0202a0:216_0": "Tato sattasattagehavāsikā uṭṭhāya – “na sakkoma mayaṁ tumhe nissāya caṇḍālā bhavituṁ,",
  "atk-s0202a0:216_1": "amhe mā nāsetha, tumhākaṁ dārikaṁ datvā etaṁ uṭṭhāpethā”ti āhaṁsu. Te satampi sahassampi",
  "atk-s0202a0:216_2": "satasahassampi pahiṇiṁsu, so paṭikkhipateva. Evaṁ cha divasā gatā. Sattame divase",
  "atk-s0202a0:216_3": "ubhato cuddasagehavāsikā sannipatitvā – “na mayaṁ caṇḍālā bhavituṁ sakkoma, tumhākaṁ",
  "atk-s0202a0:216_4": "akāmakānampi mayaṁ etassa dārikaṁ dassāmā”ti āhaṁsu.",
  "atk-s0202a0:217_0": "Mātāpitaro sokasallasamappitā visaññī hutvā sayane nipatiṁsu. Ubhato cuddasagehavāsino",
  "atk-s0202a0:217_1": "pāsādaṁ āruyha supupphitakiṁsukasākhaṁ ucchindantā viya tassā sabbābharaṇāni omuñcitvā",
  "atk-s0202a0:217_2": "nakhehi sīmantaṁ katvā kese bandhitvā nīlasāṭakaṁ nivāsāpetvā hatthe nīlapilotikakhaṇḍaṁ",
  "atk-s0202a0:217_3": "veṭhetvā kaṇṇesu tipupaṭṭake piḷandhāpetvā tālapaṇṇapacchiṁ datvā pāsādato otārāpetvā",
  "atk-s0202a0:217_4": "dvīsu bāhāsu gahetvā – “tava sāmikaṁ gahetvā yāhī”ti mahāpurisassa adaṁsu.",
  "atk-s0202a0:218_0": "Nīluppalampi atibhāroti anukkhittapubbā sukhumāladārikā “uṭṭhāhi sāmi, gacchāmā”ti",
  "atk-s0202a0:218_1": "āha. Bodhisatto nipannakova āha “nāhaṁ uṭṭhahāmī”ti. Atha kinti vadāmīti. “Uṭṭhehi",
  "atk-s0202a0:218_2": "ayya mātaṅgā”ti evaṁ maṁ vadāhīti. Sā tathā avoca. Na tuyhaṁ manussā uṭṭhānasamatthaṁ",
  "atk-s0202a0:218_3": "maṁ akaṁsu, bāhāya maṁ gahetvā uṭṭhāpehīti. Sā tathā akāsi. Bodhisatto uṭṭhahanto",
  "atk-s0202a0:218_4": "viya parivaṭṭetvā bhūmiyaṁ patitvā – “nāsitaṁ, bho, diṭṭhamaṅgalikāya paṭhamaṁ manussehi",
  "atk-s0202a0:218_5": "koṭṭāpetvā, idāni sayaṁ koṭṭetī”ti viravittha. Sā kiṁ karomi ayyāti? Dvīhi hatthehi",
  "atk-s0202a0:218_6": "gahetvā uṭṭhāpehīti. Sā tathā uṭṭhāpetvā nisīdāpetvā gacchāma sāmīti. Gacchā nāma",
  "atk-s0202a0:218_7": "araññe honti, mayaṁ manussā, atikoṭṭitomhi tuyhaṁ manussehi, na sakkomi padasā gantuṁ,",
  "atk-s0202a0:218_8": "piṭṭhiyā maṁ nehīti. Sā onamitvā piṭṭhiṁ adāsi. Bodhisatto abhiruhi. Kuhiṁ nemi sāmīti?",
  "atk-s0202a0:218_9": "Bahinagaraṁ nehīti. Sā pācīnadvāraṁ gantvā – “idha te sāmi vasanaṭṭhāna”nti pucchi.",
  "atk-s0202a0:218_10": "Kataraṭṭhānaṁ etanti? Pācīnadvāraṁ sāmīti. Pācīnadvāre caṇḍālaputtā vasituṁ na labhantīti",
  "atk-s0202a0:218_11": "attano vasanaṭṭhānaṁ anācikkhitvāva sabbadvārāni āhiṇḍāpesi. Kasmā? Bhavaggapattamassā",
  "atk-s0202a0:218_12": "mānaṁ pātessāmīti. Mahājano ukkuṭṭhimakāsi – “ṭhapetvā tumhādisaṁ añño etissā mānaṁ bhedako natthī”ti.",
  "atk-s0202a0:219_0": "Sā pacchimadvāraṁ patvā “idha te sāmi vasanaṭṭhāna”nti pucchi. Kataraṭṭhānaṁ etanti?",
  "atk-s0202a0:219_1": "Pacchimadvāraṁ sāmīti. Iminā dvārena nikkhamitvā cammagehaṁ olokentī gacchāti. Sā",
  "atk-s0202a0:219_2": "tattha gantvā āha “idaṁ cammagehaṁ tumhākaṁ vasanaṭṭhānaṁ sāmī”ti? Āmāti piṭṭhito",
  "atk-s0202a0:219_3": "otaritvā cammagehaṁ pāvisi.",
  "atk-s0202a0:220_0": "Tattha sattaṭṭhadivase vasanto sabbaññutagavesanadhīro ettakesu divasesu na ca jātisambhedamakāsi.",
  "atk-s0202a0:220_1": "“Mahākulassa dhītā sace maṁ nissāya mahantaṁ yasaṁ na pāpuṇāti, na camhāhaṁ catuvīsatiyā",
  "atk-s0202a0:220_2": "buddhānaṁ antevāsiko. Etissā pādadhovanaudakena sakalajambudīpe rājūnaṁ abhisekakiccaṁ",
  "atk-s0202a0:220_3": "karissāmī”ti cintetvā puna cintesi – “agāramajjhevasanto na sakkhissāmi, pabbajitvā",
  "atk-s0202a0:220_4": "pana sakkhissāmī”ti. Cintetvā taṁ āmantesi – “diṭṭhamaṅgalike mayaṁ pubbe ekacarā",
  "atk-s0202a0:220_5": "kammaṁ katvāpi akatvāpi sakkā jīvituṁ, idāni pana dārabharaṇaṁ paṭipannamha, kammaṁ",
  "atk-s0202a0:220_6": "akatvā na sakkā jīvituṁ, tvaṁ yāvāhaṁ āgacchāmi, tāva mā ukkaṇṭhitthā”ti araññaṁ",
  "atk-s0202a0:220_7": "pavisitvā susānādīsu nantakāni saṅkaḍḍhitvā nivāsanapārupanaṁ katvā samaṇapabbajjaṁ",
  "atk-s0202a0:220_8": "pabbajitvā ekacaro laddhakāyaviveko kasiṇaparikammaṁ katvā aṭṭha samāpattiyo pañca",
  "atk-s0202a0:220_9": "abhiññāyo ca nibbattetvā “idāni sakkā diṭṭhamaṅgalikāya avassayena mayā bhavitu”nti",
  "atk-s0202a0:220_10": "bārāṇasiabhimukho gantvā cīvaraṁ pārupitvā bhikkhaṁ caramāno diṭṭhamaṅgalikāya gehābhimukho agamāsi.",
  "atk-s0202a0:221_0": "Sā taṁ dvāre ṭhitaṁ disvā asañjānantī – “aticchatha, bhante, caṇḍālānaṁ vasanaṭṭhānameta”nti",
  "atk-s0202a0:221_1": "āha. Bodhisatto tattheva aṭṭhāsi. Sā punappunaṁ olokentī sañjānitvā hatthehi uraṁ",
  "atk-s0202a0:221_2": "paharitvā viravamānā pādamūle patitvā āha – “yadi te sāmi edisaṁ cittaṁ atthi, kasmā",
  "atk-s0202a0:221_3": "maṁ mahatā yasā parihāpetvā anāthaṁ akāsī”ti. Nānappakāraṁ paridevaṁ paridevitvā",
  "atk-s0202a0:221_4": "akkhīni puñchamānā uṭṭhāya bhikkhābhājanaṁ gahetvā antogehe nisīdāpetvā bhikkhaṁ",
  "atk-s0202a0:221_5": "adāsi. Mahāpuriso bhattakiccaṁ katvā āha – “diṭṭhamaṅgalike mā soci mā paridevi,",
  "atk-s0202a0:221_6": "ahaṁ tuyhaṁ pādadhovanaudakena sakalajambudīpe rājūnaṁ abhisekakiccaṁ kāretuṁ samattho,",
  "atk-s0202a0:221_7": "tvaṁ pana ekaṁ mama vacanaṁ karohi, nagaraṁ pavisitvā ‘na mayhaṁ sāmiko caṇḍālo,",
  "atk-s0202a0:221_8": "mahābrahmā mayhaṁ sāmiko’ti ugghosayamānā sakalanagaraṁ carāhī”ti.",
  "atk-s0202a0:222_0": "Evaṁ vutte diṭṭhamaṅgalikā – “pakatiyāpi ahaṁ sāmi mukhadoseneva byasanaṁ pattā,",
  "atk-s0202a0:222_1": "na sakkhissāmevaṁ vattu”nti āha. Bodhisatto – “kiṁ pana tayā mayhaṁ agāre vasantassa",
  "atk-s0202a0:222_2": "alikavacanaṁ sutapubbaṁ, ahaṁ tadāpi alikaṁ na bhaṇāmi, idāni pabbajito kiṁ vakkhāmi,",
  "atk-s0202a0:222_3": "saccavādī puriso nāmāha”nti vatvā – “ajja pakkhassa aṭṭhamī, tvaṁ ‘ito sattāhassaccayena",
  "atk-s0202a0:222_4": "uposathadivase mayhaṁ sāmiko mahābrahmā candamaṇḍalaṁ bhinditvā mama santikaṁ āgamissatī’ti",
  "atk-s0202a0:222_5": "sakalanagare ugghosehī”ti vatvā pakkāmi.",
  "atk-s0202a0:223_0": "Sā saddahitvā haṭṭhatuṭṭhā sūrā hutvā sāyaṁpātaṁ nagaraṁ pavisitvā tathā ugghosesi.",
  "atk-s0202a0:223_1": "Manussā pāṇinā pāṇiṁ paharantā – “passatha, amhākaṁ diṭṭhamaṅgalikā caṇḍālaputtaṁ",
  "atk-s0202a0:223_2": "mahābrahmānaṁ karotī”ti hasantā keḷiṁ karonti. Sā punadivasepi tatheva sāyaṁpātaṁ",
  "atk-s0202a0:223_3": "pavisitvā – “idāni chāhaccayena, pañcāha-catūha-tīha-dvīha-ekāhaccayena mayhaṁ sāmiko",
  "atk-s0202a0:223_4": "mahābrahmā candamaṇḍalaṁ bhinditvā mama santikaṁ āgamissatī”ti ugghosesi.",
  "atk-s0202a0:224_0": "Brāhmaṇā cintayiṁsu – “ayaṁ diṭṭhamaṅgalikā atisūrā hutvā katheti, kadāci evaṁ siyā,",
  "atk-s0202a0:224_1": "etha mayaṁ diṭṭhamaṅgalikāya vasanaṭṭhānaṁ paṭijaggāmā”ti cammagehassa bāhirabhāgaṁ",
  "atk-s0202a0:224_2": "samantā tacchāpetvā vālikaṁ okiriṁsu. Sāpi uposathadivase pātova nagaraṁ pavisitvā",
  "atk-s0202a0:224_3": "“ajja mayhaṁ sāmiko āgamissatī”ti ugghosesi. Brāhmaṇā cintayiṁsu – “ayaṁ bho na dūraṁ",
  "atk-s0202a0:224_4": "apadissati, ajja kira mahābrahmā āgamissati, vasanaṭṭhānaṁ saṁvidahāmā”ti cammagehaṁ",
  "atk-s0202a0:224_5": "samajjāpetvā haritūpalittaṁ ahatavatthehi parikkhipitvā mahārahaṁ pallaṅkaṁ attharitvā",
  "atk-s0202a0:224_6": "upari celavitānaṁ bandhitvā gandhamāladāmāni osārayiṁsu. Tesaṁ paṭijaggantānaṁyeva sūriyo atthaṁ gato.",
  "atk-s0202a0:225_0": "Mahāpuriso cande uggatamatte abhiññāpādakajjhānaṁ samāpajjitvā vuṭṭhāya kāmāvacaracittena",
  "atk-s0202a0:225_1": "parikammaṁ katvā iddhicittena dvādasayojanikaṁ brahmattabhāvaṁ māpetvā vehāsaṁ abbhuggantvā",
  "atk-s0202a0:225_2": "candavimānassa anto pavisitvā vanantato abbhussakkamānaṁ candaṁ bhinditvā candavimānaṁ",
  "atk-s0202a0:225_3": "ohāya purato hutvā “mahājano maṁ passatū”ti adhiṭṭhāsi. Mahājano disvā – “saccaṁ,",
  "atk-s0202a0:225_4": "bho, diṭṭhamaṅgalikāya vacanaṁ, āgacchantaṁ mahābrahmānaṁ pūjessāmā”ti gandhamālaṁ",
  "atk-s0202a0:225_5": "ādāya diṭṭhamaṅgalikāya gharaṁ parivāretvā aṭṭhāsi. Mahāpuriso matthakamatthakena",
  "atk-s0202a0:225_6": "sattavāre bārāṇasiṁ anuparigantvā mahājanena diṭṭhabhāvaṁ ñatvā dvādasayojanikaṁ",
  "atk-s0202a0:225_7": "attabhāvaṁ vijahitvā manussappamāṇameva māpetvā mahājanassa passantasseva cammagehaṁ",
  "atk-s0202a0:225_8": "pāvisi. Mahājano disvā – “otiṇṇo no mahābrahmā, sāṇiṁ āharathā”ti nivesanaṁ mahāsāṇiyā",
  "atk-s0202a0:225_9": "parikkhipitvā parivāretvā ṭhito.",
  "atk-s0202a0:226_0": "Mahāpurisopi sirisayanamajjhe nisīdi. Diṭṭhamaṅgalikā samīpe aṭṭhāsi. Atha naṁ pucchi",
  "atk-s0202a0:226_1": "“utusamayo te diṭṭhamaṅgalike”ti. Āma ayyāti. Mayā dinnaṁ puttaṁ gaṇhāhīti aṅguṭṭhakena",
  "atk-s0202a0:226_2": "nābhimaṇḍalaṁ phusi. Tassā parāmasaneneva gabbho patiṭṭhāsi. Mahāpuriso – “ettāvatā",
  "atk-s0202a0:226_3": "te diṭṭhamaṅgalike pādadhovanaudakaṁ sakalajambudīpe rājūnaṁ abhisekodakaṁ bhavissati,",
  "atk-s0202a0:226_4": "tvaṁ tiṭṭhā”ti vatvā brahmattabhāvaṁ māpetvā passantasseva mahājanassa nikkhamitvā",
  "atk-s0202a0:226_5": "vehāsaṁ abbhuggantvā caṇḍamaṇḍalameva paviṭṭho. Sā tato paṭṭhāya brahmapajāpatī nāma",
  "atk-s0202a0:226_6": "jātā. Pādadhovanaudakaṁ labhanto nāma natthi.",
  "atk-s0202a0:227_0": "Brāhmaṇā – “brahmapajāpatiṁ antonagare vasāpessāmā”ti suvaṇṇasivikāya āropetvā yāva",
  "atk-s0202a0:227_1": "sattamakoṭiyā aparisuddhajātikassa sivikaṁ gahetuṁ na adaṁsu. Soḷasa jātimantabrāhmaṇā",
  "atk-s0202a0:227_2": "gaṇhiṁsu. Sesā gandhapupphādīhi pūjetvā nagaraṁ pavisitvā – “na sakkā, bho, ucchiṭṭhagehe",
  "atk-s0202a0:227_3": "brahmapajāpatiyā vasituṁ, vatthuṁ gahetvā gehaṁ karissāma, yāva pana taṁ karīyati,",
  "atk-s0202a0:227_4": "tāva maṇḍapeva vasatū”ti maṇḍape vasāpesuṁ. Tato paṭṭhāya cakkhupathe ṭhatvā vanditukāmā",
  "atk-s0202a0:227_5": "kahāpaṇaṁ datvā vandituṁ labhanti, savanūpacāre vanditukāmā sataṁ datvā labhanti,",
  "atk-s0202a0:227_6": "āsanne pakatikathaṁ savanaṭṭhāne vanditukāmā pañcasatāni datvā labhanti, pādapiṭṭhiyaṁ",
  "atk-s0202a0:227_7": "sīsaṁ ṭhapetvā vanditukāmā sahassaṁ datvā labhanti, pādadhovanaudakaṁ patthayamānā",
  "atk-s0202a0:227_8": "dasasahassāni datvā labhanti. Bahinagarato antonagare yāva maṇḍapā āgacchantiyā laddhadhanaṁyeva",
  "atk-s0202a0:227_9": "koṭisatamattaṁ ahosi.",
  "atk-s0202a0:228_0": "Sakalajambudīpo saṅkhubhi, tato sabbarājāno “brahmapajāpatiyā pādadhovanena abhisekaṁ",
  "atk-s0202a0:228_1": "karissāmā”ti satasahassaṁ pesetvā labhiṁsu. Maṇḍape vasantiyā eva gabbhavuṭṭhānaṁ",
  "atk-s0202a0:228_2": "ahosi. Mahāpurisaṁ paṭicca laddhakumāro pāsādiko ahosi lakkhaṇasampanno. Mahābrahmuno",
  "atk-s0202a0:228_3": "putto jātoti sakala jambudīpo ekakolāhalo ahosi. Kumārassa khīramaṇimūlaṁ hotūti",
  "atk-s0202a0:228_4": "tato tato āgatadhanaṁ koṭisahassaṁ ahosi. Ettāvatā nivesanampi niṭṭhitaṁ. Kumārassa",
  "atk-s0202a0:228_5": "nāmakaraṇaṁ karissāmāti nivesanaṁ sajjetvā kumāraṁ gandhodakena nhāpetvā alaṅkaritvā",
  "atk-s0202a0:228_6": "maṇḍape jātattā maṇḍabyotveva nāmaṁ akaṁsu.",
  "atk-s0202a0:229_0": "Kumāro sukhena saṁvaḍḍhamāno sippuggahaṇavayapattoti sakalajambudīpe sippajānanakā",
  "atk-s0202a0:229_1": "tassa santike āgantvā sippaṁ sikkhāpenti. Kumāro medhāvī paññavā sutaṁ sutaṁ mutaṁ",
  "atk-s0202a0:229_2": "āvuṇanto viya gaṇhāti, gahitagahitaṁ suvaṇṇaghaṭe pakkhittatelaṁ viya tiṭṭhati. Yāvatā",
  "atk-s0202a0:229_3": "vācuggatā pariyatti atthi, tena anuggahitā nāma nāhosi. Brāhmaṇā taṁ parivāretvā",
  "atk-s0202a0:229_4": "caranti, sopi brāhmaṇabhatto ahosi. Gehe asītibrāhmaṇasahassāni niccabhattaṁ bhuñjanti.",
  "atk-s0202a0:229_5": "Gehampissa sattadvārakoṭṭhakaṁ mahantaṁ ahosi. Gehe maṅgaladivase jambudīpavāsīhi",
  "atk-s0202a0:229_6": "pesitadhanaṁ koṭisahassamattaṁ ahosi.",
  "atk-s0202a0:230_0": "Bodhisatto āvajjesi – “pamatto nu kho kumāro appamatto”ti. Athassa taṁ pavattiṁ ñatvā",
  "atk-s0202a0:230_1": "– “brāhmaṇabhatto jāto, yattha dinnaṁ mahapphalaṁ hoti, taṁ na jānāti, gacchāmi naṁ",
  "atk-s0202a0:230_2": "damemī”ti cīvaraṁ pārupitvā bhikkhābhājanaṁ gahetvā – “dvārakoṭṭhakā atisambādhā,",
  "atk-s0202a0:230_3": "na sakkā koṭṭhakena pavisitu”nti ākāsenāgantvā asītibrāhmaṇasahassānaṁ bhuñjanaṭṭhāne",
  "atk-s0202a0:230_4": "ākāsaṅgaṇe otari. Maṇḍabyakumāropi suvaṇṇakaṭacchuṁ gāhāpetvā – “idha sūpaṁ detha",
  "atk-s0202a0:230_5": "idha odana”nti parivisāpento bodhisattaṁ disvā daṇḍakena ghaṭṭitaāsiviso viya kupitvā imaṁ gāthamāha –",
  "atk-s0202a0:231": "“Kuto nu āgacchasi dummavāsī,",
  "atk-s0202a0:232": "Otallako paṁsupisācakova;",
  "atk-s0202a0:233": "Saṅkāracoḷaṁ paṭimuñca kaṇṭhe,",
  "atk-s0202a0:234": "Ko re tuvaṁ hosi adakkhiṇeyyo”ti. ;",
  "atk-s0202a0:235": "Atha naṁ mahāsatto akujjhitvāva ovadanto āha –",
  "atk-s0202a0:236": "“Annaṁ tavedaṁ pakataṁ yasassi,",
  "atk-s0202a0:237": "Taṁ khajjare bhuñjare piyyare ca;",
  "atk-s0202a0:238": "Jānāsi maṁ tvaṁ paradattūpajīviṁ,",
  "atk-s0202a0:239": "Uttiṭṭha piṇḍaṁ labhataṁ sapāko”ti. ;",
  "atk-s0202a0:240": "So nayidaṁ tumhādisānaṁ paṭiyattanti dassento āha –",
  "atk-s0202a0:241": "“Annaṁ mamedaṁ pakataṁ brāhmaṇānaṁ,",
  "atk-s0202a0:242": "Atthatthitaṁ saddahato mamedaṁ;",
  "atk-s0202a0:243": "Apehi etto kimidhaṭṭhitosi,",
  "atk-s0202a0:244": "Na mādisā tuyhaṁ dadanti jammā”ti. ;",
  "atk-s0202a0:245_0": "Atha bodhisatto “dānaṁ nāma saguṇassapi nigguṇassapi yassa kassaci dātabbaṁ, yathā",
  "atk-s0202a0:245_1": "hi ninnepi thalepi patiṭṭhāpitaṁ bījaṁ pathavīrasaṁ āporasañca āgamma sampajjati,",
  "atk-s0202a0:245_2": "evaṁ nipphalaṁ nāma natthi, sukhette vapitabījaṁ viya guṇavante mahapphalaṁ hotī”ti",
  "atk-s0202a0:245_3": "dassetuṁ imaṁ gāthamāha –",
  "atk-s0202a0:246": "“Thale ca ninne ca vapanti bījaṁ,",
  "atk-s0202a0:247": "Anūpakhette phalamāsamānā;",
  "atk-s0202a0:248": "Etāya saddhāya dadāhi dānaṁ,",
  "atk-s0202a0:249": "Appeva ārādhaye dakkhiṇeyye”ti. ;",
  "atk-s0202a0:250": "Atha kumāro kodhābhibhūto – “kenimassa muṇḍakassa paveso dinno”ti dvārarakkhādayo tajjetvā –",
  "atk-s0202a0:251": "“Khettāni mayhaṁ viditāni loke,",
  "atk-s0202a0:252": "Yesāhaṁ bījāni patiṭṭhapemi;",
  "atk-s0202a0:253": "Ye brāhmaṇā jātimantūpapannā,",
  "atk-s0202a0:254": "Tānīdha khettāni supesalānī”ti. –",
  "atk-s0202a0:255": "Gāthaṁ vatvā “imaṁ jammaṁ veṇupadarena pothetvā gīvāyaṁ gahetvā sattapi dvārakoṭṭhake atikkamitvā bahi nīharathā”ti āha. Atha naṁ mahāpuriso āha –",
  "atk-s0202a0:256": "“Giriṁ nakhena khaṇasi, ayo dantebhi khādasi;",
  "atk-s0202a0:257": "Jātavedaṁ padahasi, yo isiṁ paribhāsasī”ti. ;",
  "atk-s0202a0:258_0": "Evañca pana vatvā – “sace myāyaṁ hatthe vā pāde vā gaṇhāpetvā dukkhaṁ uppādeyya,",
  "atk-s0202a0:258_1": "bahuṁ apuññaṁ pasaveyyā”ti sattānuddayatāya vehāsaṁ abbhuggantvā antaravīthiyaṁ otari.",
  "atk-s0202a0:258_2": "Bhagavā sabbaññutaṁ patto tamatthaṁ pakāsento imaṁ gāthamāha –",
  "atk-s0202a0:259": "“Idaṁ vatvāna mātaṅgo, isi saccaparakkamo;",
  "atk-s0202a0:260": "Antalikkhasmiṁ pakkāmi, brāhmaṇānaṁ udikkhata”nti. ;",
  "atk-s0202a0:261_0": "Tāvadeva nagararakkhikadevatānaṁ jeṭṭhakadevarājā maṇḍabyassa gīvaṁ parivattesi.",
  "atk-s0202a0:261_1": "Tassa mukhaṁ parivattetitvā pacchāmukhaṁ jātaṁ, akkhīni parivattāni, mukhena kheḷaṁ",
  "atk-s0202a0:261_2": "vamati, sarīraṁ thaddhaṁ sūle āropitaṁ viya ahosi. Asītisahassā paricārakayakkhā",
  "atk-s0202a0:261_3": "asītibrāhmaṇasahassāni tatheva akaṁsu. Vegena gantvā brahmapajāpatiyā ārocayiṁsu.",
  "atk-s0202a0:261_4": "Sā taramānarūpā āgantvā taṁ vippakāraṁ disvā gāthamāha –",
  "atk-s0202a0:262": "“Āvedhitaṁ piṭṭhito uttamaṅgaṁ,",
  "atk-s0202a0:263": "Bāhuṁ pasāreti akammaneyyaṁ;",
  "atk-s0202a0:264": "Setāni akkhīni yathā matassa,",
  "atk-s0202a0:265": "Ko me imaṁ puttamakāsi eva”nti. ;",
  "atk-s0202a0:266": "Athassā ārocesuṁ –",
  "atk-s0202a0:267": "“Idhāgamā samaṇo dummavāsī,",
  "atk-s0202a0:268": "Otallako paṁsupisācakova,",
  "atk-s0202a0:269": "Saṅkāracoḷaṁ paṭimuñca kaṇṭhe,",
  "atk-s0202a0:270": "So te imaṁ puttamakāsi eva”nti. ;",
  "atk-s0202a0:271": "Sā sutvāva aññāsi – “mayhaṁ yasadāyako ayyo anukampāya puttassa pamattabhāvaṁ ñatvā āgato bhavissatī”ti. Tato upaṭṭhāke pucchi –",
  "atk-s0202a0:272": "“Katamaṁ disaṁ agamā bhūripañño,",
  "atk-s0202a0:273": "Akkhātha me māṇavā etamatthaṁ;",
  "atk-s0202a0:274": "Gantvāna taṁ paṭikaremu accayaṁ,",
  "atk-s0202a0:275": "Appeva naṁ putta labhemu jīvita”nti. ;",
  "atk-s0202a0:276": "Te āhaṁsu –",
  "atk-s0202a0:277": "“Vehāyasaṁ agamā bhūripañño,",
  "atk-s0202a0:278": "Pathaddhuno pannaraseva cando;",
  "atk-s0202a0:279": "Apicāpi so purimadisaṁ agacchi,",
  "atk-s0202a0:280": "Saccappaṭiñño isi sādhurūpo”ti. ;",
  "atk-s0202a0:281_0": "Mahāpurisopi antaravīthiyaṁ otiṇṇaṭṭhānato paṭṭhāya – “mayhaṁ padavaḷañjaṁ hatthiassādīnaṁ",
  "atk-s0202a0:281_1": "vasena mā antaradhāyittha, diṭṭhamaṅgalikāyeva naṁ passatu, mā aññe”ti adhiṭṭhahitvā",
  "atk-s0202a0:281_2": "piṇḍāya caritvā yāpanamattaṁ missakodanaṁ gahetvā paṭikkamanasālāyaṁ nisinno bhuñjitvā",
  "atk-s0202a0:281_3": "thokaṁ bhuttāvasesaṁ bhikkhābhājaneyeva ṭhapesi. Diṭṭhamaṅgalikāpi pāsādā oruyha",
  "atk-s0202a0:281_4": "antaravīthiṁ paṭipajjamānā padavaḷañjaṁ disvā – “idaṁ mayhaṁ yasadāyakassa ayyassa",
  "atk-s0202a0:281_5": "pada”nti padānusārenāgantvā vanditvā āha – “tumhākaṁ, bhante, dāsena katāparādhaṁ",
  "atk-s0202a0:281_6": "mayhaṁ khamatha, na hi tumhe kodhavasikā nāma, detha me puttassa jīvita”nti.",
  "atk-s0202a0:282": "Evañca pana vatvā –",
  "atk-s0202a0:283": "“Āvedhitaṁ piṭṭhito uttamaṅgaṁ,",
  "atk-s0202a0:284": "Bāhuṁ pasāreti akammaneyyaṁ;",
  "atk-s0202a0:285": "Setāni akkhīni yathā matassa,",
  "atk-s0202a0:286": "Ko me imaṁ puttamakāsi eva”nti. –",
  "atk-s0202a0:287": "Gāthaṁ abhāsi. Mahāpuriso āha – “na mayaṁ evarūpaṁ karoma, pabbajitaṁ pana hiṁsante disvā pabbajitesu sagāravāhi bhūtayakkhadevatāhi kataṁ bhavissatī”ti.",
  "atk-s0202a0:288_0": "Kevalaṁ, bhante, tumhākaṁ manopadoso mā hotu, devatāhi kataṁ hotu, sukhamāpayā, bhante,",
  "atk-s0202a0:288_1": "devatā, apicāhaṁ, bhante, kathaṁ paṭipajjāmīti. Tena hi osadhaṁ te kathessāmi, mama",
  "atk-s0202a0:288_2": "bhikkhābhājane bhuttāvasesaṁ bhattamatthi, tattha thokaṁ udakaṁ āsiñcitvā thokaṁ",
  "atk-s0202a0:288_3": "gahetvā tava puttassa mukhe pakkhipa, avasesaṁ udakacāṭiyaṁ āloḷetvā asītiyā brāhmaṇasahassānaṁ",
  "atk-s0202a0:288_4": "mukhe pakkhipāti. Sā evaṁ karissāmīti bhattaṁ gahetvā mahāpurisaṁ vanditvā gantvā tathā akāsi.",
  "atk-s0202a0:289_0": "Mukhe pakkhittamatte jeṭṭhakadevarājā – “sāmimhi sayaṁ bhesajjaṁ karonte amhehi na",
  "atk-s0202a0:289_1": "sakkā kiñci kātu”nti kumāraṁ vissajjesi. Sopi khipitvā kiñci dukkhaṁ appattapubbo",
  "atk-s0202a0:289_2": "viya pakativaṇṇo ahosi. Atha naṁ mātā avoca – “passa tāta tava kulupakānaṁ hirottapparahitānaṁ",
  "atk-s0202a0:289_3": "vippakāraṁ, samaṇā pana na evarūpā honti, samaṇe tāta bhojeyyāsī”ti. Tato sesakaṁ",
  "atk-s0202a0:289_4": "udakacāṭiyaṁ āluḷāpetvā brāhmaṇānaṁ mukhe pakkhipāpesi. Yakkhā tāvadeva vissajjetvā",
  "atk-s0202a0:289_5": "palāyiṁsu. Brāhmaṇā khipitvā khipitvā uṭṭhahitvā kiṁ amhākaṁ mukhe pakkhittanti pucchiṁsu.",
  "atk-s0202a0:289_6": "Mātaṅgaisissa ucchiṭṭhabhattanti. Te “caṇḍālassa ucchiṭṭhakaṁ khādāpitamhā, abrāhmaṇā",
  "atk-s0202a0:289_7": "dānimhā jātā, idāni no brāhmaṇā ‘asuddhabrāhmaṇā ime’ti sambhogaṁ na dassantī”ti",
  "atk-s0202a0:289_8": "tato palāyitvā majjharaṭṭhaṁ gantvā majjharājassa nagare aggāsanikā brāhmaṇā nāma",
  "atk-s0202a0:289_9": "mayanti rājagehe bhuñjanti.",
  "atk-s0202a0:290_0": "Tasmiṁ samaye bodhisatto pāpaniggahaṁ karonto mānajātike nimmadayanto vicarati. Atheko",
  "atk-s0202a0:290_1": "“jātimantatāpaso nāma mayā sadiso natthī”ti aññesu saññampi na karoti. Bodhisatto",
  "atk-s0202a0:290_2": "taṁ gaṅgātīre vasamānaṁ disvā “mānaniggahamassa karissāmī”ti tattha agamāsi. Taṁ",
  "atk-s0202a0:290_3": "jātimantatāpaso pucchi – “kiṁ jacco bhava”nti? Caṇḍālo ahaṁ ācariyāti. Apehi caṇḍāla",
  "atk-s0202a0:290_4": "apehi caṇḍāla, heṭṭhāgaṅgāya vasa, mā uparigaṅgāya udakaṁ ucchiṭṭhamakāsīti.",
  "atk-s0202a0:291_0": "Bodhisatto – “sādhu ācariya, tumhehi vuttaṭṭhāne vasissāmī”ti heṭṭhāgaṅgāya vasanto",
  "atk-s0202a0:291_1": "“gaṅgāya udakaṁ paṭisotaṁ sandatū”ti adhiṭṭhāsi. Jātimantatāpaso pātova gaṅgaṁ oruyha",
  "atk-s0202a0:291_2": "udakaṁ ācamati, jaṭā dhovati. Bodhisatto dantakaṭṭhaṁ khādanto piṇḍaṁ piṇḍaṁ kheḷaṁ",
  "atk-s0202a0:291_3": "udake pāteti. Dantakaṭṭhakucchiṭṭhakampi tattheva pavāheti. Yathā ce taṁ aññattha",
  "atk-s0202a0:291_4": "alaggitvā tāpasasseva jaṭāsu laggati, tathā adhiṭṭhāsi. Kheḷampi dantakaṭṭhampi tāpasassa",
  "atk-s0202a0:291_5": "jaṭāsuyeva patiṭṭhāti.",
  "atk-s0202a0:292_0": "Tāpaso caṇḍālassidaṁ kammaṁ bhavissatīti vippaṭisārī hutvā gantvā pucchi – “idaṁ,",
  "atk-s0202a0:292_1": "bho caṇḍāla, gaṅgāya udakaṁ tayā paṭisotagāmikata”nti? Āma ācariya. Tena hi tvaṁ",
  "atk-s0202a0:292_2": "heṭṭhāgaṅgāya mā vasa, uparigaṅgāya vasāti. Sādhu ācariya, tumhehi vuttaṭṭhāne vasissāmīti",
  "atk-s0202a0:292_3": "tattha vasanto iddhiṁ paṭippassambhesi, udakaṁ yathāgatikameva jātaṁ. Puna tāpaso",
  "atk-s0202a0:292_4": "tadeva byasanaṁ pāpuṇi. So puna gantvā bodhisattaṁ pucchi, – “bho caṇḍāla, tvamidaṁ",
  "atk-s0202a0:292_5": "gaṅgāya udakaṁ kālena paṭisotagāmiṁ kālena anusotagāmiṁ karosī”ti? Āma ācariya. Caṇḍāla,",
  "atk-s0202a0:292_6": "“tvaṁ sukhavihārīnaṁ pabbajitānaṁ sukhena vasituṁ na desi, sattame te divase sattadhā",
  "atk-s0202a0:292_7": "muddhā phalatū”ti. Sādhu acariya, ahaṁ pana sūriyassa uggantuṁ na dassāmīti.",
  "atk-s0202a0:293_0": "Atha mahāsatto cintesi – “etassa abhisāpo etasseva upari patissati, rakkhāmi na”nti",
  "atk-s0202a0:293_1": "sattānuddayatāya punadivase iddhiyā sūriyassa uggantuṁ na adāsi. Iddhimato iddhivisayo",
  "atk-s0202a0:293_2": "nāma acinteyyo, tato paṭṭhāya aruṇuggaṁ na paññāyati, rattindivaparicchedo natthi,",
  "atk-s0202a0:293_3": "kasivaṇijjādīni kammāni payojento nāma natthi.",
  "atk-s0202a0:294_0": "Manussā – “yakkhāvaṭṭo nu kho ayaṁ bhūtadevaṭṭonāgasupaṇṇāvaṭṭo”ti upaddavappattā",
  "atk-s0202a0:294_1": "“kiṁ nu kho kātabba”nti cintetvā “rājakulaṁ nāma mahāpaññaṁ, lokassa hitaṁ cintetuṁ",
  "atk-s0202a0:294_2": "sakkoti, tattha gacchāmā”ti rājakulaṁ gantvā tamatthaṁ ārocesuṁ. Rājā sutvā bhītopi",
  "atk-s0202a0:294_3": "abhītākāraṁ katvā – “mā tātā bhāyatha, imaṁ kāraṇaṁ gaṅgātīravāsī jātimantatāpaso",
  "atk-s0202a0:294_4": "jānissati, taṁ pucchitvā nikkaṅkhā bhavissāmā”ti katipayeheva atthacarakehi manussehi",
  "atk-s0202a0:294_5": "saddhiṁ tāpasaṁ upasaṅkamitvā katapaṭisanthāro tamatthaṁ pucchi. Tāpaso āha – “āma",
  "atk-s0202a0:294_6": "mahārāja, eko caṇḍālo atthi, so imaṁ gaṅgāya udakaṁ kālena anusotagāmiṁ kālena patisotagāmiṁ",
  "atk-s0202a0:294_7": "karoti, mayā tadatthaṁ kiñci kathitaṁ atthi, taṁ pucchatha, so jānissatī”ti.",
  "atk-s0202a0:295_0": "Rājā mātaṅgaisissa santikaṁ gantvā – “tumhe, bhante, aruṇassa uggantuṁ na dethā”ti",
  "atk-s0202a0:295_1": "pucchi. Āma, mahārājāti. Kiṁ kāraṇā bhanteti? Jātimantatāpasakāraṇā, mahārāja, jātimantatāpasena",
  "atk-s0202a0:295_2": "āgantvā maṁ vanditvā khamāpitakāle dassāmi mahārājāti. Rājā gantvā “etha ācariya,",
  "atk-s0202a0:295_3": "tāpasaṁ khamāpethā”ti āha. Nāhaṁ, mahārāja, caṇḍālaṁ vandāmīti. Mā ācariya, evaṁ",
  "atk-s0202a0:295_4": "karotha, janapadassa mukhaṁ passathāti. So puna paṭikkhipiyeva. Rājā bodhisattaṁ",
  "atk-s0202a0:295_5": "upasaṅkamitvā “ācariyo khamāpetuṁ na icchitī”ti āha. Akhamāpite ahaṁ sūriyaṁ na muñcāmīti.",
  "atk-s0202a0:295_6": "Rājā “ayaṁ khamāpetuṁ na icchati, ayaṁ akhamāpite sūriyaṁ na muñcati, kiṁ amhākaṁ",
  "atk-s0202a0:295_7": "tena tāpasena, lokaṁ olokessāmā”ti “gacchatha, bho, tāpasasantikaṁ, taṁ hatthesu",
  "atk-s0202a0:295_8": "ca pādesu ca gahetvā mātaṅgaisissa pādamūle netvā nipajjāpetvā khamāpetha etassa",
  "atk-s0202a0:295_9": "janapadānuddayataṁ paṭiccā”ti āha. Te rājapurisā gantvā taṁ tathā katvā ānetvā mātaṅgaisissa",
  "atk-s0202a0:295_10": "pādamūle nipajjāpetvā khamāpesuṁ.",
  "atk-s0202a0:296_0": "Ahaṁ nāma khamitabbaṁ khamāmi, apica kho pana etassa kathā etasseva upari patissati.",
  "atk-s0202a0:296_1": "Mayā sūriye vissajjite sūriyarasmi etassa matthake patissati, athassa sattadhā muddhā",
  "atk-s0202a0:296_2": "phalissati. Tañca kho panesa byasanaṁ mā pāpuṇātu, etha tumhe etaṁ galappamāṇe udake",
  "atk-s0202a0:296_3": "otāretvā mahantaṁ mattikāpiṇḍamassa sīse ṭhapetha. Athāhaṁ sūriyaṁ vissajjissāmi.",
  "atk-s0202a0:296_4": "Sūriyarasmi mattikāpiṇḍe patitvā taṁ sattadhā bhindissati. Athesa mattikāpiṇḍaṁ chaḍḍetvā",
  "atk-s0202a0:296_5": "nimujjitvā aññena titthena uttaratu, iti naṁ vadatha, evamassa sotthi bhavissatīti.",
  "atk-s0202a0:296_6": "Te manussā “evaṁ karissāmā”ti tathā kāresuṁ. Tassāpi tatheva sotthi jātā. So tato",
  "atk-s0202a0:296_7": "paṭṭhāya – “jāti nāma akāraṇaṁ, pabbajitānaṁ abbhantare guṇova kāraṇa”nti jātigottamānaṁ",
  "atk-s0202a0:296_8": "pahāya nimmado ahosi.",
  "atk-s0202a0:297_0": "Iti jātimantatāpase damite mahājano bodhisattassa thāmaṁ aññāsi, mahākolāhalaṁ jātaṁ.",
  "atk-s0202a0:297_1": "Rājā attano nagaraṁ gamanatthāya bodhisattaṁ yāci. Mahāsatto paṭiññaṁ datvā tāni",
  "atk-s0202a0:297_2": "ca asītibrāhmaṇasahassāni damessāmi, paṭiññañca mocessāmīti majjharājassa nagaraṁ",
  "atk-s0202a0:297_3": "agamāsi. Brāhmaṇā bodhisattaṁ disvāva – bho, “ayaṁ so, bho mahācoro, āgato, idāneva",
  "atk-s0202a0:297_4": "sabbe ete mayhaṁ ucchiṭṭhakaṁ khāditvā abrāhmaṇā jātāti amhe pākaṭe karissati, evaṁ",
  "atk-s0202a0:297_5": "no idhāpi āvāso na bhavissati, paṭikacceva māressāmā”ti rājānaṁ puna upasaṅkamitvā",
  "atk-s0202a0:297_6": "āhaṁsu – “tumhe, mahārāja, etaṁ caṇḍālapabbajitaṁ mā sādhurūpoti maññittha, esa garukamantaṁ",
  "atk-s0202a0:297_7": "jānāti, pathaviṁ gahetvā ākāsaṁ karoti, ākāsaṁ pathaviṁ, dūraṁ gahetvā santikaṁ karoti,",
  "atk-s0202a0:297_8": "santikaṁ dūraṁ, gaṅgaṁ nivattetvā uddhagāminiṁ karoti, icchanto pathaviṁ ukkhipitvā",
  "atk-s0202a0:297_9": "pātetuṁ maññe sakkoti. Parassa vā cittaṁ nāma sabbakālaṁ na sakkā gahetuṁ, ayaṁ idha",
  "atk-s0202a0:297_10": "patiṭṭhaṁ labhanto tumhākaṁ rajjampi nāseyya, jīvitantarāyampi vaṁsupacchedampi kareyya,",
  "atk-s0202a0:297_11": "amhākaṁ vacanaṁ karotha, mahārāja, ajjeva imaṁ māretuṁ vaṭṭatī”ti.",
  "atk-s0202a0:298_0": "Rājāno nāma parapattiyā honti, iti so bahūnaṁ kathāvasena niṭṭhaṁ gato. Bodhisatto",
  "atk-s0202a0:298_1": "pana nagare piṇḍāya caritvā udakaphāsukaṭṭhāne missakodanaṁ bhuñjitvā rājuyyānaṁ",
  "atk-s0202a0:298_2": "gantvā nirāparādhatāya nirāsaṅko maṅgalasilāpaṭṭe nisīdi. Atīte cattālīsa, anāgate",
  "atk-s0202a0:298_3": "cattālīsāti asītikappe anussarituṁ samatthañāṇassa anāvajjanatāya muhuttamattake",
  "atk-s0202a0:298_4": "kāle sati nappahoti, rājā aññaṁ ajānāpetvā sayameva gantvā nirāvajjanatāya pamādena",
  "atk-s0202a0:298_5": "nisinnaṁ mahāpurisaṁ asinā paharitvā dve bhāge akāsi. Imassa rañño vijite aṭṭhamaṁ",
  "atk-s0202a0:298_6": "lohakūṭavassaṁ, navamaṁ kalalavassaṁ vassi. Iti imassāpi raṭṭhe nava vuṭṭhiyo patitā.",
  "atk-s0202a0:298_7": "So ca rājā sapariso mahāniraye nibbatto. Tenāha saṁkiccapaṇḍito –",
  "atk-s0202a0:299": "“Upahacca manaṁ majjho, mātaṅgasmiṁ yasassine;",
  "atk-s0202a0:300": "Sapārisajjo ucchinno, majjhāraññaṁ tadā ahūti”. –",
  "atk-s0202a0:301": "Evaṁ majjhāraññassa araññabhūtabhāvo veditabbo. Mātaṅgassa pana isino vasena tadeva mātaṅgāraññanti vuttaṁ.",
  "atk-s0202a0:302": "66.Pañhapaṭibhānānīti pañhabyākaraṇāni. Paccanīkaṁ katabbanti paccanīkaṁ kātabbaṁ. Amaññissanti vilomabhāgaṁ gaṇhanto viya ahosinti attho.",
  "atk-s0202a0:303_0": "67.Anuviccakāranti anuvicāretvā cintetvā tulayitvā kātabbaṁ karohīti vuttaṁ hoti.",
  "atk-s0202a0:303_1": "Sādhu hotīti sundaro hoti. Tumhādisasmiñhi maṁ disvā maṁ saraṇaṁ gacchante nigaṇṭhaṁ",
  "atk-s0202a0:303_2": "disvā nigaṇṭhaṁ saraṇaṁ gacchante – “kiṁ ayaṁ upāli diṭṭhadiṭṭhameva saraṇaṁ gacchatī”ti?",
  "atk-s0202a0:303_3": "Garahā uppajjissati, tasmā anuviccakāro tumhādisānaṁ sādhūti dasseti. Paṭākaṁ parihareyyunti",
  "atk-s0202a0:303_4": "te kira evarūpaṁ sāvakaṁ labhitvā – “asuko nāma rājā vā rājamahāmatto vā seṭṭhi vā",
  "atk-s0202a0:303_5": "amhākaṁ saraṇaṁ gato sāvako jāto”ti paṭākaṁ ukkhipitvā nagare ghosentā āhiṇḍanti.",
  "atk-s0202a0:303_6": "Kasmā? Evaṁ no mahantabhāvo āvi bhavissatīti ca, sace tassa “kimahaṁ etesaṁ saraṇaṁ",
  "atk-s0202a0:303_7": "gato”ti vippaṭisāro uppajjeyya, tampi so “etesaṁ me saraṇagatabhāvaṁ bahū jānanti,",
  "atk-s0202a0:303_8": "dukkhaṁ idāni paṭinivattitu”nti vinodetvā na paṭikkamissatīti ca. “Tenāha paṭākaṁ parihareyyu”nti.",
  "atk-s0202a0:304_0": "68.Opānabhūtanti paṭiyattaudapāno viya ṭhitaṁ. Kulanti tava nivesanaṁ. Dātabbaṁ maññeyyāsīti",
  "atk-s0202a0:304_1": "pubbe dasapi vīsatipi saṭṭhipi jane āgate disvā natthīti avatvā deti. Idāni maṁ saraṇaṁ",
  "atk-s0202a0:304_2": "gatakāraṇamattenava mā imesaṁ deyyadhammaṁ, upacchindittha, sampattānañhi dātabbamevāti",
  "atk-s0202a0:304_3": "ovadati. Sutametaṁ, bhanteti kuto sutaṁ? Nigaṇṭhānaṁ santikā, te kira kulagharesu",
  "atk-s0202a0:304_4": "evaṁ pakāsenti – “mayaṁ ‘yassa kassaci sampattassa dātabba’nti vadāma, samaṇo pana",
  "atk-s0202a0:304_5": "gotamo ‘mayhameva dānaṁ dātabbaṁ…pe… na aññesaṁ sāvakānaṁ dinnaṁ mahapphala’nti vadatī”ti.",
  "atk-s0202a0:304_6": "Taṁ sandhāya ayaṁ gahapati “sutameta”nti āha.",
  "atk-s0202a0:305_0": "69.Anupubbiṁkathanti dānānantaraṁ sīlaṁ, sīlānantaraṁ saggaṁ, saggānantaraṁ magganti",
  "atk-s0202a0:305_1": "evaṁ anupaṭipāṭikathaṁ. Tattha dānakathanti idaṁ dānaṁ nāma sukhānaṁ nidānaṁ, sampattīnaṁ",
  "atk-s0202a0:305_2": "mūlaṁ, bhogānaṁ patiṭṭhā, visamagatassa tāṇaṁ leṇaṁ gatiparāyaṇaṁ, idhalokaparalokesu",
  "atk-s0202a0:305_3": "dānasadiso avassayo patiṭṭhā ārammaṇaṁ tāṇaṁ leṇaṁ gati parāyaṇaṁ natthi. Idañhi",
  "atk-s0202a0:305_4": "avassayaṭṭhena ratanamayasīhāsanasadisaṁ, patiṭṭhānaṭṭhena mahāpathavisadisaṁ, ālambanaṭṭhena",
  "atk-s0202a0:305_5": "ālambanarajjusadisaṁ. Idañhi dukkhanittharaṇaṭṭhena nāvā, samassāsanaṭṭhena saṅgāmasūro,",
  "atk-s0202a0:305_6": "bhayaparittāṇaṭṭhena susaṅkhatanagaraṁ, maccheramalādīhi anupalittaṭṭhena padumaṁ,",
  "atk-s0202a0:305_7": "tesaṁ nidahanaṭṭhena aggi, durāsadaṭṭhena āsīviso. Asantāsanaṭṭhena sīho, balavantaṭṭhena",
  "atk-s0202a0:305_8": "hatthī, abhimaṅgalasammataṭṭhena setavasabho, khemantabhūmisampāpanaṭṭhena valāhako",
  "atk-s0202a0:305_9": "assarājā. Dānaṁ nāmebhaṁ mayhaṁ gatamaggo, mayheveso vaṁso, mayā dasa pāramiyo pūrentena",
  "atk-s0202a0:305_10": "velāmamahāyañño, mahāgovindamahāyañño mahāsudassanamahāyañño, vessantaramahāyaññoti",
  "atk-s0202a0:305_11": "anekamahāyaññā pavattitā, sasabhūtena jalite aggikkhandhe attānaṁ niyyādentena sampattayācakānaṁ",
  "atk-s0202a0:305_12": "cittaṁ gahitaṁ. Dānañhi loke sakkasampattiṁ deti, mārasampattiṁ deti, brahmasampattiṁ",
  "atk-s0202a0:305_13": "deti, cakkavattisampattiṁ deti, sāvakapāramīñāṇaṁ, paccekabodhiñāṇaṁ, abhisambodhiñāṇaṁ",
  "atk-s0202a0:305_14": "detīti evamādiṁ dānaguṇapaṭisaṁyuttaṁ kathaṁ.",
  "atk-s0202a0:306_0": "Yasmā pana dānaṁ dadanto sīlaṁ samādātuṁ sakkoti, tasmā tadanataraṁ sīlakathaṁ kathesi.",
  "atk-s0202a0:306_1": "Sīlakathanti sīlaṁ nāmetaṁ avassayo patiṭṭhā ārammaṇaṁ tāṇaṁ leṇaṁ gati parāyaṇaṁ,",
  "atk-s0202a0:306_2": "sīlaṁ nāmetaṁ mama vaṁso, ahaṁ saṅkhapālanāgarājakāle, bhūridattanāgarājakāle, campeyyanāgarājakāle,",
  "atk-s0202a0:306_3": "sīlavanāgarājakāle, mātuposakahatthirājakāle, chaddantahatthirājakāleti anantesu",
  "atk-s0202a0:306_4": "attabhāvesu sīlaṁ paripūresiṁ. Idhalokaparalokasampattīnañhi sīlasadiso avassayo,",
  "atk-s0202a0:306_5": "sīlasadisā patiṭṭhā, ārammaṇaṁ tāṇaṁ leṇaṁ gati parāyaṇaṁ natthi, sīlālaṅkārasadiso",
  "atk-s0202a0:306_6": "alaṅkāro natthi, sīlapupphasadisaṁ pupphaṁ natthi, sīlagandhasadiso gandho natthi.",
  "atk-s0202a0:306_7": "Sīlālaṅkārena hi alaṅkataṁ sīlakusumapiḷandhanaṁ sīlagandhānulittaṁ sadevakopi loko",
  "atk-s0202a0:306_8": "olokento tittiṁ na gacchatīti evamādiṁ sīlaguṇapaṭisaṁyuttaṁ kathaṁ.",
  "atk-s0202a0:307_0": "Idaṁ pana sīlaṁ nissāya ayaṁ saggo labbhatīti dassetuṁ sīlānantaraṁ saggakathaṁ kathesi.",
  "atk-s0202a0:307_1": "Saggakathanti ayaṁ saggo nāma iṭṭho kanto manāpo, niccamettha kīḷā, niccaṁ sampattiyo",
  "atk-s0202a0:307_2": "labbhanti, cātumahārājikā devā navutivassasatasahassāni dibbasukhaṁ dibbasampattiṁ",
  "atk-s0202a0:307_3": "anubhavanti, tāvatiṁsā tisso ca vassakoṭiyo saṭṭhi ca vassasatasahassānīti evamādiṁ",
  "atk-s0202a0:307_4": "saggaguṇapaṭisaṁyuttaṁ kathaṁ. Saggasampattiṁ kathayantānañhi buddhānaṁ mukhaṁ nappahoti.",
  "atk-s0202a0:307_5": "Vuttampi cetaṁ “anekapariyāyena kho ahaṁ, bhikkhave, saggakathaṁ katheyya”ntiādi.",
  "atk-s0202a0:308_0": "Evaṁ saggakathāya palobhetvā puna hatthiṁ alaṅkaritvā tassa soṇḍaṁ chindanto viya",
  "atk-s0202a0:308_1": "– “ayampi saggo anicco addhuvo, na ettha chandarāgo kātabbo”ti dassanatthaṁ – “appassādā",
  "atk-s0202a0:308_2": "kāmā vuttā mayā bahudukkhā bahupāyāsā, ādīnavo ettha bhiyyo”tiādinā nayena kāmānaṁ",
  "atk-s0202a0:308_3": "ādīnavaṁ okāraṁ saṁkilesaṁ kathesi. Tattha ādīnavoti doso. Okāroti avakāro lāmakabhāvo.",
  "atk-s0202a0:308_4": "Saṁkilesoti tehi sattānaṁ saṁsāre saṁkilissanaṁ. Yathāha “kilissanti vata, bho, sattā”ti.",
  "atk-s0202a0:309_0": "Evaṁ kāmādīnavena tajjitvā nekkhamme ānisaṁsaṁ pakāsesi. Kallacittanti arogacittaṁ.",
  "atk-s0202a0:309_1": "Sāmukkaṁsikāti sāmaṁ ukkaṁsikā attanāyeva gahetvā uddharitvā gahitā, sayambhūñāṇena",
  "atk-s0202a0:309_2": "diṭṭhā, asādhāraṇā aññesanti attho. Kā panesāti, ariyasaccadesanā? Tenevāha – “dukkhaṁ",
  "atk-s0202a0:309_3": "samudayaṁ nirodhaṁ magga”nti.",
  "atk-s0202a0:310_0": "Virajaṁ vītamalanti rāgarajādīnaṁ abhāvā virajaṁ, rāgamalādīnaṁ vigatattā vītamalaṁ.",
  "atk-s0202a0:310_1": "Dhammacakkhunti upari brahmāyusutte tiṇṇaṁ maggānaṁ, cūḷarāhulovāde āsavakkhayassetaṁ",
  "atk-s0202a0:310_2": "nāmaṁ. Idha pana sotāpattimaggo adhippeto. Tassa uppattiākāradassanatthaṁ “yaṁkiñci",
  "atk-s0202a0:310_3": "samudayadhammaṁ, sabbaṁ taṁ nirodhadhamma”nti āha. Tañhi nirodhaṁ ārammaṇaṁ katvā",
  "atk-s0202a0:310_4": "kiccavasena evaṁ sabbasaṅkhataṁ paṭivijjhantaṁ uppajjati.",
  "atk-s0202a0:311_0": "Diṭṭho ariyasaccadhammo etenāti diṭṭhadhammo. Esa nayo sesapadesupi. Tiṇṇā vicikicchā",
  "atk-s0202a0:311_1": "anenāti tiṇṇavicikiccho. Vigatā kathaṁkathā assāti vigatakathaṁkatho. Vesārajjappattoti",
  "atk-s0202a0:311_2": "vesārajjaṁ patto. Kattha? Satthu sāsane. Nāssa paro paccayo, na parassa saddhāya",
  "atk-s0202a0:311_3": "ettha vattatīti aparappaccayo.",
  "atk-s0202a0:312": "70. Cittena sampaṭicchamāno abhinanditvā, vācāya pasaṁsamāno anumoditvā. Āvarāmīti thakemi pidahāmi. Anāvaṭanti na āvaritaṁ vivaṭaṁ ugghāṭitaṁ.",
  "atk-s0202a0:313_0": "71.Assosi kho dīghatapassīti so kira tassa gatakālato paṭṭhāya – “paṇḍito gahapati,",
  "atk-s0202a0:313_1": "samaṇo ca gotamo dassanasampanno niyyānikakatho, dassanepi tassa pasīdissati, dhammakathāyapi",
  "atk-s0202a0:313_2": "pasīdissati, pasīditvā saraṇaṁ gamissati, gato nu kho saraṇaṁ gahapati na tāva gato”ti",
  "atk-s0202a0:313_3": "ohitasotova hutvā vicarati. Tasmā paṭhamaṁyeva assosi.",
  "atk-s0202a0:314": "72.Tena hi sammāti balavasokena abhibhūto “ettheva tiṭṭhā”ti vacanaṁ sutvāpi atthaṁ asallakkhento dovārikena saddhiṁ sallapatiyeva.",
  "atk-s0202a0:315_0": "Majjhimāya dvārasālāyānti yassa gharassa satta dvārakoṭṭhakā, tassa sabbaabbhantarato",
  "atk-s0202a0:315_1": "vā sabbabāhirato vā paṭṭhāya catutthadvārakoṭṭhako, yassa pañca, tassa tatiyo, yassa",
  "atk-s0202a0:315_2": "tayo, tassa dutiyo dvārakoṭṭhako majjhimadvārasālā nāma. Ekadvārakoṭṭhakassa pana",
  "atk-s0202a0:315_3": "gharassa majjhaṭṭhāne maṅgalatthambhaṁ nissāya majjhimadvārasālā. Tassa pana gehassa",
  "atk-s0202a0:315_4": "satta dvārakoṭṭhakā, pañcātipi vuttaṁ.",
  "atk-s0202a0:316_0": "73.Aggantiādīni sabbāni aññamaññavevacanāni. Yaṁ sudanti ettha yanti yaṁ nāṭaputtaṁ.",
  "atk-s0202a0:316_1": "Sudanti nipātamattaṁ. Pariggahetvāti teneva uttarāsaṅgena udare parikkhipanto gahetvā.",
  "atk-s0202a0:316_2": "Nisīdāpetīti saṇikaṁ ācariya, saṇikaṁ ācariyāti mahantaṁ telaghaṭaṁ ṭhapento viya",
  "atk-s0202a0:316_3": "nisīdāpeti. Dattosīti kiṁ jaḷosi jātoti attho. Paṭimukkoti sīse parikkhipitvā gahito.",
  "atk-s0202a0:316_4": "Aṇḍahārakotiādiṁ duṭṭhullavacanampi samānaṁ upaṭṭhākassa aññathābhāvena uppannabalavasokatāya",
  "atk-s0202a0:316_5": "idaṁ nāma bhaṇāmīti asallakkhetvāva bhaṇati.",
  "atk-s0202a0:317_0": "74.Bhaddikā, bhante, āvaṭṭanīti nigaṇṭho māyameva sandhāya vadati, upāsako attanā",
  "atk-s0202a0:317_1": "paṭividdhaṁ sotāpattimaggaṁ. Tena hīti nipātamattametaṁ, bhante, upamaṁ te karissāmicceva",
  "atk-s0202a0:317_2": "attho. Kāraṇavacanaṁ vā, yena kāraṇena tumhākaṁ sāsanaṁ aniyyānikaṁ, mama satthu",
  "atk-s0202a0:317_3": "niyyānikaṁ, tena kāraṇena upamaṁ te karissāmīti vuttaṁ hoti.",
  "atk-s0202a0:318_0": "75.Upavijaññāti vijāyanakālaṁ upagatā. Makkaṭacchāpakanti makkaṭapotakaṁ. Kiṇitvā",
  "atk-s0202a0:318_1": "ānehīti mūlaṁ datvāva āhara. Āpaṇesu hi saviññāṇakampi aviññāṇakampi makkaṭādikīḷanabhaṇḍakaṁ",
  "atk-s0202a0:318_2": "vikkiṇanti. Taṁ sandhāyetaṁ āha. Rajitanti bahalabahalaṁ pītāvalepanaraṅgajātaṁ gahetvā",
  "atk-s0202a0:318_3": "rajitvā dinnaṁ imaṁ icchāmīti attho. Ākoṭitapaccākoṭitanti ākoṭitañceva parivattetvā",
  "atk-s0202a0:318_4": "punappunaṁ ākoṭitañca. Ubhatobhāgavimaṭṭhanti maṇipāsāṇena ubhosu passesu suṭṭhu",
  "atk-s0202a0:318_5": "vimaṭṭhaṁ ghaṭṭetvā uppāditacchaviṁ.",
  "atk-s0202a0:319_0": "Raṅgakkhamo hi khoti saviññāṇakampi aviññāṇakampi raṅgaṁ pivati. Tasmā evamāha. No",
  "atk-s0202a0:319_1": "ākoṭṭanakkhamoti saviññāṇakassa tāva ākoṭṭanaphalake ṭhapetvā kucchiyaṁ ākoṭitassa",
  "atk-s0202a0:319_2": "kucchi bhijjati, karīsaṁ nikkhamati. Sesī ākoṭitassa sīsaṁ bhijjati, mattaluṅgaṁ",
  "atk-s0202a0:319_3": "nikkhamati. Aviññāṇako khaṇḍakhaṇḍitaṁ gacchati. Tasmā evamāha. No vimajjanakkhamoti",
  "atk-s0202a0:319_4": "saviññāṇako maṇipāsāṇena vimaddiyamāno nillomataṁ nicchavitañca āpajjati, aviññāṇakopi",
  "atk-s0202a0:319_5": "vacuṇṇakabhāvaṁ āpajjati. Tasmā evamāha. Raṅgakkhamo hi kho bālānanti bālānaṁ mandabuddhīnaṁ",
  "atk-s0202a0:319_6": "raṅgakkhamo, rāgamattaṁ janeti, piyo hoti. Paṇḍitānaṁ pana nigaṇṭhavādo vā añño vā",
  "atk-s0202a0:319_7": "bhāratarāmasītāharaṇādi niratthakakathāmaggo appiyova hoti. No anuyogakkhamo, no",
  "atk-s0202a0:319_8": "vimajjanakkhamoti anuyogaṁ vā vīmaṁsaṁ vā na khamati, thuse koṭṭetvā taṇḍulapariyesanaṁ",
  "atk-s0202a0:319_9": "viya kadaliyaṁ sāragavesanaṁ viya ca rittako tucchakova hoti. Raṅgakkhamo ceva paṇḍitānanti",
  "atk-s0202a0:319_10": "catusaccakathā hi paṇḍitānaṁ piyā hoti, vassasatampi suṇanto tittiṁ na gacchati.",
  "atk-s0202a0:319_11": "Tasmā evamāha. Buddhavacanaṁ pana yathā yathāpi ogāhissati mahāsamuddo viya gambhīrameva",
  "atk-s0202a0:319_12": "hotīti “anuyogakkhamo ca vimajjanakkhamo cā”ti āha. Suṇohiyassāhaṁ sāvakoti tassa",
  "atk-s0202a0:319_13": "guṇe suṇāhīti bhagavato vaṇṇe vattuṁ āraddho.",
  "atk-s0202a0:320_0": "76.Dhīrassāti dhīraṁ vuccati paṇḍiccaṁ, yā paññā pajānanā…pe… sammādiṭṭhi, tena samannāgatassa",
  "atk-s0202a0:320_1": "dhātuāyatanapaṭiccasamuppādaṭṭhānāṭṭhānakusalassa paṇḍitassāhaṁ sāvako, so mayhaṁ",
  "atk-s0202a0:320_2": "satthāti evaṁ sabbapadesu sambandho veditabbo. Pabhinnakhīlassāti bhinnapañcacetokhilassa.",
  "atk-s0202a0:320_3": "Sabbaputhujjane vijiniṁsu vijinanti vijinissanti vāti vijayā. Ke te, maccumārakilesamāradevaputtamārāti?",
  "atk-s0202a0:320_4": "Te vijitā vijayā etenāti vijitavijayo. Bhagavā, tassa vijitavijayassa. Anīghassāti",
  "atk-s0202a0:320_5": "kilesadukkhenapi vipākadukkhenapi niddukkhassa. Susamacittassāti devadattadhanapālakaaṅgulimālarāhulatherādīsupi",
  "atk-s0202a0:320_6": "devamanussesu suṭṭhu samacittassa. Vuddhasīlassāti vaḍḍhitācārassa. Sādhupaññassāti",
  "atk-s0202a0:320_7": "sundarapaññassa. Vesamantarassāti rāgādivisamaṁ taritvā vitaritvā ṭhitassa. Vimalassāti",
  "atk-s0202a0:320_8": "vigatarāgādimalassa.",
  "atk-s0202a0:321_0": "Tusitassāti tuṭṭhacittassa. Vantalokāmisassāti vantakāmaguṇassa. Muditassāti muditāvihāravasena",
  "atk-s0202a0:321_1": "muditassa, punaruttameva vā etaṁ. Pasādavasena hi ekampi guṇaṁ punappunaṁ vadatiyeva.",
  "atk-s0202a0:321_2": "Katasamaṇassāti katasāmaññassa, samaṇadhammassa matthakaṁ pattassāti attho. Manujassāti",
  "atk-s0202a0:321_3": "lokavohāravasena ekassa sattassa. Narassāti punaruttaṁ. Aññathā vuccamāne ekekagāthāya",
  "atk-s0202a0:321_4": "dasa guṇā nappahonti.",
  "atk-s0202a0:322_0": "Venayikassāti sattānaṁ vināyakassa. Ruciradhammassāti sucidhammassa. Pabhāsakassāti",
  "atk-s0202a0:322_1": "obhāsakassa. Vīrassāti vīriyasampannassa. Nisabhassāti usabhavasabhanisabhesu sabbattha",
  "atk-s0202a0:322_2": "appaṭisamaṭṭhena nisabhassa. Gambhīrassāti gambhīraguṇassa, guṇehi vā gambhīrassa.",
  "atk-s0202a0:322_3": "Monapattassāti ñāṇapattassa. Vedassāti vedo vuccati ñāṇaṁ, tena samannāgatassa. Dhammaṭṭhassāti",
  "atk-s0202a0:322_4": "dhamme ṭhitassa. Saṁvutattassāti pihitattassa.",
  "atk-s0202a0:323_0": "Nāgassāti catūhi kāraṇehi nāgassa. Pantasenassāti pantasenāsanassa. Paṭimantakassāti",
  "atk-s0202a0:323_1": "paṭimantanapaññāya samannāgatassa. Monassāti monaṁ vuccati ñāṇaṁ, tena samannāgatassa,",
  "atk-s0202a0:323_2": "dhutakilesassa vā. Dantassāti nibbisevanassa.",
  "atk-s0202a0:324_0": "Isisattamassāti vipassiādayo cha isayo upādāya sattamassa. Brahmapattassāti seṭṭhapattassa.",
  "atk-s0202a0:324_1": "Nhātakassāti nhātakilesassa. Padakassāti akkharādīni samodhānetvā gāthāpadakaraṇakusalassa.",
  "atk-s0202a0:324_2": "Viditavedassāti viditañāṇassa. Purindadassāti sabbapaṭhamaṁ dhammadānadāyakassa.",
  "atk-s0202a0:324_3": "Sakkassāti samatthassa. Pattipattassāti ye pattabbā guṇā, te pattassa. Veyyākaraṇassāti",
  "atk-s0202a0:324_4": "vitthāretvā atthadīpakassa. Bhagavatā hi abyākataṁ nāma tanti padaṁ natthi sabbesaṁyeva attho kathito.",
  "atk-s0202a0:325": "Vipassissāti vipassanakassa. Anabhinatassāti anatassa. No apanatassāti aduṭṭhassa.",
  "atk-s0202a0:326": "Ananugatantarassāti kilese ananugatacittassa. Asitassāti abaddhassa.",
  "atk-s0202a0:327": "Bhūripaññassāti bhūri vuccati pathavī, tāya pathavīsamāya paññāya vipulāya mahantāya vitthatāya samannāgatassāti attho. Mahāpaññassāti mahāpaññāya samannāgatassa.",
  "atk-s0202a0:328_0": "Anupalittassāti taṇhādiṭṭhikilesehi alittassa. Āhuneyyassāti āhutiṁ paṭiggahetuṁ",
  "atk-s0202a0:328_1": "yuttassa. Yakkhassāti ānubhāvadassanaṭṭhena ādissamānakaṭṭhena vā bhagavā yakkho",
  "atk-s0202a0:328_2": "nāma. Tenāha “yakkhassā”ti. Mahatoti mahantassa. Tassa sāvakohamasmīti tassa evaṁvividhaguṇassa",
  "atk-s0202a0:328_3": "satthussa ahaṁ sāvakoti. Upāsakassa sobhāpattimaggeneva paṭisambhidā āgatā. Iti paṭisambhidāvisaye",
  "atk-s0202a0:328_4": "ṭhatvā padasatena dasabalassa kilesappahānavaṇṇaṁ kathento “kassa taṁ gahapati sāvakaṁ",
  "atk-s0202a0:328_5": "dhāremā”ti pañhassa atthaṁ vissajjesi.",
  "atk-s0202a0:329_0": "77.Kadāsaññūḷhāti kadā sampiṇḍitā. Evaṁ kirassa ahosi – “ayaṁ idāneva samaṇassa gotamassa",
  "atk-s0202a0:329_1": "santikaṁ gantvā āgato, kadānena ete vaṇṇā sampiṇḍitā”ti. Tasmā evamāha. Vicittaṁ",
  "atk-s0202a0:329_2": "mālaṁ gantheyyāti sayampi dakkhatāya pupphānampi nānāvaṇṇatāya ekatovaṇṭikādibhedaṁ",
  "atk-s0202a0:329_3": "vicitramālaṁ gantheyya. Evameva kho, bhanteti ettha nānāpupphānaṁ mahāpuppharāsi",
  "atk-s0202a0:329_4": "viya nānāvidhānaṁ vaṇṇānaṁ bhagavato sinerumatto vaṇṇarāsi daṭṭhabbo. Chekamālākāro",
  "atk-s0202a0:329_5": "viya upāli gahapati. Mālākārassa vicitramālāganthanaṁ viya gahapatino tathāgatassa",
  "atk-s0202a0:329_6": "vicitravaṇṇaganthanaṁ.",
  "atk-s0202a0:330_0": "Uṇhaṁ lohitaṁ mukhato uggañchīti tassa hi bhagavato sakkāraṁ asahamānassa etadahosi",
  "atk-s0202a0:330_1": "– “anatthiko dāni ayaṁ gahapati amhehi, sve paṭṭhāya paṇṇāsa saṭṭhi jane gahetvā",
  "atk-s0202a0:330_2": "etassa gharaṁ pavisitvā bhuñjituṁ na labhissāmi, bhinnā me bhattakumbhī”ti. Athassa",
  "atk-s0202a0:330_3": "upaṭṭhākavipariṇāmena balavasoko uppajji. Ime hi sattā attano attanova cintayanti.",
  "atk-s0202a0:330_4": "Tassa tasmiṁ soke uppanne abbhantaraṁ uṇhaṁ ahosi, lohitaṁ vilīyittha, taṁ mahāvātena",
  "atk-s0202a0:330_5": "samuddharitaṁ kuṭe pakkhittarajanaṁ viya pattamattaṁ mukhato uggañchi. Nidhānagatalohitaṁ",
  "atk-s0202a0:330_6": "vamitvā pana appakā sattā jīvituṁ sakkonti. Nigaṇṭho tattheva jāṇunā patito, atha",
  "atk-s0202a0:330_7": "naṁ pāṭaṅkiyā bahinagaraṁ nīharitvā mañcakasivikāya gahetvā pāvaṁ agamaṁsu, so na",
  "atk-s0202a0:330_8": "cirasseva pāvāyaṁ kālamakāsi. Imasmiṁ pana sutte ugghāṭitaññūpuggalassa vasena dhammadesanā pariniṭṭhitāti.",
  "atk-s0202a0:331": "Papañcasūdaniyā majjhimanikāyaṭṭhakathāya",
  "atk-s0202a0:332": "Upālisuttavaṇṇanā niṭṭhitā.",
  "atk-s0202a0:333": "7. Kukkuravatikasuttavaṇṇanā",
  "atk-s0202a0:334_0": "78.Evaṁme sutanti kukkuravatikasuttaṁ. Tattha koliyesūti evaṁnāmake janapade. So",
  "atk-s0202a0:334_1": "hi ekopi kolanagare patiṭṭhitānaṁ koliyānaṁ rājakumārānaṁ nivāsaṭṭhānattā evaṁ vuccati.",
  "atk-s0202a0:334_2": "Tasmiṁ koliyesu janapade. Haliddavasananti tassa kira nigamassa māpitakāle pītakavatthanivatthā",
  "atk-s0202a0:334_3": "manussā nakkhattaṁ kīḷiṁsu. Te nakkhattakīḷāvasāne nigamassa nāmaṁ āropentā haliddavasananti",
  "atk-s0202a0:334_4": "nāmaṁ akaṁsu. Taṁ gocaragāmaṁ katvā viharatīti attho. Vihāro panettha kiñcāpi na",
  "atk-s0202a0:334_5": "niyāmito, tathāpi buddhānaṁ anucchavike senāsaneyeva vihāsīti veditabbo. Govatikoti",
  "atk-s0202a0:334_6": "samādinnagovato, sīse siṅgāni ṭhapetvā naṅguṭṭhaṁ bandhitvā gāvīhi saddhiṁ tiṇāni",
  "atk-s0202a0:334_7": "khādanto viya carati. Aceloti naggo niccelo. Seniyoti tassa nāmaṁ.",
  "atk-s0202a0:335_0": "Kukkuravatikoti samādinnakukkuravato, sabbaṁ sunakhakiriyaṁ karoti. Ubhopete sahapaṁsukīḷikā",
  "atk-s0202a0:335_1": "sahāyakā. Kukkurova palikujjitvāti sunakho nāma sāmikassa santike nisīdanto dvīhi",
  "atk-s0202a0:335_2": "pādehi bhūmiyaṁ vilekhitvā kukkurakūjitaṁ kūjanto nisīdati, ayampi “kukkurakiriyaṁ",
  "atk-s0202a0:335_3": "karissāmī”ti bhagavatā saddhiṁ sammoditvā dvīhi hatthehi bhūmiyaṁ vilekhitvā sīsaṁ",
  "atk-s0202a0:335_4": "vidhunanto ‘bhū bhū’ti katvā hatthapāde samiñjitvā sunakho viya nisīdi. Chamānikkhittanti",
  "atk-s0202a0:335_5": "bhūmiyaṁ ṭhapitaṁ. Samattaṁ samādinnanti paripuṇṇaṁ katvā gahitaṁ. Kā gatīti kā nipphatti.",
  "atk-s0202a0:335_6": "Ko abhisamparāyoti abhisamparāyamhi kattha nibbatti. Alanti tassa appiyaṁ bhavissatīti",
  "atk-s0202a0:335_7": "yāvatatiyaṁ paṭibāhati. Kukkuravatanti kukkuravatasamādānaṁ.",
  "atk-s0202a0:336_0": "79.Bhāvetīti vaḍḍheti. Paripuṇṇanti anūnaṁ. Abbokiṇṇanti nirantaraṁ. Kukkurasīlanti",
  "atk-s0202a0:336_1": "kukkurācāraṁ. Kukkuracittanti “ajja paṭṭhāya kukkurehi kātabbaṁ karissāmī”ti evaṁ",
  "atk-s0202a0:336_2": "uppannacittaṁ. Kukkurākappanti kukkurānaṁ gamanākāro atthi, tiṭṭhanākāro atthi, nisīdanākāro",
  "atk-s0202a0:336_3": "atthi, sayanākāro atthi, uccārapassāvakaraṇākāro atthi, aññe kukkure disvā dante",
  "atk-s0202a0:336_4": "vivaritvā gamanākāro atthi, ayaṁ kukkurākappo nāma, taṁ bhāvetīti attho. Imināhaṁ",
  "atk-s0202a0:336_5": "sīlenātiādīsu ahaṁ iminā ācārena vā vatasamādānena vā dukkaratapacaraṇena vā methunaviratibrahmacariyena",
  "atk-s0202a0:336_6": "vāti attho. Devoti sakkasuyāmādīsu aññataro. Devaññataroti tesaṁ dutiyatatiyaṭṭhānādīsu",
  "atk-s0202a0:336_7": "aññataradevo. Micchādiṭṭhīti adevalokagāmimaggameva devalokagāmimaggoti gahetvā uppannatāya",
  "atk-s0202a0:336_8": "sā assa micchādiṭṭhi nāma hoti. Aññataraṁ gatiṁ vadāmīti tassa hi nirayato vā tiracchānayonito",
  "atk-s0202a0:336_9": "vā aññā gati natthi, tasmā evamāha. Sampajjamānanti diṭṭhiyā asammissaṁ hutvā nipajjamānaṁ.",
  "atk-s0202a0:337_0": "Nāhaṁ, bhante, etaṁ rodāmi, yaṁ maṁ bhagavā evamāhāti yaṁ maṁ, bhante, bhagavā evamāha,",
  "atk-s0202a0:337_1": "ahametaṁ bhagavato byākaraṇaṁ na rodāmi na paridevāmi, na anutthunāmīti attho. Evaṁ",
  "atk-s0202a0:337_2": "sakammakavasenettha attho veditabbo, na assumuñcanamattena.",
  "atk-s0202a0:338": "“Mataṁ vā amma rodanti, yo vā jīvaṁ na dissati;",
  "atk-s0202a0:339": "Jīvantaṁ amma passantī, kasmā maṁ amma rodasī”ti. –",
  "atk-s0202a0:340_0": "Ayañcettha payogo. Apica me idaṁ, bhanteti apica kho me idaṁ, bhante, kukkuravataṁ",
  "atk-s0202a0:340_1": "dīgharattaṁ samādinnaṁ, tasmiṁ sampajjantepi vuddhi natthi, vipajjantepi. Iti “ettakaṁ",
  "atk-s0202a0:340_2": "kālaṁ mayā katakammaṁ moghaṁ jāta”nti attano vipattiṁ paccavekkhamāno rodāmi, bhanteti.",
  "atk-s0202a0:341_0": "80.Govatantiādīni kukkuravatādīsu vuttanayeneva veditabbāni. Gavākappanti goākappaṁ.",
  "atk-s0202a0:341_1": "Sesaṁ kukkurākappe vuttasadisameva. Yathā pana tattha aññe kukkure disvā dante vivaritvā",
  "atk-s0202a0:341_2": "gamanākāro, evamidha aññe gāvo disvā kaṇṇe ukkhipitvā gamanākāro veditabbo. Sesaṁ tādisameva.",
  "atk-s0202a0:342_0": "81.Cattārimānipuṇṇa kammānīti kasmā imaṁ desanaṁ ārabhi? Ayañhi desanā ekaccakammakiriyavasena",
  "atk-s0202a0:342_1": "āgatā, imasmiñca kammacatukke kathite imesaṁ kiriyā pākaṭā bhavissatīti imaṁ desanaṁ",
  "atk-s0202a0:342_2": "ārabhi. Apica imaṁ kammacatukkameva desiyamānaṁ ime sañjānissanti, tato eko saraṇaṁ",
  "atk-s0202a0:342_3": "gamissati, eko pabbajitvā arahattaṁ pāpuṇissatīti ayameva etesaṁ sappāyāti ñatvāpi",
  "atk-s0202a0:342_4": "imaṁ desanaṁ ārabhi.",
  "atk-s0202a0:343_0": "Tattha kaṇhanti kāḷakaṁ dasaakusalakammapathakammaṁ. Kaṇhavipākanti apāye nibbattanato",
  "atk-s0202a0:343_1": "kāḷakavipākaṁ. Sukkanti paṇḍaraṁ dasakusalakammapathakammaṁ. Sukkavipākanti sagge",
  "atk-s0202a0:343_2": "nibbattanato paṇḍaravipākaṁ. Kaṇhasukkanti vomissakakammaṁ. Kaṇhasukkavipākanti sukhadukkhavipākaṁ.",
  "atk-s0202a0:343_3": "Missakakammañhi katvā akusalena tiracchānayoniyaṁ maṅgalahatthiṭṭhānādīsu uppanno",
  "atk-s0202a0:343_4": "kusalena pavatte sukhaṁ vediyati. Kusalena rājakulepi nibbatto akusalena pavatte",
  "atk-s0202a0:343_5": "dukkhaṁ vediyati. Akaṇhaṁ asukkanti kammakkhayakaraṁ catumaggacetanākammaṁ adhippetaṁ.",
  "atk-s0202a0:343_6": "Tañhi yadi kaṇhaṁ bhaveyya, kaṇhavipākaṁ dadeyya. Yadi sukkaṁ bhaveyya, sukkavipākaṁ",
  "atk-s0202a0:343_7": "dadeyya. Ubhayavipākassa pana adānato akaṇhāsukkavipākattā “akaṇhaṁ asukka”nti vuttaṁ.",
  "atk-s0202a0:343_8": "Ayaṁ tāva uddese attho.",
  "atk-s0202a0:344_0": "Niddese pana sabyābajjhanti sadukkhaṁ. Kāyasaṅkhārādīsu kāyadvāre gahaṇādivasena",
  "atk-s0202a0:344_1": "copanappattā dvādasa akusalacetanā sabyābajjhakāyasaṅkhāro nāma. Vacīdvāre hanusañcopanavasena",
  "atk-s0202a0:344_2": "vacībhedapavattikā tāyeva dvādasa vacīsaṅkhāro nāma. Ubhayacopanaṁ appattā raho cintayantassa",
  "atk-s0202a0:344_3": "manodvāre pavattā manosaṅkhāro nāma. Iti tīsupi dvāresu kāyaduccaritādibhedā akusalacetanāva",
  "atk-s0202a0:344_4": "saṅkhārāti veditabbā. Imasmiñhi sutte cetanā dhuraṁ, upālisutte kammaṁ. Abhisaṅkharitvāti",
  "atk-s0202a0:344_5": "saṅkaḍḍhitvā, piṇḍaṁ katvāti attho. Sabyābajjhaṁ lokanti sadukkhaṁ lokaṁ upapajjanti.",
  "atk-s0202a0:344_6": "Sabyābajjhā phassā phusantīti sadukkhā vipākaphassā phusanti. Ekantadukkhanti nirantaradukkhaṁ.",
  "atk-s0202a0:344_7": "Bhūtāti hetvatthe nissakkavacanaṁ, bhūtakammato bhūtassa sattassa uppatti hoti. Idaṁ",
  "atk-s0202a0:344_8": "vuttaṁ hoti – yathābhūtaṁ kammaṁ sattā karonti, tathābhūtena kammena kammasabhāgavasena",
  "atk-s0202a0:344_9": "tesaṁ upapatti hoti. Tenevāha “yaṁ karoti tena upapajjatī”ti. Ettha ca tenāti kammena",
  "atk-s0202a0:344_10": "viya vuttā, upapatti ca nāma vipākena hoti. Yasmā pana vipākassa kammaṁ hetu, tasmā",
  "atk-s0202a0:344_11": "tena mūlahetubhūtena kammena nibbattatīti ayamettha attho. Phassā phusantīti yena",
  "atk-s0202a0:344_12": "kammavipākena nibbatto, taṁkammavipākaphassā phusanti. Kammadāyādāti kammadāyajjā",
  "atk-s0202a0:344_13": "kammameva nesaṁ dāyajjaṁ santakanti vadāmi.",
  "atk-s0202a0:345_0": "Abyābajjhanti niddukkhaṁ. Imasmiṁ vāre kāyadvāre pavattā aṭṭha kāmāvacarakusalacetanā",
  "atk-s0202a0:345_1": "kāyasaṅkhāro nāma. Tāyeva vacīdvāre pavattā vacīsaṅkhāro nāma. Manodvāre pavattā",
  "atk-s0202a0:345_2": "tāyeva aṭṭha, tisso ca heṭṭhimajhānacetanā abyābajjhamanosaṅkhāro nāma. Jhānacetanā",
  "atk-s0202a0:345_3": "tāva hotu, kāmāvacarā kinti abyābajjhamanosaṅkhāro nāma jātāti. Kasiṇasajjanakāle",
  "atk-s0202a0:345_4": "ca kasiṇāsevanakāle ca labbhanti. Kāmāvacaracetanā paṭhamajjhānacetanāya ghaṭitā,",
  "atk-s0202a0:345_5": "catutthajjhānacetanā tatiyajjhānacetanāya ghaṭitā. Iti tīsupi dvāresu kāyasucaritādibhedā",
  "atk-s0202a0:345_6": "kusalacetanāva saṅkhārāti veditabbo. Tatiyavāro ubhayamissakavasena veditabbā.",
  "atk-s0202a0:346_0": "Seyyathāpi manussātiādīsu manussānaṁ tāva kālena sukhaṁ kālena dukkhaṁ pākaṭameva,",
  "atk-s0202a0:346_1": "devesu pana bhummadevatānaṁ, vinipātikesu vemānikapetānaṁ kālena sukhaṁ kālena dukkhaṁ",
  "atk-s0202a0:346_2": "hotīti veditabbaṁ. Hatthiādīsu tiracchānesupi labbhatiyeva.",
  "atk-s0202a0:347_0": "Tatrāti tesu tīsu kammesu. Tassa pahānāya yā cetanāti tassa pahānatthāya maggacetanā.",
  "atk-s0202a0:347_1": "Kammaṁ patvāva maggacetanāya añño paṇḍarataro dhammo nāma natthi. Idaṁ pana kammacatukkaṁ",
  "atk-s0202a0:347_2": "patvā dvādasa akusalacetanā kaṇhā nāma, tebhūmakakusalacetanā sukkā nāma, maggacetanā",
  "atk-s0202a0:347_3": "akaṇhā asukkāti āgatā.",
  "atk-s0202a0:348_0": "82.“Labheyyāhaṁ, bhante”ti idaṁ so “ciraṁ vata me aniyyānikapakkhe yojetvā attā kilamito,",
  "atk-s0202a0:348_1": "‘sukkhanadītīre nhāyissāmī’ti samparivattentena viya thuse koṭṭentena viya ca na",
  "atk-s0202a0:348_2": "koci attho nipphādito, handāhaṁ attānaṁ yoge yojemī”ti cintetvā āha. Atha bhagavā",
  "atk-s0202a0:348_3": "yonena khandhake titthiyaparivāso paññatto, yaṁ aññatitthiyapubbo sāmaṇerabhūmiyaṁ",
  "atk-s0202a0:348_4": "ṭhito – “ahaṁ, bhante, itthannāmo aññatitthiyapubbo imasmiṁ dhammavinaye ākaṅkhāmi",
  "atk-s0202a0:348_5": "upasampadaṁ, svāhaṁ, bhante, saṅghaṁ cattāro māse parivāsaṁ yācāmī”tiādinā nayena",
  "atk-s0202a0:348_6": "samādiyitvā parivasati, taṁ sandhāya “yo kho, seniya, aññatitthiyapubbo”tiādimāha.",
  "atk-s0202a0:349_0": "Tattha pabbajjanti vacanasiliṭṭhatāvaseneva vuttaṁ. Aparivasitvāyeva hi pabbajjaṁ",
  "atk-s0202a0:349_1": "labhati. Upasampadatthikena pana nātikālena gāmappavesanādīni aṭṭha vattāni pūrentena",
  "atk-s0202a0:349_2": "parivasitabbaṁ. Āraddhacittāti aṭṭhavattapūraṇena tuṭṭhacittā. Ayamettha saṅkhepo.",
  "atk-s0202a0:349_3": "Vitthārato panesa titthiyaparivāso samantapāsādikāya vinayaṭṭhakathāya pabbajjakhandhakavaṇṇanāyaṁ",
  "atk-s0202a0:349_4": "vuttanayeneva veditabbo. Apica metthāti apica me ettha. Puggalavemattatā viditāti",
  "atk-s0202a0:349_5": "puggalanānattaṁ viditaṁ. Ayaṁ puggalo parivāsāraho, ayaṁ na parivāsārahoti idaṁ mayhaṁ pākaṭanti dasseti.",
  "atk-s0202a0:350_0": "Tato seniyo cintesi – “aho acchariyaṁ buddhasāsanaṁ, yattha evaṁ ghaṁsitvā koṭṭetvā",
  "atk-s0202a0:350_1": "yuttameva gaṇhanti, ayuttaṁ chaḍḍentī”ti. Tato suṭṭhutaraṁ pabbajjāya sañjātussāho",
  "atk-s0202a0:350_2": "sace, bhantetiādimāha. Atha bhagavā tassa tibbacchandataṁ viditvā na seniyo parivāsaṁ",
  "atk-s0202a0:350_3": "arahatīti aññataraṁ bhikkhuṁ āmantesi – “gaccha tvaṁ, bhikkhu, seniyaṁ nhāpetvā pabbājetvā",
  "atk-s0202a0:350_4": "ānehī”ti. So tathā katvā taṁ pabbājetvā bhagavato santikaṁ ānayi. Bhagavā gaṇe nisīditvā",
  "atk-s0202a0:350_5": "upasampādesi. Tena vuttaṁ – “alattha kho acelo seniyo bhagavato santike pabbajjaṁ",
  "atk-s0202a0:350_6": "alattha upasampada”nti.",
  "atk-s0202a0:351_0": "Acirūpasampannoti upasampanno hutvā nacirameva. Vūpakaṭṭhoti vatthukāmakilesakāmehi",
  "atk-s0202a0:351_1": "kāyena ca cittena ca vūpakaṭṭho. Appamattoti kammaṭṭhāne satiṁ avijahanto. Ātāpīti",
  "atk-s0202a0:351_2": "kāyikacetasikasaṅkhātena vīriyātāpena ātāpī. Pahitattoti kāye ca jīvite ca anapekkhatāya",
  "atk-s0202a0:351_3": "pesitatto vissaṭṭhaattabhāvo. Yassatthāyāti yassa atthāya. Kulaputtāti ācārakulaputtā.",
  "atk-s0202a0:351_4": "Sammadevāti hetunāva kāraṇeneva. Tadanuttaranti taṁ anuttaraṁ. Brahmacariyapariyosānanti",
  "atk-s0202a0:351_5": "maggabrahmacariyapariyosānabhūtaṁ arahattaphalaṁ. Tassa hi atthāya kulaputtā pabbajanti.",
  "atk-s0202a0:351_6": "Diṭṭheva dhammeti imasmiṁyeva attabhāve. Sayaṁ abhiññā sacchikatvāti attanāyeva paññāya",
  "atk-s0202a0:351_7": "paccakkhaṁ katvā, aparappaccayaṁ ñatvāti attho. Upasampajja vihāsīti pāpuṇitvā sampādetvā",
  "atk-s0202a0:351_8": "vihāsi. Evaṁ viharantova khīṇā jāti…pe… abbhaññāsi.",
  "atk-s0202a0:352_0": "Evamassa paccavekkhaṇabhūmiṁ dassetvā arahattanikūṭeneva desanaṁ niṭṭhāpetuṁ “aññataro",
  "atk-s0202a0:352_1": "kho panāyasmā seniyo arahataṁ ahosī”ti vuttaṁ. Tattha aññataroti eko. Arahatanti",
  "atk-s0202a0:352_2": "arahantānaṁ, bhagavato sāvakānaṁ arahantānaṁ abbhantaro ahosīti ayamevattha adhippāyo.",
  "atk-s0202a0:352_3": "Sesaṁ sabbattha uttānamevāti.",
  "atk-s0202a0:353": "Papañcasūdaniyā majjhimanikāyaṭṭhakathāya",
  "atk-s0202a0:354": "Kukkuravatikasuttavaṇṇanā niṭṭhitā.",
  "atk-s0202a0:355": "8. Abhayarājakumārasuttavaṇṇanā",
  "atk-s0202a0:356_0": "83.Evaṁme sutanti abhayasuttaṁ. Tattha abhayoti tassa nāmaṁ. Rājakumāroti bimbisārassa",
  "atk-s0202a0:356_1": "orasaputto. Vādaṁ āropehīti dosaṁ āropehi. Nerayikoti niraye nibbattako. Kappaṭṭhoti",
  "atk-s0202a0:356_2": "kappaṭṭhitiko. Atekicchoti buddhasahassenāpi tikicchituṁ na sakkā. Uggilitunti dve",
  "atk-s0202a0:356_3": "ante mocetvā kathetuṁ asakkonto uggilituṁ bahi nīharituṁ na sakkhiti. Ogilitunti",
  "atk-s0202a0:356_4": "pucchāya dosaṁ datvā hāretuṁ asakkonto ogilituṁ anto pavesetuṁ na sakkhiti.",
  "atk-s0202a0:357_0": "Evaṁ, bhanteti nigaṇṭho kira cintesi – “samaṇo gotamo mayhaṁ sāvake bhinditvā gaṇhāti,",
  "atk-s0202a0:357_1": "handāhaṁ ekaṁ pañhaṁ abhisaṅkharomi, yaṁ puṭṭho samaṇo gotamo ukkuṭiko hutvā nisinno",
  "atk-s0202a0:357_2": "uṭṭhātuṁ na sakkhissatī”ti. So abhayassa gehā nīhaṭabhatto siniddhabhojanaṁ bhuñjanto",
  "atk-s0202a0:357_3": "bahū pañhe abhisaṅkharitvā – “ettha samaṇo gotamo imaṁ nāma dosaṁ dassessati, ettha",
  "atk-s0202a0:357_4": "imaṁ nāmā”ti sabbe pahāya cātumāsamatthake imaṁ pañhaṁ addasa. Athassa etadahosi",
  "atk-s0202a0:357_5": "– “imassa pañhassa pucchāya vā vissajjane vā na sakkā doso dātuṁ, ovaṭṭikasāro ayaṁ,",
  "atk-s0202a0:357_6": "ko nu kho imaṁ gahetvā samaṇassa gotamassa vādaṁ āropessatī”ti. Tato “abhayo rājakumāro",
  "atk-s0202a0:357_7": "paṇḍito, so sakkhissatīti taṁ uggaṇhāpemī”ti niṭṭhaṁ gantvā uggaṇhāpesi. So vādajjhāsayatāya",
  "atk-s0202a0:357_8": "tassa vacanaṁ sampaṭicchanto “evaṁ, bhante,”ti āha.",
  "atk-s0202a0:358_0": "84.Akālokho ajjāti ayaṁ pañho catūhi māsehi abhisaṅkhato, tattha idaṁ gahetvā idaṁ",
  "atk-s0202a0:358_1": "vissajjiyamāne divasabhāgo nappahossatīti maññanto evaṁ cintesi. So dānīti sve dāni.",
  "atk-s0202a0:358_2": "Attacatutthoti kasmā bahūhi saddhiṁ na nimantesi? Evaṁ kirassa ahosi – “bahūsu nisinnesu",
  "atk-s0202a0:358_3": "thokaṁ datvā vadantassa aññaṁ suttaṁ aññaṁ kāraṇaṁ aññaṁ tathārūpaṁ vatthuṁ āharitvā",
  "atk-s0202a0:358_4": "dassessati, evaṁ sante kalaho vā kolāhalameva vā bhavissati. Athāpi ekakaṁyeva nimantessāmi,",
  "atk-s0202a0:358_5": "evampi me garahā uppajjissati ‘yāvamaccharī vāyaṁ abhayo, bhagavantaṁ divase divase",
  "atk-s0202a0:358_6": "bhikkhūnaṁ satenapi sahassenapi saddhiṁ carantaṁ disvāpi ekakaṁyeva nimantesī”’ti.",
  "atk-s0202a0:358_7": "“Evaṁ pana doso na bhavissatī”ti aparehi tīhi saddhiṁ attacatutthaṁ nimantesi.",
  "atk-s0202a0:359_0": "85.Na khvettha, rājakumāra, ekaṁsenāti na kho, rājakumāra, ettha pañhe ekaṁsena vissajjanaṁ",
  "atk-s0202a0:359_1": "hoti. Evarūpañhi vācaṁ tathāgato bhāseyyāpi na bhāseyyāpi. Bhāsitapaccayena atthaṁ",
  "atk-s0202a0:359_2": "passanto bhāseyya, apassanto na bhāseyyāti attho. Iti bhagavā mahānigaṇṭhena catūhi",
  "atk-s0202a0:359_3": "māsehi abhisaṅkhataṁ pañhaṁ asanipātena pabbatakūṭaṁ viya ekavacaneneva saṁcuṇṇesi.",
  "atk-s0202a0:359_4": "Anassuṁ nigaṇṭhāti naṭṭhā nigaṇṭhā.",
  "atk-s0202a0:360_0": "86.Aṅke nisinno hotīti ūrūsu nisinno hoti. Lesavādino hi vādaṁ paṭṭhapentā kiñcideva",
  "atk-s0202a0:360_1": "phalaṁ vā pupphaṁ vā potthakaṁ vā gahetvā nisīdanti. Te attano jaye sati paraṁ ajjhottharanti,",
  "atk-s0202a0:360_2": "parassa jaye sati phalaṁ khādantā viya pupphaṁ ghāyantā viya potthakaṁ vācentā viya",
  "atk-s0202a0:360_3": "vikkhepaṁ dassenti. Ayaṁ pana cintesi – “sammāsambuddho esa osaṭasaṅgāmo paravādamaddano.",
  "atk-s0202a0:360_4": "Sace me jayo bhavissati, iccetaṁ kusalaṁ. No ce bhavissati, dārakaṁ vijjhitvā rodāpessāmi.",
  "atk-s0202a0:360_5": "Tato passatha, bho, ayaṁ dārako rodati, uṭṭhahatha tāva, pacchāpi jānissāmā”ti tasmā",
  "atk-s0202a0:360_6": "dārakaṁ gahetvā nisīdi. Bhagavā pana rājakumārato sahassaguṇenapi satasahassaguṇenapi",
  "atk-s0202a0:360_7": "vādīvarataro, “imamevassa dārakaṁ upamaṁ katvā vādaṁ bhindissāmī”ti cintetvā “taṁ",
  "atk-s0202a0:360_8": "kiṁ maññasi rājakumārā”tiādimāha.",
  "atk-s0202a0:361_0": "Tattha mukhe āhareyyāti mukhe ṭhapeyya. Āhareyyassāhanti apaneyyaṁ assa ahaṁ. Ādikenevāti",
  "atk-s0202a0:361_1": "paṭhamapayogeneva. Abhūtanti abhūtatthaṁ. Atacchanti na tacchaṁ. Anatthasaṁhitanti",
  "atk-s0202a0:361_2": "na atthasaṁhitaṁ na vaḍḍhinissitaṁ. Appiyā amanāpāti neva piyā na manāpā. Iminā nayeneva",
  "atk-s0202a0:361_3": "sabbattha attho daṭṭhabbo.",
  "atk-s0202a0:362_0": "Tattha appiyapakkhe paṭhamavācā acoraṁyeva coroti, adāsaṁyeva dāsoti, aduppayuttaṁyeva",
  "atk-s0202a0:362_1": "duppayuttoti pavattā. Na taṁ tathāgato bhāsati. Dutiyavācā coraṁyeva coro ayantiādivasena",
  "atk-s0202a0:362_2": "pavattā. Tampi tathāgato na bhāsati. Tatiyavācā “idāni akatapuññatāya duggato dubbaṇṇo",
  "atk-s0202a0:362_3": "appesakkho, idha ṭhatvāpi puna puññaṁ na karosi, dutiyacittavāre kathaṁ catūhi apāyehi",
  "atk-s0202a0:362_4": "na muccissasī”ti evaṁ mahājanassa atthapurekkhārena dhammapurekkhārena anusāsanīpurekkhārena",
  "atk-s0202a0:362_5": "ca vattabbavācā. Tatra kālaññū tathāgatoti tasmiṁ tatiyabyākaraṇe tassā vācāya byākaraṇatthāya",
  "atk-s0202a0:362_6": "tathāgato kālaññū hoti, mahājanassa ādānakālaṁ gahaṇakālaṁ jānitvāva byākarotīti attho.",
  "atk-s0202a0:363_0": "Piyapakkhe paṭhamavācā aṭṭhāniyakathā nāma. Sā evaṁ veditabbā – evaṁ kira gāmavāsimahallakaṁ",
  "atk-s0202a0:363_1": "nagaraṁ āgantvā pānāgāre pivantaṁ vañcetukāmā sambahulā dhuttā pītaṭṭhāne ṭhatvā",
  "atk-s0202a0:363_2": "tena saddhiṁ suraṁ pivantā “imassa nivāsanapāvuraṇampi hatthe bhaṇḍakampi sabbaṁ",
  "atk-s0202a0:363_3": "gaṇhissāmā”ti cintetvā katikaṁ akaṁsu – “ekekaṁ attapaccakkhakathaṁ kathema, yo ‘abhūta’nti",
  "atk-s0202a0:363_4": "kathesi, kathitaṁ vā na saddahati, taṁ dāsaṁ katvā gaṇhissāmā”ti. Tampi mahallakaṁ",
  "atk-s0202a0:363_5": "pucchiṁsu “tumhākampi tāta ruccatī”ti. Evaṁ hotu tātāti.",
  "atk-s0202a0:364_0": "Eko dhutto āha – mayhaṁ, bho mātu, mayi kucchigate kapiṭṭhaphaladohalo ahosi. Sā",
  "atk-s0202a0:364_1": "aññaṁ kapiṭṭhahārakaṁ alabbhamānā maṁyeva pesesi. Ahaṁ gantvā rukkhaṁ abhiruhituṁ",
  "atk-s0202a0:364_2": "asakkonto attanāva attānaṁ pāde gahetvā muggaraṁ viya rukkhassa upari khipiṁ; atha",
  "atk-s0202a0:364_3": "sākhato sākhaṁ vicaranto phalāni gahetvā otarituṁ asakkonto gharaṁ gantvā nisseṇiṁ",
  "atk-s0202a0:364_4": "āharitvā oruyha mātu santikaṁ gantvā phalāni mātuyā adāsiṁ; tāni pana mahantāni honti",
  "atk-s0202a0:364_5": "cāṭippamāṇāni. Tato me mātarā ekāsane nisinnāya samasaṭṭhiphalāni khāditāni. Mayā",
  "atk-s0202a0:364_6": "ekucchaṅgena ānītaphalesu sesakāni kulasantake gāme khuddakamahallakānaṁ ahesuṁ.",
  "atk-s0202a0:364_7": "Amhākaṁ gharaṁ soḷasahatthaṁ, sesaparikkhārabhaṇḍakaṁ apanetvā kapiṭṭhaphaleheva",
  "atk-s0202a0:364_8": "yāva chadanaṁ pūritaṁ. Tato atirekāni gahetvā gehadvāre rāsiṁ akaṁsu. So asītihatthubbedho",
  "atk-s0202a0:364_9": "pabbato viya ahosi. Kiṁ īdisaṁ, bho sakkā, saddahitunti?",
  "atk-s0202a0:365_0": "Gāmikamahallako tuṇhī nisīditvā sabbesaṁ kathāpariyosāne pucchito āha – “evaṁ bhavissati",
  "atk-s0202a0:365_1": "tātā, mahantaṁ raṭṭhaṁ, raṭṭhamahantatāya sakkā saddahitu”nti. Yathā ca tena, evaṁ",
  "atk-s0202a0:365_2": "sesehipi tathārūpāsu nikkāraṇakathāsu kathitāsu āha – mayhampi tātā suṇātha, na tumhākaṁyeva",
  "atk-s0202a0:365_3": "kulāni, amhākampi kulaṁ mahākulaṁ, amhākaṁ pana avasesakhettehi kappāsakhettaṁ mahantataraṁ.",
  "atk-s0202a0:365_4": "Tassa anekakarīsasatassa kappāsakhettassa majjhe eko kappāsarukkho mahā asītihatthubbedho",
  "atk-s0202a0:365_5": "ahosi. Tassa pañca sākhā, tāsu avasesasākhā phalaṁ na gaṇhiṁsu, pācīnasākhāya ekameva",
  "atk-s0202a0:365_6": "mahācāṭimattaṁ phalaṁ ahosi. Tassa cha aṁsiyo, chasu aṁsīsu cha kappāsapiṇḍiyo pupphitā.",
  "atk-s0202a0:365_7": "Ahaṁ massuṁ kāretvā nhātavilitto khettaṁ gantvā tā kappāsapiṇḍiyo pupphitā disvā",
  "atk-s0202a0:365_8": "ṭhitakova hatthaṁ pasāretvā gaṇhiṁ. Tā kappāsapiṇḍiyo thāmasampannā cha dāsā ahesuṁ.",
  "atk-s0202a0:365_9": "Te sabbe maṁ ekakaṁ ohāya palātā. Ettake addhāne te na passāmi, ajja diṭṭhā, tumhe",
  "atk-s0202a0:365_10": "te cha janā. Tvaṁ nando nāma, tvaṁ puṇṇo nāma, tvaṁ vaḍḍhamāno nāma, tvaṁ citto nāma",
  "atk-s0202a0:365_11": "tvaṁ maṅgalo nāma, tvaṁ poṭṭhiyo nāmāti vatvā uṭṭhāya nisinnakeyeva cūḷāsu gahetvā",
  "atk-s0202a0:365_12": "aṭṭhāsi. Te “na mayaṁ dāsā”tipi vattuṁ nāsakkhiṁsu. Atha ne kaḍḍhanto vinicchayaṁ",
  "atk-s0202a0:365_13": "netvā lakkhaṇaṁ āropetvā yāvajīvaṁ dāse katvā paribhuñji. Evarūpiṁ kathaṁ tathāgato na bhāsati.",
  "atk-s0202a0:366_0": "Dutiyavācā āmisahetucāṭukamyatādivasena nānappakārā paresaṁ thomanavācā ceva, corakathaṁ",
  "atk-s0202a0:366_1": "rājakathanti ādinayappavattā tiracchānakathā ca. Tampi tathāgato na bhāsati. Tatiyavācā",
  "atk-s0202a0:366_2": "ariyasaccasannissitakathā, yaṁ vassasatampi suṇantā paṇḍitā neva tittiṁ gacchanti.",
  "atk-s0202a0:366_3": "Iti tathāgato neva sabbampi appiyavācaṁ bhāsati na piyavācaṁ. Tatiyaṁ tatiyameva",
  "atk-s0202a0:366_4": "pana bhāsitabbakālaṁ anatikkamitvā bhāsati. Tattha tatiyaṁ appiyavācaṁ sandhāya heṭṭhā",
  "atk-s0202a0:366_5": "daharakumāraupamā āgatāti veditabbaṁ.",
  "atk-s0202a0:367_0": "87.Udāhu ṭhānasovetanti udāhu ṭhānuppattikañāṇena taṅkhaṇaṁyeva taṁ tathāgatassa",
  "atk-s0202a0:367_1": "upaṭṭhātīti pucchati. Saññātoti ñāto paññāto pākaṭo. Dhammadhātūti dhammasabhāvo.",
  "atk-s0202a0:367_2": "Sabbaññutaññāṇassetaṁ adhivacanaṁ. Taṁ bhagavatā suppaṭividdhaṁ, hatthagataṁ bhagavato.",
  "atk-s0202a0:367_3": "Tasmā so yaṁ yaṁ icchati, taṁ taṁ sabbaṁ ṭhānasova paṭibhātīti. Sesaṁ sabbattha uttānameva.",
  "atk-s0202a0:367_4": "Ayaṁ pana dhammadesanā neyyapuggalavasena pariniṭṭhitāti.",
  "atk-s0202a0:368": "Papañcasūdaniyā majjhimanikāyaṭṭhakathāya",
  "atk-s0202a0:369": "Abhayarājakumārasuttavaṇṇanā niṭṭhitā.",
  "atk-s0202a0:370": "9. Bahuvedanīyasuttavaṇṇanā",
  "atk-s0202a0:371_0": "88.Evaṁme sutanti bahuvedanīyasuttaṁ. Tattha pañcakaṅgo thapatīti pañcakaṅgoti tassa",
  "atk-s0202a0:371_1": "nāmaṁ. Vāsipharasunikhādanadaṇḍamuggarakāḷasuttanāḷisaṅkhātehi vā aṅgehi samannāgatattā",
  "atk-s0202a0:371_2": "so pañcaṅgoti paññāto. Thapatīti vaḍḍhakījeṭṭhako. Udāyīti paṇḍitaudāyitthero.",
  "atk-s0202a0:372_0": "89.Pariyāyanti kāraṇaṁ. Dvepānandāti dvepi, ānanda. Pariyāyenāti kāraṇena. Ettha",
  "atk-s0202a0:372_1": "ca kāyikacetasikavasena dve veditabbā. Sukhādivasena tisso, indriyavasena sukhindriyādikā",
  "atk-s0202a0:372_2": "pañca, dvāravasena cakkhusamphassajādikā cha, upavicāravasena “cakkhunā rūpaṁ disvā",
  "atk-s0202a0:372_3": "somanassaṭṭhāniyaṁ rūpaṁ upavicaratī”tiādikā aṭṭhārasa, cha gehassitāni somanassāni,",
  "atk-s0202a0:372_4": "cha nekkhammasitāni somanassāni, cha gehassitāni domanassāni, cha nekkhammasitāni",
  "atk-s0202a0:372_5": "domanassāni, cha gehassitā upekkhā, cha nekkhammasitāti evaṁ chattiṁsa, tā atīte",
  "atk-s0202a0:372_6": "chattiṁsa, anāgate chattiṁsa, paccuppanne chattiṁsāti evaṁ aṭṭhavedanāsataṁ veditabbaṁ.",
  "atk-s0202a0:373_0": "90.Pañca kho ime, ānanda, kāmaguṇāti ayaṁ pāṭiekko anusandhi. Na kevalampi dve ādiṁ",
  "atk-s0202a0:373_1": "katvā vedanā bhagavatā paññattā, pariyāyena ekāpi vedanā kathitā. Taṁ dassento pañcakaṅgassa",
  "atk-s0202a0:373_2": "thapatino vādaṁ upatthambhetuṁ imaṁ desanaṁ ārabhi.",
  "atk-s0202a0:374_0": "Abhikkantataranti sundarataraṁ. Paṇītataranti atappakataraṁ. Ettha ca catutthajjhānato",
  "atk-s0202a0:374_1": "paṭṭhāya adukkhamasukhā vedanā, sāpi santaṭṭhena paṇītaṭṭhena ca sukhanti vuttā.",
  "atk-s0202a0:374_2": "Cha gehassitāni sukhanti vuttāni. Nirodho avedayitasukhavasena sukhaṁ nāma jāto.",
  "atk-s0202a0:374_3": "Pañcakāmaguṇavasena hi aṭṭhasamāpattivasena ca uppannaṁ vedayitasukhaṁ nāma. Nirodho",
  "atk-s0202a0:374_4": "avedayitasukhaṁ nāma. Iti vedayitasukhaṁ vā hotu avedayitasukhaṁ vā, taṁ niddukkhabhāvasaṅkhātena",
  "atk-s0202a0:374_5": "sukhaṭṭhena ekantasukhameva jātaṁ.",
  "atk-s0202a0:375_0": "91.Yatthayatthāti yasmiṁ yasmiṁ ṭhāne. Sukhaṁ upalabbhatīti vedayitasukhaṁ vā avedayitasukhaṁ",
  "atk-s0202a0:375_1": "vā upalabbhati. Taṁ taṁ tathāgato sukhasmiṁ paññapetīti taṁ sabbaṁ tathāgato niddukkhabhāvaṁ",
  "atk-s0202a0:375_2": "sukhasmiṁyeva paññapetīti. Idha bhagavā nirodhasamāpattiṁ sīsaṁ katvā neyyapuggalavasena",
  "atk-s0202a0:375_3": "arahattanikūṭeneva desanaṁ niṭṭhāpesīti.",
  "atk-s0202a0:376": "Papañcasūdaniyā majjhimanikāyaṭṭhakathāya",
  "atk-s0202a0:377": "Bahuvedanīyasuttavaṇṇanā niṭṭhitā.",
  "atk-s0202a0:378": "10. Apaṇṇakasuttavaṇṇanā",
  "atk-s0202a0:379": "92.Evaṁme sutanti apaṇṇakasuttaṁ. Tattha cārikanti aturitacārikaṁ.",
  "atk-s0202a0:380_0": "93.Atthi pana vo gahapatayoti kasmā āha? So kira gāmo aṭavidvāre niviṭṭho. Nānāvidhā",
  "atk-s0202a0:380_1": "samaṇabrāhmaṇā divasaṁ maggaṁ gantvā sāyaṁ taṁ gāmaṁ vāsatthāya upenti, tesaṁ te",
  "atk-s0202a0:380_2": "manussā mañcapīṭhāni pattharitvā pāde dhovitvā pāde makkhetvā kappiyapānakāni datvā",
  "atk-s0202a0:380_3": "punadivase nimantetvā dānaṁ denti. Te pasannacittā tehi saddhiṁ sammantayamānā evaṁ",
  "atk-s0202a0:380_4": "vadanti “atthi pana vo gahapatayo kiñci dassanaṁ gahita”nti? Natthi, bhanteti. “Gahapatayo",
  "atk-s0202a0:380_5": "vinā dassanena loko na niyyāti, ekaṁ dassanaṁ ruccitvā khamāpetvā gahetuṁ vaṭṭati,",
  "atk-s0202a0:380_6": "‘sassato loko’ti dassanaṁ gaṇhathā”ti vatvā pakkantā. Aparadivase aññe āgatā. Tepi",
  "atk-s0202a0:380_7": "tatheva pucchiṁsu. Te tesaṁ “āma, bhante, purimesu divasesu tumhādisā samaṇabrāhmaṇā",
  "atk-s0202a0:380_8": "āgantvā ‘sassato loko’ti amhe idaṁ dassanaṁ gāhāpetvā gatā”ti ārocesuṁ. “Te bālā",
  "atk-s0202a0:380_9": "kiṁ jānanti? ‘Ucchijjati ayaṁ loko’ti ucchedadassanaṁ gaṇhathā”ti evaṁ tepi ucchedadassanaṁ",
  "atk-s0202a0:380_10": "gaṇhāpetvā pakkantā. Etenupāyena aññe ekaccasassataṁ, aññe antānantaṁ, aññe amarāvikkhepanti",
  "atk-s0202a0:380_11": "evaṁ dvāsaṭṭhi diṭṭhiyo uggaṇhāpesuṁ. Te pana ekadiṭṭhiyampi patiṭṭhātuṁ nāsakkhiṁsu.",
  "atk-s0202a0:380_12": "Sabbapacchā bhagavā agamāsi. So tesaṁ hitatthāya pucchanto “atthi pana vo gahapatayo”tiādimāha.",
  "atk-s0202a0:380_13": "Tattha ākāravatīti kāraṇavatī sahetukā. Apaṇṇakoti aviraddho advejjhagāmī ekaṁsagāhiko.",
  "atk-s0202a0:381": "94.Natthi dinnantiādi dasavatthukā micchādiṭṭhi heṭṭhā sāleyyakasutte vitthāritā. Tathā tabbipaccanīkabhūtā sammādiṭṭhi.",
  "atk-s0202a0:382_0": "95.Nekkhamme ānisaṁsanti yo nesaṁ akusalato nikkhantabhāve ānisaṁso, yo ca vodānapakkho",
  "atk-s0202a0:382_1": "visuddhipakkho, taṁ na passantīti attho. Asaddhammasaññattīti abhūtadhammasaññāpanā.",
  "atk-s0202a0:382_2": "Attānukkaṁsetīti ṭhapetvā maṁ ko añño attano dassanaṁ pare gaṇhāpetuṁ sakkotīti attānaṁ",
  "atk-s0202a0:382_3": "ukkhipati. Paraṁ vambhetīti ettakesu janesu ekopi attano dassanaṁ pare gaṇhāpetuṁ",
  "atk-s0202a0:382_4": "na sakkotīti evaṁ paraṁ heṭṭhā khipati. Pubbeva kho panāti pubbe micchādassanaṁ gaṇhantasseva",
  "atk-s0202a0:382_5": "susīlyaṁ pahīnaṁ hoti, dussīlabhāvo paccupaṭṭhito. Evamassimeti evaṁ assa ime micchādiṭṭhiādayo",
  "atk-s0202a0:382_6": "satta. Aparāparaṁ uppajjanavasena pana teyeva micchādiṭṭhipaccayā aneke pāpakā akusalā",
  "atk-s0202a0:382_7": "dhammā uppajjanti nāma.",
  "atk-s0202a0:383_0": "Tatrāti tāsu tesaṁ samaṇabrāhmaṇānaṁ laddhīsu. Kaliggahoti parājayaggāho. Dussamatto",
  "atk-s0202a0:383_1": "samādinnoti duggahito dupparāmaṭṭho. Ekaṁsaṁ pharitvā tiṭṭhatīti ekantaṁ ekakoṭṭhāsaṁ",
  "atk-s0202a0:383_2": "sakavādameva pharitvā adhimuccitvā tiṭṭhati, “sace kho natthi paro loko”ti evaṁ santeyeva",
  "atk-s0202a0:383_3": "sotthibhāvāvaho hoti. Riñcatīti vajjeti.",
  "atk-s0202a0:384": "96.Saddhammasaññattīti bhūtadhammasaññāpanā.",
  "atk-s0202a0:385_0": "Kaṭaggahoti jayaggāho. Susamatto samādinnoti suggahito suparāmaṭṭho. Ubhayaṁsaṁpharitvā",
  "atk-s0202a0:385_1": "tiṭṭhatīti ubhayantaṁ ubhayakoṭṭhāsaṁ sakavādaṁ paravādañca pharitvā adhimuccitvā",
  "atk-s0202a0:385_2": "tiṭṭhati “sace kho atthi paro loko”ti evaṁ santepi “sace kho natthi paro loko”ti",
  "atk-s0202a0:385_3": "evaṁ santepi sotthibhāvāvaho hoti. Paratopi ekaṁsaubhayaṁsesu imināva nayena attho veditabbo.",
  "atk-s0202a0:386_0": "97.Karototi sahatthā karontassa. Kārayatoti āṇattiyā kārentassa. Chindatoti paresaṁ",
  "atk-s0202a0:386_1": "hatthādīni chindantassa. Pacatoti daṇḍena pīḷentassa vā tajjentassa vā. Socayatoti",
  "atk-s0202a0:386_2": "parassa bhaṇḍaharaṇādīhi sokaṁ sayaṁ karontassapi parehi kārentassapi. Kilamatoti",
  "atk-s0202a0:386_3": "āhārūpaccheda-bandhanāgārappavesanādīhi sayaṁ kilamantassāpi parehi kilamāpentassāpi.",
  "atk-s0202a0:386_4": "Phandato phandāpayatoti paraṁ phandantaṁ phandanakāle sayampi phandato parampi phandāpayato.",
  "atk-s0202a0:386_5": "Pāṇamatipātayatoti pāṇaṁ hanantassapi hanāpentassapi. Evaṁ sabbattha karaṇakārāpanavaseneva attho veditabbo.",
  "atk-s0202a0:387_0": "Sandhinti gharasandhiṁ. Nillopanti mahāvilopaṁ. Ekāgārikanti ekameva gharaṁ parivāretvā",
  "atk-s0202a0:387_1": "vilumpanaṁ. Paripanthetiṭṭhatoti āgatāgatānaṁ acchindanatthaṁ magge tiṭṭhato. Karoto",
  "atk-s0202a0:387_2": "na karīyati pāpanti yaṁkiñci pāpaṁ karomīti saññāya karotopi pāpaṁ na karīyati, natthi",
  "atk-s0202a0:387_3": "pāpaṁ. Sattā pana karomāti evaṁsaññino hontīti attho. Khurapariyantenāti khuraneminā,",
  "atk-s0202a0:387_4": "khuradhārasadisapariyantena vā. Ekaṁ maṁsakhalanti ekaṁ maṁsarāsiṁ. Puñjanti tasseva",
  "atk-s0202a0:387_5": "vevacanaṁ. Tatonidānanti ekamaṁsakhalakaraṇanidānaṁ. Dakkhiṇatīre manussā kakkhaḷā",
  "atk-s0202a0:387_6": "dāruṇā, te sandhāya hanantotiādi vuttaṁ. Uttaratīre saddhā honti pasannā buddhamāmakā",
  "atk-s0202a0:387_7": "dhammamāmakā saṅghamāmakā, te sandhāya dadantotiādi vuttaṁ.",
  "atk-s0202a0:388_0": "Tattha yajantoti mahāyāgaṁ karonto. Damenāti indriyadamena uposathakammena. Saṁyamenāti",
  "atk-s0202a0:388_1": "sīlasaṁyamena. Saccavajjenāti saccavacanena. Āgamoti āgamanaṁ, pavattīti attho. Sabbathāpi",
  "atk-s0202a0:388_2": "pāpapuññānaṁ kiriyameva paṭikkhipanti. Sukkapakkhopi vuttanayeneva veditabbo. Sesamettha",
  "atk-s0202a0:388_3": "purimavāre vuttasadisameva.",
  "atk-s0202a0:389_0": "100.Natthi hetu natthi paccayoti ettha paccayo hetuvevacanaṁ. Ubhayenāpi vijjamānakameva",
  "atk-s0202a0:389_1": "kāyaduccaritādisaṁkilesapaccayaṁ kāyasucaritādivisuddhipaccayaṁ paṭikkhipanti. Natthibalaṁ,",
  "atk-s0202a0:389_2": "natthi vīriyaṁ, natthi purisathāmo, natthi purisaparakkamoti sattānaṁ saṁkilesituṁ",
  "atk-s0202a0:389_3": "vā visujjhituṁ vā balaṁ vā vīriyaṁ vā purisena kātabbo nāma purisathāmo vā purisaparakkamo vā natthi.",
  "atk-s0202a0:390_0": "Sabbe sattāti oṭṭhagoṇagadrabhādayo anavasese nidassenti. Sabbe pāṇāti ekindriyo",
  "atk-s0202a0:390_1": "pāṇo dvindriyo pāṇoti ādivasena vadanti. Sabbe bhūtāti aṇḍakosavatthikosesu bhūte",
  "atk-s0202a0:390_2": "sandhāya vadanti. Sabbe jīvāti sāliyavagodhumādayo sandhāya vadanti. Tesu hete viruhanabhāvena",
  "atk-s0202a0:390_3": "jīvasaññino. Avasā abalā avīriyāti tesaṁ attano vaso vā balaṁ vā vīriyaṁ vā natthi.",
  "atk-s0202a0:390_4": "Niyatisaṅgatibhāvapariṇatāti ettha niyatīti niyatatā. Saṅgatīti channaṁ abhijātīnaṁ",
  "atk-s0202a0:390_5": "tattha tattha gamanaṁ. Bhāvoti sabhāvoyeva. Evaṁ niyatiyā ca saṅgatiyā ca bhāvena",
  "atk-s0202a0:390_6": "ca pariṇatā nānappakārataṁ pattā. Yena hi yathā bhavitabbaṁ, so tatheva bhavati.",
  "atk-s0202a0:390_7": "Yena no bhavitabbaṁ, so na bhavatīti dassenti. Chasvevābhijātīsūti chasu eva abhijātīsu",
  "atk-s0202a0:390_8": "ṭhatvā sukhañca dukkhañca paṭisaṁvedenti, aññā sukhadukkhabhūmi natthīti dassenti.",
  "atk-s0202a0:391_0": "Tattha cha abhijātiyo nāma kaṇhābhijāti nīlābhijāti lohitābhijāti haliddābhijāti",
  "atk-s0202a0:391_1": "sukkābhijāti paramasukkābhijātīti. Tattha sākuṇiko sūkariko luddo macchaghātako coro",
  "atk-s0202a0:391_2": "coraghātako, ye vā panaññepi keci kurūrakammantā, ayaṁ kaṇhābhijāti nāma. Bhikkhū",
  "atk-s0202a0:391_3": "nīlābhijātīti vadanti. Te kira catūsu paccayesu kaṇṭake pakkhipitvā khādanti. “Bhikkhū",
  "atk-s0202a0:391_4": "ca kaṇṭakavuttino”ti ayañhi nesaṁ pāḷiyeva. Atha vā kaṇṭakavuttikā evaṁ nāma eke",
  "atk-s0202a0:391_5": "pabbajitāti vadanti. “Samaṇakaṇṭakavuttikā”tipi hi nesaṁ pāḷi. Lohitābhijāti nāma",
  "atk-s0202a0:391_6": "nigaṇṭhā ekasāṭakāti vadanti. Ime kira purimehi dvīhi paṇḍaratarā. Gihī acelakasāvakā",
  "atk-s0202a0:391_7": "haliddābhijātīti vadanti. Iti attano paccayadāyake nigaṇṭhehipi jeṭṭhakatare karonti.",
  "atk-s0202a0:391_8": "Nando, vaccho, saṅkicco, ayaṁ sukkābhijātīti vadanti. Te kira purimehi catūhi paṇḍaratarā.",
  "atk-s0202a0:391_9": "Ājīvake pana paramasukkābhijātīti vadanti. Te kira sabbehi paṇḍaratarā.",
  "atk-s0202a0:392_0": "Tattha sabbe sattā paṭhamaṁ sākuṇikādayova honti, tato visujjhamānā sakyasamaṇā honti,",
  "atk-s0202a0:392_1": "tato visujjhamānā nigaṇṭhā, tato ājīvakasāvakā, tato nandādayo, tato ājīvakāti ayametesaṁ",
  "atk-s0202a0:392_2": "laddhi. Sukkapakkho vuttapaccanīkena veditabbo. Sesamidhāpi purimavāre vuttasadisameva.",
  "atk-s0202a0:393_0": "Imāsu pana tīsu diṭṭhīsu natthikadiṭṭhi vipākaṁ paṭibāhati, akiriyadiṭṭhi kammaṁ",
  "atk-s0202a0:393_1": "paṭibāhati, ahetukadiṭṭhi ubhayampi paṭibāhati. Tattha kammaṁ paṭibāhantenāpi vipāko",
  "atk-s0202a0:393_2": "paṭibāhito hoti, vipākaṁ paṭibāhantenāpi kammaṁ paṭibāhitaṁ. Iti sabbepete atthato",
  "atk-s0202a0:393_3": "ubhayapaṭibāhakā natthikavādā ceva ahetukavādā akiriyavādā ca honti. Ye pana tesaṁ",
  "atk-s0202a0:393_4": "laddhiṁ gahetvā rattiṭṭhāne divāṭṭhāne nisinnā sajjhāyanti vīmaṁsanti, tesaṁ – “natthi",
  "atk-s0202a0:393_5": "dinnaṁ natthi yiṭṭhaṁ, karoto na kariyati pāpaṁ, natthi hetu natthi paccayo”ti tasmiṁ",
  "atk-s0202a0:393_6": "ārammaṇe micchāsati santiṭṭhati, cittaṁ ekaggaṁ hoti, javanāni javanti, paṭhamajavane",
  "atk-s0202a0:393_7": "satekicchā honti, tathā dutiyādīsu. Sattame buddhānampi atekicchā anivattino ariṭṭhakaṇṭakasadisā.",
  "atk-s0202a0:394_0": "Tattha koci ekaṁ dassanaṁ okkamati, koci dve, koci tīṇipi, ekasmiṁ okkantepi dvīsu",
  "atk-s0202a0:394_1": "tīsu okkantesupi niyatamicchādiṭṭhikova hoti, patto saggamaggāvaraṇañceva mokkhamaggāvaraṇañca,",
  "atk-s0202a0:394_2": "abhabbo tassa attabhāvassa anantaraṁ saggampi gantuṁ, pageva mokkhaṁ. Vaṭṭakhāṇu",
  "atk-s0202a0:394_3": "nāmesa satto pathavīgopako. Kiṁ panesa ekasmiṁyeva attabhāve niyato hoti, udāhu aññasmimpīti?",
  "atk-s0202a0:394_4": "Ekasmiññeva niyato, āsevanavasena pana bhavantarepi taṁ taṁ diṭṭhiṁ rocetiyeva. Evarūpassa",
  "atk-s0202a0:394_5": "hi yebhuyyena bhavato vuṭṭhānaṁ nāma natthi.",
  "atk-s0202a0:395": "Tasmā akalyāṇajanaṁ, āsīvisamivoragaṁ;",
  "atk-s0202a0:396": "Ārakā parivajjeyya, bhūtikāmo vicakkhaṇoti.",
  "atk-s0202a0:397_0": "103.Natthi sabbaso āruppāti arūpabrahmaloko nāma sabbākārena natthi. Manomayāti jhānacittamayā.",
  "atk-s0202a0:397_1": "Saññāmayāti arūpajjhānasaññāya saññāmayā. Rūpānaṁyeva nibbidāya virāgāya nirodhāya",
  "atk-s0202a0:397_2": "paṭipanno hotīti ayaṁ lābhī vā hoti takkī vā. Lābhī nāma rūpāvacarajjhānalābhī. Tassa",
  "atk-s0202a0:397_3": "rūpāvacare kaṅkhā natthi, arūpāvacaraloke atthi. So – “ahaṁ āruppā atthīti vadantānampi",
  "atk-s0202a0:397_4": "natthīti vadantānampi suṇāmi, atthi natthīti pana na jānāmi. Catutthajjhānaṁ padaṭṭhānaṁ",
  "atk-s0202a0:397_5": "katvā arūpāvacarajjhānaṁ nibbattessāmi. Sace āruppā atthi, tattha nibbattissāmi,",
  "atk-s0202a0:397_6": "sace natthi, rūpāvacarabrahmaloke nibbattissāmi. Evaṁ me apaṇṇako dhammo apaṇṇakova",
  "atk-s0202a0:397_7": "aviraddhova bhavissatī”ti tathā paṭipajjati. Takkī pana appaṭiladdhajjhāno, tassāpi",
  "atk-s0202a0:397_8": "rūpajjhāne kaṅkhā natthi, arūpaloke pana atthi. So – “ahaṁ āruppā atthīti vadantānampi",
  "atk-s0202a0:397_9": "natthīti vadantānampi suṇāmi, atthi natthīti pana na jānāmi. Kasiṇaparikammaṁ katvā",
  "atk-s0202a0:397_10": "catutthajjhānaṁ nibbattetvā taṁ padaṭṭhānaṁ katvā arūpāvacarajjhānaṁ nibbattessāmi.",
  "atk-s0202a0:397_11": "Sace āruppā atthi, tattha nibbattissāmi. Sace natthi, rūpāvacarabrahmaloke nibbattissāmi.",
  "atk-s0202a0:397_12": "Evaṁ me apaṇṇako dhammo apaṇṇakova aviraddhova bhavissatī”ti tathā paṭipajjati.",
  "atk-s0202a0:398_0": "104.Bhavanirodhoti nibbānaṁ. Sārāgāya santiketi rāgavasena vaṭṭe rajjanassa santike.",
  "atk-s0202a0:398_1": "Saṁyogāyāti taṇhāvasena saṁyojanatthāya. Abhinandanāyāti taṇhādiṭṭhivasena abhinandanāya.",
  "atk-s0202a0:398_2": "Paṭipanno hotīti ayampi lābhī vā hoti takkī vā. Lābhī nāma aṭṭhasamāpattilābhī. Tassa",
  "atk-s0202a0:398_3": "āruppe kaṅkhā natthi, nibbāne atthi. So – “ahaṁ nirodho atthītipi natthītipi suṇāmi,",
  "atk-s0202a0:398_4": "sayaṁ na jānāmi. Samāpattiṁ pādakaṁ katvā vipassanaṁ vaḍḍhessāmi. Sace nirodho bhavissati,",
  "atk-s0202a0:398_5": "arahattaṁ patvā parinibbāyissāmi. No ce bhavissati, āruppe nibbattissāmī”ti evaṁ",
  "atk-s0202a0:398_6": "paṭipajjati. Takkī pana ekasamāpattiyāpi na lābhī, āruppe panassa kaṅkhā natthi,",
  "atk-s0202a0:398_7": "bhavanirodhe atthi. So – “ahaṁ nirodho atthītipi natthītipi suṇāmi, sayaṁ na jānāmi,",
  "atk-s0202a0:398_8": "kasiṇaparikammaṁ katvā aṭṭhasamāpattiyo nibbattetvā samāpattipadaṭṭhānaṁ vipassanaṁ",
  "atk-s0202a0:398_9": "vaḍḍhessāmi. Sace nirodho bhavissati, arahattaṁ patvā parinibbāyissāmi. No ce bhavissati,",
  "atk-s0202a0:398_10": "āruppe nibbattissāmī”ti evaṁ paṭipajjati. Etthāha – “atthi dinnantiādīni tāva apaṇṇakāni",
  "atk-s0202a0:398_11": "bhavantu, natthi dinnantiādīni pana kathaṁ apaṇṇakānī”ti. Gahaṇavasena. Tāni hi apaṇṇakaṁ",
  "atk-s0202a0:398_12": "apaṇṇakanti evaṁ gahitattā apaṇṇakāni nāma jātāni.",
  "atk-s0202a0:399_0": "105.Cattārometi ayaṁ pāṭiekko anusandhi. Natthikavādo, ahetukavādo akiriyavādo, āruppā",
  "atk-s0202a0:399_1": "natthi nirodho natthīti evaṁvādino ca dveti ime pañca puggalā heṭṭhā tayo puggalāva",
  "atk-s0202a0:399_2": "honti. Atthikavādādayo pañca eko catutthapuggalova hoti. Etamatthaṁ dassetuṁ bhagavā",
  "atk-s0202a0:399_3": "imaṁ desanaṁ ārabhi. Tattha sabbaṁ atthato uttānamevāti.",
  "atk-s0202a0:400": "Papañcasūdaniyā majjhimanikāyaṭṭhakathāya",
  "atk-s0202a0:401": "Apaṇṇakasuttavaṇṇanā niṭṭhitā.",
  "atk-s0202a0:402": "Paṭhamavaggavaṇṇanā niṭṭhitā."
}