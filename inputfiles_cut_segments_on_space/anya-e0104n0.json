{
  "anya-e0104n0:0": "Namo tassa bhagavato arahato sammāsambuddhassa",
  "anya-e0104n0:1": "Visuddhimagga-mahāṭīkā",
  "anya-e0104n0:2": "(Dutiyo bhāgo)",
  "anya-e0104n0:3": "12. Iddhividhaniddesavaṇṇanā",
  "anya-e0104n0:4": "Abhiññākathāvaṇṇanā",
  "anya-e0104n0:5_0": "365. Saṃvaṇṇanāvasena anantarasamādhikathāya āsannapaccakkhataṃ dīpento “ayaṃ samādhibhāvanā”ti",
  "anya-e0104n0:5_1": "āha. “Abhiññā sampādetuṃ yogo kātabbo”ti vatvā tattha payojanavisese dassetuṃ “evañhī”tiādi",
  "anya-e0104n0:5_2": "vuttaṃ. Kiñcāpi thiratarabhāvo, vipassanābhāvanāsukhatā ca samādhibhāvanāya ānisaṃso",
  "anya-e0104n0:5_3": "eva, tathāpi pañca lokiyābhiññā yathāvuttasamādhibhāvanāya ānisaṃsabhāvena pākaṭā",
  "anya-e0104n0:5_4": "paññātāti tāsaṃyeva vasena yogino adhigatānisaṃsatā vuttā, cuddasadhā cittaparidamanena",
  "anya-e0104n0:5_5": "thirataratā vuttā. Lokiyābhiññāsu vasībhāvopi samādhisseva vasībhāvo, tathā ca “samāhito",
  "anya-e0104n0:5_6": "yathābhūtaṃ pajānātī”ti vacanato “sukheneva paññābhāvanaṃ sampādessatī”ti vuttaṃ.",
  "anya-e0104n0:5_7": "Tasmāti yasmā samādhibhāvanāya ānisaṃsalābho thirataratā, sukheneva ca paññābhāvanā",
  "anya-e0104n0:5_8": "ijjhati, tasmā abhiññākathaṃ tāva ārabhissāma, paññābhāvanāya okāse sampattepīti adhippāyo.",
  "anya-e0104n0:6_0": "Bhagavatā pañca lokikābhiññā vuttāti sambandho. Na catukkajjhānamattameva idha sāsane",
  "anya-e0104n0:6_1": "sampādetabbaṃ, napi iddhividhañāṇameva, atha kho aññampi atthīti uttaruttaripaṇītapaṇītadhammadesanatthañca.",
  "anya-e0104n0:7_0": "Iddhivikubbananti iddhisaṅkhātaṃ pakativaṇṇajahanakiriyaṃ, idaṃ iddhīsu vikubbaniddhiyā",
  "anya-e0104n0:7_1": "padhānatāya vuttaṃ, iddhiṃ vikubbanañcāti evaṃ vā attho daṭṭhabbo. Vikubbanassa visuṃ",
  "anya-e0104n0:7_2": "gahaṇampi vuttakāraṇeneva daṭṭhabbaṃ. Ākāsakasiṇavasena arūpasamāpattiyo na sambhavanti,",
  "anya-e0104n0:7_3": "ālokakasiṇañca odātakasiṇantogadhaṃ katvā “odātakasiṇapariyantesū”ti vuttaṃ kasiṇānulomādicittaparidamanavidhino",
  "anya-e0104n0:7_4": "adhippetattā, ākāsanimmānādiatthaṃ pana tadubhayampi icchitabbameva. Aṭṭha aṭṭhāti",
  "anya-e0104n0:7_5": "yathāvuttesu kasiṇesu ekekasmiṃ aṭṭha aṭṭha samāpattiyo. Kasiṇānulomatoti kasiṇapaṭipāṭito,",
  "anya-e0104n0:7_6": "paṭipāṭi ca desanāvasena veditabbā. Jhānānulomo pana paṭipattivasenapi. Ukkamanaṃ",
  "anya-e0104n0:7_7": "ukkantaṃ, ukkantameva ukkantikaṃ, jhānassa ukkantikaṃ jhānukkantikaṃ, tato, jhānalaṅghanatoti",
  "anya-e0104n0:7_8": "attho. Aṅgasaṅkantito aṅgātikkamato. Cittaṃ paridametabbaṃ yadicchakaṃ yatthicchakaṃ",
  "anya-e0104n0:7_9": "jhānānaṃ samāpajjanādisukhatthaṃ, tesaṃ ārammaṇānañca sallakkhaṇatthaṃ. Evañhissa",
  "anya-e0104n0:7_10": "tattha visavitā samijjhatīti.",
  "anya-e0104n0:8_0": "366. Jhānaṃ samāpajjatīti kiṃ catubbidhampi jhānaṃ samāpajjati, udāhu ekekanti? Kiñcettha",
  "anya-e0104n0:8_1": "yadi catubbidhampi samāpajjati, aṅgasaṅkantito viseso na siyā, atha ekekaṃ ārammaṇasaṅkantito.",
  "anya-e0104n0:8_2": "Nāyaṃ doso ābhogavasena tesaṃ visesasiddhito. Yadā hi kasiṇānulomameva ābhujitvā",
  "anya-e0104n0:8_3": "tattha tattha kasiṇe jhānāni samāpajjati, na aṅgasaṅkantiṃ, tadā kasiṇānulomo. Yadā",
  "anya-e0104n0:8_4": "pana aṅgasaṅkantiṃ ābhujitvā jhānāni samāpajjati, tadā aṅgasaṅkanti veditabbā. Iminā",
  "anya-e0104n0:8_5": "nayena kasiṇānulomaārammaṇasaṅkantiādīnampi aññamaññaṃ viseso veditabbo. Idaṃ kasiṇānulomaṃ",
  "anya-e0104n0:8_6": "nāma cittaparidamananti adhippāyo.",
  "anya-e0104n0:9_0": "Tathevāti “paṭipāṭiyā aṭṭhasu kasiṇesu satakkhattumpi sahassakkhattumpī”ti etassa",
  "anya-e0104n0:9_1": "upasaṃhārattho tathā-saddo. Paṭilomato cettha paṭipāṭi. Tenāha “paṭilomakkamenā”ti.",
  "anya-e0104n0:9_2": "Ayañhettha attho – paṭhamaṃ odātakasiṇe jhānaṃ samāpajjati, tato lohitakasiṇeti yāva",
  "anya-e0104n0:9_3": "pathavīkasiṇā vattabbā.",
  "anya-e0104n0:10": "Punappunaṃ samāpajjananti “satakkhattuṃ sahassakkhattu”nti vuttaṃ bahulākāramāha.",
  "anya-e0104n0:11_0": "Tatthevāti pathavīkasiṇeyeva. Tatoti pacchā tatiyajjhānato vuṭṭhānantarakālaṃ. Tadevāti",
  "anya-e0104n0:11_1": "pathavīkasiṇameva. Tato ākiñcaññāyatananti tato pathavīkasiṇugghāṭimākāse pavattitaākāsānañcāyatanasamāpattito",
  "anya-e0104n0:11_2": "vuṭṭhāya viññāṇañcāyatanaṃ amanasikaritvā taṃ laṅghitvā yathāvuttaākāsānañcāyatanaviññāṇassa",
  "anya-e0104n0:11_3": "abhāve pavattitaṃ ākiñcaññāyatanaṃ samāpajjati. Pathavīkasiṇugghāṭimākāsakasiṇaṃ",
  "anya-e0104n0:11_4": "pathavīkasiṇapakkhikameva hotīti vuttaṃ “kasiṇaṃ anukkamitvā”ti. Atha vā aṭṭhasu",
  "anya-e0104n0:11_5": "kasiṇesu kassaci ukkamanaṃ idha kasiṇukkantikaṃ nāmāti āha “kasiṇaṃ anukkamitvā”ti.",
  "anya-e0104n0:11_6": "Jhānukkantikanti ettha icchitaṃ avadhāraṇena nivattetabbaṃ, ukkamanassa ca sarūpaṃ",
  "anya-e0104n0:11_7": "dassetuṃ “evaṃ kasiṇa”ntiādiṃ vatvā puna taṃ pakāraṃ saha nissayena sesakasiṇesu",
  "anya-e0104n0:11_8": "atidisanto “evaṃ āpokasiṇādi…pe… kātabbā”ti āha. Tenāha “iminā nayenā”tiādi. Yathā",
  "anya-e0104n0:11_9": "paṭhamajjhānamūlakaṃ pathavīkasiṇādīsu jhānukkantikaṃ dassitaṃ, evaṃ dutiyajjhānādimūlakampi",
  "anya-e0104n0:11_10": "taṃ yathārahaṃ dassetabbaṃ.",
  "anya-e0104n0:12": "Tadevāti paṭhamajjhānameva. Kasiṇukkantikepi āpokasiṇādimūlikā yojanā vuttanayeneva kātabbā, tathā yathārahaṃ dutiyajjhānādimūlikā.",
  "anya-e0104n0:13_0": "Lohitakasiṇato ākiñcaññāyatananti lohitakasiṇaṃ āvajjento abhimukhaṃ katvā tassa",
  "anya-e0104n0:13_1": "ugghāṭanena upaṭṭhite kasiṇugghāṭimākāse amanasikārena ākāsānañcāyatanajjhānaṃ samāpajjitvā",
  "anya-e0104n0:13_2": "tattha pubbe pavattaviññāṇassa apagamaṃ ārammaṇaṃ katvā ākiñcaññāyatanaṃ samāpajjati.",
  "anya-e0104n0:14_0": "Itaresanti avasiṭṭharūpāvacarajjhānānaṃ. Na hi arūpajjhānesu aṅgasaṅkanti atthi,",
  "anya-e0104n0:14_1": "nāpi tāni pathavīkasiṇe pavattanti. Yaṃ pana aṅgārammaṇasaṅkantivacane “nīlakasiṇaṃ",
  "anya-e0104n0:14_2": "ugghāṭetvā ākāsānañcāyatana”ntiādi vuttaṃ, taṃ yathālābhavasena vuttaṃ, pariyāyena",
  "anya-e0104n0:14_3": "vāti daṭṭhabbaṃ. Nippariyāyato pana yathā aṅgasaṅkanti rūpajjhānesu eva labbhati,",
  "anya-e0104n0:14_4": "evaṃ arūpajjhānesu eva ārammaṇasaṅkanti. Tassa tasseva hi jhānassa ārammaṇantare",
  "anya-e0104n0:14_5": "pavatti ārammaṇasaṅkanti. Tenāha “sabbakasiṇesu ekasseva jhānassa samāpajjanaṃ ārammaṇasaṅkantikaṃ nāmā”ti.",
  "anya-e0104n0:15_0": "Yathā pana “sabbakasiṇesū”ti iminā ākāsaviññāṇakasiṇānampi saṅgaho hotīti na sakkā",
  "anya-e0104n0:15_1": "vattuṃ idha aṭṭhannaṃyeva kasiṇānaṃ adhigatattā, evaṃ sabbampi arūpajjhānaṃ “ekaṃ",
  "anya-e0104n0:15_2": "jhāna”nti na sakkā vattuṃ aṭṭhannaṃ samāpattīnaṃ vasena cittaparidamanassa icchitattā.",
  "anya-e0104n0:15_3": "Tasmā āruppajjhānānaṃ vasena aṅgārammaṇasaṅkanti pariyāyena vuttāti veditabbaṃ. Tathā",
  "anya-e0104n0:15_4": "hi pītakasiṇugghāṭimākāse yaṃ paṭhamāruppaviññāṇaṃ, tadārammaṇaṃ viññāṇañcāyatanaṃ",
  "anya-e0104n0:15_5": "sandhāyāha “pītakasiṇato viññāṇañcāyatanaṃ samāpajjitvā”ti. Iminā nayena sesadvayepi",
  "anya-e0104n0:15_6": "attho veditabbo. Ekantarikavasenāti aññattho antara-saddo. Antarameva antarikaṃ,",
  "anya-e0104n0:15_7": "ekajjhaṃ antarikaṃ etasminti ekantarikaṃ, jhānasamāpajjanaṃ, tassa vasena. Yathā",
  "anya-e0104n0:15_8": "aṅgānaṃ, ārammaṇassa ca ekajjhaṃ aññathā viseso hoti, tathā samāpajjanavasenāti.",
  "anya-e0104n0:15_9": "So pana viseso heṭṭhimānaṃ tesaṃ aṅgārammaṇānaṃ samatikkamanavasena hotīti vuttaṃ",
  "anya-e0104n0:15_10": "“ekantarikavasena aṅgānañca ārammaṇānañca saṅkamana”nti. “Idaṃ jhānaṃ pañcaṅgika”ntiādinā",
  "anya-e0104n0:15_11": "aṅgesu, “idaṃ pathavīkasiṇa”ntiādinā ārammaṇesu ca vavatthāpitesu ekajjhaṃ tesaṃ",
  "anya-e0104n0:15_12": "vavatthāpane na koci viseso atthīti aṭṭhakathāsu ayaṃ vidhi nābhato. Evañca katvā",
  "anya-e0104n0:15_13": "jhānukkantikādīsu paṭilomakkamena, anulomapaṭilomakkamena ca ekantarikabhāvena labbhamānampi",
  "anya-e0104n0:15_14": "jhānādīnaṃ ukkamanaṃ na uddhaṭaṃ, tehi nayehi vināpi cittaparidamanaṃ ijjhatīti papañcaparihāratthaṃ",
  "anya-e0104n0:15_15": "vā te aṭṭhakathāsu anāgatāti daṭṭhabbaṃ.",
  "anya-e0104n0:16_0": "367. Abhāvitabhāvano jhānābhiññāsu akatādhikāro. Tattha upanissayarahitopīti keci.",
  "anya-e0104n0:16_1": "Ādibhūtaṃ yogakammaṃ ādikammaṃ, taṃ etassa atthīti ādikammiko, pubbe akataparicayo",
  "anya-e0104n0:16_2": "bhāvanaṃ anuyuñjanto. Tenāha “yogāvacaro”ti. Kasiṇaparikammampi bhāroti dosavivajjanādividhinā",
  "anya-e0104n0:16_3": "kasiṇamaṇḍale paṭipatti yāva uggahanimittuppatti kasiṇaparikammaṃ, tampi nāma bhāro,",
  "anya-e0104n0:16_4": "pageva iddhivikubbanāti adhippāyo. Nimittuppādananti paṭibhāganimittuppādanaṃ. Taṃ",
  "anya-e0104n0:16_5": "vaḍḍhetvāti taṃ nimittaṃ, bhāvanañca vaḍḍhetvā. Na hi bhāvanāya vināva nimittavaḍḍhanaṃ",
  "anya-e0104n0:16_6": "labbhati. Keci upacārasamādhiṃ labhitvā appanāsamādhiṃ adhigantuṃ na sakkonti, tādisāpi",
  "anya-e0104n0:16_7": "bahū hontevāti āha “appanādhigamo bhāro”ti. Appanādhigamoti vā aṭṭhannaṃ samāpattīnaṃ",
  "anya-e0104n0:16_8": "adhigamamāha. Aññova samāpattīnaṃ upanissayo, añño abhiññānanti āha “paridamitacittassāpi",
  "anya-e0104n0:16_9": "iddhivikubbanaṃ nāma bhāro”ti. Khippaṃ nisanti nisāmanaṃ jhānacakkhunā pathavīkasiṇādijhānārammaṇassa",
  "anya-e0104n0:16_10": "dassanaṃ etassāti khippanisanti, sīghataraṃ jhānaṃ samāpajjitā, tassa bhāvo khippanisantibhāvo.",
  "anya-e0104n0:16_11": "Ambatarunicitaṃ mahāmahindattherādīhi otiṇṇaṭṭhānaṃ therambatthalaṃ. Yathā paṭipakkhavijayāya",
  "anya-e0104n0:16_12": "yodhājīvā nimmalameva asitomarādiṃ gahetvā vicaranti, evaṃ bhikkhunāpi kilesavijayāya",
  "anya-e0104n0:16_13": "nimmalāva jhānābhiññā vaḷañjitabbāti imamatthaṃ dassetuṃ “tasmā”tiādi vuttaṃ.",
  "anya-e0104n0:17_0": "Patiṭṭhābhāvoti idha parassa upaddavūpasamanaṃ adhippetaṃ. Taṃ hi khippanisantibhāvatopi",
  "anya-e0104n0:17_1": "garutaraṃ accāyikakiccasādhanavasena vidhātabbato durabhisambhavatarattā. Taṃ pana",
  "anya-e0104n0:17_2": "rakkhitattheranidassaneneva siddhampi tato garutarena aṅgāravassaparittāṇena vibhāvetuṃ",
  "anya-e0104n0:17_3": "“giribhaṇḍavāhanapūjāya…pe… thero viyā”ti āha. Giribhaṇḍavāhanapūjā nāma cetiyagirimādiṃ",
  "anya-e0104n0:17_4": "katvā sakaladīpe, samudde ca yāva yojanā mahatī dīpapūjā. Pathaviṃ māpetvāti mārena",
  "anya-e0104n0:17_5": "pavattitaṃ aṅgāravassaṃ phuliṅgamattenapi yāva manusse na pāpuṇāti, tāvadeva ākāse",
  "anya-e0104n0:17_6": "pathaviṃ nimminitvā.",
  "anya-e0104n0:18_0": "Balavapubbayogānanti garutarūpanissayānaṃ, iddhividhādīnaṃ hetubhūtamahābhinīhārānanti",
  "anya-e0104n0:18_1": "attho. Aggasāvakādīnanti ādi-saddena ekacce mahāsāvake saṅgaṇhāti. Bhāvanānukkamo",
  "anya-e0104n0:18_2": "yathāvuttaṃ cittaparidamanaṃ. Paṭisambhidādīti ādi-saddena ṭhānāṭhānañāṇādīnampi",
  "anya-e0104n0:18_3": "saṅgaho veditabbo, na sesābhiññānameva. Sāvakānampi hi ṭhānāṭhānañāṇādīni padesavasena",
  "anya-e0104n0:18_4": "ijjhanti. Tasmāti yasmā pubbahetusampannasseva yathāvuttaṃ bhāvanānukkamaṃ vinā abhiññāyo",
  "anya-e0104n0:18_5": "ijjhanti, na itarassa, tasmā. Aggidhamanādīhīti aggimhi tāpanakoṭṭanādīhi. Yathā",
  "anya-e0104n0:18_6": "cāti ca-saddena lākhākārādīnaṃ lākhākoṭṭanādiṃ avuttampi saṅgaṇhāti. Chanda…pe… vasenāti",
  "anya-e0104n0:18_7": "“chandavato ce abhiññā sijjhati, mayhampi sijjhatī”ti kattukamyatāchandaṃ sīsaṃ dhuraṃ",
  "anya-e0104n0:18_8": "jeṭṭhaṃ pubbaṅgamaṃ katvā, chandaṃ vā uppādetvā taṃ bhāvanāya mukhaṃ katvā jhānassa",
  "anya-e0104n0:18_9": "samāpajjanavasena. Eseva nayo sesesupi. “Āvajjanādivasībhāvavasenā”ti idaṃ aṭṭhasupi",
  "anya-e0104n0:18_10": "samāpattīsu sātisayaṃ vasībhāvāpādanaṃ sandhāya vuttaṃ. Tañca kho ādikammikavasena,",
  "anya-e0104n0:18_11": "na katādhikāravasenāti āha “pubbahetu…pe… vaṭṭatī”ti. Pubbahetusampannassa hi yaṃ",
  "anya-e0104n0:18_12": "jhānaṃ pādakaṃ katvā abhiññā nibbattetabbā, tattheva sātisayaṃ ciṇṇavasitāpi icchitabbā,",
  "anya-e0104n0:18_13": "na sabbatthevāti adhippāyo. “Catutthajjhānamatte ciṇṇavasinā”ti vacanato arūpasamāpattiyo",
  "anya-e0104n0:18_14": "vināpi abhiññā ijjhantīti vadanti. Tampi yadi pubbahetusampannassa vasena vuttaṃ,",
  "anya-e0104n0:18_15": "yuttameva. Athetarassa, tesaṃ matimattaṃ. Yathāti yena pakārena yena vidhinā. Etthāti",
  "anya-e0104n0:18_16": "etasmiṃ iddhividhanipphādane.",
  "anya-e0104n0:19_0": "368. Tatrāti ca tadeva paccāmasati. Pāḷinayānusārenevāti pāḷigatiyā anusaraṇeneva,",
  "anya-e0104n0:19_1": "pāṭhasaṃvaṇṇanānukkamenevāti attho. “Catutthajjhānaṃ upasampajja viharatī”ti vatvā",
  "anya-e0104n0:19_2": "“so”ti vuttattā āha “adhigatacatutthajjhāno yogī”ti. “Evaṃ samāhite”ti ettha evaṃ-saddo",
  "anya-e0104n0:19_3": "heṭṭhājhānattayādhigamapaṭipāṭisiddhassa catutthajjhānasamādhānassa nidassanatthoti",
  "anya-e0104n0:19_4": "āha “evanti catutthajjhānakkamanidassanameta”nti, catutthajjhānassa, tassa ca adhigamakkamassa",
  "anya-e0104n0:19_5": "nidassanaṃ. Yena samādhānānukkamena catutthajjhānasamādhi laddho, tadubhayanidassananti",
  "anya-e0104n0:19_6": "attho. Tenāha “iminā…pe… vuttaṃ hotī”ti. Yadipi “eva”nti idaṃ āgamanasamādhinā saddhiṃ",
  "anya-e0104n0:19_7": "catutthajjhānasamādhānaṃ dīpeti. Satipārisuddhisamādhi eva pana iddhiyā adhiṭṭhānabhāvato",
  "anya-e0104n0:19_8": "padhānanti āha “catutthajjhānasamādhinā samāhite”ti. Upekkhāsatipārisuddhibhāvenāti",
  "anya-e0104n0:19_9": "upekkhāya janitasatipārisuddhisabbhāvena. Sabbapaccanīkadhammūpakkilesaparisuddhāya",
  "anya-e0104n0:19_10": "hi paccanīkasamanepi abyāvaṭāya pārisuddhiupekkhāya vattamānāya catutthajjhānaṃ,",
  "anya-e0104n0:19_11": "taṃsampayuttadhammā ca suparisuddhā, suvisadā ca honti, satisīsena pana tattha desanā",
  "anya-e0104n0:19_12": "katāti āha “upekkhāsatipārisuddhibhāvena parisuddhe”ti. Parisuddhiyā eva paccayavisesena",
  "anya-e0104n0:19_13": "pavattiviseso pariyodātatā sudhantasuvaṇṇassa nighaṃsanena pabhassaratā viyāti āha",
  "anya-e0104n0:19_14": "“parisuddhattāyeva pariyodāte, pabhassareti vuttaṃ hotī”ti.",
  "anya-e0104n0:20_0": "Sukhādīnaṃ paccayānaṃ ghātenāti sukhasomanassānaṃ, dukkhadomanassānañca yathākkamaṃ",
  "anya-e0104n0:20_1": "rāgadosapaccayānaṃ vikkhambhanena. “Sukhaṃ somanassassa paccayo, somanassaṃ rāgassa,",
  "anya-e0104n0:20_2": "dukkhaṃ domanassassā”ti hi vuttaṃ. Yathā rāgādayo cetaso malāsucibhāvena “aṅgaṇānī”ti",
  "anya-e0104n0:20_3": "vuccanti, evaṃ upagantvā kilesanaṭṭhena upakkilesāti āha “anaṅgaṇattāyeva vigatūpakkilese”ti.",
  "anya-e0104n0:20_4": "Tenāha “aṅgaṇena hi taṃ cittaṃ upakkilissatī”ti, vibādhīyati upatāpīyatīti attho.",
  "anya-e0104n0:20_5": "Subhāvitattāti paguṇabhāvāpādanena suṭṭhu bhāvitattā. Tenāha “vasībhāvappatte”ti,",
  "anya-e0104n0:20_6": "āvajjanādinā pañcadhā, cuddasavidhena vā paridamanena vasavattitaṃ upagateti attho.",
  "anya-e0104n0:20_7": "Vase vattamānaṃ hi cittaṃ paguṇabhāvāpattiyā suparimadditaṃ viya cammaṃ, suparikammakatā",
  "anya-e0104n0:20_8": "viya ca lākhā mudunti vuccati. Kammakkhameti vikubbanādiiddhikammakkhame. Tañca ubhayanti",
  "anya-e0104n0:20_9": "mudutākammaniyadvayaṃ.",
  "anya-e0104n0:21_0": "Nāhantiādīsu na-kāro paṭisedhattho. Ahanti satthā attānaṃ niddisati. Bhikkhaveti",
  "anya-e0104n0:21_1": "bhikkhū ālapati. Aññanti idāni vuccamānacittato aññaṃ. Ekadhammampīti ekampi sabhāvadhammaṃ",
  "anya-e0104n0:21_2": "na samanupassāmīti sambandho. Ayaṃ hettha attho – ahaṃ, bhikkhave, sabbaññutaññāṇena",
  "anya-e0104n0:21_3": "olokentopi aññaṃ ekadhammampi na samanupassāmi. Yaṃ vasībhāvāpādanena bhāvitaṃ, tathā",
  "anya-e0104n0:21_4": "punappunaṃ karaṇena bahulīkataṃ, evaṃ savisesamudubhāvappattiyā muduṃ, kammakkhamatāya",
  "anya-e0104n0:21_5": "kammaniyañca hoti. Yathayidaṃ cittanti attano, tesañca paccakkhatāya evamāhāti. Yathā",
  "anya-e0104n0:21_6": "yathāvuttā parisuddhatādayo na vigacchanti, evaṃ subhāvitaṃ cittaṃ.",
  "anya-e0104n0:22_0": "Tattha avaṭṭhitaṃ idha “ṭhitaṃ, āneñjappatta”nti ca vuttanti āha “etesu parisuddhatādīsu",
  "anya-e0104n0:22_1": "ṭhitattā ṭhite, ṭhitattāyeva āneñjappatte”ti. Yathā mudukammaññatā vasībhāvappattiyā",
  "anya-e0104n0:22_2": "lakkhīyanti, evaṃ vasībhāvappattipi mudukammaññatāhi lakkhīyatīti, mudukammaññabhāvena",
  "anya-e0104n0:22_3": "vā attano vase ṭhitattā “ṭhite”ti vuttaṃ. Yathā hi kāraṇena phalaṃ niddharīyati,",
  "anya-e0104n0:22_4": "evaṃ phalenāpi kāraṇaṃ niddharīyatīti niccalabhāvena avaṭṭhānaṃ āneñjappatti. Sā",
  "anya-e0104n0:22_5": "ca sampayuttadhammesu thirabhāvena, paṭipakkhehi akammaniyatāya ca sambhavantī saddhādibalānaṃ",
  "anya-e0104n0:22_6": "ānubhāvena hotīti “saddhādīhi pariggahitattā āneñjappatte”ti saṅkhepato vuttamatthaṃ",
  "anya-e0104n0:22_7": "vivarituṃ “saddhāpariggahitaṃ hī”tiādi vuttaṃ. Tattha saddhāpariggahitanti evaṃ subhāvitaṃ",
  "anya-e0104n0:22_8": "vasībhāvappattaṃ etaṃ cittaṃ ekaṃsena abhiññāsacchikaraṇīyānaṃ dhammānaṃ abhiññāsacchikiriyāya",
  "anya-e0104n0:22_9": "saṃvattatīti evaṃ pavattāya saddhāya pariggahitaṃ yathāvuttasaddhābalena upatthambhitaṃ.",
  "anya-e0104n0:22_10": "Assaddhiyenāti tappaṭipakkhena assaddhiyena hetunā na iñjati na calati na kampati,",
  "anya-e0104n0:22_11": "aññadatthu upari visesāvahabhāveneva tiṭṭhati. Vīriyapariggahitantiādīsupi iminā",
  "anya-e0104n0:22_12": "nayena attho veditabbo. Ayaṃ pana viseso – vīriyapariggahitanti vasībhāvāpādanaparidamanasādhanena",
  "anya-e0104n0:22_13": "vīriyena upatthambhitaṃ. Satipariggahitanti yathāvutte bhāvanābahulīkāre asammosasādhikāya,",
  "anya-e0104n0:22_14": "kusalānañca dhammānaṃ gatiyo samannesamānāya satiyā upatthambhitaṃ. Samādhipariggahitanti",
  "anya-e0104n0:22_15": "tattheva avikkhepasādhanena samādhānena upatthambhitaṃ. Paññāpariggahitanti tassā",
  "anya-e0104n0:22_16": "eva bhāvanāya upakārānupakāradhammānaṃ pajānanalakkhaṇāya paññāya upatthambhitaṃ.",
  "anya-e0104n0:22_17": "Obhāsagatanti ñāṇobhāsasahagataṃ. Obhāsabhūtena hi yathāvuttasamādhānasaṃvaddhitena",
  "anya-e0104n0:22_18": "ñāṇena saṃkilesapakkhaṃ yāthāvato passanto tato utrasanto ottappanto taṃ adhibhavati,",
  "anya-e0104n0:22_19": "na tena abhibhūyati. Tenāha “kilesandhakārena na iñjatī”ti. Etena ñāṇapariggahitaṃ",
  "anya-e0104n0:22_20": "hirottappabalaṃ dasseti.",
  "anya-e0104n0:23_0": "Aṭṭhaṅgasamannāgatanti catutthajjhānasamādhinā samāhitatā, parisuddhatā, pariyodātatā,",
  "anya-e0104n0:23_1": "anaṅgaṇatā, vigatūpakkilesatā, mudubhāvo, kammaniyatā, āneñjappattiyā ṭhitatā, samāhitassa",
  "anya-e0104n0:23_2": "vā cittassa imāni aṅgānīti “samāhite”ti imaṃ aṅgabhāvena aggahetvā ṭhitiāneñjappattiyo",
  "anya-e0104n0:23_3": "visuṃ gahetvā imehi aṭṭhahi aṅgehi samannāgataṃ. Abhinīhārakkhamanti iddhividhādiatthaṃ",
  "anya-e0104n0:23_4": "abhinīhārakkhamaṃ tadabhimukhaṃ karaṇayoggaṃ. Tenāha “abhiññāsacchikaraṇīyānaṃ dhammānaṃ",
  "anya-e0104n0:23_5": "abhiññāsacchikiriyāyā”ti.",
  "anya-e0104n0:24_0": "Kāmaṃ nīvaraṇāni vikkhambhetvā eva paṭhamajjhānasamadhigamo, vitakkādike vūpasame",
  "anya-e0104n0:24_1": "eva ca dutiyajjhānādisamadhigamo, tathāpi na tathā tehi dūrībhūtā apetā vā yathā",
  "anya-e0104n0:24_2": "catutthajjhānato, cetaso malīnabhāvasaṅkhātauppilābhogakarehi nīvaraṇādīhi suṭṭhu",
  "anya-e0104n0:24_3": "vimuttiyā tassa parisuddhi, pariyodātatā ca yuttāti āha “nīvaraṇa…pe… pariyodāte”ti.",
  "anya-e0104n0:24_4": "Jhānapaṭilābhapaccayānanti jhānapaṭilābhahetukānaṃ jhānapaṭilābhaṃ nissāya uppajjanakānaṃ.",
  "anya-e0104n0:24_5": "Pāpakānanti lāmakānaṃ. Icchāvacarānanti icchāya avacarānaṃ icchāvasena otiṇṇānaṃ",
  "anya-e0104n0:24_6": "“aho vata mameva satthā paṭipucchitvā paṭipucchitvā bhikkhūnaṃ dhammaṃ deseyyā”tiādinayappavattānaṃ",
  "anya-e0104n0:24_7": "mānamāyāsāṭheyyādīnaṃ. Abhijjhādīnanti ādi-saddenāpi tesaṃyeva saṅgaho. Abhijjhā",
  "anya-e0104n0:24_8": "cettha paṭhamajjhānena avikkhambhaneyyā, mānādayo ca tadekaṭṭhā daṭṭhabbā “jhānapaṭilābhapaccayāna”nti",
  "anya-e0104n0:24_9": "anuvattamānattā. Vikkhambhaneyyā pana nīvaraṇaggahaṇeneva gahitā, kathaṃ pana paṭhamajjhānena",
  "anya-e0104n0:24_10": "avikkhambhaneyyā idha vigacchantīti? “Sabbe kusalā dhammā sabbākusalānaṃ paṭipakkhā”ti",
  "anya-e0104n0:24_11": "sallekhapaṭipattivasena evaṃ vuttaṃ jhānassa aparāmaṭṭhabhāvadassanato. Ye panettha",
  "anya-e0104n0:24_12": "“icchāvacarānaṃ abhijjhādīna”nti imehi padehi kopaapaccayakaāmarāgabyāpādādayo gahitāti",
  "anya-e0104n0:24_13": "adhippāyena “jhānapaṭilābhapaccayāna”nti pāṭhaṃ paṭikkhipitvā “jhānapaṭilābhapaccanīkāna”nti",
  "anya-e0104n0:24_14": "pāṭhoti vadanti, taṃ tesaṃ matimattaṃ tathā pāṭhasseva abhāvato. Jhānapaṭilābhapaccanīkā",
  "anya-e0104n0:24_15": "ca nīvaraṇā ceva tadekaṭṭhā ca tesaṃ dūrībhāvaṃ vatvā puna abhāvavigamacodanāya ayujjamānattā.",
  "anya-e0104n0:24_16": "Nanu ca anaṅgaṇasutta- vatthasuttesu ayamattho na labbhati, oḷārikānaṃyeva pāpadhammānaṃ",
  "anya-e0104n0:24_17": "tattha adhippetattā? Saccametaṃ, idha pana adhigatacatutthajjhānassa vasena vuttattā",
  "anya-e0104n0:24_18": "sukhumāyeva te gahitā, aṅgaṇūpakkilesatāsāmaññena panettha suttānaṃ apadisanaṃ. Tathā",
  "anya-e0104n0:24_19": "hi “suttānusārenā”ti vuttaṃ, na pana suttavasenāti. Avassaṃ ce tamevaṃ sampaṭicchitabbaṃ",
  "anya-e0104n0:24_20": "adhigatajjhānānampi kesañci icchāvacarānaṃ pavattisabbhāvato.",
  "anya-e0104n0:25_0": "Iddhipādabhāvūpagamenāti iddhiyā pādakabhāvassa padaṭṭhānabhāvassa upagamanena. Bhāvanāpāripūriyāti",
  "anya-e0104n0:25_1": "ito paraṃ kattabbassa abhāvavasena abhinīhārakkhamabhāvanāya paripuṇṇattā. Paṇītabhāvūpagamenāti",
  "anya-e0104n0:25_2": "tato eva padhānabhāvaṃ nītatāya uttamaṭṭhena, atittikaraṭṭhena ca paṇītabhāvassa",
  "anya-e0104n0:25_3": "upagamanena. Ubhayañcetaṃ ṭhitiyā kāraṇavacanaṃ paripuṇṇāya bhāvanāya paṇītabhāvappattiyā",
  "anya-e0104n0:25_4": "“ṭhite”ti. “Āneñjappatte”ti idaṃ ṭhitiyā visesanaṃ. Tenāha “yathā āneñjappattaṃ hoti,",
  "anya-e0104n0:25_5": "evaṃ ṭhite”ti. Imasmiṃ pakkhe “ṭhite āneñjappatte”ti ubhayamekaṃ aṅgaṃ, “samāhite”ti",
  "anya-e0104n0:25_6": "pana idampi ekamaṅgaṃ. Tenevassa paṭhamavikappato visesaṃ sandhāyāha “evampi aṭṭhaṅgasamannāgata”nti.",
  "anya-e0104n0:26": "Dasaiddhikathāvaṇṇanā",
  "anya-e0104n0:27_0": "369. Nipphattiatthenāti sijjhanaṭṭhena. Paṭilābhaṭṭhenāti pāpuṇanaṭṭhena. Tanti kāmitaṃ",
  "anya-e0104n0:27_1": "vatthuṃ. Samijjhatīti nipphajjati. Pabbajjaṃ ādiṃ katvā yāva jhānamaggā idha nekkhammaṃ.",
  "anya-e0104n0:27_2": "Ijjhatīti pāpuṇīyati. Paṭiharatīti pāṭihāriyanti yasmā paṭipakkhaṃ harati apaneti,",
  "anya-e0104n0:27_3": "tasmā pāṭihāriyaṃ. Attano paṭipakkhaṃ haratīti paṭihāriyaṃ, nekkhammādi, paṭihāriyameva",
  "anya-e0104n0:27_4": "pāṭihāriyaṃ, yathā “vekataṃ, vesama”nti ca.",
  "anya-e0104n0:28_0": "Ijjhanaṭṭhenāti nipphajjanaṭṭhena. Upāyasampadāyāti sampannaupāyassa, ñāyārambhassāti",
  "anya-e0104n0:28_1": "attho. Ijjhatīti pasaveti. Sīlavāti ācārasīlena sīlavā. Kalyāṇadhammoti dasakusalakammapathavasena",
  "anya-e0104n0:28_2": "sundaradhammo. Sīlasampattiyā vā sīlavā. Dānādisesapuññakiriyavatthuvasena kalyāṇadhammo.",
  "anya-e0104n0:28_3": "Paṇidahissatīti patthessati.",
  "anya-e0104n0:29_0": "Ijjhantīti vaḍḍhanti, ukkaṃsaṃ pāpuṇantīti attho. Sātisayanipphajjanapaṭilābhasijjhanabuddhiatthe",
  "anya-e0104n0:29_1": "hi iddhi vuttā. Sā dasavidhāti sabbā iddhiyo ānetvā atthuddhāravasena idhādhippetaṃ",
  "anya-e0104n0:29_2": "iddhiṃ dassetuṃ vuttaṃ. Bahubhāvādikassa adhiṭṭhānaṃ adhiṭṭhahanaṃ etissā atthīti",
  "anya-e0104n0:29_3": "adhiṭṭhānā. Vividhaṃ rūpanimmānasaṅkhātaṃ kubbanaṃ etissā atthīti vikubbanā. Manomayāti",
  "anya-e0104n0:29_4": "jhānamanena nibbattibhāvato manomayā. Ñāṇassa vipphāro vegāyitattaṃ etissā atthīti",
  "anya-e0104n0:29_5": "ñāṇavipphārā. Ariyānaṃ ayanti ariyā. Yato kutoci kammavipākato jātā iddhi kammavipākajā.",
  "anya-e0104n0:29_6": "Sātisayapuññanibbattā iddhi puññavato iddhi. Kammavipākajā iddhi jātito paṭṭhāya",
  "anya-e0104n0:29_7": "hoti, itarā yadā tadā puññassa vipaccanakāleti evaṃ vā imāsaṃ viseso veditabbo. Āthabbanavijjābhinibbattā",
  "anya-e0104n0:29_8": "vijjāmayā. Sammāpayogo upāyapayogo ñāyārambho.",
  "anya-e0104n0:30_0": "370. Pakatiyā ekoti sabhāvena eko. Bahukanti bahuṃ. Tena aggahitaparicchedaṃ adhiṭṭhātabbassa",
  "anya-e0104n0:30_1": "anekabhāvaṃ dassetvā puna paricchedato dassetuṃ “sataṃ vā”tiādi vuttaṃ. Āvajjatīti",
  "anya-e0104n0:30_2": "parikammasaṅkhātena ābhogena ābhujati bhāvirūpe tena parikammamanasikārena manasi",
  "anya-e0104n0:30_3": "karoti. Ñāṇena adhiṭṭhātīti tathā parikammaṃ katvā abhiññāñāṇena yathādhippete bahuke",
  "anya-e0104n0:30_4": "adhiṭṭhāti, adhiṭṭhānacittena saheva bahubhāvāpattito bahubhāvāpādakaṃ iddhividhañāṇaṃ",
  "anya-e0104n0:30_5": "pavattento ca tathā adhiṭṭhātīti vuccati. Sesesupi eseva nayo. Evanti pakārattho",
  "anya-e0104n0:30_6": "evaṃ-saddo, tena sabbampi adhiṭṭhānappakāraṃ saṅgaṇhāti. Adhiṭṭhānavasenāti “ñāṇena",
  "anya-e0104n0:30_7": "adhiṭṭhātī”ti evaṃ vuttaadhiṭṭhānavasena nipphannattā.",
  "anya-e0104n0:31": "371. Pakativaṇṇanti pakatisaṇṭhānaṃ attano pākatikarūpaṃ. Pakativaṇṇavijahanavikāravasenāti attano pakativaṇṇavijahanapubbakassa kumārakavaṇṇādivaṇṇavikārassa vasena.",
  "anya-e0104n0:32_0": "372. Imamhā kāyāti paccakkhabhāvena “imamhā”ti vuttā bhikkhussa karajakāyā. Aññaṃ",
  "anya-e0104n0:32_1": "kāyanti aññaṃ iddhimayaṃ kāyaṃ. Tato eva iddhimayarūpavantatāya rūpiṃ. Abhiññāmanena",
  "anya-e0104n0:32_2": "nibbattattā manomayaṃ. Nipphattivasenāti nipphajjanavasena. Abhiññāñāṇassa hi yathā",
  "anya-e0104n0:32_3": "manomayo kāyo nipphajjati, tathā pavatti manomayiddhi. Eseva nayo sesesupi. Yadi",
  "anya-e0104n0:32_4": "evaṃ kathamayameva manomayiddhīti? Ruḷhīvesā veditabbā yathā “manomayo attabhāvo”ti,",
  "anya-e0104n0:32_5": "yathā vā “gosamaññā visāṇādimati piṇḍe”. Atha vā abbhantarato nikkhante, iddhimatā",
  "anya-e0104n0:32_6": "ca ekantasadise imasmiṃ nimmāne supākaṭo manasā nibbattitabhāvoti yathā sātisayo",
  "anya-e0104n0:32_7": "manomayavohāro, na tathā aññāsu adhiṭṭhānavikubbaniddhīsu samaññantaravantāsūti veditabbaṃ.",
  "anya-e0104n0:33_0": "373. Ñāṇuppattito pubbe vāti arahattamaggañāṇuppattito pubbe vā vipassanākkhaṇe,",
  "anya-e0104n0:33_1": "tatopi vā pubbe antimabhavikassa paṭisandhiggahaṇato paṭṭhāya. Pacchā vā yāva khandhaparinibbānā.",
  "anya-e0104n0:33_2": "Taṅkhaṇe vā magguppattisamaye. Ñāṇānubhāvanibbatto visesoti sūriyassa uṭṭhitaṭṭhāne,",
  "anya-e0104n0:33_3": "samantato ca ālokakaraṇasamatthatā viya tasseva ñāṇassa ānubhāvena nibbatto sabbaso",
  "anya-e0104n0:33_4": "pahātabbapahānabhāvetabbabhāvanāpāripūrisaṅkhāto viseso. Vatthūni pana anantarāyatāvasena",
  "anya-e0104n0:33_5": "āgatāni. Aniccānupassanāyāti saṅkhāre aniccato anupassantiyā balavavipassanāya. Āraddhavipassanassa",
  "anya-e0104n0:33_6": "hi yathāvuttavipassanāya pavattikkhaṇe tato pubbe, pacchā ca pakiṇṇakasammasanavāre",
  "anya-e0104n0:33_7": "niccasaññāya pahānaṭṭho ijjhati. Eseva nayo sabbattha. Kāmaṃ ettakāya saṅkhepakathāyapi",
  "anya-e0104n0:33_8": "adhippetattho pakāsitova, vitthārakathāya pana vibhūtataro hotīti āha “vitthārena kathetabba”nti.",
  "anya-e0104n0:34": "Gabbhagatassevāti anādare sāmivacanaṃ. Vuttanayenāti “pacchimabhavikassā”tiādinā bākulattheravatthumhi vuttanayena.",
  "anya-e0104n0:35_0": "Dārubhāraṃ katvāti dārubhāraṃ sakaṭe katvā, āropetvāti attho. Ossajjitvāti chaḍḍetvā.",
  "anya-e0104n0:35_1": "Sakaṭamūleti sakaṭasamīpe. Vāḷayakkhānucariteti kururehi yakkhehi anuvicaritabbe.",
  "anya-e0104n0:35_2": "Yakkhapariggahitañhi rājagahanagaraṃ.",
  "anya-e0104n0:36_0": "374. Samādhitoti paṭhamajjhānādisamādhito. Pubbeti upacārajjhānakkhaṇe. Pacchāti",
  "anya-e0104n0:36_1": "samāpattiyā ciṇṇapariyante. Taṅkhaṇeti samāpannakkhaṇe. Samathānubhāvanibbatto visesoti",
  "anya-e0104n0:36_2": "tasmiṃ tasmiṃ jhāne samādhitejena nibbatto nīvaraṇavikkhambhanavitakkādisamatikkamasaññāvedayitanirodhaparissayasahanādiko viseso.",
  "anya-e0104n0:37_0": "Kapotakandarāyanti evaṃnāmake araññavihāre. Juṇhāya rattiyāti candālokavatiyā rattiyā.",
  "anya-e0104n0:37_1": "Navoropitehi kesehīti itthambhūtalakkhaṇe karaṇavacanaṃ. Yassāti pahārassa. Tassāti",
  "anya-e0104n0:37_2": "yakkhassa. Khippanisantibhāvassa ukkaṃsagatattā thero tasmiṃ paharante eva samāpattiṃ",
  "anya-e0104n0:37_3": "samāpajjīti āha “paharaṇasamaye samāpattiṃ appesī”ti. Pāḷiyaṃ pana “nisinno hoti",
  "anya-e0104n0:37_4": "aññataraṃ samādhiṃ samāpajjitvā”ti vuttaṃ. Ime pana therā samāpattito vuṭṭhānasamakālaṃ",
  "anya-e0104n0:37_5": "tena pahāro dinnoti vadanti.",
  "anya-e0104n0:38_0": "Sañjīvattheranti kakusandhassa bhagavato dutiyaṃ aggasāvakaṃ mahātheraṃ sandhāyāha.",
  "anya-e0104n0:38_1": "So hi āyasmā araññādīsu yattha katthaci nisinno appakasireneva nirodhaṃ samāpajjati,",
  "anya-e0104n0:38_2": "tasmā ekadivasaṃ aññatarasmiṃ rukkhamūle nirodhaṃ samāpajji, taṃ sandhāya vuttaṃ",
  "anya-e0104n0:38_3": "“nirodhasamāpanna”ntiādi. Cīvare aṃsumattampi na jhāyittha, sarīre kā kathā. Teneva",
  "anya-e0104n0:38_4": "hi thero “sañjīvo” tveva paññāyittha. Ayamassāti assa āyasmato sañjīvattherassa yo",
  "anya-e0104n0:38_5": "nirodhasamāpattiyaṃ aggiparissayābhāvo, ayaṃ samādhivipphārā iddhīti yojanā. Kathaṃ",
  "anya-e0104n0:38_6": "pana nirodhasamāpattiyaṃ samādhivipphārasambhavoti āha “anupubba…pe… nibbattattā”ti.",
  "anya-e0104n0:39_0": "Paṭhamaṃ ṭhapitabhaṇḍakassāti sabbapaṭhamaṃ ṭhapitabhaṇḍakassa. Tañhi gahaṇakāle",
  "anya-e0104n0:39_1": "sabbapacchimaṃ gayhati. Kālaparicchedavasenāti “ettake kāle gate vuṭṭhahissāmī”ti",
  "anya-e0104n0:39_2": "samāpattito pubbe katakālaparicchedavasena. Bhītā viraviṃsūti rattandhakāre rūpadassanena",
  "anya-e0104n0:39_3": "“pisāco uṭṭhahatī”ti maññamānā. Ettakehi nāma bhaṇḍakehi ajjhotthaṭo nibbikāro “aho",
  "anya-e0104n0:39_4": "mahānubhāvo, aho vivekavāsī”ti ca theragatena pasādena.",
  "anya-e0104n0:40": "Tattatelakaṭāhanti ādhārasīsena ādheyyamāha, kaṭāhe tattatelaṃ kaṭāhena āsiñcīti adhippāyo. Vivaṭṭamānanti katthacipi alagganavasena bhassantaṃ.",
  "anya-e0104n0:41": "Saparivārāti pañcahi itthisatehi saparivārā. Rājānaṃ mettāya pharīti odissakamettāsamāpattiyā rājānaṃ phusi. Khipitunti vijjhituṃ. Oropetunti sarasannāhaṃ paṭisaṃharituṃ.",
  "anya-e0104n0:42_0": "375. Paṭikkūlādīsūti aniṭṭhādīsu. Aniṭṭhaṃ hi paṭikkūlaṃ, amanuññampi “paṭikkūla”nti",
  "anya-e0104n0:42_1": "vuccati. Ādi-saddena apaṭikkūlādiṃ saṅgaṇhāti. Tatthāti paṭikkūlārammaṇe. Upekkhakoti",
  "anya-e0104n0:42_2": "chaḷaṅgupekkhāya upekkhako. Tatthāti paṭikkūlāpaṭikkūlabhede vatthusmiṃ. Satoti sativepullappattiyā",
  "anya-e0104n0:42_3": "satimā. Sampajānoti paññāvepullappattiyā sampajānakārī. Ayanti ayaṃ paṭikkūlādivatthūsu",
  "anya-e0104n0:42_4": "apaṭikkūlasaññīvihārādikā khīṇāsavānaṃ aggamaggādhigamasiddhā cittissariyatā. Tenāha",
  "anya-e0104n0:42_5": "“cetovasippattānaṃ…pe… vuccatī”ti.",
  "anya-e0104n0:43_0": "Aniṭṭhe vatthusmiṃ sattasaññite mettāpharaṇaṃ vā dhātuso paccavekkhaṇāya dhātumanasikāraṃ",
  "anya-e0104n0:43_1": "vā gūthādike dhātumanasikāraṃ karontoti yojetabbaṃ. Apaṭikkūlasaññī viharatīti hitesitāya,",
  "anya-e0104n0:43_2": "dhammasabhāvacintanāya ca na paṭikkūlasaññī hutvā iriyāpathavihārena viharati. Iṭṭhe",
  "anya-e0104n0:43_3": "vatthusmiṃ ñātimittādike. Kesādiasucikoṭṭhāsamattamevāti asubhapharaṇaṃ vā asubhamanasikāraṃ",
  "anya-e0104n0:43_4": "vā. Tattha rūpadhammajātaṃ aniccanti ādiattho iti-saddo, tasmā aniccadukkhānattavipariṇāmadhammoti",
  "anya-e0104n0:43_5": "manasikāraṃ vā karontoti yojanā. Paṭikkūlāpaṭikkūlesūti iṭṭhāniṭṭhāni vatthūni ekajjhaṃ",
  "anya-e0104n0:43_6": "gahetvā vadati. Esa nayo itarattha. Yaṃ vā sattānaṃ paṭhamaṃ paṭikkūlato upaṭṭhitameva",
  "anya-e0104n0:43_7": "pacchā apaṭikkūlato upatiṭṭhati, yañca apaṭikkūlato upaṭṭhitameva pacchā paṭikkūlato",
  "anya-e0104n0:43_8": "upatiṭṭhati, tadubhayepi khīṇāsavo sace ākaṅkhati, vuttanayena apaṭikkūlasaññī vā",
  "anya-e0104n0:43_9": "vihareyya, paṭikkūlasaññī vāti ayamariyiddhi vuttā.",
  "anya-e0104n0:44_0": "Cakkhunā rūpaṃ disvāti kāraṇavasena “cakkhū”ti laddhavohārena rūpadassanasamatthena",
  "anya-e0104n0:44_1": "cakkhuviññāṇena, cakkhunā vā kāraṇabhūtena, dvārabhūtena vā rūpaṃ passitvā. Neva",
  "anya-e0104n0:44_2": "sumano hotīti gehassitasomanassassāyaṃ paṭikkhepo, na nekkhammapakkhikāya kiriyāsomanassavedanāya.",
  "anya-e0104n0:44_3": "Chaḷaṅgupekkhanti iṭṭhāniṭṭhachaḷārammaṇāpāthe parisuddhapakatibhāvāvijahanalakkhaṇaṃ",
  "anya-e0104n0:44_4": "chasu dvāresu pavattiyā “chaḷaṅgupekkhā”ti laddhanāmaṃ tatramajjhattupekkhaṃ. Yathāvuttamatthaṃ",
  "anya-e0104n0:44_5": "pāḷiyā samatthetuṃ “paṭisambhidāya”ntiādi vuttaṃ.",
  "anya-e0104n0:45_0": "376. Pakkhīādīnanti ādi-saddena devādīnaṃ saṅgaho. Vehāsagamanādikāti pana ādi-saddena",
  "anya-e0104n0:45_1": "cakkhuvisuddhiādiṃ saṅgaṇhāti. Kusalakammena nibbattitvāpi akusalavipākānubhāvena",
  "anya-e0104n0:45_2": "sukhasamussayato vinipatitattā vinipātikānaṃ. Jhānanti abhiññāpattaṃ jhānaṃ sandhāyāha.",
  "anya-e0104n0:45_3": "Vipassanāpi ukkaṃsagatā ubbegapītisahitā ākāse laṅghāpanamattāpi hotīti vuttaṃ “vipassanaṃ",
  "anya-e0104n0:45_4": "vā”ti. “Paṭhamakappikāna”nti idaṃ “ekaccānaṃ manussāna”nti imassa visesanaṃ daṭṭhabbaṃ.",
  "anya-e0104n0:45_5": "Evamādīnanti ādi-saddena punabbasumātādīnaṃ saṅgaho daṭṭhabbo.",
  "anya-e0104n0:46_0": "377. Vehāsanti bhummatthe upayogavacanaṃ, accantasaṃyoge vā. Cakkavattī hi cakkaratanaṃ",
  "anya-e0104n0:46_1": "purakkhatvā attano bhavanato abbhuggantvā ākāseneva sineruṃ padakkhiṇaṃ katvā sakalacakkavāḷaṃ",
  "anya-e0104n0:46_2": "anusaṃyāyatīti. Assabandhāti assapālā, ye assānaṃ yavadāyakā. Tathā gobandhā.",
  "anya-e0104n0:47_0": "Cakkavattiādīnaṃ puññiddhiyā vitthāriyamānāya atipapañco hotīti puññavato iddhiṃ",
  "anya-e0104n0:47_1": "lakkhaṇato dassentena “paripākaṃ gate puññasambhāre ijjhanakaviseso”ti vatvāpi jotikādīnaṃ",
  "anya-e0104n0:47_2": "puññiddhiṃ ekadesena dassetuṃ “ettha cā”tiādi vuttaṃ. Tattha suvaṇṇapabbatoti sabbasuvaṇṇamayo",
  "anya-e0104n0:47_3": "pabbato. Tassa kira gahitagahitaṭṭhāne odhi na paññāyati. Ekasītāmatteti ettha sītā",
  "anya-e0104n0:47_4": "nāma kasanavasena naṅgalassa gatamaggo. Tumbaṃ nāma āḷhakaṃ. Cuddasa maggāti catuddasa kasanamaggā.",
  "anya-e0104n0:48": "378. Vijjaṃ parijapitvāti gandhārīvijjādikaṃ attano vijjaṃ katūpacāraṃ parivattetvā mantapaṭhanakkamena paṭhitvā.",
  "anya-e0104n0:49_0": "379. Sammāpayogenāti upāyapayogena, yathā yathicchitatthasiddhi hoti, tathā pavattitañāyārambhena.",
  "anya-e0104n0:49_1": "Tassa tassa kammassāti yathādhippetassa nipphādetabbakammassa. Ettha cāti “tattha",
  "anya-e0104n0:49_2": "tattha sammāpayogappaccayā ijjhanaṭṭhena iddhī”ti imissā dasamāya iddhiyā niddesepi.",
  "anya-e0104n0:49_3": "Purimapāḷisadisāvā”ti samādhivipphāraiddhiādīnaṃ niddesasadisāva. Sakaṭabyūhādikaraṇavasenāti",
  "anya-e0104n0:49_4": "sakaṭabyūhacakkabyūhapadumabyūhādīnaṃ saṃvidhānavasena nibbattavisesoti sambandho.",
  "anya-e0104n0:49_5": "Gaṇitagandhabbādi sippakammaṃ. Sallakattakādi vejjakammaṃ. Irubbedādīnaṃ tiṇṇaṃ vedānaṃ.",
  "anya-e0104n0:50_0": "“Ekopi hutvā bahudhāva hotī”tiādinā adhiṭṭhāniddhiyā eva gahitattā āha “adhiṭṭhānā",
  "anya-e0104n0:50_1": "iddhiyeva āgatā”ti. Imasmiṃ panattheti imasmiṃ abhiññānisaṃsasaṅkhāte, iddhividhasaṅkhāte vā atthe.",
  "anya-e0104n0:51_0": "380. “Ekavidhena ñāṇavatthu”ntiādīsu koṭṭhāsattho vidhasaddo, “vividhampi senābyūhaṃ",
  "anya-e0104n0:51_1": "dassetī”tiādīsu vikappattho, tadubhayampettha yujjatīti dassento āha “iddhividhāyāti",
  "anya-e0104n0:51_2": "iddhikoṭṭhāsāya, iddhivikappāya vā”ti. Iddhi hi abhiññāsu eko koṭṭhāso, vakkhamānehi",
  "anya-e0104n0:51_3": "bhedehi anekappabhedā ca. Vuttappakāravasenāti vuttassa cuddasappakārassa, cittaparidamanassa",
  "anya-e0104n0:51_4": "samāhitatādippakārassa ca vasena. “Iddhividhāyā”ti tadatthassa sampadānavacananti",
  "anya-e0104n0:51_5": "āha “iddhividhādhigamatthāyā”ti. “Kasiṇārammaṇato apanetvā”ti idaṃ abhiññāpādakaparikammacittānaṃ",
  "anya-e0104n0:51_6": "samānasantānatāya vuttaṃ, na parikammacittassa kasiṇārammaṇattā. Iddhividhābhimukhaṃ",
  "anya-e0104n0:51_7": "pesetīti nipphādetabbassa iddhividhassa abhimukhabhāvena pavatteti. Yaṃ hi “sataṃ",
  "anya-e0104n0:51_8": "homī”tiādinā parikammacittassa pavattanaṃ, tadevassa abhinīharaṇaṃ, iddhividhābhimukhapesanañca",
  "anya-e0104n0:51_9": "tatheva iddhividhassa pavattanato abhininnāmanaṃ idha parikammacittassa iddhividhe",
  "anya-e0104n0:51_10": "adhimuttīti āha “adhigantabbaiddhipoṇaṃ iddhipabbhāraṃ karotī”ti. Idha paccanubhavanaphusanā",
  "anya-e0104n0:51_11": "sacchikiriyāpattipariyāyā evāti dassento “pāpuṇātīti attho”ti āha. Assāti iddhividhassa.",
  "anya-e0104n0:52_0": "Ekopīti pi-saddo vakkhamānaṃ bahubhāvaṃ upādāya sampiṇḍanattho. So hissa paṭiyogī",
  "anya-e0104n0:52_1": "“ekopi hutvā bahudhā hoti, bahudhāpi hutvā eko hotī”ti. So ca kho bahubhāvaṃ nimminitvā",
  "anya-e0104n0:52_2": "ṭhitassa antarāva ekabhāvūpagamo. Yathākālaparicchedaṃ pana saraseneva ekabhāvūpagamo",
  "anya-e0104n0:52_3": "idha nādhippeto aniddhinimmānabhāvato. Tampi pubbe katakālaparicchedavasena siddhattā",
  "anya-e0104n0:52_4": "iddhānubhāvoyevāti keci. Aṭṭhāne vāyaṃ pi-saddo, eko hutvā bahudhāpi hoti, bahudhā",
  "anya-e0104n0:52_5": "hutvā ekopi hotīti sambandho. Imasmiṃ pakkhe pi-saddo vakkhamānaṃ ekabhāvaṃ upādāya",
  "anya-e0104n0:52_6": "“sampiṇḍanattho”ti vatvā “so hī”tiādi sabbaṃ yathārahaṃ vattabbaṃ. Bahubhāvanimmāne",
  "anya-e0104n0:52_7": "payojanaṃ dassetuṃ “bahūnaṃ santike”tiādi vuttaṃ. Tattha bahūnaṃ santiketi attanā",
  "anya-e0104n0:52_8": "nimmitānaṃ bahūnaṃ samīpe, tehi parivārito hutvāti adhippāyo. Vā-saddo avuttavikappattho,",
  "anya-e0104n0:52_9": "tena “dhammaṃ vā kathetukāmo”ti evamādi saṅgayhati. “Ñāṇena adhiṭṭhahanto evaṃ hotī”ti",
  "anya-e0104n0:52_10": "ānetvā sambandhitabbaṃ.",
  "anya-e0104n0:53_0": "381. Bhavati ettha iddhīti bhūmiyo, jhānāni. Etthāti ca hetumhi bhummavacanaṃ. Vivekato",
  "anya-e0104n0:53_1": "jātā bhūmi vivekajabhūmi. Vivekajaṃ hi paṭhamaṃ jhānaṃ nīvaraṇavivekasambhūtattā.",
  "anya-e0104n0:53_2": "Pītisukhabhūtā bhūmi pītisukhabhūmi. Dutiyajjhānañhi pītisukhabhūmibhūtañceva pītisukhasañjātañca",
  "anya-e0104n0:53_3": "samādhivasena. Upari dvīsupi eseva nayo. Iddhilābhāyāti iddhiyā adhigamāya. Iddhipaṭilābhāyāti",
  "anya-e0104n0:53_4": "iddhiyā punappunaṃ labhamānāya, bahulīkaraṇāyāti attho. Iddhivikubbanatāyāti iddhiyā",
  "anya-e0104n0:53_5": "vividharūpakāraṇāya, vikubbaniddhiyāti attho. Iddhivisavitāyāti iddhiyā vividhānisaṃsapasavanāya.",
  "anya-e0104n0:53_6": "Iddhivasitāyāti iddhiyā khippanisantiādibhāvāvahavasībhāvatthāya. Iddhivesārajjāyāti",
  "anya-e0104n0:53_7": "iddhiyā paṭipakkhadūrībhāvena vigatasaṃkilesatāya suṭṭhu visāradabhāvāya. Catutthajjhānaṃ",
  "anya-e0104n0:53_8": "tāva iddhiyā bhūmi hotu tattha patiṭṭhāya nipphādetabbato, itarāni pana kathanti",
  "anya-e0104n0:53_9": "āha “ettha cā”tiādi. Tattha tīṇi jhānāni sambhārabhūmiyoti veditabbānīti sambandho.",
  "anya-e0104n0:53_10": "Tatiyajjhāne sukhapharaṇena, paṭhamadutiyesu pītipharaṇena sukhapharaṇena ca hetubhūtenāti",
  "anya-e0104n0:53_11": "yathārahavasena yojanā. Pharaṇaṃ cettha jhānassa subhāvitabhāvena sātisayānaṃ pītisukhānaṃ",
  "anya-e0104n0:53_12": "vasena jhānappaccayādinā sahajātanāmakāyassa paribrūhanaṃ, rūpakāyassa ca taṃsamuṭṭhānehi",
  "anya-e0104n0:53_13": "paṇītarūpehi paripphuṭatā. Tenāha bhagavā “pītisukhena abhisandeti parisandeti paripūreti",
  "anya-e0104n0:53_14": "parippharatī”ti. Sukhasaññanti jhānasukhena sahagataṃ saññaṃ. Lahusaññanti taṃsampayuttalahutāsahagataṃ",
  "anya-e0104n0:53_15": "saññaṃ. Okkamitvāti anupavisitvā. Tesu hi jhānesu sātisayāya lahutāya sampayuttaṃ",
  "anya-e0104n0:53_16": "sukhaṃ santānavasena pavattento yogī taṃ samokkanto viya hotīti evaṃ vuttaṃ. Saññāsīsena",
  "anya-e0104n0:53_17": "niddeso. Jhānasampayuttā hi lahutā vināpi iddhiyā ākāsaṃ laṅghāpanappamāṇappattā",
  "anya-e0104n0:53_18": "viya hoti. Lahubhāvaggahaṇeneva cettha mudukammaññabhāvāpi gahitā eva. Tenāha “lahumudukammaññakāyo hutvā”ti.",
  "anya-e0104n0:54_0": "Iminā pariyāyenāti tiṇṇaṃ jhānānaṃ samāpajjanena sukhalahubhāvappattanāmarūpakāyassa",
  "anya-e0104n0:54_1": "sati cittaparidamane catutthaṃ jhānaṃ sukheneva iddhipaṭilābhāya saṃvattatīti iminā",
  "anya-e0104n0:54_2": "pariyāyena. Pakatibhūmiyā hi adhiṭṭhānabhūtā sambhārabhūmiyo pākārassa nemippadeso viyāti.",
  "anya-e0104n0:55_0": "382. Iddhipādaniddese cattāroti gaṇanaparicchedo. Iddhipādāti ettha ijjhatīti iddhi,",
  "anya-e0104n0:55_1": "samijjhati nipphajjatīti attho. Ijjhanti vā etāya sattā iddhā vuddhā ukkaṃsagatā",
  "anya-e0104n0:55_2": "hontīti iddhi. Paṭhamenatthena iddhi eva pādoti iddhipādo, iddhikoṭṭhāsoti attho.",
  "anya-e0104n0:55_3": "Dutiyenatthena iddhiyā pādoti iddhipādo. Pādoti patiṭṭhā, adhigamūpāyoti attho. Tena",
  "anya-e0104n0:55_4": "hi uparūparivisesasaṅkhātaṃ iddhiṃ pajjanti pāpuṇanti. Ayaṃ tāva aṭṭhakathānayo.",
  "anya-e0104n0:55_5": "Tattha iddhi-saddassa paṭhamo kattuattho, dutiyo karaṇattho vutto. Pāda-saddassa",
  "anya-e0104n0:55_6": "eko karaṇatthova. Pajjitabbāva iddhi vuttā, na ca ijjhantī, pajjitabbā ca iddhi pajjanakaraṇena",
  "anya-e0104n0:55_7": "pādena samānādhikaraṇā hotīti paṭhamena atthena “iddhi eva pādo iddhipādo”ti na sakkā",
  "anya-e0104n0:55_8": "vattuṃ. Tathā iddhikiriyākaraṇena sādhetabbāva vuddhisaṅkhātā iddhi pajjanakiriyākaraṇena",
  "anya-e0104n0:55_9": "pajjitabbāti dvinnaṃ karaṇānaṃ na asamānādhikaraṇatā sambhavatīti dutiyenatthena",
  "anya-e0104n0:55_10": "“iddhiyā pādo iddhipādo”ti ca na sakkā vattuṃ. Tasmā paṭhamenatthena samānādhikaraṇasamāso,",
  "anya-e0104n0:55_11": "dutiyena sāmivacanasamāso na yujjatīti paṭhamenatthena iddhiyā pādo iddhipādo, dutiyenatthena",
  "anya-e0104n0:55_12": "iddhi eva pādo iddhipādoti samāso yutto, yathāvuttopi vā, pādassa ijjhamānakoṭṭhāsaijjhanakaraṇūpāyabhāvato.",
  "anya-e0104n0:56_0": "Pubbabhāgachandavasena chandahetuko. Sampayuttachandavasena chandādhiko. Pubbābhisaṅkhāravasena",
  "anya-e0104n0:56_1": "eva pana sahajātachandassāpi adhikatā veditabbā. Atha vā “chandañce bhikkhu adhipatiṃ",
  "anya-e0104n0:56_2": "karitvā labhati samādhiṃ, labhati cittassekaggataṃ, ayaṃ vuccati chandasamādhī”ti",
  "anya-e0104n0:56_3": "imāya pāḷiyā chandādhipatisamādhi chandasamādhīti adhipati-saddalopaṃ katvā samāso",
  "anya-e0104n0:56_4": "vuttoti viññāyati. Adhipatisaddatthadassanavasena pana aṭṭhakathāyaṃ “chandahetuko",
  "anya-e0104n0:56_5": "chandādhiko vā samādhī”ti vuttaṃ. Tenevāha “chandaṃ adhipatiṃ karitvā”tiādi. Padhānabhūtāti",
  "anya-e0104n0:56_6": "vīriyabhūtāti keci vadanti. Saṅkhatasaṅkhāranivattanatthaṃ pana padhānaggahaṇaṃ.",
  "anya-e0104n0:56_7": "Atha vā taṃ taṃ visesaṃ saṅkharotīti saṅkhāro, sabbampi vīriyaṃ. Tattha catukiccasādhakato",
  "anya-e0104n0:56_8": "aññassa nivattanatthaṃ padhānaggahaṇaṃ. Padhānabhūtā seṭṭhabhūtāti attho. Catubbidhassa",
  "anya-e0104n0:56_9": "pana vīriyassa adhippetattā bahuvacananiddeso. Yo pana “iddhiyā pādo iddhipādo”ti",
  "anya-e0104n0:56_10": "evaṃ samāsayojanāvasena pādassa upāyatthataṃ gahetvā iddhipādattho vutto, so paṭilābhapubbabhāgānaṃ",
  "anya-e0104n0:56_11": "kattukaraṇiddhibhāvaṃ “chandiddhipādo”tiādinā vā abhidhamme āgatattā chandādīhi iddhipādehi",
  "anya-e0104n0:56_12": "sādhetabbāya vuddhiyā kattiddhibhāvaṃ, chandādīnaṃ karaṇiddhibhāvañca sandhāya vuttoti veditabbo.",
  "anya-e0104n0:57_0": "Vīriyiddhipāde “vīriyasamādhipadhānasaṅkhārasamannāgata”nti dvikkhattuṃ vīriyaṃ āgataṃ.",
  "anya-e0104n0:57_1": "Tattha purimaṃ samādhivisesanaṃ vīriyādhipati samādhi vīriyasamādhīti. Dutiyaṃ samannāgamaṅgadassanaṃ.",
  "anya-e0104n0:57_2": "Dve eva hi sabbattha samannāgamaṅgāni samādhi, padhānasaṅkhāro ca. Chandādayo samādhivisesanāni,",
  "anya-e0104n0:57_3": "padhānasaṅkhāro pana padhānavacaneneva visesito, na chandādīhīti na idha vīriyādhipatitā",
  "anya-e0104n0:57_4": "padhānasaṅkhārassa vuttā hoti. Vīriyañca samādhiṃ visesetvā ṭhitameva samannāgamaṅgavasena",
  "anya-e0104n0:57_5": "padhānasaṅkhāravacanena vuttanti nāpi dvīhi vīriyehi samannāgamo vutto hotīti. Yasmā",
  "anya-e0104n0:57_6": "pana chandādīhi visiṭṭho samādhi, tathā visiṭṭheneva ca tena sampayutto padhānasaṅkhāro,",
  "anya-e0104n0:57_7": "sesadhammā ca, tasmā samādhivisesanānaṃ vasena cattāro iddhipādā vuttā. Visesanabhāvo",
  "anya-e0104n0:57_8": "ca chandādīnaṃ taṃtaṃavassayavasena hotīti.",
  "anya-e0104n0:58_0": "Atha vātiādinā nissayaṭṭhepi pāda-sadde upāyaṭṭhena chandādīnaṃ iddhipādatā vuttā.",
  "anya-e0104n0:58_1": "Teneva abhidhamme uttaracūḷabhājanīye “cattāro iddhipādā chandiddhipādo”tiādinā chandādīnameva",
  "anya-e0104n0:58_2": "iddhipādatā vuttā. Pañhāpucchake ca “cattāro iddhipādā idha bhikkhu chandasamādhī”tiādināva",
  "anya-e0104n0:58_3": "uddesaṃ katvāpi puna chandādīnaṃyeva kusalādibhāvo vibhatto. Upāyiddhipādadassanatthameva",
  "anya-e0104n0:58_4": "hi sutte, abhidhamme ca nissayiddhipādadassanaṃ kataṃ, aññathā catubbidhatā na hotīti.",
  "anya-e0104n0:59_0": "383. Chandādīni aṭṭhāti chandasamādhi vīriyasamādhi cittasamādhi vīmaṃsāsamādhīti",
  "anya-e0104n0:59_1": "evaṃ chandādīni aṭṭha. Kāmaṃ cettha catūsupi ṭhānesu samādhi samādhi eva, tathāpi",
  "anya-e0104n0:59_2": "iddhiṃ uppādetukāmatāchandasahitova samādhi iddhipaṭilābhāya saṃvattati, na kevalo.",
  "anya-e0104n0:59_3": "Evaṃ vīriyasamādhiādayopi. Tasmā chandādisahitā ete cattāro ca samādhī, chandādayo",
  "anya-e0104n0:59_4": "ca cattāroti aṭṭha pajjati iddhi etehi pāpuṇīyati, sayaṃ vā pajjanti iddhipaṭilābhāya",
  "anya-e0104n0:59_5": "sampajjantīti padānīti vuccanti. Tenāha “iddhipaṭilābhāya saṃvattantī”ti. Yaṃ pana",
  "anya-e0104n0:59_6": "pāḷiyaṃ “chando na samādhī”tiādi, taṃ yadipi chandādayo samādhisahitāva iddhiṃ nipphādenti,",
  "anya-e0104n0:59_7": "tathāpi visuṃ nesaṃ padabhāvadassanaṃ. Ekato niyuttova, na ekeko hutvāti adhippāyo.",
  "anya-e0104n0:59_8": "Niyuttovāti sahito eva, na viyutto.",
  "anya-e0104n0:60_0": "384. Anonatanti na onataṃ, vīriyena paggahitattā alīnanti attho. Tenāha “kosajje",
  "anya-e0104n0:60_1": "na iñjatī”ti, kosajjanimittaṃ na calatīti attho. Uddhaṃ nataṃ unnataṃ, uddhataṃ vikkhittaṃ.",
  "anya-e0104n0:60_2": "Na unnataṃ anunnataṃ, avikkhittaṃ samāhitanti attho. Tenāha “uddhacce na iñjatī”ti.",
  "anya-e0104n0:60_3": "Abhisaṅgavasena nataṃ abhinataṃ, na abhinataṃ anabhinataṃ, arattaṃ. Apagamanavasena",
  "anya-e0104n0:60_4": "nataṃ apanataṃ, kodhavasena vimukhaṃ. Na apanataṃ anapanataṃ, aduṭṭhaṃ. Diṭṭhiyā",
  "anya-e0104n0:60_5": "“ahaṃ, mama”nti nissayavasena na nissitanti anissitaṃ. Chandarāgavasena na paṭibaddhanti",
  "anya-e0104n0:60_6": "appaṭibaddhaṃ. Rāgo kevalaṃ āsattimattaṃ, chandarāgo pana bahalakileso. Tathā hissa",
  "anya-e0104n0:60_7": "dūre ṭhitampi ārammaṇaṃ paṭibaddhameva. Vippamuttanti visesato pamuttaṃ. Jhānānaṃ",
  "anya-e0104n0:60_8": "kāmarāgapaṭipakkhatāya āha “kāmarāge”ti. Visaṃyuttanti vivittaṃ saṃkilesato, na vā",
  "anya-e0104n0:60_9": "saṃyuttaṃ catūhipi yogehi. Vimariyādikataṃ kilesamariyādāya, yathā īsakampi kilesamariyādā",
  "anya-e0104n0:60_10": "na hoti, tathā paṭipannaṃ. Ekattagatanti ekaggataṃ upagataṃ accantameva samāhitaṃ.",
  "anya-e0104n0:60_11": "Tato eva nānattakilesehi nānāsabhāvehi kilesehi na iñjati.",
  "anya-e0104n0:61_0": "Esa atthoti kosajjādinimittaṃ. Imassa cittassa āneñjanattho siddho eva āneñjappattiyā",
  "anya-e0104n0:61_1": "pakāsanavasena dassitattā. Puna vuttoti iddhiyā bhūmipādapadadassanappasaṅgena “imāni",
  "anya-e0104n0:61_2": "mūlāni nāmā”ti mūlabhāvadassanatthaṃ puna vutto. Purimoti “saddhādīhi pariggahitattā”tiādinā",
  "anya-e0104n0:61_3": "pubbe chadhā dassitanayo. Ayanti adhunā soḷasadhā dassitanayo. Suttanaye, paṭisambhidānaye",
  "anya-e0104n0:61_4": "ca dassite tattha sammoho na hoti, na adassiteti āha “ubhayattha asammohattha”nti.",
  "anya-e0104n0:62_0": "385. Ñāṇena adhiṭṭhahantoti “kathaṃ panāyaṃ evaṃ hotī”ti ettha pubbe attanā vuttapadaṃ",
  "anya-e0104n0:62_1": "uddharati adhiṭṭhānavidhiṃ dassetuṃ “abhiññāpādakaṃ jhānaṃ samāpajjitvā vuṭṭhāyā”ti.",
  "anya-e0104n0:62_2": "Ettha anupubbena cattāri jhānāni samāpajjitvā catutthajjhānato vuṭṭhāyāti keci, taṃ",
  "anya-e0104n0:62_3": "ayuttaṃ. Yathicchitajjhānasamāpajjanatthañhi cittaparidamanaṃ, catutthajjhānameva",
  "anya-e0104n0:62_4": "ca abhiññāpādakaṃ, na itarāni. Parikammaṃ katvāti pādakajjhānato vuṭṭhāya kāmāvacaracittena",
  "anya-e0104n0:62_5": "“sataṃ homī”tiādinā cintanamevettha parikammakaraṇaṃ, tathāvajjanameva ca āvajjanaṃ.",
  "anya-e0104n0:62_6": "Dutiyampīti pi-saddo samuccayattho, tena tatiyampi, tato bhiyyopīti imamatthaṃ dīpeti.",
  "anya-e0104n0:62_7": "Yathā hi jhānabhāvanā, evamabhiññābhāvanāpi. “Ekavāraṃ dvevāra”nti idampi nidassanamattaṃ",
  "anya-e0104n0:62_8": "daṭṭhabbaṃ. Nimittārammaṇanti paṭibhāganimittārammaṇaṃ. Parikammacittānīti ettha",
  "anya-e0104n0:62_9": "ekekassa parikammacittassa satārammaṇatā daṭṭhabbā “sataṃ homī”ti pavattanato. Sahassārammaṇānīti",
  "anya-e0104n0:62_10": "etthāpi eseva nayo. Vaṇṇavasenāti attanā parikappitavaṇṇavasena. No paṇṇattivasenāti",
  "anya-e0104n0:62_11": "na sattapaṇṇattivasena. Taṃ adhiṭṭhānacittaṃ appanācittamivāti ivaggahaṇaṃ abhiññācittassa",
  "anya-e0104n0:62_12": "jhānacittassa paṭhamuppattisadisabhāvato vuttaṃ, na tassa appanābhāvato. Rūpāvacaracatutthajjhānikanti",
  "anya-e0104n0:62_13": "rūpāvacaracatutthajhānavantaṃ, tena sampayuttaṃ.",
  "anya-e0104n0:63_0": "386. Yadi evaṃ “āvajjitvā ñāṇena adhiṭṭhātī”ti paṭisambhidāvacanaṃ kathanti āha “yampī”tiādi.",
  "anya-e0104n0:63_1": "Tatrāpīti paṭisambhidāyampi. Āvajjatīti “bahukaṃ āvajjatī”ti idaṃ pāṭhapadaṃ parikammavaseneva",
  "anya-e0104n0:63_2": "vuttaṃ, na āvajjanavasena. Āvajjitvā ñāṇena adhiṭṭhātīti abhiññāñāṇavasena vuttaṃ,",
  "anya-e0104n0:63_3": "na parikammacittasampayuttassa, aññassa vā kāmāvacarassa ñāṇassa vasena. Na hi tassa",
  "anya-e0104n0:63_4": "tādiso ānubhāvo atthīti. Tasmāti yasmā appanāppattassa abhiññāñāṇasseva vasena adhiṭṭhānaṃ,",
  "anya-e0104n0:63_5": "tasmā. Ayamadhiṭṭhānakkamoti dassento “bahukaṃ āvajjatī”tiādimāha. Tattha sanniṭṭhāpanavasenāti nipphādanavasena.",
  "anya-e0104n0:64": "Kāyasakkhidassanatthanti na kevalaṃ vacanamattameva, atha kho ayametassatthassa attano kāyena sacchikatattā kāyasakkhīti sakkhidassanatthaṃ.",
  "anya-e0104n0:65_0": "Kokanadanti padumavisesanaṃ yathā “kokāsaka”nti. Taṃ kira bahupattaṃ, vaṇṇasampannaṃ,",
  "anya-e0104n0:65_1": "ativiya sugandhañca hoti. Pātoti pageva. Ayañhettha attho – yathā kokanadasaṅkhātaṃ",
  "anya-e0104n0:65_2": "padumaṃ pāto sūriyassuggamanavelāyaṃ phullaṃ vikasitaṃ avītagandhaṃ siyā virocamānaṃ,",
  "anya-e0104n0:65_3": "evaṃ sarīragandhena, guṇagandhena ca sugandhaṃ saradakāle antalikkhe ādiccamiva attano",
  "anya-e0104n0:65_4": "tejasā tapantaṃ aṅgehi niccharaṇakajutitāya aṅgīrasaṃ sammāsambuddhaṃ passāti.",
  "anya-e0104n0:66_0": "Abhabboti paṭipattisāramidaṃ sāsanaṃ, paṭipatti ca pariyattimūlikā, tvañca pariyattiṃ",
  "anya-e0104n0:66_1": "uggahetuṃ asamattho, tasmā abhabboti adhippāyo. Abhabbo nāma na hoti vāsadhurasseva padhānabhāvato.",
  "anya-e0104n0:67_0": "Bhikkhūti pabbajitavohārena vuttaṃ, bhāvinaṃ vā bhikkhubhāvaṃ upādāya yathā “agamā",
  "anya-e0104n0:67_1": "rājagahaṃ buddho”ti. Pilotikakhaṇḍanti suvisuddhaṃ coḷakhaṇḍaṃ. Rajo haratīti rajoharaṇaṃ.",
  "anya-e0104n0:67_2": "Abhinimminitvā adāsi tattha pubbe katādhikārattā. Tathā hi yoniso ummujjanto “attabhāvassa",
  "anya-e0104n0:67_3": "panāyaṃ doso”ti asubhasaññaṃ, aniccasaññañca paṭilabhitvā nāmarūpapariggahādinā pañcasu",
  "anya-e0104n0:67_4": "khandhesu ñāṇaṃ otāretvā kalāpasammasanādikkamena vipassanaṃ vaḍḍhetvā udayabbayañāṇādipaṭipāṭiyā",
  "anya-e0104n0:67_5": "vipassanaṃ anulomagotrabhusamīpaṃ pāpesi. Obhāsavissajjanapubbikā bhāsitagāthā obhāsagāthā.",
  "anya-e0104n0:68_0": "Rāgo rajo ariyassa vinaye, na ca pana reṇu vuccati “rajo”ti. Kasmā? Cittassa malīnabhāvakaraṇato.",
  "anya-e0104n0:68_1": "Rāgassetaṃ adhivacanaṃ “rajo”ti. Etaṃ rajanti etaṃ rāgasaṅkhātaṃ rajaṃ. Vippajahitvāti",
  "anya-e0104n0:68_2": "aggamaggena visesato pajahanahetu. Paṇḍitā viharanti teti te pajahanakā paṇḍitā hutvā",
  "anya-e0104n0:68_3": "viharanti. Vītarajassa sabbaso pahīnarāgādirajassa buddhassa bhagavato sāsane. Tathā hi vadanti –",
  "anya-e0104n0:69": "“Cittamhi saṃkiliṭṭhamhi, saṃkilissanti māṇavā;",
  "anya-e0104n0:70": "Citte suddhe visujjhanti, iti vuttaṃ mahesinā”ti. ;",
  "anya-e0104n0:71": "Chaḷabhiññāgahaṇena gahitāya chaḷabhiññāya vibhāvitepi ariyamagge anuttarabhāvasāmaññena phalanibbānehi saddhiṃ saṅgaṇhanto āha “nava lokuttaradhammā”ti.",
  "anya-e0104n0:72": "Pattassa pidahanākārena hatthaṃ ṭhapento “hatthaṃ pidahī”ti vutto. Hatthanti vā karaṇatthe upayogavacanaṃ, hatthena pidahīti attho.",
  "anya-e0104n0:73_0": "Sahassakkhattunti sahassadhā. Sahassadhā hi attānaṃ ekacitteneva nimminantopi sahassavāraṃ",
  "anya-e0104n0:73_1": "nimminanto viya hoti. Asatipi kiriyābyāvuttiyaṃ tadatthasiddhitoti imamatthaṃ dassetuṃ",
  "anya-e0104n0:73_2": "“sahassakkhattu”nti vuttaṃ. Ambavaneti ambavane katavihāre. Rammeti ramaṇīye. Yāva",
  "anya-e0104n0:73_3": "kālappavedanā, tāva nisīdīti yojanā.",
  "anya-e0104n0:74_0": "Aniyametvāti vaṇṇāvayavasarīrāvayavaparikkhārakiriyāvisesādīhi niyamaṃ akatvā. Nānāvaṇṇeti",
  "anya-e0104n0:74_1": "nānākāre yathāvuttavaṇṇādivasena nānāvidhe. Missakakeseti palitehi missitakese. Upaḍḍharattavaṇṇaupaḍḍhapaṇḍuvaṇṇādīsu",
  "anya-e0104n0:74_2": "aññataravaṇṇanti evaṃ upaḍḍharattacīvare. Padavasena atthassa, gamanavasena pāḷiyā",
  "anya-e0104n0:74_3": "bhaṇanaṃ padabhāṇaṃ. Parikathādivasena dhammassa kathanaṃ dhammakathā. Sarena bhaññaṃ",
  "anya-e0104n0:74_4": "suttādīnaṃ uccāraṇaṃ sarabhaññaṃ. Aparepīti vuttākārato aññepi dīgharassakisathūlādike",
  "anya-e0104n0:74_5": "nānappakārake. Icchiticchitappakārāyeva hontīti yathā yathā icchitā, taṃtaṃpakārāyeva",
  "anya-e0104n0:74_6": "honti. Yattakā hi visesā vaṇṇādivasena tesu icchitā, tattakavisesavantova te honti.",
  "anya-e0104n0:74_7": "Te pana tathā bahudhā bhinnākārepi vaṇṇavasena ārammaṇaṃ katvā ekameva adhiṭṭhānacittaṃ",
  "anya-e0104n0:74_8": "pavattati. Ayaṃ hissa ānubhāvo – yathā ekāva cetanā nānāvisesavantaṃ attabhāvaṃ nibbatteti,",
  "anya-e0104n0:74_9": "tattha bhavapatthanā kammassa visesapaccayo hoti. Acinteyyo ca kammavipākoti ce,",
  "anya-e0104n0:74_10": "idhāpi parikammacittaṃ visesapaccayo hoti, acinteyyo ca iddhivisayoti gahetabbaṃ.",
  "anya-e0104n0:74_11": "Esa nayoti yvāyaṃ bahubhāvanimmāne “abhiññāpādakaṃ jhānaṃ samāpajjitvā”tiādinā adhiṭṭhānanayo",
  "anya-e0104n0:74_12": "vutto, esa nayo itaresupi adhiṭṭhānesu.",
  "anya-e0104n0:75_0": "Iti avisesaṃ atidesena dassetvā visesaṃ sarūpato dassetuṃ “ayaṃ pana viseso”tiādi",
  "anya-e0104n0:75_1": "vuttaṃ. Tattha iminā bhikkhunā icchantenāti sambandho. Maṃ jānissantīti “iddhimā”ti",
  "anya-e0104n0:75_2": "maṃ jānissanti. Antarāvāti paricchinnakālassa abbhantare eva. Pādakajjhānantiādi",
  "anya-e0104n0:75_3": "parikammakaraṇākāradassanatthaṃ vuttaṃ, itaraṃ pana atideseneva vibhāvitanti. Evaṃ",
  "anya-e0104n0:75_4": "akarontoti “eko homī”ti antarā adhiṭṭhānaṃ akaronto. “Yathāparicchinnakālavasenā”ti",
  "anya-e0104n0:75_5": "iminā “sataṃ homī”tiādinā adhiṭṭhānaṃ karontena kālaparicchedavaseneva kātabbanti",
  "anya-e0104n0:75_6": "dasseti. Sayameva eko hoti adhiṭṭhānassa paṭippassaddhattā. Ettha ca parikammādhiṭṭhānacittānaṃ",
  "anya-e0104n0:75_7": "iddhimā vaṇṇavasena sayameva ārammaṇaṃ hoti. Tesu parikammacittāni santatipaccuppannārammaṇāni.",
  "anya-e0104n0:75_8": "Adhiṭṭhānacittaṃ sampativattamānārammaṇaṃ adhiṭṭhānassa ekacittakkhaṇikattāti vadanti.",
  "anya-e0104n0:76_0": "387. “Āvibhāva”nti padassa heṭṭhā vuttena hoti-saddena sambandho na yujjati upayogavacanena",
  "anya-e0104n0:76_1": "vuttattā, tathā vakkhamānena ca gacchati-saddena attano, paresañca āvibhāvassa icchitattā,",
  "anya-e0104n0:76_2": "nāmapadañca kiriyāpadāpekkhanti kiriyāsāmaññavācinā karoti-saddena yojetvā āha “āvibhāvaṃ",
  "anya-e0104n0:76_3": "karotī”ti. Tirobhāvanti etthāpi eseva nayo. Yadi evaṃ kathaṃ paṭisambhidāyanti codanaṃ",
  "anya-e0104n0:76_4": "sandhāyāha “idameva hī”tiādi. Kāmaṃ paṭisambhidāyaṃ “āvibhāvanti kenaci anāvaṭaṃ",
  "anya-e0104n0:76_5": "hotī”tiādinā āgataṃ, tampi idameva āvibhāvakaraṇaṃ, tirobhāvakaraṇañca sandhāya vuttaṃ.",
  "anya-e0104n0:76_6": "Sesapadāni tesaṃyeva vevacanāni. Andhakāranti rattandhakāraṃ, divāpi vā bilaguhādigataṃ",
  "anya-e0104n0:76_7": "andhakāraṃ. Paṭicchannanti kuṭṭakavāṭādinā paṭicchāditaṃ. Anāpāthanti dūratāsukhumataratādinā",
  "anya-e0104n0:76_8": "na āpāthagataṃ. Ayanti iddhimā. Paṭicchannopi dūre ṭhitopi attā vā paro vā yathā",
  "anya-e0104n0:76_9": "dissatīti vibhattiṃ pariṇāmetvā yojetabbaṃ. Ālokajātanti ālokabhūtaṃ, jātālokaṃ vā.",
  "anya-e0104n0:77_0": "388. Etaṃ pana pāṭihāriyanti āvibhāvapāṭihāriyamāha. Kena katapubbanti tattha kāyasakkhiṃ",
  "anya-e0104n0:77_1": "pucchitvā “satthā tāva kāyasakkhī”ti dassentena “bhagavatā”ti vatvā tamatthaṃ vibhāvetuṃ",
  "anya-e0104n0:77_2": "“bhagavā hī”tiādi vuttaṃ. Sāvatthivāsike passantīti ānetvā sambandho, tathā “yāva",
  "anya-e0104n0:77_3": "avīciṃ dassesī”ti. Ākāsagatesu heṭṭhimaheṭṭhimavimānesu uparūparivimānaṃ byavadhāyakesu",
  "anya-e0104n0:77_4": "byūhiyamānesu taggataṃ ākāsaṃ byūḷhaṃ nāma hotīti vuttaṃ “ākāsañca dvidhā viyūhitvā”ti.",
  "anya-e0104n0:78_0": "Ayamatthoti āvibhāvapāṭihāriyassa satthārā katabhāvo. Purimabuddhānaṃ paṭipattiāvajjanaṃ",
  "anya-e0104n0:78_1": "buddhappaveṇiyā anupālanatthaṃ. “Ekena pādenā”tiādi tivikkamadassanaṃ. Nayaṃ deti",
  "anya-e0104n0:78_2": "yassa nayassa anusārena vācanāmaggaṃ ṭhapesi.",
  "anya-e0104n0:79": "Cūḷaanāthapiṇḍiko nāma anāthapiṇḍikamahāseṭṭhissa kaniṭṭhabhātā.",
  "anya-e0104n0:80": "Sinerupabbataṃ nibbijjhitvāti taṃ parisāya dissamānarūpaṃyeva katvā nibbijjhitvā. Nanti sinerupabbataṃ.",
  "anya-e0104n0:81": "Anekasatasahassasaṅkhassa okāsalokassa, taṃnivāsisattalokassa ca vivaṭabhāvakaraṇapāṭihāriyaṃ lokavivaraṇaṃ nāma. Mahābrahmāti sahampatimahābrahmā.",
  "anya-e0104n0:82": "Passatha tāva apaṇṇakapaṭipadāya phalanti nirayabhayena tajjetvā satthu anupubbikathānayena saggasukhena palobhetvā, na pana saggasampattiyaṃ ninnabhāvāpādanena.",
  "anya-e0104n0:83_0": "389. Yathā āvibhāvakaraṇe ālokakasiṇaṃ samāpajjitabbaṃ ālokanimmānāya, evaṃ tirobhāvakaraṇe",
  "anya-e0104n0:83_1": "andhakāranimmānāya nīlakasiṇaṃ samāpajjitabbaṃ. Kāmañcetaṃ pāḷiyaṃ sarūpato nāgataṃ,",
  "anya-e0104n0:83_2": "“vivaṭaṃ āvaṭa”nti pana vacanato atthato āgatameva. Odātakasiṇantogadhaṃ vā ālokakasiṇanti",
  "anya-e0104n0:83_3": "vuttovāyamattho. Andhakāranti andhakāravantaṃ.",
  "anya-e0104n0:84": "390. Avasese iṭṭiyattherādike.",
  "anya-e0104n0:85_0": "391. Pākaṭo iddhimā etassa atthīti pākaṭaṃ, pākaṭañca taṃ pāṭihāriyañcāti pākaṭapāṭihāriyaṃ.",
  "anya-e0104n0:85_1": "Na ettha iddhimā pākaṭoti apākaṭaṃ, apākaṭañca taṃ pāṭihāriyañcāti apākaṭapāṭihāriyaṃ.",
  "anya-e0104n0:85_2": "Iddhimato eva hi pākaṭāpākaṭabhāvenāyaṃ bhedo, na pāṭihāriyassa. Na hi taṃ apākaṭaṃ atthi.",
  "anya-e0104n0:86_0": "Uttarimanussadhammāti manussadhammo vuccati dasa kusalakammapathadhammā, tato manussadhammato",
  "anya-e0104n0:86_1": "uttari. Iddhisaṅkhātaṃ pāṭihāriyaṃ iddhipāṭihāriyaṃ. Āḷindeti pamukhe. Okāsehīti",
  "anya-e0104n0:86_2": "pakira. Iddhābhisaṅkhāranti iddhipayogaṃ. Abhisaṅkhāsīti abhisaṅkhari, akāsīti attho.",
  "anya-e0104n0:86_3": "Tālacchiggaḷenāti kuñcikacchiddena. Aggaḷantarikāyāti piṭṭhasaṅghātānaṃ antarena.",
  "anya-e0104n0:87_0": "Antarahitoti antaradhāyitukāmo. Bako brahmā yathā antaradhāyituṃ na sakkoti, tathā",
  "anya-e0104n0:87_1": "katvā bhagavā sayaṃ tassa, brahmagaṇassa ca anāpāthabhāvagamanena antarahito hutvā",
  "anya-e0104n0:87_2": "“samaṇassa gotamassa imasmiṃ ṭhāne atthibhāvo vā natthibhāvo vā na sakkā jānitu”nti",
  "anya-e0104n0:87_3": "evaṃ brahmagaṇassa vacanokāso mā hotūti “bhavevāha”nti imaṃ gāthaṃ abhāsi.",
  "anya-e0104n0:88_0": "Tattha bhavevāhaṃ bhayaṃ disvāti ahaṃ bhave saṃsāre jātijarādibhedaṃ bhayaṃ disvā",
  "anya-e0104n0:88_1": "eva. Bhavañca vibhavesinanti imañca kāmabhavādiṃ tividhampi sattabhavaṃ, vibhavesinaṃ",
  "anya-e0104n0:88_2": "vibhavaṃ gavesamānampi pariyesamānampi punappunaṃ bhave eva disvā. Bhavaṃ nābhivadinti",
  "anya-e0104n0:88_3": "taṇhādiṭṭhivasena kiñci bhavaṃ na abhivadiṃ na gahesiṃ. Nandiñca na upādiyinti bhavataṇhaṃ",
  "anya-e0104n0:88_4": "na upagacchiṃ, na aggahesinti attho.",
  "anya-e0104n0:89_0": "392. Alaggamānoti vinivijjhitvā gamanena kuṭṭādīsu katthaci na laggamāno. Āvajjitvā",
  "anya-e0104n0:89_1": "kataparikammenāti yassa parato gantukāmo, taṃ āvajjitvā “ākāso hotu, ākāso hotū”ti",
  "anya-e0104n0:89_2": "evaṃ kataparikammena iddhimatā. Pākārapabbatāpekkhāya “susiro, chiddo”ti ca pulliṅgavasena",
  "anya-e0104n0:89_3": "vuttaṃ. Ubbedhavasena pavattaṃ vivaraṃ susiraṃ. Tiriyaṃ pavattaṃ chiddaṃ.",
  "anya-e0104n0:90_0": "Yattha katthaci kasiṇe parikammaṃ katvāti pathavīkasiṇādīsu yattha katthaci kasiṇe",
  "anya-e0104n0:90_1": "jhānaṃ samāpajjitvā parikammaṃ katvā “ākāso hotū”ti adhiṭṭhātabbo. Tattha kāraṇamāha",
  "anya-e0104n0:90_2": "“aṭṭhasamāpattivasībhāvoyeva pamāṇa”nti. Tasmā yaṃ yaṃ icchati, taṃ tadeva hoti.",
  "anya-e0104n0:90_3": "Etena pathaviyā ummujjananimujjane āpokasiṇasamāpajjanaṃ, udakādīsu pathavīnimmāne",
  "anya-e0104n0:90_4": "pathavīkasiṇasamāpajjanaṃ na ekantato icchitabbanti vuttaṃ hoti. Etanti etaṃ tirokuṭṭādigamanapāṭihāriyakaraṇe",
  "anya-e0104n0:90_5": "ākāsakasiṇasamāpajjanaṃ avassaṃ vattabbaṃ anucchavikabhāvato. Evañca katvā “ākāsakasiṇavasena",
  "anya-e0104n0:90_6": "paṭicchannānaṃ vivaṭakaraṇa”ntiādivacanaṃ viya pathavīkasiṇavasena “ekopi hutvā bahudhā",
  "anya-e0104n0:90_7": "hotī”tiādibhāvo “ākāse vā udake vā pathaviṃ nimminitvā padasā gamanaṃ icchatī”tiādinā",
  "anya-e0104n0:90_8": "yaṃ pakiṇṇakanaye vuttaṃ, tampi samatthitaṃ hoti.",
  "anya-e0104n0:91_0": "“Doso natthī”ti dvikkhattuṃ baddhaṃ subaddhaṃ viya daḷhīkaraṇaṃ nāma hotīti adhippāyena",
  "anya-e0104n0:91_1": "vatvā tena payojanābhāvaṃ dassetuṃ “puna samāpajjitvā”tiādi vuttaṃ. Adhiṭṭhitattā",
  "anya-e0104n0:91_2": "ākāso hotiyevāti sacepi kiñci antarā upaṭṭhitaṃ pabbatādi siyā, tampi “ākāso hotū”ti",
  "anya-e0104n0:91_3": "adhiṭṭhitattā ākāso hotiyeva. Idampi aṭṭhānaparikappanamattaṃ, tādisassa upaṭṭhānameva",
  "anya-e0104n0:91_4": "natthīti dassetuṃ “antarā”tiādi vuttaṃ.",
  "anya-e0104n0:92_0": "393. Paricchinditvāti yathicchitaṭṭhānaṃ ñāṇena paricchinditvā. Tatrāti tasmiṃ pathaviyā",
  "anya-e0104n0:92_1": "udakabhāvādhiṭṭhāne ayaṃ yathāvuttapaṭipattivibhāvinī pāḷi. Parato “tatrāyaṃ pāḷī”ti",
  "anya-e0104n0:92_2": "āgataṭṭhānesupi iminā nayena attho veditabbo.",
  "anya-e0104n0:93": "Soti iddhimā. Adhiṭṭhānakāle kālaparicchedaṃ katvā adhiṭṭhātīti vuttaṃ “paricchinnakālaṃ pana atikkamitvā”ti. Pakatiyā udakaṃ animmānaudakaṃ.",
  "anya-e0104n0:94": "394. Viparītanti yaṃ udakaṃ akkamitvā akkamanto na saṃsīdati, taṃ panettha iddhiyā pathavīnimmānavasena veditabbaṃ. Pathavīkasiṇanti pathavīkasiṇajjhānaṃ.",
  "anya-e0104n0:95_0": "395. Pallaṅkanti samantato ūrubaddhāsanaṃ. Chinnapakkho, asañjātapakkho vā sakuṇo",
  "anya-e0104n0:95_1": "ḍetuṃ na sakkotīti pāḷiyaṃ “pakkhī sakuṇo”ti pakkhī-saddena visesetvā sakuṇo vuttoti",
  "anya-e0104n0:95_2": "“pakkhehi yuttasakuṇo”ti āha. Parikammaṃ katvāti “pathavī hotū”ti parikammaṃ katvā.",
  "anya-e0104n0:96_0": "Ākāse antalikkheti antalikkhasaññite ākāse. Yattha yattha hi āvaraṇaṃ natthi, taṃ",
  "anya-e0104n0:96_1": "taṃ “ākāsa”nti vuccati. Ayañca iddhimā na pathaviyā āsanne ākāse gacchati. Yattha",
  "anya-e0104n0:96_2": "pana pakkhīnaṃ agocaro, tattha gacchati, tādisañca loke “antalikkha”nti vuccati.",
  "anya-e0104n0:96_3": "Tena vuttaṃ “antalikkhasaññite ākāse”ti.",
  "anya-e0104n0:97_0": "Theroti pubbe vutta tipiṭakacūḷābhayatthero. Samāpattisamāpajjananti puna samāpattisamāpajjanaṃ.",
  "anya-e0104n0:97_1": "Nanu samāhitamevassa cittanti iddhimato pāṭihāriyavasena pavattamānassa cittaṃ accantaṃ",
  "anya-e0104n0:97_2": "samāhitameva hoti, na aññadā viya asamāhitanti adhippāyo. Taṃ pana therassa matimattaṃ.",
  "anya-e0104n0:97_3": "Pubbe hi pathavīkasiṇaṃ samāpajjitvā pathaviṃ adhiṭṭhāya gacchati, idāni pana ākāso",
  "anya-e0104n0:97_4": "icchitabbo, tasmā ākāsakasiṇaṃ samāpajjitabbameva. Tenāha “kiñcāpī”tiādi. Tirokuṭṭapāṭihāriye",
  "anya-e0104n0:97_5": "vuttanayeneva paṭipajjitabbanti yathā tattha kuṭṭādi “ākāso hotū”ti adhiṭṭhānena",
  "anya-e0104n0:97_6": "ākāso hoti, evaṃ idhāpi pabbatarukkhādiṃ adhiṭṭhānena ākāsaṃ katvā gantabbanti attho.",
  "anya-e0104n0:97_7": "Atha vā tirokuṭṭapāṭihāriye vuttanayenevāti “sace panassa bhikkhuno adhiṭṭhahitvā",
  "anya-e0104n0:97_8": "gacchantassā”tiādinā tattha vuttanayena. Etena “purimādhiṭṭhānabaleneva cassa antarā",
  "anya-e0104n0:97_9": "añño pabbato vā rukkho vā utumayo uṭṭhahissatīti aṭṭhānameveta”nti nāgādīhi kayiramāno",
  "anya-e0104n0:97_10": "vibandho gamanantarāyaṃ na karotīti dasseti.",
  "anya-e0104n0:98": "Okāseti janavivitte yuttaṭṭhāne. Pākaṭo hoti ākāsacārī ayaṃ samaṇoti.",
  "anya-e0104n0:99_0": "396. Dvācattālīsayojanasahassaggahaṇaṃ paṭhamakappavasena kataṃ, tato paraṃ pana",
  "anya-e0104n0:99_1": "anukkamena pathaviyā ussitabhāvena tato katipayayojanūnatā siyā, appakaṃ adhikaṃ",
  "anya-e0104n0:99_2": "vā ūnaṃ vā gaṇanūpagaṃ na hotīti tathā vuttaṃ. Tīsu dīpesu ekakkhaṇe ālokakaraṇenāti",
  "anya-e0104n0:99_3": "yadā yasmiṃ dīpe majjhe tiṭṭhanti, tadā tato purimasmiṃ atthaṃ gacchantā pacchime",
  "anya-e0104n0:99_4": "udentā hutvā ālokakaraṇena. Aññajotīnaṃ vā abhibhavanena, duddasatāya ca mahiddhike.",
  "anya-e0104n0:99_5": "Sattānaṃ sītapariḷāhavūpasamanena, osadhitiṇavanappatīnaṃ paribrūhanena ca mahānubhāve.",
  "anya-e0104n0:99_6": "Chupatīti phusati. Parimajjatīti hatthaṃ ito cito ca sañcārento ghaṃseti. Abhiññāpādakajjhānavasenevāti",
  "anya-e0104n0:99_7": "yassa kassaci abhiññāpādakajjhānavasena. Eva-kārena pādakajjhānavisesaṃ nivatteti,",
  "anya-e0104n0:99_8": "na adhiṭṭhānaṃ. Tenevāha “natthettha kasiṇasamāpattiniyamo”ti. Tirokuṭṭapāṭihāriyādīsu",
  "anya-e0104n0:99_9": "viya imasmiṃ nāma kasiṇe jhānaṃ samāpajjitvā adhiṭṭhātabbanti na ettha koci niyamo",
  "anya-e0104n0:99_10": "atthīti attho. Tathā hi pāḷiyaṃ kiñci samāpattiṃ aparāmasitvā “idha so iddhimā”tiādi",
  "anya-e0104n0:99_11": "vuttaṃ. Hatthapāse hoti “candimasūriye”ti evaṃ vuttaṃ candimasūriyamaṇḍalaṃ. Rūpagataṃ",
  "anya-e0104n0:99_12": "hatthapāseti hatthapāse ṭhitaṃ rūpagataṃ, hatthapāse vā rūpagataṃ. Hatthaṃ vā vaḍḍhetvā",
  "anya-e0104n0:99_13": "parāmasatīti yojanā.",
  "anya-e0104n0:100_0": "Upādinnakaṃ nissāya anupādinnakassa vaḍḍhanaṃ vuttaṃ. Yuttiyā panettha upādinnakassapi",
  "anya-e0104n0:100_1": "vaḍḍhanacchāyā dissati. Attano aṇumahantabhāvāpādane upādinnakassa hāpanaṃ viya vaḍḍhanampi",
  "anya-e0104n0:100_2": "labbhateva. Yathā āyasmato mahāmoggallānassa nandopanandadamaneti evaṃ pavattaṃ sahavatthunā",
  "anya-e0104n0:100_3": "theravādaṃ āharitvā tamatthaṃ dassetuṃ “tipiṭakacūḷanāgatthero āhā”tiādi āraddhaṃ.",
  "anya-e0104n0:100_4": "Kiṃ pana na hoti, hotiyevāti adhippāyo. Dve hi paṭisedhā pakatiṃ gamentīti. “Tadā",
  "anya-e0104n0:100_5": "mahantaṃ hoti mahāmoggallānattherassa viyā”ti idaṃ yathādhikatatthadassanavasena",
  "anya-e0104n0:100_6": "vuttaṃ, khuddakabhāvāpādanampettha labbhateva.",
  "anya-e0104n0:101": "Nandopanandanāgadamanakathāvaṇṇanā",
  "anya-e0104n0:102_0": "Olokesi buddhāciṇṇavasena “atthi nu kho assa upanissayo”ti. Lokiyaṃ ratanattaye pasādalakkhaṇaṃ",
  "anya-e0104n0:102_1": "sāsanāvatāraṃ sandhāyāha “appasanno”ti. Micchādiṭṭhito vivecetvā pasādetabboti adhippāyo.",
  "anya-e0104n0:102_2": "Tenāha “ko nu kho…pe… viveceyyā”ti.",
  "anya-e0104n0:103_0": "Taṃ divasanti yadā bhagavā bhikkhusaṅghaparivuto tāvatiṃsabhavanābhimukho gacchati,",
  "anya-e0104n0:103_1": "taṃ divasabhāgaṃ. Āpānabhūmiṃ sajjayiṃsūti yattha so nisinno bhojanakiccaṃ karoti,",
  "anya-e0104n0:103_2": "taṃ parivesanaṭṭhānaṃ sittaṃ sammaṭṭhaṃ bhojanūpakaraṇūpanayanādinā sajjayiṃsu paṭiyādesuṃ.",
  "anya-e0104n0:103_3": "Tividhanāṭakehīti vadhūkumārikaññāvatthāhi tividhāhi nāṭakitthīhi. Olokayamānoti",
  "anya-e0104n0:103_4": "pekkhanto, vicārento vā.",
  "anya-e0104n0:104_0": "Uparūparīti matthakamatthake. Bhavanenāti bhavanapadesena. Bhogehīti sarīrabhogehi.",
  "anya-e0104n0:104_1": "Avakujjenāti nikujjitena. Gahetvāti yathā tāvatiṃsabhavanassa padesopi nāvasissati, evaṃ pariyādāya.",
  "anya-e0104n0:105_0": "Sineruparibhaṇḍanti sinerumekhalaṃ. Sinerussa kira samantato bahalato, puthulato",
  "anya-e0104n0:105_1": "ca pañcayojanasahassaparimāṇāni cattāri paribhaṇḍāni tāvatiṃsabhavanassa ārakkhāya",
  "anya-e0104n0:105_2": "nāgehi, garuḷehi, kumbhaṇḍehi, yakkhehi ca adhiṭṭhitāni, tāni paribhaṇḍabhāvasāmaññena",
  "anya-e0104n0:105_3": "ekajjhaṃ katvā “paribhaṇḍa”nti vuttaṃ. Tehi kira sinerussa upaḍḍhaṃ pariyādinnaṃ.",
  "anya-e0104n0:106": "Attabhāvaṃ vijahitvāti manussarūpaṃ antaradhāpetvā. Bādhatīti khedamattaṃ uppādeti.",
  "anya-e0104n0:107_0": "Attabhāvaṃ vijahitvāti sukhumattabhāvanimmānena nāgarūpaṃ vijahitvā. Mukhaṃ vivari",
  "anya-e0104n0:107_1": "“mukhagataṃ samaṇaṃ saṃkhādissāmī”ti. Pācīnena ca pacchimena cāti nāgassa tathānipannattā",
  "anya-e0104n0:107_2": "vuttaṃ. Suṭṭhu satiyā paccupaṭṭhāpanatthamāha “manasi karohī”ti.",
  "anya-e0104n0:108": "Ādito paṭṭhāya sabbapāṭihāriyānīti tadā therena katapāṭihāriyāni sandhāya vuttaṃ. Imaṃ pana ṭhānanti imaṃ nāsāvātavissajjanakāraṇaṃ.",
  "anya-e0104n0:109": "Anubandhīti “na sakkā evaṃmahiddhikassa imassa samaṇassa paṭipaharitu”nti bhayena palāyantaṃ anubandhi.",
  "anya-e0104n0:110_0": "Ekapaṭipāṭiyāti ekāya paṭipāṭiyā, nirantaranti attho. Ayamevāti yā upādinnakaṃ nissāya",
  "anya-e0104n0:110_1": "anupādinnakassa vaḍḍhi, ayameva. Ettha edise hatthavaḍḍhanādipāṭihāriye yutti yuttarūpā",
  "anya-e0104n0:110_2": "cittato, ututo vā upādinnakarūpānaṃ anuppajjanato. Atha vā upādinnanti sakalameva",
  "anya-e0104n0:110_3": "indriyabaddhaṃ adhippetaṃ. Evampi tassa tathā vaḍḍhi na yujjati evāti vuttanayeneva",
  "anya-e0104n0:110_4": "vaḍḍhi veditabbā. Ekasantāne upādinnaṃ, anupādinnañca sambhinnaṃ viya pavattamānampi",
  "anya-e0104n0:110_5": "atthato asambhinnameva. Tattha yathā āḷhakamatte khīre anekāḷhake udake āsitte yadipi",
  "anya-e0104n0:110_6": "khīraṃ sabbena sambhinnaṃ sabbatthakameva lambamānaṃ hutvā tiṭṭhati, tathāpi na tattha",
  "anya-e0104n0:110_7": "khīraṃ vaḍḍhati, udakameva vaḍḍhati, evamevaṃ yadipi upādinnaṃ anupādinnañca sambhinnaṃ",
  "anya-e0104n0:110_8": "viya pavattati, tathāpi upādinnaṃ na vaḍḍhati, iddhānubhāvena cittajaṃ, tadanusārena",
  "anya-e0104n0:110_9": "utujañca vaḍḍhatīti daṭṭhabbaṃ.",
  "anya-e0104n0:111_0": "Soti so iddhimā. Evaṃ katvāti vuttākārena hatthaṃ vā vaḍḍhetvā te vā āgantvā hatthapāse",
  "anya-e0104n0:111_1": "ṭhite katvā. Pādaṭṭhapanādipi vuttanayeneva veditabbaṃ. Aparopi iddhimā. Tathevāti",
  "anya-e0104n0:111_2": "pāṭihāriyakaraṇato pubbe viya. Tathūpamametanti yathā udakapuṇṇāsu nānāpātīsu bahūhi",
  "anya-e0104n0:111_3": "nānācandamaṇḍalesu dissamānesu na tena candamaṇḍalassa gamanādiuparodho, bahūnañca",
  "anya-e0104n0:111_4": "paccekaṃ dassanaṃ ijjhati, tathūpamametaṃ pāṭihāriyaṃ candimasūriyānaṃ gamanādiuparodhābhāvato,",
  "anya-e0104n0:111_5": "bahūnañca iddhimantānaṃ tattha iddhipayogassa yathicchitaṃ samijjhanatoti adhippāyo.",
  "anya-e0104n0:112": "397. Paricchedaṃ katvāti abhividhivasena pana paricchedaṃ katvā, na mariyādavasena. Tathā hesa brahmaloke attano kāyena vasaṃ vatteti. Pāḷīti paṭisambhidāmaggapāḷi.",
  "anya-e0104n0:113_0": "Yāva brahmalokāpi kāyena vasaṃ vattetīti ettha yasmā na brahmalokasseva gamanaṃ adhippetaṃ,",
  "anya-e0104n0:113_1": "nāpi brahmalokassa gamanameva, atha kho aññathā aññampi. Yāva brahmalokāti pana dūrāvadhinidassanametaṃ,",
  "anya-e0104n0:113_2": "tasmā “sace brahmalokaṃ gantukāmā hotī”ti vatvāpi itarampi dassetuṃ “santikepi dūre",
  "anya-e0104n0:113_3": "adhiṭṭhātī”tiādi vuttaṃ. Tattha pi-saddo samuccayattho, tena vuttāvasesassa adhiṭṭhāniddhiyā",
  "anya-e0104n0:113_4": "nipphādetabbassa sabbassāpi saṅgaho, na vuttassevāti daṭṭhabbaṃ.",
  "anya-e0104n0:114": "Yamakapāṭihāriyāvasānetiādinā tivikkamassa adhiṭṭhāniddhinipphannatā vuttā, aññattha pana lakkhaṇānisaṃsatā. Tadubhayaṃ yathā aññamaññaṃ na virujjhati, tathā vicāretvā gahetabbaṃ.",
  "anya-e0104n0:115": "Nīlamātikanti nīlavaṇṇodakamātikaṃ.",
  "anya-e0104n0:116": "Mahābodhinti aparājitapallaṅkaṃ mahābodhiṃ. Citte uppanne santike akāsīti tathā cittuppattisamanantarameva pathaviṃ, samuddañca saṃkhipitvā mahābodhisantike akāsi.",
  "anya-e0104n0:117": "Nakkhattadivaseti mahadivase. Candapūveti candasadise candamaṇḍalākāre pūve. Ekapattapūramattamakāsīti yathā te pamāṇato sarūpeneva antopattapariyāpannā honti, tathā akāsi.",
  "anya-e0104n0:118_0": "Kākavaliyavatthusmiñca “bhagavā thokaṃ bahuṃ akāsī”ti ānetvā sambandhitabbaṃ. Taṃ",
  "anya-e0104n0:118_1": "pana vatthuṃ saṅkhepatova dassetuṃ “mahākassapatthero kirā”tiādi vuttaṃ. Samāpattiyāti nirodhasamāpattiyā.",
  "anya-e0104n0:119": "Gaṅgātīreti tambapaṇṇidīpe gaṅgānadiyā tīre. Saññaṃ adāsīti yathā te yathādhiṭṭhitaṃ sappiṃ passanti, tathā saññaṃ adāsi.",
  "anya-e0104n0:120_0": "Tassāti yassa brahmuno rūpaṃ daṭṭhukāmo, tassa brahmuno rūpaṃ passati. Saddaṃ suṇātīti",
  "anya-e0104n0:120_1": "dibbāya sotadhātuyā brahmuno saddaṃ suṇāti. Cittaṃ pajānātīti cetopariyañāṇena brahmuno",
  "anya-e0104n0:120_2": "cittaṃ pajānāti. Karajakāyassa vasenāti cātumahābhūtikarūpakāyassa vasena. “Cittaṃ",
  "anya-e0104n0:120_3": "pariṇāmetī”ti ettha kiṃ taṃ cittaṃ, kathaṃ vā pariṇāmananti āha “pādakajjhānacittaṃ",
  "anya-e0104n0:120_4": "gahetvā kāye āropetī”ti. Kathaṃ pana kāye āropetīti āha “kāyānugatikaṃ karotī”ti.",
  "anya-e0104n0:120_5": "Evampi saddadandharovāyanti vacanapathaṃ pacchindanto āha “dandhagamana”nti. Karotīti",
  "anya-e0104n0:120_6": "sambandho. Kāyagamanaṃ hi dandhaṃ, dandhamahābhūtapaccayattāti adhippāyo. Ayañhettha",
  "anya-e0104n0:120_7": "attho – dissamānena kāyena gantukāmatāya vasena cittaṃ pariṇāmento yogī pādakajjhānaṃ",
  "anya-e0104n0:120_8": "samāpajjitvā vuṭṭhāya “idaṃ cittaṃ kāyo viya dandhagamanaṃ hotū”ti parikammaṃ karoti.",
  "anya-e0104n0:120_9": "Tathā parikammakaraṇaṃ hi sandhāya “pādakajjhānacittaṃ gahetvā”ti vuttaṃ. Parikammaṃ",
  "anya-e0104n0:120_10": "pana katvā puna samāpajjitvā ñāṇena adhiṭṭhahanto taṃ cittaṃ kāye āropeti, kāyānugatikaṃ",
  "anya-e0104n0:120_11": "dandhagamanaṃ karoti.",
  "anya-e0104n0:121_0": "Sukhasaññanti sukhasahagataṃ saññaṃ, saññāsīsena niddeso. Lahubhāvena saññātanti",
  "anya-e0104n0:121_1": "lahusaññaṃ. Kathaṃ pana iddhicittena saha sukhasaññāya sambhavoti āha “sukhasaññā",
  "anya-e0104n0:121_2": "nāma upekkhāsampayuttā saññā”ti. Sukhanti saññātanti vā sukhasaññaṃ. Tenevāha “upekkhā",
  "anya-e0104n0:121_3": "hi santaṃ sukhanti vuttā”ti ekantagarukehi nīvaraṇehi, oḷārikehi anupasantasabhāvehi",
  "anya-e0104n0:121_4": "ca vitakkādīhi vippayogo cittacetasikānaṃ lahubhāvassa kāraṇanti dassento āha “sāyeva…pe…",
  "anya-e0104n0:121_5": "veditabbā”ti. Taṃ okkantassāti taṃ sukhalahusaññaṃ anuppattassa. Assāti yogino. Gantukāmatā",
  "anya-e0104n0:121_6": "eva ettha pamāṇanti ettha etasmiṃ dissamānena kāyena gamane yaṃ ṭhānaṃ gantukāmo,",
  "anya-e0104n0:121_7": "taṃ uddissa gantukāmatāvasena pavattaparikammādhiṭṭhānāni eva pamāṇaṃ, tāvatā gamanaṃ",
  "anya-e0104n0:121_8": "ijjhati. Tasmā magganimmānavāyuadhiṭṭhānehi vināpi icchitadesappatti hotīti. Idāni",
  "anya-e0104n0:121_9": "tamevatthaṃ pākaṭataraṃ kātuṃ “sati hī”tiādi vuttaṃ.",
  "anya-e0104n0:122_0": "Kāyaṃ gahetvāti karajakāyaṃ ārammaṇakaraṇavasena parikammacittena gahetvā. Citte",
  "anya-e0104n0:122_1": "āropetīti “ayaṃ kāyo idaṃ cittaṃ viya hotū”ti pādakajjhānacitte āropeti taggatikaṃ",
  "anya-e0104n0:122_2": "karoti. Tenāha “cittānugatikaṃ karoti sīghagamana”nti. Cittagamananti cittappavattimāha.",
  "anya-e0104n0:122_3": "Idaṃ pana cittavasena kāyapariṇāmanapāṭihāriyaṃ. Cittagamanamevāti cittena samānagamanameva.",
  "anya-e0104n0:122_4": "Kathaṃ pana kāyo dandhappavattiko lahuparivattinā cittena samānagatiko hotīti? Na",
  "anya-e0104n0:122_5": "sabbathā samānagatiko. Yatheva hi kāyavasena cittapariṇāmane cittaṃ sabbathā kāyena",
  "anya-e0104n0:122_6": "samānagatikaṃ na hoti. Na hi tadā cittaṃ sabhāvasiddhena attano khaṇena avattitvā",
  "anya-e0104n0:122_7": "garuvuttikassa rūpadhammassa khaṇena vattati. “Idaṃ cittaṃ ayaṃ kāyo viya hotū”ti",
  "anya-e0104n0:122_8": "pana adhiṭṭhānena dandhagatikassa kāyassa anuvattanato yāva icchitaṭṭhānappatti,",
  "anya-e0104n0:122_9": "tāva kāyagatianulomeneva hutvā santānavasena pavattamānaṃ cittaṃ kāyagatiyā pariṇāmitaṃ",
  "anya-e0104n0:122_10": "nāma hoti, evaṃ “ayaṃ kāyo idaṃ cittaṃ viya hotū”ti adhiṭṭhānena pageva sukhalahusaññāya",
  "anya-e0104n0:122_11": "sampāditattā abhāvitiddhipādānaṃ viya dandhaṃ avattitvā yathā lahukatipayacittavāreheva",
  "anya-e0104n0:122_12": "icchitaṭṭhānappatti hoti, evaṃ pavattamāno kāyo cittagatiyā pariṇāmito nāma hoti,",
  "anya-e0104n0:122_13": "na ekacittakkhaṇeneva icchitaṭṭhānappattiyā.",
  "anya-e0104n0:123_0": "Evañca katvā “seyyathāpi nāma balavā puriso samiñjitaṃ vā bāhaṃ pasāreyya, pasāritaṃ",
  "anya-e0104n0:123_1": "vā bāhaṃ samiñjeyyā”ti idampi upamāvacanaṃ nippariyāyeneva samatthitaṃ hoti. Avassaṃ",
  "anya-e0104n0:123_2": "cetaṃ evaṃ sampaṭicchitabbaṃ, aññathā suttābhidhammapāṭhehi, vinayaaṭṭhakathāya ca",
  "anya-e0104n0:123_3": "virodho siyā, dhammatā ca vilomitā. “Nāhaṃ, bhikkhave, aññaṃ ekadhammampī”ti hi ettha",
  "anya-e0104n0:123_4": "aññagahaṇena rūpadhammā gahitā alahuparivattitāya. Abhidhamme ca purejātapaccayo",
  "anya-e0104n0:123_5": "rūpameva vutto, pacchājātapaccayo ca tasseva. Yattha yattha ca dhammā uppajjanti,",
  "anya-e0104n0:123_6": "tattha tattheva bhijjanti. Natthi desantarasaṅkamanaṃ, na ca sabhāvo aññathā hotīti.",
  "anya-e0104n0:123_7": "Na hi iddhibalena dhammānaṃ kenaci lakkhaṇaṃ aññathattaṃ kātuṃ sakkā, bhāvaññathattameva",
  "anya-e0104n0:123_8": "pana kātuṃ sakkā. “Tīsupi khaṇesū”ti idampi gamanārambhaṃ sandhāya vuttaṃ, na gamananiṭṭhānanti",
  "anya-e0104n0:123_9": "vadanti. Theroti aṭṭhakathācariyānaṃ antare eko thero. Idhāti idaṃ pāṭihāriyaṃ vibhajitvā",
  "anya-e0104n0:123_10": "vuttapāṭhe. Sayaṃ gamanameva āgataṃ “brahmalokaṃ gacchatī”ti vuttattā.",
  "anya-e0104n0:124_0": "Cakkhusotādīnanti cakkhusotādīnaṃ aṅgānaṃ. Tathā hi vuttaṃ “sabbaṅgapaccaṅga”nti,",
  "anya-e0104n0:124_1": "sabbaaṅgapaccaṅgavantanti attho. Pasādo nāma natthīti imināva bhāvajīvitindriyānampi",
  "anya-e0104n0:124_2": "abhāvo vuttoti daṭṭhabbaṃ. Rucivasenāti icchāvasena. Aññampīti bhagavatā kariyamānato",
  "anya-e0104n0:124_3": "aññampi kiriyaṃ karoti. Ayañcettha buddhānubhāvo. Yadi sāvakanimmitesu nānappakāratā",
  "anya-e0104n0:124_4": "natthi, “sace pana nānāvaṇṇe kātukāmo hotī”tiādi yaṃ heṭṭhā vuttaṃ, taṃ kathanti?",
  "anya-e0104n0:124_5": "Taṃ tathā tathā parikammaṃ katvā adhiṭṭhahantassa te te vaṇṇavayādivisesā parikammānurūpaṃ",
  "anya-e0104n0:124_6": "ijjhantīti katvā vuttaṃ. Idha pana yathādhiṭṭhite nimmitarūpe sace sāvako “ime visesā",
  "anya-e0104n0:124_7": "hontū”ti icchati, na ijjhati, buddhānaṃ pana ijjhatīti ayamattho dassitoti na koci virodho.",
  "anya-e0104n0:125_0": "Idāni yāni tāni “yāva brahmalokāpi kāyena vasaṃ vattetī”ti pāḷiyā atthadassanavasena",
  "anya-e0104n0:125_1": "vibhattāni “dūrepi santike adhiṭṭhātī”tiādīni cuddasa pāṭihāriyāni, tattha sikhāppattaṃ",
  "anya-e0104n0:125_2": "kāyena vasavattanapāṭihāriyaṃ dassetuṃ “ettha cā”tiādi āraddhaṃ. Tattha yanti kiriyāparāmasanaṃ,",
  "anya-e0104n0:125_3": "tena “rūpaṃ passatī”ti ettha yadetaṃ rūpadassanaṃ, “saddaṃ suṇātī”ti ettha yadetaṃ",
  "anya-e0104n0:125_4": "saddasavanaṃ, “cittaṃ pajānātī”ti ettha yadetaṃ cittajānananti evaṃ dibbacakkhusotacetopariyañāṇakattukaṃ",
  "anya-e0104n0:125_5": "dassanasavanajānanakiriyaṃ parāmasatīti daṭṭhabbaṃ. Ito paresu santiṭṭhatītiādīsupi",
  "anya-e0104n0:125_6": "eseva nayo. Yampissāti yampi assa. Yogino adhiṭṭhānanti sambandho. Yañca khoti ettha",
  "anya-e0104n0:125_7": "kho-saddo avadhāraṇattho, visesattho vā, tena ayamevettha kāyena vasavattanapāṭihāriyesu",
  "anya-e0104n0:125_8": "ukkaṭṭhataranti dīpeti. Kasmā? “Ayaṃ nu kho iddhimā, ayaṃ nu kho nimmito”ti ekaccassa",
  "anya-e0104n0:125_9": "brahmuno āsaṅkuppādanato. Yadaggena cetaṃ adhiṭṭhitaṃ visesato manomayanti vuccati,",
  "anya-e0104n0:125_10": "tadaggena ukkaṭṭhataranti veditabbaṃ. Tenāha “ettāvatā kāyena vasaṃ vatteti nāmā”ti.",
  "anya-e0104n0:125_11": "Yadi evaṃ kasmā idha sesāni gahitānīti āha “sesaṃ…pe… vutta”nti.",
  "anya-e0104n0:126_0": "398. Idaṃ nānākaraṇanti kāmamimāpi dve iddhiyo adhiṭṭhānavaseneva ijjhanti, tathāpi",
  "anya-e0104n0:126_1": "idaṃ idāni vuccamānaṃ imāsaṃ nānākaraṇaṃ viseso. Pakativaṇṇaṃ vijahitvāti attano",
  "anya-e0104n0:126_2": "pakatirūpaṃ vijahitvā apanetvā, paresaṃ adassetvāti attho. Kumārakavaṇṇanti kumārakasaṇṭhānaṃ.",
  "anya-e0104n0:126_3": "Dassetīti tathā vikubbanto attani dasseti. Nāgavaṇṇaṃ vātiādīsupi eseva nayo. Hatthimpi",
  "anya-e0104n0:126_4": "dassetīti attānampi hatthiṃ katvā dasseti, bahiddhāpi hatthiṃ dasseti. Etadatthameva",
  "anya-e0104n0:126_5": "hi idha “hatthivaṇṇaṃ vā dassetī”ti avatvā “hatthimpi dassetī”ti vuttaṃ. Yaṃ pana",
  "anya-e0104n0:126_6": "keci bahiddhā hatthiādidassanavacanaṃ “pakativaṇṇaṃ vijahitvā”ti vacanena vikubbaniddhibhāvena",
  "anya-e0104n0:126_7": "virujjhatīti vadanti, tadayuttaṃ. Kasmā? Pakativaṇṇavijahanaṃ nāma attano pakatirūpassa",
  "anya-e0104n0:126_8": "aññesaṃ adassanaṃ, na sabbena sabbaṃ tassa nirodhanaṃ. Evaṃ sati attānaṃ adassetvā",
  "anya-e0104n0:126_9": "bahiddhā hatthiṃ dassento “pakativaṇṇaṃ vijahitvā hatthiṃ dassetī”ti vuccamāne ko",
  "anya-e0104n0:126_10": "ettha virodho, attanā pana hatthivaṇṇo hutvā bahiddhāpi hatthiṃ dassante vattabbameva",
  "anya-e0104n0:126_11": "natthi. Tenevāha “bahiddhāpi hatthiādidassanavasena vutta”nti. Evañca katvā vikubbaniddhibhāvena ca na koci virodho.",
  "anya-e0104n0:127_0": "Pāḷiyañca kumārakavaṇṇaṃ vātiādīsu aniyamattho vā-saddo vutto. Tesu ekekasseva karaṇadassanatthaṃ.",
  "anya-e0104n0:127_1": "Hatthimpītiādīsu pana hatthiādīnaṃ bahūnaṃ ekajjhaṃ kātabbābhāvadassanatthaṃ samuccayattho",
  "anya-e0104n0:127_2": "pi-saddo vutto. Tena “hatthimpi dassetī”tiādīsu dutiye vuttanayeneva attho gahetabbo.",
  "anya-e0104n0:128_0": "Iddhimato attano kumārakākārena paresaṃ dassanaṃ kumārakavaṇṇanimmānaṃ, na ettha",
  "anya-e0104n0:128_1": "kiñci apubbaṃ pathavīādivatthu nipphādīyatīti kasiṇaniyamena payojanābhāvato “pathavīkasiṇādīsu",
  "anya-e0104n0:128_2": "aññatarārammaṇato”ti vuttaṃ. Satipi vā vatthunipphādane yathārahaṃ taṃ pathavīkasiṇādivaseneva",
  "anya-e0104n0:128_3": "ijjhatīti evampettha kasiṇaniyamena payojanaṃ nattheva. Kumārakavaṇṇañhi dassentena",
  "anya-e0104n0:128_4": "nīlavaṇṇaṃ vā dassetabbaṃ siyā, pītādīsu aññataravaṇṇaṃ vā. Tathā sati nīlādikasiṇāni",
  "anya-e0104n0:128_5": "samāpajjitabbānīti āpannova kasiṇaniyamo. Eseva nayo sesesupi. Evamadhiṭṭhite yadeke",
  "anya-e0104n0:128_6": "pathavīkasiṇavasena “ekopi hutvā bahudhā hotī”tiādi bhāvoti evaṃ pavattena kasiṇaniddesena",
  "anya-e0104n0:128_7": "idha vikubbaniddhiniddese “pathavīkasiṇādīsu aññatarārammaṇato”tiādivacanassa virodhaṃ",
  "anya-e0104n0:128_8": "āsaṅkanti, so anokāsovāti daṭṭhabbaṃ. Nimminitabbabhāvena attanā icchitoti attano",
  "anya-e0104n0:128_9": "kumārakavaṇṇo, na pana attano daharakāle kumārakavaṇṇoti. Nāgādivaṇṇesupi ayaṃ nayo",
  "anya-e0104n0:128_10": "byāpī evāti yadeke “nāgādinimmāne na yujjati viyā”ti vadanti, tadapohataṃ daṭṭhabbaṃ.",
  "anya-e0104n0:129_0": "Bahiddhāpīti pi-saddena ajjhattaṃ sampiṇḍeti. Ayañhettha attho – hatthimpi dassetītiādi",
  "anya-e0104n0:129_1": "ajjhattaṃ, bahiddhāpi hatthiādidassanavasena vuttaṃ, na “kumārakavaṇṇaṃ vā”tiādi",
  "anya-e0104n0:129_2": "viya ajjhattameva kumārakavaṇṇādīnaṃ dassanavasenāti. Yaṃ ettha vattabbaṃ adhiṭṭhānavidhānaṃ,",
  "anya-e0104n0:129_3": "taṃ heṭṭhā vuttameva.",
  "anya-e0104n0:130_0": "399. Kāyanti attano karajakāyaṃ. Vuttanayenevāti “ayaṃ kāyo susiro hotū”ti parikammaṃ",
  "anya-e0104n0:130_1": "katvā puna “pādakajjhānaṃ samāpajjitvā vuṭṭhāyā”ti imaṃ heṭṭhā vuttanayānusāramāha.",
  "anya-e0104n0:130_2": "Aññaṃ kāyanti yaṃ manomayaṃ kāyaṃ nimminitukāmo, taṃ. Muñjamhāti muñjatiṇato. Īsikanti",
  "anya-e0104n0:130_3": "tassa kaṇḍaṃ. Kosiyāti asikosato. Karaṇḍāyāti peḷāya, nimmokatoti ca vadanti. Abbāhatīti",
  "anya-e0104n0:130_4": "uddharati. Pavāheyyāti ākaḍḍheyya.",
  "anya-e0104n0:131": "Iddhividhaniddesavaṇṇanā niṭṭhitā.",
  "anya-e0104n0:132": "Iti dvādasamaparicchedavaṇṇanā.",
  "anya-e0104n0:133": "13. Abhiññāniddesavaṇṇanā",
  "anya-e0104n0:134": "Dibbasotadhātukathāvaṇṇanā",
  "anya-e0104n0:135_0": "400. Tatthāti dibbasotadhātuyā niddese. Abhiññāpāḷiyā hi niddesamukhena abhiññānaṃ",
  "anya-e0104n0:135_1": "nibbattanavidhi vidhīyati. Abhiññāsīsenettha abhiññāpāḷi vuttā. Tenāha “tato parāsu",
  "anya-e0104n0:135_2": "ca tīsu abhiññāsū”ti. Tato parāsūti ca satthuno desanākkamaṃ, attano ca uddesakkamaṃ",
  "anya-e0104n0:135_3": "sandhāya vuttaṃ, na paṭipattikkamaṃ. Na hi paṭipajjantā imināva kamena paṭipajjanti.",
  "anya-e0104n0:135_4": "Sabbatthāti dibbasotadhātupāḷiyaṃ, sesābhiññāpāḷiyañcāti sabbattha. Tatrāti vākyopaññāse",
  "anya-e0104n0:135_5": "nipātamattaṃ, tatra vā yathāvuttapāṭhe. Dibbasadisattāti dibbe bhavāti dibbā, devānaṃ",
  "anya-e0104n0:135_6": "sotadhātu, tāya dibbāya sadisattā. Idāni taṃ dibbasadisataṃ vibhāvetuṃ “devānaṃ hī”tiādi",
  "anya-e0104n0:135_7": "vuttaṃ. Tattha sucaritakammanibbattāti saddhābahulatāvisuddhadiṭṭhitānisaṃsadassāvitādisampattiyā",
  "anya-e0104n0:135_8": "suṭṭhu caritattā sucaritena devūpapattijanakena puññakammena nibbattā. Pittasemharuhirādīhīti",
  "anya-e0104n0:135_9": "ādi-saddena vātarogādīnaṃ saṅgaho. Apalibuddhāti anupaddutā. Pittādīhi anupaddutattā,",
  "anya-e0104n0:135_10": "kammassa ca uḷāratāya upakkilesavimutti veditabbā. Upakkilesadosarahitaṃ hi kammaṃ",
  "anya-e0104n0:135_11": "tiṇādidosarahitaṃ viya sassaṃ uḷāraphalaṃ anupakkiliṭṭhaṃ hoti. Kāraṇūpacārena cassa",
  "anya-e0104n0:135_12": "phalaṃ tathā voharīyati, yathā “sukkaṃ sukkavipāka”nti. Dūrepīti pi-saddena sukhumassāpi",
  "anya-e0104n0:135_13": "ārammaṇassa sampaṭicchanasamatthataṃ saṅgaṇhāti. Pasādasotadhātūti catumahābhūtānaṃ",
  "anya-e0104n0:135_14": "pasādalakkhaṇā sotadhātu.",
  "anya-e0104n0:136_0": "Vīriyārambhavaseneva ijjhanato sabbāpi kusalabhāvanā vīriyabhāvanā, padhānasaṅkhārasamannāgatā",
  "anya-e0104n0:136_1": "vā iddhipādabhāvanāpi visesato vīriyabhāvanā, tassā ānubhāvena nibbattā vīriyabhāvanābalanibbattā.",
  "anya-e0104n0:136_2": "Ñāṇamayā sotadhātu ñāṇasotadhātu. Tādisāyevāti upakkilesavimuttatāya, dūrepi sukhumassapi",
  "anya-e0104n0:136_3": "ārammaṇassa sampaṭicchanasamatthatāya ca taṃsadisā eva. Dibbavihāravasena paṭiladdhattāti",
  "anya-e0104n0:136_4": "dibbavihārasaṅkhātānaṃ catunnaṃ bhūmīnaṃ vasena paṭiladdhattā, iminā kāraṇavasenassā",
  "anya-e0104n0:136_5": "dibbabhāvamāha. Yaṃ cettha vattabbaṃ, taṃ heṭṭhā vuttameva. Dibbavihārasannissitattāti",
  "anya-e0104n0:136_6": "aṭṭhaṅgasamannāgamena ukkaṃsagataṃ pādakajjhānasaṅkhātaṃ dibbavihāraṃ sannissāya",
  "anya-e0104n0:136_7": "pavattattā, dibbavihārapariyāpannaṃ vā attanā sampayuttaṃ rūpāvacaracatutthajjhānaṃ",
  "anya-e0104n0:136_8": "nissayapaccayabhūtaṃ sannissitattāti evampettha attho daṭṭhabbo. Savanaṭṭhenāti saddagahaṇaṭṭhena.",
  "anya-e0104n0:136_9": "Yāthāvato hi saddūpaladdhi saddasabhāvāvabodho savanaṃ. Santesupi aññesu sabhāvadhāraṇādīsu",
  "anya-e0104n0:136_10": "dhātuatthesu attasuññatāsandassanatthā satthu dhātudesanāti āha “nijjīvaṭṭhena cā”ti.",
  "anya-e0104n0:136_11": "Sotadhātukiccaṃ saddasampaṭicchanaṃ, saddasanniṭṭhānapaccayatā ca.",
  "anya-e0104n0:137_0": "Ñāṇassa parisuddhi upakkilesavigamenevāti āha “nirupakkilesāyā”ti. Mānusikā manussa",
  "anya-e0104n0:137_1": "santakā, maṃsasotadhātu, dibbavidūrādivisayaggahaṇasaṅkhātena attano kiccavisesena",
  "anya-e0104n0:137_2": "atikkantaṃ mānusikaṃ etāyāti atikkantamānusikā. Tenāha “manussūpacāraṃ atikkamitvā",
  "anya-e0104n0:137_3": "saddasavanenā”ti. Tattha manussūpacāranti manussehi upacaritabbaṭṭhānaṃ, pakatiyā",
  "anya-e0104n0:137_4": "sotadvārena gahetabbaṃ visayanti adhippāyo. Tenāha “saddasavanenā”ti. Dibbeti devalokapariyāpanne.",
  "anya-e0104n0:137_5": "Te pana visesato devānaṃ kathā saddā hontīti āha “devānaṃ sadde”ti. Manussānaṃ eteti",
  "anya-e0104n0:137_6": "mānusā, te mānuse. Evaṃ devamanussasaddānaṃyeva gahitattā vuttaṃ “padesapariyādāna”nti,",
  "anya-e0104n0:137_7": "ekadesaggahaṇanti attho. Sadehasannissitā attano sarīre sannissitā. Nippadesapariyādānaṃ",
  "anya-e0104n0:137_8": "ṭhānabhedaggahaṇamukhena saviññāṇakādibhedabhinnassa saddassa anavasesena saṅgaṇhanato.",
  "anya-e0104n0:138_0": "Ayaṃ dibbasotadhātu. Parikammasamādhicittenāti parikammabhūtāveṇikasamādhicittena,",
  "anya-e0104n0:138_1": "dibbasotañāṇassa parikammavasena pavattakkhaṇikasamādhinā samāhitacittenāti attho.",
  "anya-e0104n0:138_2": "Parikammasamādhi nāma dibbasotadhātuyā upacārāvatthātipi vadanti. Sā pana nānāvajjanavasena",
  "anya-e0104n0:138_3": "vuttāti daṭṭhabbā. Sabboḷārikasaddadassanatthaṃ sīhādīnaṃ saddo paṭhamaṃ gahito.",
  "anya-e0104n0:138_4": "Tiyojanamatthakepi kira kesarasīhassa sīhanādasaddo suyyati. Ādi-saddena meghasaddabyagghasaddādīnaṃ",
  "anya-e0104n0:138_5": "saṅgaho daṭṭhabbo. Ettha ca yathā oḷārikasaddāvajjanaṃ yāvadeva sukhumasaddāvajjanūpāyadassanatthaṃ,",
  "anya-e0104n0:138_6": "tathā saddaggahaṇabhāvanābalena sukhumatarasaddaggahaṇasaṃsiddhito.",
  "anya-e0104n0:139_0": "Evaṃ āsannasaddaggahaṇānusārena dūradūratarasaddaggahaṇampi samijjhatīti dassetuṃ",
  "anya-e0104n0:139_1": "“puratthimāya disāyā”tiādinā disāsambandhavasena saddānaṃ manasikāravidhi āraddho.",
  "anya-e0104n0:139_2": "Tattha saddanimittanti ñāṇuppattihetubhāvato saddo eva saddanimittaṃ, yo vā yathāvutto",
  "anya-e0104n0:139_3": "upādāyupādāya labbhamāno saddānaṃ oḷārikasukhumākāro, taṃ saddanimittaṃ. Tenevāha",
  "anya-e0104n0:139_4": "“saddānaṃ saddanimitta”nti. Yaṃ pana vuttaṃ “oḷārikānampi sukhumānampi saddānaṃ saddanimittaṃ",
  "anya-e0104n0:139_5": "manasi kātabba”nti, taṃ oḷārikasukhumasammatesupi oḷārikasukhumasabbhāvadassanatthaṃ.",
  "anya-e0104n0:139_6": "Tañca sabbaṃ sukhume ñāṇaparicayadassanatthaṃ daṭṭhabbaṃ. Saddanimittassa apaccuppannasabhāvattā",
  "anya-e0104n0:139_7": "“saddova saddanimitta”nti ayameva pakkho ñāyāgatoti keci, taṃ na oḷārikasukhumānaṃ",
  "anya-e0104n0:139_8": "saddānaṃ vaṇṇārammaṇena ñāṇena nīlapītādivaṇṇānaṃ viya tattheva gahetabbato. Oḷārikasukhumabhāvo",
  "anya-e0104n0:139_9": "cettha saddanimittanti adhippetanti. Tassāti yathāvuttena vidhinā paṭipajjantassa",
  "anya-e0104n0:139_10": "yogino. Te saddāti ye sabboḷārikato pabhuti āvajjantassa anukkamena sukhumasukhumā",
  "anya-e0104n0:139_11": "saddā āvajjitā, te. Pākatikacittassāpīti pādakajjhānasamāpajjanato pubbe pavattacittassāpi.",
  "anya-e0104n0:139_12": "Parikammasamādhicittassāti dibbasotadhātuyā uppādanatthaṃ pādakajjhānaṃ samāpajjitvā",
  "anya-e0104n0:139_13": "vuṭṭhitassa saddaṃ ārabbha parikammakaraṇavasena pavattakkhaṇikasamādhicittassa.",
  "anya-e0104n0:139_14": "Pubbepi ñāṇena parimadditattā ativiya pākaṭā hontīti sambandho.",
  "anya-e0104n0:140_0": "Tesu saddesūti ye parikammassa visayadassanatthaṃ bahū saddā vuttā, tesu saddesu.",
  "anya-e0104n0:140_1": "Aññataranti yatthassa parikammakaraṇavasena abhiṇhaṃ manasikāro pavatto, taṃ ekaṃ",
  "anya-e0104n0:140_2": "saddaṃ. Tato paranti tato appanuppattito paraṃ. Tasmiṃ soteti tasmiṃ ñāṇasote. Patito",
  "anya-e0104n0:140_3": "hotīti dibbasotadhātu antogadhā hoti appanācittassa uppattito pabhuti dibbasotañāṇalābhī",
  "anya-e0104n0:140_4": "nāma hoti, na dānissa tadatthaṃ bhāvanābhiyogo icchitabboti attho. Tanti dibbasotadhātuṃ.",
  "anya-e0104n0:140_5": "Thāmajātanti jātathāmaṃ daḷhabhāvappattaṃ. Vaḍḍhetabbaṃ pādakajjhānārammaṇaṃ. Kinti",
  "anya-e0104n0:140_6": "kittakanti āha “etthantare saddaṃ suṇāmīti ekaṅgulamattaṃ paricchinditvā”ti. Pādakajjhānassa",
  "anya-e0104n0:140_7": "hi ārammaṇabhūtaṃ kasiṇanimittaṃ “ettakaṃ ṭhānaṃ pharatū”ti manasi karitvā pādakajjhānaṃ",
  "anya-e0104n0:140_8": "samāpajjantassa kasiṇanimittaṃ tattakaṃ ṭhānaṃ pharitvā tiṭṭhati. So samāpattito",
  "anya-e0104n0:140_9": "vuṭṭhāya tattha gate sadde āvajjati, subhāvitabhāvanattā tattha aññataraṃ saddaṃ",
  "anya-e0104n0:140_10": "ārabbha uppannāvajjanānantaraṃ cattāri, pañca vā javanāni uppajjanti. Tesu pacchimaṃ",
  "anya-e0104n0:140_11": "iddhicittaṃ, itarassa punapi pādakajjhānaṃ samāpajjitabbameva. Tato eva hi pādakajjhānārammaṇena",
  "anya-e0104n0:140_12": "phuṭṭhokāsabbhantaragatepi sadde suṇātiyevāti sāsaṅkaṃ vadati. Ekaṅguladvaṅgulādiggahaṇañcettha",
  "anya-e0104n0:140_13": "sukhumasaddāpekkhāya kataṃ.",
  "anya-e0104n0:141_0": "Evaṃ suṇantovāti evaṃ paricchinditvā paricchinditvā savanena vasīkatābhiñño hutvā",
  "anya-e0104n0:141_1": "yathāvajjite sadde suṇanto eva. Pāṭiyekkanti ekajjhaṃ pavattamānepi te sadde paccekaṃ",
  "anya-e0104n0:141_2": "vatthubhedena vavatthapetukāmatāya sati.",
  "anya-e0104n0:142": "Dibbasotadhātukathāvaṇṇanā niṭṭhitā.",
  "anya-e0104n0:143": "Cetopariyañāṇakathāvaṇṇanā",
  "anya-e0104n0:144_0": "401. Pariyātīti sarāgādivibhāgena paricchijja jānāti. Tenāha “paricchindatīti attho”ti.",
  "anya-e0104n0:144_1": "Yesañhi dhātūnaṃ gati attho, buddhipi tesaṃ attho. “Parasattāna”nti ettha para-saddo",
  "anya-e0104n0:144_2": "aññatthoti āha “attānaṃ ṭhapetvā sesasattāna”nti, yathā hi yo paro na hoti, so attā.",
  "anya-e0104n0:144_3": "Yo attā na hoti, so paroti. Sattānanti cettha rūpādīsu sattāti sattā. Tassā pana",
  "anya-e0104n0:144_4": "paññattiyā saviññāṇakasantāne niruḷhattā nicchandarāgāpi sattātveva vuccanti, bhūtapubbagatiyā",
  "anya-e0104n0:144_5": "vā. “Pu”nti narakaṃ, tattha galanti papatantīti puggalā, pāpakārino. Itarepi saṃsāre",
  "anya-e0104n0:144_6": "saṃsārino taṃsabhāvānātivattanato puggalātveva vuccanti. Taṃtaṃsattanikāyassa vā",
  "anya-e0104n0:144_7": "tattha tattha upapattiyā pūraṇato, aniccatāvasena galanato ca puggalāti neruttā.",
  "anya-e0104n0:145_0": "Etañhīti ettha hi-saddo hetuattho. Yasmā “etaṃ cetopariyañāṇaṃ dibbacakkhuñāṇavasena",
  "anya-e0104n0:145_1": "ijjhatī”ti taṃ dibbacakkhuñāṇaṃ, etassa cetopariyañāṇassa uppādane parikammaṃ, tasmā",
  "anya-e0104n0:145_2": "tena cetopariyañāṇaṃ uppādetukāmena adhigatadibbacakkhuñāṇena bhikkhunāti evaṃ yojanā",
  "anya-e0104n0:145_3": "kātabbā. Hadayarūpanti na hadayavatthu, atha kho hadayamaṃsapesi. Yaṃ bahi kamalamakuḷasaṇṭhānaṃ,",
  "anya-e0104n0:145_4": "anto kosātakīphalasadisanti vuccati, tañhi nissāya dāni vuccamānaṃ lohitaṃ tiṭṭhati.",
  "anya-e0104n0:145_5": "Hadayavatthu pana imaṃ lohitaṃ nissāya pavattatīti. Kathaṃ pana dibbacakkhunā lohitassa",
  "anya-e0104n0:145_6": "vaṇṇadassanena arūpaṃ cittaṃ pariyesatīti āha “yadā hī”tiādi. Kathaṃ pana somanassasahagatādicittavuttiyā",
  "anya-e0104n0:145_7": "kammajassa lohitassa vividhavaṇṇabhāvāpattīti? Ko vā evamāha “kammajameva taṃ lohita”nti",
  "anya-e0104n0:145_8": "catusantatirūpassāpi tattha labbhamānattā. Tenevāha “idaṃ rūpaṃ somanassindriyasamuṭṭhāna”ntiādi.",
  "anya-e0104n0:145_9": "Evampi yaṃ tattha acittajaṃ, tassa yathāvuttavaṇṇabhedena na bhavitabbanti? Bhavitabbaṃ,",
  "anya-e0104n0:145_10": "sesatisantatirūpānaṃ tadanuvattanato. Yathā hi gamanādīsu cittajarūpāni utukammāhārasamuṭṭhānarūpehi",
  "anya-e0104n0:145_11": "anuvattīyanti, aññathā kāyassa desantaruppattiyeva na siyā, evamidhāpi cittajarūpaṃ",
  "anya-e0104n0:145_12": "sesatisantatirūpāni anuvattamānāni pavattanti. Pasādakodhavelāsu cakkhussa vaṇṇabhedāpattiyeva",
  "anya-e0104n0:145_13": "ca tadatthassa nidassanaṃ daṭṭhabbaṃ.",
  "anya-e0104n0:146_0": "Pariyesantenāti paṭhamaṃ tāva anumānato ñāṇaṃ pesetvā gavesantena. Cetopariyañāṇañhi",
  "anya-e0104n0:146_1": "uppādetukāmena yoginā heṭṭhā vuttanayena rūpāvacaracatutthajjhānaṃ aṭṭhaṅgasamannāgataṃ",
  "anya-e0104n0:146_2": "abhinīhārakkhamaṃ katvā dibbacakkhuñāṇassa lābhī samāno ālokaṃ vaḍḍhetvā dibbena",
  "anya-e0104n0:146_3": "cakkhunā parassa hadayamaṃsapesiṃ nissāya pavattamānassa lohitassa vaṇṇadassanena",
  "anya-e0104n0:146_4": "“idāni imassa cittaṃ somanassasahagata”nti vā “domanassasahagata”nti vā “upekkhāsahagata”nti",
  "anya-e0104n0:146_5": "vā nayaggāhavasenapi vavatthapetvā pādakajjhānaṃ samāpajjitvā vuṭṭhāya “imassa cittaṃ",
  "anya-e0104n0:146_6": "jānāmī”ti parikammaṃ kātabbaṃ. Kālasatampi kālasahassampi punappunaṃ pādakajjhānaṃ",
  "anya-e0104n0:146_7": "samāpajjitvā vuṭṭhāya tatheva paṭipajjitabbaṃ. Tassevaṃ dibbacakkhunā hadayalohitavaṇṇadassanādividhinā",
  "anya-e0104n0:146_8": "paṭipajjantassa idāni cetopariyañāṇaṃ uppajjissatīti yaṃ tadā pavattatīti vavatthāpitaṃ",
  "anya-e0104n0:146_9": "cittaṃ, taṃ ārammaṇaṃ katvā manodvārāvajjanaṃ uppajjati, tasmiṃ niruddhe cattāri,",
  "anya-e0104n0:146_10": "pañca vā javanāni javanti. Tesaṃ purimāni tīṇi, cattāri vā parikammādisamaññāni kāmāvacarāni,",
  "anya-e0104n0:146_11": "catutthaṃ, pañcamaṃ vā appanācittaṃ rūpāvacaracatutthajjhānikaṃ. Tattha yaṃ antena",
  "anya-e0104n0:146_12": "appanācittena saddhiṃ uppannaṃ ñāṇaṃ, idaṃ cetopariyañāṇaṃ. Tañhi yatthānena parikammaṃ",
  "anya-e0104n0:146_13": "kataṃ, taṃ parassa cittaṃ paccakkhato paṭivijjhantaṃ vibhāventameva hutvā pavattati",
  "anya-e0104n0:146_14": "rūpaṃ viya ca dibbacakkhuñāṇaṃ, saddaṃ viya ca dibbasotañāṇaṃ. Tato paraṃ pana kāmāvacaracittehi",
  "anya-e0104n0:146_15": "sarāgādivavatthāpanaṃ hoti nīlādivavatthāpanaṃ viya. Evamadhigatassa pana cetopariyañāṇassa",
  "anya-e0104n0:146_16": "thāmagamanavidhānampi adhigamanavidhānasadisamevāti taṃ dassetuṃ “tasmā tena…pe…",
  "anya-e0104n0:146_17": "thāmagataṃ kātabba”nti vuttaṃ.",
  "anya-e0104n0:147_0": "Evaṃ thāmagate hītiādi thāmagatānisaṃsadassanaṃ. Sabbampi kāmāvacaracittanti catupaṇṇāsavidhampi",
  "anya-e0104n0:147_1": "kāmāvacaracittaṃ. “Sabbampī”ti padaṃ “rūpāvacarārūpāvacaracitta”nti etthāpi ānetvā",
  "anya-e0104n0:147_2": "sambandhitabbaṃ. Tena pañcadasavidhampi rūpāvacaracittaṃ, dvādasavidhampi arūpāvacaracittanti",
  "anya-e0104n0:147_3": "vuttaṃ hoti. Pajānātīti sarāgādipakārehi jānāti, paccakkhato paṭivijjhatīti adhippāyo.",
  "anya-e0104n0:147_4": "Puthujjanavasenāyaṃ abhiññākathāti lokuttaraṃ cittaṃ idha anuddhaṭaṃ. Tampi hi uparimo,",
  "anya-e0104n0:147_5": "sadiso vā ariyo heṭṭhimassa, sadisassa ca cittampi pajānāti eva. Tenāha “anuttaraṃ",
  "anya-e0104n0:147_6": "vā citta”ntiādi. Saṅkamantoti ñāṇena upasaṅkamanto. Ekaccañhi cittaṃ ñatvā parikammena",
  "anya-e0104n0:147_7": "vinā tadaññaṃ cittaṃ jānanto “cittā cittaṃ saṅkamanto”ti vutto. Tenāha “vināpi hadayarūpadassanenā”ti.",
  "anya-e0104n0:147_8": "Hadayarūpadassanādividhānaṃ hi ādikammikavasena vuttaṃ. Tenāha “vuttampi ceta”ntiādi.",
  "anya-e0104n0:147_9": "Yattha katthacīti pañcavokārabhave, catuvokārabhavepi vā. Na kato abhiññānuyogasaṅkhāto",
  "anya-e0104n0:147_10": "abhiniveso etenāti akatābhiniveso, tassa, ādikammikassāti attho. Ayaṃ kathāti “ālokaṃ",
  "anya-e0104n0:147_11": "vaḍḍhetvā”tiādinā vuttaparikammakathā.",
  "anya-e0104n0:148_0": "Avasesanti vuttāvasesaṃ. Evaṃ avibhāgena vuttaṃ vibhāgato dassetuṃ “catubhūmakaṃ",
  "anya-e0104n0:148_1": "kusalābyākataṃ cittaṃ vītarāga”nti āha. Tañhi yonisomanasikārappaccayataṃhetukatāhi",
  "anya-e0104n0:148_2": "rāgena sampayogāsaṅkābhāvato “vītarāga”nti vattabbataṃ labhati. Sesākusalacittānaṃ",
  "anya-e0104n0:148_3": "rāgena sampayogābhāvato nattheva sarāgatā, taṃnimittakatāya pana siyā taṃsahitatālesoti",
  "anya-e0104n0:148_4": "nattheva vītarāgatāpīti dukavinimuttatāva yuttāti vuttaṃ “imasmiṃ duke saṅgahaṃ na",
  "anya-e0104n0:148_5": "gacchantī”ti. Yadi evaṃ padesikaṃ cetopariyañāṇaṃ āpajjatīti? Nāpajjati, dukantarapariyāpannattā",
  "anya-e0104n0:148_6": "tesaṃ. Ye pana “paṭipakkhabhāve asatipi sampayogābhāvo evettha pamāṇaṃ ekaccaabyākatānaṃ",
  "anya-e0104n0:148_7": "viyā”ti sesākusalacittānampi vītarāgataṃ paṭijānanti, te sandhāyāha “keci pana therā",
  "anya-e0104n0:148_8": "tānipi saṅgaṇhantī”ti. Sadosadukepi imināva nayena attho veditabbo.",
  "anya-e0104n0:149_0": "Pāṭipuggalikanayenāti āveṇikanayena, tadaññākusalacittesu viya lobhadosehi amissitassa",
  "anya-e0104n0:149_1": "mohasseva sabbhāvatoti attho. Akusalamūlasaṅkhātesu saha mohenevāti samohaṃ paṭhamanaye,",
  "anya-e0104n0:149_2": "dutiyanaye pana saheva mohenāti samohanti evaṃ uttarapurimapadāvadhāraṇato dvīsu",
  "anya-e0104n0:149_3": "nayesu bhedo veditabbo. Attanā sampayuttaṃ thinamiddhaṃ anuvattanavasena gataṃ pavattaṃ",
  "anya-e0104n0:149_4": "thinamiddhānugataṃ pañcavidhaṃ sasaṅkhārikākusalacittaṃ saṃkhittaṃ, ārammaṇe saṅkocanavasena",
  "anya-e0104n0:149_5": "pavattanato. Vuttanayena uddhaccānugataṃ veditabbaṃ, taṃ pana uddhaccasahagataṃ cittaṃ,",
  "anya-e0104n0:149_6": "yattha vā uddhaccaṃ paccayavisesena thāmajātaṃ hutvā pavattati. Kilesavikkhambhanasamatthatāya,",
  "anya-e0104n0:149_7": "vipulaphalatāya, dīghasantānatāya ca mahantabhāvaṃ gataṃ, mahantehi vā uḷāracchandavīriyacittapaññehi",
  "anya-e0104n0:149_8": "gataṃ paṭipannanti mahaggataṃ. Avasesanti parittaappamāṇaṃ. Attānaṃ uttarituṃ samatthehi",
  "anya-e0104n0:149_9": "saha uttarehīti sauttaraṃ. Uttiṇṇanti uttaraṃ, loke apariyāpannabhāvena lokato uttaranti",
  "anya-e0104n0:149_10": "lokuttaraṃ. Tato eva natthi etassa uttaranti anuttaraṃ. Upanijjhānalakkhaṇappattena",
  "anya-e0104n0:149_11": "samādhinā sammadeva āhitanti samāhitaṃ. Tadaṅgavimuttippattaṃ kāmāvacarakusalacittaṃ.",
  "anya-e0104n0:149_12": "Vikkhambhanavimuttippattaṃ mahaggatacittaṃ. Samucchedavimuttippattaṃ maggacittaṃ.",
  "anya-e0104n0:149_13": "Paṭippassaddhivimuttippattaṃ phalacittaṃ. Nissaraṇavimuttippattampi tadubhayameva.",
  "anya-e0104n0:149_14": "Kāmaṃ kānici paccavekkhaṇacittādīni nibbānārammaṇāni honti, nissaraṇavimuttippattāni",
  "anya-e0104n0:149_15": "pana na honti tādisakiccāyogato. Pāḷiyaṃ āgatasarāgādibhedavasena ceva tesaṃ antarabhedavasena ca sabbappakārampi.",
  "anya-e0104n0:150": "Cetopariyañāṇakathāvaṇṇanā niṭṭhitā.",
  "anya-e0104n0:151": "Pubbenivāsānussatiñāṇakathāvaṇṇanā",
  "anya-e0104n0:152_0": "402. Pubbenivāsaṃ anussarati, tassa vā anussaraṇaṃ pubbenivāsānussati, taṃ nissayādipaccayabhūtaṃ",
  "anya-e0104n0:152_1": "paṭicca uppajjanato “pubbenivāsānussatimhi yaṃ ñāṇaṃ, tadatthāyā”ti saṅkhepena vuttamatthaṃ",
  "anya-e0104n0:152_2": "vivaranto pubbenivāsaṃ tāva dassetvā tattha satiñāṇāni dassetuṃ “pubbenivāso”tiādimāha.",
  "anya-e0104n0:152_3": "Tattha “pubbe”ti idaṃ padaṃ “ekampi jāti”ntiādivacanato atītabhavavisayaṃ idhādhippetanti",
  "anya-e0104n0:152_4": "āha “atītajātīsū”ti nivāsa-saddo kammasādhano, khandhavinimutto ca nivasitadhammo",
  "anya-e0104n0:152_5": "natthīti āha “nivutthakkhandhā”ti. Nivutthatā cettha sasantāne pavattatā, tathābhūtā",
  "anya-e0104n0:152_6": "ca te anu anu bhūtā jātā pavattā tattha uppajjitvā vigatāva hontīti āha “nivutthāti",
  "anya-e0104n0:152_7": "ajjhāvutthā anubhūtā attano santāne uppajjitvā niruddhā”ti. Evaṃ sasantatipariyāpannadhammavasena",
  "anya-e0104n0:152_8": "nivāsa-saddassa atthaṃ vatvā idāni avisesena vattuṃ “nivutthadhammā vā nivutthā”ti",
  "anya-e0104n0:152_9": "vatvā taṃ vivarituṃ “gocaranivāsenā”tiādi vuttaṃ. Gocarabhūtāpi hi gocarāsevanāya",
  "anya-e0104n0:152_10": "āsevitā ārammaṇakaraṇavasena anubhūtā nivutthā nāma hontīti. Te pana duvidhā saparaviññāṇagocaratāyāti",
  "anya-e0104n0:152_11": "ubhayepi te dassetuṃ “attano”tiādi vuttaṃ.",
  "anya-e0104n0:153_0": "Tattha “attano viññāṇena viññātā”ti vatvā “paricchinnā”ti vacanaṃ ye te gocaranivāsena",
  "anya-e0104n0:153_1": "nivutthadhammā, te na kevalaṃ viññāṇena viññāṇamattā, atha kho yathā pubbe jātināmagottavaṇṇaliṅgāhārādivisesehi",
  "anya-e0104n0:153_2": "paricchedakārikāya paññāya paricchijja gahitā, tathevetaṃ ñāṇaṃ paricchijja gaṇhātīti",
  "anya-e0104n0:153_3": "imassa atthassa dīpanatthaṃ vuttaṃ. Paraviññāṇaviññātāpi vā nivutthāti sambandho.",
  "anya-e0104n0:153_4": "Na kevalaṃ attanova viññāṇena, atha kho paresaṃ viññāṇena viññātāpi vāti attho. Idhāpi",
  "anya-e0104n0:153_5": "“paricchinnā”ti padaṃ ānetvā sambandhitabbaṃ “paresampi vā viññāṇena viññātā paricchinnā”ti.",
  "anya-e0104n0:153_6": "Tassa ca gahaṇe payojanaṃ vuttanayeneva vattabbaṃ. Te ca kho yasmā abhītāsu eva jātīsu",
  "anya-e0104n0:153_7": "aññehi viññātā paricchinnā, te ca parinibbutāpi honti. Ye hi te viññātā, tesaṃ tadā",
  "anya-e0104n0:153_8": "vattamānasantānānusārena tesampi atīte pavatti ñāyatīti sikhāppattaṃ pubbenivāsānussatiñāṇassa",
  "anya-e0104n0:153_9": "visayabhūtaṃ pubbenivāsaṃ dassetuṃ “chinnavaṭumakānussaraṇādīsū”ti vuttaṃ. Chinnavaṭumakā",
  "anya-e0104n0:153_10": "sammāsambuddhā, tesaṃ anussaraṇā chinnavaṭumakānussaraṇaṃ. Ādi-saddena paccekasambuddhabuddhasāvakānussaraṇāni",
  "anya-e0104n0:153_11": "gayhantīti vadanti. Chinnavaṭumakā pana sabbeva anupādisesāya nibbānadhātuyā parinibbutā.",
  "anya-e0104n0:153_12": "Tesaṃ anussaraṇaṃ nāma tesaṃ paṭipattiyā anussaraṇaṃ, sā pana paṭipatti saṅkhepato",
  "anya-e0104n0:153_13": "chaḷārammaṇaggahaṇalakkhaṇāti tāni idha paraviññāṇaviññātaggahaṇena gahitāni, te",
  "anya-e0104n0:153_14": "panete sammāsambuddhānaṃyeva visayā, na aññesanti āha “te buddhānaṃyeva labbhantī”ti.",
  "anya-e0104n0:153_15": "Na hi atīte buddhā bhagavanto evaṃ vipassiṃsu, evaṃ maggaṃ bhāvesuṃ, evaṃ phalanibbānāni",
  "anya-e0104n0:153_16": "sacchākaṃsu, evaṃ veneyye vinesunti ettha sabbadā aññesaṃ ñāṇassa gati atthīti. Yāya",
  "anya-e0104n0:153_17": "satiyā pubbenivāsaṃ anussarati, sā pubbenivāsānussatīti ānetvā sambandhitabbaṃ.",
  "anya-e0104n0:154_0": "Anekavidhanti nānābhavayonigativiññāṇaṭṭhitisattāvāsādivasena bahuvidhaṃ. Pakārehīti",
  "anya-e0104n0:154_1": "nāmagottādiākārehi saddhiṃ, sahayoge cetaṃ karaṇavacanaṃ. Pavattitaṃ desanāvasena.",
  "anya-e0104n0:154_2": "Tenāha “saṃvaṇṇita”nti, vitthāritanti attho. “Nivāsa”nti antogadhabhedasāmaññavacanametanti",
  "anya-e0104n0:154_3": "te bhede byāpanicchāvasena saṅgahetvā dassento “tattha tattha nivutthasantāna”nti",
  "anya-e0104n0:154_4": "āha. Sāvakassevetaṃ anussaraṇaṃ, na satthunoti vuttaṃ “khandhapaṭipāṭivasena cutipaṭisandhivasena",
  "anya-e0104n0:154_5": "vā”ti. Khandhapaṭipāṭi khandhānaṃ anukkamo. Sā ca kho cutito paṭṭhāya uppaṭipāṭivasena.",
  "anya-e0104n0:154_6": "Keci panettha “iriyāpathapaṭipāṭi khandhapaṭipāṭī”ti vadanti. Anugantvā anugantvāti",
  "anya-e0104n0:154_7": "ñāṇagatiyā anugantvā anugantvā. Titthiyāti aññatitthiyā, te pana kammavādino kiriyavādino",
  "anya-e0104n0:154_8": "tāpasādayo. Ṭhapetvā aggasāvakamahāsāvake itare satthu sāvakā pakatisāvakā.",
  "anya-e0104n0:155_0": "Yasmā titthiyānaṃ brahmajālādīsu cattālīsāya eva saṃvaṭṭavivaṭṭānaṃ anussaraṇaṃ āgataṃ,",
  "anya-e0104n0:155_1": "tasmā “na tato para”nti vatvā taṃ kāraṇaṃ vadanto “dubbalapaññattā”tiādimāha, tena",
  "anya-e0104n0:155_2": "vipassanābhiyogo pubbenivāsānussatiñāṇassa visesakāraṇanti dasseti. Balavapaññattāti",
  "anya-e0104n0:155_3": "ettha nāmarūpaparicchedādiyeva paññāya balavakāraṇaṃ daṭṭhabbaṃ. Tañhettha nesaṃ",
  "anya-e0104n0:155_4": "sādhāraṇakāraṇaṃ. Ettakoti kappānaṃ lakkhaṃ, tadadhikaṃ ekaṃ, dve ca asaṅkhyeyyānīti",
  "anya-e0104n0:155_5": "kālavasena evaṃparimāṇo yathākkamaṃ tesaṃ mahāsāvakaaggasāvakapaccekabuddhānaṃ puññañāṇābhinīhāro",
  "anya-e0104n0:155_6": "sāvakapaccekabodhipāramitā samitā. Yadi bodhisambhārasambharaṇakālaparicchinno tesaṃ",
  "anya-e0104n0:155_7": "tesaṃ ariyānaṃ abhiññāñāṇavibhāgo, evaṃ sante buddhānampi visayaparicchedatā āpannāti",
  "anya-e0104n0:155_8": "āha “buddhānaṃ pana paricchedo nāma natthī”ti. “Yāvatakaṃ ñeyyaṃ, tāvatakaṃ ñāṇa”nti",
  "anya-e0104n0:155_9": "vacanato sabbaññutaññāṇassa viya buddhānaṃ abhiññāñāṇānampi visaye paricchedo nāma",
  "anya-e0104n0:155_10": "natthi. Tattha yaṃ yaṃ ñātuṃ icchanti, taṃ taṃ jānanti eva. Atha vā satipi kālaparicchede",
  "anya-e0104n0:155_11": "kāraṇūpāyakosallapariggahādinā sātisayattā mahābodhisambhārānaṃ paññāpāramitāya pavattiānubhāvassa",
  "anya-e0104n0:155_12": "paricchedo nāma natthi, kuto tannibbattānaṃ abhiññāñāṇānanti āha “buddhānaṃ pana",
  "anya-e0104n0:155_13": "paricchedo nāma natthī”ti. Atīte ettakāni kappānaṃ asaṅkhyeyyānīti evaṃ kālaparicchedo",
  "anya-e0104n0:155_14": "nāma natthi, anāgate anāgataṃsañāṇassa viya.",
  "anya-e0104n0:156_0": "Evaṃ channaṃ janānaṃ pubbenivāsānussaraṇaṃ kālavibhāgato dassetvā idāni ārammaṇaggahaṇato",
  "anya-e0104n0:156_1": "ānubhāvavisesato, pavattiākārato ca dassetuṃ “titthiyā cā”tiādi vuttaṃ. Cutipaṭisandhivasenāti",
  "anya-e0104n0:156_2": "attano, parassa vā tasmiṃ tasmiṃ attabhāve cutiṃ disvā antarā kiñci anāmasitvā paṭisandhiyā",
  "anya-e0104n0:156_3": "eva gahaṇavasena. Vuttamevatthaṃ byatirekato, anvayato ca vibhāvetuṃ “tesañhī”tiādi",
  "anya-e0104n0:156_4": "vuttaṃ. Pakatisāvakā cutipaṭisandhivasenapi saṅkamantīti ayamattho heṭṭhā vuttanayena",
  "anya-e0104n0:156_5": "“balavapaññattā”ti hetunā vibhāvetabbo, cutipaṭisandhivasena saṅkamanaṃ vemajjhadassane",
  "anya-e0104n0:156_6": "payojanābhāvato. Ñāṇabaladassanatthaṃ panettha vuttaṃ.",
  "anya-e0104n0:157_0": "Taṃ taṃ pākaṭamevāti yathā nāma saradasamaye ṭhitamajjhanhikavelāyaṃ caturatanike",
  "anya-e0104n0:157_1": "gehe cakkhumato purisassa rūpagataṃ supākaṭameva hotīti lokasiddhametaṃ, siyā pana",
  "anya-e0104n0:157_2": "tassa sukhumataratirohitādibhedassa rūpagatassa agocaratā. Nattheva buddhānaṃ ñātuṃ",
  "anya-e0104n0:157_3": "icchitassa ñeyyassa agocaratā, atha kho taṃ ñāṇālokena obhāsitaṃ hatthatale āmalakaṃ",
  "anya-e0104n0:157_4": "viya supākaṭaṃ suvibhūtameva hoti tathā ñeyyāvaraṇassa supahīnattā. Peyyālapāḷiṃ",
  "anya-e0104n0:157_5": "viya saṅkhipitvāti yathā peyyālapāḷiṃ paṭhantā “paṭhamaṃ jhānaṃ…pe… pañcamaṃ jhāna”nti",
  "anya-e0104n0:157_6": "ādipariyosānameva gaṇhantā saṅkhipitvā sajjhāyanti, na anupadaṃ, evaṃ anekāpi kappakoṭiyo",
  "anya-e0104n0:157_7": "saṅkhipitvā. Yaṃ yaṃ icchantīti yasmiṃ kappe, yasmiṃ bhave yaṃ yaṃ jānituṃ icchanti,",
  "anya-e0104n0:157_8": "tattha tattheva ñātuṃ icchite eva ñāṇena okkamantā. Sīhokkantavasena sīhagatipatanavasena",
  "anya-e0104n0:157_9": "ñāṇagatiyā gacchanti. Satadhā bhinnassa vāḷassa koṭiyā koṭipaṭipādanavasena katavālavedhaparicayassa.",
  "anya-e0104n0:157_10": "Sarabhaṅgasadisassāti sarabhaṅgabodhisattasadisassa. Lakkhaṭṭhānassa appattavasena",
  "anya-e0104n0:157_11": "na sajjati. Atikkamanapassagamanavasena na virajjhati.",
  "anya-e0104n0:158_0": "Khajjupanakappabhāsadisaṃ hutvā upaṭṭhātīti ñāṇassa ativiya appānubhāvatāya khajjotobhāsasamaṃ",
  "anya-e0104n0:158_1": "hutvā pubbenivāsānussatiñāṇaṃ upaṭṭhāti. Esa nayo sesesupi. Dīpappabhāsadisanti pākatikadīpālokasadisaṃ.",
  "anya-e0104n0:158_2": "Ukkāpabhā mahāummukāloko. Osadhitārakappabhāti ussannā pabhā etāya dhīyatīti osadhi,",
  "anya-e0104n0:158_3": "osadhīnaṃ vā anubalappadāyikattā osadhīti evaṃ laddhanāmāya tārakāya pabhā. Saradasūriyamaṇḍalasadisaṃ",
  "anya-e0104n0:158_4": "savisaye sabbaso andhakāravidhamanato.",
  "anya-e0104n0:159_0": "Yaṭṭhikoṭigamanaṃ viya khandhapaṭipāṭiyā amuñcanato. Kunnadīnaṃ atikkamanāya ekeneva",
  "anya-e0104n0:159_1": "rukkhadaṇḍena katasaṅkamo daṇḍakasetu. Catūhi, pañcahi vā janehi gantuṃ sakkuṇeyyo",
  "anya-e0104n0:159_2": "phalake attharitvā āṇiyo koṭṭetvā katasaṅkamo jaṅghasetu. Jaṅghasatthassa gamanayoggo",
  "anya-e0104n0:159_3": "saṅkamo jaṅghasetu jaṅghamaggo viya. Sakaṭassa gamanayoggo saṅkamo sakaṭasetu sakaṭamaggo",
  "anya-e0104n0:159_4": "viya. Mahatā jaṅghasatthena gantabbamaggo mahājaṅghamaggo. Bahūhi vīsāya vā tiṃsāya",
  "anya-e0104n0:159_5": "vā sakaṭehi ekajjhaṃ gantabbamaggo mahāsakaṭamaggo.",
  "anya-e0104n0:160": "Imasmiṃ pana adhikāreti “cittaṃ paññañca bhāvaya”nti cittasīsena sāvakassa niddiṭṭhasamādhibhāvanādhikāre.",
  "anya-e0104n0:161_0": "403. Tasmāti yasmā sāvakānaṃ pubbenivāsānussaraṇaṃ idhādhippetaṃ, tasmā. Evanti yathā",
  "anya-e0104n0:161_1": "te anussaranti, evaṃ anussaritukāmena. Heṭṭhā tīsu jhānesu yathārahaṃ pītisukhehi",
  "anya-e0104n0:161_2": "kāyacittānaṃ sampīnanāya “cattāri jhānāni samāpajjitvā”ti vuttaṃ, aññathā pādakajjhānameva",
  "anya-e0104n0:161_3": "samāpajjitabbaṃ siyā. Yāya nisajjāya nisinnassa anussaraṇārambho, sā idha sabbapacchimā",
  "anya-e0104n0:161_4": "nisajjā. Tato āsanapaññāpananti tato nisajjāya purimakaṃ āsanapaññāpanaṃ āvajjitabbanti",
  "anya-e0104n0:161_5": "sambandho. Esa nayo sesesupi. Bhojanakālotiādīsu kālasīsena tasmiṃ tasmiṃ kāle katakiccamāha.",
  "anya-e0104n0:161_6": "Cetiyaṅgaṇabodhiyaṅgaṇavandanakāloti cetiyaṅgaṇabodhiyaṅgaṇesu cetiyabodhīnaṃ vandanakālo.",
  "anya-e0104n0:161_7": "Sakalaṃ rattindivanti accantasaṃyoge upayogavacanaṃ.",
  "anya-e0104n0:162_0": "Kiñci kiccaṃ. Ettakenāti pādakajjhānasamāpajjanena. Pādakajjhānañhi satthakassa viya",
  "anya-e0104n0:162_1": "nisānasilā satipaññānampi nisitabhāvāvahaṃ. Yaṃ tassa, tā taṃ samāpajjanena paramanepakkappattā",
  "anya-e0104n0:162_2": "honti. Tenāha “dīpe jalite viya pākaṭaṃ hotī”ti, andhakāraṭṭhāneti adhippāyo. Purimabhaveti",
  "anya-e0104n0:162_3": "imassa bhavassa anantare purimasmiṃ bhave. Pavattitanāmarūpanti attano paccayehi",
  "anya-e0104n0:162_4": "pavattitanāmarūpaṃ. Tañca kho paṭhamaṃ rūpaṃ āvajjitvā nāmaṃ āvajjitabbaṃ. Paṭhamaṃ",
  "anya-e0104n0:162_5": "nāmaṃ āvajjitvā pacchā rūpanti apare. Pahotīti sakkoti. Paṇḍito nāma imissā abhiññābhāvanāya katādhikāro.",
  "anya-e0104n0:163_0": "“Aññaṃ uppanna”nti idaṃ aññasmā kammabhavā añño upapattibhavo uppannoti katvā vuttaṃ",
  "anya-e0104n0:163_1": "addhāpaccuppannantarabhāvato. Aññathā ekabhavepi aññamaññameva nāmarūpaṃ uppajjati,",
  "anya-e0104n0:163_2": "niruddhañca appaṭisandhikaṃ. Tenevāha –",
  "anya-e0104n0:164": "“Ye niruddhā marantassa, tiṭṭhamānassa vā idha;",
  "anya-e0104n0:165": "Sabbepi sadisā khandhā, gatā appaṭisandhikā”ti. ;",
  "anya-e0104n0:166": "Taṃ ṭhānanti taṃ nikkhepaṭṭhānaṃ. Āhundarikanti samantato, upari ca ghanasañchannaṃ sambādhaṭṭhānaṃ. Andhatamamivāti andhakāratimisā viya.",
  "anya-e0104n0:167_0": "Kūṭāgārakaṇṇikatthāyāti kūṭāgārassa kūṭatthāya. Kūṭāgārassa kaṇṇikā viya pubbenivāsānussatiñāṇaṃ,",
  "anya-e0104n0:167_1": "mahārukkho viya purimabhave cutikkhaṇe pavattanāmarūpaṃ, sākhāpalāsā viya tena sambandhaṃ",
  "anya-e0104n0:167_2": "imasmiṃ bhave paṭisandhicittaṃ, pharasudhārā viya parikammabhāvanā, kammārasālā viya",
  "anya-e0104n0:167_3": "pādakajjhānanti evaṃ upamāsaṃsandanaṃ veditabbaṃ. Kaṭṭhaphālakopamāpi “yathā nāma",
  "anya-e0104n0:167_4": "balavā puriso odanapacanādiatthaṃ mahantaṃ dāruṃ phālento tassa tacapheggumattaphālane",
  "anya-e0104n0:167_5": "pharasudhārāya vipannāya mahantaṃ dāruṃ phāletuṃ asakkonto dhuranikkhepaṃ akatvā”tiādinā",
  "anya-e0104n0:167_6": "vuttanayānusārena veditabbā. Tathā kesohārakūpamā.",
  "anya-e0104n0:168_0": "Pubbenivāsañāṇaṃ nāma na hoti atītāsu jātīsu nivutthadhammārammaṇattābhāvā. Tanti",
  "anya-e0104n0:168_1": "pacchimanisajjato pabhuti yāva paṭisandhi pavattaṃ ñāṇaṃ pubbenivāsānussatiñāṇassa",
  "anya-e0104n0:168_2": "parikammabhāvena pavattasamādhinā sampayuttañāṇaṃ parikammasamādhiñāṇaṃ. Taṃ rūpāvacaraṃ",
  "anya-e0104n0:168_3": "sandhāya na yujjatīti taṃ tesaṃ vacanaṃ atītaṃsañāṇaṃ ce, rūpāvacaraṃ adhippetaṃ",
  "anya-e0104n0:168_4": "na yujjati parikammasamādhiñāṇassa kāmāvacarabhāvato. Na hi anantaracuticittassa",
  "anya-e0104n0:168_5": "orato pavattikkhandhe ārabbha rūpāvacaraṃ cittaṃ uppajjatīti pāḷiyaṃ, aṭṭhakathāyaṃ",
  "anya-e0104n0:168_6": "vā āgataṃ atthi. Yesaṃ javanānaṃ purimānīti yojanā. Yadā pana appanācittaṃ hoti,",
  "anya-e0104n0:168_7": "tadāssāti sambandho. Idaṃ pubbenivāsānussatiñāṇaṃ nāmāti kāmaṃ anantarassa bhavassa",
  "anya-e0104n0:168_8": "cutikkhaṇe pavattitanāmarūpaṃ ārammaṇaṃ katvā pavattañāṇaṃ dassitaṃ, taṃ pana nidassanamattaṃ",
  "anya-e0104n0:168_9": "daṭṭhabbaṃ ñāṇasāmaññassa jotitabhāvato. Yatheva hi tato nāmarūpato pabhuti sabbe",
  "anya-e0104n0:168_10": "atītā khandhā, khandhapaṭibaddhā ca sabbo pubbenivāso, evaṃ tassa paṭivijjhanavasena",
  "anya-e0104n0:168_11": "pavattañāṇaṃ pubbenivāsānussatiñāṇaṃ. Tenāha “tena ñāṇena sampayuttāya satiyā anekavihitaṃ",
  "anya-e0104n0:168_12": "pubbenivāsaṃ anussaratī”ti.",
  "anya-e0104n0:169_0": "404. Ekampi jātinti ekampi bhavaṃ. So hi ekakammanibbatto ādānanikkhepaparicchinno",
  "anya-e0104n0:169_1": "antogadhadhammappabhedo khandhappabandho idha jātīti adhippeto. Tenāha “ekampi…pe…",
  "anya-e0104n0:169_2": "khandhasantāna”nti. Parihāyamānoti khīyamāno vinassamāno. Kappoti asaṅkhyeyyakappo.",
  "anya-e0104n0:169_3": "So pana atthato kālo, tadā pavattamānasaṅkhāravasenassa parihāni veditabbā. Vaḍḍhamāno",
  "anya-e0104n0:169_4": "vivaṭṭakappoti etthāpi eseva nayo. Yo pana “kālaṃ khepetī”ti, “kālo ghasati bhūtāni,",
  "anya-e0104n0:169_5": "sabbāneva sahattanā”ti ca ādīsu kālassāpi khayo vuccati, so idha nādhippeto aniṭṭhappasaṅgato.",
  "anya-e0104n0:169_6": "Saṃvaṭṭanaṃ vinassanaṃ saṃvaṭṭo, saṃvaṭṭato uddhaṃ tathā ṭhāyī saṃvaṭṭaṭṭhāyī. Taṃmūlakattāti",
  "anya-e0104n0:169_7": "taṃpubbakattā. Vivaṭṭanaṃ nibbattanaṃ, vaḍḍhanaṃ vā vivaṭṭo.",
  "anya-e0104n0:170_0": "Tejosaṃvaṭṭo āposaṃvaṭṭo vāyosaṃvaṭṭoti evaṃ saṃvaṭṭasīmānukkamena saṃvaṭṭesu vattabbesu",
  "anya-e0104n0:170_1": "tathā avatvā “āposaṃvaṭṭo tejosaṃvaṭṭo vāyosaṃvaṭṭo”ti vacanaṃ saṃvaṭṭakamahābhūtadesanānupubbiyāti",
  "anya-e0104n0:170_2": "keci. Saṃvaṭṭānupubbiyāti apare. Āpena saṃvaṭṭo āposaṃvaṭṭo. Saṃvaṭṭasīmāti saṃvaṭṭamariyādā.",
  "anya-e0104n0:171": "Saṃvaṭṭatīti vinassati. Sadāti sabbakālaṃ, tīsupi saṃvaṭṭakālesūti attho.",
  "anya-e0104n0:172_0": "“Ekaṃ buddhakhetta”nti idha yaṃ sandhāya vuttaṃ, taṃ niyametvā dassetuṃ “buddhakhettaṃ",
  "anya-e0104n0:172_1": "nāma tividha”ntiādi vuttaṃ. Yattake ṭhāne tathāgatassa paṭisandhiñāṇānubhāvo puññaphalasamuttejito",
  "anya-e0104n0:172_2": "saraseneva pathavī vijambhati, taṃ sabbampi buddhaṅkurassa nibbattanakhettaṃ nāmāti",
  "anya-e0104n0:172_3": "āha “jātikhettaṃ dasasahassacakkavāḷapariyanta”nti. Ānubhāvo vattatīti idha iddhimā",
  "anya-e0104n0:172_4": "cetovasippatto āṇākhettapariyāpanne yattha katthaci cakkavāḷe ṭhatvā attano atthāya",
  "anya-e0104n0:172_5": "parittaṃ katvā tattheva aññaṃ cakkavāḷaṃ gatopi kataparitto eva hoti. Atha vā tattha",
  "anya-e0104n0:172_6": "ekacakkavāḷe ṭhatvā sabbasattānaṃ atthāya paritte kate āṇākhette sabbasattānaṃ abhisambhuṇātveva",
  "anya-e0104n0:172_7": "parittānubhāvo tattha devatāhi parittāṇāya sampaṭicchitabbato. Yaṃ visayakhettaṃ",
  "anya-e0104n0:172_8": "sandhāya ekasmiṃyeva khaṇe sarena abhiviññāpanaṃ, attano rūpadassanañca paṭijānantena",
  "anya-e0104n0:172_9": "bhagavatā “yāvatā vā pana ākaṅkheyyā”ti vuttaṃ. Yatthāti yasmiṃ anantāparimāṇe visayakhette.",
  "anya-e0104n0:172_10": "Yaṃ yaṃ tathāgato ākaṅkhati, taṃ taṃ jānāti ākaṅkhāmattapaṭibaddhavuttitāya buddhañāṇassa.",
  "anya-e0104n0:172_11": "Saṇṭhahantanti vivaṭṭamānaṃ jāyamānaṃ.",
  "anya-e0104n0:173": "405. Gokhāyitakamattesūti gohi khāditabbappamāṇesu. Yanti yasmiṃ samaye. Pupphaphalūpajīviniyo ca devatā brahmaloke nibbattantīti sambandho.",
  "anya-e0104n0:174_0": "Etesanti “vassūpajīvino”tiādinā vuttasattānaṃ. Tatthāti brahmaloke. So ca kho parittābhādibrahmaloko",
  "anya-e0104n0:174_1": "veditabbo. “Paṭiladdhajjhānavasenā”ti vatvā jhānappaṭilābhassa sambhavaṃ dassetuṃ",
  "anya-e0104n0:174_2": "“tadā hī”tiādi vuttaṃ. Lokaṃ byūhenti sampiṇḍentīti lokabyūhā. Te kira disvā manussā",
  "anya-e0104n0:174_3": "tattha tattha ṭhitāpi nisinnāpi saṃvegajātā, sambhamappattā ca hutvā tesaṃ āsanne",
  "anya-e0104n0:174_4": "ṭhāne sannipatanti. Sikhābandhassa muttatāya muttasirā. Ito cito ca vidhūyamānakesatāya",
  "anya-e0104n0:174_5": "vikiṇṇakesā. Lokavināsabhayena sokavantacittatāya ativiya virūpavesadhārino. Mārisāti",
  "anya-e0104n0:174_6": "devānaṃ piyasamudācāro. Kathaṃ panete kappavuṭṭhānaṃ jānantīti? Dhammatāya sañcoditāti",
  "anya-e0104n0:174_7": "ācariyā. Tādisanimittadassanenāti eke. Brahmadevatāhi uyyojitāti apare.",
  "anya-e0104n0:175_0": "Mettādīnīti mettāmanasikārādīni kāmāvacarapuññāni. Devaloketi kāmadevaloke. Devānaṃ",
  "anya-e0104n0:175_1": "kira sukhasamphassavātaggahaṇaparicayena vāyokasiṇe jhānāni sukheneva ijjhanti. Tena",
  "anya-e0104n0:175_2": "vuttaṃ “vāyokasiṇe parikammaṃ katvā jhānaṃ paṭilabhantī”ti. Tadaññe panāti āpāyike",
  "anya-e0104n0:175_3": "sandhāyāha. Tatthāti devaloke.",
  "anya-e0104n0:176_0": "Dutiyo sūriyoti dutiyaṃ sūriyamaṇḍalaṃ. Sattasūriyanti sattasūriyapātubhāvasuttaṃ.",
  "anya-e0104n0:176_1": "Pakatisūriyeti kappavuṭṭhānakālato pubbe uppannasūriyavimāne. Kappavuṭṭhānakāle pana",
  "anya-e0104n0:176_2": "yathā aññe kāmāvacaradevā, evaṃ sūriyadevaputtopi jhānaṃ nibbattetvā brahmalokaṃ",
  "anya-e0104n0:176_3": "upapajjati, sūriyamaṇḍalaṃ pana pabhassaratarañceva tejavantatarañca hutvā pavattati.",
  "anya-e0104n0:176_4": "Taṃ antaradhāyitvā aññameva uppajjatīti apare. Gaṅgā yamunā sarabhū aciravatī mahīti",
  "anya-e0104n0:176_5": "imā pañca mahānadiyo.",
  "anya-e0104n0:177": "Pabhavāti uppattiṭṭhānabhūtā. Haṃsapātanoti mandākinimāha.",
  "anya-e0104n0:178": "Na saṇṭhātīti na tiṭṭhati.",
  "anya-e0104n0:179_0": "Pariyādinnasinehanti parikkhīṇasinehaṃ. Yāya āpodhātuyā tattha tattha pathavīdhātu",
  "anya-e0104n0:179_1": "ābandhattā sampiṇḍatā hutvā tiṭṭhati, sā chasūriyapātubhāvena parikkhayaṃ gacchati.",
  "anya-e0104n0:179_2": "Yathā cidanti yathā ca idaṃ cakkavāḷaṃ. Evaṃ koṭisatasahassacakkavāḷānipīti vipattimahāmeghuppattito",
  "anya-e0104n0:179_3": "paṭṭhāya idha vuttaṃ sabbaṃ kappavuṭṭhānaṃ, taṃ tattha atidisati.",
  "anya-e0104n0:180_0": "Palujjitvāti chijjitvā. Saṅkhāragatanti bhūtupādāyappabhedaṃ saṅkhārajātaṃ. Sabbasaṅkhāraparikkhayāti",
  "anya-e0104n0:180_1": "jhāpetabbasaṅkhāraparikkhayā. Sayampi saṅkhāragataṃ samānaṃ indhanābhāvato chārikampi",
  "anya-e0104n0:180_2": "asesetvā niḍḍahitvā vūpasamatīti āha “sappi…pe… nibbāyatī”ti.",
  "anya-e0104n0:181_0": "406. Dīghassa addhunoti saṃvaṭṭaṭṭhāyīasaṅkhyeyyakappasaṅkhātassa dīghassa kālassa",
  "anya-e0104n0:181_1": "accayena. Tālakkhandhādīti ādi-saddena sākasālādirukkhe saṅgaṇhāti. Ghanaṃ karotīti",
  "anya-e0104n0:181_2": "visarituṃ adatvā piṇḍitaṃ karoti. Tenāha “parivaṭuma”nti, vaṭṭabhāvena paricchinnaṃ.",
  "anya-e0104n0:181_3": "Tanti udakaṃ. Assāti vātassa. Vivaraṃ detīti yathā ghanaṃ karoti sampiṇḍeti, evaṃ",
  "anya-e0104n0:181_4": "tattha antaraṃ deti. Parikkhayamānanti pubbe yāva brahmalokā ekoghabhūtena vātena",
  "anya-e0104n0:181_5": "parisosiyamānatāya parikkhayaṃ gacchantaṃ. Brahmaloko pātubhavatīti yojanā. Brahmalokoti",
  "anya-e0104n0:181_6": "ca paṭhamajjhānabhūmimāha. Upari catukāmāvacaradevalokaṭṭhāneti yāmadevalokādīnaṃ",
  "anya-e0104n0:181_7": "catunnaṃ patiṭṭhānaṭṭhāne. Cātumahārājikatāvatiṃsabhavanānaṃ pana patiṭṭhānaṭṭhānāni",
  "anya-e0104n0:181_8": "pathavīsambandhatāya na tāva pātubhavanti.",
  "anya-e0104n0:182": "Rundhantīti yathā heṭṭhā na bhassati, evaṃ nirodhenti.",
  "anya-e0104n0:183_0": "“Paṭhamatarābhinibbattā”ti idaṃ āyukkhayassa sambhavadassanaṃ, tena dvinnaṃ, catunnaṃ,",
  "anya-e0104n0:183_1": "aṭṭhannaṃ vā kappānaṃ ādimhi nibbattāti dasseti. Tatoti ābhassarabrahmalokato. Parittābhaappamāṇābhāpi",
  "anya-e0104n0:183_2": "hi ābhassaraggahaṇeneva saṅgahaṃ gacchanti. “Te honti sayaṃpabhā antalikkhacarā”ti",
  "anya-e0104n0:183_3": "idaṃ upacārajjhānapuññassa mahānubhāvatāya vuttaṃ. Āluppakārakanti ālopaṃ katvā katvāti",
  "anya-e0104n0:183_4": "vadanti, āluppanaṃ vilopaṃ katvāti attho.",
  "anya-e0104n0:184": "Haṭṭhatuṭṭhāti ativiya haṭṭhā uppilāvitacittā. Nāmaṃ karontīti tathā voharanti.",
  "anya-e0104n0:185": "Sinerucakkavāḷahimavantapabbatāti ettha dīpasamuddāpīti vattabbaṃ. Tathā hi vakkhati “ninnaninnaṭṭhāne samuddā, samasamaṭṭhāne dīpā”ti. Thūpathūpāti unnatunnatā.",
  "anya-e0104n0:186_0": "Atimaññantīti atikkamitvā maññanti, hīḷentīti attho. Teneva nayenāti “ekacce vaṇṇavanto",
  "anya-e0104n0:186_1": "hontī”tiādinā vuttena nayeneva. Padālatāti evaṃnāmikā latājāti. Tassā kira pārāsavajāti",
  "anya-e0104n0:186_2": "gaḷocīti vadanti. Akaṭṭhe eva bhūmippadese paccanako akaṭṭhapāko. Akaṇoti kuṇḍakarahito.",
  "anya-e0104n0:187_0": "Sumanasaṅkhātajātipupphasadiso sumanajātipupphasadiso. Yo yo raso etassāti yaṃyaṃraso,",
  "anya-e0104n0:187_1": "odano, taṃ yaṃyaṃrasaṃ, yādisarasavantanti attho. Rasapathavī, bhūmipappaṭako, padālatā",
  "anya-e0104n0:187_2": "ca paribhuttā sudhāhāro viya khuddaṃ vinodetvā rasaharaṇīhi rasameva brūhentā tiṭṭhanti,",
  "anya-e0104n0:187_3": "na vatthuno sukhumabhāvena nissandā, sukhumabhāveneva gahaṇindhanameva ca honti.",
  "anya-e0104n0:187_4": "Odano pana paribhutto rasaṃ vaḍḍhentopi vatthuno oḷārikabhāvena nissandaṃ vissajjento",
  "anya-e0104n0:187_5": "passāvaṃ, kasaṭañca uppādetīti āha “tato pabhuti muttakarīsaṃ sañjāyatī”ti. Purimattabhāvesu",
  "anya-e0104n0:187_6": "pavattaupacārajjhānānubhāvena yāva sattasantāne kāmarāgavikkhambhanavego na samito,",
  "anya-e0104n0:187_7": "na tāva balavakāmarāgūpanissayāni itthipurisindriyāni pāturahesuṃ. Yadā panassa vicchinnatāya",
  "anya-e0104n0:187_8": "balavakāmarāgo laddhāvasaro ahosi, tadā tadupanissayāni tāni sattānaṃ attabhāvesu",
  "anya-e0104n0:187_9": "sañjāyiṃsu. Tena vuttaṃ “purisassa…pe… pātubhavatī”ti. Tenevāha “tatra suda”ntiādi.",
  "anya-e0104n0:188": "Alasajātikassāti sajjukameva taṇḍulaṃ aggahetvā paradivasassatthāya gahaṇena alasapakatikassa.",
  "anya-e0104n0:189": "Anutthunantīti anusocanti. Sammanneyyāmāti samanujāneyyāma. Noti amhesu. Sammāti sammadeva yathārahaṃ. Khīyitabbanti khīyanārahaṃ nindanīyaṃ. Garahitabbanti hīḷetabbaṃ.",
  "anya-e0104n0:190": "Ayameva bhagavā paṭibalo paggahaniggahaṃ kātunti yojanā. Rañjetīti saṅgahavatthūhi sammadeva rameti pīṇeti.",
  "anya-e0104n0:191": "Vivaṭṭaṭṭhāyīasaṅkhyeyyaṃ catusaṭṭhiantarakappasaṅgahaṃ. Vīsatiantarakappasaṅgahanti keci. Sesāsaṅkhyeyyāni kālato tena samappamāṇāneva.",
  "anya-e0104n0:192_0": "407. Mahādhārāhīti tālasālakkhandhappamāṇāhi mahatīhi khārudakadhārāhi. Samantatoti",
  "anya-e0104n0:192_1": "sabbaso. Pathavitoti pathaviyā heṭṭhimantato pabhuti. Tena hi khārudakena phuṭṭhaphuṭṭhā",
  "anya-e0104n0:192_2": "pathavīpabbatādayo udake pakkhittaloṇasakkharā viya vilīyanteva, tasmā pathavīsandhārudakena",
  "anya-e0104n0:192_3": "saddhiṃ ekūdakameva taṃ hotīti keci. Apare “pathavīsandhārakaṃ udakakkhandhañca udakasandhārakaṃ",
  "anya-e0104n0:192_4": "vāyukkhandhañca anavasesato vināsetvā sabbattha sayameva ekoghabhūtaṃ tiṭṭhatī”ti",
  "anya-e0104n0:192_5": "vadanti, taṃ yuttaṃ. Tayopi brahmaloketi parittābhaappamāṇābhaābhassarabrahmaloke,",
  "anya-e0104n0:192_6": "tayidaṃ “ayaṃ pana viseso”ti āraddhattā vuttaṃ, aññathā “chapi brahmaloke”ti vattabbaṃ",
  "anya-e0104n0:192_7": "siyā. Subhakiṇheti ukkaṭṭhaniddesena tatiyajjhānabhūmiyā upalakkhaṇaṃ. Parittāsubhaappamāṇāsubhepi",
  "anya-e0104n0:192_8": "hi āhacca udakaṃ tiṭṭhati. Heṭṭhā “ābhassare āhacca tiṭṭhatī”ti etthāpi eseva nayo.",
  "anya-e0104n0:192_9": "Tanti taṃ kappavināsakaudakaṃ. Udakānugatanti udakena anugataṃ phuṭṭhaṃ. Abhibhavitvāti vilīyāpetvā.",
  "anya-e0104n0:193": "Idamekaṃ asaṅkhyeyyanti idaṃ saṃvaṭṭasaṅkhātaṃ kappassa ekaṃ asaṅkhyeyyaṃ.",
  "anya-e0104n0:194_0": "408. Thūlaraje apagate eva pathavīnissitaṃ saṇharajaṃ apagacchatīti vuttaṃ “tato",
  "anya-e0104n0:194_1": "saṇharaja”nti. Samuṭṭhāpetīti sambandho. “Visamaṭṭhāne ṭhitamahārukkhe”ti idaṃ paṭhamaṃ",
  "anya-e0104n0:194_2": "samuṭṭhāpetabbataṃ sandhāya vuttaṃ.",
  "anya-e0104n0:195_0": "Cakkavāḷapabbatampi sinerupabbatampīti mahāpathaviyā viparivattaneneva viparivattitaṃ",
  "anya-e0104n0:195_1": "cakkavāḷapabbatampi sinerupabbatampi vāto ukkhipitvā ākāse khipati. Te cakkavāḷapabbatādayo.",
  "anya-e0104n0:195_2": "Abhihantvāti ghaṭṭetvā. Aññamaññanti ekissā lokadhātuyā cakkavāḷahimavantasineruṃ",
  "anya-e0104n0:195_3": "aññissā lokadhātuyā cakkavāḷādīhīti evaṃ aññamaññaṃ samāgamavasena ghaṭṭetvā. Sabbasaṅkhāragatanti",
  "anya-e0104n0:195_4": "pathavīsandhārakaudakaṃ, taṃsandhārakavātanti sabbaṃ saṅkhāragataṃ vināsetvā sayampi",
  "anya-e0104n0:195_5": "vinassati avaṭṭhānassa kāraṇābhāvato.",
  "anya-e0104n0:196_0": "409. Yadipi saṅkhārānaṃ ahetuko sarasanirodho vināsakābhāvato, santānanirodho pana",
  "anya-e0104n0:196_1": "hetuvirahito natthi yathā taṃ sattakāyesūti. Bhājanalokassāpi sahetukena vināsena",
  "anya-e0104n0:196_2": "bhavitabbanti hetuṃ pucchati “kiṃ kāraṇā evaṃ loko vinassatī”ti. Itaro yathā tattha",
  "anya-e0104n0:196_3": "nibbattanakasattānaṃ puññabalena paṭhamaṃ loko vivaṭṭati, evaṃ tesaṃ pāpabalena saṃvaṭṭatīti",
  "anya-e0104n0:196_4": "dassento “akusalamūlakāraṇā”ti āha. Yathā hi rāgadosamohānaṃ adhikabhāvena yathākkamaṃ",
  "anya-e0104n0:196_5": "rogantarakappo, satthantarakappo, dubbhikkhantarakappoti ime tividhā antarakappā",
  "anya-e0104n0:196_6": "vivaṭṭaṭṭhāyimhi asaṅkhyeyyakappe jāyanti, evamete yathāvuttā tayo saṃvaṭṭā rāgādīnaṃ",
  "anya-e0104n0:196_7": "adhikabhāveneva hontīti dassento “akusalamūlesu hī”tiādimāha. Ussannatareti ativiya",
  "anya-e0104n0:196_8": "ussanne. Dose ussannatare adhikataradosena viya tikkhatarena khārudakena vināso yuttoti",
  "anya-e0104n0:196_9": "vuttaṃ “dose ussannatare udakena vinassatī”ti. Pākaṭasattusadisassa dosassa aggisadisatā,",
  "anya-e0104n0:196_10": "apākaṭasattusadisassa rāgassa khārudakasadisatā ca yuttāti adhippāyena “dose ussannatare",
  "anya-e0104n0:196_11": "agginā, rāge ussannatare udakenā”ti kecivādassa adhippāyo veditabbo. Rāgo sattānaṃ",
  "anya-e0104n0:196_12": "bahulaṃ pavattatīti rāgavasena bahuso lokavināso.",
  "anya-e0104n0:197": "410. Evaṃ pasaṅgena saṃvaṭṭādike pakāsetvā idāni yathādhikataṃ nesaṃ anussaraṇākāraṃ dassetuṃ “pubbenivāsaṃ anussarantopī”tiādi āraddhaṃ.",
  "anya-e0104n0:198_0": "“Amumhi saṃvaṭṭakappe”ti idaṃ saṃvaṭṭakappassa ādito pāḷiyaṃ gahitattā vuttaṃ. Tatthāpi",
  "anya-e0104n0:198_1": "hi imassa katipayaṃ kālaṃ bhavādīsu saṃsaraṇaṃ upalabbhatīti. Saṃvaṭṭakappe vā vaṭṭamānesu",
  "anya-e0104n0:198_2": "bhavādīsu imassa upapatti ahosi, taṃdassanametaṃ daṭṭhabbaṃ. Atha vā amumhi saṃvaṭṭakappeti",
  "anya-e0104n0:198_3": "ettha vā-saddo luttaniddiṭṭho daṭṭhabbo, tena ca aniyamatthena itarāsaṅkhyeyyānampi",
  "anya-e0104n0:198_4": "saṅgaho siddho hoti. Bhave vātiādīsu kāmādibhave vā aṇḍajādiyoniyā vā devādi gatiyā",
  "anya-e0104n0:198_5": "vā nānattakāyanānattasaññīādiviññāṇaṭṭhitiyā vā sattāvāse vā khattiyādi sattanikāye",
  "anya-e0104n0:198_6": "vā. Āsinti ahosiṃ. Vaṇṇasampattiṃ vāti vā-saddena vaṇṇavipattiṃ vāti dasseti.",
  "anya-e0104n0:199": "Sālimaṃsodanāhāro vā gihikāle. Pavattaphalabhojano vā tāpasādikāle. Sāmisā gehassitā somanassādayo. Nirāmisā nekkhammassitā. Ādi-saddena vivekajasamādhijasukhādīnaṃ saṅgaho.",
  "anya-e0104n0:200_0": "“Amutrāsi”ntiādinā sabbaṃ yāvadicchakaṃ anussaraṇaṃ dassetvā idāni aññathā atthaṃ",
  "anya-e0104n0:200_1": "dassetuṃ “apicā”tiādi vuttaṃ. Tattha amutrāsinti sāmaññaniddesoyaṃ, byāpanicchālopo",
  "anya-e0104n0:200_2": "vā, amutra amutrāsinti vuttaṃ hoti. Anupubbena ārohantassa yāvadicchakaṃ anussaraṇanti",
  "anya-e0104n0:200_3": "ettha ārohantassāti paṭilomato ñāṇena pubbenivāsaṃ ārohantassa. Paccavekkhaṇanti",
  "anya-e0104n0:200_4": "anussaritānussaritassa paccavekkhaṇaṃ, na anussaraṇaṃ. Itīti vuttatthanidassanaṃ.",
  "anya-e0104n0:200_5": "Tañca kho yathārahato, na yathānupubbatoti dassento “nāmagottavasenā”tiādimāha. Vaṇṇādīhīti",
  "anya-e0104n0:200_6": "vaṇṇāhāravedayitāyuparicchedehi. Odātotīti ettha iti-saddo ādiattho, pakārattho vā,",
  "anya-e0104n0:200_7": "tena evamādi evaṃpakāranānattatoti dassitaṃ hoti.",
  "anya-e0104n0:201": "Pubbenivāsānussatiñāṇakathāvaṇṇanā niṭṭhitā.",
  "anya-e0104n0:202": "Cutūpapātañāṇakathāvaṇṇanā",
  "anya-e0104n0:203_0": "411. Cutiyāti cavane. Upapāteti upapajjane. Samīpatthe cetaṃ bhummavacanaṃ, cutikkhaṇasāmantā,",
  "anya-e0104n0:203_1": "upapattikkhaṇasāmantā cāti vuttaṃ hoti. Tathā hi vakkhati “ye pana āsannacutikā”tiādi.",
  "anya-e0104n0:203_2": "Dibbacakkhuñāṇeneva sattānaṃ cuti ca upapatti ca ñāyatīti āha “dibbacakkhuñāṇatthanti",
  "anya-e0104n0:203_3": "vuttaṃ hotī”ti. Dibbasadisattātiādīsu yaṃ vattabbaṃ, taṃ heṭṭhā vuttameva. Ayaṃ pana",
  "anya-e0104n0:203_4": "viseso – tattha “sotadhātū”ti padaṃ apekkhitvā itthiliṅgavasena vuttaṃ, idha napuṃsakaliṅgavasena",
  "anya-e0104n0:203_5": "vattabbaṃ. Tattha ca ālokapariggahena payojanaṃ natthi, idha atthīti vuttaṃ “ālokapariggahena",
  "anya-e0104n0:203_6": "mahājutikattāpi dibba”nti, kasiṇālokānuggahena pattabbattā, sayaṃ ñāṇālokapharaṇabhāvena",
  "anya-e0104n0:203_7": "ca mahājutikabhāvatoti attho. Mahājutikampi hi “dibba”nti vuccati “dibbamidaṃ byamha”ntiādīsu.",
  "anya-e0104n0:203_8": "Mahāgatikattāti mahanīyagamanattā, vimhayanīyapavattikattāti attho. Vimhayanīyā hissa",
  "anya-e0104n0:203_9": "pavatti tirokuṭṭādigatarūpadassanato. “Dibbasadisattā”ti ca hīnūpamādassanaṃ devatānaṃ",
  "anya-e0104n0:203_10": "dibbacakkhutopi imassa mahānubhāvattā. Tena dibbacakkhulābhāya yogino parikammakaraṇaṃ",
  "anya-e0104n0:203_11": "tappaṭipakkhābhibhavassa atthato tassa vijayicchā nāma hoti, dibbacakkhulābhī ca",
  "anya-e0104n0:203_12": "iddhimā devatānaṃ vacanaggahaṇakkhamanadhammadānavasena mahāmoggallānattherādayo",
  "anya-e0104n0:203_13": "viya dānaggahaṇalakkhaṇe, vohāre ca pavatteyyāti evaṃ vihāravijayicchāvohārajutigatisaṅkhātānaṃ",
  "anya-e0104n0:203_14": "atthānaṃ vasena imassa abhiññāñāṇassa dibbacakkhubhāvasiddhito. Saddavidū ca tesu",
  "anya-e0104n0:203_15": "eva atthesu divu-saddaṃ icchantīti vuttaṃ “taṃ sabbaṃ saddasatthānusārena veditabba”nti.",
  "anya-e0104n0:204_0": "Dassanaṭṭhenāti rūpadassanabhāvena. Cakkhunā hi sattā rūpaṃ passanti. Yathā maṃsacakkhu",
  "anya-e0104n0:204_1": "viññāṇādhiṭṭhitaṃ samavisamaṃ ācikkhantaṃ viya pavattati, na tathā idaṃ. Idaṃ pana",
  "anya-e0104n0:204_2": "sayameva tato sātisayaṃ cakkhukiccakārīti āha “cakkhukiccakaraṇena cakkhumivātipi",
  "anya-e0104n0:204_3": "cakkhū”ti. “Diṭṭhivisuddhihetuttā”ti saṅkhepato vuttamatthaṃ vivarituṃ “yo hī”tiādi",
  "anya-e0104n0:204_4": "vuttaṃ. Ucchedadiṭṭhiṃ gaṇhāti parato upapattiyā adassanato etthevāyaṃ satto ucchinno,",
  "anya-e0104n0:204_5": "evamitarepīti. Navasattapātubhāvadiṭṭhiṃ gaṇhāti lābhī adhiccasamuppattiko viya.",
  "anya-e0104n0:204_6": "Buddhaputtā passantiyevāti uttarapadāvadhāraṇaṃ, na purimapadāvadhāraṇaṃ. Evaṃ hi",
  "anya-e0104n0:204_7": "jayaddisajātakādīhi avirodho siddho hoti.",
  "anya-e0104n0:205_0": "Manussānaṃ idanti mānusakaṃ, manussānaṃ gocarabhūtaṃ rūpārammaṇaṃ. Tadaññassa pana",
  "anya-e0104n0:205_1": "dibbatirohitātisukhumādibhedassa rūpassa dassanato atikkantamānusakaṃ. Evarūpañca",
  "anya-e0104n0:205_2": "manussūpacāraṃ atikkantaṃ nāma hotīti āha “manussūpacāraṃ atikkamitvā rūpadassanenā”ti.",
  "anya-e0104n0:205_3": "Evaṃ visayamukhena dassetvā idāni visayīmukhena dassetuṃ “mānusakaṃ vā”tiādi vuttaṃ.",
  "anya-e0104n0:205_4": "Tatthāpi maṃsacakkhātikkamo tassa kiccātikkameneva daṭṭhabbo.",
  "anya-e0104n0:206_0": "Dibbacakkhunāti dibbacakkhuñāṇenapi. Daṭṭhuṃ na sakkā khaṇassa atiittaratāya atisukhumatāya",
  "anya-e0104n0:206_1": "kesañci rūpassa. Apica dibbacakkhussa paccuppannaṃ rūpārammaṇaṃ, tañca purejātapaccayabhūtaṃ,",
  "anya-e0104n0:206_2": "na ca āvajjanaparikammehi vinā mahaggatassa pavatti atthi, nāpi uppajjamānameva rūpaṃ",
  "anya-e0104n0:206_3": "ārammaṇapaccayo bhavituṃ sakkoti, bhijjamānaṃ vā. Tasmā “cutūpapātakkhaṇe rūpaṃ dibbacakkhunā",
  "anya-e0104n0:206_4": "daṭṭhuṃ na sakkā”ti suvuttametaṃ. Yadi dibbacakkhuñāṇaṃ rūpārammaṇameva, atha kasmā",
  "anya-e0104n0:206_5": "“satte passatī”ti vuttanti? Yebhuyyena sattasantānagatarūpadassanato evaṃ vuttaṃ.",
  "anya-e0104n0:206_6": "Sattagahaṇassa vā kāraṇabhāvato vohāravasena vuttantipi keci. Te cavamānāti adhippetāti",
  "anya-e0104n0:206_7": "sambandho. Evarūpeti na cutūpapātakkhaṇasamaṅginoti adhippāyo.",
  "anya-e0104n0:207_0": "Mohūpanissayaṃ nāma kammaṃ nihīnaṃ nihīnaphalaṃ hotīti āha “mohanissandayuttattā”ti.",
  "anya-e0104n0:207_1": "Tabbiparīteti tassa hīḷitādibhāvassa viparīte, ahīḷite anohīḷite anoññāte anavaññāte",
  "anya-e0104n0:207_2": "cittīkateti attho. Suvaṇṇeti sundaravaṇṇe. Dubbaṇṇeti asundaravaṇṇe. Sā panāyaṃ suvaṇṇadubbaṇṇatā",
  "anya-e0104n0:207_3": "yathākkamaṃ kammassa adosadosūpanissayatāya hotīti āha “adosanissandayuttattā”tiādi.",
  "anya-e0104n0:207_4": "Sundaraṃ gatiṃ gatā sugatāti āha “sugatigate”ti, sugatiṃ upapanneti attho. Alobhajjhāsayā",
  "anya-e0104n0:207_5": "sattā vadaññū vigatamaccherā alobhūpanissayena kammunā subhagā samiddhā hontīti āha",
  "anya-e0104n0:207_6": "“alobhanissandayuttattā vā aḍḍhe mahaddhane”ti. Dukkhaṃ gatiṃ gatā duggatāti āha",
  "anya-e0104n0:207_7": "“duggatigate”ti. Lobhajjhāsayā sattā luddhā maccharino lobhūpanissayena kammunā duggatā",
  "anya-e0104n0:207_8": "durupetā hontīti āha “lobhanissandayuttattā vā dalidde appannapāne”ti.",
  "anya-e0104n0:208_0": "Upacitanti phalāvahabhāvena kataṃ. Yathā kataṃ hi kammaṃ phaladānasamatthaṃ hoti,",
  "anya-e0104n0:208_1": "tathā kataṃ upacitaṃ. Cavamānetiādīhi dibbacakkhukiccaṃ vuttanti visayamukhena visayībyāpāramāha.",
  "anya-e0104n0:208_2": "Purimehīti vā “dibbena cakkhunā”tiādīni padāni sandhāya vuttaṃ. Ādīhīti ettha ca-saddo",
  "anya-e0104n0:208_3": "luttaniddiṭṭho. Tasmā “dibbena…pe… passatī”ti imehi, “cavamāne”tiādīhi ca dibbacakkhukiccaṃ vuttanti attho.",
  "anya-e0104n0:209_0": "Iminā pana padenāti “yathākammūpage satte pajānātī”ti iminā vākyena. Idha bhikkhūti",
  "anya-e0104n0:209_1": "imasmiṃ sāsane bhikkhu, dibbacakkhuñāṇalābhīti adhippāyo. So ca dibbacakkhuñāṇalābhī",
  "anya-e0104n0:209_2": "nerayike ca satte paccakkhato disvā ṭhito. Evaṃ manasi karotīti tesaṃ nerayikānaṃ",
  "anya-e0104n0:209_3": "nirayasaṃvattaniyassa kammassa ñātukāmatāvasena pādakajjhānaṃ samāpajjitvā vuṭṭhāya",
  "anya-e0104n0:209_4": "parikammavasena manasi karoti. Kiṃ nu khotiādi manasikāravidhidassanaṃ. Evaṃ pana",
  "anya-e0104n0:209_5": "parikammaṃ katvā pādakajjhānaṃ samāpajjitvā vuṭṭhitassa taṃ kammaṃ ārammaṇaṃ katvā",
  "anya-e0104n0:209_6": "āvajjanaṃ uppajjati, tasmiṃ niruddhe cattāri, pañca vā javanāni javantītiādi sabbaṃ",
  "anya-e0104n0:209_7": "vuttanayameva. “Visuṃ parikammaṃ nāma natthī”ti idaṃ pana dibbacakkhuñāṇena vinā",
  "anya-e0104n0:209_8": "yathākammūpagañāṇassa visuṃ parikammaṃ natthīti adhippāyena vuttaṃ. Evañcetaṃ icchitabbaṃ,",
  "anya-e0104n0:209_9": "aññathā yathākammūpagañāṇassa mahaggatabhāvo eva na siyā. Devānaṃ dassanepi eseva",
  "anya-e0104n0:209_10": "nayo. Nerayikadevaggahaṇaṃ cettha nidassanamattaṃ daṭṭhabbaṃ. Ākaṅkhamāno hi dibbacakkhulābhī",
  "anya-e0104n0:209_11": "aññagatikesupi evaṃ paṭipajjatiyeva. Tathā hi vakkhati “apāyaggahaṇena tiracchānayoniṃ",
  "anya-e0104n0:209_12": "dīpetī”ti, “sugatiggahaṇena manussagatipi saṅgayhatī”ti ca. Taṃ nirayasaṃvattaniyaṃ",
  "anya-e0104n0:209_13": "kammaṃ ārammaṇaṃ etassāti taṃkammārammaṇaṃ. Phārusakavanādīsūti ādi-saddena cittalatāvanādīnaṃ saṅgaho.",
  "anya-e0104n0:210_0": "Yathā cimassāti yathā ca imassa yathākammūpagañāṇassa visuṃ parikammaṃ natthi, evaṃ",
  "anya-e0104n0:210_1": "anāgataṃsañāṇassapīti visuṃ parikammābhāvaṃ nidasseti. Tattha kāraṇamāha “dibbacakkhupādakāneva",
  "anya-e0104n0:210_2": "hi imānī”ti. Tatrāyamadhippāyo – yathā dibbacakkhulābhī nirayādiabhimukhaṃ ālokaṃ",
  "anya-e0104n0:210_3": "vaḍḍhetvā, nerayikādike satte disvā tehi pubbe āyūhitaṃ nirayasaṃvattaniyādikaṃ kammaṃ",
  "anya-e0104n0:210_4": "tādisena samādānena, tajjena ca manasikārena parikkhate citte yāthāvato jānāti, evaṃ",
  "anya-e0104n0:210_5": "yassa yassa sattassa samanantarā anāgataṃ attabhāvaṃ ñātukāmo taṃ taṃ odissa ālokaṃ",
  "anya-e0104n0:210_6": "vaḍḍhetvā tena tena atīte, etarahi vā āyūhitaṃ tassa nibbattakaṃ kammaṃ yathākammūpagañāṇena",
  "anya-e0104n0:210_7": "disvā tena nibbattetabbaṃ anāgataṃ attabhāvaṃ ñātukāmo tādisena samādānena, tajjena",
  "anya-e0104n0:210_8": "ca manasikārena parikkhate citte yāthāvato jānāti. Eseva nayo tato paresupi attabhāvesu.",
  "anya-e0104n0:210_9": "Etaṃ anāgataṃsañāṇaṃ nāma. Yasmā etaṃ dvayaṃ dibbacakkhuñāṇe satiyeva sijjhati, nāsati.",
  "anya-e0104n0:210_10": "Tena vuttaṃ “imāni dibbacakkhunā saheva ijjhantī”ti.",
  "anya-e0104n0:211_0": "Kāyena duṭṭhu caritaṃ, kāyato vā uppannaṃ kilesapūtikattā duṭṭhaṃ caritaṃ kāyaduccaritanti",
  "anya-e0104n0:211_1": "evaṃ yojetabbo. Kāyoti cettha copanakāyo adhippeto. Kāyaviññattivasena pavattaṃ akusalaṃ",
  "anya-e0104n0:211_2": "kāyakammaṃ kāyaduccaritanti. Itaresūti vacīmanoduccaritesu. Yasmiṃ santāne kammaṃ",
  "anya-e0104n0:211_3": "katūpacitaṃ, asatissa antarupacchede vipākārahabhāvassa avigacchanato so tena sahitoyevāti",
  "anya-e0104n0:211_4": "vattabboti āha “samannāgatāti samaṅgībhūtā”ti. “Anatthakāmā hutvā”ti etena mātāpitaro",
  "anya-e0104n0:211_5": "viya puttānaṃ, ācariyupajjhāyā viya ca nissitakānaṃ atthakāmā hutvā garahakā upavādakā",
  "anya-e0104n0:211_6": "na hontīti dasseti. Guṇaparidhaṃsanenāti vijjamānānaṃ guṇānaṃ viddhaṃsanena, vināsanenāti",
  "anya-e0104n0:211_7": "attho. Nanu ca antimavatthunāpi upavādo guṇaparidhaṃsanamevāti? Saccametaṃ. Guṇāti",
  "anya-e0104n0:211_8": "panettha jhānādivisesā uttarimanussadhammā adhippetāti sīlaparidhaṃsanaṃ visuṃ gahitaṃ.",
  "anya-e0104n0:211_9": "Tenāha “natthi imesaṃ samaṇadhammo”tiādi. Samaṇadhammoti ca sīlasaṃyamaṃ sandhāya",
  "anya-e0104n0:211_10": "vadati. Jānaṃ vāti yaṃ upavadati, tassa ariyabhāvaṃ jānanto vā. Ajānaṃ vāti ajānanto",
  "anya-e0104n0:211_11": "vā. Jānanaṃ ajānanaṃ cettha appamāṇaṃ, ariyabhāvo eva pamāṇaṃ. Tenāha “ubhayathāpi",
  "anya-e0104n0:211_12": "ariyūpavādova hotī”ti. “Ariyo”ti pana ajānato aduṭṭhacittasseva tattha ariyaguṇābhāvaṃ",
  "anya-e0104n0:211_13": "pavedentassa guṇaparidhaṃsanaṃ na hotīti tassa ariyūpavādo natthīti vadanti. Satekicchaṃ",
  "anya-e0104n0:211_14": "pana hoti khamāpanena, na anantariyaṃ viya atekicchaṃ.",
  "anya-e0104n0:212_0": "Rujjhatīti tudati, dukkhaṃ vedanaṃ uppādetīti attho. Tanti taṃ theraṃ, taṃ vā kiriyaṃ.",
  "anya-e0104n0:212_1": "Jānanto eva thero “atthi te, āvuso, patiṭṭhā”ti pucchi. Itaropi saccābhisamayo sāsane",
  "anya-e0104n0:212_2": "patiṭṭhāti āha “sotāpanno aha”nti. Thero taṃ karuṇāyamāno “khīṇāsavo tayā upavadito”ti attānaṃ āvikāsi.",
  "anya-e0104n0:213": "Sace navakatarā honti tasmiṃ vihāre bhikkhū. Sammukhā akhamāpentepīti purato khamāpane asambhavantepi. “Akhamante”ti vā pāṭho. Taṃ sotāpannassa vasena veditabbaṃ.",
  "anya-e0104n0:214": "Parinibbutamañcaṭṭhānanti pūjākaraṇaṭṭhānaṃ sandhāyāha.",
  "anya-e0104n0:215_0": "Samādātabbaṭṭhena samādānāni, kammāni samādānāni yesaṃ, te kammasamādānā, micchādiṭṭhivasena",
  "anya-e0104n0:215_1": "kammasamādānā, hetuatthaṃ vā antogadhaṃ katvā micchādiṭṭhivasena pare kammesu samādāpakā",
  "anya-e0104n0:215_2": "micchādiṭṭhikammasamādānā. Tayimamatthaṃ dassento “micchādiṭṭhivasenā”tiādimāha.",
  "anya-e0104n0:215_3": "Sīlasampannotiādi paripakkindriyassa maggasamaṅgino vasena vuttaṃ. Aggamaggaṭṭhe",
  "anya-e0104n0:215_4": "pana vattabbameva natthi. Aññanti arahattaṃ. Evaṃsampadanti yathā taṃ avassambhāvī,",
  "anya-e0104n0:215_5": "evamidampīti attho. Taṃ vācaṃ appahāyātiādīsu ariyūpavādaṃ sandhāya “puna evarūpiṃ",
  "anya-e0104n0:215_6": "vācaṃ na vakkhāmī”ti vadanto vācaṃ pajahati nāma, “puna evarūpaṃ cittaṃ na uppādessāmī”ti",
  "anya-e0104n0:215_7": "cintento cittaṃ pajahati nāma, “puna evarūpiṃ diṭṭhiṃ na gaṇhissāmī”ti pajahanto",
  "anya-e0104n0:215_8": "diṭṭhiṃ pajahati nāma, tathā akaronto neva pajahati, na paṭinissajjati. Yathābhataṃ",
  "anya-e0104n0:215_9": "nikkhitto, evaṃ nirayeti yathā nirayapālehi āharitvā niraye ṭhapito, evaṃ niraye",
  "anya-e0104n0:215_10": "ṭhapitoyevāti attho. Micchādiṭṭhivasena akattabbaṃ nāma pāpaṃ natthi, yato saṃsārakhāṇubhāvopi",
  "anya-e0104n0:215_11": "nāma hotīti āha “micchādiṭṭhiparamāni, bhikkhave, vajjānī”ti.",
  "anya-e0104n0:216_0": "“Ucchinnabhavanettiko, bhikkhave, tathāgatassa kāyo tiṭṭhati, ayañceva kāyo, bahiddhā",
  "anya-e0104n0:216_1": "ca nāmarūpa”nti evamādīsu viya idha kāya-saddo khandhapañcakavisayoti āha “kāyassa",
  "anya-e0104n0:216_2": "bhedāti upādinnakkhandhapariccāgā”ti. Avītarāgassa maraṇato paraṃ nāma bhavantarūpādānamevāti",
  "anya-e0104n0:216_3": "āha “paraṃ maraṇāti tadanantaraṃ abhinibbattikkhandhaggahaṇe”ti. Yena tiṭṭhati, tassa",
  "anya-e0104n0:216_4": "upacchedeneva kāyo bhijjatīti āha “kāyassa bhedāti jīvitindriyassa upacchedā”ti.",
  "anya-e0104n0:217_0": "Eti imasmā sukhanti ayo, puññanti āha “puññasammatā ayā”ti. Ayanti etasmā sukhānīti",
  "anya-e0104n0:217_1": "āyo, puññakammādisukhasādhanaṃ. Tenāha “sukhānaṃ vā āyassa abhāvā”ti. Iyati assādiyatīti",
  "anya-e0104n0:217_2": "ayo, assādoti āha “assādasaññito ayo”ti.",
  "anya-e0104n0:218_0": "Nāgarājādīnanti ādi-saddena supaṇṇādīnaṃ saṅgaho. Asurasadisanti petāsurasadisaṃ.",
  "anya-e0104n0:218_1": "Soti asurakāyo. Sabbasamussayehīti sabbehi sampattisamussayehi. Vuttavipariyāyenāti",
  "anya-e0104n0:218_2": "“suṭṭhu caritaṃ, sobhanaṃ vā caritaṃ anavajjattā”tiādinā “kāyaduccaritenā”tiādīnaṃ",
  "anya-e0104n0:218_3": "padānaṃ vuttassa atthassa vipariyāyena.",
  "anya-e0104n0:219": "Nigamanavacanaṃ vuttassevatthassa puna vacananti katvā. Ayamettha saṅkhepatthoti “dibbena cakkhunā…pe… passatī”ti ettha ayaṃ yathāvutto saṅkhepattho.",
  "anya-e0104n0:220_0": "412. Kasiṇārammaṇanti aṭṭhannampi kasiṇānaṃ vasena kasiṇārammaṇaṃ. Sabbākārenāti",
  "anya-e0104n0:220_1": "“cuddasavidhena cittaparidamanena aṭṭhaṅgasamannāgamena bhūmipādapadamūlasampādanenā”ti",
  "anya-e0104n0:220_2": "iminā sabbappakārena. Abhinīhārakkhamaṃ dibbacakkhuñāṇābhimukhaṃ pesanārahaṃ pesanayoggaṃ",
  "anya-e0104n0:220_3": "katvā. Āsannaṃ kātabbanti dibbacakkhuñāṇuppattiyā samīpabhūtaṃ kātabbaṃ. Tattha upacārajjhānaṃ",
  "anya-e0104n0:220_4": "paguṇataraṃ katvā ārammaṇañca vaḍḍhetabbaṃ. Tenāha “upacārajjhānagocaraṃ katvā vaḍḍhetvā",
  "anya-e0104n0:220_5": "ṭhapetabba”nti. Tatthāti tasmiṃ vaḍḍhite kasiṇārammaṇe. Appanāti jhānavasena appanā.",
  "anya-e0104n0:220_6": "Na hi akataparikammassa abhiññāvasena appanā ijjhati. Tenāha “pādakajjhānanissayaṃ",
  "anya-e0104n0:220_7": "hotī”ti, pādakajjhānārammaṇaṃ hotīti attho. Na parikammanissayanti parikammassa taṃ",
  "anya-e0104n0:220_8": "kasiṇārammaṇaṃ apassayo na hoti. Tathā sati rūpadassanaṃ na siyā. Imesūti yathāvuttesu",
  "anya-e0104n0:220_9": "tejokasiṇādīsu tīsu kasiṇesu. Uppādetvāti upacārajjhānuppādanena uppādetvā. Upacārajjhānapavattiyā",
  "anya-e0104n0:220_10": "hi saddhiṃ paṭibhāganimittuppatti. Tatthāti kasiṇaniddese.",
  "anya-e0104n0:221_0": "Antoyeva rūpagataṃ passitabbaṃ na bahiddhā vikkhepāpattihetubhāvato. Parikammassa",
  "anya-e0104n0:221_1": "vāro atikkamatīti idha parikammaṃ nāma yathāvuttakasiṇārammaṇaṃ upacārajjhānaṃ, taṃ",
  "anya-e0104n0:221_2": "rūpagataṃ passato na pavattati. Kasiṇālokavasena ca rūpagatadassanaṃ, kasiṇāloko",
  "anya-e0104n0:221_3": "ca parikammavasenāti tadubhayampi parikammassa appavattiyā na hoti. Tenāha “tato",
  "anya-e0104n0:221_4": "āloko antaradhāyati, tasmiṃ antarahite rūpagatampi na dissatī”ti. Rūpagataṃ passato",
  "anya-e0104n0:221_5": "parikammassa vāro atikkamati, parikammamatikkantassa kasiṇārammaṇaṃ ñāṇaṃ na hotīti",
  "anya-e0104n0:221_6": "rūpagataṃ na dissati, kathaṃ pana paṭipajjitabbanti āha “athānenā”tiādi. Evaṃ anukkamenāti",
  "anya-e0104n0:221_7": "punappunaṃ pādakajjhānaṃ samāpajjitvā tato tato vuṭṭhāya abhiṇhaṃ ālokassa pharaṇavasena",
  "anya-e0104n0:221_8": "āloko thāmagato hoti ciraṭṭhāyī. Tathā ca sati tattha sucirampi rūpagataṃ passateva.",
  "anya-e0104n0:221_9": "Tena vuttaṃ “ettha āloko…pe… hotī”ti.",
  "anya-e0104n0:222_0": "Svāyamattho tiṇukkūpamāya vibhāvetabboti dassento āha “rattiṃ tiṇukkāyā”tiādi. Tattha",
  "anya-e0104n0:222_1": "punappunaṃ pavesananti punappunaṃ pādakajjhānasamāpajjanaṃ. Thāmagatālokassa yathāparicchedena",
  "anya-e0104n0:222_2": "ṭhānanti yattakaṃ ṭhānaṃ paricchinditvā kasiṇaṃ vaḍḍhitaṃ, thāmagatassa ālokassa",
  "anya-e0104n0:222_3": "tattakaṃ pharitvā avaṭṭhānaṃ.",
  "anya-e0104n0:223_0": "Anāpāthagatanti āpāthagamanayogyassa vasena vuttaṃ. Antokucchigatādi pana tadabhāvato",
  "anya-e0104n0:223_1": "tena visesitabbameva. Tadevāti dibbacakkhumeva. Etthāti etesu rūpamārabbha pavattacittesu.",
  "anya-e0104n0:223_2": "Rūpadassanasamatthanti rūpaṃ sabhāvato vibhāvanasamatthaṃ cakkhuviññāṇaṃ viya. Pubbabhāgacittānīti",
  "anya-e0104n0:223_3": "āvajjanaparikammasaṅkhātāni pubbabhāgacittāni. Tāni hi ārammaṇaṃ karontānipi na yāthāvato",
  "anya-e0104n0:223_4": "taṃ vibhāvetvā pavattanti āvajjanasampaṭicchanacittāni viya.",
  "anya-e0104n0:224_0": "Taṃ panetaṃ dibbacakkhu. Paripanthoti antarāyiko. Jhānavibbhantakoti jhānummattako",
  "anya-e0104n0:224_1": "jhānabhāvanāmukhena ummādappatto. Appamattena bhavitabbanti “dibbacakkhu mayā adhigata”nti",
  "anya-e0104n0:224_2": "santosaṃ anāpajjitvā vipassanānuyogavasena vā saccābhisamayavasena vā appamattena bhavitabbaṃ.",
  "anya-e0104n0:225_0": "“Evaṃ passitukāmenā”tiādinā dibbacakkhussa nānāvajjanaparikammañceva dibbacakkhuñāṇañca",
  "anya-e0104n0:225_1": "dassitaṃ, na tassa uppattikkamoti taṃ dassetuṃ “tatrāya”ntiādi vuttaṃ. Taṃ heṭṭhā",
  "anya-e0104n0:225_2": "vuttanayattā suviññeyyameva.",
  "anya-e0104n0:226": "Cutūpapātañāṇakathāvaṇṇanā niṭṭhitā.",
  "anya-e0104n0:227": "Pakiṇṇakakathāvaṇṇanā",
  "anya-e0104n0:228_0": "413. Itīti evaṃ vuttappakārenāti attho. Tena “so evaṃ samāhite citte”tiādinā yathādassitapāḷigatiṃ,",
  "anya-e0104n0:228_1": "tassā atthavivaraṇanayañca paccāmasati. Saccesu viya ariyasaccāni khandhesu upādānakkhandhā",
  "anya-e0104n0:228_2": "antogadhā. Tadubhaye ca sabhāvato, samudayato, atthaṅgamato, assādato, ādīnavato,",
  "anya-e0104n0:228_3": "nissaraṇato ca yathābhūtaṃ sayambhuñāṇena avedi aññāsi paṭivijjhi pavedesi vāti sātisayena",
  "anya-e0104n0:228_4": "pañcakkhandhāvabodhena bhagavāva thometabboti āha “pañcakkhandhavidū”ti. Ñatvā viññeyyāti",
  "anya-e0104n0:228_5": "sambandho. Tāsūti pañcasu abhiññāsu. Taggahaṇeneva ca paribhaṇḍañāṇānaṃ gahitattā",
  "anya-e0104n0:228_6": "“pañcā”ti vuttaṃ. Tenāha “etāsu hī”tiādi.",
  "anya-e0104n0:229_0": "Tattha paribhaṇḍañāṇānīti parivārañāṇāni. Yathā hi sinerussa parivāraṭṭhānāni yāni",
  "anya-e0104n0:229_1": "taṃsiddhiyā siddhāni mekhalaṭṭhānāni paribhaṇḍānīti vuccanti, evaṃ imānipi dibbacakkhusiddhiyā",
  "anya-e0104n0:229_2": "siddhāni tassa paribhaṇḍānīti vuttāni. Idhāgatānīti ettha idhāti yathādassitāni suttapadāni",
  "anya-e0104n0:229_3": "sandhāya vuttaṃ. Tato aññesu pana sāmaññaphalādīsu manomayañāṇampi visuṃ abhiññāñāṇabhāvena āgataṃ.",
  "anya-e0104n0:230_0": "“Tesū”ti idaṃ paccāmasanaṃ kiṃ tikānaṃ, udāhu ārammaṇānanti? Kiñcettha yadi tikānaṃ,",
  "anya-e0104n0:230_1": "tadayuttaṃ. Na hi tikesu abhiññāñāṇāni pavattanti. Atha ārammaṇānaṃ, tampi ayuttaṃ.",
  "anya-e0104n0:230_2": "Na hi aññaṃ uddisitvā aññassa paccāmasanaṃ yuttanti. Yathā icchati, tathā bhavatu",
  "anya-e0104n0:230_3": "tāva tikānaṃ, nanu vuttaṃ “na hi tikesu abhiññāñāṇāni pavattantī”ti? Nāyaṃ virodho",
  "anya-e0104n0:230_4": "tikavohārena ārammaṇānaṃyeva gayhamānattā. Atha vā pana hotu ārammaṇānaṃ, nanu vuttaṃ",
  "anya-e0104n0:230_5": "“na hi aññaṃ uddisitvā aññassa paccāmasanaṃ yutta”nti? Ayampi na doso yathāvuttakāraṇenevāti.",
  "anya-e0104n0:231_0": "414. Asatipi vatthubhede bhūmikālasantānabhedavasena bhinnesu sattasu ārammaṇesu.",
  "anya-e0104n0:231_1": "Tikavasena hesa bhedo gahito. Iddhividhañāṇassa maggārammaṇatāya abhāvato idha maggārammaṇatiko",
  "anya-e0104n0:231_2": "na labbhati. Tanti iddhividhañāṇaṃ. Kāyaṃ cittasannissitaṃ katvātiādīsu yaṃ vattabbaṃ,",
  "anya-e0104n0:231_3": "taṃ heṭṭhā vuttameva. Upayogaladdhanti laddhaupayogavacanaṃ. Dutiyāvibhattivasena",
  "anya-e0104n0:231_4": "vuttaṃ “kāyaṃ pariṇāmetī”ti. Tenāha “rūpakāyārammaṇato”ti, rūpakāyassa vaṇṇārammaṇatoti attho.",
  "anya-e0104n0:232_0": "Tadeva cittanti yadeva kāyavasena cittapariṇāmane vuttaṃ pādakajjhānacittaṃ, tadeva.",
  "anya-e0104n0:232_1": "Rāmagāme cetiyaṃ ṭhapetvā sesesu sattasu cetiyesu dhātuyo iddhiyā āharitvā rājagahe",
  "anya-e0104n0:232_2": "bhūmigharamaṇḍape kataṃ mahādhātunidhānaṃ. “Ime gandhā”tiādinā paccuppanne gandhādike",
  "anya-e0104n0:232_3": "gahetvāpi asussanādivisesayuttaṃ anāgatameva nesaṃ rūpaṃ adhiṭṭhānacittassa ārammaṇaṃ",
  "anya-e0104n0:232_4": "hoti anāgatādhiṭṭhānattā. Vattaniyasenāsanaṃ nāma viñjhāṭaviyaṃ vihāro. Dadhirasanti",
  "anya-e0104n0:232_5": "dadhimaṇḍo, taṃ adhiṭṭhahantassa anāgataṃ dadhivaṇṇaṃ ārammaṇaṃ hoti. Paccuppannārammaṇaṃ",
  "anya-e0104n0:232_6": "hoti paccuppannassa rūpakāyassa ārammaṇakaraṇato.",
  "anya-e0104n0:233": "Sakāyacittānanti attano kāyassa, cittassa ca.",
  "anya-e0104n0:234": "415. Saddo ca paritto sabbassa rūpassa kāmāvacarabhāvato. Vijjamānamevāti vattamānaṃyeva.",
  "anya-e0104n0:235_0": "416. Sotāpannassa cittanti sotāpannassa āveṇikaṃ cittaṃ. Sakadāgāmissātiādīsupi eseva",
  "anya-e0104n0:235_1": "nayo. Yāva arahato netabbanti “sakadāgāmī anāgāmino cittaṃ na jānāti, anāgāmī arahato”ti",
  "anya-e0104n0:235_2": "evaṃ netabbaṃ. Sabbesanti sabbesaṃ ariyānaṃ jānāti, ko pana vādo anariyānaṃ. Aññopi",
  "anya-e0104n0:235_3": "ca uparimo anāgāmiādi heṭṭhimassa sakadāgāmiādikassa cittaṃ jānātīti sambandho.",
  "anya-e0104n0:236_0": "Atītassa, anāgatassa ca parassa cittassa jānanaṃ sambhavati, paccuppannassa pana",
  "anya-e0104n0:236_1": "na sambhavatīti adhippāyena pucchati “kathaṃ paccuppannaṃ ārammaṇaṃ hotī”ti. Itaro",
  "anya-e0104n0:236_2": "yattha sambhavati, taṃdassanatthaṃ paccuppannaṃ tāva vibhajitvā dassento “paccuppannaṃ",
  "anya-e0104n0:236_3": "nāma tividha”ntiādimāha. Tattha uppādaṭṭhitibhaṅgappattanti uppādaṃ, ṭhitiṃ, bhaṅgañca",
  "anya-e0104n0:236_4": "pattaṃ, khaṇattayapariyāpannanti attho. Etthantare ekadvesantativārā veditabbāti",
  "anya-e0104n0:236_5": "etthantare pavattā rūpasantativārā ekadvesantativārā nāmāti veditabbāti attho. Ālokaṭṭhānato",
  "anya-e0104n0:236_6": "ovarakaṃ paviṭṭhassa pageva tattha nisinnassa viya yāva rūpagataṃ pākaṭaṃ hoti. Tattha",
  "anya-e0104n0:236_7": "upaḍḍhavelā avibhūtavārā, upaḍḍhavelā vibhūtavārā, tadubhayaṃ gahetvā “dve santativārā”ti",
  "anya-e0104n0:236_8": "vuttaṃ. Tayidaṃ na sabbasādhāraṇaṃ, ekaccassa sīghampi pākaṭaṃ hotīti “ekadvesantativārā”ti",
  "anya-e0104n0:236_9": "ekaggahaṇampi kataṃ, atiparittasabhāvautuādisamuṭṭhānā vā ekadvesantativārā veditabbā.",
  "anya-e0104n0:237_0": "Tīre akkantaudakalekhā nāma kālussiyaṃ gatā tīrasamīpe udakarāji. Yāva na vippasīdatīti",
  "anya-e0104n0:237_1": "kālussiyavigamena yāva vippasannā na hoti. Keci pana “atinte tīre allapādena akkante",
  "anya-e0104n0:237_2": "yāva pāde udakalekhā na vippasīdati, na saṃsīdati, na vūpasammatī”ti evamettha atthaṃ",
  "anya-e0104n0:237_3": "vadanti. Te panete kiriyābhedena vuttā kālavisesā, na aññamaññaṃ samasamā, ūnādhikabhāgavantova",
  "anya-e0104n0:237_4": "daṭṭhabbā. Dve tayo javanavārā kāmāvacarajavanavasena veditabbā, na itarajavanavasena.",
  "anya-e0104n0:237_5": "Na hi te parimitakālā, anantarā pavattabhavaṅgādayopi tadantogadhāva daṭṭhabbā. Tadubhayanti",
  "anya-e0104n0:237_6": "rūpārūpasantatidvayaṃ.",
  "anya-e0104n0:238_0": "Ekabhavaparicchinnanti paṭisandhicutiparicchinnaṃ. Ekabhavapariyāpannaṃ dhammajātaṃ",
  "anya-e0104n0:238_1": "etarahīti vattabbaṃ addhāpaccuppannaṃ nāma. Manoti sasampayuttaṃ viññāṇamāha. Dhammāti",
  "anya-e0104n0:238_2": "ārammaṇadhammā. Manoti vā manāyatanaṃ. Dhammāti vedanādayo arūpakkhandhā. Ubhayametaṃ",
  "anya-e0104n0:238_3": "paccuppannanti addhāpaccuppannaṃ hontaṃ etaṃ ubhayaṃ hotīti attho. Viññāṇanti nikantiviññāṇaṃ.",
  "anya-e0104n0:238_4": "Tañhi tasmiṃ paccuppanne chandarāgavasena paṭibaddhaṃ hoti. Abhinandatīti taṇhādiṭṭhābhinandanāhi",
  "anya-e0104n0:238_5": "abhinandati. Tathābhūto ca vatthupariññāya abhāvato tesu paccuppannesu dhammesu saṃhīrati",
  "anya-e0104n0:238_6": "taṇhādiṭṭhīhi ākaḍḍhīyati. Ettha ca dvādasāyatanānaṃ “etaṃ paccuppanna”nti āgatattā",
  "anya-e0104n0:238_7": "tattha pavatto chandarāgo addhāpaccuppannārammaṇo, na khaṇapaccuppannārammaṇoti viññāyatīti",
  "anya-e0104n0:238_8": "dassento “yaṃ sandhāya bhaddekarattasutte…pe… saṃhīratīti vutta”nti āha. “Paccuppannañca",
  "anya-e0104n0:238_9": "yo dhammaṃ, tattha tattha vipassatī”ti etthāpi vipassanācittaṃ khaṇapaccuppannaṃ,",
  "anya-e0104n0:238_10": "vipassitabbadhammā addhāpaccuppannāti gahetabbaṃ. Aññathā vipassanāva na sambhaveyya.",
  "anya-e0104n0:238_11": "“Khaṇapaccuppannaṃ pāḷiyaṃ āgata”nti na vuttaṃ tassa vasena ārammaṇakaraṇassa aṭṭhakathāyaṃ anāgatattā.",
  "anya-e0104n0:239_0": "Kecīti abhayagirivāsino. Ekakkhaṇe cittaṃ uppajjatīti iddhicittassa uppattisamakālameva",
  "anya-e0104n0:239_1": "paracittassapi uppattisambhavatoti yuttidassanaṃ. Yathā ākāsetiādi sadisūdāharaṇaṃ.",
  "anya-e0104n0:239_2": "Taṃ pana tesaṃ vacanaṃ ayuttaṃ. Kasmā? Maggaphalavīthito aññattha aniṭṭhe ṭhāne āvajjanajavanānaṃ",
  "anya-e0104n0:239_3": "nānārammaṇabhāvappattidosatoti yuttivacanaṃ.",
  "anya-e0104n0:240_0": "Yadi evaṃ kathaṃ cetopariyañāṇaṃ paccuppannārammaṇaṃ hotīti āha “santatipaccuppannaṃ",
  "anya-e0104n0:240_1": "panā”tiādi. Addhāpaccuppannaṃ pana javanavārena dīpetabbaṃ, na sakalena paccuppannaddhunāti adhippāyo.",
  "anya-e0104n0:241_0": "Tatrāyaṃ dīpanātiādi javanavārassa addhāpaccuppannabhāvadīpanamukhena iddhicittassa",
  "anya-e0104n0:241_1": "pavattiākāradīpanaṃ. Itarānīti āvajjanaparikammacittāni. Ettha ca “kecī”ti yadipi",
  "anya-e0104n0:241_2": "abhayagirivāsino adhippetā, te pana cittassa ṭhitikkhaṇaṃ na icchantīti “ṭhitikkhaṇe",
  "anya-e0104n0:241_3": "vā paṭivijjhatī”ti na vattabbaṃ siyā. Tathā ye “iddhimassa ca parassa ca ekakkhaṇe",
  "anya-e0104n0:241_4": "cittaṃ uppajjatī”ti vadanti, tesaṃ “ṭhitikkhaṇe vā bhaṅgakkhaṇe vā paṭivijjhatī”ti",
  "anya-e0104n0:241_5": "vacanaṃ na sameti. Na hi tasmiṃ khaṇadvaye uppajjamānaṃ paracittena saha ekakkhaṇe",
  "anya-e0104n0:241_6": "uppajjati nāmāti. Ṭhitibhaṅgakkhaṇesu ca uppajjamānaṃ ekadesaṃ paccuppannārammaṇaṃ,",
  "anya-e0104n0:241_7": "ekadesaṃ atītārammaṇaṃ āpajjati. Yañca vuttaṃ “parassa cittaṃ jānissāmīti rāsivasena",
  "anya-e0104n0:241_8": "mahājanassa citte āvajjite”ti, ettha ca mahājano atthato pare anekapuggalāti “paresaṃ",
  "anya-e0104n0:241_9": "cittaṃ jānissāmī”ti āvajjanappavatti vattabbā siyā. Athāpi parassāti mahājanassāti",
  "anya-e0104n0:241_10": "attho sambhaveyya, tathāpi tassa ekapuggalasseva vā cittarāsiṃ āvajjitvā ekassa paṭivijjhanaṃ",
  "anya-e0104n0:241_11": "ayuttaṃ. Na hi rāsiāvajjanaṃ ekadesāvajjanaṃ hotīti, tasmā tehi “mahājanassa citte",
  "anya-e0104n0:241_12": "āvajjite”tiādi na vattabbaṃ.",
  "anya-e0104n0:242_0": "Yaṃ pana te vadanti “yasmā iddhimassa ca parassa ca ekakkhaṇe cittaṃ uppajjatī”ti.",
  "anya-e0104n0:242_1": "Tatthāyaṃ adhippāyo yutto siyā, cetopariyañāṇalābhī parassa cittaṃ ñātukāmo pādakajjhānaṃ",
  "anya-e0104n0:242_2": "samāpajjitvā vuṭṭhāya atītādivibhāgaṃ akatvā cittasāmaññena “imassa cittaṃ jānāmi,",
  "anya-e0104n0:242_3": "imassa cittaṃ jānāmī”ti parikammaṃ katvā puna pādakajjhānaṃ samāpajjitvā vuṭṭhāya",
  "anya-e0104n0:242_4": "sāmaññeneva cittaṃ āvajjitvā tiṇṇaṃ, catunnaṃ vā parikammānaṃ anantarā cetopariyañāṇena",
  "anya-e0104n0:242_5": "paracittaṃ paṭivijjhati vibhāveti rūpaṃ viya dibbacakkhunā. Tato paraṃ pana kāmāvacaracittehi",
  "anya-e0104n0:242_6": "sarāgādivavatthānaṃ hoti nīlādivavatthānaṃ viya. Tattha dibbacakkhunā diṭṭhahadayavatthurūpassa",
  "anya-e0104n0:242_7": "sattassa abhimukhībhūtassa cittasāmaññena cittaṃ āvajjayamānaṃ āvajjanaṃ abhimukhībhūtaṃ",
  "anya-e0104n0:242_8": "vijjamānaṃ cittaṃ ārammaṇaṃ katvā cittaṃ āvajjeti. Parikammāni ca taṃ taṃ vijjamānaṃ",
  "anya-e0104n0:242_9": "cittaṃ cittasāmaññeneva ārammaṇaṃ katvā cittajānanaparikammāni hutvā pavattanti.",
  "anya-e0104n0:242_10": "Cetopariyañāṇaṃ pana vijjamānaṃ cittaṃ paṭivijjhantaṃ vibhāventaṃ tena saha ekakkhaṇe eva uppajjati.",
  "anya-e0104n0:243_0": "Tattha yasmā santānassa santānaggahaṇato ekattavasena āvajjanādīni “citta”ntveva",
  "anya-e0104n0:243_1": "pavattāni. Tañca cittameva, yaṃ cetopariyañāṇena vibhāvitaṃ. Tasmā samānākārappavattito",
  "anya-e0104n0:243_2": "na aniṭṭhe maggaphalavīthito aññasmiṃ ṭhāne nānārammaṇatā āvajjanajavanānaṃ hoti.",
  "anya-e0104n0:243_3": "Paccuppannārammaṇañca parikammaṃ paccuppannārammaṇassa cetopariyañāṇassa āsevanapaccayena",
  "anya-e0104n0:243_4": "paccayoti siddhaṃ hoti. Atītattiko ca evaṃ upapanno hoti. Aññathā santatipaccuppanne,",
  "anya-e0104n0:243_5": "addhāpaccuppanne ca “paccuppanna”nti idha vuccamāne atītānāgatānañca paccuppannatā",
  "anya-e0104n0:243_6": "āpajjeyya. Tathā ca sati “paccuppanno dhammo paccuppannassa dhammassa anantarapaccayena",
  "anya-e0104n0:243_7": "paccayo”ti vattabbaṃ siyā, na ca taṃ vuttaṃ. “Atīto dhammo paccuppannassa dhammassa",
  "anya-e0104n0:243_8": "anantarapaccayena paccayo. Purimā purimā atītā khandhā pacchimānaṃ pacchimānaṃ paccuppannānaṃ",
  "anya-e0104n0:243_9": "khandhānaṃ anantara …pe… anulomaṃ gotrabhussā”tiādi vacanato na addhāsantatipaccuppannesveva",
  "anya-e0104n0:243_10": "ca anantarātītā cattāro khandhā atītāti viññāyanti. Na ca abhidhammamātikāyaṃ āgatassa",
  "anya-e0104n0:243_11": "paccuppannapadassa addhāsantatipaccuppannapadatthatā katthaci pāḷiyaṃ vuttā. Tasmā",
  "anya-e0104n0:243_12": "tehi iddhimassa ca parassa ca ekakkhaṇe cittuppattiyā cetopariyañāṇassa paccuppannārammaṇatā",
  "anya-e0104n0:243_13": "vuttā. Yadā pana “yaṃ imassa cittaṃ pavattaṃ, taṃ jānāmi. Yaṃ bhavissati, taṃ jānāmī”ti",
  "anya-e0104n0:243_14": "vā ābhogaṃ katvā pādakajjhānasamāpajjanādīni karoti, tadā āvajjanaparikammāni, cetopariyañāṇañca",
  "anya-e0104n0:243_15": "atītānāgatārammaṇāneva honti āvajjaneneva vibhāgassa katattā.",
  "anya-e0104n0:244_0": "Ye pana “iddhimā parassa cittaṃ jānitukāmo āvajjeti, āvajjanaṃ khaṇapaccuppannaṃ",
  "anya-e0104n0:244_1": "ārammaṇaṃ katvā teneva saha nirujjhati. Tato cattāri, pañca vā javanāni, yesaṃ pacchimaṃ",
  "anya-e0104n0:244_2": "iddhicittaṃ, sesāni kāmāvacarāni, tesaṃ sabbesampi tadeva niruddhaṃ cittaṃ ārammaṇaṃ",
  "anya-e0104n0:244_3": "hoti, na ca tāni nānārammaṇāni honti addhānavasena paccuppannārammaṇattā”ti idaṃ",
  "anya-e0104n0:244_4": "vacanaṃ nissāya “āvajjanajavanānaṃ paccuppannātītārammaṇabhāvepi nānārammaṇatābhāvo",
  "anya-e0104n0:244_5": "viya ekadviticatupañcacittakkhaṇānāgatesupi cittesu āvajjitesu āvajjanajavanānaṃ",
  "anya-e0104n0:244_6": "yathāsambhavaṃ anāgatapaccuppannātītārammaṇabhāvepi nānārammaṇatā na siyā. Tena catupañcacittakkhaṇānāgate",
  "anya-e0104n0:244_7": "āvajjite anāgatārammaṇaparikammānantaraṃ khaṇapaccuppannārammaṇaṃ cetopariyañāṇaṃ",
  "anya-e0104n0:244_8": "siddha”nti vadanti. Tesaṃ vādo “anāgatārammaṇo dhammo paccuppannārammaṇassa dhammassa",
  "anya-e0104n0:244_9": "āsevanapaccayena paccayo, paccuppannārammaṇo dhammo atītārammaṇassa dhammassa āsevanapaccayena",
  "anya-e0104n0:244_10": "paccayo”ti imesaṃ pañhānaṃ anuddhaṭattā, gaṇanāya ca “āsevane tīṇī”ti vuttattā na",
  "anya-e0104n0:244_11": "sijjhati. Na hi kusalakiriyāmahaggataṃ anāsevanaṃ atthīti. Etassa ca vādassa nissayabhāvo",
  "anya-e0104n0:244_12": "āvajjanajavanānaṃ khaṇapaccuppannaniruddhārammaṇatāvacanassa na sijjhati, “yaṃ pavattaṃ,",
  "anya-e0104n0:244_13": "pavattissati cā”ti visesaṃ akatvā gahaṇe āvajjanassa anāgataggahaṇābhāvaṃ, tadabhāvā",
  "anya-e0104n0:244_14": "javanānampi vattamānaggahaṇābhāvañca sandhāyeva tassa vuttattā. Tadā hi bhavaṅgacalanānantaraṃ",
  "anya-e0104n0:244_15": "abhimukhībhūtameva cittaṃ ārabbha āvajjanā pavattatīti jānanacittassapi vattamānārammaṇabhāve",
  "anya-e0104n0:244_16": "āvajjanajānanacittānaṃ sahaṭṭhānadosāpattiyā, rāsiekadesāvajjanapaṭivedhe sampattasampattāvajjanajānane",
  "anya-e0104n0:244_17": "ca aniṭṭhe ṭhāne āvajjanajavanānaṃ nānārammaṇabhāvadosāpattiyā ca yaṃ vuttaṃ “khaṇapaccuppannaṃ",
  "anya-e0104n0:244_18": "cittaṃ cetopariyañāṇassa ārammaṇaṃ hotī”ti, taṃ ayuttanti paṭikkhipitvā yathāvuttadosāpattiṃ,",
  "anya-e0104n0:244_19": "kālavasena ca addhāsantatipaccuppannārammaṇattā nānārammaṇatābhāvaṃ disvā āvajjanajavanānaṃ",
  "anya-e0104n0:244_20": "vattamānataṃ niruddhārammaṇabhāvo vuttoti. Tampi vacanaṃ purimavādino nānujāneyyuṃ.",
  "anya-e0104n0:244_21": "Tasmiṃ hi sati “āvajjanā kusalāna”ntiādīsu (paṭṭhā 1.1.417) viya aññapadasaṅgahitassa",
  "anya-e0104n0:244_22": "anantarapaccayavidhānato “paccuppannārammaṇaāvajjanā atītārammaṇānaṃ khandhānaṃ anantarapaccayena",
  "anya-e0104n0:244_23": "paccayo”ti ca vattabbaṃ siyā, na ca vuttanti.",
  "anya-e0104n0:245_0": "Kasmā panevaṃ cetopariyañāṇassa paccuppannārammaṇatā vicāritā, nanu “atīto dhammo",
  "anya-e0104n0:245_1": "paccuppannassa dhammassa, anāgato dhammo paccuppannassa dhammassa ārammaṇapaccayena",
  "anya-e0104n0:245_2": "paccayo”ti etesaṃ vibhaṅgesu “atītā khandhā iddhividhañāṇassa cetopariyañāṇassa pubbenivāsānussatiñāṇassa",
  "anya-e0104n0:245_3": "yathākammūpagañāṇassa āvajjanāya ārammaṇapaccayena paccayo, anāgatā khandhā iddhividhañāṇassa",
  "anya-e0104n0:245_4": "cetopariyañāṇassa anāgataṃsañāṇassa āvajjanāya ārammaṇapaccayena paccayo”ti, uppannattike",
  "anya-e0104n0:245_5": "ca “anuppannā khandhā uppādino khandhā iddhividhañāṇassa cetopariyañāṇassa anāgataṃsañāṇassa",
  "anya-e0104n0:245_6": "āvajjanāya ārammaṇapaccayena paccayo”ti cetopariyañāṇaggahaṇaṃ katvā “paccuppanno",
  "anya-e0104n0:245_7": "dhammo paccuppannassa dhammassā”ti etassa vibhaṅge “paccuppannā khandhā iddhividhañāṇassa",
  "anya-e0104n0:245_8": "āvajjanāya ārammaṇapaccayena paccayo”ti, uppannattike ca “uppannā khandhā iddhividhañāṇassa",
  "anya-e0104n0:245_9": "āvajjanāya ārammaṇapaccayena paccayo”ti ettakasseva vuttattā paccuppanne citte cetopariyañāṇaṃ",
  "anya-e0104n0:245_10": "nappavattatīti viññāyati. Yadi hi pavatteyya, purimesu viya itaresu ca cetopariyañāṇaggahaṇaṃ",
  "anya-e0104n0:245_11": "kattabbaṃ siyāti? Saccaṃ kattabbaṃ, nayadassanavasena pana taṃ saṃkhittanti aññāya pāḷiyā viññāyati.",
  "anya-e0104n0:246_0": "“Atītārammaṇo dhammo paccuppannārammaṇassa dhammassa ārammaṇapaccayena paccayo, anāgatārammaṇo",
  "anya-e0104n0:246_1": "dhammo paccuppannārammaṇassa, paccuppannārammaṇo dhammo paccuppannārammaṇassā”ti",
  "anya-e0104n0:246_2": "etesaṃ hi vibhaṅgesu “cetopariyañāṇena atītārammaṇapaccuppannacittasamaṅgissa cittaṃ",
  "anya-e0104n0:246_3": "jānāti, atītārammaṇā paccuppannā khandhā cetopariyañāṇassa āvajjanāya ārammaṇapaccayena",
  "anya-e0104n0:246_4": "paccayo, cetopariyañāṇena anāgatārammaṇapaccuppannacittasamaṅgissa cittaṃ jānāti,",
  "anya-e0104n0:246_5": "anāgatārammaṇā paccuppannā khandhā cetopariyañāṇassa āvajjanāya ārammaṇapaccayena",
  "anya-e0104n0:246_6": "paccayo, cetopariyañāṇena paccuppannārammaṇapaccuppannacittasamaṅgissa cittaṃ jānāti,",
  "anya-e0104n0:246_7": "paccuppannārammaṇā paccuppannā khandhā cetopariyañāṇassa āvajjanāya ārammaṇapaccayena",
  "anya-e0104n0:246_8": "paccayo”ti cetopariyañāṇassa paccuppannārammaṇe pavatti vuttāti. Tenevāyaṃ vicāraṇā katāti veditabbā.",
  "anya-e0104n0:247_0": "417. Tesanti tesu dvīsu ñāṇesūti niddhāraṇe sāmivacanaṃ. Cittameva ārammaṇaṃ cetopariyañāṇattāti",
  "anya-e0104n0:247_1": "adhippāyo. Tenāha “aññaṃ khandhaṃ vā khandhappaṭibaddhaṃ vā na jānātī”ti. Tattha",
  "anya-e0104n0:247_2": "khandhappaṭibaddhaṃ nāmagottādi. Yadi evaṃ kathaṃ maggārammaṇanti āha “maggasampayuttacittārammaṇattā",
  "anya-e0104n0:247_3": "pana pariyāyato maggārammaṇanti vutta”nti. Cetanāmattameva ārammaṇaṃ, tathā hi taṃ",
  "anya-e0104n0:247_4": "“yathākammūpagañāṇa”nti vuccatīti adhippāyo. Khandhappaṭibaddhesūti ettha nibbānampi",
  "anya-e0104n0:247_5": "khandhappaṭibaddhameva. Khandhehi visayīkatattāti vadanti. Tathā hi vuttaṃ aṭṭhasāliniyaṃ",
  "anya-e0104n0:247_6": "“atīte buddhā maggaṃ bhāvayiṃsu, phalaṃ sacchākaṃsu, anupādisesāya nibbānadhātuyā",
  "anya-e0104n0:247_7": "parinibbāyiṃsūti chinnavaṭumakānussaraṇavasena maggaphalanibbānapaccavekkhaṇatopi",
  "anya-e0104n0:247_8": "appamāṇārammaṇa”nti. Tattha maggaphalapaccavekkhaṇāni tāva pubbenivāsānussatiñāṇena",
  "anya-e0104n0:247_9": "maggaphalesu ñāṇesu pavattanti. Nibbānapaccavekkhaṇañca nibbānārammaṇesu appamāṇadhammesu",
  "anya-e0104n0:247_10": "ñāṇesūti maggādipaccavekkhaṇāni pubbenivāsānussatiñāṇassa appamāṇārammaṇataṃ sādhentīti",
  "anya-e0104n0:247_11": "veditabbāni. “Appamāṇā khandhā pubbenivāsānussatiñāṇassa ārammaṇapaccayena paccayo”icceva",
  "anya-e0104n0:247_12": "hi vuttaṃ, na vuttaṃ “nibbāna”nti. Tasmā pubbenivāsañāṇena eva maggaphalapaccavekkhaṇakicce",
  "anya-e0104n0:247_13": "vuccamānepi nibbānapaccavekkhaṇatā na sakkā vattuṃ. Aṭṭhakathāyaṃ pana nibbānārammaṇatā nidassitā.",
  "anya-e0104n0:248_0": "Kusalā khandhāti iddhividhapubbenivāsānāgataṃsañāṇāpekkho bahuvacananiddeso, na cetopariyayathākammūpagañāṇāpekkhāti",
  "anya-e0104n0:248_1": "tesaṃ catukkhandhārammaṇabhāvassa asādhakoti ce? Na, aññattha “avitakkavicāramattā",
  "anya-e0104n0:248_2": "khandhā ca vicāro ca cetopariyañāṇassa pubbenivāsānussatiñāṇassa anāgataṃsañāṇassa",
  "anya-e0104n0:248_3": "ārammaṇapaccayena paccayo”ti, “savitakkasavicārā khandhā ca vitakko ca cetopariyañāṇassa",
  "anya-e0104n0:248_4": "pubbenivāsānussatiñāṇassa anāgataṃsañāṇassa ārammaṇapaccayena paccayo”ti ca vuttattā",
  "anya-e0104n0:248_5": "cetopariyañāṇāpekkhāpi bahuvacananiddesoti imassa atthassa siddhito. Evampi yathākammūpagañāṇassa",
  "anya-e0104n0:248_6": "“avitakkavicāramattā khandhā ca vicāro cā”tiādīsu avuttattā catukkhandhārammaṇatā",
  "anya-e0104n0:248_7": "na sijjhatīti? Na, tattha avacanassa aññakāraṇattā. Yathākammūpagañāṇena hi kammasaṃsaṭṭhā",
  "anya-e0104n0:248_8": "cattāro khandhā kammamukhena gayhati. Tañhi yathā cetopariyañāṇaṃ purimaparikammavasena",
  "anya-e0104n0:248_9": "avitakkādivibhāgaṃ, sarāgādivibhāgañca cittaṃ vibhāveti, na evaṃ vibhāgaṃ vibhāveti.",
  "anya-e0104n0:248_10": "Kammavaseneva pana samudāyaṃ vibhāveti, tasmā “avitakkavicāramattā khandhā ca vicāro",
  "anya-e0104n0:248_11": "cā”tiādike vibhāgakaraṇe taṃ na vuttaṃ, na catukkhandhānārammaṇatoti. Idaṃ panassa",
  "anya-e0104n0:248_12": "akāraṇanti keci. Tatthāpi “pubbenivāsānussatiñāṇassa yathākammūpagañāṇassa anāgataṃsañāṇassā”ti",
  "anya-e0104n0:248_13": "paṭhanti eva. Na hi taṃ kusalākusalavibhāgaṃ viya savitakkādivibhāgaṃ kammaṃ vibhāvetuṃ",
  "anya-e0104n0:248_14": "asamatthaṃ. Duccaritasucaritavibhāvanampi hi lobhādialobhādisampayogavibhāgavisesavibhāvanaṃ hotīti.",
  "anya-e0104n0:249_0": "“Pubbenivāsānussatiñāṇaṃ nāmagottānussaraṇakāle na vattabbārammaṇa”nti ettakameva",
  "anya-e0104n0:249_1": "aṭṭhakathāyaṃ vuttaṃ. Nāmagottaṃ pana khandhūpanibandho sammutisiddho byañjanattho,",
  "anya-e0104n0:249_2": "na byañjananti. Ayamettha amhākaṃ khantīti ācariyassāyaṃ attano mati. Yaṃ pana vuttaṃ",
  "anya-e0104n0:249_3": "“na byañjana”nti, tassa samatthanaṃ “byañjanañhī”tiādi.",
  "anya-e0104n0:250": "419. Kāmāvacare nibbattissatīti nibbattikkhandhajānanamāha.",
  "anya-e0104n0:251_0": "420. Etthāti etasmiṃ ajjhattārammaṇattikavasena abhiññāñāṇānaṃ, ārammaṇavicāre. “Ajjhattārammaṇañceva",
  "anya-e0104n0:251_1": "bahiddhārammaṇañcā”ti ekajjhaṃ gahetvā yaṃ vuttaṃ porāṇaṭṭhakathāyaṃ, taṃ “kālena…pe…",
  "anya-e0104n0:251_2": "hotiyevā”ti iminā adhippāyena vuttanti attho. Na hi ajjhattabahiddhā nāma visuṃ ekaṃ",
  "anya-e0104n0:251_3": "atthi, nāpi taṃ ekajjhaṃ ārammaṇaṃ karīyatīti. Yadi evaṃ tiko eva na pūrati padadvayāsaṅgahitassa",
  "anya-e0104n0:251_4": "tatiyassa atthantarassa abhāvato, na, pakārabhedavisayattā tikaniddesassa. Tathā",
  "anya-e0104n0:251_5": "hi aṭṭhakathāyaṃ “te eva tippakārepi dhamme”ti vuttaṃ. Te eva ajjhattādivasena tividhepi",
  "anya-e0104n0:251_6": "dhammeti attho. Ettha hi “te eva dhamme”ti avatvā “tippakāre”ti vacanaṃ pakārabhedanibandhanā",
  "anya-e0104n0:251_7": "ayaṃ tikadesanāti dassanatthaṃ. Yathā hi kusalattikādīnaṃ desanā yathārahaṃ dhammānaṃ",
  "anya-e0104n0:251_8": "jātisampayogappahānasikkhābhūmiārammaṇappabhedaniyamakālādibhedanibandhanā, na evamayaṃ",
  "anya-e0104n0:251_9": "jātiādibhedanibandhanā, nāpi sanidassanattikahetudukādidesanā viya sabhāvādibhedanibandhanā,",
  "anya-e0104n0:251_10": "atha kho pakārabhedanibandhanā. Pañceva hi khandhā sasantatipariyāpannataṃ upādāya",
  "anya-e0104n0:251_11": "“ajjhattā”ti vuttā, parasantatipariyāpannataṃ upādāya “bahiddhā”ti, tadubhayaṃ upādāya",
  "anya-e0104n0:251_12": "“ajjhattabahiddhā”ti. Tenāha “anindriyabaddharūpañca nibbānañca ṭhapetvā sabbe dhammā",
  "anya-e0104n0:251_13": "siyā ajjhattā, siyā bahiddhā, siyā ajjhattabahiddhā”ti. Nanu cettha atthantarābhāvato,",
  "anya-e0104n0:251_14": "pakārantarassa ca anāmaṭṭhattā tatiyo rāsi natthīti? Nayidamevaṃ. Yadipi hi paṭhamapadena",
  "anya-e0104n0:251_15": "asaṅgahitasaṅgaṇhanavasena dutiyapadassa pavattattā sabbepi sabhāvadhammā padadvayeneva",
  "anya-e0104n0:251_16": "pariggahitā, tehi pana visuṃ visuṃ gahitadhamme ekajjhaṃ gahaṇavasena tatiyapadaṃ",
  "anya-e0104n0:251_17": "vuttanti attheva tatiyo rāsi. Na hi samudāyo avayavo hoti, bhinnavatthuke pana dhamme",
  "anya-e0104n0:251_18": "adhiṭṭhānabhedaṃ amuñcitvā ekajjhaṃ gahaṇaṃ na sambhavatīti kālena ajjhattaṃ, kālena",
  "anya-e0104n0:251_19": "bahiddhā jānanakāleti vuttanti daṭṭhabbaṃ.",
  "anya-e0104n0:252": "Abhiññāniddesavaṇṇanā niṭṭhitā.",
  "anya-e0104n0:253": "Iti terasamaparicchedavaṇṇanā.",
  "anya-e0104n0:254": "14. Khandhaniddesavaṇṇanā",
  "anya-e0104n0:255": "Paññākathāvaṇṇanā",
  "anya-e0104n0:256_0": "421. Sabbākārenāti upacārākāro, appanākāro, vasībhāvākāro, vitakkādisamatikkamākāro,",
  "anya-e0104n0:256_1": "rūpādīhi virajjanākāro, cuddasadhā cittassa paridamanākāro, pañcavidhaānisaṃsādhigamākāroti",
  "anya-e0104n0:256_2": "evamādinā sabbena bhāvanākārena.",
  "anya-e0104n0:257_0": "Tadanantarāti “cittaṃ pañña”nti evaṃ desanākkamena, paṭipattikkamena ca tassa samādhissa",
  "anya-e0104n0:257_1": "anantarā. Paññā bhāvetabbā samādhibhāvanāya samannāgatena bhikkhunāti sambandho.",
  "anya-e0104n0:257_2": "“Paññañca bhāvaya”nti evaṃ atisaṅkhepadesitattā, gāthāvaṇṇanāyaṃ vā “samādhisilāyaṃ",
  "anya-e0104n0:257_3": "sunisitaṃ vipassanāpaññāsattha”nti evaṃ ativiya saṅkhepena bhāsitattā ayaṃ sā paññāti",
  "anya-e0104n0:257_4": "sabhāvato viññātumpi tāva na sukarā. Bhāvanāvidhānassa pana adassitattā pageva bhāvetuṃ",
  "anya-e0104n0:257_5": "na sukarāti sambandho. Pucchanaṭṭhena pañhā, kammaṃ kiriyā karaṇaṃ, pañhāva kammaṃ",
  "anya-e0104n0:257_6": "pañhākammaṃ, pucchanapayogoti attho.",
  "anya-e0104n0:258_0": "Kā paññāti sarūpapucchā. Kenaṭṭhena paññāti kena atthena paññāti vuccati, “paññā”ti",
  "anya-e0104n0:258_1": "padaṃ kaṃ abhidheyyatthaṃ nissāya pavattanti attho. Sā panāyaṃ paññā sabhāvato, kiccato,",
  "anya-e0104n0:258_2": "upaṭṭhānākārato, āsannakāraṇato ca kathaṃ jānitabbāti āha “kānassā lakkhaṇarasapaccupaṭṭhānapadaṭṭhānānī”ti.",
  "anya-e0104n0:258_3": "Katividhāti pabhedapucchā. Kasmā panettha saṃkilesavodānapucchā na gahitāti? Vuccate",
  "anya-e0104n0:258_4": "– lokuttarāya tāva paññāya nattheva saṃkileso. Asati ca tasmiṃ kuto vodānapucchāti",
  "anya-e0104n0:258_5": "tadubhayaṃ na gahitaṃ. Lokiyāya pana tāni bhāvanāvidhāne eva antogadhānīti katvā",
  "anya-e0104n0:258_6": "visuṃ na gahitāni maggāmaggañāṇadassanavisuddhiantogadhattā, samādhibhāvanāyaṃ vā",
  "anya-e0104n0:258_7": "vuttanayānusārena veditabbānīti na gahitāni. Paṭipatti nāma diṭṭhānisaṃse eva hotīti",
  "anya-e0104n0:258_8": "āha “paññābhāvanāya ko ānisaṃso”ti.",
  "anya-e0104n0:259_0": "422. Tatrāti tasmiṃ, tassa vā pañhākammassa. Vissajjananti vivaraṇaṃ. Pucchito hi",
  "anya-e0104n0:259_1": "attho avibhāvitattā nigūḷho muṭṭhiyaṃ kato viya tiṭṭhati, tassa vivaraṇaṃ vissajjanaṃ",
  "anya-e0104n0:259_2": "vibhūtabhāvakaraṇato. Kā paññāti kāmañcāyaṃ sarūpapucchā, vibhāgavantānaṃ pana sabhāvavibhāvanaṃ",
  "anya-e0104n0:259_3": "vibhāgadassanamukheneva hotīti vibhāgo tāva anavasesato dassetabbo. Taṃdassanena",
  "anya-e0104n0:259_4": "ca ayamādīnavoti dassetuṃ “paññā bahuvidhā”tiādi vuttaṃ. Tattha bahuvidhāti kusalādivasena",
  "anya-e0104n0:259_5": "anekavidhā. Nānappakārāti atthajāpikādibhedena, sutamayañāṇādibhedena ca nānāvidhā.",
  "anya-e0104n0:259_6": "Taṃ sabbanti taṃ anavasesaṃ paññāvibhāgaṃ. Na sādheyyāti vipassanābhāvanāya saddhiṃ",
  "anya-e0104n0:259_7": "maggabhāvanā idha adhippetattho. Tāya hi taṇhājaṭāvijaṭanaṃ, tañca na sādheyya. Anavasesato",
  "anya-e0104n0:259_8": "hi paññāpabhede vissajjiyamāne “ekavidhena ñāṇavatthū”tiādiko sabbo ñāṇavatthu vibhaṅge,",
  "anya-e0104n0:259_9": "suttantesu ca tattha tattha āgato paññāpabhedo. Sakalopi vā abhidhammanayo āharitvā",
  "anya-e0104n0:259_10": "vissajjetabbo bhaveyya, tathā ca sati yvāyaṃ idha paññābhāvanāvidhi adhippeto, tassa",
  "anya-e0104n0:259_11": "vissajjanāya okāsova na bhaveyya. Kiñca yvāyaṃ ṭhānāṭhānakammantaravipākantarādivisaye",
  "anya-e0104n0:259_12": "paññāya pavattibhedo, sopi yathārahaṃ saddhiṃ phalāphalabhedena vibhajitvā vissajjetabbo",
  "anya-e0104n0:259_13": "siyā. So ca pana vissajjiyamāno aññadatthu vikkhepāya saṃvatteyya, yathā taṃ avisaye.",
  "anya-e0104n0:259_14": "Tenāha “uttari ca vikkhepāya saṃvatteyyā”ti. Kusalacittasampayuttaṃ vipassanāñāṇanti",
  "anya-e0104n0:259_15": "ettha kusala-ggahaṇena duvidhampi abyākataṃ nivatteti, tathā “atthi saṃkiliṭṭhapaññā”ti",
  "anya-e0104n0:259_16": "evaṃ pavattaṃ micchāvādaṃ paṭisedheti. Vipassanāñāṇa-ggahaṇena sesakusalapaññā.",
  "anya-e0104n0:260_0": "423. Sañjānanavijānanākāravisiṭṭhanti sañjānanākāravijānanākārehi sātisayaṃ. Yato",
  "anya-e0104n0:260_1": "nānappakārato jānanaṃ jānanabhāvo visayaggahaṇākāro. So hi nesaṃ samāno, na sañjānanādiākāro.",
  "anya-e0104n0:260_2": "Pītakantīti ettha iti-saddo ādiattho, tena “lohitakaṃ odātaṃ dīghaṃ rassa”ntiādike",
  "anya-e0104n0:260_3": "saññāya gahetabbākāre saṅgaṇhāti. Sañjānanamattamevāti ettha sañjānanaṃ nāma “nīlaṃ",
  "anya-e0104n0:260_4": "pīta”ntiādikaṃ ārammaṇe vijjamānaṃ vā avijjamānaṃ vā saññānimittaṃ katvā jānanaṃ.",
  "anya-e0104n0:260_5": "Tathā hesā puna sañjānanapaccayanimittakaraṇarasā. Matta-saddena visesanivattiatthena",
  "anya-e0104n0:260_6": "vijānanapajānanākāre nivatteti, eva-saddena kadācipi imissā te visesā natthevāti",
  "anya-e0104n0:260_7": "avadhāreti. Tenāha “aniccaṃ dukkha”ntiādi. Tattha viññāṇakiccampi kātuṃ asakkontī",
  "anya-e0104n0:260_8": "saññā kuto paññākiccaṃ kareyyāti “lakkhaṇapaṭivedhaṃ pāpetuṃ na sakkoti”cceva vuttaṃ,",
  "anya-e0104n0:260_9": "na vuttaṃ “maggapātubhāva”nti. Ārammaṇe pavattamānaṃ viññāṇaṃ na tattha saññā viya",
  "anya-e0104n0:260_10": "nīlapītādikassa sañjānanavaseneva pavattati, atha kho tattha aññañca visesaṃ jānantameva",
  "anya-e0104n0:260_11": "pavattatīti āha “viññāṇa”ntiādi. Kathaṃ pana viññāṇaṃ lakkhaṇapaṭivedhaṃ pāpetīti?",
  "anya-e0104n0:260_12": "Paññāya dassitamaggena. Lakkhaṇārammaṇikavipassanāya hi anekavāraṃ lakkhaṇāni paṭivijjhitvā",
  "anya-e0104n0:260_13": "paṭivijjhitvā pavattamānāya paguṇabhāvato paricayavasena ñāṇavippayuttacittenapi",
  "anya-e0104n0:260_14": "vipassanā sambhavati, yathā taṃ paguṇassa ganthassa sajjhāyane ñāyāgatāpi vārā na",
  "anya-e0104n0:260_15": "viññāyanti. Lakkhaṇapaṭivedhanti ca lakkhaṇānaṃ ārammaṇakaraṇamattaṃ sandhāya vuttaṃ,",
  "anya-e0104n0:260_16": "na paṭivijjhanaṃ. Ussakkitvāti udayabbayañāṇapaṭipāṭiyā āyūhitvā. Maggapātubhāvaṃ",
  "anya-e0104n0:260_17": "pāpetuṃ na sakkoti asambodhasabhāvattā. Vuttanayavasenāti viññāṇe vuttanayavasena",
  "anya-e0104n0:260_18": "ārammaṇañca jānāti, lakkhaṇapaṭivedhañca pāpeti. Attano pana anaññasādhāraṇena ānubhāvena",
  "anya-e0104n0:260_19": "ussakkitvā maggapātubhāvañca pāpeti.",
  "anya-e0104n0:261_0": "Idāni yathāvuttamatthaṃ upamāya patiṭṭhāpetuṃ “yathā hī”tiādi vuttaṃ. Tattha ajātabuddhīti",
  "anya-e0104n0:261_1": "asañjātabyavahārabuddhi. Upabhogaparibhoganti upabhogaparibhogārahaṃ, upabhogaparibhogavatthūnaṃ",
  "anya-e0104n0:261_2": "paṭilābhayogyanti attho. Chekoti mahāsāro. Kūṭoti kahāpaṇapatirūpako tambakaṃsādimayo.",
  "anya-e0104n0:261_3": "Addhasāroti upaḍḍhagghanako. Iti-saddo ādiattho, tena pādasāra samasāraparopādasārādīnaṃ",
  "anya-e0104n0:261_4": "saṅgaho. Te pakāreti indajālājātipupphādippakāre ceva chekādippakāre ca.",
  "anya-e0104n0:262_0": "Saññā hītiādi upamāsaṃsandanaṃ. Saññā vibhāgaṃ akatvā piṇḍavaseneva ārammaṇassa gahaṇato",
  "anya-e0104n0:262_1": "dārakassa kahāpaṇadassanasadisī vuttā. Tathā hi sā “yathāupaṭṭhitavisayapadaṭṭhānā”",
  "anya-e0104n0:262_2": "vuccati. Viññāṇaṃ ārammaṇe ekaccavisesagahaṇasamatthatāya gāmikapurisassa kahāpaṇadassanasadisaṃ",
  "anya-e0104n0:262_3": "vuttaṃ. Paññā ārammaṇe anavasesavisesāvabodhato heraññikassa kahāpaṇadassanasadisī",
  "anya-e0104n0:262_4": "vuttāti daṭṭhabbaṃ. “Nānappakārato jānana”nti iminā ñeyyadhammā paccekaṃ nānappakārāti",
  "anya-e0104n0:262_5": "tesaṃ yāthāvato avabodho paññāti dasseti. Tathā hi vuttaṃ “sabbe dhammā sabbākārena",
  "anya-e0104n0:262_6": "buddhassa bhagavato ñāṇamukhe āpāthamāgacchantī”ti.",
  "anya-e0104n0:263_0": "Yatthāti yasmiṃ cittuppāde. Na tattha ekaṃsena hotīti tasmiṃ cittuppāde paññā ekantena",
  "anya-e0104n0:263_1": "na hoti. Na hi duhetukaahetukacittuppādesu paññā uppajjati. Avinibbhuttāti aviyuttā.",
  "anya-e0104n0:263_2": "Tehīti saññāviññāṇehi. Yathā hi sukhaṃ pītiyā na niyamato aviyuttaṃ, evaṃ saññāviññāṇāni",
  "anya-e0104n0:263_3": "paññāya na niyamato aviyuttāti. Yathā pana pīti sukhena niyamato aviyuttā, evaṃ paññā",
  "anya-e0104n0:263_4": "saññāviññāṇehi niyamato aviyuttā. Tasmā evaṃ avinibbhuttesu imesu tīsu dhammesu tesaṃ",
  "anya-e0104n0:263_5": "vinibbhogo dukkaroti tiṇṇaṃ janānaṃ kahāpaṇadassanaṃ nidassitanti. Tesaṃ duviññeyyanānattataṃyeva",
  "anya-e0104n0:263_6": "vacanantarenapi dassetuṃ “tenāhā”tiādi vuttaṃ. Tattha rūpadhammesupi tāva nānānadīnaṃ",
  "anya-e0104n0:263_7": "udakassa, nānātelassa vā ekasmiṃ bhājane pakkhipitvā mathitassa “idaṃ asukāya nadiyā",
  "anya-e0104n0:263_8": "udakaṃ, idaṃ asukatela”nti niddhāretvā sarūpato dassanaṃ dukkaraṃ, kimaṅgaṃ pana",
  "anya-e0104n0:263_9": "arūpadhammesūti dassento “yaṃ arūpīnaṃ cittacetasikāna”ntiādimāha.",
  "anya-e0104n0:264_0": "424. Dhammānaṃ sako bhāvo, samāno ca bhāvo dhammasabhāvo. Tattha paṭhamena kakkhaḷaphusanādisalakkhaṇaṃ",
  "anya-e0104n0:264_1": "gahitaṃ, dutiyena aniccadukkhatādisāmaññalakkhaṇaṃ. Tadubhayassa ca yāthāvato paṭivijjhanalakkhaṇā",
  "anya-e0104n0:264_2": "paññāti āha “dhammasabhāvapaṭivedhalakkhaṇā paññā”ti. Ghaṭapaṭādipaṭicchādakassa",
  "anya-e0104n0:264_3": "bāhirandhakārassa dīpālokādi viya yathāvuttadhammasabhāvapaṭicchādakassa mohandhakārassa",
  "anya-e0104n0:264_4": "viddhaṃsanarasā. Uppajjamāno eva hi paññāloko hadayandhakāraṃ vidhamento evaṃ uppajjati,",
  "anya-e0104n0:264_5": "tato eva dhammasabhāvesu asammuyhanākārena paccupatiṭṭhatīti asammohapaccupaṭṭhānā.",
  "anya-e0104n0:264_6": "Kāraṇabhūtā vā sayaṃ phalabhūtaṃ asammohaṃ paccupaṭṭhāpetīti evampi asammohapaccupaṭṭhānā.",
  "anya-e0104n0:264_7": "Vipassanāpaññāya idha adhippetattā “samādhi tassā padaṭṭhāna”nti vuttaṃ. Tathā hi",
  "anya-e0104n0:264_8": "“samāhito yathābhūtaṃ pajānātī”ti suttapadaṃ nibandhanabhāvena āgataṃ.",
  "anya-e0104n0:265": "Paññāpabhedakathāvaṇṇanā",
  "anya-e0104n0:266_0": "425. Dhammasabhāvapaṭivedho nāma paññāya āveṇiko sabhāvo, na tenassā koci vibhāgo",
  "anya-e0104n0:266_1": "labbhatīti āha “dhammasabhāvapaṭivedhalakkhaṇena tāva ekavidhā”ti. Lujjanapalujjanaṭṭhena",
  "anya-e0104n0:266_2": "loko vuccati vaṭṭaṃ, tappariyāpannatāya loke niyuttā, tattha vā viditāti lokiyā.",
  "anya-e0104n0:266_3": "Tattha apariyāpannatāya lokato uttarā uttiṇṇāti lokuttarā. Lokuttarāpi hi maggasampayuttā",
  "anya-e0104n0:266_4": "bhāvetabbā. Vipassanāpariyāyopi tassā labbhatevāti lokuttara-ggahaṇaṃ na virujjhati.",
  "anya-e0104n0:266_5": "Attānaṃ ārammaṇaṃ katvā pavattehi saha āsavehīti sāsavā, ārammaṇakaraṇavasenapi natthi",
  "anya-e0104n0:266_6": "etissā āsavāti anāsavā. Ādi-saddena āsavavippayuttasāsavadukādīnaṃ saṅgaho daṭṭhabbo.",
  "anya-e0104n0:266_7": "Nāmarūpavavatthānavasenāti nāmavavatthānavasena, rūpavavatthānavasena ca. Paṭhamaṃ",
  "anya-e0104n0:266_8": "nibbānadassanato dassanañca, nissayabhāvato sampayuttā dhammā bhavanti ettha, sayampi",
  "anya-e0104n0:266_9": "vā bhavati uppajjati na nibbānaṃ viya apātubhāvanti bhūmi cāti dassanabhūmi, paṭhamamaggo.",
  "anya-e0104n0:266_10": "Sesamaggattayaṃ pana yasmā paṭhamamaggena diṭṭhasmiṃyeva dhamme bhāvanāvasena uppajjati,",
  "anya-e0104n0:266_11": "na adiṭṭhapubbaṃ kiñci passati, tasmā bhāvanā ca yathāvuttenatthena bhūmi cāti bhāvanābhūmi.",
  "anya-e0104n0:266_12": "Tattha paññā dassanabhūmibhāvanābhūmivasena duvidhāti vuttā. Sutādinirapekkhāya cintāya",
  "anya-e0104n0:266_13": "nibbattā cintāmayā. Evaṃ sutamayā, bhāvanāmayā ca. Mayasaddo paccekaṃ sambandhitabbo.",
  "anya-e0104n0:266_14": "Āye vaḍḍhiyaṃ kosallaṃ āyakosallaṃ, apāye avaḍḍhiyaṃ kosallaṃ apāyakosallaṃ, upāye",
  "anya-e0104n0:266_15": "tassa tassa atthassa nibbattikāraṇe kosallaṃ upāyakosallanti visuṃ visuṃ kosallapadaṃ",
  "anya-e0104n0:266_16": "sambandhitabbaṃ. Ajjhattaṃ abhiniveso paṭipajjanaṃ etissāti ajjhattābhinivesā. Evaṃ",
  "anya-e0104n0:266_17": "bahiddhābhinivesā, ubhayābhinivesā ca veditabbā.",
  "anya-e0104n0:267_0": "426. Lokiyamaggasampayuttāti lokiyakusalacittuppādesu maggasampayuttā, visesato diṭṭhivisuddhiādivisuddhicatukkasaṅgahitamaggasampayuttā.",
  "anya-e0104n0:267_1": "Samudāyesu pavattā samaññā tadekadesesupi vattatīti āha “maggasampayuttā”ti, paccekampi",
  "anya-e0104n0:267_2": "vā sammādiṭṭhiādīnaṃ maggasamaññāti katvā evaṃ vuttaṃ.",
  "anya-e0104n0:268_0": "Dhammanānattābhāvepi padatthanānattamattena dukkaravacanaṃ hotīti vuttaṃ “atthato",
  "anya-e0104n0:268_1": "panesā lokiyalokuttarāvā”ti. Āsavavippayuttasāsavadukādīsupi vippayuttatādiggahaṇameva",
  "anya-e0104n0:268_2": "viseso, atthato lokiyalokuttarāva paññāti āha “eseva nayo”ti. Ādi-saddena oghanīyaoghavippayuttaoghanīyādidukānaṃ",
  "anya-e0104n0:268_3": "saṅgaho daṭṭhabbo. Paṭhamajjhānikāni cattāri maggacittāni, tathā dutiyādijjhānikāni",
  "anya-e0104n0:268_4": "cāti evaṃ soḷasasu maggacittesu. Vipassanāpaññāya idha adhippetattā mahaggatapaññā na gahitā.",
  "anya-e0104n0:269_0": "427. Attano cintāvasenāti tassa tassa anavajjassa atthassa sādhane paropadesena vinā",
  "anya-e0104n0:269_1": "attano upāyacintāvaseneva. Sutavasenāti yathāsutassa paropadesassa vasena. Yathā",
  "anya-e0104n0:269_2": "tathā vāti parato upadesaṃ sutvā vā asutvā vā sayameva bhāvanaṃ anuyuñjantassa. “Appanāppattā”ti",
  "anya-e0104n0:269_3": "idaṃ sikhāppattabhāvanāmayaṃ dassetuṃ vuttaṃ, na pana “appanāppattāva bhāvanāmayā”ti.",
  "anya-e0104n0:270_0": "Yogavihitesūti paññāvihitesu paññāpariṇāmitesu upāyasampāditesu. Kammāyatanesūti",
  "anya-e0104n0:270_1": "ettha kammameva kammāyatanaṃ, kammañca taṃ āyatanañca ājīvānanti vā kammāyatanaṃ.",
  "anya-e0104n0:270_2": "Esa nayo sippāyatanesupi. Tattha duvidhaṃ kammaṃ hīnañca vaḍḍhakīkammādi, ukkaṭṭhañca",
  "anya-e0104n0:270_3": "kasivāṇijādi. Sippampi duvidhaṃ hīnañca naḷakārasippādi, ukkaṭṭhañca muddāgaṇanādi.",
  "anya-e0104n0:270_4": "Vijjāva vijjāṭṭhānaṃ. Taṃ dhammikameva nāgamaṇḍalaparittaphudhamanakamantasadisaṃ",
  "anya-e0104n0:270_5": "veditabbaṃ. Tāni panetāni ekacce paṇḍitā bodhisattasadisā manussānaṃ phāsuvihāraṃ",
  "anya-e0104n0:270_6": "ākaṅkhantā neva aññehi kariyamānāni passanti, na vā katāni uggaṇhanti, na kathentānaṃ",
  "anya-e0104n0:270_7": "suṇanti. Atha kho attano dhammatāya cintāya karonti, paññavantehi attano dhammatāya",
  "anya-e0104n0:270_8": "cintāya katānipi aññehi uggaṇhitvā karontehi katasadisāneva honti.",
  "anya-e0104n0:271_0": "Kammassakatanti “idaṃ kammaṃ sattānaṃ sakaṃ, idaṃ no saka”nti evaṃ jānanañāṇaṃ. Saccānulomikanti",
  "anya-e0104n0:271_1": "vipassanāñāṇaṃ. Taṃ hi saccapaṭivedhassa anulomanato “saccānulomika”nti vuccati.",
  "anya-e0104n0:271_2": "Idānissa pavattanākāraṃ dassetuṃ “rūpaṃ aniccanti vā”tiādi vuttaṃ. Tattha vā-saddena",
  "anya-e0104n0:271_3": "aniyamatthena dukkhānattalakkhaṇānipi gahitānevāti daṭṭhabbaṃ nānantariyakabhāvato.",
  "anya-e0104n0:271_4": "Yaṃ hi aniccaṃ, taṃ dukkhaṃ. Yaṃ dukkhaṃ, tadanattāti. Yaṃ evarūpinti yaṃ evaṃ heṭṭhā",
  "anya-e0104n0:271_5": "niddiṭṭhasabhāvaṃ. Anulomikaṃ khantintiādīni paññāvevacanāni. Sā hi heṭṭhā vuttānaṃ",
  "anya-e0104n0:271_6": "kammāyatanādīnaṃ apaccanīkadassanena anulomanato, tathā sattānaṃ hitacariyāya maggasaccassa,",
  "anya-e0104n0:271_7": "paramatthasaccassa, nibbānassa ca avilomanato anulometīti anulomikā. Sabbānipi etāni",
  "anya-e0104n0:271_8": "kāraṇāni khamati daṭṭhuṃ sakkotīti khanti. Passatīti diṭṭhi. Rocetīti ruci. Munātīti",
  "anya-e0104n0:271_9": "muti. Pekkhatīti pekkhā. Te ca kammāyatanādayo dhammā etāya nijjhāyamānā nijjhānaṃ",
  "anya-e0104n0:271_10": "khamantīti dhammanijjhānakhanti. Parato asutvā paṭilabhatīti aññassa upadesavacanaṃ",
  "anya-e0104n0:271_11": "asutvā sayameva cintento paṭilabhati. Ayaṃ vuccatīti ayaṃ cintāmayā paññā nāma vuccati.",
  "anya-e0104n0:271_12": "Sā panesā abhiññātānaṃ bodhisattānameva uppajjati. Tatthāpi saccānulomikañāṇaṃ dvinnaṃyeva",
  "anya-e0104n0:271_13": "bodhisattānaṃ antimabhavikānaṃ, sesapaññā sabbesampi pūritapāramīnaṃ mahāpaññānaṃ",
  "anya-e0104n0:271_14": "uppajjati. Parato sutvā paṭilabhatīti kammāyatanādīni parena kariyamānāni vā katāni",
  "anya-e0104n0:271_15": "vā disvāpi parassa kathayamānassa vacanaṃ sutvāpi ācariyasantike uggahetvāpi paṭiladdhā",
  "anya-e0104n0:271_16": "sabbā parato sutvāva paṭiladdhā nāmāti veditabbā. Samāpannassāti samāpattisamaṅgissa,",
  "anya-e0104n0:271_17": "nidassanamattañcetaṃ. Vipassanāmaggapaññā idha “bhāvanāmayā paññā”ti adhippetā.",
  "anya-e0104n0:272_0": "Sāti “parittārammaṇā mahaggatārammaṇā”ti vuttapaññā. Lokiyavipassanāti lokiyavipassanāpaññā.",
  "anya-e0104n0:272_1": "Sā lokuttaravipassanāti yā nibbānaṃ ārabbha pavattā appamāṇārammaṇā paññā vuttā,",
  "anya-e0104n0:272_2": "sā lokuttaravipassanāti maggapaññaṃ sandhāyāha. Sā hi saṅkhārānaṃ aniccatādiṃ agaṇhantīpi",
  "anya-e0104n0:272_3": "vipassanākiccapāripūriyā, nibbānassa vā tathalakkhaṇaṃ visesato passatīti vipassanāti",
  "anya-e0104n0:272_4": "vuccati. Gotrabhuñāṇaṃ pana kiñcāpi appamāṇārammaṇaṃ, maggassa pana āvajjanaṭṭhāniyattā",
  "anya-e0104n0:272_5": "na vipassanāvohāraṃ labhati.",
  "anya-e0104n0:273": "Ayanti etāya sampattiyoti āyo, vuddhi. Tattha kosallanti tasmiṃ anatthahāniatthuppattilakkhaṇe āye kosallaṃ kusalatā nipuṇatā.",
  "anya-e0104n0:274_0": "Taṃ pana ekantikaṃ āyakosallaṃ pāḷivaseneva dassetuṃ “ime dhamme”tiādi vuttaṃ. Tattha",
  "anya-e0104n0:274_1": "idaṃ vuccatīti yā imesaṃ akusaladhammānaṃ anuppattipahānesu, kusaladhammānañca uppattiṭṭhitīsu",
  "anya-e0104n0:274_2": "paññā, idaṃ āyakosallaṃ nāmāti vuccati.",
  "anya-e0104n0:275_0": "Vuddhilakkhaṇā āyato apetattā apāyo, avuddhi. Tattha kosallanti tasmiṃ atthahānianatthuppattilakkhaṇe",
  "anya-e0104n0:275_1": "apāye kosallaṃ kusalatā apāyakosallaṃ. Tampi pāḷivaseneva dassetuṃ “ime dhamme”tiādi",
  "anya-e0104n0:275_2": "vuttaṃ. Tattha idaṃ vuccatīti yā imesaṃ kusaladhammānaṃ anuppajjananirujjhanesu,",
  "anya-e0104n0:275_3": "akusaladhammānaṃ vā uppattiṭṭhitīsu paññā, idaṃ apāyakosallaṃ nāmāti vuccati. Āyakosallaṃ",
  "anya-e0104n0:275_4": "tāva paññā hotu, apāyakosallaṃ kathaṃ paññā nāma jātāti? Evaṃ maññati “apāyuppādanasamatthatā",
  "anya-e0104n0:275_5": "apāyakosallaṃ nāma siyā”ti, taṃ pana tassa matimattaṃ. Kasmā? Paññavā eva hi “mayhaṃ",
  "anya-e0104n0:275_6": "evaṃ manasi karoto anuppannā kusalā dhammā nuppajjanti, uppannā nirujjhanti. Anuppannā",
  "anya-e0104n0:275_7": "akusalā dhammā uppajjanti, uppannā pavaḍḍhantī”ti pajānāti, so evaṃ ñatvā anuppanne",
  "anya-e0104n0:275_8": "akusale na uppādeti, uppanne pajahati. Anuppanne kusale uppādeti, uppanne bhāvanāpāripūriṃ",
  "anya-e0104n0:275_9": "pāpeti. Evaṃ apāyakosallampi paññā evāti.",
  "anya-e0104n0:276_0": "Sabbatthāti sabbesu. Tesaṃ tesaṃ dhammānanti sattānaṃ taṃtaṃhitasukhadhammānaṃ. Taṅkhaṇappavattanti",
  "anya-e0104n0:276_1": "accāyike kicce vā bhaye vā uppanne tassa tikicchanatthaṃ tasmiṃyeva khaṇe pavattaṃ.",
  "anya-e0104n0:276_2": "Ṭhānena uppatti etassa atthīti ṭhānuppattikaṃ, ṭhānaso eva uppajjanakaṃ. Tatrupāyāti",
  "anya-e0104n0:276_3": "tatra tatra karaṇīye upāyabhūtā.",
  "anya-e0104n0:277_0": "Gahetvāti “idaṃ rūpaṃ, ettakaṃ rūpa”ntiādinā pariggaṇhanavasena gahetvā. Ubhayaṃ",
  "anya-e0104n0:277_1": "gahetvāti “ajjhattaṃ bahiddhā”ti ubhayaṃ anupubbato pariggahetvā. Atha vā “yaṃ kiñci",
  "anya-e0104n0:277_2": "samudayadhammaṃ, sabbaṃ taṃ nirodhadhamma”nti ekappahāreneva sabbepi pañcakkhandhe",
  "anya-e0104n0:277_3": "avibhāgena pariggahetvā. Ayaṃ pana tikkhavipassakassa mahāpuññassa bhikkhuno vipassanābhiniveso.",
  "anya-e0104n0:278_0": "428. Dukkhasaccaṃ ārabbhāti dukkhasaccaṃ ārammaṇaṃ katvā, tappaṭicchādakasammohavidhaṃsanavasena",
  "anya-e0104n0:278_1": "ca pavattaṃ ñāṇaṃ dukkhe ñāṇaṃ. Dukkhasamudayaṃ ārabbhāti etthāpi eseva nayo. Tathā",
  "anya-e0104n0:278_2": "sesapadadvayepi. Paccavekkhaṇañāṇaṃ hi catusaccaṃ ārabbha pavattañāṇaṃ nāma, tatiyaṃ",
  "anya-e0104n0:278_3": "pana maggañāṇaṃ, itarasaccāni vipassanāñāṇanti pākaṭameva.",
  "anya-e0104n0:279_0": "“Atthādīsu pabhedagatāni ñāṇānī”ti saṅkhepena vuttamatthaṃ pāḷivaseneva vivarituṃ",
  "anya-e0104n0:279_1": "“vuttañheta”ntiādi vuttaṃ. Tattha atthe ñāṇaṃ atthapaṭisambhidāti yaṃ atthappabhedassa",
  "anya-e0104n0:279_2": "sallakkhaṇavibhāvanavavatthānakaraṇasamatthaṃ atthe pabhedagataṃ ñāṇaṃ, ayaṃ atthapaṭisambhidā",
  "anya-e0104n0:279_3": "nāma. Sesapadesupi eseva nayo. Dhammappabhedassa hi sallakkhaṇavibhāvanavavatthānakaraṇasamatthaṃ",
  "anya-e0104n0:279_4": "dhamme pabhedagataṃ ñāṇaṃ dhammapaṭisambhidā. Niruttippabhedassa sallakkhaṇavibhāvanavavatthānakaraṇasamatthaṃ",
  "anya-e0104n0:279_5": "niruttābhilāpe pabhedagataṃ ñāṇaṃ niruttipaṭisambhidā. Paṭibhānappabhedassa sallakkhaṇavibhāvanavavatthānakaraṇasamatthaṃ",
  "anya-e0104n0:279_6": "paṭibhāne pabhedagataṃ ñāṇaṃ paṭibhānapaṭisambhidā. Niruttipaṭibhānappabhedā tabbisayānaṃ",
  "anya-e0104n0:279_7": "atthādīnaṃ paccayuppannatādibhedehi bhinditvā veditabbā.",
  "anya-e0104n0:280_0": "Nibbānampi sampāpakahetuanusārena arīyati, adhigammatīti attho. “Yaṃ kiñci paccayasambhūta”nti",
  "anya-e0104n0:280_1": "etena saccahetudhammapaccayākāravāresu āgatāni dukkhādīni gahitāni. Saccapaccayākāravāresu",
  "anya-e0104n0:280_2": "nibbānaṃ, pariyattivāre bhāsitattho, abhidhammabhājanīye vipāko, kiriyā cāti evaṃ",
  "anya-e0104n0:280_3": "pāḷiyaṃ vuttānaṃ eva vasena pañca atthā veditabbā. Dahatīti vidahati, nibbattakahetuādīnaṃ",
  "anya-e0104n0:280_4": "sādhāraṇametaṃ nibbacanaṃ. Tadatthaṃ pana vibhāvetuṃ “pavatteti vā sampāpuṇituṃ vā",
  "anya-e0104n0:280_5": "detī”ti vuttaṃ. Tesu purimo attho maggavajjesu daṭṭhabbo. Bhāsitampi hi avabodhanavasena",
  "anya-e0104n0:280_6": "atthaṃ pavatteti, maggo pana nibbānaṃ pāpetīti tasmiṃ pacchimo attho. Nibbānaṃ hi",
  "anya-e0104n0:280_7": "pattabbo attho, bhāsitattho ñāpetabbo attho, itaro nibbattetabbo atthoti evaṃ tividho hoti.",
  "anya-e0104n0:281_0": "“Yo koci phalanibbattako hetū”ti etena saccahetudhammapaccayākāravāresu āgatāni samudayādīni",
  "anya-e0104n0:281_1": "gahitāni, saccapaccayākāravāresu maggo, pariyattivāre bhāsitaṃ, abhidhammabhājanīye",
  "anya-e0104n0:281_2": "kusalākusalanti evaṃ pāḷiyaṃ vuttānaṃ eva vasena pañca dhammā veditabbā. Tattha maggo",
  "anya-e0104n0:281_3": "sampāpako, bhāsitaṃ ñāpako, itaraṃ nibbattakoti evaṃ tividho hetu veditabbo. Ettha",
  "anya-e0104n0:281_4": "ca kiriyānaṃ avipākatāya dhammabhāvo na vutto. Yadi evaṃ vipākā na hontīti atthabhāvopi",
  "anya-e0104n0:281_5": "na vattabbo? Na, paccayuppannabhāvato. Evaṃ sati kusalākusalānampi atthabhāvo āpajjatīti",
  "anya-e0104n0:281_6": "ce? Nāyaṃ doso appaṭisiddhattā. Vipākassa pana padhānahetutāya pākaṭabhāvato dhammabhāvo",
  "anya-e0104n0:281_7": "eva tesaṃ vutto. Kiriyānaṃ paccayabhāvato dhammabhāvo āpajjatīti ce? Nāyaṃ doso appaṭisiddhattā.",
  "anya-e0104n0:281_8": "Kammaphalasambandhassa pana hetubhāvassābhāvato dhammabhāvo na vutto. Apica “ayaṃ",
  "anya-e0104n0:281_9": "imassa paccayo, ayaṃ paccayuppanno”ti etaṃ bhedamakatvā kevalaṃ kusalākusale, vipākakiriyādhamme",
  "anya-e0104n0:281_10": "ca paccavekkhantassa dhammatthapaṭisambhidā hontīti tesaṃ atthadhammatā na vuttāti daṭṭhabbaṃ.",
  "anya-e0104n0:282": "Ayameva hi atthoti yvāyaṃ atthadhammānaṃ pañcadhā vibhajanavasena attho vutto, ayameva abhidhamme vibhajitvā dassitoti sambandho.",
  "anya-e0104n0:283_0": "“Dhammaniruttābhilāpe”ti ettha dhamma-saddo sabhāvavācakoti katvā āha “sabhāvaniruttī”ti,",
  "anya-e0104n0:283_1": "aviparītaniruttīti attho. Tenāha “abyabhicārī vohāro”ti, tassa tassa atthassa bodhane",
  "anya-e0104n0:283_2": "paṭiniyatasambandho saddavohāroti attho. Tadabhilāpeti tassa sabhāvaniruttisaññitassa",
  "anya-e0104n0:283_3": "abyabhicārivohārassa abhilāpane. Sā panāyaṃ sabhāvanirutti māgadhabhāsā. Atthato",
  "anya-e0104n0:283_4": "nāmapaññattīti ācariyā. Apare pana yadi sabhāvanirutti paññattisabhāvā, evaṃ sati",
  "anya-e0104n0:283_5": "paññatti abhilapitabbā, na vacananti āpajjati. Na ca vacanato aññaṃ abhilapitabbaṃ",
  "anya-e0104n0:283_6": "uccāretabbaṃ atthi. Atha phassādivacanehi bodhetabbaṃ abhilapitabbaṃ, evañca sati",
  "anya-e0104n0:283_7": "atthadhammānampi bodhetabbattā tesampi niruttibhāvo āpajjati. Phassoti ca sabhāvanirutti,",
  "anya-e0104n0:283_8": "phassaṃ phassāti na sabhāvaniruttīti dassitovāyamattho. Na ca avacanaṃ evaṃpakāraṃ",
  "anya-e0104n0:283_9": "atthi. Tasmā vacanabhūtāya eva tassā sabhāvaniruttiyā abhilāpe uccāraṇeti attho daṭṭhabbo.",
  "anya-e0104n0:284_0": "Taṃ sabhāvaniruttisaddaṃ ārammaṇaṃ katvā paccavekkhantassa tasmiṃ sabhāvaniruttābhilāpe",
  "anya-e0104n0:284_1": "pabhedagataṃ ñāṇaṃ niruttipaṭisambhidā, “evamayaṃ niruttipaṭisambhidā saddārammaṇā",
  "anya-e0104n0:284_2": "nāma jātā, na paññattiārammaṇā”ti ca aṭṭhakathāyaṃ vuttattā niruttisaddārammaṇāya",
  "anya-e0104n0:284_3": "sotaviññāṇavīthiyā parato manodvāre niruttipaṭisambhidā pavattatīti vadanti. “Niruttipaṭisambhidā",
  "anya-e0104n0:284_4": "paccuppannārammaṇā”ti ca vacanasaddaṃ gahetvā pacchā jānanaṃ sandhāya vuttanti. Evaṃ",
  "anya-e0104n0:284_5": "pana aññasmiṃ paccuppannārammaṇe aññaṃ paccuppannārammaṇaṃ vuttanti āpajjati. Yathā",
  "anya-e0104n0:284_6": "pana dibbasotañāṇaṃ manussādisaddabhedanicchayassa paccayabhūtaṃ taṃtaṃsaddavibhāvakaṃ,",
  "anya-e0104n0:284_7": "evaṃ sabhāvāsabhāvaniruttinicchayassa paccayabhūtaṃ paccuppannasabhāvaniruttisaddārammaṇaṃ",
  "anya-e0104n0:284_8": "taṃvibhāvakaṃ ñāṇaṃ niruttipaṭisambhidāti vuccamāne na koci pāḷivirodho. “Taṃ sabhāvaniruttisaddaṃ",
  "anya-e0104n0:284_9": "ārammaṇaṃ katvā paccavekkhantassā”ti ca “paccuppannasaddārammaṇaṃ paccavekkhaṇaṃ",
  "anya-e0104n0:284_10": "pavattentassā”ti na nasakkā vattuṃ. Tañhi ñāṇaṃ sabhāvaniruttiṃ vibhāventameva taṃtaṃsaddapaccavekkhaṇānantaraṃ",
  "anya-e0104n0:284_11": "taṃtaṃpabhedanicchayahetubhāvato niruttiṃ bhindantaṃ paṭivijjhantameva uppajjatīti",
  "anya-e0104n0:284_12": "pabhedagatampi hotīti.",
  "anya-e0104n0:285_0": "Sabbattha ñāṇanti sabbasmiṃ visaye ñāṇaṃ, sabbampi ñāṇanti adhippāyo. Tenāha “ñāṇārammaṇaṃ",
  "anya-e0104n0:285_1": "ñāṇa”nti. Sabbatthāti vā sabbesu atthādīsu, tīsu, catūsupi vā pavattattā, kusalakiriyābhūtāya",
  "anya-e0104n0:285_2": "paṭibhānapaṭisambhidāya dhammatthabhāvato tīsu eva vā pavattattā “sabbattha ñāṇa”nti",
  "anya-e0104n0:285_3": "vuttaṃ. Tenāha “yathāvuttesu vā”tiādi. Tattha sagocarakiccādivasenāti sagocarassa,",
  "anya-e0104n0:285_4": "kiccādikassa ca vasena “idaṃ ñāṇaṃ idaṃ nāma ārammaṇaṃ katvā pavattaṃ iminā nāma",
  "anya-e0104n0:285_5": "kiccenā”ti jānanaṃ. Ādi-saddena lakkhaṇapaccupaṭṭhānapadaṭṭhānabhūmiādīnaṃ saṅgaho.",
  "anya-e0104n0:285_6": "Tenevāha “imāni ñāṇāni idamatthajotakānī”tiādi.",
  "anya-e0104n0:286": "429. Pabhedaṃ gacchantīti anekabhedabhinnesu ārammaṇesu tesaṃ yāthāvato taṃtaṃpabhedāvabodhanasamatthataṃ upagacchanti.",
  "anya-e0104n0:287": "Mahāsāvakānañca asekkhabhūmiyaṃ pabhedaṃ gatāti sāmaññavidhinā dassitamatthaṃ apavādena nivattetuṃ ānandatthera-ggahaṇaṃ kataṃ.",
  "anya-e0104n0:288_0": "Etā paṭisambhidā. Sekkhabhūmiyaṃ pabhedagamanaṃ appavisayaṃ, asekkhabhūmiyaṃ bahuvisayanti",
  "anya-e0104n0:288_1": "āha “adhigamo nāma arahattappattī”ti, sātisayaṃ vā adhigamaṃ sandhāya evaṃ vuttaṃ.",
  "anya-e0104n0:288_2": "Sekkhena pattānampi hi imāsaṃ arahattappattiyā visadabhāvādhigamoti. Pubbayogo viya",
  "anya-e0104n0:288_3": "pana arahattappatti arahatopi paṭisambhidāvisadatāya paccayo na na hotīti pañcannampi",
  "anya-e0104n0:288_4": "yathāyogaṃ sekkhāsekkhapaṭisambhidāvisadatāya kāraṇatā yojetabbā. Atthadhammādīnaṃ",
  "anya-e0104n0:288_5": "anavasesasaṅgaṇhanato buddhavacanavisayā eva pariyattiādayo dassitā. Pāḷiyā sajjhāyo",
  "anya-e0104n0:288_6": "pariyāpuṇanaṃ, tadatthasavanaṃ savanaṃ, parito sabbaso ñātuṃ icchā paripucchāti āha",
  "anya-e0104n0:288_7": "“pāḷiaṭṭhakathādīsu gaṇṭhipadaatthapadavinicchayakathā”ti, padatthato, adhippāyato",
  "anya-e0104n0:288_8": "ca duviññeyyaṭṭhānaṃ vitthārato sanniṭṭhānakathāti attho. Yassa hi padassa attho",
  "anya-e0104n0:288_9": "duviññeyyo, taṃ gaṇṭhipadaṃ, yassa adhippāyo duviññeyyo, taṃ atthapadaṃ. Ādi-saddena",
  "anya-e0104n0:288_10": "khandhādipaṭisaṃyutte kathāmagge saṅgaṇhāti. Bhāvanānuyogasahitaṃ gataṃ, paccāgatañca",
  "anya-e0104n0:288_11": "etassa atthīti gatapaccāgatiko, tassa bhāvo, tena gatapaccāgatikabhāvena. Vasanaṭṭhānato",
  "anya-e0104n0:288_12": "yāva gocaragāmo, tato ca yāva vasanaṭṭhānaṃ kammaṭṭhānānuyuttoti attho. Yāva anulomagotrabhusamīpanti",
  "anya-e0104n0:288_13": "saṅkhārupekkhāñāṇamāha. Tañhi tesaṃ samīpappavattaṃ.",
  "anya-e0104n0:289_0": "Satthesūti anavajjesu sattānaṃ hitasukhāvahesu ganthesu. Tathā sippāyatanesūti etthāpi.",
  "anya-e0104n0:289_1": "Pubbakāle ekasatarājūnaṃ desabhāsā ekasatavohārā. Dhammapade yamakavaggo opammavaggoti",
  "anya-e0104n0:289_2": "vadanti, mūlapaṇṇāse yamakavaggo opammavaggo evāti apare. Sutapaṭibhānabahulānanti",
  "anya-e0104n0:289_3": "bahussutānaṃ paṭibhānavantānaṃ.",
  "anya-e0104n0:290_0": "Sabbānīti pubbe vuttāni pañca, pacchā vuttāni aṭṭhapi vā. Sekkhaphalavimokkhapariyosāne",
  "anya-e0104n0:290_1": "bhavā sekkhaphalavimokkhantikā. Ṭhānāṭhānañāṇabalādīni sabbabuddhaguṇesu sakiccato",
  "anya-e0104n0:290_2": "pākaṭatarānīti vuttaṃ “dasa balāni viyā”ti, aññe vā sabbaññutaññāṇādayopi sabbe bhagavato",
  "anya-e0104n0:290_3": "guṇavisesā asekkhaphalavimokkhantikā eva.",
  "anya-e0104n0:291": "Paññābhūmi-mūla-sarīravavatthānavaṇṇanā",
  "anya-e0104n0:292_0": "430. Imāya paññāyāti vipassanāpaññāya. Bhūmi sallakkhaṇādiggahaṇavasena pavattiṭṭhānabhāvato.",
  "anya-e0104n0:292_1": "Ādi-saddena āhārādīnaṃ saṅgaho daṭṭhabbo. Kasmā panete evaṃ bahudhammā bhūmibhāvena",
  "anya-e0104n0:292_2": "gayhanti, nanu khandhādīsu ekenāpi atthasiddhi hotīti? Na, tividhasattānuggahatthaṃ",
  "anya-e0104n0:292_3": "khandhādittayaggahaṇaṃ kattabbaṃ, aññathā sabbasādhāraṇo anuggaho na kato siyā. Tividhā",
  "anya-e0104n0:292_4": "hi sattā rūpasammūḷhā arūpasammūḷhā ubhayasammūḷhāti. Tesu ye arūpasammūḷhā, tadatthaṃ",
  "anya-e0104n0:292_5": "khandhānaṃ gahaṇaṃ arūpadhammānaṃ catudhā vibhattattā. Ye rūpasammūḷhā, tadatthaṃ",
  "anya-e0104n0:292_6": "āyatanānaṃ rūpadhammānaṃ addhekādasadhā vibhattattā. Ye pana ubhayasammūḷhā, tadatthaṃ",
  "anya-e0104n0:292_7": "dhātūnaṃ ubhayesampi vibhattattā. Tathā indriyabhedena tikkhindriyā majjhimindriyā",
  "anya-e0104n0:292_8": "mudindriyā, saṃkhittarucī majjhimarucī vitthārarucīti ca tividhā sattā, tesampi atthāya",
  "anya-e0104n0:292_9": "yathākkamaṃ khandhādiggahaṇaṃ katanti yojetabbaṃ. Indriyaggahaṇaṃ pana kāmaṃ ete",
  "anya-e0104n0:292_10": "dhammā issarā viya sahajātadhammesu issariyaṃ ādhipaccaṃ pavattenti, taṃ pana nesaṃ",
  "anya-e0104n0:292_11": "dhammasabhāvasiddhaṃ, na ettha kassaci vasībhāvo “suññā ete avasavattino”ti anattalakkhaṇassa",
  "anya-e0104n0:292_12": "sukhaggahaṇatthaṃ. Taṃ panetaṃ catubbidhampi pavattinivattitadubhayahetuvasena diṭṭhameva",
  "anya-e0104n0:292_13": "upakārāvahaṃ, na aññathāti saccādidvayaṃ gahitaṃ. Ādi-saddena gahitadhammesupi ayaṃ",
  "anya-e0104n0:292_14": "nayo netabbo. Mūlaṃ patiṭṭhābhāvato. Sati hi sīlavisuddhiyaṃ, cittavisuddhiyañca",
  "anya-e0104n0:292_15": "ayaṃ paññā mūlajātā hoti, nāsatīti. Sarīraṃ paribrūhetabbato. Imissā hi paññāya santānavasena",
  "anya-e0104n0:292_16": "pavattamānāya pādapāṇisīsaṭṭhāniyā diṭṭhivisuddhiādikā imā pañca visuddhiyo avayavena",
  "anya-e0104n0:292_17": "samudāyūpalakkhaṇanayena “sarīra”nti veditabbā.",
  "anya-e0104n0:293_0": "431. Pañca khandhāti ettha pañcāti gaṇanaparicchedo, tena na tato heṭṭhā, na uddhanti",
  "anya-e0104n0:293_1": "dasseti. Khandhāti paricchinnadhammanidassanaṃ. Yasmā cettha khandha-saddo rāsaṭṭho",
  "anya-e0104n0:293_2": "“mahāudakakkhandho”tiādīsu viya, tasmā atītādivibhāgabhinnaṃ sabbaṃ rūpaṃ rāsivasena",
  "anya-e0104n0:293_3": "buddhiyā ekajjhaṃ gahetvā “rūpameva khandho rūpakkhandho”ti samānādhikaraṇasamāso",
  "anya-e0104n0:293_4": "daṭṭhabbo. “Tīhi khandhehi iṇaṃ dassāmā”tiādīsu viya koṭṭhāsaṭṭhe pana khandha-sadde",
  "anya-e0104n0:293_5": "nibbānassāpi khandhantarabhāvo āpajjatīti? Nāpajjati atītādivibhāgābhāvato. Na hi",
  "anya-e0104n0:293_6": "ekassa niccassa sato nibbānassa atītādivibhāgo atthīti. Paṭhamenatthena rūparāsīti",
  "anya-e0104n0:293_7": "attho, dutiyena rūpakoṭṭhāsoti. Vedanākkhandhotiādīsupi eseva nayo. Kasmā panete",
  "anya-e0104n0:293_8": "khandhā pañceva vuttā iminā eva ca kamenāti? Bhājanabhojanabyañjanabhattakārakabhuñjakavikappadassanato,",
  "anya-e0104n0:293_9": "yathoḷārikayathāsaṃkilesūpadesato cāti veditabbaṃ. Vivādamūlahetubhāvaṃ saṃsārahetutaṃ,",
  "anya-e0104n0:293_10": "kammahetutañca cintetvā vedanāsaññā saṅkhārakkhandhato nīharitvā visuṃ khandhabhāvena desitā.",
  "anya-e0104n0:294": "Rūpakkhandhakathāvaṇṇanā",
  "anya-e0104n0:295_0": "432. Tatthāti tesu pañcasu khandhesu. Yaṃ kiñcīti anavasesapariyādānaṃ. Ruppanalakkhaṇanti",
  "anya-e0104n0:295_1": "atippasaṅganiyamanaṃ. Yaṃ-saddena hi sanipātena kiṃ-saddena ca gahitena aniyamatthatāya",
  "anya-e0104n0:295_2": "atippasaṅge āpanne taṃ ruppanasaddo nivatteti, tena rūpassa anavasesapariggaho kato",
  "anya-e0104n0:295_3": "hoti. Sītādīhīti sītuṇhajighacchāpipāsādīhi. Hetuatthe cetaṃ karaṇavacanaṃ. Ruppanaṃ",
  "anya-e0104n0:295_4": "lakkhaṇaṃ etassāti ruppanalakkhaṇaṃ. Dhammo eva dhammajātaṃ. Ruppanañcettha sītādivirodhipaccayasannipāte",
  "anya-e0104n0:295_5": "visadisuppatti. Nanu ca arūpadhammānampi virodhipaccayasamāgame visadisuppatti labbhatīti?",
  "anya-e0104n0:295_6": "Saccaṃ labbhati, na pana vibhūtataraṃ. Vibhūtataraṃ hettha ruppanaṃ adhippetaṃ sītādiggahaṇato.",
  "anya-e0104n0:295_7": "Yadi evaṃ, kathaṃ brahmaloke rūpasamaññā? Tatthāpi taṃsabhāvānativattanato hotiyeva",
  "anya-e0104n0:295_8": "rūpasamaññā, anuggāhakapaccayavasena vā. Virodhipaccayasannipāte yo attano santāne",
  "anya-e0104n0:295_9": "bhinne bhijjamānasseva visadisuppattihetubhāvo, taṃ ruppananti aññe. Imasmiṃ pakkhe",
  "anya-e0104n0:295_10": "rūpayati vikāraṃ āpādetīti rūpaṃ, purimapakkhe pana ruppatīti. Saṅghaṭṭanena vikārāpattiyaṃ",
  "anya-e0104n0:295_11": "ruppanasaddo niruḷhoti keci. Imasmiṃ pakkhe arūpadhammesu rūpasamaññāya pasaṅgo eva",
  "anya-e0104n0:295_12": "natthi saṅghaṭṭanābhāvato. Paṭighāto ruppananti apare. Sabbaṃ taṃ ekato katvāti rāsaṭṭhaṃ",
  "anya-e0104n0:295_13": "hadaye ṭhapetvā vadati.",
  "anya-e0104n0:296": "Bhūtopādāyabhedatoti ettha tadadhīnavuttitāya bhavati ettha upādāyarūpanti bhūtaṃ. Bhūtāni upādiyateva, na pana sayaṃ tehi, aññehi vā upādīyatīti upādāyaṃ.",
  "anya-e0104n0:297_0": "Kāmaṃ catudhātuvavatthāne vacanatthāditopi bhūtāni vibhāvitāneva, sabhāvadhammānaṃ",
  "anya-e0104n0:297_1": "pana lakkhaṇādivibhāvanāti katvā vuttaṃ “lakkhaṇarasapaccupaṭṭhānāni catudhātuvavatthāne",
  "anya-e0104n0:297_2": "vuttānī”ti. Tattha padaṭṭhānassa avuttattā āha “padaṭṭhānato panā”tiādi. Avacanañca",
  "anya-e0104n0:297_3": "tassa tassatthassa paccayatoti ettha pakārantarena vibhāvitattāti daṭṭhabbaṃ. Sabbāpīti",
  "anya-e0104n0:297_4": "catassopi dhātuyo. Āposaṅgahitāya tejonupālitāya vāyovitthambhitāya eva pathavīdhātuyā",
  "anya-e0104n0:297_5": "pavatti, na aññathāti sā sesabhūtattayapadaṭṭhānā, evamitarāpīti āha “avasesadhātuttayapadaṭṭhānā”ti.",
  "anya-e0104n0:298_0": "Catuvīsatividhanti gaṇanaparicchedo balarūpādīnaṃ paṭisedhanattho. Tattha yaṃ vattabbaṃ,",
  "anya-e0104n0:298_1": "taṃ parato āvi bhavissati. Cakkhatīti cakkhu, viññāṇādhiṭṭhitaṃ rūpaṃ assādentaṃ",
  "anya-e0104n0:298_2": "viya hotīti attho. Cakkhatīti hi ayaṃ cakkhati-saddo “madhuṃ cakkhati, byañjanaṃ",
  "anya-e0104n0:298_3": "cakkhatī”tiādīsu viya assādanattho. Vuttañhetaṃ “cakkhuṃ kho, māgaṇḍiya, rūpārāmaṃ",
  "anya-e0104n0:298_4": "rūparataṃ rūpasamudita”nti. Aṭṭhakathāyampi vuccati “rūpesu āviñchanarasa”nti. Satipi",
  "anya-e0104n0:298_5": "sotādīnaṃ saddārammaṇādibhāve niruḷhattā dassane eva cakkhu-saddo pavattati padumādīsu",
  "anya-e0104n0:298_6": "paṅkajādisaddā viyāti daṭṭhabbaṃ. Atha vā cakkhatīti viññāṇādhiṭṭhitaṃ samavisamaṃ",
  "anya-e0104n0:298_7": "ācikkhantaṃ viya abhibyattaṃ vadantaṃ viya hotīti attho. Aṭṭhakathāyaṃ pana “vibhāveti",
  "anya-e0104n0:298_8": "cā”ti vuttaṃ. Taṃ anekatthattā dhātūnaṃ vibhāvanatthatāpi cakkhati-saddassa sambhavatīti",
  "anya-e0104n0:298_9": "katvā vuttaṃ. Suṇāti etena, viññāṇādhiṭṭhitaṃ sayaṃ vā suṇātīti sotaṃ. Ghāyati etena,",
  "anya-e0104n0:298_10": "sayaṃ vā ghāyatīti ghānaṃ. Rasaggahaṇamūlakattā ajjhoharaṇassa jīvitanimittaṃ āhāraraso",
  "anya-e0104n0:298_11": "jīvitaṃ, tasmiṃ ninnatāya taṃ avhāyatīti jivhā niruttinayena. Kucchitānaṃ sāsavadhammānaṃ",
  "anya-e0104n0:298_12": "āyo uppattiṭṭhānanti kāyo anuttariyahetubhāvaṃ anāgacchantesu kāmarāganidānakammajanitesu,",
  "anya-e0104n0:298_13": "kāmarāgassa ca visesapaccayesu ghānajivhākāyesu kāyassa visesato sāsavapaccayattā.",
  "anya-e0104n0:298_14": "Tena hi phoṭṭhabbasukhaṃ assādentā sattā methunampi sevanti. Kāyindriyavatthukā vā",
  "anya-e0104n0:298_15": "cattāro khandhā balavakāmāsavādihetubhāvato visesena sāsavāti kucchitānaṃ sāsavadhammānaṃ",
  "anya-e0104n0:298_16": "āyoti kāyo vutto. Vaṇṇavikāraṃ āpajjamānaṃ hadayaṅgatabhāvaṃ rūpayatīti rūpaṃ, rūpamiva",
  "anya-e0104n0:298_17": "pakāsaṃ karoti saviggahamiva dassetīti attho. Anekatthattā vā dhātūnaṃ pakāsanattho",
  "anya-e0104n0:298_18": "eva rūpasaddo daṭṭhabbo. Sappatīti saddo, udāharīyati, sakehi vā paccayehi sappīyati",
  "anya-e0104n0:298_19": "sotaviññeyyabhāvaṃ upanīyatīti attho. Gandhayatīti gandho, attano vatthuṃ sūcayati",
  "anya-e0104n0:298_20": "apākaṭaṃ “idaṃ sugandhaṃ, duggandha”nti pakāseti, paṭicchannaṃ vā pupphaphalādiṃ",
  "anya-e0104n0:298_21": "“idamettha atthī”ti pesuññaṃ karontaṃ viya hotīti attho. Rasanti taṃ sattāti raso, asādentīti attho.",
  "anya-e0104n0:299_0": "Itthiyāva indriyaṃ itthindriyaṃ, tathā purisindriyaṃ. Jīvanti tena sahajātadhammāti",
  "anya-e0104n0:299_1": "jīvitaṃ, tadeva indriyaṃ jīvitindriyaṃ. Hadayañca taṃ vatthu ca, hadayassa vā manoviññāṇassa",
  "anya-e0104n0:299_2": "vatthu hadayavatthu. Copanakāyabhāvato kāyo ca so adhippāyaviññāpanato viññatti cāti",
  "anya-e0104n0:299_3": "kāyaviññatti. Copanavācābhāvato, adhippāyaviññāpanato ca vacī ca sā viññatti cāti",
  "anya-e0104n0:299_4": "vacīviññatti. Viggahābhāvato na kassati, kasituṃ chindituṃ na sakkā, na vā kāsati",
  "anya-e0104n0:299_5": "dibbatīti akāsaṃ, akāsameva ākāsaṃ, tadeva nissattanijjīvaṭṭhena ākāsadhātu. Rūpassāti",
  "anya-e0104n0:299_6": "nipphannarūpassa. Lahubhāvo lahutā. Sayaṃ anipphannatāya “rūpassā”ti visesitaṃ. Esa",
  "anya-e0104n0:299_7": "nayo sesesupi. Ayaṃ pana viseso – kammani sādhu kammaññaṃ, tassa bhāvo kammaññatā.",
  "anya-e0104n0:299_8": "Paṭhamaṃ, upari ca cayo pavatti upacayo. Pubbāparavasena sambandhā tati pavatti santati.",
  "anya-e0104n0:299_9": "Aniccassa vināsino bhāvo aniccatā. Kabalaṃ karīyatīti kabaḷīkāro. Āharatīti āhāro.",
  "anya-e0104n0:299_10": "Evaṃ tāva upādāyarūpaṃ saddatthato veditabbaṃ.",
  "anya-e0104n0:300_0": "Kamato pana sabbesaṃ rūpadhammānaṃ nissayabhāvena mūlabhūtattā paṭhamaṃ bhūtarūpāni",
  "anya-e0104n0:300_1": "uddiṭṭhāni. Itaresu ajjhattikabhāvena attabhāvasamaññāya mūlabhāvato cakkhādīni pañca",
  "anya-e0104n0:300_2": "ādito uddiṭṭhāni. Tesaṃ visayīnaṃ ime visayāti dassetuṃ rūpādīni cattāri uddiṭṭhāni.",
  "anya-e0104n0:300_3": "Phoṭṭhabbaṃ pana anupādārūpattā, bhūtaggahaṇena gahitattā ca idha na gahitaṃ. Svāyaṃ",
  "anya-e0104n0:300_4": "attabhāvo imehi “itthī”ti vā “puriso”ti vā saṅkhaṃ gacchatīti dassanatthaṃ tadanantaraṃ",
  "anya-e0104n0:300_5": "itthipurisindriyadvayaṃ uddiṭṭhaṃ. “Iminā jīvatī”ti vohāraṃ labbhatīti dassanatthaṃ",
  "anya-e0104n0:300_6": "tato jīvitindriyaṃ. Tassa imaṃ nissāya viññāṇappavattiyaṃ attahitādisiddhīti dassanatthaṃ",
  "anya-e0104n0:300_7": "hadayavatthu. Tassa imāsaṃ vasena sabbe kāyavacīpayogāti dassanatthaṃ viññattidvayaṃ.",
  "anya-e0104n0:300_8": "Imāya rūpakāyassa paricchedo, añjaso cāti dassanatthaṃ ākāsadhātu. Imehissa sukhappavatti,",
  "anya-e0104n0:300_9": "uppattiādayo cāti dassanatthaṃ lahutādayo. Sabbo cāyaṃ catusantatirūpasantāno iminā",
  "anya-e0104n0:300_10": "upatthambhīyatīti dassanatthaṃ ante kabaḷīkāro āhāro uddiṭṭhoti veditabbo.",
  "anya-e0104n0:301_0": "433. Idāni yathāuddiṭṭhāni upādārūpāni lakkhaṇādito niddisituṃ “tattha rūpābhighātārahabhūtappasādalakkhaṇa”ntiādi",
  "anya-e0104n0:301_1": "āraddhaṃ. Tattha tatthāti tesu upādārūpesu. Rūpe, rūpassa vā abhighāto rūpābhighāto,",
  "anya-e0104n0:301_2": "taṃ arahatīti rūpābhighātāraho, rūpābhighāto hotu vā mā vā evaṃsabhāvo catunnaṃ bhūtānaṃ",
  "anya-e0104n0:301_3": "pasādo rūpābhighātārahabhūtappasādo, evaṃlakkhaṇaṃ cakkhūti attho. Yasmā paccayantarasahito",
  "anya-e0104n0:301_4": "eva cakkhupasādo rūpābhihananavasena pavattati, na kevalo. Tasmā taṃsabhāvatāva pamāṇaṃ,",
  "anya-e0104n0:301_5": "na rūpābhighātoti dassanatthaṃ rūpābhighātārahatā vuttā yathā vipākārahaṃ kusalākusalanti.",
  "anya-e0104n0:301_6": "Abhighāto ca visayavisayīnaṃ aññamaññaṃ abhimukhībhāvo yogyadesāvaṭṭhānaṃ abhighāto",
  "anya-e0104n0:301_7": "viyāti katvā. So rūpe cakkhussa, rūpassa vā cakkhumhi hoti. Tenāha “yaṃ cakkhu anidassanaṃ",
  "anya-e0104n0:301_8": "sappaṭighaṃ rūpamhi sanidassanamhi sappaṭighamhi paṭihaññi vā”ti, “yamhi cakkhumhi",
  "anya-e0104n0:301_9": "anidassanamhi sappaṭighamhi rūpaṃ sanidassanaṃ sappaṭighaṃ paṭihaññi vā paṭihaññati",
  "anya-e0104n0:301_10": "vā”ti ca ādi. Paripuṇṇāparipuṇṇāyatanattabhāvanibbattakassa kammassa nidānabhūtā",
  "anya-e0104n0:301_11": "kāmataṇhā, rūpataṇhā ca tadāyatanikabhavapatthanābhāvato daṭṭhukāmatādivohāraṃ arahatīti",
  "anya-e0104n0:301_12": "dutiyanayo sabbattha vutto. Tattha daṭṭhukāmatānidānakammaṃ samuṭṭhānaṃ etesanti",
  "anya-e0104n0:301_13": "daṭṭhukāmatānidānakammasamuṭṭhānāni. Evaṃvidhānaṃ bhūtānaṃ pasādo daṭṭhukāmatā…pe…",
  "anya-e0104n0:301_14": "pasādo, evaṃlakkhaṇaṃ cakkhu. Tassa tassa hi bhavassa mūlakāraṇabhūtā taṇhā tasmiṃ",
  "anya-e0104n0:301_15": "tasmiṃ bhave uppajjanārahāyatanavisayāpi nāma hotīti kāmataṇhādīnaṃ daṭṭhukāmatādivohārārahatā vuttā.",
  "anya-e0104n0:302_0": "Daṭṭhukāmatāti hi daṭṭhumicchā, rūpataṇhāti attho. Ettha ca daṭṭhukāmatāya, sesānañca",
  "anya-e0104n0:302_1": "taṃtaṃattabhāvanibbattakakammāyūhanakkhaṇato sati purimanibbattiyaṃ vattabbaṃ natthi,",
  "anya-e0104n0:302_2": "asati pana maggena asamugghātitabhāvoyeva kāraṇanti daṭṭhabbaṃ. Yato maggena asamucchinnaṃ",
  "anya-e0104n0:302_3": "kāraṇalābhe sati uppajjitvā attano phalassa paccayabhāvūpagamanato vijjamānamevāti",
  "anya-e0104n0:302_4": "uppannatā atthitā pariyāyehi vuccati “ariyaṃ aṭṭhaṅgikaṃ maggaṃ bhāvento ariyaṃ aṭṭhaṅgikaṃ",
  "anya-e0104n0:302_5": "maggaṃ bahulīkaronto uppannuppanne pāpake akusale dhamme antarāyeva antaradhāpetī”ti,",
  "anya-e0104n0:302_6": "“santaṃ vā ajjhattaṃ kāmacchandaṃ ‘atthi me ajjhattaṃ kāmacchando’ti pajānātī”ti ca evamādīsu.",
  "anya-e0104n0:303_0": "Rūpesu puggalassa, viññāṇassa vā āviñchanarasaṃ. Ādhārabhāvapaccupaṭṭhānaṃ nissayapaccayabhāvato.",
  "anya-e0104n0:303_1": "Daṭṭhukāmatānidānakammajabhūtapadaṭṭhānaṃ yesaṃ bhūtānaṃ pasādo, tevassa āsannakāraṇanti",
  "anya-e0104n0:303_2": "katvā. Ettha ca taṃtaṃattabhāvanipphādakasādhāraṇakammavasena purimaṃ cakkhulakkhaṇaṃ",
  "anya-e0104n0:303_3": "vuttaṃ kāraṇavisesassa anāmaṭṭhattā. “Evarūpaṃ nāma me cakkhu hotū”ti evaṃ nibbattitaāveṇikakammavasena",
  "anya-e0104n0:303_4": "dutiyanti vadanti. Satipi pana pañcannaṃ pasādabhāvasāmaññe savisayāvabhāsanasaṅkhātassa",
  "anya-e0104n0:303_5": "pasādabyāpārassa vasena purimaṃ vuttaṃ. Pasādakāraṇassa satipi kammabhāvasāmaññe,",
  "anya-e0104n0:303_6": "ekatte vā attano kāraṇabhedena bhedadassanavasena dutiyanti daṭṭhabbaṃ. Sotādīnaṃ",
  "anya-e0104n0:303_7": "lakkhaṇādīsu vuttanayeneva attho veditabbo.",
  "anya-e0104n0:304_0": "Etthāha – cakkhādīnaṃ indriyānaṃ kiṃ ekakammunā uppatti, udāhu nānākammunāti? Ubhayathāpīti",
  "anya-e0104n0:304_1": "porāṇā. Tattha nānākammunā tāva uppattiyaṃ cakkhādīnaṃ visese vattabbaṃ natthi kāraṇassa",
  "anya-e0104n0:304_2": "bhinnattā. Ekakammunā pana uppattiyaṃ kathaṃ nesaṃ visesoti? Kāraṇassa bhinnattā",
  "anya-e0104n0:304_3": "eva. Taṃtaṃbhavapatthanābhūtā hi taṇhā taṃtaṃbhavapariyāpannāyatanābhilāsatāya sayaṃ",
  "anya-e0104n0:304_4": "vicittarūpā upanissayabhāvena taṃtaṃbhavanibbattakakammassa vicittabhedataṃ vidahati.",
  "anya-e0104n0:304_5": "Yato tadāhitavisesaṃ taṃ tathārūpasamatthatāyogenānekarūpāpannaṃ viya anekaṃ visiṭṭhasabhāvaṃ",
  "anya-e0104n0:304_6": "phalaṃ nibbatteti. Na cettha samatthatā samatthabhāvato aññā veditabbā kāraṇavisesena",
  "anya-e0104n0:304_7": "āhitavisesassa visiṭṭhaphalanipphādanayogyatāmattato. Ayañca ekassapi kammassa anekindriyahetutāvisesayogo",
  "anya-e0104n0:304_8": "yuttito, āgamanato ca parato āgamissati. Apica ekasseva kusalacittassa soḷasādivipākacittanibbattihetutā",
  "anya-e0104n0:304_9": "vuccati. Lokepi ekasseva sālibījassa paripuṇṇāparipuṇṇataṇḍulaātaṇḍulaphalanibbattihetutā",
  "anya-e0104n0:304_10": "dissateva, kiṃ vā etāya yutticintāya. Yato kammaphalaṃ cakkhādīni, kammavipāko ca",
  "anya-e0104n0:304_11": "sabbaso buddhānaṃyeva ñāṇassa visayoti.",
  "anya-e0104n0:305_0": "434. Kecīti mahāsaṅghikesu ekacce. Tesu hi vasudhammo evaṃ vadati “cakkhumhi tejo",
  "anya-e0104n0:305_1": "adhikaṃ, sote vāyu, ghāne pathavī, jivhāya āpo, kāye sabbepi samā”ti. Cakkhādīsu",
  "anya-e0104n0:305_2": "tejādiadhikatā nāma tannissayabhūtānaṃ tadadhikatāyāti dassento “tejādhikānaṃ bhūtānaṃ",
  "anya-e0104n0:305_3": "pasādo cakkhū”tiādimāha. Kāyo sabbesanti ko ettha viseso, nanu tejādiadhikānañca",
  "anya-e0104n0:305_4": "bhūtānaṃ pasādā sabbesaṃyevāti? Saccametaṃ, idaṃ pana “sabbesa”nti vacanaṃ samānānanti",
  "anya-e0104n0:305_5": "imamatthaṃ dīpeti anuvattamānassa ekadesādhikabhāvassa nivāraṇavasena vuttattā. Tejādīnaṃ",
  "anya-e0104n0:305_6": "hi paccekaṃ adhikabhāve viya dvinnaṃ, tiṇṇaṃ vā adhikabhāvepi yathāvuttādhikabhāveneva",
  "anya-e0104n0:305_7": "ekakādivasena labbhamānāya omattatāyapi kāyappasādo na hotīti pākaṭoyamattho. Tasmā",
  "anya-e0104n0:305_8": "catunnampi bhūtānaṃ samabhāvena kāyappasādo hotīti sabbasaddo idha samabhāvadīpako",
  "anya-e0104n0:305_9": "daṭṭhabbo. Tejādīnanti padīpasaṅkhātassa tejassa obhāsarūpena, vāyussa saddena, pathaviyā",
  "anya-e0104n0:305_10": "gandhena, kheḷasaṅkhātassa udakassa rasenāti purimavāde, pacchimavāde ca yathāyogaṃ",
  "anya-e0104n0:305_11": "taṃtaṃbhūtaguṇehi anuggayhabhāvato, rūpādīnaṃ gahaṇe upakāritabbatoti attho. Ālokādisahakārīkāraṇasahitānaṃyeva",
  "anya-e0104n0:305_12": "cakkhādīnaṃ rūpādiavabhāsanasamatthatā, vivarassa ca sotaviññāṇūpanissayabhāvo guṇoti",
  "anya-e0104n0:305_13": "tesaṃ laddhi. Tejādīnaṃ viya pana vivarassa bhūtabhāvābhāvato yathāyoga-ggahaṇaṃ.",
  "anya-e0104n0:305_14": "Atha vā rūpādayo viya vivarampi bhūtaguṇoti parādhippāye tejassa ālokarūpena, ākāsasaṅkhātassa",
  "anya-e0104n0:305_15": "vivarassa saddena, vāyussa gandhena, udakassa rasena, pathaviyā phoṭṭhabbenāti evaṃ",
  "anya-e0104n0:305_16": "yathāyogaṃ taṃtaṃbhūtaguṇehīti yojanā.",
  "anya-e0104n0:306_0": "Rūpādīnaṃ adhikabhāvadassanatoti aggimhi rūpassa pabhassarassa, vāyumhi saddassa",
  "anya-e0104n0:306_1": "sabhāvena suyyamānassa, pathaviyā surabhiādino gandhassa, āpe ca rasassa madhurassāti",
  "anya-e0104n0:306_2": "imesaṃ visesayuttānaṃ dassanato “rūpādayo tesaṃ guṇā”ti paṭhamavādī āhāti. Tasseva",
  "anya-e0104n0:306_3": "“iccheyyāmā”tiādinā uttaramāha. Imināva upāyena dutiyavādinopi niggaho hotīti. Atha",
  "anya-e0104n0:306_4": "vā rūpādivisesaguṇehi tejaākāsapathavīāpavāyūhi cakkhādīni katānīti vadantassa kaṇādassa",
  "anya-e0104n0:306_5": "vādaṃ uddharitvā taṃ niggahetuṃ “athāpi vadeyyu”ntiādi vuttanti daṭṭhabbaṃ. Āsave",
  "anya-e0104n0:306_6": "upalabbhamānopi gandho pathaviyā āposaṃyuttāya kappāsato visadisāyāti na kappāsagandhassa",
  "anya-e0104n0:306_7": "adhikabhāvāpattīti ce? Na, anabhibhūtattā. Āsave hi udakasaṃyuttā pathavī udakena",
  "anya-e0104n0:306_8": "abhibhūtā, na kappāsapathavīti tassa eva gandhena adhikena bhavitabbaṃ. Uṇhodakasaṃyutto",
  "anya-e0104n0:306_9": "ca aggi upalabbhanīyo mahantoti katvā tassa phasso viya vaṇṇopi pabhassaro upalabbheyyāti",
  "anya-e0104n0:306_10": "uṇhodake vaṇṇato agginā anabhisambandhassa sītodakassa vaṇṇo parihāyetha. Tasmāti",
  "anya-e0104n0:306_11": "etassa ubhayassa abhāvā. Tadabhāvena hi rūpādīnaṃ tejādivisesaguṇatā nivattitā. Tannivattanena",
  "anya-e0104n0:306_12": "“tejādīnaṃ guṇehi rūpādīhi anuggayhabhāvato”ti idaṃ kāraṇaṃ nivattitanti evaṃ paramparāya",
  "anya-e0104n0:306_13": "ubhayābhāvo visesaparikappanapahānassa kāraṇaṃ hotīti āha “tasmā pahāyeta”ntiādi.",
  "anya-e0104n0:306_14": "Ekakalāpepi rūparasādayo visadisā, ko pana vādo nānākalāpe cakkhādayo bhūtavisesābhāvepīti",
  "anya-e0104n0:306_15": "dassetuṃ rūparasādinidassanaṃ vuttaṃ.",
  "anya-e0104n0:307_0": "Yadi bhūtaviseso natthi, kiṃ pana cakkhādivisesassa kāraṇanti taṃ dassetuṃ “yaṃ aññamaññassā”tiādi",
  "anya-e0104n0:307_1": "vuttaṃ. Ekampi kammaṃ pañcāyatanikattabhāvabhavappatthanānipphannaṃ cakkhādivisesahetutāya",
  "anya-e0104n0:307_2": "aññamaññassa asādhāraṇanti ca kammavisesoti ca vuttanti daṭṭhabbaṃ. Na hi taṃ yena",
  "anya-e0104n0:307_3": "visesena cakkhussa paccayo, teneva sotassa paccayo hoti indriyantarābhāvappattito.",
  "anya-e0104n0:307_4": "“Paṭisandhikkhaṇe mahaggatā cetanā kaṭattārūpānaṃ kammapaccayena paccayo”ti vacanena",
  "anya-e0104n0:307_5": "paṭisandhikkhaṇe vijjamānānaṃ sabbesaṃ kaṭattārūpānaṃ ekā cetanā kammapaccayo hotīti",
  "anya-e0104n0:307_6": "viññāyati. Nānācetanāya hi tadā indriyuppattiyaṃ sati parittena ca mahaggatena ca",
  "anya-e0104n0:307_7": "kammunā nibbattitaṃ kaṭattārūpaṃ āpajjeyyāti. Na cekā paṭisandhi anekakammanibbattā",
  "anya-e0104n0:307_8": "hotīti siddhamekena kammena anekindriyuppatti hotīti.",
  "anya-e0104n0:308_0": "435. Anallīno nissayo etassāti anallīnanissayo, rūpasaddasaṅkhāto visayo. Gandharasānaṃ",
  "anya-e0104n0:308_1": "nissayā ghānajivhānaṃ nissaye allīyantīti te nissayavasena allīnā. Phoṭṭhabbaṃ sayaṃ",
  "anya-e0104n0:308_2": "kāyanissayaallīnaṃ bhūtattā. Aparo nayo – cakkhusotāni appattavisayaggāhakāni sāntare,",
  "anya-e0104n0:308_3": "adhike ca visaye viññāṇuppattihetubhāvato. Sotampi sampattavisayaggāhīti keci. Yadi",
  "anya-e0104n0:308_4": "sotaṃ sampattaggāhi, cittajo saddo sotaviññāṇassa ārammaṇaṃ na siyā. Na hi bahiddhā",
  "anya-e0104n0:308_5": "cittasamuṭṭhānānaṃ uppatti atthi. Pāḷiyañca avisesena saddārammaṇassa sotaviññāṇārammaṇabhāvo",
  "anya-e0104n0:308_6": "vutto. Kiñca disādesavavatthānañca saddassa na siyā, attano visayipadesassa eva gahetabbato",
  "anya-e0104n0:308_7": "gandho viya. Tasmā yattha uppanno saddo, tattheva ṭhito. Sace sotapathe āpāthamāgacchati,",
  "anya-e0104n0:308_8": "nanu dūre ṭhitehi rajakādisaddā cirena suyyantīti? Na dūrāsannānaṃ yathāpākaṭe sadde",
  "anya-e0104n0:308_9": "gahaṇavisesato. Yathā hi dūrāsannānaṃ vacanasadde yathāpākaṭe gahaṇavisesato ākāravisesānaṃ",
  "anya-e0104n0:308_10": "aggahaṇaṃ, gahaṇañca hoti, evaṃ rajakādisaddepi āsannassa ādito pabhuti yāva avasānā",
  "anya-e0104n0:308_11": "kamena pākaṭībhūte, dūrassa ca avasāne, majjhe vā piṇḍavasena pavattipākaṭībhūte",
  "anya-e0104n0:308_12": "nicchayaggahaṇānaṃ sotaviññāṇavīthiyā parato pavattānaṃ visesato lahukaṃ suto “cirena",
  "anya-e0104n0:308_13": "suto”ti adhimāno hoti. So pana saddo yattha uppanno, tannissitova attano vijjamānakkhaṇe",
  "anya-e0104n0:308_14": "sotassa āpāthamāgacchati. Yadi saddassa bhūtaparamparāya samantato pavatti natthi,",
  "anya-e0104n0:308_15": "kathaṃ paṭighosuppattīti? Dūre ṭhitopi saddo aññattha paṭighosuppattiyā, bhājanādicalanassa",
  "anya-e0104n0:308_16": "ca ayokanto viya ayocalanassa paccayo hotīti daṭṭhabbaṃ.",
  "anya-e0104n0:309_0": "436. Pubbe lakkhaṇādinā vibhāvitampi cakkhuṃ ṭhitaṭṭhānādito vibhāvetuṃ “cakkhu cetthā”tiādi",
  "anya-e0104n0:309_1": "āraddhaṃ. Tattha cakkhu sādhayamānaṃ tiṭṭhatīti sambandho. Ca-kāro byatirekattho,",
  "anya-e0104n0:309_2": "tenassa vuccamānameva visesaṃ joteti. Etthāti etesu yathāniddiṭṭhesu pañcasu upādārūpesu.",
  "anya-e0104n0:309_3": "“Sarīrasaṇṭhānuppattidese”ti etena avasesaṃ kaṇhamaṇḍalaṃ paṭikkhipati. Snehamiva",
  "anya-e0104n0:309_4": "satta akkhipaṭalāni byāpetvā ṭhitāheva attano nissayabhūtāhi catūhi dhātūhi katūpakāraṃ",
  "anya-e0104n0:309_5": "tannissiteheva āyuvaṇṇādīhi anupālitaṃ parivāritaṃ tisantatirūpasamuṭṭhāpakehi utucittāhārehi",
  "anya-e0104n0:309_6": "upatthambhiyamānaṃ tiṭṭhati. Sattaakkhipaṭalabyāpanavacaneneva cakkhussa anekakalāpagatabhāvaṃ",
  "anya-e0104n0:309_7": "dasseti. Pamāṇato ūkāsiramattanti ūkāsiramatte padese pavattanato vuttaṃ. Cakkhuviññāṇassa",
  "anya-e0104n0:309_8": "vatthubhāvaṃ nissayabhāvato āvajjanasampaṭicchanādīnaṃ tadārammaṇāvasānānaṃ dvārabhāvaṃ",
  "anya-e0104n0:309_9": "samavasaraṭṭhānato. Taṃ panetaṃ cakkhu adhiṭṭhānabhedato, tatthāpi paccekaṃ anekakalāpagatabhāvato",
  "anya-e0104n0:309_10": "anekampi samānaṃ sāmaññaniddesena āvajjanāya ekattā, ekasmiṃ khaṇe ekasseva ca kiccakarattā",
  "anya-e0104n0:309_11": "ekaṃ katvā vuttaṃ. Evampi bahūsu kathamekasseva kiccakarattaṃ. Yaṃ tattha visadaṃ",
  "anya-e0104n0:309_12": "hutvā rūpābhighātārahaṃ, taṃ viññāṇassa nissayo hotīti gahetabbaṃ. Phoṭṭhabbaviseso",
  "anya-e0104n0:309_13": "viya kāyaviññāṇassa ārammaṇabhāve.",
  "anya-e0104n0:310": "Manupassatīti ma-kāro padasandhikaro, atha vā manūti macco.",
  "anya-e0104n0:311": "Aṅgulivedhakaṃ aṅgulīyakaṃ.",
  "anya-e0104n0:312_0": "Visamajjhāsayatāya cakkhu vammikachiddābhiratasappo viya, bilajjhāsayatāya sotaṃ",
  "anya-e0104n0:312_1": "udakabilābhiratakumbhīlo viya, ākāsajjhāsayatāya ghānaṃ ajaṭākāsābhiratapakkhī viya,",
  "anya-e0104n0:312_2": "gāmajjhāsayatāya jivhā gāmābhiratakukkuro viya, upādinnakajjhāsayatāya kāyo āmakasusānābhiratasiṅgālo",
  "anya-e0104n0:312_3": "viya passitabboti dassento “vammi…pe… daṭṭhabbā”ti āha. Visamajjhāsayatā ca cakkhussa",
  "anya-e0104n0:312_4": "visamajjhāsayaṃ viya hotīti katvā vuttā, cakkhumato vā puggalassa ajjhāsayavasena",
  "anya-e0104n0:312_5": "cakkhu visamajjhāsayaṃ daṭṭhabbaṃ. Esa nayo sesesupi. Sabbopi ca yathāvutto papañco",
  "anya-e0104n0:312_6": "sotādīsupi yathārahaṃ veditabbo.",
  "anya-e0104n0:313_0": "437. Cakkhumhi, cakkhussa vā paṭihananaṃ cakkhupaṭihananaṃ, taṃ lakkhaṇaṃ etassāti",
  "anya-e0104n0:313_1": "cakkhupaṭihananalakkhaṇaṃ. Paṭihananañcettha yathāvutto abhighātova. Visayabhāvo",
  "anya-e0104n0:313_2": "ārammaṇapaccayatā. Kāmaṃ sā eva gocaratā, tathāpi visayagocarānaṃ ayaṃ viseso – anaññatthabhāvo,",
  "anya-e0104n0:313_3": "tabbahulacāritā ca cakkhuviññāṇassa. Visayabhāve cassa yaṃ vattabbaṃ, taṃ parato",
  "anya-e0104n0:313_4": "āvi bhavissati. Yattha pana kāyaviññattiādike.",
  "anya-e0104n0:314_0": "438. Itthiyā bhāvo, “itthī”ti vā bhavati etena cittaṃ, abhidhānañcāti itthibhāvo,",
  "anya-e0104n0:314_1": "taṃ lakkhaṇaṃ etassāti itthibhāvalakkhaṇaṃ. Tato eva “itthī”ti taṃsahitaṃ santānaṃ",
  "anya-e0104n0:314_2": "pakāsentaṃ viya hotīti vuttaṃ “itthīti pakāsanarasa”nti. Vaṭṭaṃsatā avisadahatthapādāditā",
  "anya-e0104n0:314_3": "ca itthiliṅgaṃ. Thanamaṃsāvisadatā, nimmassudāṭhitā, kesabandhanaṃ, vatthaggahaṇañca",
  "anya-e0104n0:314_4": "“itthī”ti sañjānanassa paccayabhāvato itthinimittaṃ. Daharakālepi suppakamusalakādīhi",
  "anya-e0104n0:314_5": "kīḷā, mattikatakkena suttakantanādi ca itthikuttaṃ, itthikiriyāti attho. Avisadaṭṭhānagamanādiko",
  "anya-e0104n0:314_6": "ākāro itthākappo. Aparo nayo – itthīnaṃ muttakaraṇaṃ itthiliṅgaṃ. Sarādhippāyā itthinimittaṃ.",
  "anya-e0104n0:314_7": "Avisadaṭṭhānagamananisajjākhādanabhojanādikā itthikuttaṃ. Itthisaṇṭhānaṃ itthākappo.",
  "anya-e0104n0:314_8": "Imāni ca itthiliṅgādīni yathāsakaṃ kammādinā paccayena uppajjamānānipi yebhuyyena",
  "anya-e0104n0:314_9": "itthindriyasahite eva santāne taṃtadākārāni hutvā uppajjantīti itthindriyaṃ tesaṃ",
  "anya-e0104n0:314_10": "kāraṇanti katvā vuttaṃ “itthiliṅganimittakuttākappānaṃ kāraṇabhāvapaccupaṭṭhāna”nti.",
  "anya-e0104n0:314_11": "Itthiliṅgādīsu eva ca kāraṇabhāvasaṅkhātena adhipatibhāvena tassa indriyatā vuttā,",
  "anya-e0104n0:314_12": "indriyasahite santāne itthiliṅgādiākārarūpapaccayānaṃ aññathā anuppādanato, itthiggahaṇassa",
  "anya-e0104n0:314_13": "ca tesaṃ rūpānaṃ paccayabhāvato.",
  "anya-e0104n0:315_0": "Yasmā pana bhāvadasakepi rūpānaṃ itthindriyaṃ na janakaṃ, nāpi anupālakaṃ, upatthambhakaṃ",
  "anya-e0104n0:315_1": "vā, na ca aññesaṃ kalāparūpānaṃ, tasmā taṃ jīvitindriyaṃ viya sakalāparūpānaṃ, āhāro",
  "anya-e0104n0:315_2": "viya vā kalāpantararūpānañca “indriyaatthiavigatapaccayo”ti pāḷiyaṃ na vuttaṃ. Yasmā",
  "anya-e0104n0:315_3": "ca paccayantarādhīnāni liṅgādīni, tasmā yatthassa ādhipaccaṃ, taṃsadisesu matacittakatarūpesupi",
  "anya-e0104n0:315_4": "taṃsaṇṭhānatā dissati. Esa nayo purisindriyepi. Yaṃ panettha visadisaṃ, taṃ vuttanayānusārena",
  "anya-e0104n0:315_5": "veditabbaṃ. Tayidaṃ dvayaṃ yasmā ekasmiṃ santāne saha na pavattati “yassa itthindriyaṃ",
  "anya-e0104n0:315_6": "uppajjati, tassa purisindriyaṃ uppajjatīti? No”tiādi vacanato, tasmā ubhatobyañjanakassāpi",
  "anya-e0104n0:315_7": "ekasmiṃ khaṇe ekameva hotīti veditabbaṃ. Ye pana “sarīrekadesavutti bhāvarūpa”nti",
  "anya-e0104n0:315_8": "vadanti, tesampi taṃ micchāti dassetuṃ “tadubhayampi…pe… byāpakamevā”ti vatvā yadi",
  "anya-e0104n0:315_9": "evaṃ kāyappasādena saṅkaro siyāti āsaṅkaṃ nivattento “na ca kāyappasādenā”tiādimāha.",
  "anya-e0104n0:315_10": "Tassattho – yadipi sakalasarīrabyāpitāya kāyappasādena aṭṭhitokāse ṭhitanti vattabbataṃ",
  "anya-e0104n0:315_11": "nāpajjati, tena pana bhinnanissayattā ṭhitokāse ṭhitantipi vattabbataṃ nāpajjatīti",
  "anya-e0104n0:315_12": "ayameva cettha nippariyāyakathā. “Rūparasādayo viyā”ti etena samānanissayesupi nāma",
  "anya-e0104n0:315_13": "saṅkaro natthi lakkhaṇabhedato, kimaṅgaṃ pana bhinnanissayasabhāvesūti dasseti.",
  "anya-e0104n0:316_0": "439. Sahajarūpānupālanalakkhaṇanti attanā sahajātarūpānaṃ anupālanalakkhaṇaṃ. Jīvitindriyassa",
  "anya-e0104n0:316_1": "ekantakammajattā sahaja-ggahaṇeneva anupāletabbānampi kammajabhāvo siddhoti kammaja-ggahaṇaṃ",
  "anya-e0104n0:316_2": "na kataṃ. Yathāsakaṃ khaṇamattaṭṭhāyinopi kammajarūpassa pavattihetubhāvena taṃ anupālakaṃ,",
  "anya-e0104n0:316_3": "tasmā sahajarūpānupālanalakkhaṇaṃ. Na hi kammajānaṃ kammaṃyeva ṭhitihetu bhavituṃ",
  "anya-e0104n0:316_4": "arahati āhārajādīnaṃ āhārādi viya. Kiṃ kāraṇā? Taṅkhaṇābhāvato. Tesanti sahajarūpānaṃ.",
  "anya-e0104n0:316_5": "Pavattanaṃ yāpanaṃ. Ṭhapanaṃ ṭhitihetutā. Attanā anupālanavasena yāpetabbāni pavattetabbāni",
  "anya-e0104n0:316_6": "bhūtāni etassa padaṭṭhānanti yāpayitabbabhūtapadaṭṭhānaṃ. Anupālanalakkhaṇādimhīti",
  "anya-e0104n0:316_7": "ādi-saddena pavattanarasādimeva saṅgaṇhāti. Atthikkhaṇeyevāti anupāletabbānaṃ atthikkhaṇeyeva.",
  "anya-e0104n0:316_8": "Asati anupāletabbe uppalādimhi kiṃ udakaṃ anupāleyya. Yadi kammajānaṃ ṭhitihetumantarena",
  "anya-e0104n0:316_9": "ṭhiti na hoti, jīvitindriyassa ko ṭhitihetūti āha “saya”ntiādi. Yadi kammajānaṃ ṭhānaṃ",
  "anya-e0104n0:316_10": "jīvitindriyapaṭibaddhaṃ, atha kasmā sabbakālaṃ na ṭhapetīti āha “na bhaṅgato”tiādi.",
  "anya-e0104n0:316_11": "Tassa tassa anupālanādikassa sādhanato. Taṃ sādhanañca jīvamānatāvisesassa paccayabhāvato.",
  "anya-e0104n0:316_12": "Indriyabaddharūpassa hi matarūpato kammajassa, tadanubandhabhūtassa ca utusamuṭṭhānādito",
  "anya-e0104n0:316_13": "jīvitindriyakato viseso, na kevalaṃ khaṇaṭṭhitiyā eva, pabandhānupacchedassāpi jīvitindriyaṃ",
  "anya-e0104n0:316_14": "kāraṇanti daṭṭhabbaṃ, itarathā āyukkhayato maraṇaṃ na yujjeyyāti.",
  "anya-e0104n0:317_0": "440. Manodhātumanoviññāṇadhātūnaṃ nissayalakkhaṇaṃ hadayavatthūti kathametaṃ viññātabbanti?",
  "anya-e0104n0:317_1": "Āgamato, yuttito ca. “Yaṃ rūpaṃ nissāya manodhātu ca manoviññāṇadhātu ca pavattanti,",
  "anya-e0104n0:317_2": "taṃ rūpaṃ manodhātuyā ca manoviññāṇadhātuyā ca taṃsampayuttakānañca dhammānaṃ nissayapaccayena",
  "anya-e0104n0:317_3": "paccayo”ti evamādi āgamo. Yadi evaṃ, kasmā rūpakaṇḍe taṃ na vuttanti? Tattha avacanaṃ",
  "anya-e0104n0:317_4": "aññakāraṇaṃ. Kiṃ pana tanti? Desanābhedo. Yathā hi cakkhuviññāṇādīni ekantato cakkhādinissayāni,",
  "anya-e0104n0:317_5": "na evaṃ manoviññāṇaṃ ekantena hadayavatthunissayaṃ. Nissitavasena ca vatthudukādidesanā",
  "anya-e0104n0:317_6": "pavattā “atthi rūpaṃ cakkhuviññāṇassa vatthu, atthi rūpaṃ cakkhuviññāṇassa na vatthū”tiādinā.",
  "anya-e0104n0:317_7": "Yampi ekantato hadayavatthunissayaṃ, tassa vasena “atthi rūpaṃ manoviññāṇassa vatthū”tiādinā",
  "anya-e0104n0:317_8": "dukādīsu vuccamānesupi na tadanuguṇā ārammaṇadukādayo sambhavanti. Na hi “atthi rūpaṃ",
  "anya-e0104n0:317_9": "manoviññāṇassa ārammaṇaṃ, atthi rūpaṃ na manoviññāṇassa ārammaṇa”nti sakkā vattunti",
  "anya-e0104n0:317_10": "vatthārammaṇadukā bhinnagatikā siyunti ekarasā desanā na bhaveyya. Ekarasañca desanaṃ",
  "anya-e0104n0:317_11": "desetuṃ idha satthu ajjhāsayo. Tasmā tattha hadayavatthu na vuttaṃ, na alabbhamānattāti daṭṭhabbaṃ.",
  "anya-e0104n0:318_0": "Yutti pana evaṃ veditabbā – nipphannaupādāyarūpanissayaṃ dhātudvayaṃ pañcavokārabhave.",
  "anya-e0104n0:318_1": "Tattha rūpāyatanādīnaṃ, ojāya ca indriyabaddhato bahipi pavattidassanato na taṃnissayatā",
  "anya-e0104n0:318_2": "yujjati, itthipurisindriyānampi tadubhayarahitepi santāne dhātudvayadassanato na",
  "anya-e0104n0:318_3": "taṃnissayatā yujjati, jīvitindriyassāpi aññakiccaṃ vijjatīti na taṃnissayatā yujjati",
  "anya-e0104n0:318_4": "evāti pārisesato hadayavatthu, tesaṃ nissayoti viññāyati. Sakkā hi vattuṃ nipphannaupādāyarūpanissayaṃ",
  "anya-e0104n0:318_5": "dhātudvayaṃ pañcavokārabhave rūpapaṭibaddhavuttibhāvato. Yaṃ yañhi rūpapaṭibaddhavutti,",
  "anya-e0104n0:318_6": "taṃ taṃ nipphannaupādāyarūpanissayaṃ diṭṭhaṃ yathā “cakkhuviññāṇadhātū”ti. “Pañcavokārabhave”ti",
  "anya-e0104n0:318_7": "ca visesanaṃ manoviññāṇadhātuvasena kataṃ. Manodhātu pana catuvokārabhave nattheva.",
  "anya-e0104n0:318_8": "Nanu ca indriyanissayatāyapi sādhanato viruddho hetu āpajjatīti? Na diṭṭhabādhanato.",
  "anya-e0104n0:318_9": "Diṭṭhaṃ hetaṃ cakkhuviññāṇassa viya dhātudvayassa vatthuno mandatikkhādiananuvidhānaṃ.",
  "anya-e0104n0:318_10": "Tathā hissa pāḷiyaṃ indriyapaccayatā na vuttā. Tena tadanuvidhānasaṅkhātā indriyanissayatā",
  "anya-e0104n0:318_11": "bādhīyati. Hotu dhātudvayanissayo hadayavatthu, upādāyarūpañca, etaṃ pana kammasamuṭṭhānaṃ,",
  "anya-e0104n0:318_12": "paṭiniyatakiccaṃ, hadayapadese ṭhitamevāti kathaṃ viññāyatīti? Vuccate – vatthurūpabhāvato",
  "anya-e0104n0:318_13": "kammasamuṭṭhānaṃ cakkhu viya, tato eva paṭiniyatakiccaṃ, vatthurūpabhāvatoti ca viññāṇanissayabhāvatoti",
  "anya-e0104n0:318_14": "attho. Aṭṭhiṃ katvā manasi katvā sabbacetasā samannāharitvā kiñci cintentassa hadayassa",
  "anya-e0104n0:318_15": "khijjanato tatthetamavaṭṭhitanti viññāyati. Tāsaññeva dhātūnanti manodhātumanoviññāṇadhātūnaṃyeva.",
  "anya-e0104n0:318_16": "Nissayabhāvato upari āropetvā vahantaṃ viya paccupatiṭṭhatīti ubbahanapaccupaṭṭhānaṃ.",
  "anya-e0104n0:318_17": "Sesaṃ heṭṭhā vuttanayameva.",
  "anya-e0104n0:319_0": "441. Abhikkamo ādi yesaṃ te abhikkamādī. Ādi-saddena paṭikkamasamiñjanapasāraṇaukkhepanaavekkhepanādikā",
  "anya-e0104n0:319_1": "sabbā kiriyā pariggayhati. Tesaṃ abhikkamādīnaṃ pavattakaṃ cittaṃ samuṭṭhānaṃ yassā",
  "anya-e0104n0:319_2": "sā abhikkamādippavattakacittasamuṭṭhānā, vāyodhātu. Tassā yaṃ sahajarūpakāyassa thambhanasandhāraṇacalanasaṅkhātaṃ",
  "anya-e0104n0:319_3": "kiccaṃ, tassa sahakārīkāraṇabhūto ākāraviseso kāyaviññatti nāmāti dassento āha “abhikkamādi…pe… kāyaviññattī”ti.",
  "anya-e0104n0:320_0": "Kassa pana ākāravikāroti? Sāmatthiyato vāyodhātuadhikānaṃ cittajamahābhūtānaṃ. Kiṃ",
  "anya-e0104n0:320_1": "taṃ sāmatthiyaṃ? Cittajatā, upādāyarūpatā ca. Atha vā vāyodhātuyā ākāravikāro sahaja…pe…",
  "anya-e0104n0:320_2": "paccayoti sambandhitabbaṃ. Yadi evaṃ viññattiyā upādāyarūpabhāvo na yujjati. Na hi",
  "anya-e0104n0:320_3": "upādāyarūpaṃ ekabhūtasannissayaṃ atthi. “Catunnaṃ mahābhūtānaṃ upādāyarūpa”nti hi",
  "anya-e0104n0:320_4": "vuttaṃ, nāyaṃ doso catunnaṃ vikāro catūsu ekassāpi hoti catusādhāraṇadhanaṃ viya.",
  "anya-e0104n0:320_5": "Vāyodhātuadhikatāya ca kalāpassa “vāyodhātuyā”ti vacanaṃ na virujjhati. Evaṃ adhikatā",
  "anya-e0104n0:320_6": "ca sāmatthiyato, na pamāṇato. Aññathā hi avinibbhogavuttitā na yujjeyya. Vāyodhātuyā",
  "anya-e0104n0:320_7": "evāti keci. Tesaṃ matena viññattiyā upādāyarūpatā durupapādā. Na hi ekassa vikāro",
  "anya-e0104n0:320_8": "catunnaṃ hoti. Sā panāyaṃ hatthacalanādīsu phandamānavaṇṇaggahaṇānantaramaviññāyamānantarena",
  "anya-e0104n0:320_9": "manodvārajavanena gayhati. Phandamānavaṇṇavinimutto koci vikāro atthi. Tassa ca taggahaṇānantaraṃ",
  "anya-e0104n0:320_10": "gahaṇaṃ hotīti kathametaṃ viññāyatīti adhippāyaggahaṇato. Na hi viññattivikārarahitesu",
  "anya-e0104n0:320_11": "rukkhacalanādīsu “idamesa kāreti maññe”ti adhippāyaggahaṇaṃ diṭṭhaṃ, hatthacalanādīsu",
  "anya-e0104n0:320_12": "pana diṭṭhaṃ. Tasmā phandamānavaṇṇavinimutto koci vikāro atthi adhippāyassa ñāpakoti",
  "anya-e0104n0:320_13": "viññāyati. Ñāpako ca hetu ñāpetabbamatthaṃ sayaṃ gahito eva ñāpeti, na vijjamānatāmattenāti",
  "anya-e0104n0:320_14": "vaṇṇaggahaṇānantaraṃ vikāraggahaṇampi anumānato viññāyati. Tathā hi vadanti –",
  "anya-e0104n0:321": "“Visayattamanāpannā, saddā nevatthabodhakā;",
  "anya-e0104n0:322": "Na sattāmattato atthe, te aññātā pakāsakā”ti.",
  "anya-e0104n0:323_0": "Yadi vikāraggahaṇameva kāraṇaṃ adhippāyaggahaṇassa, kasmā aggahitasaṅketānaṃ adhippāyaggahaṇaṃ",
  "anya-e0104n0:323_1": "na hotīti? Na kevalaṃ vikāraggahaṇameva adhippāyaggahaṇassa kāraṇaṃ, atha kho purimasiddhasambandhaggahaṇañca",
  "anya-e0104n0:323_2": "imassa upanissayoti daṭṭhabbaṃ. Thambhanasandhāraṇacalanāni viññattivikārasahitāya",
  "anya-e0104n0:323_3": "vāyodhātuyā hontīti vuttaṃ. Kiṃ sabbāva vāyodhātū sabbāni tāni karontīti? Nayidamevaṃ.",
  "anya-e0104n0:323_4": "Sattamajavanasambhūtā hi vāyodhātu purimajavanasambhūtā vāyodhātuyo upathambhakapaccaye",
  "anya-e0104n0:323_5": "labhitvā desantaruppattihetubhāvena calayati cittajarūpaṃ, na itarā. Itarā pana santhambhanasandhāraṇamattaṃ",
  "anya-e0104n0:323_6": "karontiyo tassā upakārāya honti. Desantaruppatti eva calananti nimitte ca kattubhāvo",
  "anya-e0104n0:323_7": "samāropitoti daṭṭhabbaṃ. Aññathā dhammānaṃ abyāpāratā, khaṇikatā ca na siyā. Sattahi",
  "anya-e0104n0:323_8": "yugehi ākaḍḍhitabbasakaṭamettha aṭṭhakathāyaṃ nidassitaṃ. Cittajarūpe pana calante",
  "anya-e0104n0:323_9": "taṃsambandhatāya utukammāhārajarūpampi calati nadīsote pakkhittasukkhagomayapiṇḍaṃ",
  "anya-e0104n0:323_10": "viya phandamānavaṇṇaggahaṇānantaraṃ viññattiggahaṇassa vuttattā. Kiṃ calanakarā eva",
  "anya-e0104n0:323_11": "vāyodhātu viññattivikārasahitāti? Nayidamevaṃ, tathā calayitumasakkuṇantiyopi thambhanasandhāraṇamattakarā",
  "anya-e0104n0:323_12": "paṭhamajavanādisambhūtāpi vāyodhātuyo viññattivikārasahitā evāti gahetabbaṃ. Yena",
  "anya-e0104n0:323_13": "disābhāgenāyaṃ abhikkamādiṃ pavattetukāmo, tadabhimukhavikārasabbhāvato. Adhippāyasahabhāvī",
  "anya-e0104n0:323_14": "hi vikāro viññatti. Evañca katvā manodvārāvajjanassāpi viññattisamuṭṭhāpakavacanaṃ",
  "anya-e0104n0:323_15": "suṭṭhu yujjati. Yathāvuttavikāraggahaṇamukhena taṃsamaṅgino adhippāyo viññāyatīti",
  "anya-e0104n0:323_16": "vuttaṃ “adhippāyappakāsanarasā”ti.",
  "anya-e0104n0:324_0": "Kāyavipphandanassa hetubhūtāya vāyodhātuyā vikārabhāvato pariyāyena viññatti kāyavipphandanahetubhāvapaccupaṭṭhānā",
  "anya-e0104n0:324_1": "vuttā. Cittasamuṭṭhānavāyodhātupadaṭṭhānāti ca vāyodhātuyā kiccādhikatāya vuttaṃ.",
  "anya-e0104n0:324_2": "Kāyavipphandanena adhippāyaviññāpanahetuttāti kāyavipphandanena karaṇabhūtena adhippāyassa",
  "anya-e0104n0:324_3": "viññāpanahetubhāvato kāyaviññattīti vuccatīti sambandho. Ayañhettha attho – viññāpetīti",
  "anya-e0104n0:324_4": "viññatti. Kiṃ viññāpeti? Adhippāyaṃ. Kena? Kāyena. Kīdisena? Vipphandamānenāti. Dutiyanaye",
  "anya-e0104n0:324_5": "pana yathāvuttena kāyena viññāyatīti kāyaviññatti. Sesaṃ vuttanayameva.",
  "anya-e0104n0:325_0": "Atthāvabodhanasamattho vacīviseso vacībhedo. Tena vāyuvanappatinadīghosādiṃ nivatteti.",
  "anya-e0104n0:325_1": "Tassa pavattakaṃ cittaṃ samuṭṭhānaṃ yassā sā vacībhedappavattakacittasamuṭṭhānā,",
  "anya-e0104n0:325_2": "pathavīdhātu. Tassā yaṃ upādinnasaṅkhātassa akkharuppattiṭṭhānassa ghaṭṭanasaññitaṃ",
  "anya-e0104n0:325_3": "kiccaṃ, tassa sahakārīkāraṇabhūto ākāraviseso vacīviññatti nāmāti dassento āha “vacībhe…pe… vacīviññattī”ti.",
  "anya-e0104n0:326_0": "Idāni “kassa pana ākāravikāro”tiādi kāyaviññattiyaṃ vuttanayeneva veditabbaṃ. Ayaṃ",
  "anya-e0104n0:326_1": "pana viseso – yathā tattha “phandamānavaṇṇaggahaṇānantara”nti vuttaṃ, evamidha “suyyamānasaddasavanānantara”nti",
  "anya-e0104n0:326_2": "yojetabbaṃ. Idha ca thambhanādīnaṃ abhāvato “sattamajavanasambhūtā”tiādinayo na labbhati.",
  "anya-e0104n0:326_3": "Ghaṭṭanena hi saddhiṃ saddo uppajjati. Ghaṭṭanañca paṭhamajavanādīsupi labbhateva.",
  "anya-e0104n0:326_4": "Ghaṭṭanaṃ paccayavasena bhūtakalāpānaṃ aññamaññaṃ āsannataruppādo. Calanaṃ ekassāpi",
  "anya-e0104n0:326_5": "desantaruppādaparamparatāti ayametesaṃ viseso. Yathā ca vāyodhātuyā calanaṃ kiccaṃ,",
  "anya-e0104n0:326_6": "evaṃ pathavīdhātuyā ghaṭṭanaṃ. Tenevāha “pathavīdhātuyā upādinnaghaṭṭanassa paccayo”ti.",
  "anya-e0104n0:326_7": "Sesaṃ vuttanayameva. Yathā hītiādi kāyavacīviññattīnaṃ anumānavasena gahetabbabhāvavibhāvanaṃ.",
  "anya-e0104n0:326_8": "Yathā hi ussāpetvā baddhagosīsādirūpāni disvā tadanantarappavattāya aviññāyamānantarāya",
  "anya-e0104n0:326_9": "manodvāravīthiyā gosīsādīnaṃ udakasahacārippakārasaññāṇākāraṃ gahetvā udakaggahaṇaṃ",
  "anya-e0104n0:326_10": "hoti, evaṃ vipphandamānasamuccāriyamānavaṇṇasadde gahetvā tadanantarapavattāya aviññāyamānantarāya",
  "anya-e0104n0:326_11": "manodvāravīthiyā purimasiddhasambandhagahaṇūpanissayasahitāya sādhippāyavikāraggahaṇaṃ hoti.",
  "anya-e0104n0:327_0": "442. Rūpāni paricchindati, sayaṃ vā tehi paricchijjati, rūpānaṃ vā paricchedamattaṃ",
  "anya-e0104n0:327_1": "rūpaparicchedo, taṃ lakkhaṇaṃ etissāti rūpaparicchedalakkhaṇā. Ayaṃ hi ākāsadhātu",
  "anya-e0104n0:327_2": "taṃ taṃ rūpakalāpaṃ paricchindantī viya hoti. Tenāha “rūpapariyantappakāsanarasā”ti.",
  "anya-e0104n0:327_3": "Atthato pana yasmā rūpānaṃ paricchedamattaṃ hutvā gayhati, tasmā vuttaṃ “rūpamariyādapaccupaṭṭhānā”ti.",
  "anya-e0104n0:327_4": "Yasmiṃ kalāpe bhūtānaṃ paricchedo, teheva asamphuṭṭhabhāvapaccupaṭṭhānā. Vijjamānepi",
  "anya-e0104n0:327_5": "hi kalāpantarabhūtānaṃ kalāpantarabhūtehi samphuṭṭhabhāve taṃtaṃbhūtavivittatā rūpapariyanto",
  "anya-e0104n0:327_6": "ākāsoti yesaṃ so paricchedo, tehi so asamphuṭṭhova. Aññathā paricchinnatā na siyā",
  "anya-e0104n0:327_7": "tesaṃ bhūtānaṃ byāpibhāvāpattito. Abyāpitā hi asamphuṭṭhatā. Tenāha bhagavā “asamphuṭṭhaṃ",
  "anya-e0104n0:327_8": "catūhi mahābhūtehī”ti. Kaṇṇacchiddamukhavivarādivasena ca chiddavivarabhāvapaccupaṭṭhānā",
  "anya-e0104n0:327_9": "vā. Yesaṃ rūpānaṃ paricchedo, tattheva tesaṃ paricchedabhāvena labbhatīti vuttaṃ",
  "anya-e0104n0:327_10": "“paricchinnarūpapadaṭṭhānā”ti. “Yāya paricchinnesū”tiādinā ākāsadhātuyā taṃtaṃkalāpānaṃ",
  "anya-e0104n0:327_11": "kalāpantarehi asaṅkarakāraṇataṃ dasseti.",
  "anya-e0104n0:328_0": "443. Adandhatāti agarutā. Vinodanaṃ vikkhipanaṃ, apanayananti attho. Athaddhatāti",
  "anya-e0104n0:328_1": "akathinatā. Attano mudubhāveneva sabbakiriyāsu avirodhitā. Mudu hi katthaci na virujjhati.",
  "anya-e0104n0:328_2": "Tīsupi ṭhānesu paṭipakkhe a-kāro dandhatādihetūnaṃ paṭipakkhasamuṭṭhānattā lahutādīnanti",
  "anya-e0104n0:328_3": "keci. Apare pana “sattāpaṭisedhe”ti vadanti. Sarīrena kattabbakiriyānaṃ anukūlatāsaṅkhātakammaññabhāvo",
  "anya-e0104n0:328_4": "lakkhaṇaṃ etissāti sarīrakiriyānukūlakammaññabhāvalakkhaṇā. Akammaññaṃ dubbalaṃ nāma",
  "anya-e0104n0:328_5": "hotīti kammaññatā adubbalabhāvapaccupaṭṭhānā vuttā.",
  "anya-e0104n0:329_0": "Lahutādīnaṃ aññamaññāvijahanena duviññeyyanānattatā vuttāti taṃtaṃvikārādhikarūpehi",
  "anya-e0104n0:329_1": "taṃnānattappakāsanatthaṃ “evaṃ santepī”ti vuttaṃ. Dhātukkhobho vātapittasemhapakopo,",
  "anya-e0104n0:329_2": "rasādidhātūnaṃ vā vikārāvatthā. Dvidhā vuttopi atthato pathavīdhātuādīnaṃ dhātūnaṃyeva",
  "anya-e0104n0:329_3": "vikāroti daṭṭhabbo. Paṭipakkhapaccayā sappāyautuāhārāvikkhittacittatā. Te ca taṃtaṃvikārassa",
  "anya-e0104n0:329_4": "visesapaccayabhāvato vuttā, avisesena pana sabbe sabbesaṃ paccayā. Yato nesaṃ aññamaññāvijahanaṃ,",
  "anya-e0104n0:329_5": "iddhivaḷañjanādīsu viya vasavattanaṃ maddavappakāro. Suparimadditacammasudhantasuvaṇṇagahaṇañcettha",
  "anya-e0104n0:329_6": "mudukammaññasadisarūpanidassanamattaṃ, na taṃ idha adhippetaṃ mudutākammaññatāsabbhāvato.",
  "anya-e0104n0:329_7": "Na hi anindriyabaddharūpasantāne lahutādīni sambhavanti, indriyabaddhepi rūpabhave",
  "anya-e0104n0:329_8": "na santi dandhattakarādidhātukkhobhābhāvato. Sati hi tādise dhātukkhobhe tappaṭipakkhapaccayasamuṭṭhānāhi",
  "anya-e0104n0:329_9": "lahutādīhi bhavitabbanti keci, taṃ akāraṇaṃ. Na hi vūpasametabbapaccanīkāpekkho tabbirodhidhammasamuppādo,",
  "anya-e0104n0:329_10": "tathā sati sahetukakiriyacittuppādesu kāyalahutādīnaṃ abhāvova siyā. Kasmā pana kammajarūpesu",
  "anya-e0104n0:329_11": "lahutādayo na hontīti? Paccuppannapaccayāpekkhattā. Aññathā sabbadābhāvīhi lahutādīhi bhavitabbaṃ siyāti.",
  "anya-e0104n0:330_0": "444. Ādi cayo, īsaṃ vā cayoti ācayo, yathāpaccayaṃ tato tato āgatassa viya cayoti",
  "anya-e0104n0:330_1": "vā ācayo, tadubhayaṃ ekajjhaṃ gahetvā ācayo lakkhaṇaṃ etassāti ācayalakkhaṇo. Rūpassa",
  "anya-e0104n0:330_2": "upacayo paṭhamuppādo, vaḍḍhi ca “upaññattaṃ upasitta”ntiādīsu viya upa-saddassa paṭhamūpariatthassa",
  "anya-e0104n0:330_3": "nidassanato. Pubbantatoti pubbakoṭṭhāsato, anāgatabhāvatoti attho. Uppajjamāne rūpadhamme",
  "anya-e0104n0:330_4": "uppādo anāgatakkhaṇato ummujjāpento viya hotīti vuttaṃ “ummujjāpanaraso”ti. Tathā",
  "anya-e0104n0:330_5": "so “ime rūpadhammā”ti niyyātento viya gayhatīti āha “niyyātanapaccupaṭṭhāno”ti. Paripuṇṇabhāvapaccupaṭṭhānatā",
  "anya-e0104n0:330_6": "“uparicayo upacayo”ti imassa atthassa vasena veditabbā. Pavattilakkhaṇāti rūpānaṃ",
  "anya-e0104n0:330_7": "pavattananti lakkhitabbā. Anuppabandhanarasāti pubbāparavasena anu anu pabandhanakiccā.",
  "anya-e0104n0:330_8": "Tato eva anupacchedavasena gahetabbato anupacchedapaccupaṭṭhānā.",
  "anya-e0104n0:331_0": "Ubhayampīti upacayo santatīti ubhayampi. Jātirūpassevāti rūpuppādasseva adhivacanaṃ.",
  "anya-e0104n0:331_1": "Yadi evaṃ kasmā vibhajja vuttāti āha “ākāranānattato”ti, jātirūpassa pavattiākārabhedatoti",
  "anya-e0104n0:331_2": "attho. Veneyyavasena vibhajjakathane kāraṇaṃ parato āvi bhavissati. Kathaṃ panetaṃ",
  "anya-e0104n0:331_3": "viññātabbaṃ, pavattiākāranānattato jātirūpassa bhedo, na sabhāvatoti? Niddesatoti",
  "anya-e0104n0:331_4": "dassento “yasmā panā”tiādimāha. Tattha yo āyatanānanti yo aḍḍhekādasannaṃ rūpāyatanānaṃ",
  "anya-e0104n0:331_5": "ādicayattā “ācayo”ti vutto. So eva upacayo paṭhamuppādabhāvato upa-saddo paṭhamatthoti",
  "anya-e0104n0:331_6": "katvā. Yo pana tattheva uppajjamānānaṃ upari cayattā upacayo, sā eva santati anupabandhavasena",
  "anya-e0104n0:331_7": "uppattibhāvato. Atha vā yo āyatanānaṃ ācayo paṭhamabhāvena upalakkhito uppādo, so",
  "anya-e0104n0:331_8": "pana tattheva uppajjamānānaṃ upari cayattā upacayo, vaḍḍhīti attho. Upacayo vaḍḍhibhāvena",
  "anya-e0104n0:331_9": "upalakkhito uppādo, sā eva santati pabandhākārena uppattibhāvato. Tenāha “aṭṭhakathāyampī”tiādi.",
  "anya-e0104n0:332_0": "Tattha evaṃ kiṃ kathitanti “yo āyatanānaṃ ācayo”tiādinā niddesena kiṃ atthajātaṃ",
  "anya-e0104n0:332_1": "kathitaṃ hoti? Āyatanena ācayo kathito. Ācayupacayasantatiyo hi nibbattibhāvena ācayo",
  "anya-e0104n0:332_2": "evāti āyatanehi ācayādīnaṃ pakāsitattā tehi ācayo kathito. Āyatanānaṃ ācayādivacaneneva",
  "anya-e0104n0:332_3": "ācayasabhāvāni uppādadhammāni āyatanānīti ācayena taṃpakatikaṃ āyatanaṃ kathitaṃ.",
  "anya-e0104n0:332_4": "Lakkhaṇañhi uppādo, na rūparūpanti.",
  "anya-e0104n0:333_0": "Rūpaparipāko rūpadhammānaṃ jiṇṇatā. Upanayanarasāti bhaṅgupanayanakiccā. Sabhāvānapagamepīti",
  "anya-e0104n0:333_1": "kakkhaḷatādisabhāvassa avigamepi. Ṭhitikkhaṇe hi jarā, na ca tadā dhammo sabhāvaṃ",
  "anya-e0104n0:333_2": "vijahati nāma. Navabhāvo uppādāvatthā, tassa apagamabhāvena gayhatīti āha “navabhāvāpagamapaccupaṭṭhānā”ti.",
  "anya-e0104n0:333_3": "“Arūpadhammāna”nti idaṃ tesaṃ jarāya suṭṭhu paṭicchannatāya vuttaṃ. Rūpadhammānampi",
  "anya-e0104n0:333_4": "hi khaṇikajarā paṭicchannā eva, yā avīcijarātipi vuccati. Esa vikāroti khaṇḍiccādivikāramāha.",
  "anya-e0104n0:333_5": "So hi arūpadhammesu na labbhati. Yā avīcijarā nāma, tassāpi esa vikāro natthīti sambandhitabbaṃ.",
  "anya-e0104n0:333_6": "Natthi etissā jarāya vīcīti avīcijarā, navabhāvato duviññeyyantarajarāti attho.",
  "anya-e0104n0:334_0": "Parito sabbaso “bhijjana”nti lakkhitabbāti paribhedalakkhaṇā. Niccaṃ nāma dhuvaṃ,",
  "anya-e0104n0:334_1": "rūpaṃ pana khaṇabhaṅgitāya yena bhaṅgena na niccanti aniccaṃ, so aniccassa bhāvoti",
  "anya-e0104n0:334_2": "aniccatā. Sā pana yasmā ṭhitippattaṃ rūpaṃ vināsabhāvena saṃsīdantī viya hotīti vuttaṃ",
  "anya-e0104n0:334_3": "“saṃsīdanarasā”ti. Yasmā ca sā rūpadhammānaṃ bhaṅgabhāvato khayavayākāreneva gayhati,",
  "anya-e0104n0:334_4": "tasmā vuttaṃ “khayavayapaccupaṭṭhānā”ti.",
  "anya-e0104n0:335_0": "445. Ojālakkhaṇoti ettha aṅgamaṅgānusārino rasassa sāro upathambhabalakaro bhūtanissito",
  "anya-e0104n0:335_1": "eko viseso ojā. Kabaḷaṃ karīyatīti kabaḷīkāro. Āharīyatīti āhāro, kabaḷaṃ katvā ajjhoharīyatīti",
  "anya-e0104n0:335_2": "attho. Idaṃ pana savatthukaṃ ojaṃ dassetuṃ vuttaṃ. Bāhiraṃ āhāraṃ paccayaṃ labhitvā",
  "anya-e0104n0:335_3": "eva ajjhattikāhāro rūpaṃ uppādeti, so pana rūpaṃ āharatīti āhāro. Tenāha “rūpāharaṇaraso”ti.",
  "anya-e0104n0:335_4": "Tato eva ojaṭṭhamakarūpuppādanena imassa kāyassa upathambhanapaccupaṭṭhāno. Ojāya",
  "anya-e0104n0:335_5": "rūpāharaṇakiccaṃ bāhirādhīnanti āha “āharitabbavatthupadaṭṭhāno”ti.",
  "anya-e0104n0:336_0": "446. Balarūpantiādīsu imasmiṃ kāye balaṃ nāma atthi, sambhavo nāma atthi, rogo nāma",
  "anya-e0104n0:336_1": "atthi, “jāti sañjātī”ti vacanato jāti nāma atthi, tehipi catūhi mahābhūtehi vinā",
  "anya-e0104n0:336_2": "abhāvato upādāyarūpehi bhavitabbanti adhippāyo. Ekaccānanti abhayagirivāsīnaṃ. Paṭikkhittanti",
  "anya-e0104n0:336_3": "ettha evaṃ paṭikkhepo veditabbo – middhaṃ rūpameva na hoti nīvaraṇesu desitattā.",
  "anya-e0104n0:336_4": "Yassa hi nīvaraṇesu desanā, taṃ na rūpaṃ yathā kāmacchando. Siyā panetaṃ duvidhaṃ",
  "anya-e0104n0:336_5": "middhaṃ rūpaṃ, arūpañcāti. Tattha yaṃ arūpaṃ, taṃ nīvaraṇesu desitaṃ “na rūpa”nti?",
  "anya-e0104n0:336_6": "Taṃ na, visesavacanābhāvato. Na hi visesetvā middhaṃ nīvaraṇesu desitaṃ, tasmā middhassa",
  "anya-e0104n0:336_7": "duvidhataṃ parikappetvāpi na sakkā nīvaraṇabhāvaṃ nivattetuṃ. Sakkā hi vattuṃ “yaṃ",
  "anya-e0104n0:336_8": "taṃ arūpato aññaṃ middhaṃ parikappitaṃ, tampi nīvaraṇaṃ middhasabhāvattā itaraṃ middhaṃ viyā”ti.",
  "anya-e0104n0:337_0": "Bhavatu nīvaraṇaṃ, ko virodhoti ce? Nīvaraṇañca pahātabbaṃ. Pañca nīvaraṇe pahāya",
  "anya-e0104n0:337_1": "“addhā munīsi sambuddho, natthi nīvaraṇā tavā”ti vacanato. Appahātabbañca rūpaṃ “katame",
  "anya-e0104n0:337_2": "dhammā neva dassanena na bhāvanāya pahātabbā? Catūsu bhūmīsu kusalaṃ, catūsu bhūmīsu",
  "anya-e0104n0:337_3": "vipāko, tīsu bhūmīsu kiriyābyākataṃ, rūpañca nibbānañca. Ime dhammā neva dassanena",
  "anya-e0104n0:337_4": "na bhāvanāya pahātabbā”ti vacanato. Na cettha tadārammaṇakilesappahānaṃ adhippetaṃ",
  "anya-e0104n0:337_5": "“rūpaṃ, bhikkhave, na tumhākaṃ, taṃ pajahathā”tiādīsu viya kāmacchandādīnaṃ tathā",
  "anya-e0104n0:337_6": "pahānassa anadhippetattā. Tasmā na middhaṃ rūpaṃ. Yadi middhassa rūpabhāvaṃ na sampaṭicchatha,",
  "anya-e0104n0:337_7": "kathaṃ bhagavato niddā. Middhañhi “niddāpacalāyikā”tiādinā vibhaṅge vibhattattā niddāti?",
  "anya-e0104n0:337_8": "Na middhaṃ niddā, niddāhetubhāvato pana taṃ “niddā”ti vibhattaṃ yathā itthiliṅgādi.",
  "anya-e0104n0:337_9": "Evampi niddāhetuno middhassa abhāvato kathaṃ bhagavato niddāti? Niddā bhagavato sarīragilāniyā,",
  "anya-e0104n0:337_10": "na middhena. Sā ca natthīti na sakkā vattuṃ “piṭṭhi me āgilāyati, tamahaṃ āyamissāmī”ti",
  "anya-e0104n0:337_11": "vacanato. Na cettha evamavadhāraṇaṃ middhameva niddāhetūti, niddāhetu eva middhanti",
  "anya-e0104n0:337_12": "evamavadhāraṇā. Tasmā aññopi atthi niddāhetu, ko pana soti? Sarīragilāniyā. Tena",
  "anya-e0104n0:337_13": "vuttaṃ “niddā bhagavato sarīragilāniyā, na middhenā”ti.",
  "anya-e0104n0:338_0": "Niddā ca bhagavato natthīti na sakkā vattuṃ “abhijānāmi kho panāhaṃ aggivessana…pe…",
  "anya-e0104n0:338_1": "divā supitā”ti vacanato. Itopi na middhaṃ rūpaṃ sampayogavacanato. Vuttañhi “thinamiddhanīvaraṇaṃ",
  "anya-e0104n0:338_2": "avijjānīvaraṇena nīvaraṇañceva nīvaraṇasampayuttañcā”tiādi. Na cettha yathālābhabhavanaṃ?",
  "anya-e0104n0:338_3": "Sakkā paccetuṃ “sakkharakathalikampi macchagumbampi carantampi tiṭṭhantampī”tiādi",
  "anya-e0104n0:338_4": "viya appasiddhatāya rūpabhāvassa. Siddhe hi tassa rūpabhāve sambhavato yathālābhapaccayo",
  "anya-e0104n0:338_5": "yujjeyyāti. Itopi na rūpaṃ middhaṃ āruppesu uppajjanato. Vuttampi cetaṃ “nīvaraṇaṃ",
  "anya-e0104n0:338_6": "dhammaṃ paṭicca nīvaraṇo dhammo uppajjati napurejātapaccayā”ti imassa vibhaṅge “āruppe",
  "anya-e0104n0:338_7": "kāmacchandanīvaraṇaṃ paṭicca thinamiddhanīvaraṇaṃ uddhaccanīvaraṇaṃ avijjānīvaraṇaṃ",
  "anya-e0104n0:338_8": "uppajjatī”ti vitthāro. Tasmā “na middhaṃ rūpa”nti yaṃ aṭṭhakathāsu paṭikkhittaṃ,",
  "anya-e0104n0:338_9": "taṃ supaṭikkhittameva.",
  "anya-e0104n0:339_0": "Itaresūti balarūpādīsu. Kammasamuṭṭhānassāpi rogassa visabhāgapaccayasamuppanno dhātukkhobho",
  "anya-e0104n0:339_1": "āsannakāraṇaṃ, pageva itarassa. So ca atthato rūpadhammānaṃ vikārāvatthāṭhitibhaṅgakkhaṇesu",
  "anya-e0104n0:339_2": "eva siyāti vuttaṃ “rogarūpaṃ jaratāaniccatāgahaṇena gahitamevā”ti. Upacayasantatigahaṇena",
  "anya-e0104n0:339_3": "gahitamevāti tabbinimuttassa rūpuppādassa abhāvato. Upādāvatthāya ca aññā jāti nāma",
  "anya-e0104n0:339_4": "nattheva. Sambhavo kāmadhātuyaṃ ekacciyasattānaṃ indriyaparipākapaccayo āpodhātuyā",
  "anya-e0104n0:339_5": "pavattiākāravisesoti āha “sambhavarūpaṃ āpodhātuggahaṇena gahitamevā”ti. Kāyabalaṃ",
  "anya-e0104n0:339_6": "nāma atthato vāyodhātuyā pavattiākāraviseso tassā vipphārabhāvato. Yato naṃ “pāṇabala”nti",
  "anya-e0104n0:339_7": "vadanti, tenāha “balarūpaṃ vāyodhātuggahaṇena gahitamevā”ti. Kasmā pana nesaṃ ayathākkamato",
  "anya-e0104n0:339_8": "paṭikkhepo katoti? Visuṃ natthīti katvā anupalabbhamānattā anādaradassanatthaṃ, middhapaṭikkhepo",
  "anya-e0104n0:339_9": "vā mahāpañhoti paṭhamaṃ kato. Tadanusārena paṭilomanayena itaresampi abhāvo vuttoti veditabbaṃ.",
  "anya-e0104n0:340_0": "“Itī”ti idaṃ “aṭṭhavīsatividha”nti iminā sambandhitabbaṃ, iminā vuttakkamena aṭṭhavīsatividhaṃ",
  "anya-e0104n0:340_1": "hotīti. So ca kho pāḷiyaṃ āgatanayenevāti anūnatā veditabbā. Anadhikabhāvo pana dassito eva.",
  "anya-e0104n0:341_0": "447. Sampayuttadhammarāsi hinoti etena patiṭṭhahatīhi hetu, mūlaṭṭhena lobhādiko,",
  "anya-e0104n0:341_1": "alobhādiko ca, tādiso hetu na hotīti nahetu. Nāssa hetu atthīti ahetukaṃ, sahetukapaṭiyogibhāvato",
  "anya-e0104n0:341_2": "hetunā saha na uppajjatīti attho. Ahetukameva hetunā vippayuttatāya hetuvippayuttaṃ.",
  "anya-e0104n0:341_3": "Dhammanānattābhāvepi hi saddatthanānattena veneyyavasena dukantaradesanā hotīti dukapadavasena",
  "anya-e0104n0:341_4": "cetaṃ vuttaṃ. Paccayādhīnavuttitāya saha paccayenāti sappaccayaṃ. Attano paccayehi",
  "anya-e0104n0:341_5": "loke niyuttaṃ, viditanti vā lokiyaṃ. Ā bhavaggaṃ, ā gotrabhuṃ vā savantīti āsavā,",
  "anya-e0104n0:341_6": "saha āsavehīti sāsavaṃ, āsavehi ālambitabbanti attho. Ādisaddena saṃyojanīyaṃ oghanīyaṃ",
  "anya-e0104n0:341_7": "yoganīyaṃ nīvaraṇīyaṃ saṃkilesikaṃ parāmaṭṭhaṃ acetasikaṃ cittavippayuttaṃ narūpāvacaraṃ",
  "anya-e0104n0:341_8": "naarūpāvacaraṃ naapariyāpannaṃ aniyataṃ aniyyānikaṃ aniccanti evamādīnaṃ saṅgaho daṭṭhabbo.",
  "anya-e0104n0:342_0": "Āhito ahaṃ māno etthāti attā, attabhāvo. Taṃ attānaṃ adhikicca uddissa pavattā ajjhattā,",
  "anya-e0104n0:342_1": "indriyabaddhadhammā, tesu bhavaṃ ajjhattikaṃ, cakkhādi. Aṭṭhakathāyaṃ pana vuttanayena",
  "anya-e0104n0:342_2": "ajjhattameva ajjhattikaṃ yathā venayikoti imamatthaṃ sandhāya vuttaṃ “attabhāvaṃ",
  "anya-e0104n0:342_3": "adhikicca pavattattā ajjhattika”nti. Sesaṃ tevīsatividhaṃ. “Tato bāhirattā”ti idaṃ",
  "anya-e0104n0:342_4": "ajjhattikalakkhaṇābhāvato vuttaṃ. Ghaṭṭanavasenāti visayī, visayo ca hutvā saṅghaṭṭanavasena.",
  "anya-e0104n0:342_5": "Sesaṃ soḷasavidhaṃ. Viparītattāti ghaṭṭanavasena agahetabbato. Duppaṭivijjhasabhāvattāti",
  "anya-e0104n0:342_6": "sukhumabhāvena duviññeyyasabhāvattā. Ñāṇassa āsanne na hotīti dūre. Terasa hadayavatthupariyosānāni.",
  "anya-e0104n0:342_7": "Sabhāvenevāti “rūpassa paricchedo, rūpassa vikāro, rūpassa upacayo”tiādinā aggahetvā",
  "anya-e0104n0:342_8": "attano sabhāveneva kakkhaḷattādinā ñāṇena paricchijja gahetabbato. Sesaṃ dasavidhaṃ.",
  "anya-e0104n0:342_9": "Tabbiparītatāyāti sabhāvena apariggahitabbato. Sotādīnampi cakkhuno viya pasannasabhāvattā",
  "anya-e0104n0:342_10": "eva yathāsakaṃ visayaggahaṇapaccayatāti dassento āha “cakkhādi…pe… pasādarūpa”nti.",
  "anya-e0104n0:342_11": "Viparītattāti tabbidhurasabhāvattā. Adhipatiyaṭṭhenāti ettha cakkhādīnaṃ tāva pañcannaṃ",
  "anya-e0104n0:342_12": "cakkhuviññāṇādīsu ādhipateyyaṃ tesaṃ paṭumandabhāvānuvattanato, itthipurisindriyadvayassa",
  "anya-e0104n0:342_13": "sakicce jīvitindriyassa sahajarūpānupālane. Tadubhayaṃ heṭṭhā vuttameva. Upādinnattāti",
  "anya-e0104n0:342_14": "gahitattā. Kammanibbattañhi “mametaṃ phalaṃ”nti kammunā gahitaṃ viya hoti apaṭikkhepato.",
  "anya-e0104n0:343_0": "448. Sanidassanakammajādīnaṃ tikānanti sanidassanattikassa, kammajādittikānañca.",
  "anya-e0104n0:343_1": "Oḷāriketi dvādasavidhe oḷārikarūpe. Rūpanti rūpāyatanaṃ. Daṭṭhabbabhāvasaṅkhātena",
  "anya-e0104n0:343_2": "saha nidassanenāti sanidassanaṃ, paṭihananabhāvasaṅkhātena saha paṭighenāti sappaṭighaṃ,",
  "anya-e0104n0:343_3": "sanidassanañca taṃ sappaṭighañcāti sanidassanasappaṭighaṃ. Tattha yassa daṭṭhabbabhāvo",
  "anya-e0104n0:343_4": "atthi, taṃ sanidassanaṃ. Cakkhuviññāṇagocarabhāvova daṭṭhabbabhāvo. Tassa rūpāyatanato",
  "anya-e0104n0:343_5": "anaññattepi aññehi dhammehi rūpāyatanaṃ visesetuṃ aññaṃ viya katvā vuttaṃ “saha nidassanena",
  "anya-e0104n0:343_6": "sanidassana”nti. Dhammabhāvasāmaññena hi ekībhūtesu dhammesu yo nānattakaro viseso,",
  "anya-e0104n0:343_7": "so añño viya katvā upacarituṃ yutto. Evaṃ hi atthavisesāvabodho hotīti. Yo sayaṃ,",
  "anya-e0104n0:343_8": "nissayavasena ca sampattānaṃ, asampattānañca paṭimukhabhāvo aññamaññaṃ patanaṃ, so",
  "anya-e0104n0:343_9": "paṭihananabhāvo, yena byāpārādivikārapaccayantarasahitesu cakkhādīnaṃ visayesu vikāruppatti.",
  "anya-e0104n0:343_10": "Sesaṃ ekādasavidhaṃ oḷārikarūpaṃ. Tañhi sanidassanattābhāvato anidassanaṃ, vuttanayeneva",
  "anya-e0104n0:343_11": "sappaṭighaṃ. Ubhayapaṭikkhepena anidassanaappaṭighaṃ. Kammato jātanti ettha yaṃ ekantakammasamuṭṭhānaṃ",
  "anya-e0104n0:343_12": "aṭṭhindriyāni, hadayañcāti navavidhaṃ rūpaṃ, yañca navavidhe catusamuṭṭhāne kammasamuṭṭhānaṃ",
  "anya-e0104n0:343_13": "navavidhameva rūpanti evaṃ aṭṭhārasavidhampi kammato uppajjanato kammajaṃ. Yañhi",
  "anya-e0104n0:343_14": "jātañca yañca jāyati yañca jāyissati, taṃ sabbampi “kammaja”nti vuccati yathā duddhanti.",
  "anya-e0104n0:343_15": "Tadaññapaccayajātanti kammato aññapaccayato jātaṃ utucittāhārajaṃ. Nakutocijātanti",
  "anya-e0104n0:343_16": "lakkhaṇarūpamāha. Viññattidvayaṃ, saddo, ākāsadhātu, lahutādittayaṃ cittasamuṭṭhānāni",
  "anya-e0104n0:343_17": "avinibbhogarūpānīti etaṃ pañcadasavidhaṃ rūpaṃ cittajaṃ. Ākāsadhātu, lahutādittayaṃ,",
  "anya-e0104n0:343_18": "āhārasamuṭṭhānāni avinibbhogarūpānīti etaṃ dvādasavidhaṃ rūpaṃ āhārajaṃ. Ettha saddaṃ",
  "anya-e0104n0:343_19": "pakkhipitvā terasavidhaṃ rūpaṃ ututo samuṭṭhitaṃ utujaṃ. Sesaṃ kammajatike vuttanayānusāreneva veditabbaṃ.",
  "anya-e0104n0:344_0": "449. Diṭṭhādicatukkavasena, rūparūpādicatukkavasena, vatthādicatukkavasenāti pāṭekkaṃ",
  "anya-e0104n0:344_1": "catukkasaddo yojetabbo. Yaṃ rūpāyatanaṃ adakkhi yaṃ passati yaṃ dakkhissati yaṃ passeyya,",
  "anya-e0104n0:344_2": "taṃ sabbaṃ diṭṭhaṃ nāma diṭṭhasabhāvānātivattanato yathā duddhanti. Esa nayo sesesupi.",
  "anya-e0104n0:344_3": "Dassanavisayattāti cakkhuviññāṇaviññeyyattā. Savanavisayattāti sotaviññāṇaviññeyyattā.",
  "anya-e0104n0:344_4": "Gandharasaphoṭṭhabbattayanti gandho raso phoṭṭhabbanti etaṃ tayaṃ. Mutaṃ nāma mutvā",
  "anya-e0104n0:344_5": "patvā gahetabbato. Tenāha “sampattaggāhakaindriyavisayattā”ti.",
  "anya-e0104n0:345_0": "Kimidaṃ phoṭṭhabbaṃ nāmāti? Pathavītejovāyodhātuttayaṃ. Kasmā panettha āpodhātu aggahitā,",
  "anya-e0104n0:345_1": "nanu sītatā phusitvā gayhati, sā ca āpodhātūti? Saccaṃ gayhati, na pana sā āpodhātu.",
  "anya-e0104n0:345_2": "Kiñcarahīti? Tejodhātu eva. Mande hi uṇhabhāve sītabuddhi. Na hi sītaṃ nāma koci",
  "anya-e0104n0:345_3": "guṇo atthi, kevalaṃ pana uṇhabhāvassa mandatāya sītatābhimāno. Kathametaṃ viññātabbanti",
  "anya-e0104n0:345_4": "ce? Anavaṭṭhitattā sītabuddhiyā yathā pārāpāre. Tathā hi ghammakāle ātape ṭhitānaṃ",
  "anya-e0104n0:345_5": "chāyaṃ paviṭṭhānaṃ sītabuddhi hoti, tattheva pana pathavīgabbhato uṭṭhitānaṃ uṇhabuddhi.",
  "anya-e0104n0:345_6": "Yadi hi sītatā āpodhātu siyā, ekasmiṃ kalāpe uṇhabhāvena saddhiṃ upalabbheyya, na",
  "anya-e0104n0:345_7": "ca upalabbhati. Tasmā viññāyati na āpodhātu sītatāti. Idañca bhūtānaṃ avinibbhogavuttitaṃ",
  "anya-e0104n0:345_8": "icchantānaṃ uttaraṃ, anicchantānampi pana catunnaṃ bhūtānaṃ ekasmiṃ kalāpe kiccadassanena",
  "anya-e0104n0:345_9": "sabhāgavuttitāya sādhitāya uttarameva. Ye pana “vāyodhātuyā lakkhaṇaṃ sītatā”ti vadanti,",
  "anya-e0104n0:345_10": "tesampi idameva uttaraṃ. Yadi hi vāyodhātu sītatā siyā, ekasmiṃ kalāpe uṇhabhāvena",
  "anya-e0104n0:345_11": "saddhiṃ sītatā upalabbheyya, na ca upalabbhati. Tasmā viññāyati na vāyodhātu sītatāti.",
  "anya-e0104n0:345_12": "Yesaṃ pana dravatā āpodhātu, sā ca phusitvā gayhatīti dassanaṃ. Te vattabbā “dravabhāvopi",
  "anya-e0104n0:345_13": "phusīyatīti āyasmantānaṃ adhimānamattaṃ saṇṭhānaṃ viyā”ti. Vuttañhetaṃ purātanehi –",
  "anya-e0104n0:346": "“Dravatā sahavuttīni, tīṇi bhūtāni samphusaṃ;",
  "anya-e0104n0:347": "‘Dravataṃ samphusāmī’ti, lokoyamabhimaññati.",
  "anya-e0104n0:348": "“Phusaṃ bhūtāni saṇṭhānaṃ, manasā gaṇhate yathā;",
  "anya-e0104n0:349": "‘Paccakkhato phusāmī’ti, ñātabbā dravatā tathā”ti.",
  "anya-e0104n0:350_0": "Sesanti yathāvuttaṃ rūpādisattavidhaṃ rūpaṃ ṭhapetvā avasiṭṭhaṃ ekavīsatividhaṃ rūpaṃ.",
  "anya-e0104n0:350_1": "Viññāṇassevāti manoviññāṇasseva. Avadhāraṇena rūpāyatanādīnampi manoviññāṇaviññeyyatte",
  "anya-e0104n0:350_2": "niyamābhāvato na viññātarūpatāti saṅkarābhāvaṃ dasseti.",
  "anya-e0104n0:351_0": "Nipphannarūpaṃ panettha rūparūpaṃ nāmāti yadettha aṭṭhavīsatividhe rūpe “nipphanna”nti",
  "anya-e0104n0:351_1": "vuttaṃ rūpaṃ, tadeva rūpalakkhaṇayogato rūpaṃ. Ruppanaṃ rūpaṃ, taṃ etassa atthīti",
  "anya-e0104n0:351_2": "yathā arisasoti, rūpaguṇayogato vā yathā nīlaguṇayogato nīlaṃ vatthanti. Svāyaṃ rūpasaddo",
  "anya-e0104n0:351_3": "ruḷhiyā ataṃsabhāvepi pavattatīti aparena rūpasaddena visesetvā vuttaṃ “rūparūpa”nti",
  "anya-e0104n0:351_4": "yathā tilatelaṃ, dukkhadukkhanti ca, ruppanasabhāvaṃ rūpanti attho. Yadi evaṃ, ākāsadhātuādīnaṃ",
  "anya-e0104n0:351_5": "kathaṃ rūpabhāvoti? Nipphannarūpassa paricchedavikāralakkhaṇabhāvato taggatikamevāti",
  "anya-e0104n0:351_6": "“rūpa”ntveva vuccati.",
  "anya-e0104n0:352_0": "Vasanti ettha cittacetasikā pavattantīti vatthu, cittataṃsampayuttānaṃ ādhārabhūtaṃ",
  "anya-e0104n0:352_1": "rūpaṃ. Taṃ pana chabbidhaṃ. Tattha hadayarūpaṃ vatthu eva manodhātumanoviññāṇadhātūnaṃ",
  "anya-e0104n0:352_2": "nissayabhāvato. Na dvāraṃ aññanissayānaṃ cakkhādi viya. Yathā hi cakkhādīni sampaṭicchanādīnaṃ",
  "anya-e0104n0:352_3": "pavattiyā dvāraṃ honti, na evaṃ hadayavatthu. Tena vuttaṃ “yaṃ panettha hadayarūpaṃ",
  "anya-e0104n0:352_4": "nāma, taṃ vatthu, na dvāra”nti. Viññattidvayaṃ dvāraṃ kammadvārabhāvato. Tannissitassa",
  "anya-e0104n0:352_5": "cittuppādassa abhāvato na vatthu. Pasādarūpaṃ vatthu ceva attasannissitassa cakkhuviññāṇādikassa,",
  "anya-e0104n0:352_6": "dvārañca aññanissitassa sampaṭicchanādikassa. Sesaṃ ekavīsatividhaṃ rūpaṃ vuttavipariyāyato",
  "anya-e0104n0:352_7": "neva vatthu na ca dvāraṃ.",
  "anya-e0104n0:353_0": "450. Ekato eva jātaṃ ekajaṃ. Nanu ca ekato eva paccayato paccayuppannassa uppatti",
  "anya-e0104n0:353_1": "natthīti? Saccaṃ natthi, rūpajanakapaccayesu ekatoti ayamettha adhippāyo. Na hi rūpuppatti",
  "anya-e0104n0:353_2": "rūpajanakato aññaṃ paccayaṃ apekkhati. Dvijantiādīsupi eseva nayo. Imesanti imesaṃ",
  "anya-e0104n0:353_3": "pabhedānaṃ vasena. Kammajamevāti kammato eva jātaṃ. Cittajamevāti etthāpi eseva nayo.",
  "anya-e0104n0:353_4": "Cittato ca ututo ca jātanti kālena cittato, kālena ututoti evaṃ cittato ca ututo",
  "anya-e0104n0:353_5": "ca jātaṃ daṭṭhabbaṃ. Taṃ dvijaṃ dvīhi jātanti. Parato dvīsupi eseva nayo. Saddāyatanamevāti",
  "anya-e0104n0:353_6": "ettha yaṃ cittajaṃ saddāyatanaṃ, taṃ saviññattikamevāti eke. Aviññattikopi atthi",
  "anya-e0104n0:353_7": "vitakkavipphārasaddoti porāṇā.",
  "anya-e0104n0:354_0": "Vitakkavipphārasaddo na sotaviññeyyoti hi evaṃ pavattamahāaṭṭhakathāvādaṃ nissāya",
  "anya-e0104n0:354_1": "cittasamuṭṭhānassa saddassa viññattiyā vināpi uppatti icchitabbā. Na hi viññatti",
  "anya-e0104n0:354_2": "“kāyavācāya viññattī”ti vacanato asotaviññeyyena saddena saha uppajjati, evaṃ sante",
  "anya-e0104n0:354_3": "cittajenāpi saddanavakena bhavitabbaṃ. So ca vādo “saddo ca hoti, na sotaviññeyyo",
  "anya-e0104n0:354_4": "cā”ti viruddhamevetanti maññamānehi saṅgahakārehi paṭikkhitto. Apare pana mahāaṭṭhakathāvādaṃ",
  "anya-e0104n0:354_5": "appaṭikkhipitvā tassa adhippāyaṃ vaṇṇenti. Kathaṃ? “Jivhātālucalanādikaṃ vitakkasamuṭṭhitaṃ",
  "anya-e0104n0:354_6": "viññattisahajameva sukhumasaddaṃ dibbasotena sutvā ādisatī”ti sutte, paṭṭhāne ca",
  "anya-e0104n0:354_7": "oḷārikaṃ saddaṃ sandhāya sotaviññāṇassa ārammaṇapaccayabhāvo vuttoti iminā adhippāyena",
  "anya-e0104n0:354_8": "vitakkavipphārasaddassa asotaviññeyyatā vuttāti. Taṃ catujaṃ. Avasesanti avinibbhogarūpena",
  "anya-e0104n0:354_9": "saddhiṃ ākāsadhātumāha.",
  "anya-e0104n0:355_0": "Lakkhaṇarūpaṃ pana nakutocijātanti kutocipi paccayato na jātaṃ, nāpi sayameva jātaṃ",
  "anya-e0104n0:355_1": "paccayehi vinā sayameva jātassa sabbena sabbaṃ abhāvato. Kathaṃ panetaṃ viññātabbaṃ",
  "anya-e0104n0:355_2": "lakkhaṇarūpaṃ na jāyatīti? Lakkhaṇābhāvato. Uppattimantānaṃ hi rūpāyatanādīnaṃ jātiādīni",
  "anya-e0104n0:355_3": "lakkhaṇāni vijjanti, na evaṃ jātiādīnaṃ. Tasmā viññātabbametaṃ jātiādīni na jāyantīti.",
  "anya-e0104n0:355_4": "Siyā panetaṃ “jātiādīnaṃ jātiādīni lakkhaṇāni vijjantī”ti? Taṃ na, kasmā? Tathā sati",
  "anya-e0104n0:355_5": "anavaṭṭhānāpattito. Yadi hi jātiādīni jātiādimantāni siyuṃ, tānipi jātiādimantāni,",
  "anya-e0104n0:355_6": "tānipi jātiādimantānīti anavaṭṭhānameva āpajjati. Tasmā suṭṭhu vuttaṃ “jātiādīni",
  "anya-e0104n0:355_7": "na jāyantī”ti. Tenāha “na hi uppādassa uppādo atthi, uppannassa ca paripākabhedamattaṃ",
  "anya-e0104n0:355_8": "itaradvaya”nti, jarāmaraṇanti attho.",
  "anya-e0104n0:356_0": "Tattha “uppādo natthī”ti etena uppādassa jarāmaraṇābhāvamāha. Asati uppāde kuto jarāmaraṇanti",
  "anya-e0104n0:356_1": "mattaggahaṇena jarāmaraṇassa uppādābhāvampi. Yadi evaṃ jātiyā kutoci jātatāvacanaṃ",
  "anya-e0104n0:356_2": "kathanti āha “yampī”tiādi. Tattha kiccānubhāvakkhaṇe diṭṭhattāti ye te cittādayo",
  "anya-e0104n0:356_3": "rūpāyatanādīnaṃ rūpānaṃ janakapaccayā, tesaṃ taduppādanaṃ pati anuparatabyāpārānaṃ",
  "anya-e0104n0:356_4": "yo so paccayabhāvūpalakkhaṇīyo kiccānubhāvakkhaṇo, tadā jāyamānānaṃ rūpāyatanādīnaṃ",
  "anya-e0104n0:356_5": "dhammānaṃ vikārabhāvena upalabbhamānataṃ sandhāya veneyyapuggalavasena jātiyā kutoci",
  "anya-e0104n0:356_6": "paccayato jātattaṃ pāḷiyaṃ anuññātaṃ yathā taṃ cittasamuṭṭhānatādi viññattiādīnaṃ.",
  "anya-e0104n0:356_7": "Ayañhettha saṅkhepattho – yehi paccayadhammehi rūpādayo uppajjeyyuṃ, tesaṃ paccayabhāvūpagamanakkhaṇe",
  "anya-e0104n0:356_8": "upalabbhamānā rūpādayo tato pure, pacchā ca anupalabbhamānā tato uppajjantīti viññāyanti,",
  "anya-e0104n0:356_9": "evaṃ jātipi veditabbā. Yadi evaṃ nippariyāyato jātiyā kutoci jātatā siddhā, atha",
  "anya-e0104n0:356_10": "kasmā veneyyapuggalavasenāti vuttanti? Nayidamevaṃ jāyamānadhammavikārabhāvena upalabbhamānattā.",
  "anya-e0104n0:356_11": "Yadi hi dhammo viya upalabbheyya jāti, nippariyāyova tassā kutoci jātabhāvo, na evamupalabbhati,",
  "anya-e0104n0:356_12": "atha kho vikārabhāvena. Tasmā vuttaṃ “veneyyapuggalavasenā”ti.",
  "anya-e0104n0:357_0": "Tadā kira sotūnaṃ evaṃ cittaṃ uppannaṃ “ayaṃ jāti sabbesaṃ dhammānaṃ pabhavo, sayañca",
  "anya-e0104n0:357_1": "na kutoci jāyati yathā taṃ pakativādīnaṃ pakatī”ti, taṃ nesaṃ micchāgāhaṃ vidhamento",
  "anya-e0104n0:357_2": "satthā “upacayo santatī”ti dvidhā bhinditvā kutoci paccayato jātañca katvā desesi,",
  "anya-e0104n0:357_3": "na pana jarāmaraṇaṃ paccayadhammānaṃ kiccānubhāvakkhaṇe adassanato. Yadi evaṃ kathaṃ",
  "anya-e0104n0:357_4": "“jarāmaraṇaṃ paṭiccasamuppanna”nti vuttaṃ? Yasmā paṭiccasamuppannānaṃ dhammānaṃ paripākabhaṅgatāya",
  "anya-e0104n0:357_5": "tesu santesu honti, na asantesu. Na hi ajātaṃ paripaccati, bhijjati vā, tasmā taṃ",
  "anya-e0104n0:357_6": "jātipaccayataṃ sandhāya “jarāmaraṇaṃ paṭiccasamuppanna”nti pariyāyena suttesu vuttaṃ.",
  "anya-e0104n0:357_7": "Yo panettha kāmabhavādīsu kammādinā paccayena yonivibhāgato paṭisandhiyaṃ, pavattiyañca",
  "anya-e0104n0:357_8": "rūpadhammānaṃ pavattibhedo vattabbo, so parato paṭiccasamuppādakathāyaṃ āvi bhavissatīti",
  "anya-e0104n0:357_9": "na vuttoti daṭṭhabbo.",
  "anya-e0104n0:358": "Iti rūpakkhandhe vitthārakathāmukhavaṇṇanā.",
  "anya-e0104n0:359": "Viññāṇakkhandhakathāvaṇṇanā",
  "anya-e0104n0:360_0": "451. Yaṃ kiñcīti anavasesapariyādānadīpakena padadvayena vedayitassa bahubhedataṃ",
  "anya-e0104n0:360_1": "dassento vuccamānaṃ rāsaṭṭhaṃ ulliṅgeti. Vedayitaṃ ārammaṇarasānubhavanaṃ lakkhaṇaṃ",
  "anya-e0104n0:360_2": "etassāti vedayitalakkhaṇaṃ. Sabbaṃ taṃ dhammajātanti adhippāyo, pubbe vā rūpakkhandhakathāyaṃ",
  "anya-e0104n0:360_3": "vuttaṃ adhikārato ānetvā sambandhitabbaṃ. Ekato katvāti atītādibhedabhinnaṃ sabbaṃ",
  "anya-e0104n0:360_4": "taṃ buddhiyā ekato katvā. Evañhi rāsaṭṭhassa sambhavo. Nīlādibhedassa ārammaṇassa",
  "anya-e0104n0:360_5": "sañjānanaṃ, “nīlaṃ pītaṃ dīghaṃ rassa”nti ca ādinā saññuppādavasena jānanaṃ gahaṇaṃ",
  "anya-e0104n0:360_6": "lakkhaṇaṃ etassāti sañjānanalakkhaṇaṃ. Abhisaṅkharaṇaṃ āyūhanaṃ byāpārāpatti, abhisandahanaṃ",
  "anya-e0104n0:360_7": "vā, ubhayathāpi cetanāpadhānatāya saṅkhārakkhandhassa evaṃ vuttaṃ “abhisaṅkharaṇalakkhaṇa”nti.",
  "anya-e0104n0:360_8": "Tathā hi suttantabhājanīye saṅkhārakkhandhaṃ vibhajantena bhagavatā “cakkhusamphassajā",
  "anya-e0104n0:360_9": "cetanā”tiādinā cetanāva vibhattā. Minitabbavatthuṃ nāḷiyā minamāno puriso viya yena",
  "anya-e0104n0:360_10": "sañjānanākāravisiṭṭhena ākārena visayaṃ gaṇhāti, taṃ ārammaṇūpaladdhisaṅkhātaṃ vijānanaṃ",
  "anya-e0104n0:360_11": "lakkhaṇaṃ etassāti vijānanalakkhaṇaṃ. Itare vedanākkhandhādayo suviññeyyā hontīti",
  "anya-e0104n0:360_12": "viññāṇena ekuppādādibhāvato, samānajātiādivibhāgato ca.",
  "anya-e0104n0:361_0": "Attanā “vijānanalakkhaṇa”nti vuttamatthaṃ suttena samatthetuṃ “yaṃ kiñcī”tiādi vuttaṃ.",
  "anya-e0104n0:361_1": "Yathāpaccayaṃ pavattimattametaṃ, yadidaṃ sabhāvadhammoti dassetuṃ “vijānanalakkhaṇa”nti",
  "anya-e0104n0:361_2": "bhāvasādhanavasena vuttaṃ. Dhammasabhāvā vinimutto koci kattā nāma natthīti tasseva",
  "anya-e0104n0:361_3": "kattubhāvaṃ dassetuṃ “vijānātī”ti vuttaṃ. Yaṃ vijānanaṭṭhena viññāṇaṃ, tadeva cintanādiatthena",
  "anya-e0104n0:361_4": "cittaṃ, mananaṭṭhena manoti pariyāyatopi naṃ bodheti. Ettāvatā ca khandhato, bhedato,",
  "anya-e0104n0:361_5": "pariyāyato ca viññāṇaṃ vibhāvitaṃ hoti.",
  "anya-e0104n0:362_0": "Jāyanti ettha visadisāpi sadisākārāti jāti, samānākāro. Sā panāyaṃ jāti kāmaṃ anekavidhā",
  "anya-e0104n0:362_1": "nānappakārā, taṃ idhādhippetameva pana dassento “kusalaṃ, akusalaṃ, abyākatañcā”ti",
  "anya-e0104n0:362_2": "āha. Tattha kusalaṭṭhena kusalaṃ. Koyaṃ kusalaṭṭho nāma? Ārogyaṭṭho anavajjaṭṭho",
  "anya-e0104n0:362_3": "sukhavipākaṭṭho. Ārogyaṭṭhenāpi hi kusalaṃ vuccati “kacci nu bhoto kusala”ntiādīsu.",
  "anya-e0104n0:362_4": "Anavajjaṭṭhenāpi “katamo pana, bhante, kusalo kāyasamācāro? Yo kho, mahārāja, anavajjo",
  "anya-e0104n0:362_5": "kāyasamācāro”tiādīsu. Sukhavipākaṭṭhenāpi “kusalānaṃ, bhikkhave, dhammānaṃ samādānahetū”tiādīsu.",
  "anya-e0104n0:362_6": "Kusalacittañhi rāgādīnaṃ cetasikarogānaṃ avajjasabhāvānaṃ paṭipakkhabhāvato, sukhavipākavipaccanato",
  "anya-e0104n0:362_7": "ca arogaṃ, anavajjaṃ, sukhavipākañcāti.",
  "anya-e0104n0:363_0": "Saddatthato pana kucchite pāpadhamme salayati calayati kammeti viddhaṃsetīti kusalaṃ.",
  "anya-e0104n0:363_1": "Kucchitena vā ākārena sayantīti kusā, pāpadhammā, te kuse lunāti chindatīti kusalaṃ.",
  "anya-e0104n0:363_2": "Kucchitānaṃ vā sānato tanukaraṇato ñāṇaṃ kusaṃ nāma, tena lātabbaṃ gahetabbaṃ pavattetabbanti",
  "anya-e0104n0:363_3": "kusalaṃ. Yathā vā kuso ubhayabhāgagataṃ hatthapadesaṃ lunāti, evamidaṃ uppannānuppannavasena",
  "anya-e0104n0:363_4": "ubhayabhāgagataṃ saṃkilesapakkhaṃ lunāti chindati, tasmā kuso viya lunātīti kusalaṃ.",
  "anya-e0104n0:363_5": "Kucchitānaṃ vā sāvajjadhammānaṃ salanato saṃvaraṇato kusalaṃ. Kusaladhammavasena",
  "anya-e0104n0:363_6": "hi akusalā pavattinivāraṇena, appavattibhāvāpādanena ca manacchaṭṭhesu dvāresu appavattiyā",
  "anya-e0104n0:363_7": "saṃvutā pihitā honti. Kucchite vā pāpadhamme salayati kampeti apanetīti kusalaṃ.",
  "anya-e0104n0:363_8": "Kucchitānaṃ vā pāṇātipātādīnaṃ pāpadhammānaṃ sānato nisānato tejanato kusā, dosalobhādayo.",
  "anya-e0104n0:363_9": "Dosādīnañhi vasena cetanāya tikkhabhāvappattiyā pāṇātipātādīnaṃ mahāsāvajjatā, te",
  "anya-e0104n0:363_10": "kuse lunāti chindatīti kusalaṃ. Kucchitānaṃ vā sānato antakaraṇato vināsanato kusāni,",
  "anya-e0104n0:363_11": "puññakiriyavasena pavattāni saddhādīni indriyāni, tehi lātabbaṃ pavattetabbanti kusalaṃ.",
  "anya-e0104n0:363_12": "“Ku” iti vā bhūmi vuccati, adhiṭṭhānabhāvena taṃsadisassa attano nissayabhūtassa",
  "anya-e0104n0:363_13": "rūpārūpappabandhassa sampati, āyatiñca anudahanena vināsanato kuṃ siyantīti kusā,",
  "anya-e0104n0:363_14": "rāgādayo, te viya attano nissayassa lavanato chindanato kusalaṃ. Payogasampāditā",
  "anya-e0104n0:363_15": "hi kusaladhammā accantameva rūpārūpadhamme appavattikaraṇena samucchindantīti.",
  "anya-e0104n0:364_0": "Na kusalanti akusalaṃ, kusalapaṭipakkhanti attho. Na kusalanti hi kusalapaṭikkhepena",
  "anya-e0104n0:364_1": "akusalapadassa avayavabhedena atthe vuccamāne yathā yaṃ dhammajātaṃ na arogaṃ, na",
  "anya-e0104n0:364_2": "anavajjaṃ, na sukhavipākaṃ, na ca kosallasambhūtaṃ, taṃ akusalanti ayamattho dassito",
  "anya-e0104n0:364_3": "hoti, evaṃ yaṃ na kucchitānaṃ salanasabhāvaṃ, na kusānaṃ lavanasabhāvaṃ, na kusena",
  "anya-e0104n0:364_4": "kusehi vā pavattetabbaṃ, na ca kuso viya lavanakaṃ, taṃ akusalaṃ nāmāti ayampi attho",
  "anya-e0104n0:364_5": "dassito hoti. Ettha ca yasmā kusalaṃ akusalassa ujuvipaccanīkabhūtaṃ, yato cetasikarogapaṭipakkhādibhāvato",
  "anya-e0104n0:364_6": "arogādipariyāyenapi bodhitaṃ, tasmā akusalaṃ pana kusalassa ujuvipaccanīkabhūtanti",
  "anya-e0104n0:364_7": "vuttaṃ “kusalapaṭipakkhanti attho”ti. Taṃ pana yathākkamaṃ pahāyakapahātabbabhāvenevāti daṭṭhabbaṃ.",
  "anya-e0104n0:365_0": "Na byākatanti abyākataṃ, kusalākusalabhāvena akathitanti attho. Tattha kusalabhāvo",
  "anya-e0104n0:365_1": "anavajjasukhavipākaṭṭho. Akusalabhāvo sāvajjadukkhavipākaṭṭho, tadubhayabhāvena avuttanti",
  "anya-e0104n0:365_2": "vuttaṃ hoti. Eteneva arogasarogādibhāvena ca avuttatā vaṇṇitāti daṭṭhabbā. Ettha",
  "anya-e0104n0:365_3": "ca “kusalaṃ akusala”nti ca vatvā “abyākata”nti vuttattā kusalākusalabhāveneva avuttatā",
  "anya-e0104n0:365_4": "viññāyati, na pakārantarena. Avuttatā cettha na tathā avattabbatāmattena, atha kho",
  "anya-e0104n0:365_5": "tadubhayavinimuttasabhāvatāya tesaṃ dhammānanti daṭṭhabbaṃ. Tathā hetaṃ “avipākalakkhaṇa”nti vuccati.",
  "anya-e0104n0:366_0": "452. Bhūmibhedatoti bhavanti ettha dhammāti bhūmi, ṭhānaṃ, avatthā ca. Avatthāpi",
  "anya-e0104n0:366_1": "hi avatthāvantānaṃ pavattiṭṭhānaṃ viya gayhati, evaṃ nesaṃ sukhaggahaṇaṃ hotīti.",
  "anya-e0104n0:366_2": "Tattha lokiyā bhūmi ṭhānavaseneva veditabbā, lokuttarā avatthāvasena. Lokiyā vā ṭhānāvatthāvasena,",
  "anya-e0104n0:366_3": "lokuttarā avatthāvaseneva. Kāmāvacaranti ettha vatthukāmo kilesakāmoti dve kāmā.",
  "anya-e0104n0:366_4": "Tesu vatthukāmo visesato pañca kāmaguṇā kāmīyantīti, kilesakāmo taṇhā kāmetīti. Te",
  "anya-e0104n0:366_5": "dvepi sahitā hutvā yattha avacaranti, taṃ kāmāvacaraṃ. Kiṃ pana tanti? Ekādasavidho",
  "anya-e0104n0:366_6": "kāmabhavo. Idaṃ yebhuyyena tattha avacarati pavattatīti kāmāvacaraṃ ekassa avacarasaddassa",
  "anya-e0104n0:366_7": "lopaṃ katvā. Evaṃ rūpārūpāvacarānipi veditabbāni rūpataṇhā rūpaṃ, arūpataṇhā arūpanti",
  "anya-e0104n0:366_8": "katvā. Atha vā kāmataṇhā kāmo uttarapadalopena, avacarati etthāti avacaraṃ, kāmassa",
  "anya-e0104n0:366_9": "avacaraṃ kāmāvacaraṃ. Evaṃ rūpāvacarārūpāvacarānipi veditabbāni. Lokato uttaratīti",
  "anya-e0104n0:366_10": "lokuttaraṃ kusalassa adhippetattā. Itaraṃ pana lokato uttiṇṇanti lokuttaraṃ.",
  "anya-e0104n0:367_0": "Somanassupekkhāñāṇasaṅkhārabhedatoti ettha somanassupekkhābhedo tāva yutto tesaṃ",
  "anya-e0104n0:367_1": "bhinnasabhāvattā, ñāṇasaṅkhārabhedo pana kathanti? Nāyaṃ doso ñāṇasaṅkhārakato bhedoñāṇasaṅkhārabhedo,",
  "anya-e0104n0:367_2": "so ca tesaṃ bhāvābhāvakatoti katvā. Sobhanaṃ mano, sundaraṃ vā mano etassāti sumano,",
  "anya-e0104n0:367_3": "sumanassa bhāvo somanassaṃ, mānasikasukhā vedanā ruḷhiyā, somanassena uppādato paṭṭhāya",
  "anya-e0104n0:367_4": "yāva bhaṅgā sahagataṃ pavattaṃ saṃsaṭṭhaṃ, sampayuttanti attho. Somanassasahagatatā",
  "anya-e0104n0:367_5": "cassa ārammaṇavasena veditabbā. Iṭṭhārammaṇe hi cittaṃ somanassasahagataṃ hoti. Nanu",
  "anya-e0104n0:367_6": "ca iṭṭhārammaṇaṃ lobhassa vatthu, kathaṃ tattha kusalaṃ hotīti? Nayidamekantikaṃ",
  "anya-e0104n0:367_7": "iṭṭhepi ābhogādivasena kusalassa uppajjanato. Yassa hi catusampatticakkasamāyogādivasena",
  "anya-e0104n0:367_8": "yonisova ābhogo hoti, kusalameva ca mayā kattabbanti kusalakaraṇe cittaṃ niyamitaṃ,",
  "anya-e0104n0:367_9": "akusalappavattito ca nivattetvā kusalakaraṇe eva pariṇāmitaṃ, abhiṇhakaraṇavasena",
  "anya-e0104n0:367_10": "ca samudācaritaṃ, tassa iṭṭhepi ārammaṇe alobhādisampayuttameva cittaṃ hoti, na lobhādisampayuttaṃ.",
  "anya-e0104n0:368_0": "Ñāṇena samaṃ pakārehi yuttanti ñāṇasampayuttaṃ. Ekuppādādayo eva cettha pakārāti",
  "anya-e0104n0:368_1": "veditabbā. Tattha kammūpapattiindriyaparipākakilesadūrībhāvā ñāṇasampayuttatāya kāraṇaṃ.",
  "anya-e0104n0:368_2": "Yo hi paresaṃ dhammaṃ deseti, anavajjāni sippāyatanakammāyatanavijjaṭṭhānāni sikkhāpetīti",
  "anya-e0104n0:368_3": "evamādikaṃ paññāsaṃvattaniyaṃ karoti, tassa kammūpanissayavasena kusalacittaṃ uppajjamānaṃ",
  "anya-e0104n0:368_4": "ñāṇasampayuttaṃ hoti. Tathā abyāpajje loke uppannassa upapattiṃ nissāya ñāṇasampayuttaṃ",
  "anya-e0104n0:368_5": "hoti. Vuttañhetaṃ “tassa tattha sukhino dhammapadā plavanti, dandho, bhikkhave, satuppādo,",
  "anya-e0104n0:368_6": "atha kho so satto khippaṃyeva visesabhāgī hotī”ti. Tathā paññādasakapattassa indriyaparipākaṃ",
  "anya-e0104n0:368_7": "nissāya kusalaṃ uppajjamānaṃ ñāṇasampayuttaṃ hoti. Yena pana kilesā vikkhambhitā,",
  "anya-e0104n0:368_8": "tassa kilesadūrībhāvaṃ nissāya ñāṇasampayuttaṃ hoti. Vuttampi cetaṃ “yogā ve jāyate",
  "anya-e0104n0:368_9": "bhūri, ayogā bhūrisaṅkhayo”ti. Attano vā parassa vā samussāhajanitaṃ cittapayogasaṅkhātaṃ",
  "anya-e0104n0:368_10": "saṅkharaṇaṃ saṅkhāro, so etassa natthīti asaṅkhāraṃ. Tena pana saha saṅkhārena pavattatīti",
  "anya-e0104n0:368_11": "sasaṅkhāraṃ. Ñāṇena vippayuttaṃ virahitanti ñāṇavippayuttaṃ. Vippayogoti cettha ñāṇassa",
  "anya-e0104n0:368_12": "abhāvo appavattiyevāti daṭṭhabbaṃ. Upekkhatīti upekkhā, vedayamānāpi ārammaṇaṃ ajjhupekkhati",
  "anya-e0104n0:368_13": "majjhattatākārasaṇṭhitattāti attho. Atha vā upetā sukhadukkhānaṃ aviruddhā ikkhā",
  "anya-e0104n0:368_14": "anubhavananti upekkhā. Atha vā iṭṭhe ca aniṭṭhe ca ārammaṇe pakkhapātābhāvena upapattito",
  "anya-e0104n0:368_15": "yuttito ikkhati anubhavatīti upekkhā, tāya sahagatanti upekkhāsahagataṃ. Sesaṃ sabbaṃ",
  "anya-e0104n0:368_16": "heṭṭhā vuttanayameva.",
  "anya-e0104n0:369_0": "Evaṃ aṭṭha kāmāvacarakusalacittāni uddisitvā idāni tesaṃ pavattiākāraṃ dassetuṃ “yadā",
  "anya-e0104n0:369_1": "hī”tiādi āraddhaṃ. Tattha paṭiggāhakādisampattinti ettha ādi-saddena desakālakalyāṇamittādisampattiṃ",
  "anya-e0104n0:369_2": "saṅgaṇhāti. Aññaṃ vā somanassahetunti ettha aññaggahaṇena saddhābahulatā, visuddhadiṭṭhitā,",
  "anya-e0104n0:369_3": "kusalakiriyāya ānisaṃsadassāvitā, somanassapaṭisandhikatā, ekādasa pītisambojjhaṅgaṭṭhāniyā",
  "anya-e0104n0:369_4": "dhammāti evamādīnaṃ saṅgaho. Ādinayappavattanti ettha ādi-saddena na kevalaṃ “atthi",
  "anya-e0104n0:369_5": "yiṭṭha”ntiādīnaṃ navannaṃyeva sammādiṭṭhivatthūnaṃ gahaṇaṃ, atha kho dhammavicayasambojjhaṅgaṭṭhāniyādīnampi",
  "anya-e0104n0:369_6": "saṅgaho veditabbo. Purakkhatvāti pubbaṅgamaṃ katvā. Tañca kho sahajātapubbaṅgamavasena",
  "anya-e0104n0:369_7": "“manopubbaṅgamā dhammā”tiādīsu viya sampayogassa adhippetattā. Asaṃsīdantoti silokamacchariyādivasena",
  "anya-e0104n0:369_8": "puññakiriyāyaṃ saṃsīdaṃ saṅkocaṃ anāpajjanto, tena muttacāgatādiṃ dasseti. Anussāhitoti",
  "anya-e0104n0:369_9": "kenacipi na ussāhito. Sarasato hi puññapaṭipattidassanamidaṃ. Parehīti pana pākaṭussāhanadassanaṃ.",
  "anya-e0104n0:370_0": "Dānādīnīti dānaṃ sīlaṃ yāva diṭṭhijukammanti imāni dānādīni dasa puññāni, dānādīnīti",
  "anya-e0104n0:370_1": "vā dānasīlabhāvanāmayāni itaresampi sattannaṃ etthevantogadhattā. Yattha sayaṃ uppajjanti,",
  "anya-e0104n0:370_2": "taṃ santānaṃ punanti, pujjaṃ bhavaphalaṃ nibbattentīti vā puññāni. Assa puññacetanāsamaṅgino.",
  "anya-e0104n0:370_3": "Amuttacāgatā deyyadhamme sāpekkhacittatā. Ādi-saddena sīlasamādānādīsu anadhimuttatādiṃ",
  "anya-e0104n0:370_4": "saṅgaṇhāti. Tadevāti somanassasahagatādinā sadisatāya vuttaṃ. Sadisampi hi “tadevā”ti",
  "anya-e0104n0:370_5": "voharīyati yathā “sā eva tittirī, tāniyeva osadhānī”ti. Imasmiñhi attheti līnassa",
  "anya-e0104n0:370_6": "cittassa ussāhanapayogasaṅkhāte atthe. Etanti “saṅkhāro”ti etaṃ padaṃ. Pubbapayogassāti",
  "anya-e0104n0:370_7": "puññakiriyāyaṃ saṅkoce jāyamāne tato vivecetvā samussāhanavasena pavattassa cittapayogassa,",
  "anya-e0104n0:370_8": "pubbaggahaṇañcettha tathāpavattapubbābhisaṅkhāravasena so saṅkhāro hotīti katvā vuttaṃ,",
  "anya-e0104n0:370_9": "na tassa saṅkhārassa pubbakālikattā. “Atthi dinna”ntiādi nayappavattāya sammādiṭṭhiyā",
  "anya-e0104n0:370_10": "asambhavadassanatthaṃ bāla-ggahaṇaṃ. Saṃsīdanussāhanābhāvadassanatthaṃ sahasā-gahaṇaṃ.",
  "anya-e0104n0:370_11": "Somanassarahitā honti puññaṃ karontāti adhippāyo. Somanassahetūnaṃ abhāvaṃ āgammāti",
  "anya-e0104n0:370_12": "idaṃ nidassanamattaṃ daṭṭhabbaṃ. Majjhattārammaṇatathārūpacetosaṅkhārādayopi hi upekkhāsahagatatāya",
  "anya-e0104n0:370_13": "kāraṇaṃ hontiyevāti.",
  "anya-e0104n0:371_0": "Evantiādi nigamanaṃ. Tayidaṃ aṭṭhavidhampi kāmāvacaraṃ kusalacittaṃ rūpārammaṇaṃ",
  "anya-e0104n0:371_1": "yāva dhammārammaṇanti chasu ārammaṇesu yaṃ vā taṃ vā ālambitvā upekkhāsahagatāhetukakiriyāmanoviññāṇadhātānantaraṃ",
  "anya-e0104n0:371_2": "kāyadvārādīhi tīhi dvārehi kāyakammādivasena uppajjatīti veditabbaṃ. Tattha ñāṇasampayuttāni",
  "anya-e0104n0:371_3": "cattāri yadā tihetukapaṭisandhiṃ uppādenti, tadā soḷasa vipākacittāni phalanti. Yadā",
  "anya-e0104n0:371_4": "pana duhetukaṃ, tadā dvādasa tihetukavajjāni. Ahetukaṃ pana paṭisandhiṃ tihetukāni",
  "anya-e0104n0:371_5": "na uppādenteva, duhetukāni pana duhetukapaṭisandhidānakāle dvādasa, ahetukapaṭisandhiṃ",
  "anya-e0104n0:371_6": "dānakāle aṭṭha phalanti. Tihetukā pana paṭisandhi duhetukehi na hotiyeva. “Aṭṭha",
  "anya-e0104n0:371_7": "phalantī”ti cetaṃ paṭisandhiṃ janakakammavasena vuttaṃ. Aññena pana kammunā “sahetukaṃ",
  "anya-e0104n0:371_8": "bhavaṅgaṃ ahetukassa bhavaṅgassa anantarapaccayena paccayo”ti vacanato sahetukampi",
  "anya-e0104n0:371_9": "vipākacittaṃ ahetukapaṭisandhikassa hotiyeva. Imasmiṃ ca pakkhe balavatā paccayena",
  "anya-e0104n0:371_10": "uppannaṃ asaṅkhāraṃ, dubbalena sasaṅkhāranti veditabbaṃ. Ye pana āgamanato ca vipākassa",
  "anya-e0104n0:371_11": "asaṅkhārasasaṅkhārabhāvaṃ icchanti, tesaṃ matena dvādasa, aṭṭha ca phalantīti yojetabbaṃ.",
  "anya-e0104n0:371_12": "Evaṃ tidhā phalaṃ dadantañcetaṃ kāmāvacarasugatiyaṃ upapattiṃ, sugatiduggatīsu bhogasampadañca",
  "anya-e0104n0:371_13": "karoti. Nāgasupaṇṇādīnampi hi yaṃ devabhogasampattisadisaṃ bhogajātaṃ uppajjati,",
  "anya-e0104n0:371_14": "tampi kāmāvacarakusalasseva phalaṃ. Na hi akusalassa iṭṭhaṃ phalaṃ atthīti.",
  "anya-e0104n0:372_0": "Rūpāvacaraṃ panāti pana-saddo visesatthajotako. Tena yathā kāmāvacaraṃ kilesānaṃ",
  "anya-e0104n0:372_1": "tadaṅgappahānamattakaraṃ, na evamidaṃ, idaṃ pana vikkhambhanappahānakaraṃ. Yathā",
  "anya-e0104n0:372_2": "vā taṃ vedanāñāṇasaṅkhārabhedato aṭṭhadhā bhijjati, na evamidaṃ, idaṃ pana tato aññathā",
  "anya-e0104n0:372_3": "vāti vakkhamānaṃ visesaṃ joteti. Taṃ panetaṃ savatthukaṃ, sāsavaṃ, vinīvaraṇañca",
  "anya-e0104n0:372_4": "rūpāvacaranti daṭṭhabbaṃ. “Savatthukaṃ evā”ti hi iminā arūpāvacaraṃ nivatteti, “sāsava”nti",
  "anya-e0104n0:372_5": "iminā paṭhamamaggacittaṃ, “vinīvaraṇa”nti iminā paṭighasahitadvayaṃ. Katthaci pañca",
  "anya-e0104n0:372_6": "jhānaṅgāni, katthaci cattāri, katthaci tīṇi, katthaci dve, katthaci aparāni dveti",
  "anya-e0104n0:372_7": "evaṃ jhānaṅgayogabhedato pañcavidhanti saṅkhepato vuttamatthaṃ vivarituṃ “seyyathida”ntiādi",
  "anya-e0104n0:372_8": "āraddhaṃ. Tattha yaṃ vattabbaṃ, taṃ heṭṭhā jhānakathāyaṃ vuttameva. Tayidaṃ bhāvanāmayameva",
  "anya-e0104n0:372_9": "hutvā vuttanayena pathavīkasiṇādikaṃ ālambitvā yathārahaṃ ñāṇasampayuttakusalānantaraṃ",
  "anya-e0104n0:372_10": "uppajjati, hīnādibhedabhinnaṃ panetaṃ yathākkamaṃ brahmapārisajjādīsu soḷasasupi",
  "anya-e0104n0:372_11": "brahmalokesu upapattinipphādakanti daṭṭhabbaṃ.",
  "anya-e0104n0:373_0": "Rūpasaññāsamatikkamādinā samadhigantabbaṃ arūpāvacaraṃ. Catunnaṃ arūpānanti upekkhāsamādhisaṅkhātehi",
  "anya-e0104n0:373_1": "catūhi arūpajjhānehi. Karaṇe hi etaṃ sāmivacanaṃ. Arūpānaṃ vā yo ārammaṇādikato sampayuttadhammehi",
  "anya-e0104n0:373_2": "yogo yogabhedo, tassa vasena. Vuttappakārenāti heṭṭhā āruppakathāyaṃ vuttappakārena.",
  "anya-e0104n0:373_3": "Paṭhamanti paṭhamaṃ arūpāvacarakusalacittaṃ. Dutiyatatiyacatutthānīti etthāpi eseva",
  "anya-e0104n0:373_4": "nayo. Tānimāni bhāvanāmayāneva hutvā yathānupubbaṃ kasiṇugghāṭimākāsaṃ, paṭhamāruppaviññāṇaṃ,",
  "anya-e0104n0:373_5": "natthibhāvaṃ, ākiñcaññāyatananti imāni ālambitvā upekkhāsahagatañāṇasampayuttakusalānantaraṃ",
  "anya-e0104n0:373_6": "uppajjitvā catūsu arūpībrahmalokesu paṭisandhipavattivipākadāyīni. Sesaṃ panettha",
  "anya-e0104n0:373_7": "yaṃ vattabbaṃ, taṃ heṭṭhā vuttameva. Chavisuddhiparamparāya samadhigantabbaṃ lokuttaraṃ.",
  "anya-e0104n0:373_8": "Tattha vattabbaṃ parato āgamissati. Catumaggasampayogatoti sotāpattimaggo yāva arahattamaggoti",
  "anya-e0104n0:373_9": "imehi catūhi ariyamaggehi sampayogato. Catubbidhampi cetaṃ bhāvanāmayameva hutvā",
  "anya-e0104n0:373_10": "nibbānaṃ ālambitvā suññato vimokkho, animitto vimokkho, appaṇihito vimokkhoti nāmena",
  "anya-e0104n0:373_11": "uppajjati, sattabhavādibhavūpapattinivattakanti daṭṭhabbaṃ. Ekavīsatividhaṃ hoti",
  "anya-e0104n0:373_12": "nātisaṅkhepavitthāranayenāti adhippāyo.",
  "anya-e0104n0:374_0": "453. Kāmāvacaramevāti ettha nikāyantariyā rūpārūpāvacarampi akusalaṃ icchantīti tesaṃ",
  "anya-e0104n0:374_1": "matinisedhanatthaṃ kāmāvacaraggahaṇaṃ. Mahaggatabhūmiyaṃ uppajjantampi tattha rūpadhātuyaṃ",
  "anya-e0104n0:374_2": "pavattivipākaṃ dentampi ekantena kāmāvacaramevāti dassanatthaṃ avadhāraṇaṃ. Yadi",
  "anya-e0104n0:374_3": "evaṃ, kasmā kāmāvacaramevāti? Tattha kāraṇaṃ vuttameva. Kathaṃ vuttaṃ? “Kāmataṇhā",
  "anya-e0104n0:374_4": "kāmo uttarapadalopato, avacarati etthāti avacaraṃ, kāmassa avacaraṃ kāmāvacara”nti.",
  "anya-e0104n0:374_5": "Ettha hi kāmataṇhāvisayatā “kāmāvacarabhāvassa kāraṇaṃ” vuttā yathā rūpārūpataṇhāvisayatā",
  "anya-e0104n0:374_6": "“rūpārūpāvacarabhāvassa”. Ekaṃsena cetaṃ evaṃ icchitabbaṃ. Aññathā byāpilakkhaṇaṃ",
  "anya-e0104n0:374_7": "na siyā. Yadi hi ālambitabbadhammavasena bhūmivavatthānaṃ kareyya, evaṃ sati anārammaṇānaṃ",
  "anya-e0104n0:374_8": "saṅgaho na siyā. Atha vipākadānavasena, evampi avipākānaṃ saṅgaho na siyā. Tasmā",
  "anya-e0104n0:374_9": "ālambaṇadhammavasena pariyāpannānaṃ sā kātabbā, apariyāpannānaṃ pana lokato uttiṇṇatāya",
  "anya-e0104n0:374_10": "lokuttaratā, uttaritarābhāvato anuttaratā ca veditabbā.",
  "anya-e0104n0:375_0": "Pariyāpannāti ca paricchedakārikāya taṇhāya paricchijja āpannā, gahitāti attho. Nanu",
  "anya-e0104n0:375_1": "cettha kāmataṇhā katamā? Kāmāvacaradhammārammaṇā taṇhā, kāmāvacaradhammā katame?",
  "anya-e0104n0:375_2": "Kāmataṇhāvisayāti itaretarasannissayatādosoti? Nayidamevaṃ avīciādiekaādasokāsaninnatāya",
  "anya-e0104n0:375_3": "kañci taṇhaṃ kāmataṇhābhāvena gahetvā taṃsabhāvāya taṇhāya visayabhāvena kāmāvacaradhammānaṃ",
  "anya-e0104n0:375_4": "upalakkhitabbattā. Nikkhepakaṇḍepi “etthāvacarā”ti vacanaṃ avīciparanimmitaparicchinnokāsāya",
  "anya-e0104n0:375_5": "kāmataṇhāya visayabhāvaṃ sandhāya vuttanti gahetabbaṃ. Tadokāsatā ca taṇhāya tanninnatāya veditabbā.",
  "anya-e0104n0:376_0": "Mūlato tividhanti tīṇi akusalamūlāni lobhādīni, tesaṃ vasena taṃsahitampi tividhanti",
  "anya-e0104n0:376_1": "attho. Tāni hi suppatiṭṭhitabhāvakāraṇattā mūlamivāti mūlāni, lobho mūlaṃ etassāti",
  "anya-e0104n0:376_2": "lobhamūlaṃ. Asādhāraṇena niddeso yathā bherisaddo, yavaṅkuroti. Tathā dosamūlaṃ.",
  "anya-e0104n0:376_3": "Moho eva mūlaṃ imassa, nāññanti mohamūlaṃ.",
  "anya-e0104n0:377_0": "Somanassupekkhādiṭṭhigatasaṅkhārabhedatoti somanassupekkhābhedato diṭṭhigatabhedato",
  "anya-e0104n0:377_1": "saṅkhārabhedatoti paccekaṃ bhedasaddo yojetabbo. Yadettha vattabbaṃ, taṃ heṭṭhā vuttanayameva.",
  "anya-e0104n0:377_2": "Diṭṭhigatasampayuttanti diṭṭhiyeva diṭṭhigataṃ “gūthagataṃ, muttagata”nti yathā.",
  "anya-e0104n0:377_3": "Atha vā vipariyesaggāhatāya diṭṭhiyā gatameva, na ettha gantabbavatthu tathā sabhāvanti",
  "anya-e0104n0:377_4": "diṭṭhigataṃ. Tayidaṃ “idameva saccaṃ, moghamañña”nti abhinivesabhāvato lobheneva",
  "anya-e0104n0:377_5": "saddhiṃ pavattati, na dosena.",
  "anya-e0104n0:378_0": "Yadāhītiādi lobhamūlacittānaṃ pavattiākāradassanaṃ. Micchādiṭṭhinti ucchedadiṭṭhiādimicchādiṭṭhiṃ.",
  "anya-e0104n0:378_1": "Tāya hi vipallatthacittā sattā “etāvako jīvavisayo yāva indriyagocaro”ti paralokaṃ",
  "anya-e0104n0:378_2": "paṭikkhipitvā “natthi kāmesu ādīnavo”ti yathā tathā kāmesu pātabyataṃ āpajjanti.",
  "anya-e0104n0:378_3": "Ādi-saddena “esa pantho pageva vihito devayāne, yena yanti puttavanto visokā. Taṃ",
  "anya-e0104n0:378_4": "passanti pasavo, pakkhino ca, tena te mātaripi mithunaṃ carantī”tiādinā nayena puttamukhadassanaṃ",
  "anya-e0104n0:378_5": "saggamokkhamaggoti evamādikaṃ micchādiṭṭhiṃ saṅgaṇhāti.",
  "anya-e0104n0:379_0": "Kāme vāti ettha vā-saddo aniyamattho, tena brāhmaṇānaṃ suvaṇṇaharaṇameva adinnādāne",
  "anya-e0104n0:379_1": "sāvajjaṃ, itaraṃ anavajjaṃ. Garūnaṃ, gunnaṃ, attano, jīvitassa, vivāhassa ca atthāya",
  "anya-e0104n0:379_2": "musāvādo anavajjo, itaro sāvajjo. Garuādīnaṃ atthāya pesuññaharaṇaṃ anavajjaṃ, itaraṃ",
  "anya-e0104n0:379_3": "sāvajjaṃ. Bhāratayuddhasītāharaṇādikathā pāpavūpasamāya hotīti evamādike micchāgāhe",
  "anya-e0104n0:379_4": "saṅgaṇhāti. Diṭṭhamaṅgalādīnīti diṭṭhasutamutamaṅgalāni. Sabhāvatikkhenāti lobhassa,",
  "anya-e0104n0:379_5": "micchābhinivesassa vā vasena saraseneva tikhiṇena kurūrena. Mandenāti dandhena atikhiṇena.",
  "anya-e0104n0:379_6": "Tādisaṃ pana attano, parassa vā samussāhanena pavattatīti āha “samussāhitenā”ti.",
  "anya-e0104n0:379_7": "Parabhaṇḍaṃ vā haratīti vā-saddena tathāpavattanakamusāvādādīnampi saṅgaho daṭṭhabbo.",
  "anya-e0104n0:379_8": "Kāmānaṃ vā anubhuyyamānānaṃ. Vā-saddena parasantakassa vā ayathādhippetatāya yaṃ",
  "anya-e0104n0:379_9": "laddhaṃ, taṃ gahetabbanti gahaṇādikaṃ saṅgaṇhāti.",
  "anya-e0104n0:380_0": "Duvidhameva hoti sampayuttadhammavasena bhedābhāvato. Yadi evaṃ, kasmā “domanassasahagataṃ",
  "anya-e0104n0:380_1": "paṭighasampayutta”nti vuttanti? Asādhāraṇadhammehi tassa cittassa upalakkhaṇatthaṃ.",
  "anya-e0104n0:380_2": "Pāṇātipātādīsūti pāṇātipātanādīsu. Ādi-saddena adinnādānamusāvādapesuññapharusasamphappalāpabyāpāde",
  "anya-e0104n0:380_3": "saṅgaṇhāti. Sabhāvatikkhaṃ hutvā pavattamānaṃ cittaṃ asaṅkhārameva hoti, itaraṃ sasaṅkhāranti",
  "anya-e0104n0:380_4": "adhippāyenāha “tikkhamandappavattikāle”ti. Mandaṃ pana hutvā pavattamānaṃ ekaṃsena",
  "anya-e0104n0:380_5": "sasaṅkhāramevāti na sakkā viññātuṃ. Yaṃ sasaṅkhārena sappayogena pavattati, taṃ mandameva",
  "anya-e0104n0:380_6": "hotīti katvā tathāvuttanti daṭṭhabbaṃ.",
  "anya-e0104n0:381_0": "Mohekahetukaṃ cittaṃ mūlantaravirahato atimūḷhaṃ, vicikicchuddhaccayogato cañcalañcāti",
  "anya-e0104n0:381_1": "upekkhāsahagatameva hoti, na tassa kadācipi sabhāvatikkhatā atthi. Ārammaṇe hi saṃsappanavasena,",
  "anya-e0104n0:381_2": "vikkhipanavasena ca pavattamānassa cittadvayassa kīdise kicce sabhāvatikkhatāya,",
  "anya-e0104n0:381_3": "ussāhetabbatāya vā bhavitabbaṃ, tasmā na tattha saṅkhārabhedo atthi. Aññesu akusalacittesu",
  "anya-e0104n0:381_4": "labbhamānampi uddhaccaṃ visesato ettheva balavaṃ, tato eva sampayuttadhammesu padhānaṃ",
  "anya-e0104n0:381_5": "hutvā pavattatīti idameva uddhaccena visesetvā vuttaṃ “uddhaccasampayutta”nti. Tathā",
  "anya-e0104n0:381_6": "hi pāḷiyaṃ idha sarūpato uddhaccaṃ āgataṃ, evaṃ asādhāraṇapadhānadhammavasena mohamūlaṃ",
  "anya-e0104n0:381_7": "“vicikicchāsampayuttaṃ, uddhaccasampayutta”nti duvidhaṃ vuttanti daṭṭhabbaṃ. Asanniṭṭhānaṃ",
  "anya-e0104n0:381_8": "saṃsayo. Vikkhepo avūpasamo, bhantatāti attho.",
  "anya-e0104n0:382_0": "Tayidaṃ dvādasavidhampi akusalacittaṃ chasu ārammaṇesu yaṃ vā taṃ vā ālambitvā upekkhāsahagatāhetukakiriyāmanoviññāṇadhātānantaraṃ",
  "anya-e0104n0:382_1": "kāyadvārādīhi tīhi dvārehi kāyakammādivasena yathārahaṃ pāṇātipātādikammapathavasena",
  "anya-e0104n0:382_2": "ceva kammavasena ca uppajjatīti veditabbaṃ.",
  "anya-e0104n0:383_0": "Tattha ṭhapetvā uddhaccasahagataṃ sesaṃ ekādasavidhampi catūsupi apāyesu paṭisandhiṃ",
  "anya-e0104n0:383_1": "deti, pavattivipākaṃ sugatiyampi. Uddhaccasahagataṃ pana pavattivipākamevāti. Etthāha",
  "anya-e0104n0:383_2": "– kiṃ pana kāraṇaṃ sabbadubbalaṃ vicikicchāsampayuttaṃ paṭisandhiṃ deti, adhimokkhasabbhāvato",
  "anya-e0104n0:383_3": "tato balavantampi uddhaccasahagataṃ na detīti? Dassanena pahātabbesu avuttattā. Idaṃ",
  "anya-e0104n0:383_4": "hi paṭisandhiṃ dentaṃ apāyesu dadeyya, apāyagamanīyañca dassanapahātabbanti tattha",
  "anya-e0104n0:383_5": "vucceyya, na ca vuttaṃ. Tasmā paṭisandhiṃ na deti, pavattivipākadānaṃ panassa na",
  "anya-e0104n0:383_6": "sakkā paṭikkhipituṃ. Paṭisambhidāvibhaṅge “uddhaccasahagate ñāṇaṃ dhammapaṭisambhidā,",
  "anya-e0104n0:383_7": "tassa vipāke ñāṇaṃ atthapaṭisambhidā”ti vacanato.",
  "anya-e0104n0:384_0": "Apare panāhu – puthujjanassa uppajjamānaṃ uddhaccasahagataṃ dassanappahātabbasahāyasabbhāvato",
  "anya-e0104n0:384_1": "ubhayavipākampi deti, na sekkhassa tadabhāvatoti. Idamettha vicāretabbaṃ, yassa vipākadānaṃ",
  "anya-e0104n0:384_2": "vuttaṃ, kiṃ taṃ bhāvanāya pahātabbaṃ, udāhu noti? Kiñcettha – yadi tāva bhāvanāya",
  "anya-e0104n0:384_3": "pahātabbaṃ, paṭṭhāne bhāvanāya pahātabbassa nānākkhaṇikakammapaccayabhāvo vattabbo",
  "anya-e0104n0:384_4": "siyā. Atha na bhāvanāya pahātabbaṃ, dassanenapahātabbattike “nevadassanenanabhāvanāyapahātabba”miccassa",
  "anya-e0104n0:384_5": "vibhaṅge vattabbaṃ siyā. Yadi tabbiruddhasabhāvatāya tattha na vucceyya, evampi tasmiṃ",
  "anya-e0104n0:384_6": "tike tassa navattabbatā āpajjatīti? Nāpajjati, kiṃ kāraṇaṃ? Cittuppādakaṇḍe āgatānaṃ",
  "anya-e0104n0:384_7": "dvādasannaṃ akusalacittuppādānaṃ dvīhi padehi saṅgahitattā vibhajitvā dassetabbassa",
  "anya-e0104n0:384_8": "niyogato kassaci cittuppādassa abhāvā, yathā uppannattike atītādīnaṃ navattabbatā",
  "anya-e0104n0:384_9": "na vuttā, evametassāpi. Atha vā bhāvanāya pahātuṃ asakkuṇeyyassāpi tassa puthujjane",
  "anya-e0104n0:384_10": "vattamānassa bhāvanāya pahātabbasabhāvasāmaññato, sāvajjato ca bhāvanāya pahātabbapariyāyo",
  "anya-e0104n0:384_11": "vijjatīti natthi navattabbatāpasaṅgadoso. Nippariyāyena ca na bhāvanāya pahātabbanti",
  "anya-e0104n0:384_12": "tassa vasena nānākkhaṇikakammapaccayabhāvopi na vutto. Dassanapahātabbapaccayassāpi",
  "anya-e0104n0:384_13": "uddhaccasahagatassa sahāyavekallamattameva dassanena kataṃ, na kocipi bhāvo anuppādadhammataṃ",
  "anya-e0104n0:384_14": "tassa āpāditoti ekantena bhāvanāya pahātabbatā vuttā. Atha vā apāyagamanīyabhāvāpekkhaṃ",
  "anya-e0104n0:384_15": "dassanappahātabbavacananti tadabhāvato taṃ vibhajanaṃ vuttanti.",
  "anya-e0104n0:385_0": "454. “Viññāṇa”nti padaṃ apekkhitvā “abyākataṃ vipāka”nti ādiko napuṃsakaniddeso,",
  "anya-e0104n0:385_1": "tato eva adhikatābyākatāpekkhāya duvidhanti vuttaṃ. Aññathā rūpanibbānānampi abyākatabhāvato",
  "anya-e0104n0:385_2": "taṃ catubbidhanti vattabbaṃ siyā. Vipākassa kāmāvacarādibhāvo kusale vuttanayeneva",
  "anya-e0104n0:385_3": "veditabbo. Ahetukatā sahetukatā viya sampayuttahetuvasena, na nibbattakahetuvasena.",
  "anya-e0104n0:385_4": "Vipākassa hi sahetukatā sahetukakammavasena sijjhamānāpi sampayuttahetuvaseneva vuccati,",
  "anya-e0104n0:385_5": "aññathā ahetukānampi sahetukatā āpajjeyyāti. Kasmā pana sahetukassa ahetuko vipāko",
  "anya-e0104n0:385_6": "hotīti? Tattha kāraṇaṃ vuttameva. Kiñca ārammaṇābhinipātamattesu pañcasu viññāṇesu",
  "anya-e0104n0:385_7": "yathā alobhādisampayogo na sambhavati, evaṃ mandataramandakiccesu sampaṭicchanasantīraṇesūti",
  "anya-e0104n0:385_8": "hetūnaṃ uppattiyā asambhavatopi nesaṃ ahetukatā daṭṭhabbā.",
  "anya-e0104n0:386": "Manoviññāṇato uppajjanavisiṭṭhamananakiccānaṃ abhāvato manomattā dhātu manodhātu.",
  "anya-e0104n0:387_0": "Cakkhusannissitaṃ hutvā rūpassa vijānanaṃ lakkhaṇaṃ etassāti cakkhusannissitarūpavijānanalakkhaṇaṃ.",
  "anya-e0104n0:387_1": "Tattha cakkhusannissitavacanena rūpārammaṇaṃ aññaṃ viññāṇaṃ nivatteti. Vijānanaggahaṇena",
  "anya-e0104n0:387_2": "cakkhusannissite phassādike nivatteti. Cakkhurūpaggahaṇena nissayato, ārammaṇato",
  "anya-e0104n0:387_3": "ca viññāṇaṃ vibhāveti ubhayādhīnavuttikattā. Yadi hi cakkhu nāma na siyā, andhāpi",
  "anya-e0104n0:387_4": "rūpaṃ passeyyuṃ, na ca passanti. Yadi ca nīlādirūpaṃ nāma na siyā, desādiniyamena",
  "anya-e0104n0:387_5": "na bhavitabbaṃ, attheva ca niyamo, ekantasārammaṇatā ca cittassa vuttāti “ārammaṇena",
  "anya-e0104n0:387_6": "vinā nīlādiābhāsaṃ cittaṃ pavattatī”ti evaṃ pavatto vādo micchāvādoti veditabbaṃ.",
  "anya-e0104n0:387_7": "Tenāha bhagavā “cakkhuñca paṭicca rūpe ca uppajjati cakkhuviññāṇa”ntiādi.",
  "anya-e0104n0:388_0": "Kasmā panettha vacanabhedo katoti? Ekampi cakkhu viññāṇassa paccayo hoti, rūpaṃ pana",
  "anya-e0104n0:388_1": "anekameva saṃhatanti imassa visesassa dassanatthaṃ. Kiṃ pana kāraṇaṃ ekampi cakkhu",
  "anya-e0104n0:388_2": "viññāṇassa paccayo hoti, rūpaṃ pana anekamevāti? Paccayabhāvavisesato. Cakkhu hi",
  "anya-e0104n0:388_3": "cakkhuviññāṇassa nissayapurejātaindriyavippayuttapaccayehi paccayo hontaṃ atthibhāveneva",
  "anya-e0104n0:388_4": "hoti, tasmiṃ sati tassa bhāvato, asati abhāvato. Yato taṃ atthiavigatapaccayehissa",
  "anya-e0104n0:388_5": "paccayo hotīti vuccati, taṃnissayatā cassa na ekadesena allīyanavasena icchitabbā",
  "anya-e0104n0:388_6": "arūpabhāvato, atha kho garurājādīsu sissarājapurisādīnaṃ viya tappaṭibaddhavuttitāya.",
  "anya-e0104n0:388_7": "Itare pana paccayā tena tena visesena veditabbā. Svāyaṃ paccayabhāvo na ekasmiṃ na",
  "anya-e0104n0:388_8": "sambhavatīti ekampi cakkhu viññāṇassa paccayo hotīti “cakkhuñca paṭiccā”ti ekavacanena niddeso kato.",
  "anya-e0104n0:389_0": "Rūpaṃ pana yadipi cakkhu viya purejātaatthiavigatapaccayehi paccayo hoti puretaraṃ",
  "anya-e0104n0:389_1": "hutvā vijjamānakkhaṇeyeva upakārakattā, tathāpi anekameva saṃhataṃ hutvā paccayo",
  "anya-e0104n0:389_2": "hoti ārammaṇabhāvato. Yañhi paccayadhammaṃ sabhāvabhūtaṃ, parikappitākāramattaṃ vā",
  "anya-e0104n0:389_3": "viññāṇaṃ vibhāventaṃ pavattati, tadaññesañca satipi paccayabhāve so tassa sārammaṇasabhāvatāya",
  "anya-e0104n0:389_4": "yaṃ kiñci anālambitvā pavattituṃ asamatthassa olubbha pavattikāraṇatāya ālambanīyato",
  "anya-e0104n0:389_5": "ārammaṇaṃ nāma. Tassa yasmā yathā tathā sabhāvūpaladdhivasena ārammaṇapaccayalābho,",
  "anya-e0104n0:389_6": "tasmā cakkhuviññāṇaṃ rūpaṃ ārabbha pavattamānaṃ tassa sabhāvaṃ vibhāventameva pavattati.",
  "anya-e0104n0:389_7": "Sā cassa indriyādhīnavuttikassa ārammaṇasabhāvūpaladdhi, na ekadvikalāpagatavaṇṇavasena",
  "anya-e0104n0:389_8": "hoti, nāpi katipayakalāpagatavaṇṇavasena, atha kho ābhogānurūpaṃ āpāthagatavaṇṇavasenāti",
  "anya-e0104n0:389_9": "anekameva rūpaṃ saṃhaccakāritāya viññāṇassa paccayo hotīti dassento bhagavā “rūpe",
  "anya-e0104n0:389_10": "cā”ti bahuvacanena niddisi.",
  "anya-e0104n0:390_0": "Yaṃ pana “rūpāyatanaṃ cakkhuviññāṇadhātuyā taṃsampayuttakānañca dhammānaṃ ārammaṇapaccayena",
  "anya-e0104n0:390_1": "paccayo”ti vuttaṃ, taṃ kathanti? Tampi yādisaṃ rūpāyatanaṃ cakkhuviññāṇassa ārammaṇapaccayena",
  "anya-e0104n0:390_2": "paccayo hoti, tādisameva sandhāya vuttaṃ. Kīdisaṃ pana tanti? Samuditanti pākaṭoyamattho.",
  "anya-e0104n0:390_3": "Evañca katvā yadeke vadanti “āyatanasallakkhaṇavasena cakkhuviññāṇādayo sallakkhaṇārammaṇā,",
  "anya-e0104n0:390_4": "na dabbasallakkhaṇavasenā”ti, tampi yuttameva hoti. Na cettha samudāyārammaṇatā āsaṅkitabbā",
  "anya-e0104n0:390_5": "samudāyābhogassevābhāvato. Samuditā pana vaṇṇadhammā ārammaṇapaccayā honti. Kathaṃ",
  "anya-e0104n0:390_6": "pana paccekaṃ asamatthā samuditā ārammaṇā paccayā honti, na hi paccekaṃ daṭṭhuṃ asakkontā",
  "anya-e0104n0:390_7": "andhā samuditā passantīti? Nayidamekantikaṃ visuṃ visuṃ asamatthānaṃ sivikāvahanādīsu",
  "anya-e0104n0:390_8": "samatthatāya dassanato. Kesādīnañca yasmiṃ ṭhāne ṭhitānaṃ paccekaṃ vaṇṇaṃ gahetuṃ",
  "anya-e0104n0:390_9": "na sakkā, tasmiṃyeva ṭhāne samuditānaṃ vaṇṇaṃ gahetuṃ sakkāti bhiyyopi tesaṃ saṃhaccakāritā",
  "anya-e0104n0:390_10": "paribyattā. Etena cakkhuviññāṇassa paramāṇurūpaṃ ārammaṇaṃ, udāhu taṃsamudāyotiādikā",
  "anya-e0104n0:390_11": "codanā paṭikkhittāti veditabbā. “Sotañca paṭicca sadde cā”tiādīsupi eseva nayo. Evaṃ",
  "anya-e0104n0:390_12": "ubhayādhīnavuttikatāya cakkhuviññāṇassa nissayato, ārammaṇato ca vibhāvanaṃ kataṃ,",
  "anya-e0104n0:390_13": "evaṃ sotaviññāṇādīsupi yathārahaṃ vattabbaṃ.",
  "anya-e0104n0:391_0": "Rūpamattārammaṇarasanti rūpāyatanamattasseva ārammaṇakaraṇarasaṃ. Mattasaddena yathā",
  "anya-e0104n0:391_1": "ārammaṇantaraṃ nivatteti, evaṃ rūpāyatanepi labbhamāne ekacce visese nivatteti. Na",
  "anya-e0104n0:391_2": "hi cakkhuviññāṇaṃ vaṇṇamattato aññaṃ kiñci visesaṃ tattha gahetuṃ sakkoti. Tenāha",
  "anya-e0104n0:391_3": "bhagavā “pañcahi viññāṇehi na kiñci dhammaṃ paṭivijānāti aññatra abhinipātamattā”ti.",
  "anya-e0104n0:391_4": "Cakkhuviññāṇaṃ uppajjamānaṃ rūpārammaṇe eva uppajjanato tadabhimukhabhāvena gayhatīti",
  "anya-e0104n0:391_5": "vuttaṃ “rūpābhimukhabhāvapaccupaṭṭhāna”nti. Attano anantaraṃ uppajjamānānaṃ arūpadhammānaṃ",
  "anya-e0104n0:391_6": "samanantaravigatā arūpadhammā pavattiokāsadānena anantarasamanantaranatthivigatapaccayehi",
  "anya-e0104n0:391_7": "upakārakā nissayārammaṇadhammā viya āsannakāraṇanti dassento āha “rūpārammaṇāya kiriyamanodhātuyā",
  "anya-e0104n0:391_8": "apagamapadaṭṭhāna”nti. Sotaviññāṇādīsupi vuttanayeneva attho veditabbo.",
  "anya-e0104n0:392_0": "Cakkhuviññāṇādigahitaṃ rūpādiārammaṇaṃ tadanantarameva aparipatantaṃ katvā sampaṭicchantī",
  "anya-e0104n0:392_1": "gaṇhantī viya hotīti vuttaṃ “rūpādisampaṭicchanarasā”ti. Tathābhāvena sampaṭicchanabhāvena",
  "anya-e0104n0:392_2": "paccupatiṭṭhatīti tathābhāvapaccupaṭṭhānā.",
  "anya-e0104n0:393_0": "Chasu ārammaṇesu kadāci pañcannaṃ, tato vā katipayānaṃ vijānanasabhāvāpi chaḷārammaṇavijānanalakkhaṇā",
  "anya-e0104n0:393_1": "vuttā taṃsabhāvānativattanato, chasveva vā itaresaṃ ārammaṇānaṃ antogadhattā. Santīraṇādikiccāti",
  "anya-e0104n0:393_2": "santīraṇatadārammaṇakiccā vā, santīraṇatadārammaṇapaṭisandhibhavaṅgacutikiccā vāti",
  "anya-e0104n0:393_3": "adhippāyo. “Hadayavatthupadaṭṭhānā”ti idaṃ imāsaṃ dvinnaṃ manoviññāṇadhātūnaṃ ekanteneva",
  "anya-e0104n0:393_4": "hadayavatthusannissayatāya vuttaṃ. Heṭṭhā vuttanayena pana taṃtaṃanantarātītaviññāṇāpagamapadaṭṭhānātipi",
  "anya-e0104n0:393_5": "vattuṃ vaṭṭatiyeva. Tassā bhedoti tassā vipākamanoviññāṇadhātuyā “duvidhā”ti vuttāya",
  "anya-e0104n0:393_6": "duvidhatāsaṅkhāto bhedo. Ekantamiṭṭhārammaṇeti ekanteneva iṭṭhe ārammaṇe, ativiya",
  "anya-e0104n0:393_7": "iṭṭhārammaṇeti attho. Pañcadvāre ceva javanāvasāne cāti ettha pañcadvāre sampaṭicchanavoṭṭhabbanānaṃ",
  "anya-e0104n0:393_8": "antarāḷaṃ ṭhānaṃ, itaratra javanabhavaṅgānanti evaṃ dviṭhānā hoti. Itarāyapi santīraṇatadārammaṇakāle",
  "anya-e0104n0:393_9": "yathāvuttameva ṭhānaṃ, paṭisandhiādikāle pana cutibhavaṅgānaṃ antarāḷaṃ paṭisandhiyā,",
  "anya-e0104n0:393_10": "paṭisandhiāvajjanānaṃ tadārammaṇāvajjanānaṃ javanāvajjanānaṃ voṭṭhabbanāvajjanānañca",
  "anya-e0104n0:393_11": "antarāḷaṃ bhavaṅgassa, tadārammaṇapaṭisandhīnaṃ javanapaṭisandhīnaṃ vā antarāḷaṃ",
  "anya-e0104n0:393_12": "cutiyā ṭhānanti veditabbaṃ.",
  "anya-e0104n0:394_0": "Chasūti ettha pubbe vuttanayeneva vibhāgo veditabbo. Kāyassa nissayabhūtānaṃ nātiiṭṭhaphoṭṭhabbabhūtānaṃ",
  "anya-e0104n0:394_1": "paṭighaṭṭanānighaṃsassa balavabhāvato kāyaviññāṇaṃ sukhasampayuttaṃ. Upādārūpānaṃyeva",
  "anya-e0104n0:394_2": "ghaṭṭanā dubbalāti cakkhuviññāṇādīni upekkhāsahagatāni. Tenāha “sesaṃ upekkhāyutta”nti. Sesaṃ chabbidhampi.",
  "anya-e0104n0:395_0": "Alobhādosāmohā ceva alobhādosā ca alobhādayo, tehi alobhādīhi vipākahetūhi sampayuttaṃ",
  "anya-e0104n0:395_1": "alobhādivipākahetusampayuttaṃ. Kāmāvacarakusalaṃ viya somanassādibhedatoti yathā",
  "anya-e0104n0:395_2": "kāmāvacaraṃ kusalaṃ somanassupekkhāñāṇasaṅkhārabhedato aṭṭhavidhaṃ, evamidampīti",
  "anya-e0104n0:395_3": "aṭṭhavidhatāya sadisataṃ dasseti. Kāmāvacarabhāvato hīnādito, yonīsu uppattito ca",
  "anya-e0104n0:395_4": "sadisameva, sampayuttadhammato pana ārammaṇato, pavattiākārato ca visadisaṃ. Tathā",
  "anya-e0104n0:395_5": "hi kusalaṃ kammadvāravasena pavattati, na idaṃ, vipākānaṃ aviññattijanakattā. Uppattidvāravasena",
  "anya-e0104n0:395_6": "pana imassāpi attheva pavattibhedo pañcadvāramanodvāresu mahāvipākānaṃ tadārammaṇavasena",
  "anya-e0104n0:395_7": "pavattisambhavato. Yathā pana kusalaṃ gativasena pañcavidhaṃ, viññāṇaṭṭhitivasena",
  "anya-e0104n0:395_8": "sattavidhañca, na evamidaṃ tadekadese eva uppajjanato. Tattha ārammaṇato, ekaccapavattiākārato",
  "anya-e0104n0:395_9": "ca visadisataṃ dassetuṃ “yathā panā”tiādi vuttaṃ. Chasu ārammaṇesūti parittādiatītādiajjhattādippabhedesu chasu ārammaṇesu.",
  "anya-e0104n0:396_0": "Āgamanādivasenāti āgamanapaccayavasena. Tattha ekaccānaṃ ācariyānaṃ matena mukhe",
  "anya-e0104n0:396_1": "calite ādāsatale mukhanimittaṃ calanaṃ viya asaṅkhārassa kusalassa vipāko asaṅkhāro,",
  "anya-e0104n0:396_2": "sasaṅkhārassa kusalassa vipāko sasaṅkhāroti evaṃ āgamanavasena. Ekaccānaṃ pana ācariyānaṃ",
  "anya-e0104n0:396_3": "matena balavantehi vibhūtehi paccayehi kammādīhi uppanno asaṅkhāro, dubbalehi sasaṅkhāroti",
  "anya-e0104n0:396_4": "evaṃ paccayavasena. Sampayuttadhammānanti pāḷiyaṃ sarūpato āgatasampayuttadhammānaṃ.",
  "anya-e0104n0:396_5": "Tesaṃ hi vasena kusalato vipākassa visesābhāvo. Nirussāhanti ettha ussāho nāma anupacchinnāvijjātaṇhāmānasantāne",
  "anya-e0104n0:396_6": "vipākuppādanasamatthatāsaṅkhāto byāpāro, so vipākesu natthīti taṃ nirussāhaṃ. Kusalesu",
  "anya-e0104n0:396_7": "pana abhiññāvasapavattesupi atthevāti taṃ saussāhaṃ.",
  "anya-e0104n0:397_0": "Lobhādīnaṃ ekantasāvajjatāya ayonisomanasikārahetukānaṃ natthi vipākabhāvo, alobhādīnampi",
  "anya-e0104n0:397_1": "ekantaanavajjasabhāvānaṃ kāraṇassa tabbidhuratāya nattheva akusalavipākabhāvoti āha",
  "anya-e0104n0:397_2": "“akusalavipākaṃ ahetukamevā”ti. Yathā atiiṭṭhe, iṭṭhamajjhatte ca ārammaṇe vedanābhedasabbhāvato",
  "anya-e0104n0:397_3": "kusalavipākamanoviññāṇadhātu duvidhā hoti somanassasahagatā, upekkhāsahagatāti, na",
  "anya-e0104n0:397_4": "evaṃ atianiṭṭhe, aniṭṭhamajjhatte ca ārammaṇe vedanābhedo atthīti akusalavipākamanoviññāṇadhātu",
  "anya-e0104n0:397_5": "ekamevāti “sattavidha”nti vuttaṃ. Sati hi tattha vedanābhede atianiṭṭhe domanassena",
  "anya-e0104n0:397_6": "bhavitabbaṃ, na ca paṭighena vinā domanassaṃ uppajjatīti.",
  "anya-e0104n0:398_0": "Kāyaviññāṇassa dukkhasahagatatā kusalavipāke vuttavipariyāyena veditabbā. Upekkhā",
  "anya-e0104n0:398_1": "hīnāti ekantanihīnassa akusalassa vipākabhāvato upekkhāpi samānā hīnā eva dukkhasabhāvattā.",
  "anya-e0104n0:398_2": "Tenāha “dukkhaṃ viya nātitikhiṇā”ti. Yathā dukkhaṃ ativiya tikhiṇaṃ kaṭukaṃ, na evamayaṃ,",
  "anya-e0104n0:398_3": "tathāpi dukkhasabhāveneva pavattati. Na hi akusalassa vipāko adukkho hoti. Upekkhābhāvo",
  "anya-e0104n0:398_4": "cassa balavatā bādhiyamānassa paṭippaharituṃ asakkontassa dubbalassa purisassa tena",
  "anya-e0104n0:398_5": "kariyamānabādhāya upekkhanā viyāti daṭṭhabbo. Itaresūti kusalavipākesu.",
  "anya-e0104n0:399_0": "Rūpāvacaranti rūpāvacaravipākaviññāṇaṃ. Vipākakathā hesāti. Kusalaṃ viyāti rūpāvacarakusalaṃ",
  "anya-e0104n0:399_1": "viya. Na hi rūpāvacaravipāko tadaññakusalasadiso. Apica sambandhisaddā ete, yadidaṃ",
  "anya-e0104n0:399_2": "“kusalaṃ, vipāko”ti ca. Tasmā yathā “mātaraṃ payirupāsatī”ti vutte attano mātaranti",
  "anya-e0104n0:399_3": "avuttampi siddhamevetaṃ, evaṃ idhāpīti attano kusalaṃ viyāti attho. Kusalasadisatā",
  "anya-e0104n0:399_4": "cettha dhammato, ārammaṇato ca veditabbā. Tathā hi ye phassādayo kusale labbhanti,",
  "anya-e0104n0:399_5": "te vipākepi labbhanti. Yasmiṃ ca ārammaṇe kusalaṃ pavattati, tattheva ayaṃ vipākopi",
  "anya-e0104n0:399_6": "pavattati. Yaṃ panettha pañcamajjhānacittaṃ abhiññāppattaṃ, tassa vipāko eva natthi.",
  "anya-e0104n0:399_7": "Kasmā natthi? Asambhavato, ānisaṃsabhūtattā ca. Tañhi vipākaṃ dentaṃ rūpāvacarameva",
  "anya-e0104n0:399_8": "dadeyya. Na hi aññabhūmikaṃ kammaṃ aññabhūmikaṃ vipākaṃ deti. Kammanimittārammaṇatā",
  "anya-e0104n0:399_9": "ca rūpāvacaravipākassa vuttāti na taṃ aññaṃ ārabbha pavattati. Parittārammaṇādiārammaṇañca",
  "anya-e0104n0:399_10": "taṃ na hotīti ayamasambhavo. Jhānassa ānisaṃsabhūtañca dānādīnaṃ tasmiṃ attabhāve",
  "anya-e0104n0:399_11": "paccayalābho viyāti.",
  "anya-e0104n0:400_0": "Pavattito pana vipākassa, kusalassa ca attheva bhedoti taṃ dassetuṃ “kusalaṃ panā”tiādi",
  "anya-e0104n0:400_1": "vuttaṃ. Kusalaṃ viya kasiṇugghāṭimākāsādiārammaṇabhedato catubbidhaṃ. Pavattibhedo",
  "anya-e0104n0:400_2": "vuttanayova javanavasena, paṭisandhiādivasena ca pavattanato.",
  "anya-e0104n0:401_0": "Catumaggayuttacittaphalattāti catūhi ariyamaggehi sampayuttakusalacittassa phalattā,",
  "anya-e0104n0:401_1": "catubbidhasāmaññaphalasampayuttabhāvatoti attho. Maggavīthiyaṃ dvikkhattuṃ, tikkhattuṃ",
  "anya-e0104n0:401_2": "vā phalasamāpattiyaṃ aparicchinnaparimāṇaṃ pavattamānampi dvīsu ṭhānesu pavattiyā",
  "anya-e0104n0:401_3": "“dvidhā pavattatī”ti vuttaṃ. Sabbampīti tevīsatividhaṃ kāmāvacaravipākaṃ, pañcavidhaṃ",
  "anya-e0104n0:401_4": "rūpāvacaravipākaṃ, catubbidhaṃ arūpāvacaravipākaṃ, catubbidhameva lokuttaravipākanti",
  "anya-e0104n0:401_5": "sabbampi vipākaviññāṇaṃ nātisaṅkhepavitthāranayena chattiṃsavidhaṃ hoti.",
  "anya-e0104n0:402_0": "Bhūmibhedato tividhaṃ lokuttarassa abhāvato. Lokuttarañhi kiriyacittaṃ natthi ekantena",
  "anya-e0104n0:402_1": "anantaravipākadāyibhāvato. Vuttañhi “samādhimānantarikaññamāhū”ti. Hotu tāva sekkhānaṃ",
  "anya-e0104n0:402_2": "uppajjamānaṃ anuttaraṃ kusalaṃ puggalantarabhāvūpanayanato saphalaṃ, arahato pana",
  "anya-e0104n0:402_3": "uppajjamānaṃ puggalantarabhāvūpanayanato nipphalaṃ, tassa kiriyabhāvo kasmā na icchitoti?",
  "anya-e0104n0:402_4": "Icchitabbo siyā. Yadi tassa punappunaṃ uppatti siyā, sakiṃyeva pana lokuttarakusalaṃ",
  "anya-e0104n0:402_5": "pavattati. Yadi hi punappunaṃ pavatteyya, maggacittaṃ arahatopi pavattatīti lokuttarakiriyacittaṃ",
  "anya-e0104n0:402_6": "siyā, na cetaṃ atthi payojanābhāvato. Tasmā natthi lokuttarakiriyaviññāṇaṃ. Kiriyaviññāṇanti",
  "anya-e0104n0:402_7": "ca kiriyāmattaṃ viññāṇaṃ, kusalākusalaṃ viya kiñci vipākaṃ anuppādetvā kiriyāmattameva",
  "anya-e0104n0:402_8": "hutvā pavattanakaviññāṇanti attho. Kasmā panetaṃ vipākaṃ na uppādetīti? Vuccate –",
  "anya-e0104n0:402_9": "ettha hi yadetaṃ āvajjanadvayaṃ, taṃ anupacchinnabhavamūlepi santāne pavattaṃ anāsevanatāya",
  "anya-e0104n0:402_10": "dubbalabhāvato abījasāmatthiyaṃ viya pupphaṃ aphalameva hoti. Yaṃ pana ucchinnabhavamūlāyaṃ",
  "anya-e0104n0:402_11": "santatiyaṃ pavattaṃ aṭṭhārasavidhaṃ viññāṇaṃ, taṃ samucchinnamūlāya latāya pupphaṃ",
  "anya-e0104n0:402_12": "viya phaladāyi na hotīti veditabbaṃ. Aññassa asambhavato kiriyahetunā nāma alobhādināva",
  "anya-e0104n0:402_13": "bhavitabbanti āha “alobhādikiriyahetuvirahita”nti.",
  "anya-e0104n0:403_0": "Cakkhuviññāṇādīnaṃ purecarā hutvā rūpādiārammaṇānaṃ vijānanalakkhaṇā cakkhuviññāṇādipurecararūpādivijānanalakkhaṇā.",
  "anya-e0104n0:403_1": "Ayaṃ pana manoviññāṇato uppannāpi visiṭṭhamananakiccābhāvena manomattā dhātūti manodhātu.",
  "anya-e0104n0:403_2": "Tathā hesā manoviññāṇassa paccayo na hoti. Ayamettha saṅkhepo, vitthāro pana dhātuniddese",
  "anya-e0104n0:403_3": "āgamissati. Āvajjanarasāti ābhogarasā, cittasantānassa vā purimākārato aññathā oṇojanarasā.",
  "anya-e0104n0:403_4": "Bhavaṅgavicchedapadaṭṭhānāti bhavaṅgasantānavicchedapadaṭṭhānā. Apubbārammaṇā sakideva",
  "anya-e0104n0:403_5": "pavattamānā sabbathā visayarasaṃ anubhavituṃ na sakkotīti iṭṭhādīsu sabbattha upekkhāyuttāva hoti.",
  "anya-e0104n0:404_0": "Sādhāraṇāti sekkhāsekkhaputhujjanānaṃ sādhāraṇā. Asādhāraṇāti asekkhānaṃyeva āveṇikā.",
  "anya-e0104n0:404_1": "Voṭṭhabbanāvajjanarasāti pañcadvāre santīraṇena gahitārammaṇaṃ vavatthapentī viya",
  "anya-e0104n0:404_2": "pavattanato voṭṭhabbanarasā, manodvāre pana vuttanayena āvajjanarasā. Tathābhāvena",
  "anya-e0104n0:404_3": "pañcadvāramanodvāresu yathākkamaṃ voṭṭhabbanāvajjanabhāvena paccupatiṭṭhatīti tathābhāvapaccupaṭṭhānā.",
  "anya-e0104n0:404_4": "Voṭṭhabbanakāle santīraṇakiccānaṃ tissannaṃ ahetukavipākamanoviññāṇadhātūnaṃ āvajjanakāle",
  "anya-e0104n0:404_5": "yassa kassaci bhavaṅgassāti imesaṃ aññatarāpagamo etissā āsannakāraṇanti āha “ahetuka…pe… padaṭṭhānā”ti.",
  "anya-e0104n0:405_0": "Arahatanti arahataṃyeva asādhāraṇabhāvato. Anuḷāresūti aṭṭhikasaṅkhalikapetarūpādīsu,",
  "anya-e0104n0:405_1": "aññesu vā appaṇītesu vatthūsu. Hasituppādanarasāti hasitasseva uppādanarasā. Tathā",
  "anya-e0104n0:405_2": "hi taṃ cittaṃ “hasituppādana”ntveva vuccati, na aññesaṃ hasituppādakacittānaṃ abhāvato.",
  "anya-e0104n0:405_3": "Aññānipi hi dvādasa somanassasahagatāni parittakusalākusalakiriyacittāni yathārahaṃ",
  "anya-e0104n0:405_4": "puthujjanādīnaṃ hasituppādakāni vijjanti, idaṃ pana cittaṃ vicāraṇapaññāvirahitaṃ",
  "anya-e0104n0:405_5": "parittesu appaṇītesu ārammaṇesu arahantānaṃ somanassamattaṃ uppādentaṃ uppajjati.",
  "anya-e0104n0:405_6": "Bhagavatopi uppajjatīti aṭṭhakathāyaṃ vuttaṃ, taṃ atītaṃsādīsu appaṭihatañāṇaṃ vatvā",
  "anya-e0104n0:405_7": "“imehi tīhi dhammehi samannāgatassa buddhassa bhagavato sabbaṃ kāyakammaṃ ñāṇapubbaṅgamaṃ",
  "anya-e0104n0:405_8": "ñāṇānuparivattī”ti vacanato vicāretabbanti eke. Tattha hasituppādacittena pavattiyamānampi",
  "anya-e0104n0:405_9": "bhagavato sitakaraṇaṃ pubbenivāsānāgataṃsasabbaññutaññāṇānaṃ anuvattakattā ñāṇānuparivattiyevāti",
  "anya-e0104n0:405_10": "evaṃ pana ñāṇānuparivattibhāve sati na koci pāḷiaṭṭhakathānaṃ virodho. Evañca katvā",
  "anya-e0104n0:405_11": "aṭṭhakathāyaṃ “tesaṃ ñāṇānaṃ ciṇṇapariyante idaṃ cittaṃ uppajjatī”ti vuttaṃ. Avassañca",
  "anya-e0104n0:405_12": "etaṃ evaṃ icchitabbaṃ, aññathā aññassāpi viññattisamuṭṭhāpakassa ahetukacittassa",
  "anya-e0104n0:405_13": "bhagavato uppatti na yujjeyya. Na hi viññattisamuṭṭhāpakassa taṃsamuṭṭhitāya viññattiyā",
  "anya-e0104n0:405_14": "kāyakammādibhāvaṃ āpajjanabhāvo vibandhatīti. Ekantato hadayavatthupadaṭṭhānā pañcavokārabhave eva uppajjanato.",
  "anya-e0104n0:406_0": "Ayamettha visesoti ayaṃ sekkhaputhujjanānaṃ uppattiyā vipākuppādanasamatthatā, arahataṃ",
  "anya-e0104n0:406_1": "uppattiyā tadabhāvoti ubhayesaṃ santāne uppattisamupalakkhito ettha kusalakiriyaviññāṇesu",
  "anya-e0104n0:406_2": "viseso. Evañca katvā paccayavekallena avipākassāpi kusalākusalassa kiriyabhāvappasaṅgo",
  "anya-e0104n0:406_3": "nivattito hoti. Parato kusalato visesoti etthāpi eseva nayo.",
  "anya-e0104n0:407_0": "455. Sabbānipi kusalākusalabyākatāni ekūnanavuti viññāṇāni honti nātisaṅkhepavitthāranayenāti",
  "anya-e0104n0:407_1": "adhippāyo. Paṭisandhiviññāṇādīnaṃ kiccaṃ nāma bhavantarapaṭisandhādinā ākārena pavatti",
  "anya-e0104n0:407_2": "eva. Tabbinimuttañca cittassa aññaṃ kiccaṃ natthīti āha “cuddasahi ākārehi pavattantī”ti.",
  "anya-e0104n0:408_0": "Ānubhāvenāti sāmatthiyena. Katūpacitaṃ hi kammaṃ avasesapaccayasamavāye vipākaṃ dentaṃ",
  "anya-e0104n0:408_1": "attano ānubhāvaṃ vissajjantaṃ viya hoti. Devamanussesūti chasu kāmāvacaradevesu ceva",
  "anya-e0104n0:408_2": "manussesu ca. Kammakammanimittagatinimittānanti ettha kammaṃ nāma katūpacitaṃ kāmāvacarakusalakammaṃ,",
  "anya-e0104n0:408_3": "tañca kho vipākadānāya laddhokāsaṃ. Tenāha “paccupaṭṭhita”nti. Kammanimittaṃ kammāyūhanakkhaṇe",
  "anya-e0104n0:408_4": "cetanāya paccayabhūtaṃ deyyadhammādi. Gatinimittaṃ yaṃ gatiṃ upapajjati, tappariyāpannaṃ",
  "anya-e0104n0:408_5": "rūpāyatanaṃ. Paṇḍakādibhāvanti paṇḍakamūgamammanādibhāvaṃ. Dubbalassa dvihetukakusalassa",
  "anya-e0104n0:408_6": "vipākabhūtā upekkhāsahagatāhetumanoviññāṇadhātu dubbala…pe… manoviññāṇadhātu. Nesanti",
  "anya-e0104n0:408_7": "bhāvitarūpārūpāvacarakusalānaṃ sattānaṃ. Kammanimittamevāti pathavīkasiṇādikaṃ attano kammārammaṇameva.",
  "anya-e0104n0:409_0": "Evaṃ tāvetthāti ettha viññāṇakkhandhaniddese evaṃ saṅkhepato sarūpadassanamatteneva",
  "anya-e0104n0:409_1": "ekūnavīsatiyā vipākaviññāṇānaṃ paṭisandhivasena pavatti veditabbā. Bhavālambanādivibhāgena",
  "anya-e0104n0:409_2": "pana yadettha vattabbaṃ, taṃ paṭiccasamuppādakathāyaṃ āgamissatīti.",
  "anya-e0104n0:410_0": "Taṃ tanti ekūnavīsatiyā paṭisandhiviññāṇesu yaṃ yaṃ uppajjitvā niruddhaṃ, taṃ taṃ",
  "anya-e0104n0:410_1": "anantaraṃ uppattiyā anubandhamānaṃ. Tassa tassevāti yassa yassa kammassa vipākabhūtaṃ",
  "anya-e0104n0:410_2": "paṭisandhiviññāṇaṃ, tassa tasseva. Tasmiññevāti kammādike eva. Kammañce paṭisandhiviññāṇassa",
  "anya-e0104n0:410_3": "ārammaṇaṃ, tasmiṃ kamme, atha kammanimittaṃ, gatinimittañca, tasmiṃ kammanimitte",
  "anya-e0104n0:410_4": "gatinimitteti attho. Tādisamevāti yādisaṃ paṭisandhiviññāṇaṃ hetuto, sesasampayuttadhammato",
  "anya-e0104n0:410_5": "ca tādisameva. Santānavinivattaketi bhavaṅgasantānassa vinivattanake. Aññasmiṃ āvajjanasaṅkhāte",
  "anya-e0104n0:410_6": "cittuppāde. Kiriyamayacitteneva supinadassanaṃ hotīti āha “supinaṃ apassato”ti. Aparimāṇasaṅkhyampi",
  "anya-e0104n0:410_7": "pavattatiyeva, tathā hidaṃ upapattibhavassa aṅgabhāvena pavattanato “bhavaṅga”nti",
  "anya-e0104n0:410_8": "vuccati. Tesaññevāti paṭisandhibhūtānaṃyeva.",
  "anya-e0104n0:411_0": "Indriyānīti cakkhādīni indriyāni. Ārammaṇagahaṇakkhamānīti rūpādiārammaṇaṃ gahetuṃ",
  "anya-e0104n0:411_1": "samatthāni. Mātukucchigatakāle viya hi bahinikkhantakālepi na tāva indriyāni sakiccakāni",
  "anya-e0104n0:411_2": "honti, anukkamena pana visadabhāvaṃ pattakāle eva sakiccakāni honti. Tenevāha “idha",
  "anya-e0104n0:411_3": "paripakkattā āyatanāna”nti. Āpāthagateti yogyadesāvaṭṭhite. Tameva yogyadesāvaṭṭhitaṃ",
  "anya-e0104n0:411_4": "rūpaṃ paṭicca ghaṭṭanā paccayaṃ laddhā. Ghaṭṭanāti paṭighāto, yena byāpārādivisesapaccayantarasahite",
  "anya-e0104n0:411_5": "cakkhussa visaye vikāruppattivisadisuppattivisayassa iṭṭhāniṭṭhabhāvena anuggaho,",
  "anya-e0104n0:411_6": "upaghāto cāti attho. Tatoti ghaṭṭanānantaraṃ. Ghaṭṭanānubhāvenāti ghaṭṭanābalena.",
  "anya-e0104n0:411_7": "Bhavaṅgacalananti bhavaṅgacittassa pakampanaṃ, tathā dvikkhattuṃ pavattiyā visadisassa",
  "anya-e0104n0:411_8": "kāraṇabhāvūpagamananti attho. Tañhi cittasantānassa purimāvatthāya bhinnāvatthāhetutāya",
  "anya-e0104n0:411_9": "calanaṃ viyāti “calana”nti vuttaṃ. Visayavisayībhāvasiddhāya dhammatāya ārammaṇassa",
  "anya-e0104n0:411_10": "abhimukhībhāvena pasādassa tāva ghaṭṭanā hotu, aññasannissitassa pana bhavaṅgassa",
  "anya-e0104n0:411_11": "calanaṃ kathaṃ hotīti? Taṃsambandhabhāvato. Bheritale ṭhapitāsu sakkharāsu ekissā",
  "anya-e0104n0:411_12": "sakkharāya ghaṭitāya tadaññasakkharāyaṃ ṭhitamakkhikā calanaṃ cettha udāharaṇanti.",
  "anya-e0104n0:411_13": "Tadeva rūpanti tadeva bhavaṅgacalanassa paccayabhūtaṃ āpāthagataṃ rūpāyatanaṃ. Bhavaṅgaṃ",
  "anya-e0104n0:411_14": "vicchindamānā viyāti bhavaṅgasantānaṃ vicchindantī viya. Tadārammaṇuppattiyā parato",
  "anya-e0104n0:411_15": "bhavaṅgassa uppajjanato visayaggahaṇaṃ pañcadvārāvajjanaṃ vatvā tadanantaraṃ dassanādīsu",
  "anya-e0104n0:411_16": "vattabbesu tāni avatvā manodvārāvajjanassa gahaṇaṃ uddese dvinnaṃ āvajjanānaṃ āvajjanasāmaññena gahitattā.",
  "anya-e0104n0:412_0": "Āvajjanānantaranti pañcadvārāvajjanānantaraṃ. Ye hadayavatthu viya sampaṭicchanādivīthicittānipi",
  "anya-e0104n0:412_1": "nānujānanti, tesaṃ “sampaṭicchanāya cakkhuviññāṇadhātuyā”tiādinā tattha tattha pāḷi",
  "anya-e0104n0:412_2": "āgatā. Na hi sakkā pāḷiṃ paṭisedhetuṃ.",
  "anya-e0104n0:413_0": "“Sace mahantaṃ hotī”ti idaṃ javanapariyosānāya cittappavattiyā vuccamānattā vuttaṃ.",
  "anya-e0104n0:413_1": "Cuddasacittakkhaṇāyukañhi ārammaṇamidha “mahanta”nti adhippetaṃ, tañca uppajjitvā",
  "anya-e0104n0:413_2": "dviticittakkhaṇātītaṃ hutvā āpāthagamanavasena veditabbaṃ.",
  "anya-e0104n0:414_0": "Yathāvavatthāpiteti voṭṭhabbanena vuttākārena katavavatthāpane. Āvajjanāya, voṭṭhabbanassa",
  "anya-e0104n0:414_1": "ca vuttattā “avasesakāmāvacarakiriyāna”nti avasesaggahaṇaṃ kataṃ. Cha satta vāti",
  "anya-e0104n0:414_2": "vā-saddena “pañca vā”ti idampi vuttamevāti daṭṭhabbaṃ. Suttamucchitādikāle hi pañcapi javanāni javantīti.",
  "anya-e0104n0:415_0": "Tāniyevāti “aṭṭhannaṃ vā”tiādinā vuttāni ekūnatiṃsa kāmāvacarajavanāniyeva. Ito aññaṃ",
  "anya-e0104n0:415_1": "manodvārāvajjanānantaraṃ uppajjanakacittaṃ nāma natthīti dassanatthaṃ evakāraggahaṇaṃ.",
  "anya-e0104n0:415_2": "“Gotrabhūto”ti idaṃ gotrabhuṭṭhāniyānaṃ parikammavodānānampi gahaṇaṃ, na gotrabhuno",
  "anya-e0104n0:415_3": "eva. Phalacittānīti samāpattivasena pavattanakaphalacittāni. Yaṃ yaṃ laddhapaccayanti",
  "anya-e0104n0:415_4": "yaṃ yaṃ javanaṃ rūpāvacarajavanādivasena gotrabhuanantaraṃ uppattiyā laddhapaccayaṃ.",
  "anya-e0104n0:416_0": "Atimahantanti soḷasacittakkhaṇāyukaṃ. Tattha hi tadārammaṇacittaṃ uppajjati, na aññattha.",
  "anya-e0104n0:416_1": "Vibhūtanti supākaṭaṃ, tañca kāmāvacarameva. Tattha hi tadārammaṇassa uppatti. Kāmāvacarajavanāvasāneti",
  "anya-e0104n0:416_2": "kāmāvacarajavanasseva avasāne. Na hi taṃ kāmataṇhāhetukakammanibbattaṃ mahaggatānuttarajavanaṃ",
  "anya-e0104n0:416_3": "anubandhati ajanakattā, janakāsadisattā ca. Yathā gehato bahi gantukāmo taruṇadārako",
  "anya-e0104n0:416_4": "janakaṃ, janakasadisaṃ vā anubandhati, na aññaṃ, evamidampi. Tatthāpi na sabbasmā",
  "anya-e0104n0:416_5": "javanā sabbaṃ javanena tadārammaṇassa niyametabbato, ārammaṇena ca vedanāya parivattetabbato.",
  "anya-e0104n0:416_6": "Tatthāyaṃ niyamo – parittakusalalobhamohamūlasomanassasahagatakiriyajavanānaṃ aññatarānantaraṃ",
  "anya-e0104n0:416_7": "atimahati visaye pañcannaṃ somanassasahagatānaṃ aññataraṃ tadārammaṇaṃ uppajjati,",
  "anya-e0104n0:416_8": "tathā parittakusalākusalaupekkhāsahagatakiriyajavanānaṃ aññatarānantaraṃ upekkhāsahagatānaṃ",
  "anya-e0104n0:416_9": "channaṃ tadārammaṇānaṃ aññataraṃ pavattati. Iṭṭhārammaṇādīnanti iṭṭhaiṭṭhamajjhattaaniṭṭhārammaṇānaṃ",
  "anya-e0104n0:416_10": "vasenāti sambandho. Tayidaṃ ārammaṇena vedanāparivattidassanatthaṃ vuttaṃ. “Purimakammavasenā”ti",
  "anya-e0104n0:416_11": "idaṃ tadārammaṇavisesadassanatthaṃ. Na hi paṭisandhijanakameva kammaṃ tadārammaṇaṃ",
  "anya-e0104n0:416_12": "janeti, atha kho aññakammampi. Taṃ pana paṭisandhidāyinā kammena nibbattetabbatadārammaṇato",
  "anya-e0104n0:416_13": "visadisampi nibbattetīti. “Javanacittavasenā”ti idaṃ tadārammaṇaniyamadassanatthaṃ.",
  "anya-e0104n0:416_14": "“Javanena tadārammaṇaṃ niyametabba”nti hi vuttaṃ. Ādi-saddena paṭisandhicittaṃ saṅgaṇhāti.",
  "anya-e0104n0:416_15": "Tañhi attano ukkaṭṭhatarassa tadārammaṇassa paccayo na hoti. Yo yo paccayo laddho",
  "anya-e0104n0:416_16": "hotīti yathāvuttesu iṭṭhārammaṇādīsu yo yo tadārammaṇassa uppattiyā paccayo samaveto",
  "anya-e0104n0:416_17": "hoti. Kiñci antaranti kiñci khaṇantaraṃ. Udakamivāti paṭisotaṃ gacchantaṃ udakamiva.",
  "anya-e0104n0:417_0": "Dvikkhattuṃ sakiṃ vāti vacanasiliṭṭhavasena vuttaṃ “aṭṭha vā dasa vā”tiādīsu viya.",
  "anya-e0104n0:417_1": "Dvikkhattuṃyeva pana vaṇṇenti. Vipākacittattā, āvajjanassa ca vidūrattā, mūlabhavaṅgādibhavaṅgasāmaññasabbhāvato",
  "anya-e0104n0:417_2": "ca bhavaṅgassa ārammaṇe pavattanārahaṃ samānaṃ tassa javanassa ārammaṇaṃ ārammaṇaṃ",
  "anya-e0104n0:417_3": "etassāti tadārammaṇanti vuccati ekassa ārammaṇasaddassa lopaṃ katvā “kāmāvacaraṃ,",
  "anya-e0104n0:417_4": "oṭṭhamukha”nti ca yathā. Ettha ca keci “paṭṭhāne ‘kusalākusale niruddhe vipāko tadārammaṇatā",
  "anya-e0104n0:417_5": "uppajjatī’ti vipākadhammadhammānaṃ eva anantaraṃ tadārammaṇaṃ vutta”nti kiriyājavanānantaraṃ",
  "anya-e0104n0:417_6": "na icchanti. Vipphāravantaṃ hi javanaṃ nāvaṃ viya nadīsoto bhavaṅgaṃ anubandhati,",
  "anya-e0104n0:417_7": "na pana chaḷaṅgupekkhāvato santavuttikiriyajavanaṃ paṇṇapuṭaṃ viya nadīsototi. Tayidaṃ",
  "anya-e0104n0:417_8": "labbhamānassāpi kenaci adhippāyena katthaci avacanaṃ dissati, yathā taṃ dhammasaṅgahe",
  "anya-e0104n0:417_9": "akusalaniddese labbhamānopi adhipati na vutto. Yañca paṇṇapuṭaṃ nidassitaṃ, tampi",
  "anya-e0104n0:417_10": "nidassitabbena na samānaṃ. Nāvāpaṇṇapuṭānañhi nadīsotassa āvaṭṭanaṃ, gati ca visadisīti",
  "anya-e0104n0:417_11": "nāvāya nadīsotassa anubandhanaṃ, paṇṇapuṭassa ananubandhanañca yujjati, idha pana",
  "anya-e0104n0:417_12": "kiriyajavanetarajavanānaṃ bhavaṅgasotassa āvaṭṭanaṃ, gati ca sadisīti etassa ananubandhanaṃ,",
  "anya-e0104n0:417_13": "itarassa anubandhanañca na yujjati. Tasmā vicāretabbaṃ.",
  "anya-e0104n0:418_0": "Bhavaṅgamevāti avadhāraṇaṃ bhavapariyosānassa idha na adhippetattā. Aññathā tadārammaṇāvasāne",
  "anya-e0104n0:418_1": "cutipi na hotiyeva. Dassanādīnīti dassanasavanaghāyanasāyanaphusanāni. Iti-saddo",
  "anya-e0104n0:418_2": "ādiattho, tena sampaṭicchanādīnaṃ saṅgaho daṭṭhabbo. Paṭisandhito bhavaṅgameva, bhavaṅgato",
  "anya-e0104n0:418_3": "āvajjanamevāti evaṃ pavattacittaniyamavaseneva. Tampīti cuticittampi. Paṭisandhibhavaṅgacittāni",
  "anya-e0104n0:418_4": "viya ekūnavīsatividhameva hoti atthato bhedābhāvato.",
  "anya-e0104n0:419_0": "Bhavagatiṭhitinivāsesūti tīsu bhavesu, pañcasu gatīsu, sattasu viññāṇaṭṭhitīsu, navasu",
  "anya-e0104n0:419_1": "sattāvāsesu ca. Yo panettha acittako, so idha na gahetabbo viññāṇakathābhāvato. “Etthā”ti",
  "anya-e0104n0:419_2": "idaṃ “saṃsaramānānaṃ sattāna”nti iminā sambandhitabbaṃ. Ettha etesu vuttanayena saṃsaramānesu",
  "anya-e0104n0:419_3": "sattesu yo pana arahattaṃ pāpuṇāti sammāpaṭipattimanvāyāti adhippāyo. Tassa arahato",
  "anya-e0104n0:419_4": "niruddhameva hoti cittaṃ appaṭisandhikabhāvato.",
  "anya-e0104n0:420": "Iti viññāṇakkhandhe vitthārakathāmukhavaṇṇanā.",
  "anya-e0104n0:421": "Vedanākkhandhakathāvaṇṇanā",
  "anya-e0104n0:422_0": "456. Vedena anubhavanākārena ayitaṃ pavattaṃ vedayitaṃ, vedayitanti lakkhitabbadhammajātaṃ",
  "anya-e0104n0:422_1": "vedayitalakkhaṇaṃ. Taṃ pana atthato vedanā evāti āha “vedayitalakkhaṇaṃ nāma vedanāvā”ti.",
  "anya-e0104n0:422_2": "Atha vā vedayitaṃ lakkhaṇaṃ etissāti kappanāsiddhaṃ bhedaṃ nissāya aññapadatthasamāsavasenāpi",
  "anya-e0104n0:422_3": "vedanāva vuccatīti āha “vedayitalakkhaṇaṃ nāma vedanāvā”ti. Vedayati vedayatīti byāpanicchāvasena",
  "anya-e0104n0:422_4": "vacanaṃ vedanāya savisaye abhiṇhappavattidassanatthaṃ. Sabhāvadhammato añño kattā",
  "anya-e0104n0:422_5": "natthīti dassanatthaṃ kattuniddeso. Itīti aniyamato hetuattho. Khoti vacanālaṅkāramattaṃ.",
  "anya-e0104n0:422_6": "Tasmāti tassa niyamanaṃ. Idaṃ vuttaṃ hoti – yasmā yathāpaccayaṃ ārammaṇarasaṃ anubhavati,",
  "anya-e0104n0:422_7": "tasmā vedanāti vuccatīti.",
  "anya-e0104n0:423_0": "“Kusalaviññāṇena sampayuttā”ti idaṃ kusalāya vedanāya upalakkhaṇaṃ daṭṭhabbaṃ. Yā",
  "anya-e0104n0:423_1": "kāci kusalā vedanā, sabbā sā kusalena viññāṇena sampayuttāti, na pana tassā kusalabhāvasaṃsiddhidassanatthaṃ.",
  "anya-e0104n0:423_2": "Na hi kusalena viññāṇena sampayogato kusalāya vedanāya kusalabhāvo, atha kho yonisomanasikārādikato.",
  "anya-e0104n0:423_3": "Tenāha “jātivasenā”ti. Akusalādīsupi eseva nayo. Yathā pana jātivasena kusalādiviññāṇasampayuttatāya",
  "anya-e0104n0:423_4": "tividhā, evaṃ yāva ekūnanavutiviññāṇasampayuttāti ekūnanavutividhā veditabbā. Sabhāvabhedatoti",
  "anya-e0104n0:423_5": "sampayuttabhūmiārammaṇādivasena labbhamānaṃ bhedaṃ aggahetvā kevalaṃ sabhāvakatabhedato evāti attho.",
  "anya-e0104n0:424_0": "“Pañcavidhā”ti vatvā taṃ pañcavidhataṃ dassetuṃ “sukha”ntiādi vuttaṃ. Tattha sukhayatīti",
  "anya-e0104n0:424_1": "sukhaṃ, kāyaṃ, sampayuttadhamme ca laddhassāde karotīti attho. Suṭṭhu vā khādati,",
  "anya-e0104n0:424_2": "khaṇati vā kāyikaṃ ābādhanti sukhaṃ. Sukaraṃ okāsadānaṃ etassāti sukhanti apare.",
  "anya-e0104n0:424_3": "Dukkhayatīti dukkhaṃ, kāyaṃ, sampayuttadhamme ca vibādhatīti attho. Duṭṭhu vā khādati,",
  "anya-e0104n0:424_4": "khaṇati vā kāyikaṃ assādanti dukkhaṃ. Dukkaraṃ okāsadānaṃ etassāti dukkhanti apare.",
  "anya-e0104n0:424_5": "Somanassupekkhānaṃ saddattho heṭṭhā vuttoyeva. Domanassassa somanasse vuttanayānusārena",
  "anya-e0104n0:424_6": "veditabbaṃ. Kiṃ pana kāraṇaṃ mānasetarasātāsātavasena sukhaṃ, dukkhañca vibhajitvā",
  "anya-e0104n0:424_7": "vuttaṃ “sukhaṃ somanassaṃ dukkhaṃ domanassa”nti, upekkhā pana mānasī, itarā ca ekadhāva",
  "anya-e0104n0:424_8": "vuttāti? Bhedābhāvato. Yathā hi anuggahūpaghātakatāya sukhadukkhāni aññathā kāyassa",
  "anya-e0104n0:424_9": "anuggahamupaghātañca karonti, aññathā manaso, na evamupekkhā. Tasmā bhedābhāvato",
  "anya-e0104n0:424_10": "ekadhāva upekkhā vuttāti.",
  "anya-e0104n0:425_0": "Tattha yena sabhāvabhedena vedanā pañcavidhā, sā pavattiṭṭhāne dassite supākaṭā hotīti",
  "anya-e0104n0:425_1": "pavattiṭṭhānaṃ tāva dassetuṃ “tatthā”tiādi āraddhaṃ. Akusalavipākenāti etthāpi “kāyaviññāṇena",
  "anya-e0104n0:425_2": "sampayutta”nti ānetvā sambandhitabbaṃ. Yathā adhikaraṇīmatthake kappāsapicupiṇḍaṃ",
  "anya-e0104n0:425_3": "ṭhapetvā ayokūṭena paharantassa picupiṇḍaṃ atikkamitvā kūṭaṃ adhikaraṇiṃ gaṇhāti,",
  "anya-e0104n0:425_4": "nighaṃso balavā hoti, evaṃ paṭighaṭṭanānighaṃsassa balavabhāvato iṭṭhe, iṭṭhamajjhatte",
  "anya-e0104n0:425_5": "ca ārammaṇe kāyaviññāṇaṃ sukhasahagataṃ hoti. Aniṭṭhe, aniṭṭhamajjhatte ca dukkhasahagatanti",
  "anya-e0104n0:425_6": "āha “kusala…pe… dukkha”nti. Kāmāvacaravipākaviññāṇāni pañca kammārammaṇavasena somanassasahagatāni",
  "anya-e0104n0:425_7": "honti, rūpāvacaravipākāni cattāri kammavasena, sesāni terasa kāmāvacarāni, aṭṭha",
  "anya-e0104n0:425_8": "rūpāvacarāni, dvattiṃsa lokuttarāni, yathārahaṃ cetobhisaṅkhārārammaṇapādakādivasena",
  "anya-e0104n0:425_9": "somanassasahagatāni hontīti āha “somanassaṃ dvāsaṭṭhiyā viññāṇehi sampayutta”nti.",
  "anya-e0104n0:425_10": "Domanassaṃ dvīhi akusalaviññāṇehi sampayuttaṃ cetobhisaṅkhārārammaṇādivasena.",
  "anya-e0104n0:426_0": "Avasesapañcapaññāsāyāti yathāvuttāni chasaṭṭhi viññāṇāni ṭhapetvā avasesāya pañcapaññāsāya.",
  "anya-e0104n0:426_1": "Tattha kusalākusalavipākāni iṭṭhāniṭṭhesu nibbikappakāni sukhadukkhasampayuttāni",
  "anya-e0104n0:426_2": "bhavituṃ yuttānipi dvinnaṃ picupiṇḍānaṃ viya dvinnaṃ dvinnaṃ upādārūpānaṃ ghaṭṭanānighaṃsassa",
  "anya-e0104n0:426_3": "mandabhāvato cakkhādisannissitāni aṭṭhapi viññāṇāni sabbattha upekkhāsampayuttāneva",
  "anya-e0104n0:426_4": "honti, tathā balavapaccayatāya sukhadukkhānaṃ tesañca tadabhāvato. Apubbārammaṇanissayappavattīni",
  "anya-e0104n0:426_5": "āvajjanasampaṭicchanaviññāṇāni, asadisānantarappaccayaṃ kiriyārambhassa ādibhūtaṃ",
  "anya-e0104n0:426_6": "voṭṭhabbanaṃ, kāyadukkhapadhānatāya akusalaphalassa tadupanissayabhūtaṃ akusalavipākapaṭisandhiādi,",
  "anya-e0104n0:426_7": "iṭṭhamajjhattārammaṇappavattīni kāmāvacarakusalavipākaviññāṇāni ca upekkhāsahagatāniyeva",
  "anya-e0104n0:426_8": "honti. Kammavasena vā vipākānubhavanassa iṭṭhāniṭṭhārammaṇesu adukkhamasukhabhāvo",
  "anya-e0104n0:426_9": "yutto. Sati ca vipākabhūtāya upekkhāya sukhadukkhamajjhattabhāve kammārammaṇavasena",
  "anya-e0104n0:426_10": "kusalavipākāya iṭṭhabhāvo, akusalavipākāya aniṭṭhabhāvo ca veditabbo. Avasiṭṭhāni",
  "anya-e0104n0:426_11": "pana sattatiṃsa viññāṇāni cetobhisaṅkhārārammaṇapādakādivasena upekkhāsampayuttāni",
  "anya-e0104n0:426_12": "hontīti evaṃ pañcapaññāsāya viññāṇehi upekkhāya sampayuttatā veditabbā.",
  "anya-e0104n0:427_0": "Salakkhaṇaṃ nāma dhammānaṃ anaññasādhāraṇo sabhāvo, anubhavanañca sabbavedanānaṃ",
  "anya-e0104n0:427_1": "sādhāraṇalakkhaṇanti taṃ paṭiniyatena ārammaṇena niyametvā dassento āha “iṭṭhaphoṭṭhabbānubhavanalakkhaṇaṃ",
  "anya-e0104n0:427_2": "sukha”nti tassa byabhicārābhāvato. Bhusaṃ brūhanaṃ vaḍḍhanaṃ upabrūhanaṃ. Tayidaṃ",
  "anya-e0104n0:427_3": "kāmañca cetasikasukhepi labbhati, taṃ pana savikappakaṃ cetobhisaṅkhāravasenāpi hoti.",
  "anya-e0104n0:427_4": "Idantu nibbikappakaṃ sabhāvasiddhattā tato sātisayanti āha “sampayuttānaṃ upabrūhanarasa”nti.",
  "anya-e0104n0:427_5": "Assādiyatīti assādo, sukhāvedanā. Tenāha bhagavā “yaṃ, bhikkhave, pañcupādānakkhandhe",
  "anya-e0104n0:427_6": "paṭicca uppajjati sukhaṃ somanassaṃ, ayaṃ vuccati, bhikkhave, pañcupādānakkhandhesu",
  "anya-e0104n0:427_7": "assādo”ti. Kāyanissitattā kāye bhavo kāyiko, so eva assādo tathā paccupatiṭṭhatīti",
  "anya-e0104n0:427_8": "kāyikaassādapaccupaṭṭhānaṃ. Kāyindriyapadaṭṭhānaṃ anaññavatthukattā.",
  "anya-e0104n0:428": "Dukkhassa lakkhaṇādīni vuttanayānusārena veditabbāni.",
  "anya-e0104n0:429_0": "Sabhāvato, parikappato vā iṭṭhassa ārammaṇassa anubhavanalakkhaṇaṃ iṭṭhārammaṇānubhavanalakkhaṇaṃ.",
  "anya-e0104n0:429_1": "Tenāha “yathā tathā vā iṭṭhākārasambhogarasa”nti, yathābhūtena vā ayathābhūtena vā",
  "anya-e0104n0:429_2": "iṭṭhākārena ārammaṇassa saṃbhuñjanarasaṃ, paccanubhavanakiccanti attho. “Passaddhipadaṭṭhāna”nti",
  "anya-e0104n0:429_3": "idaṃ “passaddhakāyo sukhaṃ vedetī”ti suttapadaṃ nissāya vuttaṃ, taṃ pana nirāmisasomanassavasena veditabbaṃ.",
  "anya-e0104n0:430": "Somanasse vuttavipariyāyena domanassassa lakkhaṇādīni veditabbāni. Domanassassa kāmadhātuyaṃ uppajjanato ekantena hadayavatthupadaṭṭhānatā tato viseso.",
  "anya-e0104n0:431_0": "Majjhattassa, ārammaṇassa majjhattaṃ vā vedayitaṃ anubhavanaṃ lakkhaṇaṃ etissāti",
  "anya-e0104n0:431_1": "majjhattavedayitalakkhaṇā. Majjhattānubhavanato eva sampayuttānaṃ nātiupabrūhanamilāpanarasā.",
  "anya-e0104n0:431_2": "“Santabhāvapaccupaṭṭhānā”ti idaṃ anavajjāya nirāmisāya upekkhāya vasena veditabbaṃ, na sabbāya.",
  "anya-e0104n0:432": "Iti vedanākkhandhe vitthārakathāmukhavaṇṇanā.",
  "anya-e0104n0:433": "Saññākkhandhakathāvaṇṇanā",
  "anya-e0104n0:434": "457. Sañjānanalakkhaṇaṃ nāma saññāvātiādīsu yaṃ vattabbaṃ, taṃ vedanākkhandhaniddese vuttanayeneva veditabbaṃ.",
  "anya-e0104n0:435_0": "Kāmaṃ vedanāyapi vippayuttaṃ viññāṇaṃ natthi, tassā pana sabhāvato bhinnattā kāyaci",
  "anya-e0104n0:435_1": "vedanāya sampayuttampi kāyaci vippayuttaṃ hoti. Saññāya pana īdisaṃ natthīti āha",
  "anya-e0104n0:435_2": "“na hi taṃ viññāṇaṃ…pe… saññāyā”ti.",
  "anya-e0104n0:436_0": "Sabbāvāti catubhūmikāpi. Atha vā yathā vedanā bhinnasabhāvattā bhedanalakkhaṇādito",
  "anya-e0104n0:436_1": "vuttā, na evamayaṃ, ayaṃ pana sabbāva sañjānanalakkhaṇā. Nīlādibhedassa ārammaṇassa",
  "anya-e0104n0:436_2": "sañjānanaṃ saññaṃ katvā jānanaṃ lakkhaṇaṃ etissāti sañjānanalakkhaṇā. Tathā hi sā",
  "anya-e0104n0:436_3": "abhiññāṇena sañjānanato paccābhiññāṇarasāti vuccati. Nimittena hi puna sañjānanakiccā",
  "anya-e0104n0:436_4": "paccābhiññāṇarasā. Tassā vaḍḍhakissa dārumhi abhiññāṇaṃ katvā tena abhiññāṇena paccābhijānanakāle",
  "anya-e0104n0:436_5": "pavatti veditabbā. Tenāha “tadeveta”ntiādi. Puna sañjānanassa paccayo punasañjānanapaccayo,",
  "anya-e0104n0:436_6": "tadeva nimittaṃ puna…pe… nimittaṃ, tassa karaṇaṃ, puna…pe… karaṇaṃ, punasañjānanapaccayabhūtaṃ",
  "anya-e0104n0:436_7": "vā nimittakaraṇaṃ puna…pe… karaṇaṃ, tadassā kiccanti punasañjānanapaccayanimittakaraṇarasā.",
  "anya-e0104n0:436_8": "Punasañjānananimittakaraṇaṃ nimittakārikāya, nimittena sañjānanantiyā ca sabbāya",
  "anya-e0104n0:436_9": "saññāya samānaṃ yojetabbaṃ. Abhinivesakaraṇaṃ “idameva sacca”nti saññābhinivesamatteneva",
  "anya-e0104n0:436_10": "daṭṭhabbaṃ. Yathāupaṭṭhitavisayapadaṭṭhānā avikappasabhāvattā. Ñāṇasampayuttā pana",
  "anya-e0104n0:436_11": "saññā ñāṇameva anuvattati, tasmā abhinivesakārikā, viparītaggāhikā ca na hoti. Eteneva",
  "anya-e0104n0:436_12": "samādhisampayuttatāya aciraṭṭhānatā ca na hotīti veditabbā. Evaṃ rāgadiṭṭhimānādisampayuttāya",
  "anya-e0104n0:436_13": "saññāya rāgādianuvattikabhāvoti.",
  "anya-e0104n0:437": "Iti saññākkhandhe vitthārakathāmukhavaṇṇanā.",
  "anya-e0104n0:438": "Saṅkhārakkhandhakathāvaṇṇanā",
  "anya-e0104n0:439_0": "458. Rāsikaraṇalakkhaṇanti sampiṇḍanalakkhaṇaṃ, tato saṅkhārā āyūhanarasā vuccanti.",
  "anya-e0104n0:439_1": "Cetanāpadhānatāya hi saṅkhārakkhandhadhammā evaṃ vuttā. Tenevāha “kiṃ pana tanti",
  "anya-e0104n0:439_2": "saṅkhārāyevā”tiādi. Tattha saṅkhatamabhisaṅkharontīti yathā attano phalaṃ saṅkhataṃ",
  "anya-e0104n0:439_3": "sammadeva nipphannaṃ hoti, evaṃ abhisaṅkharontīti attho. Vipphārapaccupaṭṭhānāti",
  "anya-e0104n0:439_4": "ettha vipphāro nāma vipphāravantatā, tasmā sabyāpārapaccupaṭṭhānāti attho.",
  "anya-e0104n0:440_0": "Tasmiṃ tasmiṃ citte uppanne niyamena uppajjanato niyatā. Sarūpena āgatāti evaṃ piṭṭhivattake",
  "anya-e0104n0:440_1": "akatvā pāḷiyā sarūpeneva āgatā. Kadācideva uppajjanato na niyatāti aniyatā. Yadipi",
  "anya-e0104n0:440_2": "aniyatā ekajjhaṃ na uppajjanti, tasmiṃ pana citte uppajjanadhammatāya “chattiṃsā”ti",
  "anya-e0104n0:440_3": "vuttaṃ. Tenāha “uppajjamānāpi ca na ekato uppajjantī”ti.",
  "anya-e0104n0:441_0": "459. Phusatīti kattuniddeso. Yaṃ tattha kāraṇaṃ, taṃ heṭṭhā vuttameva. Phusanti etenāti",
  "anya-e0104n0:441_1": "vā phasso. Sampayuttadhammā hi ārammaṇe pavattamānā taṃ phusanalakkhaṇena phassena",
  "anya-e0104n0:441_2": "phusantā viya honti. Ārammaṇaphusanamattaṃ vā phassoti sādhanattayampi yujjateva.",
  "anya-e0104n0:441_3": "Sabhāvadhammesu kattukaraṇasādhanavacanaṃ tadākārasamāropanato pariyāyakathā, bhāvasādhanavacanameva",
  "anya-e0104n0:441_4": "nippariyāyakathāti vuttaṃ “phusanalakkhaṇo”ti. Ayañhītiādi yathāvuttalakkhaṇādisamatthanaṃ.",
  "anya-e0104n0:441_5": "Yadi ayaṃ dhammo cetasiko, svāyaṃ arūpadhammo samāno kathaṃ phusanalakkhaṇo, saṅghaṭṭanarasādiko",
  "anya-e0104n0:441_6": "ca hotīti antolīnaṃ codanaṃ hadaye ṭhapetvā tassa sodhanatthaṃ “arūpadhammopi samāno”tiādi",
  "anya-e0104n0:441_7": "vuttaṃ. Tattha “phusanākāreneva pavattatī”ti iminā arūpassāpi tassa dhammassa ayaṃ",
  "anya-e0104n0:441_8": "sabhāvoti dasseti. Sā ca tassa phusanākārappavatti ambilaambapakkādiṃ khādantaṃ passantassa",
  "anya-e0104n0:441_9": "parassa kheḷuppatti, paraṃ vibādhiyamānaṃ disvā dayālukassa sarīrakampanaṃ, rukkhasākhagge",
  "anya-e0104n0:441_10": "duṭṭhitaṃ purisaṃ disvā bhūmiyaṃ ṭhitassa bhīrukapurisassa jaṅghacalanaṃ, pisācādibhāyitabbaṃ",
  "anya-e0104n0:441_11": "disvā ūrukhambhoti evamādīsu paribyattā hoti.",
  "anya-e0104n0:442_0": "Ekadesenāti kaṭṭhadvayādi viya attano ekapassena. Anallīyamānopīti asaṃsiliyamānopi.",
  "anya-e0104n0:442_1": "Rūpasaddehi saha phassassa sāmaññaṃ anallīyamānasaṅghaṭṭanameva, na visayabhāvo.",
  "anya-e0104n0:442_2": "Yathā rūpasaddā cakkhusotāni anallīyamānā eva “phusita”ntiādinā vuttā, evaṃ phassassāpi",
  "anya-e0104n0:442_3": "ārammaṇaphusanasaṅghaṭṭanānīti. Saṅghaṭṭanañca phassassa cittārammaṇānaṃ sannipatanabhāvo",
  "anya-e0104n0:442_4": "eva. Tenāha “cittamārammaṇañca saṅghaṭṭetī”ti. Kiccaṭṭhena rasena saṅghaṭṭanarasatā",
  "anya-e0104n0:442_5": "vuttā, vatthārammaṇasannipātena vā sampajjatīti saṅghaṭṭanasampattiko phasso saṅghaṭṭanaraso",
  "anya-e0104n0:442_6": "vutto. Yathā “dve pāṇī vajjeyyu”ntiādīsu pāṇissa pāṇimhi saṅghaṭṭanaṃ tabbisesabhūtā",
  "anya-e0104n0:442_7": "rūpadhammā, evaṃ cittassa ārammaṇe saṅghaṭṭanaṃ tabbisesabhūto eko cetasikadhammo",
  "anya-e0104n0:442_8": "daṭṭhabbo. “Tiṇṇaṃ saṅgati phasso”ti vacanato cakkhurūpaviññāṇādīnaṃ saṅgativasena",
  "anya-e0104n0:442_9": "gahetabbattā āha “tikasannipātasaṅkhātassā”tiādi. Tassa phassassa kāraṇabhūto tadanurūpo",
  "anya-e0104n0:442_10": "samannāhāro tajjāsamannāhāro. Indriyassa tadabhimukhabhāvo, āvajjanāya ca ārammaṇakaraṇaṃ",
  "anya-e0104n0:442_11": "visayassa parikkhatatā abhisaṅkhatatā, viññāṇassa visayabhāvakaraṇanti attho. Yathā",
  "anya-e0104n0:442_12": "niccammā gāvī yaṃ yaṃ ṭhānaṃ upagatā, tattha tattha dukkhameva pāpuṇāti, evaṃ phasse",
  "anya-e0104n0:442_13": "sati vedanā uppajjateva. Vedanā ca dukkhasallādisabhāvāti vuttaṃ “vedanādhiṭṭhānabhāvato",
  "anya-e0104n0:442_14": "pana niccammagāvī viya daṭṭhabbo”ti.",
  "anya-e0104n0:443_0": "460. Abhisandahati pabandhati pavatteti. Cetanābhāvo byāpārabhāvo. Āyūhanaṃ cetayanaṃ",
  "anya-e0104n0:443_1": "īriyanaṃ. Saṃvidahanaṃ vicāraṇaṃ. Āyūhanarasāya cetanāya pavattamānāya sabbepi sampayuttadhammā",
  "anya-e0104n0:443_2": "yathāsakaṃ kiccappasutā hontīti sā sakiccaparakiccasādhikā vuttā. Jeṭṭhasisso pare",
  "anya-e0104n0:443_3": "sajjhāyane uyyojento sayampi sajjhāyati. Mahāvaḍḍhakimhi vaḍḍhakikammaṃ kātumāraddhe",
  "anya-e0104n0:443_4": "itarepi karontiyeva. Ussāhanabhāvenāti ādarakaraṇabhāvena. Sā hi sayaṃ ādarabhūtā",
  "anya-e0104n0:443_5": "sampayuttadhamme ādarayatīti. Āyūhanavasena ussāhanaṃ daṭṭhabbaṃ, na vīriyussāhavasena.",
  "anya-e0104n0:444_0": "461. Vīrabhāvoti yena vīro nāma hoti, so dhammoti attho. Vidhinā īretabbaṃ pavattetabbanti",
  "anya-e0104n0:444_1": "vā vīriyaṃ, ussāho, taṃtaṃkiccasamārambho, parakkamo vā. Upatthambhanaṃ sampayuttadhammānaṃ",
  "anya-e0104n0:444_2": "kosajjapakkhe patituṃ adatvā dhāraṇaṃ anubalappadānaṃ, sampaggaṇhanaṃ vā. Saṃsīdanapaṭipakkho",
  "anya-e0104n0:444_3": "dhammo asaṃsīdanaṃ, na saṃsīdanābhāvamattanti asaṃsīdanabhāvena paccupatiṭṭhatīti",
  "anya-e0104n0:444_4": "vuttaṃ “asaṃsīdanabhāvapaccupaṭṭhāna”nti. Saṃvegapadaṭṭhānanti aṭṭhasaṃvegapubbikāya",
  "anya-e0104n0:444_5": "kusalakiriyāya vīriyārambhavatthupadaṭṭhānaṃ. “Maggo gantabbo hoti, maggo gato, kammaṃ",
  "anya-e0104n0:444_6": "kātabbaṃ, kammaṃ kataṃ, appamattako ābādho uppanno, gilānā vuṭṭhito hoti, aciravuṭṭhito",
  "anya-e0104n0:444_7": "gelaññā, gāmaṃ vā nigamaṃ vā piṇḍāya vicaranto na labhati lūkhassa vā paṇītassa vā",
  "anya-e0104n0:444_8": "bhojanassa yāvadatthaṃ pāripūriṃ, labhati…pe… pāripūri”nti evaṃ vuttāni etāni anurūpapaccavekkhaṇāsahitāni",
  "anya-e0104n0:444_9": "aṭṭha vīriyārambhavatthūni, taṃmūlakāni vā paccavekkhaṇāni.",
  "anya-e0104n0:445_0": "462. Attanā anupāletabbānaṃ sahajātadhammānaṃ anupālanaṃ jīvitassa byāpāro, tañca",
  "anya-e0104n0:445_1": "nesaṃ jīvananti taṃ tassa kāraṇabhāvaṃ purakkhatvā vuttaṃ “jīvanti tenā”ti. Tampi",
  "anya-e0104n0:445_2": "cassa atthato jīvanamevāti āha “jīvanamattameva vā ta”nti.",
  "anya-e0104n0:446_0": "463. Ādhiyatīti ṭhapeti. Avisāro attano eva avisaraṇasabhāvo. Avikkhepo sampayuttānaṃ",
  "anya-e0104n0:446_1": "dhammānaṃ avikkhittatā. Yena sampayuttā avikkhittā honti, so dhammo avikkhepoti.",
  "anya-e0104n0:446_2": "Avūpasamalakkhaṇassa vikkhepassa paṭipakkhatāya cittassa upasamanākārena paccupatiṭṭhatīti",
  "anya-e0104n0:446_3": "upasamapaccupaṭṭhāno. Visesatoti yebhuyyena. Sukhavirahitopi hi atthi samādhīti.",
  "anya-e0104n0:446_4": "Dīpaccinidassanena santānaṭhitibhāvaṃ samādhissa dasseti.",
  "anya-e0104n0:447_0": "464. Saddahanti etāyāti saddahanakiriyāya pavattamānānaṃ dhammānaṃ tattha ādhipaccabhāvena",
  "anya-e0104n0:447_1": "saddhāya paccayataṃ dasseti. Tassā hi dhammānaṃ tathāpaccayabhāve sati puggalo saddahatīti",
  "anya-e0104n0:447_2": "vohāro hoti. Saddahanaṃ saddheyyavatthuno pattiyāyanaṃ, taṃ lakkhaṇaṃ etissāti saddahanalakkhaṇā.",
  "anya-e0104n0:447_3": "Okappanalakkhaṇāti anupavisitvā evametanti kappanalakkhaṇā. Kālussiyamalaṃ vidhametvā",
  "anya-e0104n0:447_4": "sampayuttānaṃ, puggalasseva vā pasādanaṃ anāvilabhāvakaraṇaṃ raso etissāti pasādanarasā.",
  "anya-e0104n0:447_5": "Pakkhandanaṃ adhimuccanavasena ārammaṇassa anupavisanaṃ. Akālusabhāvo akālussiyaṃ,",
  "anya-e0104n0:447_6": "anāvilabhāvoti attho. Pasādanīyaṭṭhānesu pasādaviparītaṃ akusalaṃ assaddhiyaṃ, micchādhimutti",
  "anya-e0104n0:447_7": "ca, tappaccanīkova pasādabhūto vatthugato nicchayo adhimutti, na yevāpanakādhimokkho.",
  "anya-e0104n0:447_8": "Ratanattayaṃ, kammaṃ, kammaphalañca saddheyyavatthu. Sappurisasaṃsevanasaddhammasavanayonisomanasikāradhammānudhammappaṭipattiyo",
  "anya-e0104n0:447_9": "sotāpattiyaṅgāni. Kusaladhammānaṃ ādāne hatthaṃ viya, sabbasampattisampadāne vittaṃ",
  "anya-e0104n0:447_10": "viya, amatakasiphalaphalane bījaṃ viya daṭṭhabbā.",
  "anya-e0104n0:448_0": "465. Saranti tāyāti saraṇakiriyāya pavattamānānaṃ dhammānaṃ tattha ādhipaccabhāvena",
  "anya-e0104n0:448_1": "satiyā paccayataṃ dasseti. Tassā hi dhammānaṃ tathāpaccayabhāve sati taṃsamaṅgipuggalo",
  "anya-e0104n0:448_2": "saratīti vohāro hoti. Udake alābu viya pilavitvā gantuṃ adatvā pāsāṇassa viya niccalassa",
  "anya-e0104n0:448_3": "ārammaṇassa ṭhapanaṃ saraṇaṃ asammuṭṭhatākaraṇaṃ apilāpanaṃ. Sammosapaccanīkaṃ kiccaṃ",
  "anya-e0104n0:448_4": "asammoso, na sammosābhāvamattaṃ. “Satārakkhena cetasā”ti vacanato ārakkhapaccupaṭṭhānā.",
  "anya-e0104n0:448_5": "Aññato āgantvā cittavisaye abhimukho bhavati etāyāti visayābhimukhabhāvo, sati. Satiyā",
  "anya-e0104n0:448_6": "vatthubhūtā kāyādayova kāyādisatipaṭṭhānāni, sati eva vā purimā pacchimāya padaṭṭhānaṃ.",
  "anya-e0104n0:449_0": "466. Kāyaduccaritādīhīti hetumhi karaṇavacanaṃ. Hiriyatīti lajjākārena jigucchati.",
  "anya-e0104n0:449_1": "Tehiyevāti kāyaduccaritādīhiyeva. Ottappatīti ubbijjati. Hirī pāpadhamme gūthaṃ viya",
  "anya-e0104n0:449_2": "passantī jigucchatīti āha “pāpato jigucchanalakkhaṇā hirī”ti. Ottappaṃ te uṇhaṃ viya",
  "anya-e0104n0:449_3": "passantaṃ tato uttasatīti vuttaṃ “uttāsalakkhaṇaṃ ottappa”nti. Vuttappakārenāti lajjākārena,",
  "anya-e0104n0:449_4": "uttāsākārena ca. Attagāravapadaṭṭhānā hirī ajjhattasamuṭṭhānatāya, attādhipatitāya",
  "anya-e0104n0:449_5": "ca. Paragāravapadaṭṭhānaṃ ottappaṃ bahiddhāsamuṭṭhānatāya, lokādhipatitāya ca. Tamevatthaṃ",
  "anya-e0104n0:449_6": "pākaṭataraṃ kātuṃ “attānaṃ hī”tiādi vuttaṃ. Ajjhattasamuṭṭhānāditā ca hiriottappānaṃ",
  "anya-e0104n0:449_7": "tattha tattha pākaṭabhāvena vuttā, na panetesaṃ kadāci aññamaññavippayogā. Na hi",
  "anya-e0104n0:449_8": "lajjanaṃ nibbhayaṃ, pāpabhayaṃ vā alajjanaṃ atthīti. Lokapālakāti ettha “dveme, bhikkhave,",
  "anya-e0104n0:449_9": "sukkā dhammā lokaṃ pālentī”ti suttapadaṃ attādhipati, lokādhipatibhāve ca “so attānaṃyeva",
  "anya-e0104n0:449_10": "adhipatiṃ karitvā, so lokaṃyeva adhipatiṃ karitvā”ti ca suttapadāni āharitvā vattabbāni.",
  "anya-e0104n0:450_0": "467. Yasmā lobhapaṭipakkho alobhoti ye dhammā tena sampayuttā, taṃsamaṅgino vā sattā",
  "anya-e0104n0:450_1": "tena na lubbhanti, sayaṃ kadācipi na lubbhateva, atthato vā alubbhanākāro eva ca",
  "anya-e0104n0:450_2": "hoti, tasmā vuttaṃ “na lubbhantī”tiādi. Eseva nayoti “na dussanti tenā”tiādinā kārakattayayojanaṃ",
  "anya-e0104n0:450_3": "atidisati. Agedho agijjhanaṃ anabhikaṅkhanaṃ. Alaggabhāvo anāsattatā. Apariggaho",
  "anya-e0104n0:450_4": "kassaci vatthuno mamattavasena asaṅgaho. Anallīno bhāvo adhippāyo etassāti anallīnabhāvo.",
  "anya-e0104n0:450_5": "Evañhi upamāya sameti.",
  "anya-e0104n0:451_0": "468. Caṇḍikassa bhāvo caṇḍikkaṃ, kopo. Tappaṭipakkho acaṇḍikkaṃ, abyāpādo. Avirodho",
  "anya-e0104n0:451_1": "aviggaho. Anukūlamitto anuvattako. Vinayarasoti vinayanaraso. Sommabhāvo mejjanavasena hilādanīyatā.",
  "anya-e0104n0:452_0": "469. Dhammānaṃ yo yo sabhāvo yathāsabhāvo, tassa tassa paṭivijjhanaṃ yathāsabhāvapaṭivedho.",
  "anya-e0104n0:452_1": "Akkhalitaṃ avirajjhitvā paṭivedho akkhalitapaṭivedho. Visayassa obhāsanaṃ tappaṭicchādakasammohandhakāravidhamanaṃ",
  "anya-e0104n0:452_2": "visayobhāsanaṃ. Katthacipi visaye asammuyhanākāreneva paccupatiṭṭhati, sammohapaṭipakkhatāya",
  "anya-e0104n0:452_3": "vā tadabhāvaṃ paccupaṭṭhapetīti asammohapaccupaṭṭhāno. Sabbakusalānaṃ mūlabhūtāti",
  "anya-e0104n0:452_4": "sabbesaṃ catubhūmakakusaladhammānaṃ suppatiṭṭhitabhāvasādhanena patiṭṭhābhūtā, na",
  "anya-e0104n0:452_5": "tesaṃ kusalabhāvasādhanena. Yadi hi tesaṃ kusalabhāvo kusalamūlapaṭibaddho siyā,",
  "anya-e0104n0:452_6": "evaṃ sati taṃsamuṭṭhānarūpesu hetupaccayatā na siyā. Na hi te tesaṃ kusalādibhāvaṃ",
  "anya-e0104n0:452_7": "sādhenti, na ca paccayā na honti. Vuttañhetaṃ “hetū hetusampayuttakānaṃ dhammānaṃ",
  "anya-e0104n0:452_8": "taṃsamuṭṭhānānañca rūpānaṃ hetupaccayena paccayo”ti. Yathā ca kusalabhāvo, evaṃ abyākatabhāvopi",
  "anya-e0104n0:452_9": "abyākatamūlappaṭibaddho siyā. Tathā sati ahetukacittānaṃ abyākatabhāvo eva na siyā,",
  "anya-e0104n0:452_10": "akusalesu ca yattha ekaṃyeva mūlaṃ, tassa akusalabhāvo na siyā, ubhayampi hotiyeva.",
  "anya-e0104n0:452_11": "Tasmā na mūlappaṭibaddho kusalādibhāvo, atha kho yonisomanasikārādipaṭibaddho. Tesaṃ",
  "anya-e0104n0:452_12": "pana suppatiṭṭhitabhāvasādhanāni mūlānīti gahetabbaṃ.",
  "anya-e0104n0:453_0": "470. Passambhanaṃ darathavūpasamo. Kāyasaddo samūhavācī, so ca kho vedanādikkhandhattayavasenāti",
  "anya-e0104n0:453_1": "āha “kāyoti cettha vedanādayo tayo khandhā”ti. Tenevāha “tattha katamā tasmiṃ samaye",
  "anya-e0104n0:453_2": "kāyapassaddhi hoti? Yā tasmiṃ samaye vedanākkhandhassā”tiādi. Daratho sārambho, domanassapaccayānaṃ",
  "anya-e0104n0:453_3": "uddhaccādhikānaṃ kilesānaṃ, tathāpavattānaṃ vā catunnaṃ khandhānaṃ etaṃ adhivacanaṃ.",
  "anya-e0104n0:453_4": "Darathanimmaddanena pariḷāhaparipphandavirahito sītibhāvo aparipphandasītibhāvo.",
  "anya-e0104n0:453_5": "Uddhaccappadhānā kilesā uddhaccādikilesā, uddhaccaṃ vā ādiṃ katvā sabbakilese saṅgaṇhāti.",
  "anya-e0104n0:453_6": "Sesesupi eseva nayo.",
  "anya-e0104n0:454": "Garubhāvo dandhatā, thinamiddhādhikānaṃ, tathāpavattānaṃ vā catunnaṃ khandhānaṃ etaṃ adhivacanaṃ. Dandhatāya paṭipakkho adandhatā, na dandhatāya abhāvamattaṃ.",
  "anya-e0104n0:455_0": "Thaddhabhāvo thambho, diṭṭhimānādhikānaṃ, tappadhānānaṃ vā catunnaṃ khandhānametaṃ",
  "anya-e0104n0:455_1": "nāmaṃ. Thaddhabhāvanimmaddanato eva katthaci ārammaṇe appaṭihatākārena paccupatiṭṭhanti,",
  "anya-e0104n0:455_2": "sampayuttānaṃ vā tattha appaṭighātaṃ paccupaṭṭhāpentīti appaṭighātapaccupaṭṭhānā.",
  "anya-e0104n0:456_0": "Kammani sādhu kammaññaṃ, na kammaññaṃ akammaññaṃ, tassa bhāvo akammaññabhāvo, dānasīlādipuññakiriyāyaṃ",
  "anya-e0104n0:456_1": "ayogyatā. Atthato kāmacchandādisaṃkilesadhammā, tappadhānā vā cattāro akusalakkhandhā.",
  "anya-e0104n0:456_2": "Kammaññabhāveneva sampannākārena ārammaṇassa gahaṇaṃ ārammaṇakaraṇasampatti. Vuttāvasesā",
  "anya-e0104n0:456_3": "kāmacchandādayo, tadekaṭṭhā ca saṃkilesadhammā avasesanīvaraṇādayo. Vinibandhanimmaddanena",
  "anya-e0104n0:456_4": "sukhappavattihetutāya pasādanīyavatthūsu pasādāvahā. Suvaṇṇavisuddhi viyāti yathā",
  "anya-e0104n0:456_5": "suvaṇṇavisuddhi apagatakāḷakā alaṅkāravikativiniyogakkhamā, evamayampi saṃkilesavigamena",
  "anya-e0104n0:456_6": "hitakiriyāviniyogakkhamā.",
  "anya-e0104n0:457_0": "Kāyacittānaṃ gelaññaṃ, assaddhiyādi, tadekaṭṭhā ca pāpadhammā. Gelaññapaṭipakkho",
  "anya-e0104n0:457_1": "agelaññaṃ, tabbhāvo lakkhaṇaṃ etāsanti agelaññabhāvalakkhaṇā. Yathāvuttagelaññanimmaddaneneva",
  "anya-e0104n0:457_2": "natthi etāsaṃ ādīnavo doso, na vā etā ādīnaṃ kapaṇaṃ vanti pavattantīti nirādīnavā,",
  "anya-e0104n0:457_3": "tenākārena paccupatiṭṭhanti, taṃ vā sampayuttesu paccupaṭṭhapentīti nirādīnavapaccupaṭṭhānā.",
  "anya-e0104n0:458_0": "Kāyasambandhī, cittasambandhī ca ujubhāvoti lakkhitabbatāya kāyacittaajjavalakkhaṇā.",
  "anya-e0104n0:458_1": "Kāyacittānaṃ naṅgalasīsacandakoṭigomuttavaṅkatāsaṅkhātānaṃ kuṭilabhāvānaṃ nimmaddanato",
  "anya-e0104n0:458_2": "kāyacittakuṭilabhāvanimmaddanarasā. Tato eva sabbathāpi ajimhabhāvena paccupatiṭṭhanti,",
  "anya-e0104n0:458_3": "sampayuttānaṃ vā ajimhataṃ paccupaṭṭhapentīti ajimhatāpaccupaṭṭhānā. “Santadosapaṭicchādanalakkhaṇā",
  "anya-e0104n0:458_4": "māyā, asantaguṇasambhāvanalakkhaṇaṃ sāṭheyya”nti evaṃ vuttā tadākārappavattā akusalā",
  "anya-e0104n0:458_5": "khandhā, tadekaṭṭhā ca saṃkilesadhammā māyāsāṭheyyādikā. Ettha ca cittapassaddhiādīhi",
  "anya-e0104n0:458_6": "cittameva passaddhaṃ, lahu, mudu, kammaññaṃ, paguṇaṃ, uju ca hoti. Kāyapassaddhiādīhi",
  "anya-e0104n0:458_7": "pana rūpakāyopi. Tenevettha bhagavatā dhammānaṃ duvidhatā vuttā, na sabbattha.",
  "anya-e0104n0:459_0": "471. Chandanaṃ chando, ārammaṇena atthikatā. “Chando kāmo”tiādīsu pana taṇhāpi vuccati,",
  "anya-e0104n0:459_1": "“chandaṃ janeti vāyamatī”tiādīsu vīriyampīti tato nivattanatthaṃ “kattukāmatāyetaṃ",
  "anya-e0104n0:459_2": "adhivacana”nti vuttaṃ. Kattukāmatā vuccati karaṇicchā. Cetasikassa ca dhammassa sārammaṇattā",
  "anya-e0104n0:459_3": "karaṇicchā nāma ālambanassa ālambitukāmatāmukheneva hotīti ārammaṇakaraṇicchālakkhaṇo",
  "anya-e0104n0:459_4": "chando kattukāmatālakkhaṇo vutto. Tenevāha “ārammaṇapariyesanaraso, ārammaṇena atthikatāpaccupaṭṭhāno”ti",
  "anya-e0104n0:459_5": "ca. Yadaggena panāyaṃ attano ārammaṇapariyesanaraso, tadaggena sampayuttānampi hotiyeva",
  "anya-e0104n0:459_6": "ekārammaṇatāya tena tesaṃ. Tenevāha “ārammaṇaggahaṇe cāyaṃ cetaso hatthappasāraṇaṃ",
  "anya-e0104n0:459_7": "viya daṭṭhabbo”ti. Svāyaṃ kusalesu uppanno kusalacchandoti vuccati yonisomanasikārasamuṭṭhānattā.",
  "anya-e0104n0:460_0": "472. Adhimuccanaṃ ārammaṇe sanniṭṭhānavasena veditabbaṃ, na pasādanavasena. Yathā",
  "anya-e0104n0:460_1": "tathā vā hi ārammaṇe nicchayanaṃ adhimuccanaṃ anadhimuccantassa pāṇātipātādīsu, dānādīsu",
  "anya-e0104n0:460_2": "vā pavattiyā abhāvā, saddhā pana pasādanīyesu pasādādhimokkhāti ayametesaṃ viseso.",
  "anya-e0104n0:460_3": "Voṭṭhabbanaṃ pana yathā santīrite atthe nicchayanākārena pavattitvā parato ttamānānaṃ",
  "anya-e0104n0:460_4": "tathā pavattiyā paccayo hoti. Yadi evaṃ, vicikicchāsampayuttesu kathanti? Tesampi",
  "anya-e0104n0:460_5": "ekaṃseneva saṃsappanākārassa paccayatāya daṭṭhabbaṃ. Dārakassa viya ito cito ca saṃsappanassa",
  "anya-e0104n0:460_6": "“karissāmi na karissāmī”ti anicchayassa paṭipakkhakiriyā asaṃsappanaṃ, yesu cittuppādesu",
  "anya-e0104n0:460_7": "ayaṃ sanniṭṭhānalakkhaṇo adhimokkho, tesaṃ ārammaṇadhammo eva sanniṭṭheyyadhammo.",
  "anya-e0104n0:461_0": "473. Kiriyā kāroti kārasaddassa bhāvasādhanatamāha. Manamhi kāroti manasi ārammaṇassa",
  "anya-e0104n0:461_1": "karaṇaṃ. Yena hi mano ārammaṇe karīyati ārammaṇenassa saṃyojanato, tato eva tena",
  "anya-e0104n0:461_2": "ārammaṇampi manasi karīyatīti. Purimamanatoti bhavaṅgamanato. Visadisamananti vīthijavanaṃ",
  "anya-e0104n0:461_3": "manaṃ karotīti manasikārasāmaññena vīthijavanapaṭipādake dasseti.",
  "anya-e0104n0:462_0": "Sampayuttadhamme ārammaṇābhimukhaṃ sārento viya hotīti manasikāro sāraṇalakkhaṇo",
  "anya-e0104n0:462_1": "vutto. Satiyā asammussanavasena visayābhimukhabhāvapaccupaṭṭhānatā, manasikārassa",
  "anya-e0104n0:462_2": "pana saṃyojanavasena ārammaṇābhimukhabhāvapaccupaṭṭhānatāti ayametesaṃ viseso. Ārammaṇapaṭipādakassa",
  "anya-e0104n0:462_3": "saṅkhārakkhandhapariyāpannatāvacanaṃ itaramanasikārānaṃ tadaññakkhandhapariyāpannatāmattaṃ",
  "anya-e0104n0:462_4": "jotetīti tathājotitaṃ taṃ viññāṇakkhandhe otāretvā dassetuṃ “vīthipaṭipādako”tiādi vuttaṃ.",
  "anya-e0104n0:463_0": "474. Tesu dhammesūti yesu dhammesu sayaṃ uppannā, tesu attanā sampayuttesu cittacetasikadhammesu.",
  "anya-e0104n0:463_1": "Anārammaṇattepi hi tesu samappavattesu udāsinabhāvato “tatramajjhattatā”ti vuccati.",
  "anya-e0104n0:463_2": "Samavāhitalakkhaṇāti samaṃ avisamaṃ yathāsakakiccesu pavattanalakkhaṇā. Udāsinabhāvena",
  "anya-e0104n0:463_3": "pavattamānāpi hesā sampayuttadhamme yathāsakakiccesu pavatteti, yathā rājā tuṇhī",
  "anya-e0104n0:463_4": "nisinnopi atthakaraṇe dhammaṭṭhe yathāsakakiccesu appamatte pavatteti. Alīnānuddhatapavattipaccayatā",
  "anya-e0104n0:463_5": "ūnādhikatānivāraṇarasā, kiccavasena cetaṃ vuttaṃ. Yadi evaṃ, sahajātādhipatino kathanti?",
  "anya-e0104n0:463_6": "Tampi tassā kiccameva. Yaṃ sahajātadhammānaṃ adhipatibhāvoti, tassāpi tathāpavattanamevāti",
  "anya-e0104n0:463_7": "nāyaṃ doso. “Idaṃ nihīnakiccaṃ hotu, idaṃ atirekatarakicca”nti evaṃ pakkhapātavasena",
  "anya-e0104n0:463_8": "viya pavatti pakkhapāto, taṃ upacchindantī viya hotīti adhippāyo.",
  "anya-e0104n0:464_0": "“Aniyatesu icchantī”ti iminā cetasikantarabhāvena icchantīti dasseti. Adosoyeva mettā.",
  "anya-e0104n0:464_1": "Tathā hi soyeva “mettā mettāyanā”tiādinā niddiṭṭho. Upekkhāti yaṃ upekkhaṃ mettāya",
  "anya-e0104n0:464_2": "saddhiṃ parikappenti, sā tatramajjhattupekkhāyeva.",
  "anya-e0104n0:465_0": "475. Kāyaduccaritādivatthūnanti parapāṇaparadhanaparaitthiādīnaṃ. Amaddanaṃ maddanapaṭipakkhabhāvo.",
  "anya-e0104n0:465_1": "Kāyaduccaritādivatthuto saṅkocanakiriyāpadesena kāyaduccaritādito eva saṅkocanakiriyā",
  "anya-e0104n0:465_2": "vuttāti daṭṭhabbaṃ. Na hi viratiyo duccaritavatthuno akiriyapaccupaṭṭhānā yujjanti,",
  "anya-e0104n0:465_3": "atha kho duccaritassa, viratīnañca soraccavasena saṅkocanaṃ, akiriyānañca hirottappānaṃ",
  "anya-e0104n0:465_4": "jigucchanādivasenāti ayametesaṃ viseso.",
  "anya-e0104n0:466_0": "476. Saṅkhārāti saṅkhārakkhandhadhamme sandhāyāha. Te hi idhādhippetā, aññathā aṭṭhatiṃsāti",
  "anya-e0104n0:466_1": "vattabbaṃ siyā. Yathā cittaṃ, evaṃ taṃsampayuttadhammāpi dutiye sasaṅkhārā evāti",
  "anya-e0104n0:466_2": "āha “sasaṅkhārabhāvamattameva hettha viseso”ti. Avasesā paṭhame vuttadhammā.",
  "anya-e0104n0:467_0": "Avasesā pañcamena sampayogaṃ gacchantīti ettha kathaṃ karuṇāmuditāupekkhāsahagate",
  "anya-e0104n0:467_1": "sambhavantīti? Pubbabhāgabhāvato. Appanāppattā eva hi karuṇāmuditā upekkhāsahagatā",
  "anya-e0104n0:467_2": "na honti, tato aññattha pana upekkhāsahagatāpi hontīti ācariyā.",
  "anya-e0104n0:468_0": "Suvisuddhassa kāyakammādikassa cittasamādhānavasena rūpārūpāvacarakusalappavatti,",
  "anya-e0104n0:468_1": "na kāyakammādīnaṃ sodhanavasena, nāpi duccaritadurājīvānaṃ samucchindanapaṭippassambhanavasenāti",
  "anya-e0104n0:468_2": "mahaggatacittuppādesu viratīnaṃ asambhavoyevāti āha “ṭhapetvā viratittaya”nti. Tatoti",
  "anya-e0104n0:468_3": "rūpāvacarapaṭhame vuttacetasikato. Teyevāti rūpāvacarapañcame vuttacetasikā eva.",
  "anya-e0104n0:468_4": "Yadi eva rūpāvacarato ko visesoti āha “arūpāvacarabhāvoyeva hi ettha viseso”ti.",
  "anya-e0104n0:469_0": "Paṭhamajjhāniketi paṭhamajjhānavati. Maggaviññāṇeti catubbidhepi maggaviññāṇe vuttanayeneva",
  "anya-e0104n0:469_1": "veditabbāti sambandho. Dutiyajjhānikādibhede maggaviññāṇeti ettha ādi-saddena tatiyacatutthapañcamajjhānikāni",
  "anya-e0104n0:469_2": "saṅgaṇhāti. “Vuttanayenā”ti vuttaṃ kiṃ avisesenāti codanāyane taṃ dassento “karuṇāmuditāna”ntiādimāha.",
  "anya-e0104n0:469_3": "Tattha maggaviññāṇānaṃ nibbānārammaṇattā, karuṇāmuditānañca sattārammaṇattā na tāsaṃ",
  "anya-e0104n0:469_4": "tattha sambhavo. Maggadhammesu ca pādakādiniyamena kadāci sammāsaṅkappaviraho siyā,",
  "anya-e0104n0:469_5": "na pana virativiraho kāyaduccaritādīnaṃ samucchindanavaseneva ariyamaggassa pavattanatoti niyataviratitā.",
  "anya-e0104n0:470_0": "478. Na hiriyati na lajjatīti ahiriko, puggalo, cittaṃ, taṃsampayuttadhammasamudāyo",
  "anya-e0104n0:470_1": "vā. “Ahirikka”nti vattabbe ekassa kakārassa lopaṃ katvā “ahirika”nti vuttaṃ. “Na",
  "anya-e0104n0:470_2": "ottappa”nti ottappassa paṭipakkhabhūtaṃ dhammamāha. Ajigucchanaṃ ahīḷanaṃ. Alajjā",
  "anya-e0104n0:470_3": "aviriḷā. Tehevāti kāyaduccaritādīhi eva. Asārajjaṃ nibbhayatā. Anuttāso asambhamo.",
  "anya-e0104n0:470_4": "Vuttapaṭipakkhavasenāti alajjanākārena pāpānaṃ karaṇarasaṃ ahirikaṃ, anuttāsākārena",
  "anya-e0104n0:470_5": "anottappaṃ, vuttappakāreneva pāpato asaṅkocanapaccupaṭṭhānāni attani, paresu ca agāravapadaṭṭhānāni.",
  "anya-e0104n0:470_6": "Gāmasūkarassa viya asucito kilesāsucito ajigucchanaṃ ahirikena hoti, salabhassa viya",
  "anya-e0104n0:470_7": "aggito pāpato anuttāso anottappena hotīti evaṃ vuttappaṭipakkhavasena vitthāro veditabbo.",
  "anya-e0104n0:471_0": "479. Lubbhanti tenātiādīsu yaṃ vattabbaṃ, taṃ heṭṭhā vuttanayānusārena veditabbaṃ.",
  "anya-e0104n0:471_1": "Lubbhantīti abhigijjhanti. Muyhantīti na bujjhanti. Ārammaṇaggahaṇaṃ “mama ida”nti",
  "anya-e0104n0:471_2": "taṇhābhinivesavasena abhinivissa ārammaṇassa avissajjanaṃ, na ārammaṇakaraṇamattaṃ.",
  "anya-e0104n0:471_3": "Abhisaṅgo abhimukhabhāvena āsatti. Apariccāgo avijahanaṃ, dummocanīyatā vā. Assādadassanaṃ",
  "anya-e0104n0:471_4": "assādadiṭṭhi. “Assādānupassino ca taṇhā pavaḍḍhatī”ti hi vuttaṃ.",
  "anya-e0104n0:472_0": "480. Dhammasabhāvassa yāthāvato adassanaṃ cittassa andhabhāvo. Aññāṇaṃ ñāṇapaṭipakkho.",
  "anya-e0104n0:472_1": "Sampaṭivijjhituṃ asamatthatā asampaṭivedho. Yathā ñāṇaṃ ārammaṇasabhāvaṃ paṭivijjhituṃ",
  "anya-e0104n0:472_2": "na labbhati, mohassa tathā pavatti ārammaṇasabhāvacchādanaṃ. Asammāpaṭipattiṃ paccupaṭṭhapeti,",
  "anya-e0104n0:472_3": "sammāpaṭipattiyā paṭipakkhabhāvena gayhatīti vā asammāpaṭipattipaccupaṭṭhāno. Yassa",
  "anya-e0104n0:472_4": "uppajjati, tassa andhakaraṇaṃ andhakāro, tathā paccupatiṭṭhatīti andhakārapaccupaṭṭhāno.",
  "anya-e0104n0:473_0": "481. Micchāti dhammasabhāvassa viparītaṃ, niccāditoti attho. Ayoniso abhiniveso anupāyābhiniveso",
  "anya-e0104n0:473_1": "uppathābhiniveso. Dhammasabhāvaṃ atikkamitvā parato āmasanaṃ parāmāso. Viparītaggāhavasena",
  "anya-e0104n0:473_2": "“idameva saccaṃ, moghamañña”nti abhinivisanaṃ micchābhiniveso.",
  "anya-e0104n0:474_0": "482. Yassa dhammassa vasena uddhataṃ hoti cittaṃ, taṃsampayuttadhammā vā, so dhammo",
  "anya-e0104n0:474_1": "uddhaccaṃ. Avūpasamoti asannisinnaappasannabhāvamāha. Anavaṭṭhānarasanti calanakiccaṃ.",
  "anya-e0104n0:474_2": "Bhantattanti paribbhamanākāraṃ. Cetaso avūpasameti nipphādetabbe payojane bhummaṃ,",
  "anya-e0104n0:474_3": "avūpasamapaccayabhūtaṃ ārammaṇaṃ vā “avūpasamo”ti vuttaṃ. Akusaladhammānaṃ ekantanihīnatāya",
  "anya-e0104n0:474_4": "“akusalabhāvena ca lāmakatta”nti vuttaṃ.",
  "anya-e0104n0:475": "483. Thinamiddhamettha aniyataṃ, na mānādīti thinamiddhassa aniyatatā ca ettha dutiyacitte paṭhamākusalato viseso.",
  "anya-e0104n0:476_0": "Anussāhanāvasīdanabhāvena saṃhatabhāvo thinaṃ, tena yogato cittaṃ thinaṃ, tassa bhāvoti",
  "anya-e0104n0:476_1": "thinatā. Asamatthatāvighātavasena akammaññatā middhaṃ. Yasmā tato eva tena sampayuttadhammā",
  "anya-e0104n0:476_2": "medhitā vihatasāmatthiyā honti, tasmā “middhanatā middha”nti vuttaṃ. Anussāhalakkhaṇanti",
  "anya-e0104n0:476_3": "ussāhapaṭipakkhalakkhaṇaṃ. Vīriyassa avanodanaṃ khipanaṃ vīriyāvanodanaṃ. Sampayuttadhammānaṃ",
  "anya-e0104n0:476_4": "saṃsīdanākārena paccupatiṭṭhati, tesaṃ vā saṃsīdanaṃ paccupaṭṭhapetīti saṃsīdanapaccupaṭṭhānaṃ.",
  "anya-e0104n0:476_5": "Akammaññatālakkhaṇanti ettha kāmaṃ thinampi akammaññasabhāvameva, taṃ pana cittassa,",
  "anya-e0104n0:476_6": "middhaṃ vedanādikkhandhattayassāti ayamettha viseso. Tathā hi pāḷiyaṃ “tattha katamaṃ",
  "anya-e0104n0:476_7": "thinaṃ? Yā cittassa akallatā akammaññatā. Tattha katamaṃ middhaṃ? Yā kāyassa akallatā",
  "anya-e0104n0:476_8": "akammaññatā”ti ca ādinā imesaṃ niddeso pavatto. Onahanaṃ viññāṇadvārānaṃ pidahanaṃ.",
  "anya-e0104n0:476_9": "Līnatā līnākāro ārammaṇaggahaṇe saṅkoco. Yasmā thinena cittasseva saṃhananaṃ hoti,",
  "anya-e0104n0:476_10": "middhena pana vedanādikkhandhattayassa viya rūpakāyassāpi, tasmā taṃ pacalāyikāniddaṃ",
  "anya-e0104n0:476_11": "paccupaṭṭhapetīti pacalāyikāniddāpaccupaṭṭhānaṃ vuttaṃ. Arati pantasenāsanesu, adhikusaladhammesu",
  "anya-e0104n0:476_12": "ca arocanā. Vijambhikā vijambhanasaṅkhātassa kāyaduṭṭhullassa kāraṇabhūtā saṃkilesappavatti.",
  "anya-e0104n0:476_13": "Arativijambhikādīsūti ca ādi-saddena tandiādīnaṃ gahaṇaṃ. Nipphādetabbe payojane",
  "anya-e0104n0:476_14": "cetaṃ bhummavacanaṃ.",
  "anya-e0104n0:477_0": "Avasesā soḷasa. Māno panettha aniyato hoti, tena saddhiṃ sattaraseva honti. Paṭṭhāne",
  "anya-e0104n0:477_1": "hi “saṃyojanaṃ dhammaṃ paṭicca saṃyojano dhammo uppajjati hetupaccayā”ti ettha catukkhattuṃ",
  "anya-e0104n0:477_2": "kāmarāgena, tikkhattuṃ paṭighena ca māno vicikicchā bhavarāgoti tayopete sakadāgāmino",
  "anya-e0104n0:477_3": "saṃyojanānaṃ saṃyojanehi dasavidhā yojanāti dassitāya dasavidhāya yojanāya “kāmarāgasaṃyojanaṃ",
  "anya-e0104n0:477_4": "paṭicca mānasaṃyojanaṃ avijjāsaṃyojana”nti vatvā “kāmarāgasaṃyojanaṃ paṭicca avijjāsaṃyojana”nti",
  "anya-e0104n0:477_5": "tathā “mānasaṃyojanaṃ paṭicca bhavarāgasaṃyojanaṃ avijjāsaṃyojana”nti (paṭṭhā 3.4.1)",
  "anya-e0104n0:477_6": "vatvā “bhavarāgasaṃyojanaṃ paṭicca avijjāsaṃyojana”nti ca evamāgatāhi yojanāhi mānassa",
  "anya-e0104n0:477_7": "aniyatabhāvo pakāsito. Yadi hi māno niyato siyā, kāmarāgassa mānarahitā pavatti na",
  "anya-e0104n0:477_8": "siyā, tathā bhavarāgassa. Evaṃ sati paṭṭhāne catukkhattuṃ kāmarāgena yojanā na siyā,",
  "anya-e0104n0:477_9": "tikkhattuṃyeva siyā. Bhavarāgamūlikā ca na siyā. Evañca saṃyojanānaṃ saṃyojanehi",
  "anya-e0104n0:477_10": "aṭṭhavidhena yojanā siyā, na dasavidhena. Dasavidhāva ca dassitāti. Seyyādivasena",
  "anya-e0104n0:477_11": "uccato namanaṃ unnati. Unnamanavaseneva saṃpaggaharaso. Na vīriyaṃ viya taṃtaṃkiccasādhane",
  "anya-e0104n0:477_12": "abbhussahanavasena. Omānassāpi attānaṃ avaṃ katvā gahaṇampi sampaggahaṇavasenevāti",
  "anya-e0104n0:477_13": "daṭṭhabbaṃ. Ketu vuccati accuggatadhajo, idha pana ketu viyāti ketu, uḷāratamādibhāvo.",
  "anya-e0104n0:477_14": "Taṃ ketubhāvasaṅkhātaṃ ketuṃ kāmetīti ketukamyaṃ, cittaṃ. Yassa dhammassa vasena",
  "anya-e0104n0:477_15": "ketukamyaṃ, sā ketukamyatā. “Aha”nti pavattanato mānassa diṭṭhisadisī pavattīti so",
  "anya-e0104n0:477_16": "diṭṭhiyā saddhiṃ ekacittuppāde na pavattati, attasinehasannissayo cāti āha “diṭṭhivippayuttalobhapadaṭṭhāno”ti.",
  "anya-e0104n0:478": "Etthāpi cāti ca-saddena thinamiddhaṃ ākaḍḍhati.",
  "anya-e0104n0:479_0": "485. Dussantīti byāpajjanti. Caṇḍikkaṃ kujjhanaṃ. Attano pavattiākāravasena, virūpasaṃsappanakaaniṭṭharūpasamuṭṭhāpanavasena",
  "anya-e0104n0:479_1": "ca visappanaraso. Kāyassa vijjhattabhāvāpādanato attano nissayadahanaraso. Dussanaṃ",
  "anya-e0104n0:479_2": "attano, parassa ca upabhogaphalakālesu aniṭṭhattā visasaṃsaṭṭhapūtimuttaṃ viya daṭṭhabboti",
  "anya-e0104n0:479_3": "sabbena sabbaṃ aggahetabbataṃ dasseti.",
  "anya-e0104n0:480_0": "486. Yaṃ parasampattīsu issākaraṇaṃ, sā issāti dassento āha “issāyanā issā”ti. Usūyanaṃ",
  "anya-e0104n0:480_1": "asahanaṃ. Tatthevāti parasampattīsu eva. Abhiratipaṭipakkhabhūtaṃ issāya kiccaṃ,",
  "anya-e0104n0:480_2": "na abhiratiyā abhāvamattanti āha “anabhiratirasā”ti.",
  "anya-e0104n0:481_0": "487. Maccharayogena “maccharī”ti pavattamānaṃ maccharisaddaṃ gahetvā āha “maccharabhāvo",
  "anya-e0104n0:481_1": "macchariya”nti. Niruttinayena pana mā idaṃ acchariyaṃ aññesaṃ hotu, mayhameva hotūti",
  "anya-e0104n0:481_2": "macchariyanti porāṇā. Taṃ macchariyaṃ vuccamānāni lakkhaṇādīni pariyādāya tiṭṭhati.",
  "anya-e0104n0:481_3": "Saṅkocanapaccupaṭṭhānanti attasampattīnaṃ parehi asādhāraṇabhāvakaraṇena saṅkocanapaccupaṭṭhānaṃ.",
  "anya-e0104n0:481_4": "Kaṭukākāragati kaṭukañcukatā. Attasampatti āvāsādi.",
  "anya-e0104n0:482_0": "488. Kukatanti ettha akatampi kukatameva. Evañhi vattāro honti “yaṃ mayā na kataṃ,",
  "anya-e0104n0:482_1": "taṃ kukata”nti. Tathā hi vakkhati “katākatānusocanarasa”nti. Evaṃ katākataṃ duccaritaṃ,",
  "anya-e0104n0:482_2": "sucaritañca kukataṃ, taṃ ārabbha vippaṭisāravasena pavattaṃ pana cittaṃ taṃsahacaritatāya",
  "anya-e0104n0:482_3": "idha “kukata”nti gahetvā “tassa bhāvo kukkucca”nti vuttanti daṭṭhabbaṃ. Pacchā anutāpanaṃ",
  "anya-e0104n0:482_4": "vibādhanaṃ pacchānutāpo. Yathāpavattassa katākatākāravisiṭṭhassa duccaritasucaritassa",
  "anya-e0104n0:482_5": "anusocanavasena virūpaṃ paṭisaraṇaṃ vippaṭisāro. Parāyattatāhetutāya dāsabyamiva",
  "anya-e0104n0:482_6": "daṭṭhabbaṃ. Yathā hi dāsabye sati dāso parāyatto hoti, evaṃ kukkucce sati taṃsamaṅgī.",
  "anya-e0104n0:482_7": "Na hi so attano dhammatāya kusale pavattituṃ sakkoti. Atha vā katākatākusalakusalānusocane",
  "anya-e0104n0:482_8": "āyattatāya tadubhayavasena kukkuccena taṃsamaṅgī hotīti taṃ dāsabyaṃ viya hotīti.",
  "anya-e0104n0:483": "Aniyatesu issādīsu thinamiddhasambhavova cāti ca-saddaṃ ānetvā sambandhitabbaṃ.",
  "anya-e0104n0:484_0": "490. Pavattiṭṭhitimattoti khaṇaṭṭhitimatto. “Nivāte dīpaccīnaṃ ṭhiti viyā”ti hi evaṃ",
  "anya-e0104n0:484_1": "vuttacittaṭṭhiti viya santānaṭṭhitiyā paccayo bhavituṃ asamattho nicchayābhāvena",
  "anya-e0104n0:484_2": "asaṇṭhahanato cetaso pavattipaccayamattatāya pavattiṭṭhitimatto. Tenāha “dubbalo",
  "anya-e0104n0:484_3": "samādhī”ti. Vigatā cikicchāti cikicchituṃ dukkaratāya vuttaṃ, na sabbathā vicikicchāya",
  "anya-e0104n0:484_4": "cikicchābhāvatoti tadatthamattaṃ dasseti. “Evaṃ nu kho, nanu kho”tiādinā saṃsappanavasena",
  "anya-e0104n0:484_5": "setīti saṃsayo. Kampanarasāti nānārammaṇe cittassa kampanakiccā. Uddhaccañhi attanā",
  "anya-e0104n0:484_6": "gahitākāre eva ṭhatvā bhamatīti ekārammaṇasmiṃyeva vipphandanavasena pavattati. Vicikicchā",
  "anya-e0104n0:484_7": "pana yadipi rūpādīsu ekasmiṃyeva ārammaṇe uppajjati, tathāpi “evaṃ nu kho, nanu kho,",
  "anya-e0104n0:484_8": "idaṃ nu kho, aññaṃ nu kho”ti aññaṃ gahetabbākāraṃ apekkhatīti nānārammaṇe kampanaṃ",
  "anya-e0104n0:484_9": "hotīti. Anicchayaṃ dveḷhakaṃ paccupaṭṭhapetīti anicchayapaccupaṭṭhānā. Anekaṃsassa",
  "anya-e0104n0:484_10": "ārammaṇe nānāsabhāvassa gahaṇākārena paccupatiṭṭhatīti anekaṃsagāhapaccupaṭṭhānā.",
  "anya-e0104n0:485_0": "491. Sattārammaṇattāti sattapaññattiārammaṇattā. Nanu ca paññattiārammaṇāpi vipākā",
  "anya-e0104n0:485_1": "hontīti codanaṃ sandhāyāha “ekantaparittārammaṇā hi kāmāvacaravipākā”ti. Viratiyopi",
  "anya-e0104n0:485_2": "vipākesu na santīti etthāpi nanu kesuci vipākesu viratiyopi santīti codanaṃ manasi",
  "anya-e0104n0:485_3": "katvā āha “pañca sikkhāpadā kusalāyevāti hi vutta”nti, tena lokiyavipākesu viratiyo na santīti dasseti.",
  "anya-e0104n0:486": "Tesanti rūpāvacarādivipākaviññāṇānaṃ. Janetabbajanakasambandhe hi idaṃ sāmivacanaṃ.",
  "anya-e0104n0:487_0": "492. Teti te ahetukakiriyasaṅkhārā. Tattha kusalavipākamanodhātusampayuttehi samānā",
  "anya-e0104n0:487_1": "ahetukakiriyamanodhātusampayuttā, somanassasahagatasantīraṇasampayuttehi samānā hasituppādasampayuttā,",
  "anya-e0104n0:487_2": "upekkhāsahagatasantīraṇasampayuttehi samānā voṭṭhabbanasampayuttāti imamatthaṃ dassentena",
  "anya-e0104n0:487_3": "“kusala…pe… samānā”ti vatvā tato labbhamānaṃ visesaṃ dassetuṃ “manoviññāṇadhātudvaye",
  "anya-e0104n0:487_4": "panā”tiādi vuttaṃ. Vīriyasabbhāvato balappatto samādhi hoti “vīriyantaṃ bala”nti katvā.",
  "anya-e0104n0:488_0": "Samucchedaviratīhi eva arahantānaṃ viramanakiccassa niṭṭhitattā kiriyacittesu viratiyo",
  "anya-e0104n0:488_1": "na santīti āha “ṭhapetvā viratiyo”ti. Kāmāvacarasahetukakiriyasaṅkhārānaṃ kāmāvacarakusalehi",
  "anya-e0104n0:488_2": "viratikato viseso atthi, mahaggatesu pana tādisopi natthīti āha “sabbākārenapī”ti,",
  "anya-e0104n0:488_3": "dhammato, ārammaṇato, pavattiākāratoti sabbapakārenapīti attho.",
  "anya-e0104n0:489": "Iti saṅkhārakkhandhe vitthārakathāmukhavaṇṇanā.",
  "anya-e0104n0:490": "Atītādivibhāgakathāvaṇṇanā",
  "anya-e0104n0:491": "Abhidhammantogadhampi suttantabhājanīyaṃ suttantanayo eva, ekantaabhidhammanayo pana abhidhammabhājanīyanti āha “abhidhamme padabhājanīyanayenā”ti.",
  "anya-e0104n0:492_0": "493. Bhagavatā pana evaṃ khandhā vitthāritāti sambandho. Tasmā imāyapi pāḷiyā vasena",
  "anya-e0104n0:492_1": "khandhānaṃ saṃvaṇṇanaṃ karissāmāti adhippāyo. Yaṃ kiñcīti ettha yanti sāmaññena aniyamadassanaṃ.",
  "anya-e0104n0:492_2": "Kiñcīti pakārabhedaṃ āmasitvā aniyamadassanaṃ. Ubhayenāpi atītaṃ vā…pe… santike vā",
  "anya-e0104n0:492_3": "appaṃ vā bahuṃ vā yādisaṃ vā tādisaṃ vā napuṃsakaniddesārahaṃ sabbaṃ byāpetvā gaṇhātīti",
  "anya-e0104n0:492_4": "āha “anavasesapariyādāna”nti. Evaṃ pana aññesupi napuṃsakaniddesārahesu pasaṅgaṃ",
  "anya-e0104n0:492_5": "disvā tattha adhippetatthaṃ aticca pavattanato atippasaṅgassa niyamanatthaṃ rūpanti",
  "anya-e0104n0:492_6": "vuttanti dassento “rūpanti atippasaṅganiyamana”nti āha. Yaṃ kiñcīti ca yaṃ-saddaṃ",
  "anya-e0104n0:492_7": "ekaṃ padaṃ, sanipātaṃ kiṃ-saddañca ekaṃ padanti gahetvā aniyamekatthadīpanato “padadvayenāpī”ti",
  "anya-e0104n0:492_8": "vuttaṃ. Assāti rūpassa. Atītādinā vibhāgaṃ ārabhati atītānāgatapaccuppannantiādinā.",
  "anya-e0104n0:493_0": "494. Addhāsantatisamayakhaṇavasenāti ettha cutipaṭisandhiparicchinne kāle addhā-saddo",
  "anya-e0104n0:493_1": "vattatīti “ahosiṃ nu kho ahamatītamaddhāna”ntiādisuttavasena viññāyati. Tathā hi",
  "anya-e0104n0:493_2": "bhaddekarattasuttepi “atītaṃ nānvāgameyyā”tiādinā addhāvaseneva atītādibhāvo vutto.",
  "anya-e0104n0:493_3": "“Tayome, bhikkhave, addhā, katame tayo? Atīto addhā anāgato addhā paccuppanno addhā”ti",
  "anya-e0104n0:493_4": "pana paramatthato paricchijjamāno addhā niruttipathasuttavasena khaṇaparicchinno",
  "anya-e0104n0:493_5": "vutto. Tattha hi “yaṃ, bhikkhave, rūpaṃ jātaṃ…pe… pātubhūtaṃ. Atthīti tassa saṅkhā”ti",
  "anya-e0104n0:493_6": "vijjamānassa paccuppannatā, tato pubbe, pacchā ca atītānāgatatā vuttā. Tadaññasuttesu",
  "anya-e0104n0:493_7": "pana yebhuyyena cutipaṭisandhiparicchinno atītādiko addhā vuttoti so eva idhāpi “addhāvasenā”ti vutto.",
  "anya-e0104n0:494_0": "Sītaṃ sītassa sabhāgo, tathā uṇhaṃ uṇhassa. Yaṃ pana sītaṃ, uṇhaṃ vā sarīre sannipatitaṃ",
  "anya-e0104n0:494_1": "santānavasena pavattamānaṃ anūnaṃ anadhikaṃ ekākāraṃ, taṃ eko utūti vuccatīti sabhāgautuno",
  "anya-e0104n0:494_2": "anekattā eka-ggahaṇaṃ kataṃ, evaṃ āhārepi. Ekavīthiekajavanasamuṭṭhānanti pañcachaṭṭhadvāravasena",
  "anya-e0104n0:494_3": "vuttaṃ. Santatisamayakathā vipassakānaṃ upakāratthāya aṭṭhakathāsu kathitā. Janako",
  "anya-e0104n0:494_4": "hetu, upathambhako paccayo, tesaṃ uppādanaṃ, upatthambhanañca kiccaṃ. Yathā bījassa",
  "anya-e0104n0:494_5": "aṅkuruppādanaṃ, pathavīādīnañca tadupatthambhanaṃ, kammassa kaṭattārūpavipākuppādanaṃ,",
  "anya-e0104n0:494_6": "āhārādīnaṃ tadupatthambhanaṃ, evaṃ ekekassa kalāpassa, cittuppādassa ca janakānaṃ",
  "anya-e0104n0:494_7": "kammānantarādipaccayabhūtānaṃ, upatthambhakānañca sahajātapurejātapacchājātānaṃ kiccaṃ",
  "anya-e0104n0:494_8": "yathāsambhavaṃ yojetabbaṃ. Evaṃ utuādīnaṃ sabhāgavisabhāgatāsambhavato taṃsamuṭṭhānānaṃ",
  "anya-e0104n0:494_9": "rūpānaṃ santativasena atītādivibhāgo vutto, kammassa pana ekabhavanibbattakassa sabhāgavisabhāgatā",
  "anya-e0104n0:494_10": "natthīti taṃsamuṭṭhānānaṃ rūpānaṃ santativasena atītādivibhāgaṃ avatvā upatthambhakavaseneva",
  "anya-e0104n0:494_11": "vutto. Yadā pana liṅgaparivattanaṃ hoti, tadā balavatā akusalena purisaliṅgaṃ antaradhāyati,",
  "anya-e0104n0:494_12": "dubbalena kusalena itthiliṅgaṃ pātubhavati. Dubbalena ca akusalena itthiliṅgaṃ antaradhāyati,",
  "anya-e0104n0:494_13": "balavatā kusalena purisaliṅgaṃ pātubhavatīti kammasamuṭṭhānarūpānampi attheva visabhāgatāti",
  "anya-e0104n0:494_14": "tesampi santativasena atītādivibhāgo sambhavati, so pana na sabbakālikoti na gahito.",
  "anya-e0104n0:495": "Taṃtaṃsamayanti ekamuhuttādiko so so samayo etassāti taṃtaṃsamayaṃ, rūpaṃ, taṃtaṃsamayavantanti attho.",
  "anya-e0104n0:496_0": "Tato pubbeti tato khaṇattayassa pariyāpattito pubbe. Anuppannattā anāgataṃ. Pacchāti",
  "anya-e0104n0:496_1": "tato pacchā. Khaṇattayaṃ atikkantattā atītaṃ. Yassa hetukiccaṃ, paccayakiccañca niṭṭhitattā",
  "anya-e0104n0:496_2": "atikkantaṃ, taṃ atītaṃ uppādakkhaṇe hetukiccaṃ, uppannaphalattā niṭṭhitañcāti daṭṭhabbaṃ.",
  "anya-e0104n0:496_3": "Tīsupi khaṇesu paccayakiccaṃ. Pathavīādīnaṃ sandhāraṇādikaṃ, phassādīnaṃ phusanādikañca",
  "anya-e0104n0:496_4": "attano kiccaṃ sakiccaṃ, sakiccassa karaṇakkhaṇo sakiccakkhaṇo, saha vā kiccena sakiccaṃ,",
  "anya-e0104n0:496_5": "yasmiṃ khaṇe sakiccaṃ rūpaṃ vā arūpaṃ vā hoti, so sakiccakkhaṇo, tasmiṃ khaṇe paccuppannaṃ.",
  "anya-e0104n0:496_6": "Ettha ca khaṇādikathāyaṃ “tato pubbe anāgataṃ, pacchā atīta”nti vacanaṃ addhādīsu",
  "anya-e0104n0:496_7": "viya bhedābhāvato nippariyāyaṃ. Addhādivasena hi aññeva dhammā atītā aññe anāgatā",
  "anya-e0104n0:496_8": "aññe paccuppannā labbhanti, khaṇādivasena pana natthi dhammato bhedo, kālato eva",
  "anya-e0104n0:496_9": "bhedo. Uppādato pubbe anāgato, khaṇattaye vattamāno, tato paraṃ atītoti nippariyāyā,",
  "anya-e0104n0:496_10": "addhāpaccuppannādi viya kenaci pariyāyena atītamanāgatanti ca vattabbatābhāvato.",
  "anya-e0104n0:497_0": "495. Heṭṭhā vuttaṃ ajjhattikabāhirabhedaṃ sandhāya “vuttanayo evā”ti vatvā tena aparitussamānena",
  "anya-e0104n0:497_1": "yadipi tattha ajjhattameva ajjhattikanti saddattho labbhati, tathāpi attheva ajjhattaajjhattikasaddānaṃ,",
  "anya-e0104n0:497_2": "bahiddhābāhirasaddānañca aññamaññaṃ atthabhedo. Tathā hi ajjhattikasaddo saparasantānikesu",
  "anya-e0104n0:497_3": "cakkhādīsu rūpādīsu bāhirasaddo viya pavattati, ajjhattasaddo pana tassa tassa sattassa",
  "anya-e0104n0:497_4": "sasantānikesveva cakkhurūpādīsu tato aññesu bahiddhāsaddo viya pavattati. Tasmā tamatthaṃ",
  "anya-e0104n0:497_5": "dassetuṃ “apicā”tiādi vuttaṃ. Tattha idhāti imasmiṃ suttantanaye. Niyakajjhattampi",
  "anya-e0104n0:497_6": "na pubbe vuttaajjhattikameva, parapuggalikampi na pubbe vuttabāhiramevāti adhippāyo.",
  "anya-e0104n0:498_0": "496. Hīnapaṇītabhedo pariyāyato, nippariyāyato ca veditabboti sambandho. Tadeva sudassīnaṃ",
  "anya-e0104n0:498_1": "rūpaṃ. Yatthāti yasmiṃ ārammaṇabhūte. Yaṃ ārammaṇaṃ katvā akusalavipākaviññāṇaṃ uppajjati,",
  "anya-e0104n0:498_2": "taṃ hīnaṃ aniṭṭhabhāvato. Yaṃ kusalavipākaṃ, taṃ paṇītaṃ iṭṭhabhāvato. Yathā hi akusalavipāko",
  "anya-e0104n0:498_3": "sayaṃ aniṭṭho aniṭṭhe eva uppajjati, na iṭṭhe, evaṃ kusalavipākopi sayaṃ iṭṭho iṭṭhe",
  "anya-e0104n0:498_4": "eva uppajjati, na aniṭṭhe. Tathā hi vuttaṃ aṭṭhakathāyaṃ –",
  "anya-e0104n0:499_0": "“Akusalakammajavasena aniṭṭhā pañca kāmaguṇā vibhattā, kusalakammajaṃ pana aniṭṭhaṃ",
  "anya-e0104n0:499_1": "nāma natthi, sabbaṃ iṭṭhameva. Kusalakammajavasena iṭṭhā pañca kāmaguṇā vibhattā.",
  "anya-e0104n0:499_2": "Kusalakammajañhi aniṭṭhaṃ nāma natthi, sabbaṃ iṭṭhamevā”ti ca.",
  "anya-e0104n0:500_0": "Tattha manāpānipi kānici hatthirūpādīni akusalakammanibbattāni santi, na pana tāni",
  "anya-e0104n0:500_1": "tesaṃyeva hatthiādīnaṃ sukhassa hetubhāvaṃ gacchanti. Tassa tasseva hi sattassa attanā",
  "anya-e0104n0:500_2": "katena kusalena nibbattaṃ sukhassa paccayo hoti, akusalena nibbattaṃ dukkhassa. Tasmā",
  "anya-e0104n0:500_3": "kammajānaṃ iṭṭhāniṭṭhatā kammakārakasattassa vasena yojanārahā siyā. Tattha yaṃ vuttaṃ",
  "anya-e0104n0:500_4": "“kusalakammajaṃ aniṭṭhaṃ nāma natthī”ti, na ca vuttaṃ “akusalakammajaṃ iṭṭhaṃ nāma",
  "anya-e0104n0:500_5": "natthī”ti, tena akusalakammajampi sobhanaṃ parasattānaṃ iṭṭhaṃ atthīti anuññātaṃ",
  "anya-e0104n0:500_6": "bhavissati, kusalakammajaṃ pana sabbesaṃ iṭṭhamevāti.",
  "anya-e0104n0:501_0": "Tiracchānagatānaṃ pana kesañci manussarūpaṃ amanāpaṃ, yato te disvāva palāyanti,",
  "anya-e0104n0:501_1": "manussā ca devatārūpaṃ passitvā bhāyanti, tesampi vipākaviññāṇaṃ taṃ rūpaṃ ārabbha",
  "anya-e0104n0:501_2": "kusalavipākameva uppajjati, tādisassa pana puññassa abhāvā na tesaṃ tattha abhirati",
  "anya-e0104n0:501_3": "hoti. Kusalakammajassa pana aniṭṭhassa abhāvo viya akusalakammajassa ca iṭṭhassa",
  "anya-e0104n0:501_4": "abhāvo vattabbo. Hatthiādīnampi hi akusalakammajaṃ manussānaṃ akusalavipākasseva",
  "anya-e0104n0:501_5": "ārammaṇaṃ, kusalakammajaṃ pana pavatte samuṭṭhitaṃ kusalavipākassa. Iṭṭhārammaṇena",
  "anya-e0104n0:501_6": "pana vomissakattā appakaṃ akusalakammajaṃ bahulaṃ akusalavipākuppattiyā kāraṇaṃ na",
  "anya-e0104n0:501_7": "bhavissatīti sakkā viññātuṃ, vipākaṃ pana na sakkā vañcetunti vipākavasena iṭṭhāniṭṭhārammaṇavavatthānaṃ",
  "anya-e0104n0:501_8": "suṭṭhu yujjati. Yaṃ pana vuttaṃ “aniṭṭhā pañca kāmaguṇā”ti, taṃ rūpādibhāvasāmaññato",
  "anya-e0104n0:501_9": "kāmaguṇasadisatāya taṃsadisesu tabbohārena vuttaṃ. Iṭṭhāneva hi rūpādīni “kāmaguṇā”ti",
  "anya-e0104n0:501_10": "pāḷiyaṃ vuttāni. Kāmaguṇavisabhāgā vā rūpādayo “kāmaguṇā”ti vuttā asive sivoti vohāro",
  "anya-e0104n0:501_11": "viya, sabbāni vā iṭṭhāniṭṭhāni rūpādīni taṇhāvatthubhāvato kāmaguṇā eva. Vuttañhi",
  "anya-e0104n0:501_12": "“rūpā loke piyarūpaṃ sātarūpa”ntiādi. Atisayena pana kamanīyattā suttesu kāmaguṇāti",
  "anya-e0104n0:501_13": "iṭṭharūpādīni vuttāni.",
  "anya-e0104n0:502_0": "Vuttanayamevāti abhidesena lakkhaṇato dūrasantikaṃ dassitanti āha “okāsatopettha",
  "anya-e0104n0:502_1": "upādāyupādāya dūrasantikatā veditabbā”ti. Tattha kittakato paṭṭhāya rūpaṃ okāsavasena",
  "anya-e0104n0:502_2": "santike nāma, kittakato pana paṭṭhāya dūre nāma? Pakatikathāya kathentānaṃ dvādasa",
  "anya-e0104n0:502_3": "hatthā savanūpacāro nāma, tassa orato santike, parato dūre. Tattha sukhumarūpaṃ dūre",
  "anya-e0104n0:502_4": "hontaṃ lakkhaṇatopi okāsatopi dūre hoti, santike hontaṃ pana okāsatova santike hoti,",
  "anya-e0104n0:502_5": "na lakkhaṇato. Oḷārikarūpaṃ santike hontaṃ lakkhaṇatopi okāsatopi santike hoti, dūre",
  "anya-e0104n0:502_6": "hontaṃ okāsatova hoti, na lakkhaṇato. “Upādāyupādāyā”ti pana vuttattā attano rūpaṃ",
  "anya-e0104n0:502_7": "santike nāma, antokucchigatassāpi parassa dūre. Antokucchigatassa santike, bahi ṭhitassa",
  "anya-e0104n0:502_8": "dūreti evaṃ antogabbhapamukhapariveṇasaṅghārāmasīmāgāmakhettajanapadarajjasamuddacakkavāḷesu",
  "anya-e0104n0:502_9": "tadantogatabahigatānaṃ vasena dūrasantikatā veditabbā.",
  "anya-e0104n0:503_0": "497. Tadekajjhanti taṃ ekajjhaṃ ekato. Abhisaṃyūhitvāti saṃharitvā, samūhaṃ vā katvā.",
  "anya-e0104n0:503_1": "Abhisaṅkhipitvāti saṅkhipitvā saṅkhepaṃ katvā. “Sabbampi rūpaṃ…pe… dassitaṃ hotī”ti",
  "anya-e0104n0:503_2": "iminā rūpakhandhasaddānaṃ samānādhikaraṇasamāsabhāvaṃ dasseti. Tenevāha “na hi rūpato",
  "anya-e0104n0:503_3": "añño rūpakkhandho nāma atthī”ti.",
  "anya-e0104n0:504": "498. Rāsibhāvūpagamanena vedanākkhandhādayoti dassitā hontīti ānetvā sambandhitabbaṃ.",
  "anya-e0104n0:505_0": "Santativasena, khaṇādivasena cāti ettha addhāsamayavasena atītādivibhāgassa avacanaṃ",
  "anya-e0104n0:505_1": "sukhādivasena bhinnāya atītādibhāvavacanato. Na hi sukhā eva addhāvasena, samayavasena",
  "anya-e0104n0:505_2": "ca atītādikā hoti, tathā dukkhā eva, adukkhamasukhā eva ca kāyikacetasikādibhāvena",
  "anya-e0104n0:505_3": "bhinnā, tena vedanāsamudāyo addhāsamayavasena atītādibhāvena vattabbataṃ arahati",
  "anya-e0104n0:505_4": "samudāyassa tehi paricchinditabbattā, vedanekadesā pana gayhamānā santatikhaṇehi",
  "anya-e0104n0:505_5": "paricchedaṃ arahanti tathā paricchinditvā gahetabbato. Ekasantatiyaṃ pana sukhādīsu",
  "anya-e0104n0:505_6": "anekabhedabhinnesu yo bhedo paricchinditabbabhāvena gahito, tassa ekappakārassa pākaṭassa",
  "anya-e0104n0:505_7": "paricchedikā taṃsahitadvārālambanappavattā, avicchedena taduppādakekavidhavisayasamāyogappavattā",
  "anya-e0104n0:505_8": "ca santati bhavituṃ arahatīti tassā bhedantaraṃ anāmasitvā paricchedakabhāvena gahaṇaṃ",
  "anya-e0104n0:505_9": "kataṃ, lahuparivattino vā arūpadhammā parivattaneneva paricchedena paricchindanaṃ",
  "anya-e0104n0:505_10": "arahantīti santatikhaṇavaseneva paricchedo vutto. Ekavidhavisayasamāyogappavattā",
  "anya-e0104n0:505_11": "divasampi buddharūpaṃ passantassa, dhammaṃ suṇantassa pavattasaddhādisahitavedanā",
  "anya-e0104n0:505_12": "paccuppannā. “Pubbantāparantamajjhattagatā”ti etena hetupaccayakiccavasena vuttanayaṃ dasseti.",
  "anya-e0104n0:506_0": "499. Sabyāpārasaussāhasavipākatā kusalādīhi tīhipi sādhāraṇāti asādhāraṇameva dassetuṃ",
  "anya-e0104n0:506_1": "“sāvajjakiriyahetuto”tiādi vuttaṃ. Tattha sāvajjakiriyahetutoti pāṇātipātādigārayhakiriyānimittato.",
  "anya-e0104n0:506_2": "Kilesasantāpabhāvatoti kilesapariḷāhena sadarathabhāvato. Vūpasantasabhāvāya kusalāya",
  "anya-e0104n0:506_3": "vedanāya oḷārikā. Sabyāpāratoti saīhato. Tena yathā pavattamānāyassā vipākena bhavitabbaṃ,",
  "anya-e0104n0:506_4": "tathā pavattiṃ vadanto vipākuppādanayogyatamāha. Saussāhatoti sasattito, tena vipākuppādanasamatthataṃ.",
  "anya-e0104n0:506_5": "Savipākatoti vipākasabbhāvato, tena paccayantarasamavāyenassā vipākanibbattanaṃ.",
  "anya-e0104n0:506_6": "Tīhipi padehi vipākadhammataṃyeva dasseti. Kāyakammādibyāpārasabbhāvato vā sabyāpārato,",
  "anya-e0104n0:506_7": "javanussāhavasena saussāhato, vipākuppādanasamatthatāvasena savipākatoti evamettha",
  "anya-e0104n0:506_8": "attho veditabbo. Vipākaṃ anuppādentīpi kiriyā kusalā viya sabyāpārā, saussāhā eva",
  "anya-e0104n0:506_9": "ca hotīti tadubhayaṃ anāmasitvā kiriyābyākatavāre “savipākato” icceva vuttaṃ. Sabyābajjhatoti",
  "anya-e0104n0:506_10": "kilesadukkhena sadukkhato. Vuttavipariyāyatoti anavajjakiriyahetuto, kilesasantāpābhāvato,",
  "anya-e0104n0:506_11": "abyābajjhato ca vūpasantavuttīti evaṃ akusalāya vuttavipallāsato. Yathāyoganti yogānurūpaṃ.",
  "anya-e0104n0:506_12": "Tīsu kāraṇesu yaṃ yaṃ yassā yassā yujjati, tadanurūpanti attho. Kusalākusalavedanāhi",
  "anya-e0104n0:506_13": "vipākabyākatāya tīhipi kāraṇehi oḷārikā. Kiriyābyākatāya savipākato savipākatāvisiṭṭhasabyāpārasaussāhato",
  "anya-e0104n0:506_14": "vāti. Vuttapariyāyenāti vipākabyākatā abyāpārato, anussāhato, avipākato ca tāhi kusalākusalavedanāhi",
  "anya-e0104n0:506_15": "sukhumā. Kiriyābyākatā avipākato, avipākatāvisiṭṭhasabyāpārasaussāhato vāti evaṃ",
  "anya-e0104n0:506_16": "kusalākusalāya vuttavipallāsena. Kammavegakkhittā hi kammapaṭibimbabhūtā ca kāyakammādibyāpāravirahato",
  "anya-e0104n0:506_17": "nirussāhā vipākā. Saussāhā ca kiriyā avipākadhammā. Savipākadhammā hi sagabbhā viya oḷārikāti.",
  "anya-e0104n0:507_0": "500. Nirassādatoti assādābhāvato sukhapaṭikkhepato. Savipphāratoti saparipphandato,",
  "anya-e0104n0:507_1": "anupasantatoti attho. Abhibhavanatoti ajjhottharaṇato. Sukhāya majjhattatā natthi,",
  "anya-e0104n0:507_2": "upekkhāya sātatā. Santatādayo pana sabbattha sukhupekkhāsu labbhantīti “yathāyoga”nti",
  "anya-e0104n0:507_3": "vuttaṃ. Pākaṭatoti sukhito dukkhitoti disvāpi jānitabbattā vibhūtabhāvato. Sā adukkhamasukhā vedanā.",
  "anya-e0104n0:508": "501. Asamāpannasamāpanna-ggahaṇena cettha bhūmivasenāpi vedanānaṃ oḷārikasukhumatā vuttāti veditabbā. Itarā samāpannassa vedanā.",
  "anya-e0104n0:509_0": "Oghaniyatoti oghehi ārammaṇaṃ katvā atikkamitabbato. Tathā yoganiyato, ganthaniyato",
  "anya-e0104n0:509_1": "cāti etthāpi ganthova ganthanaṃ, tassa hitaṃ ārammaṇabhāvena sambandhanatoti ganthaniyaṃ.",
  "anya-e0104n0:509_2": "Evaṃ nīvaraṇiyaṃ, upādāniyañca veditabbaṃ. Saṃkilese niyuttā, saṃkilesaṃ vā arahantīti",
  "anya-e0104n0:509_3": "saṃkilesikā. Sā anāsavā.",
  "anya-e0104n0:510_0": "502. Tatthāti yathāvuttāya oḷārikasukhumatāya. Sambhedoti saṅkaro. “Oḷārikā, sukhumā”ti",
  "anya-e0104n0:510_1": "ca vuttānampi jātiādivasena puna sukhumoḷārikabhāvāpattidoso yathā na hoti, tathā",
  "anya-e0104n0:510_2": "pariharitabbo. Jātivasena sukhumāya vedanāya sabhāvapuggalalokiyavasena oḷārikataṃ",
  "anya-e0104n0:510_3": "pāḷivasena dassetuṃ “vuttañheta”ntiādi vuttaṃ. Evaṃ sukhādayopīti ettha akusalā vedanā",
  "anya-e0104n0:510_4": "jātivasena oḷārikā, sabhāvavasena sukhumā. Kusalajjhānasahagatā sukhā vedanā jātivasena",
  "anya-e0104n0:510_5": "oḷārikā, samāpannassa vedanāti katvā puggalavasena sukhumāti evamādinā yojetabbā.",
  "anya-e0104n0:510_6": "“Na parāmasitabbo”ti etena jātiādayo cattāro koṭṭhāsā aññamaññaṃ avomissakā eva gahetabbā.",
  "anya-e0104n0:510_7": "Evaṃ sambhedassa parihāro, na aññathāti dasseti. Yathā abyākatamukhena, evaṃ kusalākusalamukhenapi,",
  "anya-e0104n0:510_8": "yathā ca jātimukhena, evaṃ sabhāvādimukhenapi dassetabbanti imamatthaṃ “esa nayo",
  "anya-e0104n0:510_9": "sabbatthā”ti atidisati.",
  "anya-e0104n0:511_0": "Idāni jātiādikoṭṭhāsesupi mitho akusalādīnaṃ upādāyupādāya oḷārikasukhumataṃ dassetuṃ",
  "anya-e0104n0:511_1": "“apicā”tiādi āraddhaṃ. “Nissayadahanato”ti iminā dosasahagatāya pākaṭaṃ kurūrappavattiṃ",
  "anya-e0104n0:511_2": "dasseti. Niyatāti micchattaniyāmena niyatā, ānantariyabhāvappattā kappatiṭṭhanakavipākatāya",
  "anya-e0104n0:511_3": "kappaṭṭhitikā devadattādīnaṃ viya. Asaṅkhārikā sabhāvatikhiṇatāya oḷārikā. Diṭṭhisampayuttā",
  "anya-e0104n0:511_4": "mahāsāvajjatāya oḷārikā. Sāpi diṭṭhisampayuttā niyatā oḷārikā, tato kappaṭṭhitikā,",
  "anya-e0104n0:511_5": "tato asaṅkhārikāti tividhāpi heṭṭhā vuttanayattā ekajjhaṃ vuttā visuṃ visuṃyeva yojetabbā.",
  "anya-e0104n0:511_6": "Tenāha “itarā sukhumā”ti. Avisesenāti dosasahagatā, lobhasahagatāti abhedena. Akusalā",
  "anya-e0104n0:511_7": "bahuvipākā dosussannatāya oḷārikā. Tathā kusalā appavipākā. Mandadosattā akusalā",
  "anya-e0104n0:511_8": "appavipākā sukhumā. Tathā kusalā bahuvipākā.",
  "anya-e0104n0:512_0": "Oḷārikasukhumanikantivatthubhāvato kāmāvacarādīnaṃ oḷārikasukhumatā, lokuttarā pana",
  "anya-e0104n0:512_1": "ekantasukhumāva. Tatthāpi ca vibhāgaṃ parato vakkhati. Bhāvanāmayāpīti bhāvanāmayāya",
  "anya-e0104n0:512_2": "bhedanena dānasīlamayānampi bhedanaṃ nayato dassitanti veditabbaṃ. Bhāvanāya paguṇabalavakālādīsu",
  "anya-e0104n0:512_3": "kadāci ñāṇavippayuttacittenapi manasikāro hotīti vuttaṃ “bhāvanāmayāpi duhetukā”ti.",
  "anya-e0104n0:512_4": "Taṃtaṃbhūmivipākakiriyāvedanāsūti ettha “kāmāvacaravipākā oḷārikā, rūpāvacarā sukhumā”tiādinā",
  "anya-e0104n0:512_5": "yāva arahattaphalā netabbaṃ. “Kāmāvacarakiriyā oḷārikā, rūpāvacarakiriyā sukhumā”tiādinā",
  "anya-e0104n0:512_6": "kāmāvacarā ca “dānākārappavattā oḷārikā, sīlākārappavattā sukhumā”tiādinā yāva nevasaññānāsaññāyatanā",
  "anya-e0104n0:512_7": "netabbaṃ. Yathā ca jātikoṭṭhāse ayaṃ vibhāgo, evaṃ sabhāvakoṭṭhāsādīsupīti dassetuṃ",
  "anya-e0104n0:512_8": "“dukkhādī”tiādi vuttaṃ.",
  "anya-e0104n0:513_0": "Sabbo cāyaṃ vibhāgo lakkhaṇasannissito vuttoti katvā āha “okāsavasena cāpī”tiādi.",
  "anya-e0104n0:513_1": "Sukhāpīti pi-saddena adukkhamasukhaṃ sampiṇḍeti. Sabbatthāti sabbāsu bhūmīsu. Yathānurūpanti",
  "anya-e0104n0:513_2": "yā yā vedanā yattha yattha labbhati, tadanurūpaṃ. Vatthuvasenāti yaṃ vatthuṃ ārabbha",
  "anya-e0104n0:513_3": "vedanā pavattati, tassa vasenāpi. Hīnavatthukāti hīnaṃ vatthuṃ ārammaṇaṃ katvā kaṅgubhattaṃ",
  "anya-e0104n0:513_4": "bhuñjantassa vedanā hīnavatthukatāya oḷārikā. Sālimaṃsodanaṃ bhuñjantassa paṇītavatthukatāya sukhumāti.",
  "anya-e0104n0:514_0": "503. Ādinā nayenāti sabbaṃ pāḷigatiṃ āmasati. Jātiādivasena asamānakoṭṭhāsatā visabhāgatā.",
  "anya-e0104n0:514_1": "Dukkhavipākatādivasena asadisakiccatā asaṃsaṭṭhatā, na asampayogo. Yadi siyā, dūravipariyāyena",
  "anya-e0104n0:514_2": "santikaṃ hotīti saṃsaṭṭhatā santikatā āpajjati, na ca vedanāya vedanāsampayogo atthi.",
  "anya-e0104n0:514_3": "Santikapadavaṇṇanāya ca “sabhāgato ca sarikkhato cā”ti vakkhatīti vuttanayeneva attho",
  "anya-e0104n0:514_4": "veditabbo. Asadisasabhāvatā asarikkhatā. Sabbavāresūti oḷārikasukhumabhede vuttanayānusārena",
  "anya-e0104n0:514_5": "vattabbesu sabbesu vāresu. Jātiādivasena samānakoṭṭhāsatā sabhāgatā, dukkhavipākatādivasena",
  "anya-e0104n0:514_6": "pana sadisasabhāvatā sarikkhatā. Tenāha “akusalā pana…pe… santike”ti.",
  "anya-e0104n0:515": "Iti vedanākkhandhassa atītādivibhāge vitthārakathāmukhavaṇṇanā.",
  "anya-e0104n0:516": "Kamādivinicchayakathāvaṇṇanā",
  "anya-e0104n0:517_0": "504. Etanti evaṃ atītādivibhāge vitthārakathāmukhaṃ. Ñāṇabhedatthanti nānappakāraṃ",
  "anya-e0104n0:517_1": "ñāṇappabhedatthaṃ. Kamatoti desanākkamato, yena kāraṇenāyaṃ desanākkamo kato, tatoti",
  "anya-e0104n0:517_2": "attho. Visesatoti bhedato, khandhupādānakkhandhavibhāgatoti attho. Anūnādhikatoti",
  "anya-e0104n0:517_3": "pañcabhāvato. Upamātoti upamāhi upametabbato. Daṭṭhabbato dvidhāti dvīhi ākārehi",
  "anya-e0104n0:517_4": "ñāṇena passitabbato. Passantassatthasiddhitoti yathā passantassa yathādhippetatthanipphattito.",
  "anya-e0104n0:517_5": "Vibhāvināti paññavatā.",
  "anya-e0104n0:518_0": "Uppattikkamoti yathāpaccayaṃ uppajjantānaṃ uppajjanapaṭipāṭi. “Dassanenapahātabbā”tiādinā",
  "anya-e0104n0:518_1": "paṭhamaṃ pahātabbā paṭhamaṃ vuttā, dutiyaṃ pahātabbā dutiyaṃ vuttāti ayaṃ pahānakkamo.",
  "anya-e0104n0:518_2": "Sīlavisuddhiṃ paṭipajja cittavisuddhi paṭipajjitabbā, tathā tato parāpīti āha “sīlavisuddhi…pe…",
  "anya-e0104n0:518_3": "paṭipattikkamo”ti, anupubbapaṇītā bhūmiyo anupubbena vavatthitāti ayaṃ bhūmikkamo.",
  "anya-e0104n0:518_4": "“Cattāro satipaṭṭhānā”tiādiko ekakkhaṇepi satipaṭṭhānādisambhavato desanākkamo ca.",
  "anya-e0104n0:518_5": "Dānakathādayo anupubbukkaṃsato kathitā, uppattiādivavatthānābhāvato pana dānādīnaṃ",
  "anya-e0104n0:518_6": "idha desanākkamavacanaṃ. Uppattiādivavatthānahetukatāya hi “paṭhamaṃ kalalaṃ hotī”tiādikā",
  "anya-e0104n0:518_7": "desanāpi samānā uppattiādikamabhāveneva vuttā. Yathāvuttavavatthānābhāvena pana anekesaṃ",
  "anya-e0104n0:518_8": "vacanānaṃ sahapavattiyā asambhavato yena kenaci pubbāpariyena desetabbatāya tena",
  "anya-e0104n0:518_9": "tena adhippāyena desanāmattasseva kamo desanākkamo daṭṭhabbo. Pubbāpariyavavatthānenāti",
  "anya-e0104n0:518_10": "paṭhamaṃ rūpakkhandho, tato vedanākkhandhoti evaṃ pubbāpariyavavatthānena anuppattito.",
  "anya-e0104n0:518_11": "Appahātabbatoti khandhesu ekaccānaṃ pahātabbatāva natthi, kuto pahānakkamo. Sati",
  "anya-e0104n0:518_12": "hi sabbesaṃ pahātabbatāya pahānakkamena nesaṃ desanā siyā. Appaṭipajjanīyatoti sammāpaṭipattivasena",
  "anya-e0104n0:518_13": "na paṭipajjitabbato. “Catubhūmipariyāpannattā”ti iminā vedanādīnaṃ aniyatabhūmikataṃ",
  "anya-e0104n0:518_14": "dasseti. Niyatabhūmikānañhi bhūmikkamo sambhaveyya.",
  "anya-e0104n0:519_0": "Abhedenāti rūpādīnaṃ bhedaṃ vibhāgaṃ akatvā ekajjhaṃ piṇḍaggahaṇena. Attagāhapatitanti",
  "anya-e0104n0:519_1": "attagāhasaṅkhāte diṭṭhoghe nipatitaṃ. Samūhaghanavinibbhogadassanenāti rūpato arūpaṃ",
  "anya-e0104n0:519_2": "vivecento rūpārūpasamūhe ghanavinibbhujjanadassanena. Cakkhuādīnampi visayabhūtanti",
  "anya-e0104n0:519_3": "ekadesena samudāyabhūtaṃ rūpakkhandhaṃ vadati. Yā ettha iṭṭhaṃ, aniṭṭhañca rūpaṃ",
  "anya-e0104n0:519_4": "saṃvedeti, ayaṃ vedanākkhandhoti iṭṭhāniṭṭharūpasaṃvedanikaṃ vedanaṃ desesīti sambandho.",
  "anya-e0104n0:519_5": "Evaṃ sabbattha. Iṭṭhamajjhattaaniṭṭhamajjhattānampi iṭṭhāniṭṭhasabhāvattā iṭṭhāniṭṭhaggahaṇeneva",
  "anya-e0104n0:519_6": "gahaṇaṃ daṭṭhabbaṃ. Evanti yathāvuttanayena. Saññāya gahitākāre visaye abhisaṅkhārappavattīti",
  "anya-e0104n0:519_7": "āha “saññāvasena abhisaṅkhārake”ti. Yathā viññāṇassa sampayuttadhammānaṃ nissayabhāvo",
  "anya-e0104n0:519_8": "pākaṭo, na tathā vedanādīnanti āha “vedanādīnaṃ nissaya”nti. “Manopubbaṅgamā dhammā,",
  "anya-e0104n0:519_9": "cittānuparivattino dhammā, chadvārādhipati rājā”ti vacanato viññāṇaṃ adhipati.",
  "anya-e0104n0:520": "505. Rūpakkhandhe “sāsavaṃ upādāniya”nti vacanaṃ anāsavānaṃ dhammānaṃ sabbhāvato rūpakkhandhassa taṃsabhāvatānivattanatthaṃ, na anāsavarūpanivattanatthaṃ.",
  "anya-e0104n0:521": "Anāsavāva khandhesu vuttāti ettha aṭṭhānappayutto eva-saddo, anāsavā khandhesveva vuttāti attho. Idha pana visuddhimagge sabbepete khandhāpi upādānakkhandhāpi.",
  "anya-e0104n0:522_0": "506. Sabbasaṅkhatānaṃ sabhāgena ekajjhaṃ saṅgaho sabbasaṅkhatasabhāgekasaṅgaho. Sabhāgasabhāvena",
  "anya-e0104n0:522_1": "hi saṅgayhamānā sabbasaṅkhatā pañcakkhandhā honti. Tattha ruppanādisāmaññena samānakoṭṭhāsā",
  "anya-e0104n0:522_2": "sabhāgāti veditabbā. Tesu saṅkhatābhisaṅkharaṇakiccaṃ āyūhanarasāya cetanāya balavanti",
  "anya-e0104n0:522_3": "sā “saṅkhārakkhandho”ti vuttā. Aññe ca ruppanādivisesalakkhaṇarahitā phassādayo saṅkhatābhisaṅkharaṇasāmaññenāti",
  "anya-e0104n0:522_4": "daṭṭhabbā, phusanādayo pana sabhāvā visuṃ khandhasaddavacanīyā na hontīti dhammasabhāvaññunā",
  "anya-e0104n0:522_5": "tathāgatena phassakkhandhādayo na vuttāti veditabbā. “Ye hi keci, bhikkhave, samaṇā",
  "anya-e0104n0:522_6": "vā brāhmaṇā vā sassatavādā sassataṃ attānañca lokañca paññapenti, sabbe te ime eva",
  "anya-e0104n0:522_7": "pañcupādānakkhandhe nissāya paṭicca, etesaṃ vā aññatara”nti evamādisuttānañca vasena",
  "anya-e0104n0:522_8": "attattaniyagāhassa etapparamatā daṭṭhabbā. Etena ca vakkhamānasuttavasena ca khandhe",
  "anya-e0104n0:522_9": "eva nissāya parittārammaṇādivasena na vattabbā ca diṭṭhi uppajjati khandhanibbānavajjassa",
  "anya-e0104n0:522_10": "sabhāvadhammassa abhāvatoti vuttaṃ hoti. Rūpanti ruppanasabhāvaṃ dhammajātamāha.",
  "anya-e0104n0:522_11": "Vedanantiādīsupi eseva nayo. “Sīlakkhandho samādhikkhandho”tiādi vacanato aññesañca",
  "anya-e0104n0:522_12": "khandhasaddavacanīyānaṃ sīlakkhandhādīnaṃ sabbhāvato na pañcevāti codanaṃ nivattetumāha",
  "anya-e0104n0:522_13": "“aññesaṃ tadavarodhato”ti.",
  "anya-e0104n0:523_0": "507. Pavattiṭṭhānabhūtaṃ vasanaṭṭhānaṃ viya hotīti vuttaṃ “nivāsaṭṭhānato”ti. Dukkhadukkhavipariṇāmadukkhasaṅkhāradukkhatāvasena",
  "anya-e0104n0:523_1": "vedanāya ābādhakattaṃ daṭṭhabbaṃ. Rāgādisampayuttassa vipariṇāmādidukkhassa itthipurisādiākāragāhikā",
  "anya-e0104n0:523_2": "taṃtaṃsaṅkappamūlabhūtā saññā samuṭṭhānaṃ. Pittādi viya rogassa āsannakāraṇaṃ samuṭṭhānaṃ.",
  "anya-e0104n0:523_3": "Utubhojanavisamatāvisamaparihārādi viya mūlakāraṇaṃ nidānaṃ. Cittassa aṅgabhūtā cetasikāti",
  "anya-e0104n0:523_4": "viññāṇaṃ gilānūpamaṃ vuttaṃ. Kuṭṭharogavato siniyhanaṃ tassa bhiyyobhāvāya viya bālassa",
  "anya-e0104n0:523_5": "puññābhisaṅkhārādivasena pavatti vedanādukkhāvahā asappāyasevanasadisī. Vedanattāyāti",
  "anya-e0104n0:523_6": "vedanāsabhāvatthaṃ, vedanattalābhāyāti attho. Kāraṇaṭṭhānatāya, bhojanādhāratāya",
  "anya-e0104n0:523_7": "ca cārakūpamaṃ, bhājanūpamañca rūpaṃ. Subhasaññādivasena vedanākāraṇassa hetubhāvato,",
  "anya-e0104n0:523_8": "vedanābhojanassa chādāpanato ca aparādhūpamā, byañjanūpamā ca saññā. Vedanāhetuto",
  "anya-e0104n0:523_9": "kāraṇakārakūpamo, parivesakūpamo ca saṅkhārakkhandho. Bhattakāro eva yebhuyyena parivisatīti",
  "anya-e0104n0:523_10": "parivesakaggahaṇaṃ. Vedanāya vibādhitabbato, anuggahetabbato ca aparādhikūpamaṃ,",
  "anya-e0104n0:523_11": "bhuñjakūpamañca viññāṇaṃ vuttaṃ.",
  "anya-e0104n0:524_0": "508. “Pañca vadhakā paccatthikā ukkhittāsikāti kho, bhikkhave, pañcannetaṃ upādānakkhandhānaṃ",
  "anya-e0104n0:524_1": "adhivacana”nti āsīvisūpame vadhakāti vuttā, “bhāroti kho, bhikkhave, pañcannetaṃ",
  "anya-e0104n0:524_2": "upādānakkhandhānaṃ adhivacana”nti bhārasutte bhārāti, “atītampāhaṃ addhānaṃ evameva",
  "anya-e0104n0:524_3": "rūpena khajjiṃ, seyyathāpi etarahi paccuppannena rūpena khajjāmi. Ahañceva kho pana",
  "anya-e0104n0:524_4": "anāgataṃ rūpaṃ abhinandeyyaṃ, anāgatampāhaṃ addhānaṃ evameva rūpena khajjeyyaṃ, seyyathāpi…pe…",
  "anya-e0104n0:524_5": "khajjāmī”tiādinā khajjanīyapariyāye khādakāti, “so aniccaṃ rūpaṃ ‘aniccaṃ rūpa’nti",
  "anya-e0104n0:524_6": "yathābhūtaṃ nappajānātī”tiādinā yamakasutte aniccādikāti. Yadipi “idha pana sabbepete",
  "anya-e0104n0:524_7": "ekajjhaṃ katvā khandhāti adhippetā”ti vuttaṃ, bāhullena pana upādānakkhandhānaṃ tadantogadhānaṃ",
  "anya-e0104n0:524_8": "daṭṭhabbatā veditabbā. Vipassanāya bhūmivicāro hesoti.",
  "anya-e0104n0:525_0": "Pheṇapiṇḍo viyātiādīsu rūpādīnaṃ evaṃ pheṇapiṇḍādisadisatā daṭṭhabbā, yathā pheṇapiṇḍo",
  "anya-e0104n0:525_1": "nissāro paridubbalo agayhupago; gahitopi kiñci atthaṃ na sādheti, chiddāvachiddo",
  "anya-e0104n0:525_2": "anekasandhisaṅghaṭito bahūnaṃ pāṇakānaṃ āvāso anupubbūpacito sabbāvatthanipātī avassaṃbhedī,",
  "anya-e0104n0:525_3": "evaṃ rūpampi niccasārādivirahato nissāraṃ pheggu viya, sukhabhañjanīyato dubbalaṃ,",
  "anya-e0104n0:525_4": "niccanti vā dhuvanti vā ahanti vā mamanti vā na gahetabbaṃ, gahitampi tathā na hoti,",
  "anya-e0104n0:525_5": "bahuchiddaṃ asītisatasandhisaṅghaṭitaṃ anekakimikulāvāsaṃ kalalādivasena anupubbūpacitaṃ",
  "anya-e0104n0:525_6": "kalalakālato paṭṭhāya sabbāsupi avatthāsu vinassati, avassameva ca bhijjati. Aṭṭhakathāyaṃ",
  "anya-e0104n0:525_7": "pana parimaddanāsahanameva upamūpameyyasambandho vutto.",
  "anya-e0104n0:526_0": "Yathā pubbuḷo nissāro paridubbalo agayhupago, gahitopi na kiñci atthaṃ sādheti, na",
  "anya-e0104n0:526_1": "ciraṭṭhitiko, tathā vedanāpi. Yathā ca pubbuḷo, udakatalaṃ, udakabinduṃ, udakajallikaṃ",
  "anya-e0104n0:526_2": "saṅkaḍḍhitvā puṭaṃ katvā gahaṇavātañcāti cattāri kāraṇāni paṭicca jāyati, evaṃ vedanāpi",
  "anya-e0104n0:526_3": "vatthuṃ, ārammaṇaṃ, kilesajallaṃ, phassasaṅghaṭṭanañcāti cattāri kāraṇāni paṭicca",
  "anya-e0104n0:526_4": "uppajjati. Yathā hi udakatale bindunipātajanito vāto udakajallikasaṅkhātaṃ udakalasikaṃ",
  "anya-e0104n0:526_5": "saṅkaḍḍhitvā puṭaṃ katvā pubbuḷaṃ nāma karoti, evaṃ vatthumhi ārammaṇāpāthagamanajanito",
  "anya-e0104n0:526_6": "phasso anupacchinnaṃ kilesajallaṃ sahakārīpaccayabhāvena saṅkaḍḍhitvā vedanaṃ nāma",
  "anya-e0104n0:526_7": "karoti. Idañca kilesehi mūlakāraṇabhūtehi, ārammaṇassādanabhūtehi ca nibbattaṃ vaṭṭagataṃ",
  "anya-e0104n0:526_8": "vedanaṃ sandhāya vuttaṃ. Ukkaṭṭhaparicchedena vā cattāro paccayā vuttā, ūnehipi pana",
  "anya-e0104n0:526_9": "uppajjateva. Idha muhuttaramaṇīyatā upamopameyyasambandho vutto.",
  "anya-e0104n0:527_0": "Yathā pana marīcikā asārā agayhupagā. Na hi taṃ gahetvā pātuṃ vā nhāyituṃ vā bhājanaṃ",
  "anya-e0104n0:527_1": "vā pūretuṃ sakkā, evaṃ saññāpi asārā agayhupagā. Yathā ca marīcikā vipphandamānā",
  "anya-e0104n0:527_2": "sañjātūmivegā viya khāyantī mahājanaṃ vippalambeti, evaṃ saññāpi “nīlaṃ pītaṃ dīghaṃ",
  "anya-e0104n0:527_3": "rassa”ntiādinā ārammaṇe pavattamānā sabhāvamatte aṭṭhatvā “subhaṃ sukhaṃ nicca”ntiādimicchāgāhassa",
  "anya-e0104n0:527_4": "kāraṇabhāvena lokaṃ vippalambeti.",
  "anya-e0104n0:528_0": "Yathā kadalikkhandho asāro agayhupago. Na hi taṃ gahetvā gopānasīādīnaṃ atthāya upanetuṃ",
  "anya-e0104n0:528_1": "sakkā, upanītampi tathā na hoti, bahuvaṭṭisamodhāno ca hoti, evaṃ saṅkhārakkhandhopi",
  "anya-e0104n0:528_2": "asāro agayhupago. Na hi taṃ niccādivasena gahetuṃ sakkā, gahitampi tathā na hoti,",
  "anya-e0104n0:528_3": "bahudhammasamodhāno ca. Aññadeva hi phassassa lakkhaṇaṃ, aññaṃ cetanādīnaṃ, te pana",
  "anya-e0104n0:528_4": "sabbe samodhānetvā saṅkhārakkhandhoti vuccati.",
  "anya-e0104n0:529_0": "Yathā ca māyā asārā agayhupagā. Na hi taṃ gahetvā kiñci atthaṃ kiccaṃ sādhetuṃ sakkā,",
  "anya-e0104n0:529_1": "ittarā lahupaccupaṭṭhānā amaṇiādimeva maṇiādirūpena dassentī mahājanaṃ vañceti, evaṃ",
  "anya-e0104n0:529_2": "viññāṇampi asāraṃ ittaraṃ lahupaccupaṭṭhānaṃ, teneva cittena āgacchantaṃ viya, gacchantaṃ",
  "anya-e0104n0:529_3": "viya, ṭhitaṃ viya, nisinnaṃ viya ca katvā gāhāpeti, aññadeva cittaṃ āgamane, aññaṃ",
  "anya-e0104n0:529_4": "gamanādīsūti. Evaṃ viññāṇaṃ māyāsadisaṃ.",
  "anya-e0104n0:530_0": "Pañcapi upādānakkhandhā asubhādisabhāvā eva saṃkilesāsucivatthubhāvāditoti asubhādito",
  "anya-e0104n0:530_1": "daṭṭhabbā eva, tathāpi katthaci koci viseso sukhaggahaṇīyo hotīti āha “visesato cā”tiādi.",
  "anya-e0104n0:530_2": "Tattha cattāro satipaṭṭhānā catuvipallāsappahānakarāti tesaṃ gocarabhāvena rūpakkhandhādīsu",
  "anya-e0104n0:530_3": "asubhādibhāvena daṭṭhabbatā vuttā.",
  "anya-e0104n0:531": "509. Khandhehi na vihaññati parividitasabhāvattā. Vipassakopi tesaṃ vipattiyaṃ na dukkhamāpajjati, khīṇāsavesu pana vattabbameva natthi. Te hi āyatimpi khandhehi na bādhīyantīti.",
  "anya-e0104n0:532_0": "Kabaḷīkārāhāraṃ parijānātīti “āhārasamudayā rūpasamudayo”ti vacanato ajjhattikarūpe",
  "anya-e0104n0:532_1": "chandarāgaṃ pajahanto tassa samudayabhūte kabaḷīkārāhārepi chandarāgaṃ pajahatīti",
  "anya-e0104n0:532_2": "attho. Ayaṃ pahānapariññā. Ajjhattikarūpaṃ pana pariggaṇhanto tassa paccayabhūtaṃ",
  "anya-e0104n0:532_3": "kabaḷīkārāhāraṃ pariggaṇhātīti ñātapariññā. Tassa ca udayabbayānupassī hotīti tīraṇapariññā",
  "anya-e0104n0:532_4": "ca yojetabbā. Evaṃ pariññattaye sijjhante ime vipallāsādayo vidhamīyanti evāti āha",
  "anya-e0104n0:532_5": "“asubhe subhanti vipallāsaṃ pajahatī”tiādi. Tattha kāmarāgabhūtaṃ abhijjhaṃ sandhāyāha",
  "anya-e0104n0:532_6": "“abhijjhākāyagantha”nti. Asubhānupassanāya hi kāmarāgappahānaṃ hoti, kāmarāgamukhena",
  "anya-e0104n0:532_7": "vā sabbalobhappahānaṃ vadati. Na upādiyati na gaṇhati na uppādeti.",
  "anya-e0104n0:533_0": "“Phassapaccayā vedanā”ti vuttattā “vedanāya chandarāgaṃ pajahanto tassā paccayabhūte",
  "anya-e0104n0:533_1": "phassāhārepi chandarāgaṃ pajahatī”tiādinā āhāraparijānane vuttanayena phassaparijānanaṃ",
  "anya-e0104n0:533_2": "yojetabbaṃ. Vedanāya dukkhato dassanena tattha sukhanti vipallāsaṃ pajahati. Sukhatthameva",
  "anya-e0104n0:533_3": "bhavapatthanā hotīti vedanāya taṇhaṃ pajahanto bhavoghaṃ uttarati. Tato eva bhavayogena",
  "anya-e0104n0:533_4": "visaṃyujjati. Bhavāsavena ca anāsavo hoti, sabbavedanaṃ dukkhato passanto attano",
  "anya-e0104n0:533_5": "parena apubbaṃ dukkhaṃ uppāditaṃ, sukhaṃ vā vināsitaṃ na cinteti, tato “anatthaṃ",
  "anya-e0104n0:533_6": "me acarī”tiādi āghātavatthuppahānato byāpādakāyaganthaṃ bhindati. “Sukhabahule sugatibhave",
  "anya-e0104n0:533_7": "suddhī”ti aggahetvā gosīlagovatādīhi suddhiṃ parāmasanto sukhapatthanāvaseneva parāmasatīti",
  "anya-e0104n0:533_8": "vedanāya taṇhaṃ pajahantopi sīlabbatupādānaṃ na upādiyati.",
  "anya-e0104n0:534_0": "Manosañcetanā saṅkhārakkhandho, saññā pana taṃsampayuttāti saññāsaṅkhāre anattato",
  "anya-e0104n0:534_1": "passanto manosañcetanāya chandarāgaṃ pajahati, tañca pariggaṇhāti, tīreti cāti “saññaṃ",
  "anya-e0104n0:534_2": "saṅkhāre…pe… parijānātī”ti vuttaṃ. Saññāsaṅkhāre anattāti passanto attadiṭṭhimūlakattā",
  "anya-e0104n0:534_3": "sabbadiṭṭhīnaṃ attadiṭṭhiṃ viya sabbadiṭṭhiyopi vidhamatīti dassento “diṭṭhoghaṃ",
  "anya-e0104n0:534_4": "uttarati…pe… attavādupādānaṃ na upādiyatī”ti āha.",
  "anya-e0104n0:535_0": "Viññāṇaṃ aniccato passanto aniccānupassanāmukhena tissopi anupassanā ussukkanto tīhipi",
  "anya-e0104n0:535_1": "pariññāhi viññāṇāhāraṃ parijānāti. Visesato panettha anicce niccanti vipallāsaṃ pajahati.",
  "anya-e0104n0:535_2": "Tattha niccaggāhabāhullato avijjāya viññāṇe ghanagahaṇaṃ hotīti ghanavinibbhogaṃ",
  "anya-e0104n0:535_3": "katvā taṃ aniccato passanto avijjoghaṃ uttarati. Tato eva avijjāyogena visaṃyutto",
  "anya-e0104n0:535_4": "avijjāsavena anāsavo ca hoti. Mohabaleneva sīlabbataparāmasanaṃ hotīti taṃ pajahanto",
  "anya-e0104n0:535_5": "“sīlabbataparāmāsakāyaganthaṃ bhindati.",
  "anya-e0104n0:536_0": "“Yañca kho idaṃ, bhikkhave, vuccati cittaṃ itipi, mano itipi, viññāṇaṃ itipi, tatrāssutavā",
  "anya-e0104n0:536_1": "puthujjano nālaṃ nibbindituṃ, nālaṃ virajjituṃ, nālaṃ vimuccituṃ. Taṃ kissa hetu?",
  "anya-e0104n0:536_2": "Dīgharattaṃ hetaṃ, bhikkhave, assutavato puthujjanassa ajjhositaṃ mamāyitaṃ parāmaṭṭhaṃ",
  "anya-e0104n0:536_3": "‘etaṃ mama, esohamasmi, eso me attā”’tiādi –",
  "anya-e0104n0:537": "Vacanato yathā viññāṇaṃ niccato passanto diṭṭhupādānaṃ upādiyati, evaṃ taṃ aniccato passanto diṭṭhupādānaṃ na upādiyatīti.",
  "anya-e0104n0:538_0": "Evaṃ mahānisaṃsanti vuttappakārena vipallāsādisakalasaṃkilesavidhamanupāyabhāvato",
  "anya-e0104n0:538_1": "evaṃ vipuludayaṃ. Vadhakādivasenāti ukkhittāsikavadhakādivasena. Passeyyāti ñāṇadassanena",
  "anya-e0104n0:538_2": "paccakkhato passeyya.",
  "anya-e0104n0:539": "Khandhaniddesavaṇṇanā niṭṭhitā.",
  "anya-e0104n0:540": "Iti cuddasamaparicchedavaṇṇanā.",
  "anya-e0104n0:541": "15. Āyatanadhātuniddesavaṇṇanā",
  "anya-e0104n0:542": "Āyatanavitthārakathāvaṇṇanā",
  "anya-e0104n0:543_0": "510. “Khandhāyatanā”tiādinā heṭṭhā uddiṭṭhāni paduddhāravasena “āyatanānī”ti vatvā",
  "anya-e0104n0:543_1": "gaṇanaparicchedenāha “dvādasāyatanānī”ti. Tattha vattabbaṃ parato sayameva vakkhati.",
  "anya-e0104n0:543_2": "Cakkhāyatanantiādi nesaṃ sarūpadassanaṃ.",
  "anya-e0104n0:544_0": "Attho nāma saddattho, bhāvattho pana lakkhaṇameva. So pana saddattho duvidho – asādhāraṇo",
  "anya-e0104n0:544_1": "sādhāraṇoti. Tattha asādhāraṇo cakkhādisaddattho, sādhāraṇo āyatanasaddattho dvādasannampi samānattā.",
  "anya-e0104n0:545_0": "Tesu asādhāraṇaṃ tāva dassento “visesato tāvā”tiādimāha. Tattha visesatoti visesatthato,",
  "anya-e0104n0:545_1": "cakkhādisaddatthatoti attho. Assādetīti cakkhati-saddo “madhuṃ cakkhati, byañjanaṃ",
  "anya-e0104n0:545_2": "cakkhatī”ti rasasāyanattho atthīti tassa vasena atthaṃ vadati. “Cakkhuṃ kho pana,",
  "anya-e0104n0:545_3": "māgaṇḍiya, rūpārāmaṃ rūparataṃ rūpasammudita”nti vacanato cakkhu rūpaṃ assādeti.",
  "anya-e0104n0:545_4": "Satipi sotādīnaṃ saddārāmatādibhāve yo “yaṃ cakkhu catunnaṃ mahābhūtānaṃ upādāya",
  "anya-e0104n0:545_5": "pasādo”tiādinā pāḷiyaṃ, “rūpābhighātārahabhūtappasādalakkhaṇa”ntiādinā aṭṭhakathāyañca",
  "anya-e0104n0:545_6": "vutto atthaviseso, tattheva niruḷhattā cakkhumhi eva cakkhusaddo pavattati gavādīsu",
  "anya-e0104n0:545_7": "gosaddādi viyāti daṭṭhabbaṃ.",
  "anya-e0104n0:546_0": "Vibhāveti cāti saddalakkhaṇasiddhassa cakkhati-saddassa vasena atthaṃ vadati. Cakkhatīti",
  "anya-e0104n0:546_1": "hi ācikkhati, abhibyattaṃ vadatīti attho. Nettassa ca vadantassa viya samavisamavibhāvanameva",
  "anya-e0104n0:546_2": "ācikkhananti katvā āha “vibhāveti cāti attho”ti, anekatthattā vā dhātūnaṃ vibhāvanatthatā",
  "anya-e0104n0:546_3": "ca cakkhati-saddassa daṭṭhabbā. Rattaduṭṭhādikālesu kakaṇṭakarūpaṃ viya, uddarūpaṃ",
  "anya-e0104n0:546_4": "viya ca vaṇṇavikāraṃ āpajjamānaṃ rūpaṃ hadayaṅgatabhāvaṃ rūpayati rūpamiva pakāsaṃ",
  "anya-e0104n0:546_5": "karoti, saviggahamiva katvā dassetīti attho. Vitthāraṇaṃ vā rūpasaddassa attho, vitthāraṇañca",
  "anya-e0104n0:546_6": "pakāsanamevāti āha “pakāsetīti attho”ti. Anekatthattā vā dhātūnaṃ pakāsanattho eva",
  "anya-e0104n0:546_7": "rūpasaddo daṭṭhabbo. Vaṇṇavācakassa rūpasaddassa rūpayatīti nibbacanaṃ, rūpakkhandhavācakassa",
  "anya-e0104n0:546_8": "ruppatīti ayaṃ viseso. Udāharīyatīti vuccatīti atthe vacanasaddo eva gahito siyā,",
  "anya-e0104n0:546_9": "na ca vacanasaddo evettha saddo, atha kho sabbopi sotaviññeyyoti. Sappatīti sakehi",
  "anya-e0104n0:546_10": "paccayehi sappīyati, sotaviññeyyabhāvaṃ gamīyatīti attho.",
  "anya-e0104n0:547_0": "Sūcayatīti attano vatthuṃ apākaṭaṃ gandhavasena “idaṃ sugandhaṃ, duggandha”nti pakāseti,",
  "anya-e0104n0:547_1": "paṭicchannaṃ vā pupphādivatthuṃ “ettha pupphamatthi, campakādiphalamatthi, ambādī”ti",
  "anya-e0104n0:547_2": "pesuññaṃ karontaṃ viya hotīti attho. Rasaggahaṇamūlakattā ajjhoharaṇassa jīvitahetumhi",
  "anya-e0104n0:547_3": "āhārarase ninnatāya jīvitaṃ avhayatīti jivhā niruttilakkhaṇena. Kucchitānaṃ sāsavadhammānaṃ",
  "anya-e0104n0:547_4": "āyoti visesena kāyo vutto anuttariyahetubhāvaṃ anāgacchantesu kāmarāganidānakammajanitesu,",
  "anya-e0104n0:547_5": "kāmarāgassa ca visesapaccayesu ghānajivhākāyesu kāyassa visesatarasāsavapaccayattā.",
  "anya-e0104n0:547_6": "Tena hi phoṭṭhabbasukhaṃ assādentā sattā methunampi sevanti. Uppattidesoti uppattiṭṭhānanti",
  "anya-e0104n0:547_7": "attho, kāyindriyavatthukā vā cattāro khandhā balavakāmāsavādihetubhāvato visesena",
  "anya-e0104n0:547_8": "sāsavāti vuttāti tesaṃ uppattiṭṭhānanti attho.",
  "anya-e0104n0:548_0": "Munātīti nāḷiyā minamāno viya, mahātulāya dhārayamāno viya ca ārammaṇaṃ vijānātīti",
  "anya-e0104n0:548_1": "attho. Manate iti vā mano, taṃ taṃ ārammaṇaṃ paricchedavasena jānātīti vuttaṃ hoti.",
  "anya-e0104n0:548_2": "Attano lakkhaṇaṃ dhārentīti ye visesalakkhaṇena āyatanasaddaparā vattabbā, te cakkhādayo",
  "anya-e0104n0:548_3": "tathā vuttāti tato aññe manogocarabhūtā dhammā sāmaññalakkhaṇeneva ekāyatanabhāvaṃ",
  "anya-e0104n0:548_4": "upanetvā vuttā. Yathā hi oḷārikavatthārammaṇamananasaṅkhātehi visayavisayībhāvehi",
  "anya-e0104n0:548_5": "purimāni pākaṭāni, tathā apākaṭā ca aññe manogocarā na attano sabhāvaṃ na dhārentīti",
  "anya-e0104n0:548_6": "imassa atthassa dīpanattho dhammasaddo. Dhārīyanti sāmaññarūpena avadhārīyantīti",
  "anya-e0104n0:548_7": "vā dhammā. Yathā hi rūpādayo cakkhuviññāṇādīhi asādhāraṇato eva yathāsakaṃ sabhāvato",
  "anya-e0104n0:548_8": "viññāyanti, na evamete, ete pana anekadhammabhāvato, sādhāraṇato, sabhāvasāmaññatopi",
  "anya-e0104n0:548_9": "manasā viññāyantīti.",
  "anya-e0104n0:549_0": "511. Sena senāti sakena sakena. Uṭṭhahantīti uṭṭhānaṃ karonti. Vāyamantīti ussahanti,",
  "anya-e0104n0:549_1": "attano kiccaṃ karonticceva attho. Imasmiṃ ca atthe āyatanti etthāti āyatanānīti adhikaraṇattho",
  "anya-e0104n0:549_2": "āyatanasaddo, dutiyatatiyesu kattuattho. Te cāti cittacetasike dhamme. Te hi taṃtaṃdvārārammaṇesu",
  "anya-e0104n0:549_3": "ayanti gacchanti pavattantīti āyā. Vitthārentīti pubbe anuppannattā līnāni apākaṭāni",
  "anya-e0104n0:549_4": "pubbantato uddhaṃ pattharenti pākaṭāni karonti, uppādentīti attho. Idañca saṃsāradukkhaṃ.",
  "anya-e0104n0:549_5": "Na nivattatīti anuppādanirodhavasena na nirujjhati. Āyatanaṃ āyatananti āmeḍitavacanaṃ",
  "anya-e0104n0:549_6": "assā samaññāya cakkhādīsu niruḷhabhāvadassanatthaṃ.",
  "anya-e0104n0:550": "512. Evaṃ avayavabhedavasena āyatanasaddassa atthaṃ vatvā idāni tattha pariyāyatopi dassetuṃ “apicā”tiādi āraddhaṃ. Sādhuphalabharitatāya, aparissayatāya ca manoramme.",
  "anya-e0104n0:551_0": "Tattha nivasantīti nivasantā viya honti. Tenāha “tadāyattavuttitāyā”ti. Yattha suvaṇṇaratanādīni",
  "anya-e0104n0:551_1": "nivutthāni viya ākiṇṇāni tiṭṭhanti, so padeso tesaṃ ākaro, evaṃ cittacetasikā cakkhādīsūti",
  "anya-e0104n0:551_2": "te tesaṃ ākaroti dassento āha “cakkhādīsu ca…pe… ākaro”ti. Tannissitattāti ettha",
  "anya-e0104n0:551_3": "mano manoviññāṇādīnaṃ cittacetasikānaṃ nissayapaccayo na hotīti tassa tesaṃ dvārabhāvo",
  "anya-e0104n0:551_4": "nissayabhāvoti daṭṭhabbo. Ahutvā eva paccayasāmaggivasena uppajjantāpi cittacetasikā",
  "anya-e0104n0:551_5": "aneke ekajjhaṃ tattha labbhamānā samosaṭā viya hontīti vuttaṃ “vatthudvārārammaṇavasena",
  "anya-e0104n0:551_6": "samosaraṇato”ti. Na hi dhammānaṃ anāgataddhe vijjamānatālesopi atthi. Tenāha “puñjo",
  "anya-e0104n0:551_7": "natthi anāgate”ti. Tattheva uppattitoti tesu cakkhādīsu eva uppattito. Uppattiyā",
  "anya-e0104n0:551_8": "paccayabhūte cakkhādike uppattiṭṭhānaṃ viya katvā upacāravasena vuttaṃ. Na hi arūpadhammānaṃ",
  "anya-e0104n0:551_9": "nippariyāyato uppattideso nāma atthi. Yadaggena vā te tesaṃ nissayārammaṇabhūtā,",
  "anya-e0104n0:551_10": "tadaggena sañjātideso. Na hi paccayabhāvamantarena rūpadhammānampi ādhārādheyyabhāvo",
  "anya-e0104n0:551_11": "atthi. Tenāha “nissayārammaṇabhāvenā”ti. Byatirekapadhānatāya kāraṇalakkhaṇassa “tesaṃ",
  "anya-e0104n0:551_12": "abhāve abhāvato” iccevāha, na “bhāve bhāvato”ti.",
  "anya-e0104n0:552_0": "Yathāvuttenatthenāti “cakkhatī”tiādinā, “āyatanato āyānaṃ tananato”tiādinā, “nivāsaṭṭhāna”ntiādinā",
  "anya-e0104n0:552_1": "ca vuttappakārena atthena. Dhammāyatanapariyāpannānaṃ dhammānaṃ bahubhāvato yebhuyyena",
  "anya-e0104n0:552_2": "ca te bahū eva hutvā kiccakarāti “dhammā ca te āyatanañcā”ti bahuvacananiddeso.",
  "anya-e0104n0:553": "513. Tathā tathā lakkhitabbato lakkhīyati etenāti vā lakkhaṇaṃ, sabhāvo.",
  "anya-e0104n0:554_0": "Tāvabhāvatoti tattakato, tena anūnādhikabhāvaṃ dasseti. Tattha dvādasāyatanavinimuttassa",
  "anya-e0104n0:554_1": "kassaci dhammassa abhāvā adhikabhāvato codanā natthi, salakkhaṇadhāraṇaṃ pana sabbesaṃ",
  "anya-e0104n0:554_2": "sāmaññalakkhaṇanti ūnacodanā sambhavatīti taṃ dassento āha “cakkhādayopi hī”tiādi.",
  "anya-e0104n0:554_3": "Bhavaṅgamanasaṅkhātoti dvikkhattuṃ calitvā pavattabhavaṅgamanasaṅkhāto. Calanavasena",
  "anya-e0104n0:554_4": "bhavaṅgappavattiyā sati eva āvajjanuppatti, na aññatthāti āvajjanassāpi kāraṇabhūtanti",
  "anya-e0104n0:554_5": "katvā vuttaṃ “bhavaṅgamanasaṅkhāto…pe… uppattidvāra”nti. Asādhāraṇanti cakkhuviññāṇādīnaṃ",
  "anya-e0104n0:554_6": "asādhāraṇaṃ. Satipi asādhāraṇabhāve cakkhādīnaṃ dvārabhāvena gahitattā dhammāyatanena",
  "anya-e0104n0:554_7": "aggahaṇaṃ daṭṭhabbaṃ. Dvārārammaṇabhāvehi vā asādhāraṇataṃ sandhāya “asādhāraṇa”nti vuttaṃ.",
  "anya-e0104n0:555_0": "514. Yebhuyyasahuppattiādīhi uppattikkamādīsu ayutti yojetabbā. Yebhuyyena hi cakkhāyatanādīni",
  "anya-e0104n0:555_1": "kassaci kadāci ekato uppajjanti. Tathā hi vuttaṃ “kāmadhātuyā upapattikkhaṇe kassaci",
  "anya-e0104n0:555_2": "ekādasāyatanāni pātubhavantī”tiādi. Tasmā āyatanānaṃ uppattikkamo tāva na yujjati,",
  "anya-e0104n0:555_3": "na pahānakkamo kusalābyākatānaṃ appahātabbato, na paṭipattikkamo akusalānaṃ ekaccaabyākatānañca",
  "anya-e0104n0:555_4": "appaṭipajjanīyato, na bhūmikkamo aḍḍhekādasannaṃ āyatanānaṃ ekantakāmāvacarattā,",
  "anya-e0104n0:555_5": "itaresañca catubhūmipariyāpannattā, ekaccassa lokuttarabhāvato cāti. “Ajjhattikesu",
  "anya-e0104n0:555_6": "hī”ti etena ajjhattikabhāvena, visayībhāvena ca ajjhattikānaṃ paṭhamaṃ desetabbataṃ",
  "anya-e0104n0:555_7": "dasseti, tesupi paṭhamaṃ desetabbesu pākaṭattā paṭhamataraṃ cakkhāyatanaṃ desitanti.",
  "anya-e0104n0:556_0": "Tato ghānāyatanādīnīti ettha bahupakārattābhāvena cakkhusotehi purimataraṃ adesetabbāni,",
  "anya-e0104n0:556_1": "saha vattuṃ asakkuṇeyyattā ekena kamena desetabbānīti ghānādikkamena desitānīti adhippāyo.",
  "anya-e0104n0:556_2": "Aññathāpi hi desitesu na na sakkā codetuṃ, na ca sakkā bodhetabbāni na desetunti.",
  "anya-e0104n0:556_3": "Paccuppannārammaṇattā vā cakkhādīni paṭhamaṃ vuttāni ārammaṇato supākaṭānīti, manāyatanaṃ",
  "anya-e0104n0:556_4": "pana kiñci paccunnārammaṇaṃ…pe… kiñci yāva navattabbārammaṇanti pacchā vuttaṃ. Paccuppannārammaṇesupi",
  "anya-e0104n0:556_5": "upādārūpārammaṇāni cattāri paṭhamaṃ vuttāni, tato bhūtarūpārammaṇaṃ. Upādārūpārammaṇesupi",
  "anya-e0104n0:556_6": "dūratare dūre, sīghataraṃ sīghañca ārammaṇasampaṭicchanadīpanatthaṃ cakkhādīnaṃ desanākkamo.",
  "anya-e0104n0:556_7": "Cakkhusotadvayañhi dūragocaranti paṭhamaṃ vuttaṃ, tatrāpi cakkhu dūrataragocaranti",
  "anya-e0104n0:556_8": "sabbapaṭhamaṃ vuttaṃ. Passantopi hi dūratare nadīsotaṃ, na tassa sotapaṭighātasaddaṃ",
  "anya-e0104n0:556_9": "suṇāti. Ghānajivhāsupi ghānaṃ sīghataravuttīti paṭhamaṃ vuttaṃ purato ṭhapitamattassapi",
  "anya-e0104n0:556_10": "bhojanassa gandho gayhatīti. Yathāṭhānaṃ vā tesaṃ desanākkamo. Imasmiñhi sarīre sabbupari",
  "anya-e0104n0:556_11": "cakkhussa adhiṭṭhānaṃ, tassa adho sotassa, tassa adho ghānassa, tassa adho jivhāya,",
  "anya-e0104n0:556_12": "tathā kāyassa yebhuyyato, mano pana arūpibhāvato sabbapacchā vutto. Taṃtaṃgocarattā",
  "anya-e0104n0:556_13": "tassa tassa anantaraṃ bāhirāyatanāni vuttānīti vuttovāyamatthoti evampi imesaṃ kamo",
  "anya-e0104n0:556_14": "veditabbo. Gocaro visayo etassāti gocaravisayo, mano. Kassa pana gocaro etassa visayo?",
  "anya-e0104n0:556_15": "Cakkhādīnaṃ pañcannampi. Viññāṇuppattikāraṇavavatthānatoti cakkhuviññāṇādīnaṃ uppattikāraṇassa",
  "anya-e0104n0:556_16": "vavatthitabhāvato savibhattibhāvato. Etena cakkhādianantaraṃ rūpādivacanassa ca kāraṇamāha.",
  "anya-e0104n0:557_0": "515. Saṅgahitattāti gaṇanasaṅgahavasena saṅgahitattā. Jātivasenāti cakkhubhāvasamānatāvasena.",
  "anya-e0104n0:557_1": "Paccayabhedo kammādibhedo. Dānādipāṇātipātādibhedabhinnassa hi kusalākusalakammassa,",
  "anya-e0104n0:557_2": "tassa ca sahakārīkāraṇabhūtānaṃ abbhantarānaṃ, bāhirānañca paccayānaṃ bhedena cakkhāyatanaṃ",
  "anya-e0104n0:557_3": "bhinnaṃ visadisaṃ hotīti. Nirayādiko, apadādigatinānākaraṇañca gatibhedo gatīnaṃ,",
  "anya-e0104n0:557_4": "gatīsu vā bhedoti katvā. Hatthiassādiko, khattiyādiko ca nikāyabhedo. Taṃtaṃsattasantānabhedo",
  "anya-e0104n0:557_5": "puggalabhedo. Yā cakkhādīnaṃ vatthūnaṃ anantappabhedatā vuttā, so eva hadayavatthussa",
  "anya-e0104n0:557_6": "bhedo tādisabhedānātivattanato. Tato manāyatanassa anantappabhedatā yojetabbā. Yasmā",
  "anya-e0104n0:557_7": "jhānavirahitaṃ nāma lokuttaraṃ natthi, tasmā pañcannaṃ jhānānaṃ vasena aṭṭha lokuttaracittāni",
  "anya-e0104n0:557_8": "cattālīsaṃ hontīti tāni ekāsītiyā lokiyacittesu pakkhipitvā āha “ekavīsuttarasatappabhedañcā”ti.",
  "anya-e0104n0:557_9": "Vatthūti cakkhādivatthu. Tappabhedena viññāṇaṃ anantappabhedaṃ. Paṭipadā dukkhāpaṭipadādi.",
  "anya-e0104n0:557_10": "Ādi-saddena jhānādhipatibhūmiārammaṇādīnaṃ saṅgaho daṭṭhabbo. Nīlaṃ nīlassa sabhāgaṃ,",
  "anya-e0104n0:557_11": "aññaṃ visabhāgaṃ. Paccayo kammādi. Tatthāpi kusalasamuṭṭhānāditā, sītautusamuṭṭhānāditā",
  "anya-e0104n0:557_12": "ca bhedo veditabbo. Ādisaddena gatinikāyabhedo. Sabhāvanānattabhedatoti sukhā dukkhā",
  "anya-e0104n0:557_13": "adukkhamasukhāti evamādiko sabhāvabhedo. Cakkhusamphassajā sotasamphassajāti evamādikaṃ nānattaṃ.",
  "anya-e0104n0:558_0": "516. “Anāgamanato aniggamanato”ti saṅkhepena vuttamatthaṃ vivarituṃ “na hī”tiādi",
  "anya-e0104n0:558_1": "vuttaṃ. Pubbantāparantesu avijjamānasarūpattā udayato pubbe kutoci nāgacchanti, vayato",
  "anya-e0104n0:558_2": "ca uddhaṃ na katthaci gacchanti, vijjamānakkhaṇepi ittarakālatāya aniccā dukkhā vipariṇāmadhammā.",
  "anya-e0104n0:558_3": "Tenāha “atha kho”tiādi. Saparipphandakiriyāvasena īhanaṃ īhā, cintanavasena byāpāranaṃ",
  "anya-e0104n0:558_4": "byāpāro, tattha byāpāraṃ dassento āha “na hi cakkhurūpādīnaṃ evaṃ hotī”ti. Īhaṃ dassento",
  "anya-e0104n0:558_5": "“na ca tānī”tiādi. Ubhayampi pana īhā ca hoti byāpāro cāti uppaṭipāṭivacanaṃ. Dhammatāvāti",
  "anya-e0104n0:558_6": "sabhāvo eva, kāraṇasamatthatā vā īhābyāpārarahitānaṃ dvārādibhāvo dhammatā. Imasmiñca",
  "anya-e0104n0:558_7": "atthe “ya”nti etassa yasmāti attho. Purimasmiṃ sambhavanavisesanaṃ yaṃ-saddo. “Suñño",
  "anya-e0104n0:558_8": "gāmoti kho, bhikkhave, channetaṃ ajjhattikānaṃ āyatanānaṃ adhivacana”nti vacanato",
  "anya-e0104n0:558_9": "suññagāmo viya daṭṭhabbāni. Annapānasahitanti gahite suññagāme yaṃ yadeva bhājanaṃ",
  "anya-e0104n0:558_10": "parāmasīyati, taṃ taṃ rittakaṃyeva parāmasīyati, evaṃ dhuvādibhāvena gahitāni yoniso",
  "anya-e0104n0:558_11": "upaparikkhiyamānāni rittakāneva etāni dissantīti. Tenāha “dhuvasubhasukhattabhāvavirahitattā”ti.",
  "anya-e0104n0:558_12": "Cakkhādidvāresu abhijjhādomanassuppādakabhāvena rūpādīni cakkhādīnaṃ abhighātakānīti",
  "anya-e0104n0:558_13": "vuttāni. Ahisusumārapakkhīkukkurasiṅgālamakkaṭā cha pāṇakā. Visamabilākāsagāmasusānavanāni",
  "anya-e0104n0:558_14": "tesaṃ gocarā. Tattha visamādiajjhāsayehi cakkhādīhi visamabhāvabilākāsagāmasusānasannissitasadisūpādinnadhammavanabhāvehi",
  "anya-e0104n0:558_15": "abhiramitattā rūpādīnaṃ visamādisadisatā yojetabbā.",
  "anya-e0104n0:559": "Iti āyatanānaṃ vitthārakathāmukhavaṇṇanā.",
  "anya-e0104n0:560": "Dhātuvitthārakathāvaṇṇanā",
  "anya-e0104n0:561_0": "517. Cakkhussa viññāṇanti cakkhussa kāraṇabhūtassa viññāṇaṃ. Kāmaṃ rūpālokamanasikārādayopi",
  "anya-e0104n0:561_1": "tassa viññāṇassa kāraṇā, te pana sādhāraṇakāraṇaṃ, cakkhu asādhāraṇanti asādhāraṇakāraṇenāyaṃ",
  "anya-e0104n0:561_2": "niddeso yathā bherisaddo, yavaṅkuroti. Tathā hi cakkhu puggalantarāsādhāraṇaṃ, nīlādisabbarūpasādhāraṇañcāti",
  "anya-e0104n0:561_3": "sāmibhāvena niddiṭṭhaṃ.",
  "anya-e0104n0:562_0": "Vidahatīti evaṃ evañca tayā pavattitabbanti viniyuñjamānaṃ viya uppādetīti attho.",
  "anya-e0104n0:562_1": "Vidahatīti ca dhātvattho eva visiṭṭho upasaggena dīpīyatīti vināpi upasaggena dhātūti",
  "anya-e0104n0:562_2": "esa saddo tamatthaṃ vadatīti daṭṭhabbo. Kattukammabhāvakaraṇādhikaraṇesu ca dhātusaddasiddhi",
  "anya-e0104n0:562_3": "hotīti pañcāpi te atthā vuttā. Lokuttarā dhātuyo saṃsāradukkhaṃ na vidahanti, aññadatthu",
  "anya-e0104n0:562_4": "vidhaṃsentīti katvā “lokiyā”ti visesitaṃ. Vavatthitāti avatthitā, aññamaññaṃ vā asaṃkiṇṇā.",
  "anya-e0104n0:562_5": "Suvaṇṇarajatādidhātuyo suvaṇṇādīnaṃ bījabhūtā selādayo. Yathāsambhavanti ettha keci",
  "anya-e0104n0:562_6": "“lokiyalokuttarāsu dhātūsu yo yo attho sambhavati, tadanurūpa”nti atthaṃ vadanti,",
  "anya-e0104n0:562_7": "tadayuttaṃ “lokiyā hi dhātuyo”ti visesetvā vuttattā. Atthavasena cetaṃ yathāsambhavaggahaṇaṃ",
  "anya-e0104n0:562_8": "kataṃ, na dhātuvasena. Kāmaṃ pañcapi atthā cakkhādīnaṃ sabbesaṃ icchitabbā, tathāpi",
  "anya-e0104n0:562_9": "cakkhādīsu yassa yassa dhammassa yadā kattuvacanicchā, na tadā kammabhāvo. Yadā pana",
  "anya-e0104n0:562_10": "kammavacanicchā, na tadā kattubhāvo. Evaṃ sesesupīti yathāsambhavaggahaṇaṃ. Tenāha",
  "anya-e0104n0:562_11": "“iti cakkhādīsū”tiādi.",
  "anya-e0104n0:563_0": "518. Attano sabhāvaṃ dhārentīti dhātuyoti etthāpi dhātīti dhātūti padasiddhi veditabbā",
  "anya-e0104n0:563_1": "dhāraṇattho dhā-saddoti katvā. Kattuatthopi cāyaṃ purimena asadiso vidhānadhāraṇatthānaṃ",
  "anya-e0104n0:563_2": "bhinnasabhāvattā. Nissattasabhāvamattadhāraṇañca dhātusaddassa padhāno atthoti visuṃ",
  "anya-e0104n0:563_3": "vutto. Dhātuyo viya dhātuyoti ettha sīhasaddo viya kesarimhi niruḷhā purise selāvayavesu",
  "anya-e0104n0:563_4": "niruḷho dhātusaddo cakkhādīsu upacaritoti daṭṭhabbo. Ñāṇañca ñeyyañca ñāṇañeyyāni,",
  "anya-e0104n0:563_5": "tesaṃ avayavā tappabhedabhūtā dhātuyo ñāṇañeyyāvayavā. Tattha ñāṇappabhedo dhammadhātuekadeso,",
  "anya-e0104n0:563_6": "ñeyyappabhedo aṭṭhārasāpīti ñāṇañeyyāvayavamattā dhātuyo hontīti. Atha vā ñāṇena",
  "anya-e0104n0:563_7": "ñātabbo sabhāvo aviparīto dhātusaddena vuccamāno ñāṇañeyyo, na diṭṭhiādīhi viparītaggāhakehi",
  "anya-e0104n0:563_8": "ñeyyoti attho, tassa ñāṇañeyyassa avayavā cakkhādayo, visabhāgalakkhaṇāvayavesu rasādīsu",
  "anya-e0104n0:563_9": "niruḷho dhātusaddo tādisesu aññāvayavesu cakkhādīsu upacaritoti daṭṭhabbo. Rasādīsu",
  "anya-e0104n0:563_10": "viya vā cakkhādīsupi niruḷho eva. “Nijjīvamattassetaṃ adhivacana”nti etena nijjīvamattapadatthe",
  "anya-e0104n0:563_11": "dhātusaddassa niruḷhataṃ dasseti. Cha dhātuyo etassāti chadhāturo. Yo loke purisoti",
  "anya-e0104n0:563_12": "dhammasamudāyo vuccati, so chadhāturo channaṃ pathavīādīnaṃ nijjīvamattānaṃ sabhāvānaṃ",
  "anya-e0104n0:563_13": "samudāyamatto, na ettha jīvo vā puriso vā atthīti attho.",
  "anya-e0104n0:564_0": "519. Cakkhādīnaṃ kamo pubbe vuttoti idhekekasmiṃ tike tiṇṇaṃ dhātūnaṃ kamaṃ dassento",
  "anya-e0104n0:564_1": "āha “hetuphalānupubbavavatthānavasenā”ti. Hetuphalānaṃ anupubbavavatthānaṃ hetuphalabhāvo",
  "anya-e0104n0:564_2": "eva, manodhammadhātūnañca manoviññāṇassa hetubhāvo yathāsambhavaṃ yojetabbo. Kiriyamanodhātu",
  "anya-e0104n0:564_3": "manoviññāṇassa upanissayakoṭiyā, vipākamanodhātu vipākamanoviññāṇassa anantarādināpi,",
  "anya-e0104n0:564_4": "itarassa sabbāpi upanissayakoṭiyā ca, dhammadhātu pana vedanādikā sahajātā sahajātādinā,",
  "anya-e0104n0:564_5": "asahajātā anantarādinā, upanissayena, ārammaṇādinā ca manoviññāṇassa paccayo hotīti",
  "anya-e0104n0:564_6": "dvārabhūtamanovasena vā. Dvārabhūtamanopi hi suttesu manodhātūti vuccatīti tassā",
  "anya-e0104n0:564_7": "vā manodhātuyā manoviññāṇassa hetubhāvo yathāsambhavaṃ yojetabbo. Tattha hetūti paccayo",
  "anya-e0104n0:564_8": "adhippeto, phalanti paccayuppannanti āha “cakkhudhātū”tiādi.",
  "anya-e0104n0:565_0": "520. Sabbāsaṃ vasenāti yathāvuttānaṃ ābhādhātuādīnaṃ pañcatiṃsāya dhātūnaṃ vasena.",
  "anya-e0104n0:565_1": "Aparamatthasabhāvassa paramatthasabhāvesu na kadāci antogadhatā atthīti āha “sabhāvato vijjamānāna”nti.",
  "anya-e0104n0:566_0": "Candābhāsūriyābhādikā vaṇṇanibhā evāti āha “rūpadhātuyeva hi ābhādhātū”ti. Rūpādipaṭibaddhāti",
  "anya-e0104n0:566_1": "rāgavatthubhāvena gahetabbākāro subhanimittanti katvā “rūpādayo evā”ti avatvā paṭibaddhavacanaṃ",
  "anya-e0104n0:566_2": "vuttaṃ. Asatipi rāgavatthubhāve kusalavipākārammaṇaṃ subhadhātūti dutiyo vikappo",
  "anya-e0104n0:566_3": "vutto. Sesāti manoviññāṇadhātusampayuttā. Dhātudvayanirodhamattanti manoviññāṇadhātūnaṃ",
  "anya-e0104n0:566_4": "nirodhamattaṃ catutthāruppacittuppādanirodhabhāvato. Tadaññaviññāṇanirodho viya hi",
  "anya-e0104n0:566_5": "viññāṇadhātumanodhātūnaṃ nirodho samāpattibalasiddhoti katvā dhātudvayaggahaṇaṃ.",
  "anya-e0104n0:567_0": "“Dhammadhātumatta”nti idaṃ kāmadhātuyā dhammadhātupariyāpannattā vuttaṃ. Kāmapaṭisaṃyuttoti",
  "anya-e0104n0:567_1": "kāmarāgasampayutto, ārammaṇakaraṇena vā kāmaguṇopasaṃhito. Yaṃ etasmiṃ antareti ye",
  "anya-e0104n0:567_2": "etasmiṃ avīciparanimmitavasavattiparicchinne okāse. Ogāḷhā hutvā adhobhāge ca okāse",
  "anya-e0104n0:567_3": "carantīti etthāvacarā. Aññattha carantāpi yathāvutte eva ṭhāne pariyāpannāti ettha pariyāpannā.",
  "anya-e0104n0:568_0": "Nekkhammadhātu dhammadhātu eva vitakkapakkhe. Sabbepi kusalā dhammāti dānamayapuññakiriyato,",
  "anya-e0104n0:568_1": "sīlamayapuññakiriyato, pabbajjato ca paṭṭhāya yāva aggamaggādhigamā pavattā sabbepi",
  "anya-e0104n0:568_2": "anavajjadhammā. Vihiṃsādhātu cetanā, paraviheṭhanacchando vā. Avihiṃsā karuṇā.",
  "anya-e0104n0:569_0": "Hīnāti hīḷitā. Paṇītāti sambhāvitā. “Nātihīḷitā nātisambhāvitā majjhimā”ti khandhaniddese",
  "anya-e0104n0:569_1": "āgatā hīnadukato eva nīharitvā majjhimā dhātu vuttāti veditabbā. Ubhopīti dhammadhātumanoviññāṇadhātuyo.",
  "anya-e0104n0:570_0": "Viññāṇadhātu yadipi chaviññāṇadhātuvasena vibhattā, tathāpi viññāṇadhātuggahaṇena",
  "anya-e0104n0:570_1": "tassa purecārikapacchācārikattā manodhātu gahitāva hotīti āha “viññāṇadhātu cakkhuviññāṇādisattaviññāṇadhātu",
  "anya-e0104n0:570_2": "saṅkhepoyevā”ti. Anekesaṃ cakkhudhātuādīnaṃ, tāsu ca ekekissā nānappakāratāya nānādhātūnaṃ",
  "anya-e0104n0:570_3": "vasena anekadhātu nānādhātu loko vuttoti āha “aṭṭhārasadhātuppabhedamattamevā”ti.",
  "anya-e0104n0:571_0": "521. Cakkhusotaghānajivhākāyamanodhātumanoviññāṇadhātubhedenāti bahūsu potthakesu",
  "anya-e0104n0:571_1": "likhitaṃ, kesuci “cakkhusotaghānajivhākāyamanomanoviññāṇadhātubhedenā”ti. Tattha",
  "anya-e0104n0:571_2": "na cakkhādīnaṃ kevalena dhātusaddena sambandho adhippeto vijānanasabhāvassa pabhedavacanato.",
  "anya-e0104n0:571_3": "Viññāṇadhātusaddena ca sambandhe kariyamāne dve manogahaṇāni na kātabbāni. Na hi",
  "anya-e0104n0:571_4": "dve manoviññāṇadhātuyo santi. Antarā vā manodhātugahaṇaṃ akatvā “cakkhu…pe… kāyamanoviññāṇadhātumanodhātū”ti",
  "anya-e0104n0:571_5": "vattabbaṃ atulyayoge dvandasamāsābhāvato. Ayaṃ panettha pāṭho siyā “cakkhu…pe… kāyaviññāṇamanomanoviññāṇadhātubhedenā”ti.",
  "anya-e0104n0:571_6": "Tassa viññāṇassa yebhuyyena attavādino tassa ekamekassa attassa advayataṃ, niccattañca",
  "anya-e0104n0:571_7": "pavedentīti anekatāniccatāpakāsanaṃ tesaṃ jīvasaññāsamūhananāya hoti. Khandhāyatanadesanā",
  "anya-e0104n0:571_8": "saṅkhepadesanā, indriyadesanā vitthāradesanā, tadubhayaṃ apekkhitvā ayaṃ anatisaṅkhepavitthārā",
  "anya-e0104n0:571_9": "dhātudesanā. Abhidhamme vā suttantabhājanīye vuttā dhātudesanā atisaṅkhepadesanā,",
  "anya-e0104n0:571_10": "ābhādhātuādīnaṃ anekadhātunānādhātuantānaṃ vasena desetabbā ativitthāradesanā, tadubhayaṃ",
  "anya-e0104n0:571_11": "apekkhitvā ayaṃ anatisaṅkhepavitthārā.",
  "anya-e0104n0:572": "Assa bhagavato. Saddhammatejasā vihataṃ saddhammatejavihataṃ.",
  "anya-e0104n0:573_0": "522. Saṅkhatoti gaṇanato. Jātitoti cakkhubhāvasāmaññato. Atha vā jātitoti cakkhusabhāvato.",
  "anya-e0104n0:573_1": "Tenāha “cakkhupasādo”ti. Vīsati dhammāti saṅkhaṃ gacchati vedanādīnaṃ abhinditvā",
  "anya-e0104n0:573_2": "gahaṇato. Sesakusalākusalābyākataviññāṇavasenāti ettha abyākatāpekkhāya sesaggahaṇaṃ,",
  "anya-e0104n0:573_3": "kusalākusalaṃ pana sabbaso aggahitamevāti.",
  "anya-e0104n0:574": "523. Tā ca cakkhuviññāṇadhātuādayo pañcapi.",
  "anya-e0104n0:575_0": "Purimehevāti anantarādīhi eva. Javanamanoviññāṇadhātu pana javanamanoviññāṇadhātuyā",
  "anya-e0104n0:575_1": "āsevanapaccayenāpi paccayo hotīti vuttovāyamattho. Dhammadhātūti pana sahajāto vedanādikkhandho",
  "anya-e0104n0:575_2": "adhippeto. Tenāha “sahajāta…pe… paccayo hotī”ti. Avigatādīhīti ettha ādi-saddena",
  "anya-e0104n0:575_3": "manoviññāṇadhātuyā yathārahaṃ hetuadhipatikammavipākāhārindriyajhānamaggapaccayabhāvo",
  "anya-e0104n0:575_4": "saṅgayhati. Tenāha “bahudhā paccayo hotī”ti. Ekaccā ca dhammadhātu sukhumarūpanibbānappakārā,",
  "anya-e0104n0:575_5": "yā ca sampayogānantarabhāvādīnaṃ abhāvena ārammaṇakaraṇe yogyā. Pañcadvārikavipākavajjanatthaṃ",
  "anya-e0104n0:575_6": "“ekaccāya manoviññāṇadhātuyā”ti vuttaṃ, manodvārikā pana vipākāpi tadārammaṇabhūtā",
  "anya-e0104n0:575_7": "ekaccaṃ dhammadhātuṃ ārabbha pavattatīti. Atha vā “ekaccāya manoviññāṇadhātuyā”ti",
  "anya-e0104n0:575_8": "idaṃ sabbaṃ kāmāvacarakusalaṃ kāmāvacarakiriyaṃ abhiññādvayaṃ āruppadvayanti evarūpaṃ",
  "anya-e0104n0:575_9": "manoviññāṇadhātuṃ sandhāya vuttaṃ, lokuttaramanoviññāṇadhātuyā pana ekaccā dhammadhātu",
  "anya-e0104n0:575_10": "ārammaṇapaccayoti pākaṭoyamattho. Cakkhuviññāṇadhātuādīnaṃ cakkhādīnaṃ yathāvuttapaccayadhammato",
  "anya-e0104n0:575_11": "atirekepi paccayadhamme dassetuṃ “na kevala”ntiādi āraddhaṃ. Tattha ālokādayoti āloko",
  "anya-e0104n0:575_12": "nāma sūriyālokādi. Tassa suttantanayena upanissayabhāvo veditabbo, evaṃ sesānipi.",
  "anya-e0104n0:576_0": "Vivaraṃ nāma visesato sotabilaṃ. Vāyu gandhūpasaṃharaṇakavāto. Āpo mukhe pakkhittaāhārassa",
  "anya-e0104n0:576_1": "temanakaudakaṃ. Pathavī kāyappasādassa nissayabhūtā pathavīdhātu. Bhavaṅgamanaṃ dvikkhattuṃ",
  "anya-e0104n0:576_2": "calitaṃ bhavaṅgacittaṃ. Sabbattha manasikāro āvajjanamanasikāro.",
  "anya-e0104n0:577_0": "524. Avisesato daṭṭhabbākārassa vuccamānattā āha “sabbā evā”ti. Visesato vipassanāya",
  "anya-e0104n0:577_1": "bhūmivicāro esoti “saṅkhatā”ti visesitaṃ. Pubbantāparantavivittatoti ettha “pubbantonāma",
  "anya-e0104n0:577_2": "atīto addhā, aparanto nāma anāgato. Ubhayattha ca saṅkhatā dhātuyo sabhāvavivittā",
  "anya-e0104n0:577_3": "anupalabbhamānasabhāvattā. Pubbanto vā sabhāvadhammassa udayo tato pubbe avijjamānattā.",
  "anya-e0104n0:577_4": "Aparanto vayo tato paraṃ abhāvato. Tasmā pubbantāparantavivittatoti pākābhāvato viddhaṃsābhāvatoti vuttaṃ hoti.",
  "anya-e0104n0:578_0": "Bheritalaṃ viya cakkhudātu saddassa viya viññāṇassa nissayabhāvato. Ādāsatalādīsupi",
  "anya-e0104n0:578_1": "eseva nayo. Yantaṃ nāma ucchuyantaṃ. Cakkayaṭṭhīti tilamanthaṃ āha. So hi acakkabaṇdhopi",
  "anya-e0104n0:578_2": "taṃsadisatāya cakkayaṭṭhītveva vuccati, cakkabandhameva vā sandhāya tathā vuttaṃ.",
  "anya-e0104n0:578_3": "Imāhi ca upamāhi nijjīvāna. Bheritaladaṇḍādīnaṃ samāyoge, nijjīvānaṃ saddādīnaṃ viya",
  "anya-e0104n0:578_4": "nijjīvānaṃ cakkhurūpādīnaṃ samāyoge nijjīvānaṃ cakkhuviññāṇādīnaṃ pavattīti kāraṇaphalānaṃ",
  "anya-e0104n0:578_5": "dhātumattataṃ, kārakavedakavirahañca dasseti.",
  "anya-e0104n0:579_0": "Purecarānucarā viyāti nijjīvassa kassaci keci nijjīvā purecarānucarā viyāti attho.",
  "anya-e0104n0:579_1": "Manodhātuyeva vā attano khaṇaṃ anativattantī attano khaṇa anativattantānaṃyeva cakkhuviññāṇādīnaṃ",
  "anya-e0104n0:579_2": "avijjamānāyapi purecarānucarābhisandhiyaṃ anantarapubbakālāparakālatāya purecarānucarā viya daṭṭhabbā.",
  "anya-e0104n0:580_0": "Channañhi viññāṇadhātūnaṃ ekajjhaṃ anekānantarapaccayābhāvato ekajjhaṃ uppattiabhāvo",
  "anya-e0104n0:580_1": "viya aññamaññānantarapaccayatābhāvato anantaruppattipi natthi. Yadi siyā, chaḷārammaṇasannidhāne",
  "anya-e0104n0:580_2": "manasikāramantarenāpi chaḷārammaṇūpaladdhi siyā, na ca hoti, tasmā dassanādianantaraṃ",
  "anya-e0104n0:580_3": "savanādīnaṃ abhāvo viya manoviññāṇadhātānantaraṃ na dassanādīni, na ca dassanādianantaraṃ",
  "anya-e0104n0:580_4": "manoviññāṇadhātu hoti. Tattha bhavaṅgassa, dassanādīnañca bhinnārammaṇatāya manoviññāṇadhātānantaraṃ",
  "anya-e0104n0:580_5": "dassanādīni, dassanādīnaṃ anantarañca savanādīni na uppajjantīti yuttametaṃ. Dassanādīnaṃ,",
  "anya-e0104n0:580_6": "pana santīramaṇassa ca abhinnavisayatāya dassanādianantaraṃ na manāviññāṇadātu hotīti",
  "anya-e0104n0:580_7": "ayuttanti? Nayidamevaṃ niyatāniyatavisayānaṃ bhinnavisayabhāvupapattito. Yadi ca",
  "anya-e0104n0:580_8": "dassanādianantaraṃ kāci viññāṇadhātu uppajjeyya, sāpi dassanādidvāratāya dassanādiviññāṇadhātu",
  "anya-e0104n0:580_9": "eva siyā, na manoviññāṇadhātu, tato ca dassanādikiccavidhuraṃ cintanaṃ manananti",
  "anya-e0104n0:580_10": "manodvārappavattānaṃ mananakiccāpariccāgo viya dassanaviññāṇadhātuyā dassanakiccāpariccāgo",
  "anya-e0104n0:580_11": "āpajjati. Tathā tadanantarassāti sabbāyapi dassanaviññāṇabhāvato ca viññāṇakāyā na bhaveyyuṃ.",
  "anya-e0104n0:581_0": "Yathā pana manoviññāṇadhātānantaraṃ manodhātu, tato cakkhuviññāṇādīni, evaṃ dassanaviññāṇadhātānantaraṃ",
  "anya-e0104n0:581_1": "manodhātu, tato sotaviññāṇādīni hontīti ce? Na, manodhātuyā dassanadhātubhāvappasaṅgato.",
  "anya-e0104n0:581_2": "Yathā hi manaso nibbisesāvatthā mananamattatāya manodhātu, evaṃ dassanassa nibbisesāvatthā",
  "anya-e0104n0:581_3": "dassanamattatāya dassanadhātu siyā. Tañca cakkhūviññāṇaṃ rūpavisayanti saddādivisayābhogābhāvato",
  "anya-e0104n0:581_4": "savanaviññāṇādīnaṃ asambhavo. Tato ca rūpārammaṇapasutameva viññāṇaṃ siyā manoviññāṇānaṃ",
  "anya-e0104n0:581_5": "viya dassanaviññāṇādīnaṃ samānavatthubhāvappasaṅgato, aññavatthusannissitañca viññāṇaṃ",
  "anya-e0104n0:581_6": "na siyā, na cetaṃ yuttaṃ. Tasmā sukhadukkhānaṃ viya upekkhā cakkhuviññāṇādīnaṃ, manoviññāṇassa",
  "anya-e0104n0:581_7": "ca byavadhāyikā manodhātu daṭṭhabbā, na cassā upekkhāya viya adukkhamasukhatā adassanādiamananatā,",
  "anya-e0104n0:581_8": "ata kho mananakiccāvisesato manoviññāṇasabhāgatā. Mano hi hadayavatthumhi vattamāno",
  "anya-e0104n0:581_9": "aññavatthusannissitānaṃ viññāṇānaṃ visayaṃ dassetvā nivattamāno aggi viya usumamatte",
  "anya-e0104n0:581_10": "mananamatte ṭhatvā nivattati, aññavatthusannissitaviññāṇanirodhe ca uṭṭhahanto aggi",
  "anya-e0104n0:581_11": "viya usumamatte uṭṭhahati. Paccayānurūpapavattikāni ca mananamattāni manoviññāṇadhātuyā",
  "anya-e0104n0:581_12": "antāni honti. Paṭighasaññāsahagatānañhi pañcannaṃ viññāṇānaṃ indriyārammanapaṭighātajatāya",
  "anya-e0104n0:581_13": "abhinipātamattakiccaṃ, mananalakkhaṇindriyasamuppannassa ca manoviññāṇassa visayavicintanāsambhūtatāya",
  "anya-e0104n0:581_14": "tadanurūpācintanā. Tasmā abhinipātappaccayapaṭighaṭṭanānighaṃsabalena bhavaṅgalakkhaṇaṃ",
  "anya-e0104n0:581_15": "cittaṃ calanāvatthaṃ hutvā nivattamānaṃ cintanāvisesavirahato abhinipātānuguṇaṃ cintanāvasānaṃ",
  "anya-e0104n0:581_16": "mananamattaṃ uppādeti.",
  "anya-e0104n0:582_0": "Dassanādipi abhinipātamattaṃ dutiyaṃ khaṇaṃ anativattamānaṃ attānuguṇaṃ cintanāmananasamaññāvirahato",
  "anya-e0104n0:582_1": "dassanādiabhinipātavisesavicittaṃ cittabhāvādinā samānaṃ cintanādimananamattaṃ aññavatthusmiṃ",
  "anya-e0104n0:582_2": "nibbatteti, tasmā vatthukiccehi taṃ manoviññāṇakāyasaṅgahitāpi manodhātu manodvāranikkhamapavesabhūtā",
  "anya-e0104n0:582_3": "ārammaṇantare dvārantaramanasikāratabbisayasampaṭicchanabhāvena pañcannaṃ viññāṇadhātūnaṃ",
  "anya-e0104n0:582_4": "yathākkamaṃ purecarā, anucarāti ca vuttā. Sā panāyaṃ satipi viññāṇabhāve manaso sambhūya",
  "anya-e0104n0:582_5": "visiṭṭhamananakiccābhāvato dhātubhāvasāmaññena manomattā dhātu manodhātūti vuccati.",
  "anya-e0104n0:583_0": "Yathāvutteneva ca hetunā matta-saddalopaṃ katvā viññāṇaṭṭhayogato manomattaṃ viññāṇanti",
  "anya-e0104n0:583_1": "manoviññāṇakāyasaṅgahopi cassā yujjati eva. Aññaviññāṇehi pana dvārārammaṇehi ca",
  "anya-e0104n0:583_2": "visesanatthaṃ “manodhātū”ti vuttāti. Manoviññāṇadhātūti pana viññāṇadhātuvisesanaṃ",
  "anya-e0104n0:583_3": "manogahaṇaṃ. Dhātuvisesanatthe ca manoviññāṇaggahaṇe viññāṇavisesanaṃ dvārabhūtamanodassanamevāti",
  "anya-e0104n0:583_4": "dvārasamaññārahattā na manodhātūti vuccati. Tañhi manodvārantogadhaṃ, na ca dassanādipurecarānucaranti",
  "anya-e0104n0:583_5": "manaso viññāṇadhātu, manaso viññāṇanti ca manodvārasamaññārahaṃ, savisesañca tassa",
  "anya-e0104n0:583_6": "mananakiccaṃ, viññāṇakiccañcāti mattasaddassa lopamantarena “manoviññāṇa”nti, nijjīvabhāvavibhāvanatthaṃ",
  "anya-e0104n0:583_7": "“manoviññāṇadhātū”ti ca vuccatīti.",
  "anya-e0104n0:584_0": "Sallamiva sūlamiva tividhadukkhatāsamāyogato daṭṭhabbo. Vedanāsallasūlayogāti vedanāsaṅkhātasallasūlayogato.",
  "anya-e0104n0:584_1": "Āturā viyāti tena āturibhūtā puggalā viya. Āsāyeva dukkhaṃ āsādukkhaṃ, āsāvighātaṃ",
  "anya-e0104n0:584_2": "dukkhaṃ vā. Saññā hi asubhādikampi subhādito sajjānantī āsaṃ, tassā ca vighātaṃ āsīsitasubhādiasiddhiyā",
  "anya-e0104n0:584_3": "janetīti. Vanamigo tiṇapurisaṃ purisoti gaṇhanto ayathābhūccanimittaggāhako, tathā",
  "anya-e0104n0:584_4": "saññāpīti āha “vanamigo viyā”ti. Kammapadhānā saṅkhārāti “paṭisandhiyaṃ pakkhipanato”tiādi",
  "anya-e0104n0:584_5": "vuttaṃ. Jātidukkhānubandhatoti attanā nibbattiyamānena jātidukkhena anubandhatā.",
  "anya-e0104n0:584_6": "Bhavapaccayā jāti hi jātidukkhanti. Padumaṃ viya dissamānaṃ khuracakkaṃ viya rūpampi",
  "anya-e0104n0:584_7": "itthiādibhāvena dissamānaṃ nānāvidhupaddavaṃ janeti. Sabbe anatthā rāgādayo, jātiādayo",
  "anya-e0104n0:584_8": "ca visayabhūtā, anupasantā, sappaṭibhayā cāti. Tappaṭipakkhabhūtattā asaṅkhatā dhātu",
  "anya-e0104n0:584_9": "amatādito daṭṭhabbā.",
  "anya-e0104n0:585_0": "Vavatthānābhāvo “idameva imassa ārammaṇa”nti niyamābhāvo, tena yathā araññamakkaṭo",
  "anya-e0104n0:585_1": "kenaci anivārito gahitaṃ ekaṃ rukkhasākhaṃ muñcitvā aññaṃ gaṇhāti, tampi muñcitvā",
  "anya-e0104n0:585_2": "aññanti katthaci anavaṭṭhito paribbhamati, evaṃ gahitaṃ ekaṃ ārammaṇaṃ muñcitvā aññaṃ,",
  "anya-e0104n0:585_3": "tampi muñcitvā aññanti anavaṭṭhitatā, ārammaṇaṃ aggahetvā pavattituṃ asamatthatā",
  "anya-e0104n0:585_4": "ca makkaṭasamānatāti dasseti. Aṭṭhivedhaviddhopi uppathaṃ anugaccchanto duṭṭhasso",
  "anya-e0104n0:585_5": "assakhaḷuṅko. Yatthakāmanipātitoti yattha katthaci icchitārammaṇe nipātibhāvato.",
  "anya-e0104n0:585_6": "Nānāvesadhārī raṅganaṭo.",
  "anya-e0104n0:586": "Āyatanadātuniddesavaṇṇanā niṭṭhitā.",
  "anya-e0104n0:587": "Iti pannarasamaparicchedavaṇṇanā.",
  "anya-e0104n0:588": "16. Indriyasaccaniddesavaṇṇanā",
  "anya-e0104n0:589": "Indriyavitthārakathāvaṇṇanā",
  "anya-e0104n0:590_0": "525. Bāvīsatīti gaṇanaparicchedo. Indriyānīti paricchinnadhammanidassanaṃ. Cakkhundriyantiādi",
  "anya-e0104n0:590_1": "tesaṃ sarūpadassanaṃ. Tattha cakkhudvāre indaṭṭhaṃ kāreti cakkhudvārabhāve taṃdvārikehi",
  "anya-e0104n0:590_2": "attano indabhāvaṃ paramissarabhāvaṃ kārayatīti cakkhundriyaṃ. Tañhi te rūpaggahaṇe",
  "anya-e0104n0:590_3": "attānaṃ anuvatteti, te ca taṃ anuvattanti. Sesesupi eseva nayo. Tasmā sotaghānajivhākāyadvāre",
  "anya-e0104n0:590_4": "indaṭṭhaṃ kāretīti. Kāyindriyaṃ. Vijānanalakkhaṇe indaṭṭhaṃ kāretīti manindriyaṃ.",
  "anya-e0104n0:590_5": "Itthibhāvalakkhaṇe, parisabhāvalakkhaṇe, anupālanalakkhaṇe, sukhalakkhaṇe, dukkhalakkhaṇe,",
  "anya-e0104n0:590_6": "somanassalakkhaṇe, domanassalakkhaṇe, upekkhālakkhaṇe, adhimokkhalakkhaṇe, paggahalakkhaṇe,",
  "anya-e0104n0:590_7": "upaṭṭhānalakkhaṇe, avikkhepalakkhaṇe, dassanalakkhaṇe, anaññātaṃ ñassāmīti pavatte",
  "anya-e0104n0:590_8": "jānanalakkhaṇe, ñātānaṃ eva dhammānaṃ puna ājānane aññātāvibhāve indaṭṭhaṃ kāretīti aññātāvindriyaṃ.",
  "anya-e0104n0:591_0": "Vijāniyāti vijāneyya. Bhūmito cāti ca-saddo avuttasampipaṇḍanattho, tena tāvatvaṃ",
  "anya-e0104n0:591_1": "saṅgaṇhāti, taṃ pana tāvatvaṃ parato vaṇṇayissāma. Asammasanupagānampi atthibhāvato",
  "anya-e0104n0:591_2": "daṭṭhabbatā idha na gahitā.",
  "anya-e0104n0:592_0": "Pubbabhāgeti ariyamaggato pubbabhāge. Anaññātanti na aññātaṃ na adhigataṃ. Niccatāya",
  "anya-e0104n0:592_1": "natthi etassa mataṃ bhaṅgo, na vā etasmiṃ adhigate maraṇanti amataṃ, pajjitabbato",
  "anya-e0104n0:592_2": "padañcāti amatapadaṃ nibbānaṃ. “Evaṃ paṭipannassa uppajjanato”ti etena pubbabhāgavasenetaṃ",
  "anya-e0104n0:592_3": "indriyaṃ evaṃ voharīyatīti dasseti. Ājānanatoti paṭhamamaggena diṭṭhamariyādaṃ anatikkamitvāva",
  "anya-e0104n0:592_4": "jānanato. Yena taṃsamaṅgipuggalo, taṃsampayuttadhammā vā aññātāvino honti, so aññātāvibhāvo",
  "anya-e0104n0:592_5": "pariniṭṭhitakiccajānanakhīṇāsavassa bhāvabhūto hutvā uppattito “khīṇāsavassa uppajjanato”ti vuttaṃ.",
  "anya-e0104n0:593_0": "Liṅgeti gameti ñāpetīti liṅgaṃ, liṅgīyati vā etenāti liṅgaṃ. Kiṃ liṅgeti, kiṃ vā",
  "anya-e0104n0:593_1": "liṅgīyatīti? Indaṃ, indo vā. Indassa liṅga indaliṅgaṃ, indaliṅgassa attho taṃsabhāvo",
  "anya-e0104n0:593_2": "indaliṅgaṭṭho, indaliṅgameva vā indriyasaddassa atthoti indaliṅgaṭṭho. Sajjitaṃ uppāditanti",
  "anya-e0104n0:593_3": "siṭṭhaṃ, indena siṭṭhaṃ indasiṭṭhaṃ. Juṭṭhaṃ sevitaṃ. Kammasaṅkhātassa indassa liṅgāni,",
  "anya-e0104n0:593_4": "tena ca siṭṭhānīti kammajāneva yojetabbāni, na aññāni, te ca dve atthā kamme eva",
  "anya-e0104n0:593_5": "yojetabbā, itare ca bhagavati evāti āha “yathāyoga”nti. Tenāti bhagavato, kammassa",
  "anya-e0104n0:593_6": "ca indattā. Etthāti etesu indriyesu. Ulliṅgenti ñāpenti pakāsenti phalasampattivipattīhi",
  "anya-e0104n0:593_7": "kāraṇasampattivipattiavabodhato. “So taṃ nimittaṃ āsevatī”tiādīsu gocarakaraṇampi",
  "anya-e0104n0:593_8": "āsevanā vuttāti āha “kānici gocarāsevanāyā”ti. Tattha sabbesaṃ gocarikātabbattepi",
  "anya-e0104n0:593_9": "“kānicī”ti vacanaṃ avipassitabbānaṃ bahulaṃ manasikaraṇena anāsevanīyattā. Paccavekkhanāmattameva",
  "anya-e0104n0:593_10": "hi tesu hotīti. “Tassa taṃ maggaṃ āsevato”tiādīsu bhāvanā āsevanāti vuttāti bhāvetabbāni",
  "anya-e0104n0:593_11": "saddhādīni sandhāyāha “kānici bhāvanāsevanāyā”ti.",
  "anya-e0104n0:594_0": "Ādhipaccaṃ indriyapaccayabhāvo. Asatipi ca indriyapaccayabhāve itthipurisindriyānaṃ,",
  "anya-e0104n0:594_1": "attano attano paccayavasena pavattamāne taṃsahitasantāne aññākārena appavattamānehi",
  "anya-e0104n0:594_2": "liṅgādīhi anuvattanīyabhāve ādhipaccaṃ. Imasmiṃ ca atthe indanti parimissariyaṃ karonticceva",
  "anya-e0104n0:594_3": "indriyāni. Cakkhādīsu dassitena nayena aññesañca jīvitādīnaṃ tadanuvattīsu ādhipaccaṃ",
  "anya-e0104n0:594_4": "yathārahaṃ yojetabbaṃ.",
  "anya-e0104n0:595_0": "Amohoyeva na visuṃ cattāro dhammā, tasmā tassa saṅkhārakkhandhakathāyaṃ vibhāvitāni",
  "anya-e0104n0:595_1": "lakkhaṇādīni tesañca veditabbānīti adhippāyo. Sesāni tattha khandhaniddese lakkhaṇādīhi arūpeneva āgatāni.",
  "anya-e0104n0:596_0": "526. Sattānaṃ ariyabhūmipaṭilābho bhagavato desanāya sādhāraṇaṃ, padānañca payojananti",
  "anya-e0104n0:596_1": "āha “ajjhattadhamme pariññāyā”tiādi. Aññesampi indriyānaṃ attabhāvapariyāpannatāya",
  "anya-e0104n0:596_2": "satipi attabhāvapaññāpanāya mūlabhāvato cakkhādīnaṃ sātisayā attabhāvapariyāpannāti",
  "anya-e0104n0:596_3": "vuttaṃ “attabhāvapariyāpannāni cakkhundiyādīnī”ti. Abhidhammaṭṭhakathāyaṃ itthipurisindriyānantaraṃ",
  "anya-e0104n0:596_4": "jīvitindriyadesanākkamo vuttoti idhāpi “tato jīvitindriya”nti vuttaṃ. Taṃ indriyayamakadesanāya",
  "anya-e0104n0:596_5": "sameti. Indriyavibhaṅge pana manindriyānantaraṃ jīvitindriyaṃ vuttaṃ, taṃ purimapacchimānaṃ",
  "anya-e0104n0:596_6": "ajjhāttikabāhirānaṃ anupālakabhāvadīpanatthaṃ tesa majjhe vuttanti veditabbaṃ. Yañca",
  "anya-e0104n0:596_7": "kiñci vedayitaṃ, sabbaṃ taṃ dukkhaṃ. Yāva ca duvidhattabhāvānupālakassa jīvitindriyassa",
  "anya-e0104n0:596_8": "pavatti, tāva dukkhabhūtānaṃ etesaṃ vedayitānaṃ anivattīti ñāpanatthaṃ, tena ca cakkhādīnaṃ",
  "anya-e0104n0:596_9": "dukkhānubandhatāya pariññeyyataṃ ñāpeti. Paṭipattidassanatthanti pubbabhāgapaṭipattidassanatthaṃ.",
  "anya-e0104n0:596_10": "Tassevāti anaññātaññassāmītindriyasseva. Tato anantaraṃ bhāvetabbattāti bhāvanāmaggasampayuttaṃ",
  "anya-e0104n0:596_11": "aññindriyaṃ sandhāya vuttaṃ. Dassanāntarā hi bhāvanāti.",
  "anya-e0104n0:597_0": "Bhedoti idha sabhāvato bhedo adhippeto, na bhūmipuggalādivasenāti āha “sesānaṃ abhedo”ti.",
  "anya-e0104n0:597_1": "Nanu ca jīvitindriyassa anupālanalakkhaṇaṃ sabhāvo, tenassa duvidhassāpi abhedoti?",
  "anya-e0104n0:597_2": "Saccametaṃ, tassa pana rūpārūpasabhāvakato bhedo gahito, na evaṃ sesānaṃ koci bhedo",
  "anya-e0104n0:597_3": "atthīti tesaṃ abhedoti bhedābhāvo vutto. Nanu cettha vedanā, paññā ca bhinditvā vuttāti?",
  "anya-e0104n0:597_4": "Na, yathā desitesu bāvīsatiyā indriyesu bhedābhedassa adhippetattā.",
  "anya-e0104n0:598_0": "527. Cakkhundriyādīnaṃ satipi purejātādipaccayabhāve indriyapaccayabhāvena sādhetabbameva",
  "anya-e0104n0:598_1": "kiccaṃ kiccanti vuttaṃ tassa anaññasādhāraṇattā, indriyakathāya ca adhikatattā. Attano",
  "anya-e0104n0:598_2": "tikkhamandādiākāro attākāro, tassa anuvattāpanaṃ attākārānuvattāpanaṃ. Tenāha “tikkhamandādisaṅkhātaattākārānuvattāpana”nti.",
  "anya-e0104n0:598_3": "Atha vā tikkhamandādisaṅkhātassa ca attākārassa ca anuvattāpanaṃ tikkha…pe… vattāpanaṃ.",
  "anya-e0104n0:598_4": "Visuṃ attākāraggahaṇena cettha rūpāvabhāsanādikassa saṅgaho daṭṭhabbo. Cakkhundriyassa",
  "anya-e0104n0:598_5": "hi rūpābhihananayogyatāsaṅkhāte rūpāvabhāsanasāmatthiye asati na kadācipi cakkhuviññāṇassa",
  "anya-e0104n0:598_6": "dassanakiccaṃ sambhavati. Esa nayo sotindriyādīsupi. Pubbaṅgamabhāvena manindriyassa",
  "anya-e0104n0:598_7": "vasāvattāpanaṃ hoti, na aññesaṃ. Taṃsampayuttānipi hi indriyāni tabbaseneva hutvā",
  "anya-e0104n0:598_8": "attano attano indriyakiccaṃ sādhenti cetasikabhāvato, na tesaṃ vasena manindriyaṃ.",
  "anya-e0104n0:598_9": "Ayañhissa pubbaṅgamatā. Sabbattha ca indriyapaccayabhāvena sādhetabbanti adhikāro",
  "anya-e0104n0:598_10": "anuvattatīti daṭṭhabbo. Satipi anuppādane, anupatthambhane ca tappaccayānaṃ tappavattane",
  "anya-e0104n0:598_11": "nimittabhāvo anuvidhānaṃ.",
  "anya-e0104n0:599_0": "Chādetvā pharitvā uppajjamānā sukhadukkhavedanā sahajātadhamme abhibhavitvā ajjottharitvā",
  "anya-e0104n0:599_1": "sayameva pākaṭā hoti, sahajātadhammā ca tassā vasena sukhadukkhabāvappatā viya hontīti",
  "anya-e0104n0:599_2": "āha “yathāsakaṃ oḷārikākārānupāpana”nti. Asantassa, apaṇītassapi akusalatabbipākādisampayuttassa",
  "anya-e0104n0:599_3": "yathārahaṃ majjhattākārānupāpanaṃ yojetabbaṃ. Samānajātiyehi vā sukhadukkhehi santapaṇītākārānupāpanaṃ",
  "anya-e0104n0:599_4": "daṭṭhabbaṃ. Paṭipakkhābhibhavananti assaddhiyādipaṭipakkhābhibhavanaṃ. Pasannākārādāti",
  "anya-e0104n0:599_5": "pasannapaggahitaupaṭṭhitasamāhitadassanākārānupāpanaṃ yathākkamaṃ saddhādīnaṃ. Byāpādādīti",
  "anya-e0104n0:599_6": "ādi-saddena uddhambhāgiyasaṃyojanāni gahitāni. Maggasampayuttasseva ca aññindriyassa",
  "anya-e0104n0:599_7": "kiccaṃ dassitaṃ. Teneva ca phalasampayuttassa taṃtaṃsaṃyojanappaṭippassaddhipahānakiccatā",
  "anya-e0104n0:599_8": "dassitā hotīti. Katasabbakiccassa aññātāvindriyaṃ aññassa kātabbassa abhāvā amatābhimukhameva",
  "anya-e0104n0:599_9": "tabbhāvapaccayo ca hoti, na itarāni viya kiccantarapasutaṃ. Tenāha “amatābhimukhabhāvapaccayatā cā”ti.",
  "anya-e0104n0:600_0": "528. Bhūmito vinicchayo uttānattho eva. Etthāha – kasmā pana ettakeneva indriyāni",
  "anya-e0104n0:600_1": "vuttāni, etāni eva ca vuttānīti? Ādhipaccaṭṭhavasena, ādhipaccaṃ nāma issariyanti",
  "anya-e0104n0:600_2": "vuttamevetaṃ. Tayidaṃ ādhipaccaṃ attano attano kicce, phale cāti aññesampi sabhāvadhammānaṃ",
  "anya-e0104n0:600_3": "kasmā na labbhati? Paccayādhīnavuttikā hi paccayuppannāti siyā phalahetudhammesu",
  "anya-e0104n0:600_4": "anuvattanānuvattanīyatāti? Saccametaṃ, tathāpi atthi tesaṃ viseso. Svāyaṃ “cakkhuviññāṇādippavattiyañhi",
  "anya-e0104n0:600_5": "cakkhādīnaṃ siddhamādhipacca”ntiādinā aṭṭhakathāyaṃ dassitoyeva. Apica khandhapañcake",
  "anya-e0104n0:600_6": "yāyaṃ sattapaññatti, tassā visesanissayo “cha ajjhattikāni āyatanānī”ti tāni tāva",
  "anya-e0104n0:600_7": "ādhipaccattaṃ upādāya “cakkhundriyaṃ…pe…manindriya”ntiādito vuttāni. Svāyaṃ attabhāvo",
  "anya-e0104n0:600_8": "imesaṃ vasena “itthī puriso”ti samaññaṃ labhatīti dassanatthaṃ bhāvadvayaṃ. Tayime",
  "anya-e0104n0:600_9": "upādinnadhammā yena dhammena pavattanti, ayaṃ so dhammo tesaṃ ṭhitihetūti dassanatthaṃ",
  "anya-e0104n0:600_10": "jīvitindriyaṃ. Svāyaṃ sattasaññito dhammapuñjo pabandhavasena pavattamāno imāhi vedanāhi",
  "anya-e0104n0:600_11": "saṃkilissatīti dassanatthaṃ vedanāpañcakaṃ. Tato visuddhikāmānaṃ vodānasambhāradassanatthaṃ",
  "anya-e0104n0:600_12": "saddhādipañcakaṃ. Sambhavavodānasambhārā imehi visujjanti, visuddhippattā niṭṭhitakiccāva",
  "anya-e0104n0:600_13": "hontīti dassanatthaṃ anaññātaññassāmītindriyādīni tīṇi vuttāni. Sabbattha “ādhipaccattaṃ",
  "anya-e0104n0:600_14": "upādāyā”ti padaṃ yojetabbaṃ. Ettāvatā adhippetatthasiddhīti aññesaṃ aggahaṇaṃ.",
  "anya-e0104n0:601_0": "Atha vā pavattinivattīnaṃ nissarādidassanattampi etāniyeva vuttāni. Pavattiyā hi",
  "anya-e0104n0:601_1": "visesato mūlanissayabhūtāni cha ajjhattikāyatanāni. Yathāha “chasu loko samuppanno”tiādi.",
  "anya-e0104n0:601_2": "Tassa uppatti itthipurisindriyehi visabhāgavatthusarāganimittehi yebhuyyena sattakāyassa",
  "anya-e0104n0:601_3": "abhinibbatti. Vuttañhetaṃ “tiṇṇaṃ kho, mahārāja, sannipātā gabbhassa avakkanti hoti",
  "anya-e0104n0:601_4": "mātā ca utunī hoti, gandhabbo ca paccupaṭṭhito hoti, mātāpitaro ca sannipatitā hontī”tiādi.",
  "anya-e0104n0:601_5": "Avaṭṭhānaṃ jīvitindriyena tena anupāletabbato. Tenāha “āyu ṭhiti yapanā yāpanā”tiādi.",
  "anya-e0104n0:601_6": "Upabhogo vedanāhi. Vedanāvasena hi iṭṭhādisabbavisayūpabhogo. Yathāha “vedayati vedayatīti",
  "anya-e0104n0:601_7": "kho, bhikkhave, tasmā vedanāti vuccatī”ti. Evaṃ pavattiyā nissayasamuppādaṭṭhitisambhogadassanattaṃ",
  "anya-e0104n0:601_8": "cakkhundriyaṃ yāva upekkhindriyanti cuddasindriyāni desitāni. Yathā cetāni pavattiyā,",
  "anya-e0104n0:601_9": "evaṃ itarāni nivattiyā. Vivaṭṭasannissitena hi nibbattitāni saddhādīni pañcindriyāni",
  "anya-e0104n0:601_10": "nivattiyā nissayo. Uppādo anaññātaññassāmītindriyena tassa nivattivasena paṭhamaṃ",
  "anya-e0104n0:601_11": "uppajjanato. Avaṭṭhānaṃ aññindriyena, upabhogo aññātāvindriyena aggaphalasamupabhogato.",
  "anya-e0104n0:601_12": "Khīṇāsavāhi visavitāya nibbutisukhaṃ paribhujjanti. Evampi etāni eva indriyāni desitāni.",
  "anya-e0104n0:601_13": "Ettāvatā yathādhippetatthasiddhito aññesaṃ aggahaṇaṃ. Imināva nesaṃ desanākkamopi",
  "anya-e0104n0:601_14": "saṃvaṇṇitoti veditabboti.",
  "anya-e0104n0:602": "Indriyaniddesavaṇṇanā niṭṭhitā.",
  "anya-e0104n0:603": "Saccavitthārakathāvaṇṇanā",
  "anya-e0104n0:604_0": "529. Ariyasaddena visesanaṃ akatvā kevalaṃ saccasaddena uddhiṭṭhānipi ariyasaccāni",
  "anya-e0104n0:604_1": "evāti dassento “saccānīti cattāri ariyasaccānī”ti āda. Samāññajotanā hi visese avatiṭṭhati,",
  "anya-e0104n0:604_2": "visesatthinā ca viseso anupayujjitabboti. Ariyasaccesu vā vicāritesu itarānipi atthato",
  "anya-e0104n0:604_3": "vicāritāneva hontīti vipassanāya ca bhūmibhūtāni, ariyasaccānevāti ca katvā “saccānī”ti",
  "anya-e0104n0:604_4": "uddharitvāpi “cattāri ariyasaccānī”ti vuttaṃ.",
  "anya-e0104n0:605_0": "Sāsanakkamoti ariyasaccāni vuccanti, ariyasaccadesanā vā. Sakalañhi sāsanaṃ bhagavato",
  "anya-e0104n0:605_1": "vacanaṃ saccavinimuttaṃ natthi pavattinivattitadubhayahetusandassanavasena pavattanato.",
  "anya-e0104n0:605_2": "Tasmā saccesu kamati, sīlasamādhipañmāsaṅkhātaṃ vā sāsanaṃ etesu kamati, pariññādikiccasādhanavasena",
  "anya-e0104n0:605_3": "pavattati, tasmā kamati etthāti kamo, kiṃ kamati? Sāsanaṃ. Sāsanassa kamo “sāsanakkamo”ti",
  "anya-e0104n0:605_4": "saccāni sāsanappavattiṭṭhānāni vuccanti, taṃdesanā ca tabbohārenāti.",
  "anya-e0104n0:606_0": "Tathāti taṃsabhāvā dukkhādisabhāvā. Avitathāti amusāsabhāvā bādhanādibhāvena bhūtasabhāvā.",
  "anya-e0104n0:606_1": "Anaññathāti aññākārarahitā abādhanādiākāravivittā. Dukkhadukkhatātannimittatāhi adhiṭṭhitattā",
  "anya-e0104n0:606_2": "pīḷanaṭṭho. Samecca sambhūya paccayehi katabhāvo saṅkhataṭṭho. Dukkhadukkhatātannimittatāhi",
  "anya-e0104n0:606_3": "paridahanaṃ, kilesadāhasamāyogo vā santāpaṭṭho. Jarāya, maraṇena cāti dvedā vipariṇāmetabbatā",
  "anya-e0104n0:606_4": "vipariṇāmaṭṭho. Ettha ca pīḷanaṭṭho dukkhassa saraseneva āvibhavanākāro, itare yathākkamaṃ",
  "anya-e0104n0:606_5": "samudayamagganirodhadassanehi āvibhavanākārāti ayaṃ catunnampi viseso. Tatratrābhinandanavasena",
  "anya-e0104n0:606_6": "byāpitvā ūhanaṃ rāsikaraṇaṃ dukkhassa nibbattanaṃ āyūhanaṃ ākārassa byāpanatthattā.",
  "anya-e0104n0:606_7": "Āgacchati samudayatoti vā āyaṃ, dukkhaṃ, tassa ūhanaṃ pavattanaṃ āyūhanaṃ, ayaṃ saraseneva",
  "anya-e0104n0:606_8": "āvibhavanākāro. Nidadāti dukkhanti nidānaṃ, “idaṃ taṃ dukkha”nti sampaṭicchāpentaṃ",
  "anya-e0104n0:606_9": "viya samuṭṭhāpetīti attho. Ayaṃ nidānaṭṭho dukkhadassanena āvibhavanākāro. Saṃsāradukkhena",
  "anya-e0104n0:606_10": "saṃyojanaṃ saṃyogaṭṭho. Maggādhigamananivāraṇaṃ palibodhaṭṭho. Ime ca saṃyogapalibodhaṭṭhā",
  "anya-e0104n0:606_11": "nirodhamaggadassanehi āvibhavanākārā. Nissaranti sattā ettha, sayameva vā nissaṭaṃ",
  "anya-e0104n0:606_12": "visaṃyuttaṃ sabbasaṅkhatehi sabbūpadhipaṭinissaggabhāvatoti nissaranaṃ. Ayamassa",
  "anya-e0104n0:606_13": "sabhāvena āvibhavanākāro, itare vivekāsaṅkhātāmataṭṭā, samudayakkharaapaccayaavināsitā",
  "anya-e0104n0:606_14": "vā samudayamaggadukkhadassanena āvibhavanākārā.",
  "anya-e0104n0:607_0": "Saṃsārato niggamanaṃ niyyānaṃ. Ayamassa sarasena āvibhavanākāro. Paribodhūpacchedanena",
  "anya-e0104n0:607_1": "nibbānādhigamova nibbānanimittattā maggassa hetuṭṭho. Paññāpadhānattā cassa nibbānadassanaṃ,",
  "anya-e0104n0:607_2": "catusaccadassanaṃ vā dassanaṭṭho. Catusaccadassane, kilesadukkhasantāpavūpasamane",
  "anya-e0104n0:607_3": "ca ādhipaccaṃ karonti maggadhammā sampayuttadhammesūti so maggassa ādhipateyyaṭṭho.",
  "anya-e0104n0:607_4": "Visesato vā ālambanādhipatibhūtā maggadhammā honti “maggādhipatino”ti vacanatoti",
  "anya-e0104n0:607_5": "so tesaṃ ākāro ādhipateyyaṭṭho. Ete hetudassanādhipateyyaṭṭhā samudayanirodhadukkhadassanehi",
  "anya-e0104n0:607_6": "āvibhavanākārā. Evamādi āhāti sambandho. Abhisamayaṭṭhoti abhisametabbaṭṭho. Abhisamayassa",
  "anya-e0104n0:607_7": "vā visayabhūto attho abhisamayaṭṭho. Atha vā abhisamayassa pavattiākāro abhisamayaṭṭho.",
  "anya-e0104n0:607_8": "So cettha abhisametabbena pīḷanādinā dassitoti daṭṭhabbo.",
  "anya-e0104n0:608": "530. Kucchitaṃ khaṃ dukkhaṃ, gārayhaṃ hutvā asāranti attho.",
  "anya-e0104n0:609_0": "“Samāgamo sameta”ntiādīsu kevalassa āgamasaddassa, eta-saddassa ca payoge saṃyogatthassa",
  "anya-e0104n0:609_1": "anupalabbhanato, saṃ-saddassa ca saṃyoge upalabbhanato “saṃyogaṃ dīpetī”ti āha anvayato,",
  "anya-e0104n0:609_2": "byatirekato ca tadatthajotakatāsiddhito. Uppannaṃ uditanti etthāpi eseva nayo. Aya-saddo",
  "anya-e0104n0:609_3": "gatiatthe siddho hetusaddoviya kāraṇaṃ dīpeti. Attano phalanipphādanena ayati pavattati,",
  "anya-e0104n0:609_4": "eti vā etasmā phalanti ayoti, saṃyoge uppattikāraṇaṃ samudayoti. Ettha visuṃ payujjamānāpi",
  "anya-e0104n0:609_5": "upasaggasaddā sadhātukaṃ saṃyogatthaṃ, uppādatthañca dīpenti, kiriyāvisesakattāti veditabbā.",
  "anya-e0104n0:610_0": "“Abhāvo ettha rodhassāti nirodho”ti etena nibbānassa dukkhavivittabhāvaṃ dasseti.",
  "anya-e0104n0:610_1": "Samadhigate tasmiṃ tadadhigamato puggalassa rodhābhāvo pavattisaṅkhātassa rodhassa",
  "anya-e0104n0:610_2": "paṭipakkhabhūtāya nivattiyā adhigatattāti. Etasmiñca atthe abhāvo etasmiṃ rodhassāti",
  "anya-e0104n0:610_3": "nirodho icceva padasamāso. Dukkhābhāvo panettha puggalassa, na nibbānasseva. Anuppādo",
  "anya-e0104n0:610_4": "eva nirodho anuppādanirodho. Āyatiṃ bhavādīsu appavatti, na pana bhaṅgoti bhaṅgavācakaṃ",
  "anya-e0104n0:610_5": "nirodhasaddaṃ nivattetvā anuppādavācakaṃ gaṇhāti. Etasmiṃ atthe kāraṇe phalūpacāraṃ",
  "anya-e0104n0:610_6": "katvā nirodhapaccayo nirodhoti vutto.",
  "anya-e0104n0:611_0": "Paṭipadā ca hoti puggalassa dukkhanirodappattiyā. Nanu ca sā eva dukkhanirodappattīti",
  "anya-e0104n0:611_1": "tassā eva sā paṭipadāti na yujjatīti? Na puggalādhigamassa pattibhāvena, yehi so",
  "anya-e0104n0:611_2": "adhigacchati, tesaṃ kāraṇabhūtānaṃ paṭipadābhāvena ca vuttattā. Sacchi kiriyāsacchikaraṇadhammānañhi",
  "anya-e0104n0:611_3": "aññatthābhāvepi puggalasacchikiriyādhammabhāvehi nānattaṃ katvā niddeso katoti. Atha",
  "anya-e0104n0:611_4": "vā yaṃ dukkhanirodhappattiyā niṭṭhānaṃ phalaṃ, sayañca dukkhanirodhappattibhūtaṃ,",
  "anya-e0104n0:611_5": "tassa abhisamayabhūtāya dukkhanirodhappattiyā paṭipadatā daṭṭhabbā.",
  "anya-e0104n0:612_0": "531. Buddhādayo ariyā paṭivijjhantīti ettha paṭividdhakāle pavattaṃ buddhādivohāraṃ",
  "anya-e0104n0:612_1": "“agamā rājagahaṃ buddho”tiādīsu viya bhāvini bhūte viya upacāroti purimakālepi āropetvā",
  "anya-e0104n0:612_2": "“buddhādayo”ti vuttaṃ. Te hi buddhādayo catūhi maggehi paṭivijjhantīti. Tasmā ariyasaccānīti",
  "anya-e0104n0:612_3": "vuccantīti ettha ariyapaṭivijjhitabbāni saccāni ariyasaccānīti purimapade uttarapadalopo",
  "anya-e0104n0:612_4": "ariyasaccānīti vuccantīti attho. Tathāgatena hi sayaṃ adhigatattā, paveditattā, tato",
  "anya-e0104n0:612_5": "eva ca aññehi adhigamanīrattā tāni tassa hontīti. Ariyabhāvasiddhitopīti ettha ariyasādhakāni",
  "anya-e0104n0:612_6": "saccāni ariyasaccānīti pubbe viya uttarapadalopo daṭṭhabbo. Ariyāni saccānītipīti",
  "anya-e0104n0:612_7": "ettha avitathabhāvena araṇīyattā adhigantabbattā ariyāni, ariyasamaññā vā avisaṃvādake",
  "anya-e0104n0:612_8": "avitathe niruḷhā daṭṭhabbā.",
  "anya-e0104n0:613_0": "532. Bādhanalakkhaṇanti ettha dukkhadukkhatannimittabhāvo, udayavayapaṭipīḷitabhāvo",
  "anya-e0104n0:613_1": "vā bādhanaṃ. Bhavādīsu jātiādivasena, cakkhurogādivasena ca anekadā dukkhassa pavattanameva",
  "anya-e0104n0:613_2": "puggalassa santāpanaṃ, tadassa kiccaṃ rasoti santāpanarasaṃ. Pavattinivattīsu saṃsāravimokkhesu",
  "anya-e0104n0:613_3": "pavatti hutvā gayhatīti pavattipaccupaṭṭhānaṃ. Pabhavati etasmā dukkhaṃ nibbattati,",
  "anya-e0104n0:613_4": "purimabhavena pacchimabhavo ghaṭito saṃyutto hutvā pavattatīti pabhāvo. “Evampi taṇhānusaye",
  "anya-e0104n0:613_5": "anūhate, nibbattati dukkhamidaṃ punappuna”nti evaṃ punappunaṃ uppādanaṃ anupacchedakaraṇaṃ.",
  "anya-e0104n0:613_6": "Bhavanissaraṇanivāraṇaṃ palibodho. Taṇhakkhayādibhāvena sabbadukkhasantatā santi.",
  "anya-e0104n0:613_7": "Accutirasanti accutisampattikaṃ acavanakiccaṃ vā. Kiccanti ca cavanābhāvaṃ kiccamiva",
  "anya-e0104n0:613_8": "katvā pariyāyena vuttaṃ, acavanañcassa sabhāvāpariccajanaṃ avikāritā daṭṭhabbā. Pañcakkhandhanimittasuññatāya",
  "anya-e0104n0:613_9": "aviggahaṃ hutvā gayhatīti animittapaccupaṭṭhānaṃ. Anusayasamucchindanena saṃsāracārakato",
  "anya-e0104n0:613_10": "niggamanūpāyabhāvo niyyānaṃ. Sabbakilesānaṃ anuppādanirodhanaṃ kilesappahānakaraṇaṃ.",
  "anya-e0104n0:613_11": "Nimittato, pavattato ca cittassa vuṭṭhānaṃ hutvā gayhatīti vuṭṭhānapaccupaṭṭhānaṃ.",
  "anya-e0104n0:614_0": "533. Asuvaṇṇādi suvaṇṇādi viya dissamānaṃ māyāti vatthusabbhāvā tassā viparītatā",
  "anya-e0104n0:614_1": "vuttā. Udakaṃ viya dissamānā pana marīci upagatānaṃ tucchā. Vatthumattampi tassā",
  "anya-e0104n0:614_2": "na dissatīti visaṃvādikā vuttā. Marīcimāyāattavidhuro bhāvo tacchāviparītabhūtabhāvo.",
  "anya-e0104n0:614_3": "Ariyañāṇassāti ariyassa avitathaggāhakassa ñāṇassa, tena paṭivedhañāṇaṃ viya paccavekkhaṇañāṇampi",
  "anya-e0104n0:614_4": "gahitaṃ hoti. Tesaṃ gocarabhāvo paṭivijjitabbatā, ārammaṇabhāvo ca daṭṭhabbo. Aggilakkhaṇaṃ",
  "anya-e0104n0:614_5": "uṇhattaṃ. Tañhi katthaci kaṭṭhādiupādānabhede visaṃvādakaṃ, viparītaṃ, abhūtaṃ vākadācipi",
  "anya-e0104n0:614_6": "na hoti. “Jātidhammā jarādhammā, atho maraṇadhammino”ti evaṃ vuttā jātiādikā lokapakati.",
  "anya-e0104n0:614_7": "Ekaccānaṃ tiracchānānaṃ tiriyaṃ dīghatā, manussādīnaṃ uddhaṃ dīghatā, vuddhiniṭṭhaṃ",
  "anya-e0104n0:614_8": "pattānaṃ puna avaḍḍhananti evamādikā ca lokapakatīti vadanti. Tacchāviparītabhūtabhāvesu",
  "anya-e0104n0:614_9": "pacchimo tathatā. Paṭhamo avitathatā, majjhimo anaññatatāti ayametesaṃ viseso,",
  "anya-e0104n0:615_0": "Dukkhā aññaṃ na bādhaka nti kasmā vuttaṃ, nanu taṇhāpi jāti viya dukkhanimittatāya",
  "anya-e0104n0:615_1": "bādhikāti? Na, bādhakappabhavabhāvena visuṃ gahitattā. Evamhi pavatti, pavattihetu",
  "anya-e0104n0:615_2": "ca asaṅkarato bodhitā honti. Atha vā jātiādīnaṃ viya dukkhassa adhiṭṭhānabhāvo, dukkhadukkhatā",
  "anya-e0104n0:615_3": "ca bādhakatā, na dukkhappabhavatāti natthi taṇhāya pabhavabhāvena visuṃ gahitāya",
  "anya-e0104n0:615_4": "bādhakabhāvapasaṅgo. Tenāha “dukkhā aññaṃ na bādhaka”nti. Bādhakattaniyāmenāti dukkhaṃ",
  "anya-e0104n0:615_5": "bādhakameva, dukkhameva bādhakanti evaṃ dvidhāpi bādhakattāvadhāranenāti attho. Bādhakattaniyāmenāti",
  "anya-e0104n0:615_6": "hi bādhakassa, bādhakatte ca niyāmena. Yatā bādhakattassa dukkhe niyatatā, evaṃ dukkhassa",
  "anya-e0104n0:615_7": "ca bādhakatte niyatatāti.",
  "anya-e0104n0:616_0": "Taṃ vinā nāññatoti satipi avasesakilesaavasesākusalasāsavakusalamūlāvasesasāsavakusaladhammānaṃ",
  "anya-e0104n0:616_1": "dukkhahetubhāve na taṇhāya vinā tesaṃ dukkhahetubhāvo atthi, tehi pana vināpi taṇhāya",
  "anya-e0104n0:616_2": "dukkhahetubhāvo atthi kusalehi vinā akusalehi rūpāvacarādikusalehi vinā kāmāvacarādīhi",
  "anya-e0104n0:616_3": "ca taṇhāya dukkhanibbattakattā. Santabhāvassa, santabhāve vā niyāmo santabhāvaniyāmo,",
  "anya-e0104n0:616_4": "tena santabhāvaniyāmena. Tacchaniyyānabhāvattāti dvidhāpi niyāmena taccho niyyānabhāvo",
  "anya-e0104n0:616_5": "etassa, na micchāmaggassa viya viparītatāya, na lokiyamaggassa viya vā anekantikatāya",
  "anya-e0104n0:616_6": "atacchoti tacchaniyyānabhāvo, maggo, tassa bhāvo tacchaniyyānabhāvattaṃ, tasmā tacchaniyyānabhāvattā.",
  "anya-e0104n0:616_7": "Sabbattha dvidhāpi niyāmena tacchāviparītabhūtabhāvo vuttoti āha “iti tacchāvipallāsā”tiādi.",
  "anya-e0104n0:617_0": "534. Saccasaddassa sambhavantānaṃ atthānaṃ uddharaṇaṃ, sambhavante vā atthe vatvā",
  "anya-e0104n0:617_1": "adhippetassa atthassa uddharaṇaṃ niddhāraṇaṃ atthudvāro. Viratisacceti musāvādaviratiyaṃ.",
  "anya-e0104n0:617_2": "Na hi aññaviratīsu saccasaddo niruḷho. Ye pana “viratisaccaṃ samādānaviratī”ti vadanti,",
  "anya-e0104n0:617_3": "tesampi na samādānamattaṃ viratisaccaṃ, atha kho samādānāvisaṃvādanaṃ. Taṃ pana paṭiññāsaccaṃ",
  "anya-e0104n0:617_4": "musāvādaviratiyeva hoti. “Idameva saccaṃ, moghamañña”nti pavattā diṭṭhi “sacca”nti",
  "anya-e0104n0:617_5": "abhinivisanavuttiyā diṭṭhisaccaṃ. Amosadhammattā nibbānaṃ paramatthasaccaṃ. “Amosadhammaṃ",
  "anya-e0104n0:617_6": "nibbānaṃ, tadariyā saccato vidū”ti hi vuttaṃ, tassa pana taṃsampāpakassa ca maggassa",
  "anya-e0104n0:617_7": "pajānanā paṭivedho avivādakāraṇanti dvayampi “ekaṃ hi saccaṃ na dutiyamatthi, yasmiṃ",
  "anya-e0104n0:617_8": "pajā no vivade pajāna”nti imissā gāthāya “sacca”nti vuttaṃ.",
  "anya-e0104n0:618_0": "535. “Netaṃ dukkhaṃ ariyasaccanti āgaccheyya, netaṃ ṭhānaṃ vijjatī”ti etena jātiādīnaṃ",
  "anya-e0104n0:618_1": "dukkhaariyasaccabhāve aviparītataṃ dasseti ekanteneva bādhakabhāvato. “Aññaṃ dukkhaṃ",
  "anya-e0104n0:618_2": "ariyasaccanti āgaccheyya, netaṃ ṭhānaṃ vijjatī”ti iminā dukkhaariyasaccabhāvassa",
  "anya-e0104n0:618_3": "jātiādīsu niyatataṃ dasseti anaññatthabhāvato. Sacepi kathañci koci evaṃcitto āgaccheyya,",
  "anya-e0104n0:618_4": "paññāpane pana sahadhammena ñāpane attano vādassa patiṭṭhāpane samattho natthīti",
  "anya-e0104n0:618_5": "dassetuṃ “ahametaṃ…pe… paññapessāmīti āgaccheyya, netaṃ ṭhānaṃ vijjatī”ti vuttaṃ.",
  "anya-e0104n0:618_6": "Jātiādīnaṃ anaññathatā aññassa ca tatābhūtassa abhāvoyevettha ṭhānābhāvo. Sacepi",
  "anya-e0104n0:618_7": "koci āgaccheyya āgacchatu, ṭhānaṃ pana natthīti ayamettha suttattho. Esa nayo dutiyasuttepi.",
  "anya-e0104n0:618_8": "Tattha pana attabhāvapaṭilābheneva sattānaṃ jātiādīnaṃ patti, sammukhībhāvo ca hotīti",
  "anya-e0104n0:618_9": "sampattattā, paccakkhatā ca paṭhamatā, yato taṃ bhagavatā paṭhamaṃ desitaṃ, tannimittatā",
  "anya-e0104n0:618_10": "dutiyatā, tadupasamatā tatiyatā, taṃsampāpakatā catutthatāti daṭṭhabbā.",
  "anya-e0104n0:619_0": "“Etaparamato”ti etena catūhi ariyasaccehi pavattiādīnaṃ anavasesapariyādānamāha.",
  "anya-e0104n0:619_1": "Nibbutikāmena parijānanādīhi aññaṃ kiñci kiccaṃ kātabbaṃ natti, dhammañāṇakiccaṃ",
  "anya-e0104n0:619_2": "vā ito aññaṃ natthi, pariññeyyādīni ca etaparamānevāti cattāriyeva vuttāni. Taṇhāya",
  "anya-e0104n0:619_3": "ādīnavadassāvīnaṃ vasena taṇhāvatthuādīnaṃ etaparamatāyāti vuttaṃ. Tathā ālaye pañcakāmaguṇasaṅkhāte,",
  "anya-e0104n0:619_4": "sakalavatthukāmasaṅkhāte, bhavattayasaṅkhāte vā dukkhe dosadassāvīnaṃ vasena ālayādīnaṃ",
  "anya-e0104n0:619_5": "eteparamatāyāti vuttaṃ.",
  "anya-e0104n0:620_0": "536. “Oḷārikattā”ti idaṃ jātiādīnaṃ dukkhabhāvassa pacurajanapākaṭatāmattaṃ sandhāya",
  "anya-e0104n0:620_1": "vuttaṃ, na ariyena ñāṇena paṭivijjhitabbākāraṃ. Tanti dukkhaṃ. Akatanti anibbattitaṃ,",
  "anya-e0104n0:620_2": "anipphāditakāraṇanti adhippāyo. Kāraṇe hi siddhe phalaṃ siddhameva hoti. “Neva akataṃ",
  "anya-e0104n0:620_3": "āgacchatī”ti ca iminā ahetuvādaṃ paṭikkhipati. “Na issaranimmānādito”ti etena pajāpatipurisapakatikālādivāde",
  "anya-e0104n0:620_4": "paṭikkhipati. Yaṃ panettha vattabbaṃ, taṃ parato āvi bhavissati. “Sahetukena dukkhenā”ti",
  "anya-e0104n0:620_5": "etena dukkhadassanena janitassa saṃvegassa saṃvaḍḍhanamāha. Dukkhassa hi sahetukabhāvasavasena",
  "anya-e0104n0:620_6": "balavasaṃvego jāyati yāvāyaṃ hetu, tāva idaṃ dukkhaṃ avicchedena pavattatīti. Assāsajananatthaṃ",
  "anya-e0104n0:620_7": "nirodhanti saṃvegajātassa assāsaṃ janetuṃ nirodhasaccamāha. Nibbinnasaṃsāradukkhassa",
  "anya-e0104n0:620_8": "hi nirodhakathā vuccamānā ativiya ativiya assāsaṃ sañjaneti.",
  "anya-e0104n0:621_0": "537. Ye te jātiādayo dhammā bhagavatā vuttāti sambandho. Kasmā panettha byādhi na",
  "anya-e0104n0:621_1": "gahitoti? Anekantabhāvato. Tathā hi so kadāci, kesañci ca natthi. Yathāha “tayo rogā",
  "anya-e0104n0:621_2": "pure āsuṃ, icchā anasanaṃ jarā”ti. Bākulatterādīnaṃ so nāhosiyeva, dukkhaggahaṇena",
  "anya-e0104n0:621_3": "vā byādhi ettha hitovāti daṭṭhabbaṃ. Paramatthato hi dhātukkhobhapaccayaṃ kāyikaṃ",
  "anya-e0104n0:621_4": "dukkhaṃ byādhīti. Upādānakkhandhapañcakaṃ ekaṃ koṭṭhāsaṃ katvā “dvādasa dhammā”ti",
  "anya-e0104n0:621_5": "vuttaṃ. Kāmataṇhābhāvasāmaññena ekajjhaṃ katvā “dukkhasamudayo ariyasacca”nti aññe",
  "anya-e0104n0:621_6": "antogadhabhede anāmasitvā ekarūpena gahitāpi taṇhā sassatadiṭṭhisahagatā, ucchedadiṭṭhisahagatā,",
  "anya-e0104n0:621_7": "diṭṭhivirahitā kevalaṃ kāmassādabhūtā cāti tidhāva bhinditvā vuttā. “Ayameva ariyo",
  "anya-e0104n0:621_8": "aṭṭhaṅgiko maggo”ti maggasaccabhāvena ekajjhaṃ katvā vuttāpi sabhāvato bhinnā eva",
  "anya-e0104n0:621_9": "te dhammāti āha “aṭṭha dhammā”ti.",
  "anya-e0104n0:622": "Saccaniddesavaṇṇanā niṭṭhitā.",
  "anya-e0104n0:623": "Dukkhaniddesakathāvaṇṇanā",
  "anya-e0104n0:624": "Jātiniddesavaṇṇanā",
  "anya-e0104n0:625_0": "Bhaveti ādānanikkhepaparicchinno dhammappabandho bhavo, tasmiṃ bhave. So hi jāyati",
  "anya-e0104n0:625_1": "ettha yonigatiādivibhāgoti jātīti vuccati, jāyanti ettha sattā samānanvayāti jāti,",
  "anya-e0104n0:625_2": "nikāyo. Saṅkhatalakkhaṇeti yattha katthaci uppāde. So hi jananaṭṭhena jāti. Paṭisandhiyanti",
  "anya-e0104n0:625_3": "paṭisandhicittakkhaṇe. Sampātijātoti ettha jātisaddena labbhamānaṃ mātukucchito nikkhamanasaṅkhātaṃ",
  "anya-e0104n0:625_4": "jāyanatthaṃ sandhāyāha “pasūtiya”nti, abhijātiyanti attho. Jāyati etāya khattiyādisamaññāti jāti, kulaṃ.",
  "anya-e0104n0:626_0": "538. Sayanti etthāti seyyā, mātukucchisaṅkhāto gabbho seyyā etesanti gabbhaseyyakā,",
  "anya-e0104n0:626_1": "aṇḍajā, jalābujā ca. Itaresanti saṃsedajānaṃ, opapātikānañca. Ayampi cāti “paṭisandhikhandhesvevā”ti",
  "anya-e0104n0:626_2": "anantaraṃ vuttakathāpi, pageva “paṭisandhito paṭṭhāyā”ti vuttakathāyaṃ. Tenāha “tesaṃ",
  "anya-e0104n0:626_3": "tesaṃ paṭhamapātubhāvo jātī”ti.",
  "anya-e0104n0:627": "Ummujjanavasena gayhatīti ummujjanapaccupaṭṭhānaṃ. Vakkhamānavibhāgaṃ dukkhavicittataṃ paccupaṭṭhapetīti dukkhavicittatāpaccupaṭṭhānā.",
  "anya-e0104n0:628_0": "539. “Kasmā panā”ti vadato codakassāyamadhippāyo – ekantadukkhe niraye tāva jātidukkhā",
  "anya-e0104n0:628_1": "hotu, aññāsupi vā duggatīsu pāpakammasamuṭṭhānato sukhasaṃvattaniyakammasamuṭṭhānāsu",
  "anya-e0104n0:628_2": "pana sugatīsu kathanti. Itaro “nāyaṃ jāti sabhāvadukkhavasena dukkhāti vuttā, na",
  "anya-e0104n0:628_3": "hi kāci paṭisandhi dukkhavedanāsampayuttā atthi, atha kho dukkhassa adhiṭṭhānabhāvato”ti",
  "anya-e0104n0:628_4": "dassento “anekesaṃ dukkhānaṃ vatthubhāvato”tiādimāha. Adukkhasabhāvampi pariyāyato",
  "anya-e0104n0:628_5": "dukkhanti vuccatīti dukkhasabhāvaṃ dukkhasaddena visesetvā vuttaṃ “dukkhadukkha”nti yathā rūparūpanti.",
  "anya-e0104n0:629": "Dukkhuppattihetutoti “ahu vata me, taṃ vata nāhosī”ti cetasikadukkhuppattihetuto.",
  "anya-e0104n0:630_0": "“Yadaniccaṃ, taṃ dukkha”nti vacanato tebhūmakā saṅkhārā saṅkhāradukkhaṃ, tattha kāraṇamāha",
  "anya-e0104n0:630_1": "“udayabbayappaṭipāḷitattā”ti. Yañhi abhiṇhaṃ paṭipīḷitaṃ, taṃ dukkhamanatāya dukkhanti,",
  "anya-e0104n0:630_2": "vipassanācārassa adhippetattā tebhūmakaggahaṇaṃ.",
  "anya-e0104n0:631": "Dukkhadukkhanti dukkhadomassupāyāse vadati. “Jātipi dukkhā”tiādinā dukkhasaccavibhaṅge āgataṃ.",
  "anya-e0104n0:632": "Bhagavatāpīti anāvaraṇañāṇavatā accariyāparimeyyadesanākosallavatā bhagavatāpi. Upamāvasenati aṅgārakāsūpamādiupamāvasena.",
  "anya-e0104n0:633_0": "540. Puṇḍarīkādīsūti ādi-saddena na maṇikanakarajatapavāḷādiratanasanniccaye, nāpi",
  "anya-e0104n0:633_1": "aṇḍajameṇḍajavāyajātike subhamanuññasayanatale, nāpi ratanamayakuṭṭimamanohare pāsādatale,",
  "anya-e0104n0:633_2": "nāpi sittasammaṭṭhakusumopahāravati pāsādūpacāre, nāpi muttājālasadisavālikāvikiṇṇe",
  "anya-e0104n0:633_3": "viviṭaṅgaṇe, nāpi haritakambalasadisamudusaddalasamotale bhūmibhāgeti evamādīnaṃ",
  "anya-e0104n0:633_4": "saṅgaho daṭṭhabbo. Paramasambādheti ativiya sambādhe. Tibbandhakāreti bahalandhakāre.",
  "anya-e0104n0:633_5": "Pittasemhapubbaruhiragūthodariyādi nānākuṇapasambādhe. Mātā yadi vīsativassā, atha",
  "anya-e0104n0:633_6": "tiṃsa, cattālīsādivassā, tattakaṃ kālaṃ adhotavaccakūpasadisatāya adhimattajegucche.",
  "anya-e0104n0:633_7": "Pūtimacchā di sabbaṃ na sadisūpammaṃ tassa vātādivasena ekaccaduggandhāpagamasabbhāvato.",
  "anya-e0104n0:633_8": "Dasa māseti accantasaṃyoge upayogavacanaṃ, yebhuyyavasena vuttaṃ tato bhiyyopi ekaccānaṃ",
  "anya-e0104n0:633_9": "tatthāvaṭṭhānasambhavato. Attano adhomukhaṃ ṭhapitasaṅacitahatthadvayassa ukkuṭikasseva",
  "anya-e0104n0:633_10": "nisīdato samijjanappasāraṇādirahito.",
  "anya-e0104n0:634_0": "Abhimukhaṃ kaḍḍhanaṃ ākaḍḍhanaṃ. Parito samantato kaḍḍhanaṃ parikaḍḍhanaṃ. Heṭṭhā",
  "anya-e0104n0:634_1": "dhunanaṃ odhūnanaṃ. Nidhāya nidhāya dhūnanaṃ niddhūnanaṃ. Ākaḍḍhanādisadisañcettha",
  "anya-e0104n0:634_2": "“ākaḍḍhanādī”ti vuttaṃ. Taruṇavaṇasadisaṃ ativiya sukhumālaṃ gabbhagataṃ sarīraṃ",
  "anya-e0104n0:634_3": "sītādiappakampi na sahatīti sītanarakūpapannatādi nidassitaṃ. Tañhi tassa ativiya",
  "anya-e0104n0:634_4": "sītaṃ, ativiya uṇhañca hutvā upatiṭṭhati. Sarīraṃ vāsiyādīhi tacchetvā khārāvasecanakaraṇaṃ",
  "anya-e0104n0:634_5": "khārāpaṭicchakaṃ. Dukkhuppattiṭṭhāneti gabbhāsayasaññitaṃ tatiyaṃ āvaṭṭaṃ sandhāyāha.",
  "anya-e0104n0:635_0": "Parivattetvāti uddhaṃpādaadhosīsabhāvena parivattetvā. Idaṃ vijāyanamūlakaṃ dukkhaṃ,",
  "anya-e0104n0:635_1": "yena maraṇadukkhena ca aṭṭitā vedanāppattā sattā katipayamāsamattātikkantampi pavattiṃ",
  "anya-e0104n0:635_2": "vissaranti, mahandhakāraṃ mahāviduggaṃ pakkhandhā viya honti.",
  "anya-e0104n0:636": "Vadhentassāti socanaparidevanasīsapaṭihananādinā bādhentassa. Khuppipāsā hi ātapāvaṭṭhānādinā ca ātāpanaṃ. Pañcaggitāpanādinā paritāpanaṃ.",
  "anya-e0104n0:637_0": "Imassāti yathāvuttassa sattavidhassa. Sabbassāpīti gabbhakālādīsu tāpanamaddanādinirayaggidāhādisañjanitassa",
  "anya-e0104n0:637_1": "sakalassāpi. Vatthumeva hoti tadabhāve abhāvato. Tenevāha “jāyetha no ce”tiādi.",
  "anya-e0104n0:638": "541. Vicittanti vividhaṃ, acchariyaṃ vā.",
  "anya-e0104n0:639": "Iti jātiniddesavaṇṇanā.",
  "anya-e0104n0:640": "Jarāniddesavaṇṇanā",
  "anya-e0104n0:641_0": "542. Saṅkhātalakkhaṇanti “ṭhitassa aññathatta”nti vuttaṃ khaṇikajaraṃ sandhāyāha.",
  "anya-e0104n0:641_1": "Khaṇḍiccādisammatoti khaṇḍiccapāliccavalittacatādinā samaññato. Sāti khandhapurāṇabhāvasaññitā",
  "anya-e0104n0:641_2": "pākaṭajarā. Khandhaparipāko ekabhavapariyāpannānaṃ khandhānaṃ purāṇabhāvo.",
  "anya-e0104n0:642": "Iti jarāniddesavaṇṇanā.",
  "anya-e0104n0:643": "Maraṇaniddesavaṇṇanā",
  "anya-e0104n0:644_0": "543. Saṅkhatalakkhaṇanti saṅkhārānaṃ vayasaññitaṃ khaṇikamaraṇamāha. Yaṃ sandhāyāti",
  "anya-e0104n0:644_1": "yaṃ khaṇikamaraṇaṃ sandhāya, “jarāmaraṇaṃ dvīhi khandhehi saṅgahita”nti ettha “maraṇa”nti",
  "anya-e0104n0:644_2": "vuttanti attho. Tanti jīvitindriyupaccedasaññitaṃ pākaṭamaraṇaṃ. “Cavana”nti lakkhitabbatāya",
  "anya-e0104n0:644_3": "cutilakkhaṇaṃ. Viyogarasanti yathādhigatehi sattasaṅkhārehi viyojanarasaṃ. Yathūpapannāya",
  "anya-e0104n0:644_4": "gatiyā vippavāsavasena gayhatīti gativippavāsapaccupaṭṭhānaṃ.",
  "anya-e0104n0:645_0": "Pāpassāti pāpayogena pāpassa, upacitapāpakammassāti attho. Pāpakammādinimittanti",
  "anya-e0104n0:645_1": "pāpakammakammanimittagatinimittasaṅkhātaṃ maraṇakāle upaṭṭhitaṃ akusalavipākārammaṇaṃ.",
  "anya-e0104n0:645_2": "Tamhi passantasseva kassaci anubhavantassa viya mahādukkhaṃ hoti. Bhaddassāti bhaddakammassa,",
  "anya-e0104n0:645_3": "katakusalassāti attho. Tassa pana kāmaṃ iṭṭhameva ārammaṇaṃ upaṭṭhāti, piyavippayogavatthukaṃ",
  "anya-e0104n0:645_4": "pana mahantaṃ dukkhaṃ ārammaṇaṃ upaṭṭhāti, piyavippayogavatthukaṃ pana mahantaṃ dukkhaṃ",
  "anya-e0104n0:645_5": "uppajjatīti āha “asahantassa viyogaṃ piyavatthuka”nti. Avisesatoti pāpassa, bhaddassa",
  "anya-e0104n0:645_6": "ca sāmaññato. “Avisesato”ti vatvāpi “sabbesa”nti vacanaṃ taṃ idaṃ dukkhaṃ parimadditasaṅkhārānaṃ",
  "anya-e0104n0:645_7": "ekaccānaṃ khīṇāsavānampi hotiyevāti dassanatthaṃ. Vitujjamānamammānanti sandhibandhanāvacchedakavāyunā",
  "anya-e0104n0:645_8": "vijjhiyamānamammaṭṭhānānaṃ.",
  "anya-e0104n0:646": "Iti maraṇaniddesavaṇṇanā.",
  "anya-e0104n0:647": "Sokaniddesavaṇṇanā",
  "anya-e0104n0:648_0": "544. Soti soko. Atthato domanassameva hoti cetasikantarābhāvato. Domanassaviseso",
  "anya-e0104n0:648_1": "pana hoti visayavisese pavattiākāravisesasabbhāvatoti taṃ visesaṃ lakkhaṇādito dassetuṃ",
  "anya-e0104n0:648_2": "“evaṃ santepī”tiādi vuttaṃ. Anto nijjhānaṃ cittasantāpo. Parijjhāpanaṃ rāgadosapariḷāhavisiṭṭhaṃ",
  "anya-e0104n0:648_3": "dahanaṃ. Katākatakusalākusalavisayaṃ vippaṭisārākārena pavattaṃ anusocanaṃ kukkuccaṃ,",
  "anya-e0104n0:648_4": "ñātibyasanādivisayaṃ kevalaṃ cittasanthāpabhūtaṃ anusocanaṃ sokoti anusocanapaccupaṭṭhānattepi ayametesaṃ viseso.",
  "anya-e0104n0:649_0": "Visapītaṃ sallaṃ visasallaṃ. Sokavasena atisārādi byādhipi hoti, sokabahulassa sarīraṃ",
  "anya-e0104n0:649_1": "na cirasseva jīrati, balavasokābhibhūto maraṇampi pāpuṇātīti āha “samāvahati ca byādhijarāmaraṇabhedana”nti.",
  "anya-e0104n0:650": "Iti sokaniddesavaṇṇanā.",
  "anya-e0104n0:651": "Paridevaniddesavaṇṇanā",
  "anya-e0104n0:652": "545. Vacīpalāpoti vācāvippalāpo, so atthato saddo eva. Bhiyyoti sokadukkhato upari. Sokasamuṭṭhāno hi paridevo.",
  "anya-e0104n0:653": "Iti paridevaniddesavaṇṇanā.",
  "anya-e0104n0:654": "Dukkhaniddesavaṇṇanā",
  "anya-e0104n0:655": "546. Jātiādīnampi yathārahaṃ dukkhavatthudukkhadukkhatāhi satipi dukkhabhāve kāyassa pīḷanavasena idaṃ savisesaṃ dukkhamanti āha “dukkhanti visesato vutta”nti.",
  "anya-e0104n0:656": "Iti dukkhaniddesavaṇṇanā.",
  "anya-e0104n0:657": "Domanassaniddesavaṇṇanā",
  "anya-e0104n0:658_0": "547. Manovighātarasanti byāpādasampayogavasena manaso vihaññanakiccaṃ. Cetodukkhasamappitāti",
  "anya-e0104n0:658_1": "cetasikadukkhasamaṅgino. Āvaṭṭantīti āmukhaṃ vaṭṭanti, yaṃdisābhimukhaṃ patitā, taṃdisābhimukhā",
  "anya-e0104n0:658_2": "eva vaṭṭanti. Vivaṭṭantīti viparivattanavasena vaṭṭanti. Uddhaṃpādaṃ papatantīti",
  "anya-e0104n0:658_3": "uddhaṃmukhapādā hutvā patanti. Satthaṃ āharantīti attano sarīrassa vijjhanabhedanavasena satthaṃ upanenti.",
  "anya-e0104n0:659": "Iti domanassaniddesavaṇṇanā.",
  "anya-e0104n0:660": "Upāyāsaniddesavaṇṇanā",
  "anya-e0104n0:661_0": "548. Dosoyevāti kāyacittānaṃ āyāsanavasena dosasseva pavattiākāroti attho, yato bhuso",
  "anya-e0104n0:661_1": "āyāsoti upāyāsoti vuccati yathā bhusamādānaṃ upādānanti. Eko dhammoti cuddasahi akusalacetasikehi",
  "anya-e0104n0:661_2": "añño eko cetasikadhammo, yaṃ “visādo”ti ca vadanti. Nitthunanavasena sampajjanato",
  "anya-e0104n0:661_3": "nitthunanaraso, kāye vā nitthunanakaraṇakicco. “Saṅkhāradukkhabhāvato”ti vatvā so",
  "anya-e0104n0:661_4": "panettha sātisayoti dassento “cittaparidahanato, kāyavisādanato cā”ti āha.",
  "anya-e0104n0:662_0": "Ete ca sokaparidevupāyāsā viññattiyā vinā, saha ca yathāpaccayaṃ domanassacittuppādassa",
  "anya-e0104n0:662_1": "pavattiākāravisesoti dassetuṃ “ettha cā”tiādi vuttaṃ. Tattha pāko viyāti rajanādino",
  "anya-e0104n0:662_2": "pacitabbavatthuno pāko viya.",
  "anya-e0104n0:663": "Iti upāyāsaniddesavaṇṇanā.",
  "anya-e0104n0:664": "Appiyasampayoganiddesavaṇṇanā",
  "anya-e0104n0:665": "549. Samodhānaṃ samāgamo. Kāyikadukkhacittavighātādianatthānaṃ atthibhāvassa paccupaṭṭhāno anatthabhāvapaccupaṭṭhāno.",
  "anya-e0104n0:666": "Tesaṃ appiyānaṃ kāyikavācasikapayogasaṅkhāto upakkamo tadupakkamo, tato sambhūto tadupakkamasambhūto.",
  "anya-e0104n0:667": "Iti appiyasampayoganiddesavaṇṇanā.",
  "anya-e0104n0:668": "Piyavippayoganiddesavaṇṇanā",
  "anya-e0104n0:669": "550. Upaddavabhāvena paccupatiṭṭhatīti byasanapaccupaṭṭhāno.",
  "anya-e0104n0:670": "Iti piyavippayoganiddesavaṇṇanā.",
  "anya-e0104n0:671": "Icchitālābhaniddesavaṇṇanā",
  "anya-e0104n0:672_0": "551. Icchitālābho nāma yassa kassaci attanā icchitassa vatthuno alābho. “Yampicchaṃ",
  "anya-e0104n0:672_1": "na labhatī”ti hi vuttaṃ. Matthakappattaṃ pana icchitālābhaṃ dassetuṃ pāḷiyaṃ “jātidhammānaṃ",
  "anya-e0104n0:672_2": "sattāna”ntiādinā niddiṭṭhanti tameva dassetuṃ “aho vatā”tiādi vuttaṃ. Icchāvāti ettha",
  "anya-e0104n0:672_3": "icchāsahito alābhovāti ca vadanti. Tappariyesanarasāti tesaṃ alabbhaneyyavatthūnaṃ",
  "anya-e0104n0:672_4": "pariyesanarasā. Appatti alābho.",
  "anya-e0104n0:673": "Iti icchitālābhaniddesavaṇṇanā.",
  "anya-e0104n0:674": "Pañcupādānakkhandhaniddesavaṇṇanā",
  "anya-e0104n0:675_0": "552. Yaṃ vuttamidhāti idha saccaniddese yaṃ sarūpato vuttaṃ. Avuttanti aññattha dukkhakkhandhabālapaṇḍitasuttādīsu",
  "anya-e0104n0:675_1": "vuttampi idha sarūpato avuttaṃ. Tañca sabbaṃ ime upādānakkhandhe vinā na labbhatīti",
  "anya-e0104n0:675_2": "tattha khandhasannissayameva dukkhaṃ khandhe vibādhatīti dassetuṃ “indanamiva pāvako”ti",
  "anya-e0104n0:675_3": "vuttaṃ. Yathā vā lakkhaṃ paharaṇapahārassa vatthu, evaṃ khandhā saṃsāradukkhassa.",
  "anya-e0104n0:675_4": "Yathā ca gorūpaṃ ḍaṃsamakasādivibādhāya, yathā ca khettaṃ nipphannasassalāyanassa,",
  "anya-e0104n0:675_5": "gāmo ca gāmaghātakavibādhāya, evaṃ khandhā jātiādidukkhassa vatthūti dassetuṃ “lakkhamivā”tiādi",
  "anya-e0104n0:675_6": "vuttaṃ. Yebhuyyena loke vibādhakā vibādhetabbādhīnā na honti, ime pana vibādhetabbādhīnā",
  "anya-e0104n0:675_7": "evāti dassetuṃ “tiṇalatādīnī”ti vuttaṃ. Kāmaṃ anādimati saṃsāre ādi nāma kassaci",
  "anya-e0104n0:675_8": "natthi, ekabhavaparicchinnassa pana khandhasantānassa vasena vuttaṃ “ādidukkhaṃ jātī”ti.",
  "anya-e0104n0:675_9": "Tenevāha “pariyosānadukkhaṃ maraṇa”nti. Na hettha samucchedamaraṇameva adhippetaṃ.",
  "anya-e0104n0:675_10": "Maraṇassa antike āsanne jātaṃ dukkhaṃ māraṇantikadukkhaṃ. Paridayhanaṃ cittasantāpo.",
  "anya-e0104n0:675_11": "Lālappanaṃ ativiya vippalāpo. Anutthunanaṃ anto nijjhāyanaṃ. Ekamekanti jātiādīnaṃ",
  "anya-e0104n0:675_12": "antarabhedabhinnānaṃ, jātiādīnameva vā upādānakkhandhapañcakānaṃ vā ekamekaṃ. Saṅkhipitvāti",
  "anya-e0104n0:675_13": "samāsetvā, sāmaññaniddesena vā saṅkhepaṃ katvā.",
  "anya-e0104n0:676": "Iti dukkhaniddesakathāvaṇṇanā.",
  "anya-e0104n0:677": "Samudayaniddesakathāvaṇṇanā",
  "anya-e0104n0:678_0": "553. Punabbhavakaraṇaṃ punabbhavo uttarapadalopena, yathā vā apūpabhakkhanasīlo āpūpiko,",
  "anya-e0104n0:678_1": "evaṃ punabbhavakaraṇasīlā, punabbhavaṃ vā phalaṃ arahati, so vā etissā payojananti",
  "anya-e0104n0:678_2": "ponobhavikā. Nandanato, rañjanato ca nandīrāgabhāvaṃ sabbāsu avatthāsu apaccakkhāya",
  "anya-e0104n0:678_3": "vuttiyā nandīrāgasahagatā. Tāya ca sattā tattha tattha bhavādike kimikīṭapaṭaṅgādiattabhāvepi",
  "anya-e0104n0:678_4": "nandanti, rūpābhinandanādibhūtāya rañjanti cāti tatratatrābhinandinī. Tenāha “nandīrāgena",
  "anya-e0104n0:678_5": "sahagatā”tiādi. Tabbhāvattho hi esa sahagatasaddo. Kāmabhavavibhavabhedavasena pavattiyā",
  "anya-e0104n0:678_6": "kāmataṇhā, bhavataṇhā, vibhavataṇhā ca veditabbā. Kāmataṇhādibhedaṃ anāmasitvā kevalaṃ",
  "anya-e0104n0:678_7": "taṇhābhāveneva ekabhāvaggahaṇena ekattaṃ upanetvā kassacipi sattassa kenaci sadisatābhāvato",
  "anya-e0104n0:678_8": "taṃtaṃvicittabhāvajanakakammanipphādanena ativicittasabhāvā sakalassa dukkhassa hetubhāvato",
  "anya-e0104n0:678_9": "dukkhasamudayo ariyasaccaṃ.",
  "anya-e0104n0:679_0": "Kasmā panettha taṇhāva samudayasaccaṃ vuttāti? Visesahetubhāvato. Avijjā hi bhavesu",
  "anya-e0104n0:679_1": "ādīnavaṃ paṭicchādentī, diṭṭhiādiupādānañca tattha tattha abhinivisamānaṃ taṇhaṃ",
  "anya-e0104n0:679_2": "abhivaḍḍhentī dosādayopi kammassa kāraṇaṃ honti, taṇhā pana taṃtaṃbhavayonigativiññāṇaṭṭhitisattāvāsasattanikāyakulabhogissariyādivicittataṃ",
  "anya-e0104n0:679_3": "abhipatthentī, kammavicittatāya upanissayataṃ kammassa ca sahāyabhāvaṃ upagacchantī",
  "anya-e0104n0:679_4": "bhavādivicittataṃ niyameti, tasmā dukkhassa visesahetubhāvato aññesupi avijjāupādānakammādīsu",
  "anya-e0104n0:679_5": "sutte abhidhamme ca avasesakilesākusalamūlādīsu vuttesu dukkhahetūsu vijjamānesu",
  "anya-e0104n0:679_6": "taṇhāva samudayasaccanti vuttāti veditabbaṃ.",
  "anya-e0104n0:680": "Iti samudayaniddesakathāvaṇṇanā.",
  "anya-e0104n0:681": "Nirodhaniddesakathāvaṇṇanā",
  "anya-e0104n0:682_0": "554. Tassāyevāti yadaggena taṇhā samudayasaccanti vuttā, tadaggena tassāyevāti avadhāraṇaṃ.",
  "anya-e0104n0:682_1": "Sati hi padhānahetunirodhe tadaññahetū niruddhāyeva hontīti byādhinimittavūpasamanena",
  "anya-e0104n0:682_2": "byādhivūpasamo viya hetunirodhena phalanirodhoti āha “samudayanirodhena dukkhanirodho”ti.",
  "anya-e0104n0:682_3": "Na aññathāti yathāvuttassa atthassa ekantikataṃ dasseti.",
  "anya-e0104n0:683": "Anupaddaveti pāṇakavijjhanasatthappahārādiupaddavarahite. Tato eva daḷhe thire. Sākhādichedanena chinnopi. Taṇhānusayeti kāmarāgabhavarāgānusaye. Anūhateti asamupaghāṭite.",
  "anya-e0104n0:684_0": "Yathā sīho yenattani saro khitto, tattheva attano balaṃ dasseti, na sare, tathā buddhānaṃ",
  "anya-e0104n0:684_1": "kāraṇe paṭipatti, na phale. Yathā pana sārameyyā kenaci leḍḍuppahāre dinne bhussantā",
  "anya-e0104n0:684_2": "leḍḍuṃ khādanti, na pahāradāyake uṭṭhahanti, evaṃ aññatitthiyā dukkhaṃ nirodhetukāmā",
  "anya-e0104n0:684_3": "kāyacchedamanuyuñjanti, na kilesanirodhananti imamatthaṃ dassetuṃ “sīhasamānavuttino”tiādi vuttaṃ.",
  "anya-e0104n0:685_0": "555. Virajjati palujjati chijjati samudayo etenāti virāgo vuccati maggo. Virajjanaṃ",
  "anya-e0104n0:685_1": "palujjanaṃ samucchindanaṃ virāgoti pahānaṃ vuccati. Tasmāti yasmā pahānapariyāyo",
  "anya-e0104n0:685_2": "virāgasaddo, nirodhasaddo ca, tasmā. Anusayasamugghātato aseso virāgo aseso nirodhoti",
  "anya-e0104n0:685_3": "sambandhanīyaṃ. Cāgādipadānipi gahetvā vadati sabbāneva etānīti. Yasmā nibbānaṃ vuccati,",
  "anya-e0104n0:685_4": "na dukkhassa nirujjhanamattaṃ, tasmā taṇhāya asesavirāganirodhādipadānipi nibbānavevacanānīti.",
  "anya-e0104n0:685_5": "Vuttamevatthaṃ samattheti “yasmā panā”tiādi. Yathā virāgādipadāni nibbāne yujjanti,",
  "anya-e0104n0:685_6": "taṃdassanaṃ. Tattha taṃ āgammāti taṃ nibbānaṃ ārammaṇakaraṇavasena patvā. Taṇhā virajjatīti",
  "anya-e0104n0:685_7": "ariyamaggena accantavirāgavasena taṇhā virajjīyati. Nirujjhatīti nirodhīyati, tena",
  "anya-e0104n0:685_8": "virāganirodhasaddānaṃ adhikaraṇasādhanatamāha. Tadevāti nibbānameva. Cāgādayo hontīti",
  "anya-e0104n0:685_9": "cāgādihetuṃ phalavohārena vadati. “Kāmaguṇālayesū”ti potthakesu likhanti, “kāmaguṇālayādīsū”ti pana pāṭho.",
  "anya-e0104n0:686_0": "556. Tayidantiādi na porāṇapāṭho, saccatthadīpane pana vuttaniyāmena tato ānetvā",
  "anya-e0104n0:686_1": "pacchā ṭhapitaṃ. Tathā hi pubbe vuttānipi lakkhaṇādīni punapi vuttāni. Saṃsāradukkhato",
  "anya-e0104n0:686_2": "nibbinnamānasassa assāsaṃ karonto viya hotīti assāsakaraṇarasaṃ. Rāgādisabbapapañcavūpasamanimittatāya",
  "anya-e0104n0:686_3": "nippapañcataṃ paccupaṭṭhapetīti nippapañcapaccupaṭṭhānaṃ.",
  "anya-e0104n0:687_0": "557. Nattheva nibbānanti yadi sāmaññato paṭiññā, attanā adhippetanibbānassapi abhāvo",
  "anya-e0104n0:687_1": "āpajjati, tathā sati paṭiññāvirodho. Atha parābhimataṃ nibbānaṃ pati, evaṃ sati dhammiasiddhi,",
  "anya-e0104n0:687_2": "tato ca nissayāsiddho hetu. Anupalabbhanīyatoti kiṃ paccakkhato, udāhu anumānato?",
  "anya-e0104n0:687_3": "Purimasmiṃ pakkhe cakkhādīhi anekantikatā, dutiyasmiṃ paraṃ pati asiddho hetu. Tenāha",
  "anya-e0104n0:687_4": "“na, upāyena upalabbhanīyato”tiādi. Tattha yathā cetopariyañāṇalābhino eva ariyā",
  "anya-e0104n0:687_5": "paresaṃ lokuttaracittaṃ jānanti, tatthāpi ca arahā eva sabbesaṃ, na sabbe, evaṃ nibbānampi",
  "anya-e0104n0:687_6": "sīlasamādhipaññāsaṅkhātasammāpaṭipattibhūtena upāyena upalabbhatīti atthavacanaṃ",
  "anya-e0104n0:687_7": "cetaṃ daṭṭhabbaṃ, na payogavacanaṃ. Taṃ parato āvi bhavissati.",
  "anya-e0104n0:688_0": "558. Natthīti na vattabbaṃ, ariyehi upalabbhanīyatoti adhippāyo. Saṃsārato saṃviggamānasā",
  "anya-e0104n0:688_1": "sammāpaṭipattiyā nibbānaṃ adhigacchantīti sabbasamayasiddhoyaṃ nayo. Tattha sāsanikameva",
  "anya-e0104n0:688_2": "nissāya vadati “paṭipattiyā vañcubhāvāpajjanato”ti. Tenāha “asati hī”tiādi. Sammādiṭṭhipurejavāyāti",
  "anya-e0104n0:688_3": "sammādiṭṭhipubbaṅgamāya. Pubbaṅgamatā cassā padhānabhāvato. Tathā hi sā paṭhamaṃ",
  "anya-e0104n0:688_4": "desanāruḷhā, na sabbapaṭhamaṃ uppajjanato. Na cāyaṃ sammāpaṭipatti vañjhā, nibbānapāpanato",
  "anya-e0104n0:688_5": "nibbānassa sampāpakato. Tava matena pana nibbānasseva abhāvato vañjhabhāvo āpajjatīti",
  "anya-e0104n0:688_6": "yojanā. Abhāvapāpakattāti sammāpaṭipattiyā kilesasamucchindanamukhena khandhānaṃ",
  "anya-e0104n0:688_7": "abhāvasampāpakabhāvato, na vañjhabhāvāpattīti ce vadeyyāsīti attho. Na iti paṭikkhepe.",
  "anya-e0104n0:688_8": "Yaṃ tayā “abhāvapāpakattā”ti vadantena khandhābhāvo nibbānanti paṭiññātaṃ, taṃ na.",
  "anya-e0104n0:688_9": "Kasmā? Atītānāgatābhāvepi nibbānappattiyā abhāvato. Atītānāgatā hi khandhā na santīti",
  "anya-e0104n0:688_10": "tasmiṃ abhāve nibbānaṃ adhigataṃ nāma siyā, so pana natthīti. Na kevalaṃ atītānāgatānameva,",
  "anya-e0104n0:688_11": "atha kho vattamānānampīti tiyaddhagatānaṃ sabbesaṃ khandhānaṃ abhāvo nibbānaṃ. Na",
  "anya-e0104n0:688_12": "hi taṃ ekadesābhāvo bhavituṃ yuttanti vattamānā ce, na na santi, na santi ce, na",
  "anya-e0104n0:688_13": "vattamānāti “vattamānā, na santi cā”ti vippaṭisiddhametanti āha “na, tesaṃ…pe… pajjanato”ti.",
  "anya-e0104n0:689_0": "Kiñca bhiyyo – yadi vattamānābhāvo nibbānaṃ, yadā ariyamaggo vattati, tadā tassa",
  "anya-e0104n0:689_1": "nissayabhūtā khandhā vattamānāti katvā tadā nibbānassa abhāvo siyā. Tathā ca sati",
  "anya-e0104n0:689_2": "maggakkhaṇepi nibbānasacchikiriyāya abhāvo āpajjatīti dassento “vattamāna…pe… dosato”ti",
  "anya-e0104n0:689_3": "āha. Na mayaṃ sabbesaṃyeva avattamānatāya nibbānaṃ vadāma. Kiñcarahīti, tadā maggakkhaṇe",
  "anya-e0104n0:689_4": "kilesānaṃ avattamānattā, tasmā na doso yathāvuttadosābhāvoti? Yadi kilesānaṃ avattamānatāsaṅkhāto",
  "anya-e0104n0:689_5": "abhāvo nibbānaṃ, evaṃ sati ariyamaggassa niratthakatā āpajjati maggakkhaṇato pubbepi",
  "anya-e0104n0:689_6": "tadabhāvasiddhito. Tenāha “ariyamaggassā”tiādi. Tasmā akāraṇametanti yasmā na nibbānassa",
  "anya-e0104n0:689_7": "anupalabbhanīyatā, abhāvamattatā, paṭipattiyā vañjhabhāvo, atītānāgatābhāve nibbānādhigamo",
  "anya-e0104n0:689_8": "ca āpajjati, vattamānānaṃ abhāvopi na sambhavati, pageva kilesānaṃ avattamānatā,",
  "anya-e0104n0:689_9": "ariyamaggassa ca niratthakabhāvāpatti, tasmā nibbānassa abhāvasādhanatthaṃ yadidaṃ",
  "anya-e0104n0:689_10": "“anupalabbhanīyato, abhāvapāpakattā, tadā kilesānaṃ avattamānattā”ti ca kāraṇaṃ vuttaṃ,",
  "anya-e0104n0:689_11": "akāraṇametaṃ, ayuttiresāti attho.",
  "anya-e0104n0:690_0": "559. Ādivacanatoti ādi-saddena avasiṭṭhaṃ jambukhādakasuttapadesaṃ, aññampi asaṅkhatāya",
  "anya-e0104n0:690_1": "dhātuyā niddesapāḷiṃ saṅgaṇhāti. Tathā hi “nibbānaṃ nibbānanti, āvuso sāriputta,",
  "anya-e0104n0:690_2": "vuccati, katamaṃ nu kho, āvuso, nibbānanti? Yo kho, āvuso, rāgakkhayo dosakkhayo",
  "anya-e0104n0:690_3": "mohakkhayo, idaṃ vuccati nibbāna”nti jambukhādakasutte, “tattha katamā asaṅkhatā",
  "anya-e0104n0:690_4": "dhātu? Rāgakkhayo dosakkhayo mohakkhayo”ti āyatanavibhaṅge vuttaṃ. Tatrāyamattho",
  "anya-e0104n0:690_5": "– nibbānaṃ asaṅkhatā dhātu asaṅkhatasabhāvo dhammo. Yasmā taṃ āgamma rāgādayo khīyanti,",
  "anya-e0104n0:690_6": "tasmā rāgakkhayo, dosakkhayo, mohakkhayoti ca vuccatīti. Āgammāti ca sabbasaṅkhārehi",
  "anya-e0104n0:690_7": "nibbinnassa visaṅkhāraninnassa gotrabhunā vivaṭṭitamānasassa maggena sacchikaraṇenāti",
  "anya-e0104n0:690_8": "attho. Sacchikiriyamānañhi taṃ adhigantvā ārammaṇapaccayabhūtañca paṭicca adhipatipaccayabhūte",
  "anya-e0104n0:690_9": "ca tasmiṃ paramassāsabhāvena vinimuttasaṅkhārassa paramagatibhāvena ca patiṭṭhānabhūte",
  "anya-e0104n0:690_10": "patiṭṭhāya khayasaṅkhāto maggo rāgādayo khepetīti taṃsacchikaraṇābhāve rāgādīnaṃ",
  "anya-e0104n0:690_11": "anuppattinirodhagamanābhāvā taṃ āgamma rāgādayo khīyantīti vuccanti. Ekaṃsena cetaṃ",
  "anya-e0104n0:690_12": "evaṃ sampaṭicchitabbaṃ, itarathā yathārutavasena pāḷiyā atthe gayhamāne bahū dosā",
  "anya-e0104n0:690_13": "āpajjantīti te dassetuṃ “arahattassāpī”tiādi vuttaṃ. Arahattañhi aggaphalapamukhā",
  "anya-e0104n0:690_14": "cattāro khandhāti na tassa rāgādikhayamattatā yuttā. Tampi hi…pe… niddiṭṭhaṃ. Tattha",
  "anya-e0104n0:690_15": "yathā rāgādīnaṃ khīṇante uppannattā arahattaṃ “rāgakkhayo”tiādinā niddiṭṭhanti suttassa",
  "anya-e0104n0:690_16": "neyyatthattā. Evaṃ nibbānaṃ āgamma rāgādayo khīyantīti nibbānaṃ “rāgakkhayo”tiādinā",
  "anya-e0104n0:690_17": "niddiṭṭhanti imassāpi suttassa neyyatthatā veditabbā. Nibbānassa rāgādikkhayamattatāya",
  "anya-e0104n0:690_18": "bahūdosā āpajjantīti dassetuṃ “kiñca bhiyyo”tiādi āraddhaṃ.",
  "anya-e0104n0:691_0": "Tattha ittarakālādippattidosatoti rāgādīnaṃ khayamattatāya parittakālatā, saṅkhatalakkhaṇatā,",
  "anya-e0104n0:691_1": "payogena vinā saraseneva adhigandhabbatā, rāgādīhi aparimuttatā, ādittatā, dukkhatā,",
  "anya-e0104n0:691_2": "anupasantatā, bahubhāvo, oḷārikatā, gotrabhumaggānaṃ anārammaṇatāti evamādidosāpajjanato.",
  "anya-e0104n0:691_3": "Rāgasseva khayo rāgakkhayo, na dosādīnaṃ. Tathā dosakkhayādayopīti añño rāgakkhayo,",
  "anya-e0104n0:691_4": "añño dosakkhayo, añño mohakkhayoti tiṇṇaṃ akusalamūlānaṃ khayabhūtāni tīṇi nibbānāni,",
  "anya-e0104n0:691_5": "catunnaṃ upādānānaṃ khaye cattāri, pañcannaṃ nīvaraṇānaṃ khaye pañca, channaṃ taṇhākāyānaṃ",
  "anya-e0104n0:691_6": "khaye cha, sattannaṃ anusayānaṃ khaye satta, aṭṭhannaṃ micchattānaṃ khaye aṭṭha,",
  "anya-e0104n0:691_7": "navannaṃ taṇhāmūlakānaṃ khaye nava, dasannaṃ saṃyojanānaṃ khaye dasa, diyaḍḍhakilesasahassassa",
  "anya-e0104n0:691_8": "khaye pāṭiyekkaṃ nibbānanti bahūni nibbānāni honti. Rāgādikkhayo nāma andhabālānampi",
  "anya-e0104n0:691_9": "pākaṭo, antamaso dīpimigamakkaṭādīnampi suviññeyyoti oḷārikaṃ nibbānaṃ hoti. Gotrabhukkhaṇe",
  "anya-e0104n0:691_10": "kilesakkhayassa abhāvato, maggakkhaṇe ca akhīṇattā, ārammaṇakaraṇassa ca asambhavo",
  "anya-e0104n0:691_11": "eva. Tassa nibbānabhāvatoti sabbapariyosānassa rāgādikkhayassa nibbānabhāvato. Yato",
  "anya-e0104n0:691_12": "khayato paṭṭhāya rāgādīnaṃ pavatti na hoti, so “ayaṃ nāmā”ti niyametabbo maggaphalañāṇānaṃ",
  "anya-e0104n0:691_13": "ārammaṇabhūto natthīti āha “na tādisassa khayassa abhāvato”ti.",
  "anya-e0104n0:692_0": "Kiñca bhiyyo – yo pacchimabhavato tatiyattabhāveyeva rāgādīsu ādīnavaṃ disvā jhānabhāvanāya",
  "anya-e0104n0:692_1": "te vikkhambhetvā aparihīnajjhāno kālaṃ katvā brahmalokaṃ upapanno, tattha yāvatāyukaṃ",
  "anya-e0104n0:692_2": "ṭhatvā idhāgatopi kāmesu vītarāgova hutvā pabbajitvā arahattaṃ patto, yo ca paṭhamavaye",
  "anya-e0104n0:692_3": "eva rāgādito nibbinno te ca jhānena vikkhambhetvā pacchimavaye arahattaṃ patto, tesaṃ",
  "anya-e0104n0:692_4": "rāgādīnaṃ vikkhambhanato paṭṭhāya anuppajjanato nirodhasadisatāya anuppattiyeva nirodho.",
  "anya-e0104n0:692_5": "Te nibbānappattā nāma siyuṃ, na ca honti, tasmā na tādisassa khayassa nibbānabhāvo.",
  "anya-e0104n0:692_6": "Tassāpi ittarakālatādidosasamāyogo evāti āha “bhāvepi cā”tiādi.",
  "anya-e0104n0:693_0": "Yadi “khayo”ti vacanato yato khayato paṭṭhāya rāgādīnaṃ appavatti, taṃ khayamattaṃ",
  "anya-e0104n0:693_1": "nibbānaṃ maññasi, evaṃ sati “khaye ñāṇa”ntiādīsu “khayo”ti vuttattā taduppattito",
  "anya-e0104n0:693_2": "paṭṭhāya ca rāgādīnaṃ anuppattīti maggassāpi nibbānabhāvāpattīti dassento “ariyamaggassa cā”tiādimāha.",
  "anya-e0104n0:694_0": "Yathā niruddhā na santi, evaṃ anuppannāpīti abhāvasāmaññato nirodhasadisatāya anuppatti",
  "anya-e0104n0:694_1": "eva nirodho anuppattinirodho. Ayañhi maggena khepetabbākāro, yadidaṃ uppajjanārahassa",
  "anya-e0104n0:694_2": "anuppattidhammatāpādananti “khayo”ti ca vuccatīti. Taṃ itarakhayato visesento “anuppattinirodhasaṅkhātassa",
  "anya-e0104n0:694_3": "pana khayassā”ti āha. Anipphannatā pana tassa khayassa pariyāyena upanissayattāti",
  "anya-e0104n0:694_4": "vuttaṃ. Anuppattinirodhakkhayakarassa hi maggassa ārammaṇabhūtaṃ nibbānaṃ atthato",
  "anya-e0104n0:694_5": "tassa upanissayo viyāti vattabbataṃ labhati. Tadupacārenāti atthato phalabhūtakhayavohārena.",
  "anya-e0104n0:694_6": "Phalūpacārena hi kāraṇaṃ voharīyati yathā “āyu ghataṃ, semho guḷo”ti ca.",
  "anya-e0104n0:695_0": "Assāti nibbānassa. “Idampi kho ṭhānaṃ sududdasa”ntiādinā paccavekkhato bhagavato",
  "anya-e0104n0:695_1": "appossukkabhāvāvahanato. “Tañhi te, māgaṇḍiya, ariyaṃ cakkhuṃ natthi, yena tvaṃ ariyena",
  "anya-e0104n0:695_2": "cakkhunā ārogyaṃ jāneyyāsi, nibbānaṃ passeyyāsī”ti vacanato ariyena cakkhunā passitabbaṃ.",
  "anya-e0104n0:696_0": "560. Yadi nibbānaṃ nāma sabhāvadhammo atthi sattasantānapariyāpanno ca, atha kasmā",
  "anya-e0104n0:696_1": "catumahāpathe sabhā viya sabbasādhāraṇā na labbhatīti āha “maggasamaṅginā pattabbato",
  "anya-e0104n0:696_2": "asādhāraṇa”nti. “Asukassa sammāsambuddhassa kāle uppanna”nti evaṃ purimāya koṭiyā",
  "anya-e0104n0:696_3": "abhāvato appabhavaṃ. Maggabhāveti ariyamaggassa atthibhāve. Bhāvato vijjamānato laddhabbato.",
  "anya-e0104n0:697_0": "Aṇuādīnanti aṇupakatikālapurisādīnaṃ. Niccabhāvāpattīti sassatabhāvasiddhi. Kūṭaṭṭhaniccatā",
  "anya-e0104n0:697_1": "hi idhādhippetā. Hetuno abhāvāti upapattiyā sādhanahetuno abhāvā. Niccā te aṇuādayo.",
  "anya-e0104n0:697_2": "Nibbānassa niccattāti apekkhadhammattāti hetulakkhaṇānupapatti. “Aṇuādīnaṃ asiddhattā”ti",
  "anya-e0104n0:697_3": "etena “niccā aṇuādayo”ti paṭiññāya dhammiasiddhi, tato ca nissayāsiddho hetūti dasseti.",
  "anya-e0104n0:698_0": "561. Yathāvuttayuttisabbhāvatoti “appabhavattā”ti attanā vuttaṃ hetuṃ sandhāyāha.",
  "anya-e0104n0:698_1": "Appabhavatā cassa apaccayatāya daṭṭhabbā, tāya tassa purimāya koṭiyā abhāvo. “Rūpasabhāvātikkamato”ti",
  "anya-e0104n0:698_2": "etena yathā rūpadhammānaṃ ruppanasabhāvo, paṭighātavantatāya kalāpaso vuttiyā padesasambandho",
  "anya-e0104n0:698_3": "ca sabhāvo, evaṃ nibbānassa katthaci paṭighāto, sappadesatā ca natthīti dasseti.",
  "anya-e0104n0:698_4": "Na hi nibbānaṃ “asukadisāya, asukadese”ti vā niddisīyati, yato taṃ appatiṭṭhamevāti.",
  "anya-e0104n0:699_0": "“Asithila …pe… gamanīyato”ti etena nibbānassa ariyānaṃ paccakkhasiddhataṃ dasseti.",
  "anya-e0104n0:699_1": "“Sabbaññuvacanato”ti etena tadaññesaṃ anumānasiddhataṃ, tadubhayena “anupalabbhanīyato”ti",
  "anya-e0104n0:699_2": "panassa hetuno asiddhataṃ dasseti. Paramatthena nāvijjamānaṃ vijjamānamevāti yathāraddhamatthaṃ",
  "anya-e0104n0:699_3": "nigametvā tadatthasādhanaṃ āgamaṃ dassento “vuttañheta”nti-. ādimāha.",
  "anya-e0104n0:700_0": "Tattha ajātaṃ abhūtaṃ akataṃ asaṅkhatanti cattāripi padāni aññamaññavevacanāni. Atha",
  "anya-e0104n0:700_1": "vā vedanādayo viya hetupaccayasamavāyasaṅkhātāya kāraṇasāmaggiyā na jātaṃ na nibbattanti",
  "anya-e0104n0:700_2": "ajātaṃ. Kāraṇena vinā, sayameva ca na bhūtaṃ na pātubhūtaṃ na uppannanti abhūtaṃ.",
  "anya-e0104n0:700_3": "Evaṃ ajātattā, abhūtattā ca yena kenaci kāraṇena na katanti akataṃ. Jātabhūtakatabhāvo",
  "anya-e0104n0:700_4": "ca nāma rūpādīnaṃ saṅkhatadhammānaṃ hoti, na asaṅkhatabhāvassa nibbānassāti dassanatthaṃ",
  "anya-e0104n0:700_5": "“asaṅkhata”nti vuttaṃ. Paṭilomato vā samecca sambhūya paccayehi katanti saṅkhataṃ,",
  "anya-e0104n0:700_6": "tathā na saṅkhataṃ saṅkhatalakkhaṇarahitanti ca asaṅkhatanti evaṃ anekehi kāraṇehi",
  "anya-e0104n0:700_7": "nibbattitabhāve paṭisiddhe “pakativādīnaṃ pakati viya siyā nu kho ekeneva kāraṇena",
  "anya-e0104n0:700_8": "etaṃ kata”nti āsaṅkāyaṃ kenaci na katanti dassanatthaṃ “akata”nti vuttaṃ. Evaṃ apaccayampi",
  "anya-e0104n0:700_9": "samānaṃ “sayameva nu kho idaṃ bhūtaṃ pātubhūta”nti āsaṅkāyaṃ taṃ nivattanatthaṃ “abhūta”nti",
  "anya-e0104n0:700_10": "vuttaṃ. Ayañcetassa asaṅkhatākatābhūtabhāvo sabbena sabbaṃ ajātidhammattāti dassetuṃ “ajāta”nti vuttaṃ.",
  "anya-e0104n0:701_0": "Evamettha satthā paramatthato nibbānassa atthibhāvaṃ pavedesi. Pavedento ca “ahaṃ",
  "anya-e0104n0:701_1": "dhammissaro dhammassāmī”ti na attano āṇāmattena pavedesi, apica kho pana padaparame",
  "anya-e0104n0:701_2": "anukampamāno yuttitopi pavedesi. Yathāha –",
  "anya-e0104n0:702_0": "“No cetaṃ, bhikkhave, abhavissa ajātaṃ abhūtaṃ akataṃ asaṅkhataṃ, nayidha jātassa",
  "anya-e0104n0:702_1": "bhūtassa katassa saṅkhatassa nissaraṇaṃ paññāyetha. Yasmā ca kho, bhikkhave, atthi",
  "anya-e0104n0:702_2": "ajātaṃ abhūtaṃ akataṃ asaṅkhataṃ, tasmā jātassa bhūtassa katassa saṅkhatassa nissaraṇaṃ paññāyatī”ti.",
  "anya-e0104n0:703_0": "Tassattho – bhikkhave, yadi ajātādisabhāvā asaṅkhatā dhātu na abhavissa na siyā,",
  "anya-e0104n0:703_1": "idha loke jātādisabhāvassa rūpādikkhandhapañcakasaṅkhātassa saṅkhatassa nissaraṇaṃ",
  "anya-e0104n0:703_2": "anavasesavūpasamo na paññāyeyya na upalabbheyya na sambhaveyya. Nibbānañhi ārammaṇaṃ",
  "anya-e0104n0:703_3": "katvā pavattamānā sammādiṭṭhiādayo ariyamaggadhammā anavasesaṃ saṃkilese samucchindanti,",
  "anya-e0104n0:703_4": "tenettha sabbassāpi vaṭṭadukkhassa apagamo nissaraṇaṃ paññāyati. Evaṃ byatirekavasena",
  "anya-e0104n0:703_5": "nibbānassa atthibhāvaṃ dassetvā idāni anugamanavasenapi taṃ dassetvā nigametuṃ “yasmā",
  "anya-e0104n0:703_6": "ca kho”tiādi vuttaṃ. Tassattho vuttanayeneva veditabbo.",
  "anya-e0104n0:704_0": "Ettha ca yasmā “appaccayā dhammā asaṅkhatā dhammā. Atthi, bhikkhave, tadāyatanaṃ,",
  "anya-e0104n0:704_1": "yattha neva pathavī. Idampi kho ṭhānaṃ sududdasaṃ, yadidaṃ sabbasaṅkhārasamatho sabbūpadhipaṭinissaggo.",
  "anya-e0104n0:704_2": "Asaṅkhatañca vo, bhikkhave, dhammaṃ desessāmi asaṅkhatagāminiñca paṭipada”ntiādīhi",
  "anya-e0104n0:704_3": "anekehi suttapadehi “atthi, bhikkhave, ajāta”nti iminā ca suttapadena nibbānadhātuyā",
  "anya-e0104n0:704_4": "paramatthato sabbhāvo sabbalokaṃ anukampamānena sammāsambuddhena pakāsito, tasmā",
  "anya-e0104n0:704_5": "yadipi kattha apaccakkhakārīnampi sāsane abhippasannānaṃ viññūnaṃ saṃsayo natthiyeva.",
  "anya-e0104n0:704_6": "Ye pana paraneyyabuddhino puggalā, tesaṃ vimativinodanatthaṃ ayamettha adhippāyaniddhāraṇamukhena yuttivicāraṇā.",
  "anya-e0104n0:705_0": "Yathā pariññeyyatāya sauttarānaṃ kāmānaṃ, rūpānañca paṭipakkhabhūtaṃ tabbidhurasabhāvaṃ",
  "anya-e0104n0:705_1": "nissaraṇaṃ paññāyati, evaṃ sabhāvānaṃ sabbesampi saṅkhatadhammānaṃ paṭipakkhabhūtena",
  "anya-e0104n0:705_2": "tabbidhurasabhāvena nissaraṇena bhavitabbaṃ. Yañca taṃ nissaraṇaṃ, sā asaṅkhatā dhātu.",
  "anya-e0104n0:705_3": "Kiñca bhiyyo – saṅkhatadhammārammaṇavipassanāñāṇaṃ, apica anulomañāṇaṃ kilese tadaṅgavasena",
  "anya-e0104n0:705_4": "pajahati, na samucchedavasena pajahituṃ sakkoti. Tathā sammutisaccārammaṇaṃ paṭhamajjhānādīsu",
  "anya-e0104n0:705_5": "ñāṇaṃ vikkhambhanavaseneva kilese pajahati, na samucchedavasena. Iti saṅkhatadhammārammaṇassa,",
  "anya-e0104n0:705_6": "sammutisaccārammaṇassa ca ñāṇassa kilesānaṃ samucchedappahāne asamatthabhāvato tesaṃ",
  "anya-e0104n0:705_7": "samucchedappahānakarassa ariyamaggañāṇassa tadubhayaviparītasabhāvena ārammaṇena",
  "anya-e0104n0:705_8": "bhavitabbaṃ, sā asaṅkhatā dhātu.",
  "anya-e0104n0:706_0": "Tathā “atthi, bhikkhave, ajātaṃ abhūtaṃ akataṃ asaṅkhata”nti evamādi nibbānassa paramatthato",
  "anya-e0104n0:706_1": "atthibhāvajotakavacanaṃ aviparītatthaṃ bhagavatā bhāsitattā. Yañhi bhagavatā bhāsitaṃ,",
  "anya-e0104n0:706_2": "taṃ aviparītatthaṃ yathā taṃ “sabbe saṅkhārā aniccā, sabbe saṅkhārā dukkhā, sabbe",
  "anya-e0104n0:706_3": "dhammā anattā”ti, tathā nibbānasaddo katthaci visaye yathābhūtaparamatthavisayo upacāravuttisabbhāvato.",
  "anya-e0104n0:706_4": "Seyyathāpi sīhasaddoti evamādīhi nayehi yuttitopi asaṅkhatāya dhātuyā paramatthato",
  "anya-e0104n0:706_5": "atthibhāvo veditabbo.",
  "anya-e0104n0:707_0": "Aparo nayo – yadi pana nibbānaṃ abhāvamattameva siyā, tassa “gambhīro duddaso duranubodho",
  "anya-e0104n0:707_1": "santo paṇīto atakkāvacaro nipuṇo paṇḍitavedanīyo”ti gambhīrāditā, “asaṅkhatañca vo,",
  "anya-e0104n0:707_2": "bhikkhave, dhammaṃ desessāmī”tiādinā asaṅkhatāditā, “abyākatā dhammā apaccayādhammā”tiādinā",
  "anya-e0104n0:707_3": "abyākatadhammāditā ca na vattabbā siyā. Na hi abhāvassa koci sabhāvo atthi, yena",
  "anya-e0104n0:707_4": "so gambhīrāsaṅkhatādiākārato viññāyeyya. Abhāvo hi abhāvo eva, kuto tassa gambhīrāsaṅkhātādibhāvasambandho.",
  "anya-e0104n0:707_5": "Kiñcāyamabhāvo sabbesaṃ kilesānaṃ sabbasattasantānagatānaṃ eko vā bhaveyya aneko",
  "anya-e0104n0:707_6": "vā. Yadi eko, ekeneva maggena sabbakilesābhāvo kato, sacchikato cāti aññassa, aññesañca",
  "anya-e0104n0:707_7": "maggānaṃ niratthakatāti na siyā maggabahutā, ekajjhañca sabbasattānaṃ nibbānādhigamo",
  "anya-e0104n0:707_8": "āpajjati. Siyā panevaṃ eko eva so nibbānasaññito kilesābhāvo, so pana na maggehi",
  "anya-e0104n0:707_9": "kātabbo, atha kho sacchikātabboti. Evaṃ sati visesato maggassa niratthakatā āpajjati,",
  "anya-e0104n0:707_10": "kilesānaṃ appahānatoti ekopi maggo na siyā. Asati ca kilesappahāne dukkhassa anupacchedanato",
  "anya-e0104n0:707_11": "kilesābhāvasacchikiriyā kimatthiyā siyā, atha pana maggānaṃ santānagatasaṃyojanattayappahānādipaṭiniyatakiccatāya",
  "anya-e0104n0:707_12": "catūsu maggesu pāṭiyekkaṃ kilesābhāvo. Evaṃ sati sabhāvapabhedena vinā na bahubhāvoti",
  "anya-e0104n0:707_13": "so kilesakkhayapariyāyena vutto sabhāvadhammo eva siyā.",
  "anya-e0104n0:708_0": "Yesaṃ abhāvo, tappabhedena abhāve bhedopacāroti ce? Yesaṃ abhāvo, tesaṃ sasabhāvatāya",
  "anya-e0104n0:708_1": "tassa sabhāvopacāropi siyā. Tathā ca te saṃkilesasaṅkhatatādito kilesasaṅkhatatādiupacārāpi",
  "anya-e0104n0:708_2": "siyuṃ. No ce te icchitā, tappabhedena bhedopacāropi na icchitabbo. Na ca pahoti upacarito",
  "anya-e0104n0:708_3": "bahubhāvo atthato bahubhāvāya. Na hi jalaṃ analanti upacaritaṃ dahati, pacati vā.",
  "anya-e0104n0:708_4": "Ekattapañhampi cāyamabhāvo asabhāvatāya na sahatīti na sakkā vattuṃ natthibhāvasāmaññato",
  "anya-e0104n0:708_5": "abhedavohāro yuttarūpoti. Ekatte ca pubbe vuttā eva dosā, bahubhāve pana sati vuttanayeneva",
  "anya-e0104n0:708_6": "siddhā sabhāvadhammatā. Sabhāvadhammattepi ca bahubhāvo viya bhāvaṃ bhāvopi bahubhāvaṃ",
  "anya-e0104n0:708_7": "na byabhicareyyāti nibbānassa bahubhāvapasaṅgo siyāti ce? Na bahubhāvasseva abhāvappasaṅgato.",
  "anya-e0104n0:708_8": "Yadi hi yathā kakkhaḷatā bhāvaṃ, evaṃ bhāvopi kakkhaḷataṃ na byabhicareyya. Evaṃ",
  "anya-e0104n0:708_9": "sati sabbesaṃ bhāvānaṃ pathavībhāvāpattito kuto bhāvassa bahubhāvo, tasmā lokavohārānaṃ",
  "anya-e0104n0:708_10": "vicittatāya yadipi bahutā bhāvāpekkhā, bhāvatā pana na bahutāpekkhāti na bhāvassa",
  "anya-e0104n0:708_11": "sato nibbānassa bahubhāvo “ekā niṭṭhā na puthu niṭṭhā”ti vacanato. Ekasmiṃyeva ca",
  "anya-e0104n0:708_12": "dassanabhāvanādvayaṃ sambhavati.",
  "anya-e0104n0:709_0": "Parinibbutānaṃ paccekaṃ nibbānabhāve sattasantānaniyataṃ nāma nibbānaṃ siyā. Tathā",
  "anya-e0104n0:709_1": "ca sati saṅkhatatādidosānativattiyeva, kilesappahānaṃ vā maggakiccaṃ kilesānaṃ abhāvo.",
  "anya-e0104n0:709_2": "Tassa ca ekatte na maggabahutā kiccantarassa kattabbassa abhāvato. Maggabahubhāvo",
  "anya-e0104n0:709_3": "ca maggehi sacchikātabbe ekasmiṃ dhamme indriyānaṃ apāṭavapāṭavapāṭavatarapāṭavatamabhāvena",
  "anya-e0104n0:709_4": "sacchikiriyāvisesena kilesānaṃ pahānabhedena hotīti nibbānassa sabhāvadhammatte eva",
  "anya-e0104n0:709_5": "siyā. Abhāvopi ca kilesānaṃ maggena sakiccakatāya kātabbo eva siyā, na sacchikātabbo.",
  "anya-e0104n0:709_6": "Ko hi sabhāvo abhāvassa? Yo sacchikātabbo siyā, so ce nibbānaṃ ekeneva maggena sabbakilesānaṃ",
  "anya-e0104n0:709_7": "abhāvo eko abhinno kātabbo āpanno. Aññathā maggavasena catubbidhabhāve nibbānassa",
  "anya-e0104n0:709_8": "catubbidhabhāvappasaṅgo, nibbānavisesappasaṅgo ca āpajjeyyāti maggakiccassa ekattena",
  "anya-e0104n0:709_9": "maggabahutā siyā. Bahubhāve pana tesaṃ so vuttanayena ekasmiṃ dhamme sacchikiriyāvisesatoti",
  "anya-e0104n0:709_10": "siddhā nibbānassa sabhāvadhammatā. Khayādhigantabbatāya panetaṃ “khayo”ti vuttaṃ.",
  "anya-e0104n0:709_11": "“Khaye ñāṇa”nti hi vacanato ariyamaggo khayo nāma. Tena cetaṃ adhigantabbaṃ sacchikātabbaṃ,",
  "anya-e0104n0:709_12": "tasmā “khayo”ti vuttanti.",
  "anya-e0104n0:710": "Iti nirodhaniddesakathāvaṇṇanā.",
  "anya-e0104n0:711": "Magganiddesakathāvaṇṇanā",
  "anya-e0104n0:712_0": "562. Aṭṭha dhammāti “katamaṃ dukkhanirodhagāminī paṭipadā ariyasacca”nti ārabhitvā",
  "anya-e0104n0:712_1": "“sammādiṭṭhī”tiādinā pāḷiyaṃ dukkhanirodhagāminipaṭipadāniddese āgatā, tameva ca",
  "anya-e0104n0:712_2": "pāḷiṃ ānetvā uddesavasena idha ca vuttā sammādiṭṭhiādayo aṭṭha dhammā atthato pakāsitā,",
  "anya-e0104n0:712_3": "na maggasaccaniddesavasenāti adhippāyo. Yadi atthato pakāsitā, kimatthiyaṃ pana idha",
  "anya-e0104n0:712_4": "kathananti āha “idha panā”tiādi. Tattha “ekakkhaṇe pavattamānāna”nti idaṃ lokiyakusalacittuppādesu",
  "anya-e0104n0:712_5": "viratiyo nānākkhaṇikā eva hontīti katvā vuttaṃ. Sesamaggadhammā pana tatthāpi ekajjhaṃ",
  "anya-e0104n0:712_6": "uppajjantiyeva. Visesāvabodhanatthanti paṭipakkhasamugghātādipavattiākāravisesassa",
  "anya-e0104n0:712_7": "avabodhanatthaṃ. Vitthārato maggakathā parato āvi bhavissatīti āha “saṅkhepato”ti.",
  "anya-e0104n0:712_8": "Catusaccapaṭivedhāya paṭipannassāti yathā catusaccābhisamayo hoti, evaṃ sabbaso pubbabhāgapaṭipattiyā",
  "anya-e0104n0:712_9": "paripūraṇavasena paṭipannassa. Ariyamaggasaṅkhātassa yogassa sabbhāvato yogino. Kāmaṃ",
  "anya-e0104n0:712_10": "avijjānusayasamugghāte tadekaṭṭhakilesānaṃ lesopi nāvasissati, vijjāya pana avijjā",
  "anya-e0104n0:712_11": "ujuvipaccanīkadhammoti dassanatthaṃ “avijjānusayasamugghātaka”nti vuttaṃ. Parato",
  "anya-e0104n0:712_12": "micchāsaṅkappādiggahaṇepi eseva nayo. Dhātuppakāsanarasāti paramatthapakāsanarasā,",
  "anya-e0104n0:712_13": "catusaccavibhāvanakiccāti attho. Maggadhammānaṃ paṭipakkhavidhamanākāro sātisayaṃ",
  "anya-e0104n0:712_14": "pākaṭo hutvā upaṭṭhātīti avijjānusayasamugghātakataṃ sammādiṭṭhiyā vatvāpi avijjandhakāraviddhaṃsanapaccupaṭṭhānatā vuttā.",
  "anya-e0104n0:713_0": "Tathā sampannadiṭṭhinoti yathā avijjānusayasamugghāto hoti, tathā maggasammādiṭṭhiyā",
  "anya-e0104n0:713_1": "sampannadiṭṭhino. Evañhi catusaccapaṭivedhāya paṭipannassa yoginoti imamatthaṃ tathā-saddo",
  "anya-e0104n0:713_2": "upasaṃharati. Nibbānārammaṇatā pana taṃsampayuttavacaneneva bodhitā. Micchāsaṅkappanighātakanti",
  "anya-e0104n0:713_3": "kāmasaṅkappādimicchāsaṅkappasamucchedakaṃ. Appanārasoti nibbānārammaṇe maggacittassa",
  "anya-e0104n0:713_4": "samuppādavasena pavattanato appanākicco.",
  "anya-e0104n0:714_0": "Tathā passato vitakkayato cāti vuttappakārāya sammādiṭṭhiyā passato, nibbānārammaṇe",
  "anya-e0104n0:714_1": "ca sammāsaṅkappena cittaṃ abhiniropayato. Vacīduccaritasamugghātikāti catubbidhassapi",
  "anya-e0104n0:714_2": "vacīduccaritassa samucchedikā. Musāvādādīnaṃ visaṃvādanādikiccatāya lūkhānaṃ apariggāhakānaṃ",
  "anya-e0104n0:714_3": "paṭipakkhabhāvato siniddhabhāvena sampayuttadhammānaṃ pariggāhakasabhāvā sammāvācāti",
  "anya-e0104n0:714_4": "āha “sā pariggahalakkhaṇā”ti. Kāyikakiriyā kiñci kattabbaṃ samuṭṭhāpeti, sayañca",
  "anya-e0104n0:714_5": "samuṭṭhahanaṃ ghaṭanaṃ hotīti sammākammantasaṅkhātā viratipi samuṭṭhānasabhāvā vuttā.",
  "anya-e0104n0:714_6": "Sampayuttadhammānaṃ vā ukkhipanaṃ samuṭṭhāpanaṃ kāyikakiriyāya bhārukkhipanaṃ viya.",
  "anya-e0104n0:715_0": "Assāti yogino. Tasmiṃ sati visujjhanato visuddhibhūtā. Jīvamānassa sattassa, sampayuttadhammānaṃ",
  "anya-e0104n0:715_1": "vā suddhi vodānaṃ, ājīvasseva vā jīvitindriyavuttiyā. Ñāyājīvassa abuddhapaṭikuṭṭhāya",
  "anya-e0104n0:715_2": "sammājīvikāya pavattihetutāya ñāyājīvapavattiraso. Imassa hi pavattito paṭṭhāya micchājīvo na pavattatīti.",
  "anya-e0104n0:716_0": "Sabbākusalaviddhaṃsakopi sammāvāyāmo ujupaṭipakkhadassanavasena kosajjasamucchedako",
  "anya-e0104n0:716_1": "vutto. Saṃkilesapakkhatopi tassa paggaṇhanaṃ paggaho. Kāyādīsu subhādiākārupadhāraṇavasena",
  "anya-e0104n0:716_2": "pavattā subhasaññādipubbaṅgamā akusalakkhandhā micchāsati, tassā viddhaṃsano micchāsativiniddhunano.",
  "anya-e0104n0:716_3": "Asammosoti sammosaviddhaṃsanato tappaṭipakkho. Ārammaṇassa yathāsabhāvasallakkhaṇaṃ",
  "anya-e0104n0:716_4": "upaṭṭhānaṃ. “Ārakkhapaccupaṭṭhānā”ti, “satārakkhena cetasā”ti ca vacanato visesato",
  "anya-e0104n0:716_5": "sati kusalacittassa ārakkhāti āha “satiyā saṃrakkhiyamānacittassā”ti.",
  "anya-e0104n0:717_0": "563. Saccañāṇassāti saccāni ārabbha pavattanakañāṇassa, na paṭivedhañāṇaṃ viya sakideva",
  "anya-e0104n0:717_1": "bujjhati, atha kho punappunaṃ uppajjanato anu anu bodho anubodho, anussavākāraparivitakkadiṭṭhinijjhānakkhantianugato",
  "anya-e0104n0:717_2": "vā bodho anubodho, tadeva ñāṇanti anubodhañāṇaṃ. Na hi taṃ paccakkhato bujjhati,",
  "anya-e0104n0:717_3": "anussavādivasena pana kappanamukhena bujjhati. Kiccatoti parijānanādito. Taṃkiccakaraṇeneva",
  "anya-e0104n0:717_4": "hi pariññeyyādīni viya tānipi tassa pākaṭāni honti. Vivaṭṭānupassanāya hi saṅkhārehi",
  "anya-e0104n0:717_5": "patilīyamānamānasassa uppajjamānaṃ maggañāṇaṃ visaṅkhāraṃ dukkhanissaraṇaṃ ārammaṇaṃ",
  "anya-e0104n0:717_6": "katvā dukkhaṃ paricchindati, dukkhagatañca taṇhaṃ pajahati, nirodhañca sacchikaroti",
  "anya-e0104n0:717_7": "phusati. Ādicco viya pabhāya sammāsaṅkappādīhi saha samuppannaṃ taṃ maggaṃ bhāveti,",
  "anya-e0104n0:717_8": "na ca saṅkhāre amuñcitvā pavattamānena ñāṇena etaṃ sabbaṃ kātuṃ sakkā nimittapavattehi",
  "anya-e0104n0:717_9": "avuṭṭhitattā. Tasmā etāni kiccāni karontaṃ taṃ ñāṇaṃ dukkhādīni vibhāveti tattha",
  "anya-e0104n0:717_10": "sammohanivattanenāti “cattāripi saccāni paṭivijjhatī”ti vuttaṃ, ekapaṭivedhenāti adhippāyo.",
  "anya-e0104n0:718_0": "Dukkhasamudayampi so passatīti kālantaradassanaṃ sandhāya vuttanti ce? Na, “yo nu",
  "anya-e0104n0:718_1": "kho, āvuso, dukkhaṃ passati, dukkhasamudayampi so passatī”tiādinā ekadassino aññattayadassitāvicāraṇāyaṃ",
  "anya-e0104n0:718_2": "taṃsādhanatthaṃ āyasmatā gavampatittherena imassa suttassa ānītattā, paccekañca saccesu",
  "anya-e0104n0:718_3": "dissamānesu aññattayadassanassa yojitattā. Aññathā anupubbābhisamaye purimadiṭṭhassa",
  "anya-e0104n0:718_4": "pacchā adassanato samudayādidassino dukkhādidassitā na yojetabbā siyā. Yojitā ca",
  "anya-e0104n0:718_5": "sā “yo dukkhasamudayaṃ passati, dukkhampi so passatī”tiādinā. Lokiyaṃ saccañāṇaṃ.",
  "anya-e0104n0:718_6": "Tattha lokiyañāṇe. Pariyuṭṭhānasaṅkhāto abhibhavo pariyuṭṭhānābhibhavo, tassa vasena.",
  "anya-e0104n0:718_7": "Suddhasaṅkhārapuñjamattadassanato sakkāyadiṭṭhipariyuṭṭhānaṃ nivatteti. “Lokasamudayaṃ",
  "anya-e0104n0:718_8": "kho, kaccāna, yathābhūtaṃ sammappaññāya passato yā loke natthitā, sā na hotī”ti vacanato",
  "anya-e0104n0:718_9": "samudayadassanaṃ hetuphalapabandhāvicchedadassanato pariyuṭṭhānābhibhavavasena pavattamānaṃ",
  "anya-e0104n0:718_10": "ucchedadiṭṭhiṃ nivatteti. “Lokanirodhaṃ kho…pe… passato yā loke atthitā, sā na hotī”ti",
  "anya-e0104n0:718_11": "vacanato nirodhadassanaṃ hetunirodhā phalanirodhadassanato sassatadiṭṭhiṃ nivatteti.",
  "anya-e0104n0:718_12": "Attakārassa paccakkhadassanato maggadassanaṃ “natthi attakāre, natthi parakāre, natthi",
  "anya-e0104n0:718_13": "purisakāre”tiādikaṃ akiriyadiṭṭhiṃ pajahati. “Natthi hetu, natthi paccayo sattānaṃ",
  "anya-e0104n0:718_14": "saṃkilesāya, ahetū appaccayā sattā saṃkilissanti, natthi hetu…pe… visuddhiyā, ahetū",
  "anya-e0104n0:718_15": "appaccayā sattā visujjhantī”tiādikā ahetukadiṭṭhi ca idha akiriyādiṭṭhiggahaṇeneva",
  "anya-e0104n0:718_16": "gahitāti daṭṭhabbā. Sāpi hi visuddhimaggadassanena pahīyatīti. Dukkhe ñāṇaṃ samudayaphalassa",
  "anya-e0104n0:718_17": "dukkhassa addhuvādibhāvaṃ passatīti phale vippaṭipattiṃ nivatteti.",
  "anya-e0104n0:719": "Issaro lokaṃ pavatteti sajjeti nivatteti saṃharatīti issarakāraṇino vadanti. Padhānato loko āvi bhavati, tattheva ca patilīyatīti padhānakāraṇino.",
  "anya-e0104n0:720": "“Kālo karoti bhūtāni, kālo saṃharatī pajā;",
  "anya-e0104n0:721": "Kālo sutte jāgarati, kālo hi duratikkamo”ti. –",
  "anya-e0104n0:722_0": "Kālavādino. Kaṇṭakassa tikhiṇabhāvo viya, kapiṭṭhaphalādīnaṃ parimaṇḍalatā viya,",
  "anya-e0104n0:722_1": "migapakkhisarīsapādīnaṃ vicittatā viya ca sabhāveneva loko sambhoti, vibhoti cāti",
  "anya-e0104n0:722_2": "sabhāvavādino. Ādi-saddena aṇūhi loko pavattati, sabbaṃ pubbekatahetu, loko niyato",
  "anya-e0104n0:722_3": "acchejjasuttāvutābhejjamaṇisadiso, na ettha kassaci purisakāroti niyativādino.",
  "anya-e0104n0:723": "“Yadicchāya pavattanti, yadicchāya nivattare;",
  "anya-e0104n0:724": "Yadicchāya sukhaṃ dukkhaṃ, tasmā yādicchakī pajā”ti. –",
  "anya-e0104n0:725_0": "Yadicchāvādino, ye adhiccasamuppattivādinoti ca vuccanti. Evamādiakāraṇavādasaṅgaho",
  "anya-e0104n0:725_1": "daṭṭhabbo. Rāmudakaāḷārādīnaṃ viya, arūpaloke nigaṇṭhānaṃ viya ca lokathūpikāyaṃ",
  "anya-e0104n0:725_2": "apavaggo mokkhoti gahaṇaṃ apavaggagāho. Ādi-saddena padhānassa appavatti, guṇaviyuttassa",
  "anya-e0104n0:725_3": "attano sakattani avaṭṭhānaṃ, brahmunā salokatā, samīpatā, saṃyogo, diṭṭhadhammanibbānavādāti",
  "anya-e0104n0:725_4": "evamādīnaṃ gahaṇaṃ daṭṭhabbaṃ. Ettha ca padhānassa appavatti mahatādibhāvena apariṇāmo,",
  "anya-e0104n0:725_5": "anabhibyatti vā. “Ahamañño, pakati aññā”ti evaṃ pavattapakatipurisantarajānanena",
  "anya-e0104n0:725_6": "attasukhadukkhamohesu avibhāgaggahaṇe kira nivattite vuttanayena padhānaṃ nappavattati,",
  "anya-e0104n0:725_7": "so vimokkhoti kāpilā. Guṇaviyuttassāti buddhisukhadukkhaicchādosappayattadhammādhammasaṅkhārehi",
  "anya-e0104n0:725_8": "navahi attaguṇehi viyuttassāti kaṇādamatānusārino. Salokatā brahmunā samānalokatā.",
  "anya-e0104n0:725_9": "Samīpatā tassa samīpappavattitā. Saṃyogo tena ekībhāvūpagamanaṃ. “Indriyatappanaputtamukhadassanādīhi",
  "anya-e0104n0:725_10": "vinā apavaggo natthī”ti gahetvā tathā pavattanaṃ kāmasukhallikānuyogo. Anasanakesaluñcanāditapacariyāya",
  "anya-e0104n0:725_11": "naggasīlagosīlakukkurasīlādīhi ca attaparitāpanena mokkho hotīti attakilamatho.",
  "anya-e0104n0:726": "Svāyaṃ sabbo micchāgāho saccañāṇe sati patiṭṭhaṃ na labhatīti vuttamevatthaṃ saṅgaṇhanto “loke lokappabhave”ti gāthamāhāti.",
  "anya-e0104n0:727": "Ñāṇakiccato vinicchayavaṇṇanā niṭṭhitā.",
  "anya-e0104n0:728_0": "564. Sesā sabbadhammāti sesā ekāsīti lokiyadhammā. Ajjhattikabāhiresu dvādasasu āyatanesu",
  "anya-e0104n0:728_1": "kāmabhavavibhavataṇhāvasena dvādasatikā chattiṃsa taṇhāvicaritāni, khuddakavatthuvibhaṅge",
  "anya-e0104n0:728_2": "vā āgatanayena kālavibhāgaṃ anāmasitvā vuttāni. Tadāmasane hi aṭṭhasataṃ honti. Asammissanti",
  "anya-e0104n0:728_3": "ekakattā kenaci asammissaṃ, kuto tadantogadhappabhedoti adhippāyo. Vīmaṃsiddhipādādīnaṃ",
  "anya-e0104n0:728_4": "bodhipakkhiyānaṃ satipi kiccanānatte atthato ekattā sammādiṭṭhiyā saṅgahoti sammādiṭṭhimukhena",
  "anya-e0104n0:728_5": "tadantogadhatā vuttā.",
  "anya-e0104n0:729_0": "Tayo nekkhammavitakkādayoti lokiyakkhaṇe alobhamettākaruṇāsampayogavasena bhinnā,",
  "anya-e0104n0:729_1": "maggakkhaṇe lobhabyāpādavihiṃsāsamucchedanavasena tayoti ekopi vutto. Esa nayo sammāvācādīsu.",
  "anya-e0104n0:729_2": "Appicchatāsantuṭṭhitānaṃ pana bhāve sammāājīvasambhavato tena tesaṃ saṅgaho daṭṭhabbo.",
  "anya-e0104n0:729_3": "Bhavantarepi jīvitahetupi ariyehi avītikkamanīyattā ariyakantānaṃ sammāvācādisīlānaṃ",
  "anya-e0104n0:729_4": "gahaṇena yena saddhāhatthena tāni gahetabbāni, so saddhāhattho gahito eva hotīti",
  "anya-e0104n0:729_5": "tato anaññāni saddhindriyasaddhābalāni tattha antogadhāni vuttāni. Chando pana saddhānuguṇoti",
  "anya-e0104n0:729_6": "katvā chandiddhipādassāpi tadantogadhatā vuttā. Tesaṃ atthitāyāti saddhindriyasaddhābalachandiddhipādānaṃ",
  "anya-e0104n0:729_7": "atthitāya sīlassa atthibhāvato tividhenāpi sīlena te tayopi gahitāti tattha antogadhā.",
  "anya-e0104n0:729_8": "Cittasamādhīti cittiddhipādaṃ vadati. “Cittaṃ paññañca bhāvaya”nti hi cittamukhena",
  "anya-e0104n0:729_9": "samādhi vuttoti samādhimukhena cittampi vattabbataṃ arahati. Cittiddhipādabhāvanāya",
  "anya-e0104n0:729_10": "pana samādhipi adhimatto hotīti vīmaṃsiddhipādādivacanaṃ viya cittiddhipādoti avatvā",
  "anya-e0104n0:729_11": "idha “cittasamādhī”ti vuttaṃ. “Pītimanassa kāyo passambhati, passaddhakāyo sukhaṃ",
  "anya-e0104n0:729_12": "vedeti, sukhino cittaṃ samādhiyatī”ti vacanato samādhiupakārā pītipassaddhiyo, tasmā",
  "anya-e0104n0:729_13": "samādhiggahaṇena gahitā. Upekkhā pana samādhiupakārakato, taṃsadisakiccato ca. Tasmā",
  "anya-e0104n0:729_14": "samādhisīsena etesaṃ antogadhatā daṭṭhabbā.",
  "anya-e0104n0:730": "Antogadhānaṃ pabhedavinicchayavaṇṇanā niṭṭhitā.",
  "anya-e0104n0:731_0": "565. Bhāro viya dukkhasaccaṃ vighātakattā, saṃharaṇīyavasena vihantabhāvatoti attho.",
  "anya-e0104n0:731_1": "Bhārādānamiva tattha tattha bhave uppajjanakavighātassa hetubhāvato. Bhāranikkhepanamiva",
  "anya-e0104n0:731_2": "pavattidukkhavūpasamabhāvato. Rogo viya, dubbhikkhamiva ca bādhakattā. Roganidānaṃ",
  "anya-e0104n0:731_3": "viya, dubbuṭṭhi viya ca pabhavalakkhaṇattā. Dubbuṭṭhīti ca avassanaṃ vā ativassanaṃ",
  "anya-e0104n0:731_4": "vā. Rogavūpasamo viya, subhikkhamiva ca santilakkhaṇattā, sukhabhāvato. “Nibbānaṃ",
  "anya-e0104n0:731_5": "paramaṃ sukha”nti hi vuttaṃ. Bhesajjamiva, suvuṭṭhi viya ca dukkhassa hetupacchedato,",
  "anya-e0104n0:731_6": "tassa ca apagamūpāyabhāvato. Niyyānalakkhaṇañhi maggasaccaṃ. Aniṭṭhabhāvato, sāsaṅkasappaṭibhayato",
  "anya-e0104n0:731_7": "ca dukkhaṃ verivisarukkhabhayaorimatīrūpamaṃ. Veraṃ byāpādo, paccatthikabhāvo vā.",
  "anya-e0104n0:731_8": "Verasamugghāto veravūpasamo mettā. Verasamugghātupāyo saṅgahavatthūni.",
  "anya-e0104n0:732": "Upamāto vinicchayavaṇṇanā niṭṭhitā.",
  "anya-e0104n0:733_0": "566. Esa nayo samudayādīsūti atthi cettha samudayo, na ariyasaccaṃ, atthi ariyasaccaṃ,",
  "anya-e0104n0:733_1": "na samudayo, atthi samudayo ceva ariyasaccañca, atthi neva samudayo na ariyasaccanti.",
  "anya-e0104n0:733_2": "Sesasaccadvayepi eseva nayo. Na ariyasaccaṃ pariññeyyapahātabbāsaṅkhataniyyānabhāvābhāvato.",
  "anya-e0104n0:733_3": "Itaraṃ pana ariyasaccadvayanti samudayamaggasaccadvayamāha. Siyā dukkhaṃ saṅkhāradukkhatāya.",
  "anya-e0104n0:733_4": "Tenāha “aniccato”ti. Tathattenāti tathasabhāvena, pariññeyyabhāvenāti attho. Etena",
  "anya-e0104n0:733_5": "taṃ ariyasaccadvayaṃ “siyā dukkhaṃ, na ariyasaccaṃ, siyā ariyasaccaṃ, na dukkha”nti",
  "anya-e0104n0:733_6": "imamatthaṃ dasseti. Ariyasaccasaddaparā hi dukkhādisaddā pariññeyyādibhāvaṃ vadanti.",
  "anya-e0104n0:733_7": "Teneva ariyasaccasaddānapekkhaṃ dukkhasaddaṃ sandhāya maggasampayuttasāmaññaphaladhammānaṃ",
  "anya-e0104n0:733_8": "ādipadasaṅgaho vutto, ariyasaccasaddāpekkhaṃ pana sandhāya catutthapadasaṅgaho.",
  "anya-e0104n0:734_0": "Sabbākārenāti sabbappakārena. Yathā maggasampayuttadhammādayo ekaṅgavikalā, evaṃ",
  "anya-e0104n0:734_1": "ahutvā sabbaṅgayogena dukkhatāya ceva ariyasaccatāya cāti attho. “Upādānakkhandhapañcaka”nti",
  "anya-e0104n0:734_2": "vutte taṇhāyapi saṅgaho siyāti taṃnivattanatthaṃ “aññatra taṇhāyā”ti vuttaṃ tassā",
  "anya-e0104n0:734_3": "visuṃ ariyasaccabhāvato. Samudayādīsu avasesakilesādayo pabhavaṭṭhena samudayo, na",
  "anya-e0104n0:734_4": "ariyasaccaṃ suttantasaṃvaṇṇanā ayanti katvā. Nirodho ariyasaccaṃ, na samudayo. Itaraṃ",
  "anya-e0104n0:734_5": "pana ariyasaccadvayaṃ siyā samudayo attano phalassa paccayaṭṭhena, na pana yassa",
  "anya-e0104n0:734_6": "pahānāya bhagavati brahmacariyaṃ vussati tathattena, sabbākārena pana taṇhāsamudayo",
  "anya-e0104n0:734_7": "ceva ariyasaccañca. Maggasampayuttadhammā, sāmaññaphalāni ca yassa pahānāya bhagavati",
  "anya-e0104n0:734_8": "brahmacariyaṃ vussati tathattena neva samudayo, na ariyasaccaṃ. Saṅkhāranirodho,",
  "anya-e0104n0:734_9": "nirodhasamāpatti ca nirodho, na ariyasaccaṃ. Samudayo ariyasaccaṃ, na nirodho. Itaraṃ",
  "anya-e0104n0:734_10": "pana ariyasaccadvayaṃ siyā nirodho khaṇanirodhasabbhāvato, na pana yassa sacchikiriyāya",
  "anya-e0104n0:734_11": "bhagavati brahmacariyaṃ vussati tathattena. Sabbākārena pana asaṅkhatā dhātu nirodho",
  "anya-e0104n0:734_12": "ceva ariyasaccañca. Sesaṃ vuttanayameva. Ariyamaggato aññāni maggāni maggo, na ariyasaccaṃ.",
  "anya-e0104n0:734_13": "Nirodho ariyasaccaṃ, na maggo. Itaraṃ pana saccadvayaṃ siyā maggo bhavagāminipaṭipadābhāvato,",
  "anya-e0104n0:734_14": "na pana yassa bhāvanāya bhagavati brahmacariyaṃ vussati tathattena, sabbākārena pana",
  "anya-e0104n0:734_15": "nirodhagāminipaṭipadā maggo ceva ariyasaccañca. Sesaṃ vuttanayameva.",
  "anya-e0104n0:735": "Catukkato vinicchayavaṇṇanā niṭṭhitā.",
  "anya-e0104n0:736_0": "567. Suññānīti vedakādīhi bāhirakaparikappitehīti adhippāyo. Dukkhañhi vedanīyampi",
  "anya-e0104n0:736_1": "santaṃ vedakarahitaṃ, kevalaṃ pana tasmiṃ attano paccayehi pavattamāne dukkhaṃ vedetīti",
  "anya-e0104n0:736_2": "vohāramattaṃ hoti. Esa nayo itaresupi.",
  "anya-e0104n0:737_0": "“Dukkhamevā”ti avadhāraṇena nivattitamatthaṃ dassetuṃ “na koci dukkhito”ti vuttaṃ.",
  "anya-e0104n0:737_1": "Kiriyāva vijjatīti samudayasaccaṃ sandhāya vadati. Purimasaccadvayassa vipākavaṭṭakammavaṭṭasaṅgahato",
  "anya-e0104n0:737_2": "kārakassa vā dukkhasaccasabhāvamāha. Kātabbāpi hi kiriyā kārakarahitā kevalaṃ attano",
  "anya-e0104n0:737_3": "paccayehi tāya pavattamānāya dukkhasaññite dhammappabandhe kiriyaṃ karotīti vohāramattaṃ",
  "anya-e0104n0:737_4": "hoti. Nibbutagamakesupi eseva nayo. “Maggo atthī”ti vattabbe “maggamatthī”ti okārassa",
  "anya-e0104n0:737_5": "abhāvo katoti daṭṭhabbaṃ. Gamakoti nibbutiṃ gantā.",
  "anya-e0104n0:738_0": "Kilesāsucipaggharaṇaṭṭhena sāsavatā asubhatāti katvā anāsavattā nirodhamaggā subhā",
  "anya-e0104n0:738_1": "eva. Dukkhādīnaṃ pariyāyena samudayādibhāvo ca atthi, na pana nirodhabhāvo, nirodhassa",
  "anya-e0104n0:738_2": "vā na dukkhādibhāvoti nirodhāvasesattayānaṃ na aññamaññasamaṅgitāti āha “nirodhasuññāni vā”tiādi.",
  "anya-e0104n0:739_0": "Samudaye dukkhassābhāvatoti ponobhavikāya taṇhāya punabbhavassa abhāvato. Yathā vā",
  "anya-e0104n0:739_1": "pakativādīnaṃ vikārā avikāribhāvato, pubbe patipalīnā ca pakatibhāveneva tiṭṭhanti,",
  "anya-e0104n0:739_2": "na evaṃ samudayasampayuttampi dukkhaṃ samudayabhāvena tiṭṭhatīti āha “samudaye dukkhassābhāvato”ti.",
  "anya-e0104n0:739_3": "Magge ca nirodhassa abhāvatoti sambandho. Yathā avibhattehi vikārehi mahāhaṅkāratammattavisesindriyabhūtavisesehi",
  "anya-e0104n0:739_4": "pakatibhāveneva ṭhitehi pakati sagabbhā icchitā pakativādīhi, evaṃ na phalena sagabbho",
  "anya-e0104n0:739_5": "hetūti attho. “Dukkhasamudayānaṃ nirodhamaggānañca asamavāyā”ti etaṃ vivaranto āha",
  "anya-e0104n0:739_6": "“na hetusamavetaṃ hetuphala”ntiādi. Tattha “idha tantūsu paṭo, kapālesu ghaṭo, bīraṇesu",
  "anya-e0104n0:739_7": "kaṭo dvīsu aṇūsu dviaṇuka”ntiādinā idha vuddhivohārajanako avisuṃ siddhānaṃ sambandho",
  "anya-e0104n0:739_8": "samavāyo, tena samavāyena kāraṇesu dvīsu aṇūsu dviaṇukaṃ phalaṃ samavetaṃ ekībhūtamiva",
  "anya-e0104n0:739_9": "sambaddhaṃ, tīsu aṇūsu tiaṇukanti evaṃ mahāpathavīmahāudakamahāaggimahāvātakkhandhapariyantaṃ",
  "anya-e0104n0:739_10": "phalaṃ attano kāraṇesu samavetanti samavāyavādino vadanti. Evaṃ pana vadantehi aparimāṇesu",
  "anya-e0104n0:739_11": "kāraṇesu mahāparimāṇaṃ ekaṃ phalaṃ samavetaṃ attano antogadhehi kāraṇehi sagabbhaṃ",
  "anya-e0104n0:739_12": "asuññanti vuttaṃ hoti. Evamidha samavāyābhāvā phale hetu natthīti hetusuññaṃ phalanti attho.",
  "anya-e0104n0:740": "Suññato vinicchayavaṇṇanā niṭṭhitā.",
  "anya-e0104n0:741": "Iti magganiddesakathāvaṇṇanā.",
  "anya-e0104n0:742": "Ekavidhādivinicchayakathāvaṇṇanā",
  "anya-e0104n0:743_0": "568. Pavattibhāvatoti saṃsārassa pavattibhāvato. Catuāhārabhedatoti catuāhārappaccayavisesato.",
  "anya-e0104n0:743_1": "Etena cattāro kabaḷīkārādiāhāravisese, ajjhoharaṇīyavatthu, saḷāyatana, avijjā, abhisaṅkhārasaṅkhāte",
  "anya-e0104n0:743_2": "tappaccayabhūtadhammavisese ca saṅgaṇhāti, ojaṭṭhamakarūpa, vedanā, paṭisandhiviññāṇa,",
  "anya-e0104n0:743_3": "nāmarūpasaṅkhāte tannibbattadhammavisese ca.",
  "anya-e0104n0:744_0": "Pavattakabhāvato pavattidukkhassa. Rūpābhinandanādibhedo rūpakkhandhādiabhinandanabhedo,",
  "anya-e0104n0:744_1": "rūpārammaṇādivasenāpīti vadanti. Rūpataṇhādīnaṃ paccekaṃ anekabhedattā cha taṇhākāyā, tesaṃ bhedato.",
  "anya-e0104n0:745_0": "Upādānehi upādīyatīti upādi, upādānakkhandhapañcakaṃ. Tannissaraṇabhūtaṃ nibbānaṃ,",
  "anya-e0104n0:745_1": "tassa vūpasamo taṃsantīti katvā tassa yāva pacchimaṃ cittaṃ, tāva sesataṃ, tato paraṃ",
  "anya-e0104n0:745_2": "anavasesatañca upādāya saupādisesanibbānadhātu, nirupādisesanibbānadhātūti dvidhā",
  "anya-e0104n0:745_3": "voharīyati. Yathā cāyaṃ bhedo vohārato, evamitarepīti te katipaye dassetuṃ “tividho”tiādi",
  "anya-e0104n0:745_4": "vuttaṃ. Aññathā ekassa sato nibbānassa kuto bhedoti.",
  "anya-e0104n0:746_0": "Samathavipassanābhedatoti ettha sammādiṭṭhisammāsaṅkappā vipassanā, itare samathāti",
  "anya-e0104n0:746_1": "vadanti. Sīlampi hi samathassa upakārakattā samathaggahaṇena gayhatīti tesaṃ adhippāyo.",
  "anya-e0104n0:746_2": "Atha vā yānadvayassa vasena laddho maggo samatho vipassanāti āgamanavasena vuttoti",
  "anya-e0104n0:746_3": "daṭṭhabbo. Ayanti ariyamaggo. Sappadesattāti sīlakkhandhādīnaṃ ekadesattāti attho.",
  "anya-e0104n0:746_4": "Ekadeso hi padissati avayavabhāvena apadisīyatīti padeso, attano samudāyaṃ pati saha",
  "anya-e0104n0:746_5": "padesenāti sappadesoti vuccati yathā “sanidassanā dhammā”ti, sīlakkhandhādayo ca",
  "anya-e0104n0:746_6": "sabbalokiyalokuttarasīlādisaṅgāhakā, ariyamaggo lokuttaro evāti tadekadeso hoti.",
  "anya-e0104n0:747": "Sajātitoti samānajātito, vacīduccaritaviratiādibhedesu samānāya sīlajātiyāti attho.",
  "anya-e0104n0:748_0": "Onatasahāyo viya vāyāmo paggahakiccasāmaññato. Aṃsakūṭaṃ datvā ṭhitasahāyo viya sati",
  "anya-e0104n0:748_1": "apilāpanavasena niccalabhāvakaraṇasāmaññato. Sajātitoti savitakkasavicārādibhedesu",
  "anya-e0104n0:748_2": "samānāya samādhijātiyāti attho. Kiriyatoti samādhianurūpakiriyato. Tato eva hi “cattāro",
  "anya-e0104n0:748_3": "satipaṭṭhānā samādhinimittā, cattāro sammappadhānā samādhiparikkhārā”ti sativāyāmānaṃ",
  "anya-e0104n0:748_4": "samādhissa nimittaparikkhārabhāvo vutto.",
  "anya-e0104n0:749_0": "Ākoṭentena viyāti “aniccaṃ anicca”ntiādinā paññākiccasadisena kiccena samantato koṭentena",
  "anya-e0104n0:749_1": "viya, “aniccaṃ khayaṭṭhena, dukkhaṃ bhayaṭṭhenā”tiādinā parivattentena viya ca ādāya",
  "anya-e0104n0:749_2": "ūhitvā dinnameva paññā paṭivijjhati. Dvinnaṃ samānakālattepi paccayabhāvena sammāsaṅkappassa",
  "anya-e0104n0:749_3": "purimakālassa viya niddeso kato. Sajātitoti “dukkhe ñāṇa”ntiādīsu samānāya paññājātiyā.",
  "anya-e0104n0:749_4": "Kiriyatoti ettha paññāsadisaṃ kiccaṃ “kiriyā”ti vuttaṃ, pubbe pana samādhiupakārakaṃ",
  "anya-e0104n0:749_5": "tadanurūpakiccanti ayamettha viseso.",
  "anya-e0104n0:750": "“Sabbaṃ, bhikkhave, abhiññeyya”nti vacanato cattāripi abhimukhaṃ paccakkhato ñātabbāni, abhivisiṭṭhena vā ñāṇena ñātabbānīti abhiññeyyāni.",
  "anya-e0104n0:751": "569. Aññamaññaṃ sabhāgānīti aññamaññasamānabhāgāni, sadisarūpānīti attho.",
  "anya-e0104n0:752_0": "Durabhisambhavataranti abhisambhavituṃ sādhetuṃ asakkuṇeyyataraṃ, sattivighātena",
  "anya-e0104n0:752_1": "duradhigamanti attho. Asananti kaṇḍaṃ. Atipāteyyāti khipeyya. Koṭiyāti kaṇḍassa koṭiyā",
  "anya-e0104n0:752_2": "vālaggena. Koṭinti vālasseva koṭiṃ. Paṭivijjheyyāti paṭimukhabhāvena vijjheyya.",
  "anya-e0104n0:753_0": "Bādhakapabhavasantiniyyānalakkhaṇehi vavatthānaṃ salakkhaṇavavatthānaṃ. Duravagāhatthena",
  "anya-e0104n0:753_1": "gambhīrattāti oḷārikā dukkhasamudayā. Tiracchānagatānampi hi dukkhaṃ, āhārādīsu ca",
  "anya-e0104n0:753_2": "abhilāso pākaṭo. Pīḷanādiāyūhanādivasena pana “idaṃ dukkhaṃ, idamassa kāraṇa”nti",
  "anya-e0104n0:753_3": "yāthāvato ogāhituṃ asakkuṇeyyattā gambhīrā. Saṇhasukhumadhammattā nirodhamaggā sabhāvato",
  "anya-e0104n0:753_4": "eva gambhīraṭṭhena duravagāhā. Teneva uppanne magge natthi nirodhamaggānaṃ anavagāhoti.",
  "anya-e0104n0:753_5": "Nibbānampi maggena adhigantabbattā tassa phalanti apadisīyatīti āha “phalāpadesato”ti.",
  "anya-e0104n0:753_6": "Vuttañhetaṃ “dukkhanirodhe ñāṇaṃ atthapaṭisambhidā”ti. Maggopi nirodhassa sampāpakabhāvato",
  "anya-e0104n0:753_7": "“hetū”ti apadisīyatīti āha “hetuapadesato”ti. Vuttampi cetaṃ “dukkhanirodhagāminiyā",
  "anya-e0104n0:753_8": "paṭipadāya ñāṇaṃ dhammapaṭisambhidā”ti.",
  "anya-e0104n0:754": "Iti evaṃ pakārehīti iti vijaññāti sambandho. Tattha itisaddena vijānanakkamaṃ dasseti. Evaṃ pakārehīti evaṃ-saddena vijānanakāraṇabhūtena eva.",
  "anya-e0104n0:755": "Sabhāgavisabhāgatovinicchayavaṇṇanā niṭṭhitā.",
  "anya-e0104n0:756": "Indriyasaccaniddesavaṇṇanā niṭṭhitā.",
  "anya-e0104n0:757": "Iti soḷasamaparicchedavaṇṇanā.",
  "anya-e0104n0:758": "17. Paññābhūminiddesavaṇṇanā",
  "anya-e0104n0:759": "Paṭiccasamuppādakathāvaṇṇanā",
  "anya-e0104n0:760_0": "570. Imissā paññāyāti imissā yathādhigatāya vipassanāya. Bhūmibhūtesūti pavattiṭṭhānabhūtesu.",
  "anya-e0104n0:760_1": "Kāmañcāyaṃ paṭiccasamuppādapaṭiccasamuppannasamaññā pitāputtasamaññā viya apekkhāsiddhā,",
  "anya-e0104n0:760_2": "hetuphaladhammesu pana yathākkamaṃ vavatthitāvāti “paṭiccasamuppādo cevā”tiādinā",
  "anya-e0104n0:760_3": "vibhajja vuttaṃ. Ādisaddenāti “paṭiccasamuppādādibhedā”ti ettha vuttaādisaddena.",
  "anya-e0104n0:760_4": "Avasesā honti, saṃvaṇṇanāvasenāti adhippāyo. Tenāha “tesaṃ vaṇṇanākkamo anuppatto”ti.",
  "anya-e0104n0:761_0": "Avijjādayo dhammā paṭiccasamuppādo, na samuppattimattaṃ. Svāyamattho iminā suttapadena",
  "anya-e0104n0:761_1": "veditabboti dassento “vuttañheta”ntiādiṃ vatvā paṭiccasamuppanne pana dassetuṃ “jarāmaraṇādayo",
  "anya-e0104n0:761_2": "panā”tiādi āraddhaṃ. Kasmā panettha anulomato paṭiccasamuppādadhammā dassitā, paṭilomato",
  "anya-e0104n0:761_3": "paṭiccasamuppannā dhammāti? Yato te paccayato uppannā, tassa samanantaradassanatthaṃ.",
  "anya-e0104n0:762_0": "Na niccaṃ na sassatanti aniccaṃ. Samecca sambhūya paccayehi katanti saṅkhataṃ. Paṭicca",
  "anya-e0104n0:762_1": "paccayārahaṃ paccayaṃ nissāya sahitameva uppannanti paṭiccasamuppannaṃ. Khayanasabhāvaṃ",
  "anya-e0104n0:762_2": "khayadhammaṃ. Vayanasabhāvaṃ vayadhammaṃ. Virajjanasabhāvaṃ palujjanasabhāvaṃ virāgadhammaṃ.",
  "anya-e0104n0:762_3": "Nirujjhanasabhāvaṃ nirodhadhammaṃ. Sesaṃ yadettha vattabbaṃ, taṃ parato āvi bhavissati.",
  "anya-e0104n0:763": "571. Etthāti etesu yathāvuttesu suttapadesu. Saṅkhepoti atthasaṅkhepo.",
  "anya-e0104n0:764_0": "Jātipaccayāti jātisaṅkhātā paccayā. Hetumhi nissakkavacanaṃ. Ṭhitāva sā dhātūti yāyaṃ",
  "anya-e0104n0:764_1": "jarāmaraṇassa idappaccayatā “jātipaccayā jarāmaraṇa”nti, esā dhātu esa sabhāvo. Sā",
  "anya-e0104n0:764_2": "tathāgatānaṃ uppādato pubbe, uddhañca aviññāyamāno, majjhe ca viññāyamāno, na tathāgatehi",
  "anya-e0104n0:764_3": "uppādito, atha kho sambhavantassa jarāmaraṇassa sabbakālaṃ jātipaccayato sambhavoti",
  "anya-e0104n0:764_4": "ṭhitā eva. Kevalaṃ pana sayambhūñāṇena abhisambujjhanato, “ayaṃ dhammo tathāgatena",
  "anya-e0104n0:764_5": "adhigato”ti pavedanato ca tathāgato “dhammassāmī”ti vuccati na apubbassa uppādanato.",
  "anya-e0104n0:764_6": "Tena vuttaṃ “ṭhitāva sā dhātū”ti. Sā eva jātipaccayā jarāmaraṇanti ettha vipallāsābhāvato",
  "anya-e0104n0:764_7": "evaṃ avabujjhamānassa etassa sabhāvassa, hetuno vā tatheva bhāvato ṭhitatāti dhammaṭṭhitatā.",
  "anya-e0104n0:764_8": "Jāti vā jarāmaraṇassa uppādaṭṭhiti pavattaāyūhanasaṃyogapalibodhasamudayahetupaccayaṭṭhitīti",
  "anya-e0104n0:764_9": "taduppādādibhāvenassā ṭhitatā “dhammaṭṭhitatā”ti phalaṃ patisāmatthiyato hetumeva vadati.",
  "anya-e0104n0:765_0": "Atha vā dhārīyati paccayehīti dhammo, tiṭṭhati tattha tadāyattavuttitāya phalanti",
  "anya-e0104n0:765_1": "ṭhiti, dhammassa ṭhiti dhammaṭṭhiti. Dhammoti vā kāraṇaṃ, paccayoti attho. Dhammassa",
  "anya-e0104n0:765_2": "ṭhitisabhāvo, dhammato ca añño sabhāvo natthīti dhammaṭṭhiti, paccayo. Tenāha “paccayapariggahe",
  "anya-e0104n0:765_3": "paññā dhammaṭṭhitiñāṇa”nti. Dhammaṭṭhiti eva dhammaṭṭhitatā. Sā eva dhātu “jātipaccayā",
  "anya-e0104n0:765_4": "jarāmaraṇa”nti imassa sabhāvassa, hetuno vā aññathattābhāvato “na jātipaccayā jarāmaraṇa”nti",
  "anya-e0104n0:765_5": "viññāyamānassa tabbhāvābhāvato niyāmatā vavatthitabhāvoti dhammaniyāmatā. Phalassa",
  "anya-e0104n0:765_6": "vā jarāmaraṇassa jātiyā sati sambhavo dhamme hetumhi ṭhitatāti dhammaṭṭhitatā. Asati",
  "anya-e0104n0:765_7": "asambhavo dhamme niyatatāti dhammaniyāmatāti evaṃ phalena hetuṃ vibhāveti. Taṃ “ṭhitāva",
  "anya-e0104n0:765_8": "sā dhātū”tiādinā vuttaṃ idappaccayataṃ abhisambujjhati paccakkhakaraṇena abhimukhaṃ",
  "anya-e0104n0:765_9": "bujjhati yāthāvato paṭivijjhati. Abhisametīti tassa vevacanaṃ. Ādito kathento ācikkhati,",
  "anya-e0104n0:765_10": "uddisatīti attho. Tameva uddesaṃ pariyosāpento deseti. Yathāuddiṭṭhamatthaṃ niddisanavasena",
  "anya-e0104n0:765_11": "pakārehi ñāpentā paññapeti. Pakārehiyeva patiṭṭhapento paṭṭhapeti. Yathāniddiṭṭhamatthaṃ",
  "anya-e0104n0:765_12": "paṭiniddisanavasena vivarati vibhajati, vivaṭañhi vibhattañca atthaṃ hetudhāraṇadassanehi",
  "anya-e0104n0:765_13": "pākaṭaṃ karonto uttānīkaroti. Uttānīkaronto tathāpaccakkhabhūtaṃ katvā nigamanavasena passathāti cāha.",
  "anya-e0104n0:766_0": "572. Paccayalakkhaṇoti paccayabhāvalakkhaṇo, paccayoti vā lakkhitabbo. Pavattidukkhassa",
  "anya-e0104n0:766_1": "anubandhāpanakiccatāya dukkhānubandhanaraso. Nibbānagāmimaggassa uppathabhāvato kummaggapaccupaṭṭhāno.",
  "anya-e0104n0:767_0": "So panāyaṃ paṭiccasamuppādo. Yāvattakehi paccayehi yaṃ phalaṃ uppajjanārahaṃ, avikaleheva",
  "anya-e0104n0:767_1": "tehi tassa uppatti, tadaññena ca tassa payojanaṃ natthīti āha “anūnādhikehevā”ti.",
  "anya-e0104n0:767_2": "Yathā taṃ cakkhurūpālokamanasikārehi cakkhuviññāṇassa, etena taṃtaṃphalanipphādanena",
  "anya-e0104n0:767_3": "tassā paccayasāmaggiyā tapparatā tathatāti dasseti. Sāmagginti samodhānaṃ, samavāyanti",
  "anya-e0104n0:767_4": "attho. Asambhavābhāvatoti anuppajjanassa abhāvato. Paccayasāmaggiyañhi sati anuppajjane",
  "anya-e0104n0:767_5": "tassā vitathatā siyā. Aññadhammappaccayehīti aññassa phaladhammassa paccayehi. Aññadhammānuppattitoti",
  "anya-e0104n0:767_6": "tato aññassa phaladhammassa anuppajjanato. Na hi kadāci cakkhurūpālokamanasikārehi",
  "anya-e0104n0:767_7": "sotaviññāṇassa sambhavo atthi, yadi siyā, tassā sāmaggiyā aññathatā nāma siyā, na",
  "anya-e0104n0:767_8": "cetaṃ atthīti “anaññathatā”ti vuttaṃ. Paccayatoti paccayabhāvato. Paccayasamūhatoti etthāpi eseva nayo.",
  "anya-e0104n0:768_0": "573. Idappaccayā eva idappaccayatāti tā-saddena padaṃ vaḍḍhitaṃ, na kiñci atthantaraṃ",
  "anya-e0104n0:768_1": "yathā devo eva devatāti. Idappaccayānaṃ vā samūho idappaccayatāti samūhatthaṃ tā-saddamāha",
  "anya-e0104n0:768_2": "yathā “janānaṃ samūho janatā”ti. Nanu ca “atthi idappaccayā jarāmaraṇanti iti puṭṭhena",
  "anya-e0104n0:768_3": "satā, ānanda, atthītissa vacanīyaṃ. Kiṃ paccayā jarāmaraṇanti iti ce vadeyya, jātipaccayā",
  "anya-e0104n0:768_4": "jarāmaraṇanti iccassa vacanīya”nti jātisaddapaccayasaddasamānādhikaraṇena kiṃ-saddena",
  "anya-e0104n0:768_5": "idaṃsaddassa samānādhikaraṇatādassanato idappaccayasaddassa kammadhārayasamāso dissati,",
  "anya-e0104n0:768_6": "na hettha “imassa paccayā idappaccayā”ti jarāmaraṇassa, aññassa vā paccayato jarāmaraṇasambhavapucchā",
  "anya-e0104n0:768_7": "sambhavati viditabhāvato, asambhavato ca, jarāmaraṇassa pana paccayapucchā sambhavati.",
  "anya-e0104n0:768_8": "Paccaya-saddena ca samānādhikaraṇatāya idaṃ-saddassa imasmā paccayāti paccayapucchā",
  "anya-e0104n0:768_9": "yujjati. Sā ca samānādhikaraṇatā bāhiratthasamāsepi labbhati. Tato ca aññapadatthavacanicchābhāve",
  "anya-e0104n0:768_10": "kammadhārayasamāso labbhati.",
  "anya-e0104n0:769_0": "Sāmivacanasamāse pana samānādhikaraṇatā natthīti na kathañci kammadhārayasamāsasambhavoti?",
  "anya-e0104n0:769_1": "Nayidamevaṃ vacanicchantarabhāvato. Paṭiccasamuppādavacanicchā hesā “idappaccayatā",
  "anya-e0104n0:769_2": "paṭiccasamuppādo”ti ettha. “Atthi idappaccayā jarāmaraṇa”nti ettha pana jarāmaraṇassa",
  "anya-e0104n0:769_3": "paccayamattaparipucchā, tasmā yathā idaṃ-saddassa paṭiccasamuppādavisesanatā, pucchitabbapaccayavisesanatā",
  "anya-e0104n0:769_4": "ca hoti, tathā samāsavikappo ettha, tattha ca kātabboti na samāsantaradassanaṃ sāmivacanasamāsabādhakaṃ.",
  "anya-e0104n0:769_5": "Kasmā panetthāpi kammadhārayasamāso na icchitoti? Hetuppabhavānaṃ hetu paṭiccasamuppādoti",
  "anya-e0104n0:769_6": "imassatthassa kammadhārayasamāse asambhavato, “imassa attano paccayānurūpassa anurūpo",
  "anya-e0104n0:769_7": "paccayo idappaccayo”ti imassa ca atthassa icchitattā. Yo panettha idaṃ-saddena gahito",
  "anya-e0104n0:769_8": "attho, so “atthi idappaccayā jarāmaraṇa”nti ettha jarāmaraṇaggahaṇeneva gahitoti",
  "anya-e0104n0:769_9": "idaṃ-saddo paṭiccasamuppannato abhassitvā aññāsambhavato paccaye avatiṭṭhati, tasmā",
  "anya-e0104n0:769_10": "tattha kammadhārayasamāso. Ettha pana idaṃ-saddassa tato pariccajanakāraṇaṃ natthīti",
  "anya-e0104n0:769_11": "sāmivacanasamāso eva. Evampi na idappaccayo eva idappaccayabhāvo bhavituṃ yuttoti",
  "anya-e0104n0:769_12": "idappaccayatāya paṭiccasamuppādatānupapattīti? Nāyaṃ doso atthantarābhāvatoti vuttovāyamattho.",
  "anya-e0104n0:770_0": "Atha vā pana hotu idappaccayabhāvo idappaccayatāti. Bhāvoti cettha avinābhāviphalaṃ",
  "anya-e0104n0:770_1": "pati hetuno satvaṃ. Tathā hi idappaccaya-saddo jātiādīsu niruḷho. Tañca idappaccayasatvaṃ",
  "anya-e0104n0:770_2": "idappaccayato aññaṃ natthi. Yadi aññaṃ siyā, taṃ avijjamānaṃ siyā. Na hi satā aññaṃ",
  "anya-e0104n0:770_3": "vijjamānaṃ hoti. Atha satvaṃ saṃ nāma, yassa sato bhāvo, taṃ asaṃ nāma siyā. Na hi",
  "anya-e0104n0:770_4": "taṃ satvaṃ sabhāvaṃ satvato aññattā, tasmā sato bhāvo satvanti niddeso na yujjati.",
  "anya-e0104n0:770_5": "Na ca saṃ-sambandhena asaṃ saṃ nāma hoti, pageva saṃ-sambandhena. Asati ca saditiggahaṇaṃ",
  "anya-e0104n0:770_6": "viparītaggāhoti na gahaṇato saṃsiddhi. Sadisakappanāyañca māṇavakassa sīhabhāvo viya",
  "anya-e0104n0:770_7": "na asato saṃ-sabhāvatā. Yasmā pana idappaccayabhāvo yathāvuttaṃ satvaṃ, na asatvaṃ.",
  "anya-e0104n0:770_8": "Nāpi yassa taṃ satvaṃ, tadasaṃ, tasmā idappaccayabhāvo idappaccayasarūpaṃ sabhāvantarehi",
  "anya-e0104n0:770_9": "vinivattabhāvadassanatthaṃ imassāyanti visesetvā idappaccayatāti vuttanti na idappaccayatāya",
  "anya-e0104n0:770_10": "paṭiccasamuppādabhāvāsambhavo.",
  "anya-e0104n0:771_0": "Paṭicca samuppajjati etasmāti paṭiccasamuppādoti tassāpi hetuatthabhāvato jātiādipadānaṃ",
  "anya-e0104n0:771_1": "evameva hetubhāvavācakatāya hetupadhānatā yojetabbā hetuppabhavānaṃ hetu paṭiccasamuppādoti",
  "anya-e0104n0:771_2": "katvā. Tathā hi “dasabalasamannāgato, bhikkhave, tathāgato catūhi vesārajjehi samannāgato",
  "anya-e0104n0:771_3": "āsabhaṃ ṭhānaṃ paṭijānāti, parisāsu sīhanādaṃ nadati, brahmacakkaṃ pavatteti, imasmiṃ",
  "anya-e0104n0:771_4": "sati idaṃ hoti yāva ‘evametassa kevalassa dukkhakkhandhassa nirodho hotī”’ti anena",
  "anya-e0104n0:771_5": "sīhanādasuttena pakāsito evamattho. “Kiṃ vādī panāyasmato satthā kimakkhāyī”ti puṭṭhena",
  "anya-e0104n0:771_6": "āyasmatā assajittherena –",
  "anya-e0104n0:772": "“Ye dhammā hetuppabhavā, tesaṃ hetuṃ tathāgato āha;",
  "anya-e0104n0:773": "Tesañca yo nirodho, evaṃvādī mahāsamaṇo”ti. –",
  "anya-e0104n0:774": "Vutto. Tena viññāyati hetuppabhavānaṃ hetu paṭiccasamuppādoti. Sesamettha vattabbaṃ parato āvi bhavissati.",
  "anya-e0104n0:775_0": "574. Paṭiccāti taṃ taṃ kāraṇaṃ nissāya. Sammāti aviparītaṃ aniccato aniccassa uppādoti",
  "anya-e0104n0:775_1": "katvā. Niccato hi kāraṇato phalassa uppādo viparīto. Tenāha “titthiya…pe… nirapekkho”ti.",
  "anya-e0104n0:775_2": "“Uppādo paññāyatī”ti evaṃ vuttasaṅkhatalakkhaṇato añño “paccayato khaṇato”ti ettha",
  "anya-e0104n0:775_3": "vuttapaccayalakkhaṇo eko ākāro uppādoti tesaṃ adhippāyo. Yaṃ sandhāya te “jātiādīnaṃ",
  "anya-e0104n0:775_4": "hetavo jātiādayo”ti vadanti, taṃ tesaṃ matimattaṃ, nibbattilakkhaṇavinimuttassa tādisassa",
  "anya-e0104n0:775_5": "kassaci abhāvato. Tenāha “taṃ na yujjatī”tiādi. Gambhīranayāsambhavatoti gambhīrānaṃ",
  "anya-e0104n0:775_6": "nayānañca asambhavato. Saddabhedatoti saddavināsato saddāyogato. Suttaṃ natthi “paṭiccasamuppādaṃ",
  "anya-e0104n0:775_7": "vo, bhikkhave, desessāmī”tiādisuttapadehi uppādamattassa appakāsitattā. Ayameva hi",
  "anya-e0104n0:775_8": "attho heṭṭhā dassito idānipi dassīyati. Taṃ uppādamattaṃ. Viharāmi tasmiṃ paṭhamābhisambuddhakāleti",
  "anya-e0104n0:775_9": "adhippāyo. Viharāmīti vā kālavipallāsena vuttaṃ, vihāsinti attho. Tatrāti tasmiṃ",
  "anya-e0104n0:775_10": "padesavihāre. Paccayākāradassanenāti yenākārena paccayadhammo paccayuppannassa paccayo",
  "anya-e0104n0:775_11": "hoti, so paccayākāro paccayabhāvo, tassa dassanena. Idha pana vedanānaṃ paccayabhāvo",
  "anya-e0104n0:775_12": "adhippeto. Tenāha “micchādiṭṭhipaccayāpi vedayita”ntiādi. Vedanānaṃyeva hi paccayaṃ",
  "anya-e0104n0:775_13": "passantena vuttavihāro paṭiccasamuppādassa ekadesameva passato vihāroti katvā padesavihāro",
  "anya-e0104n0:775_14": "jāto, anantanayasamantapaṭṭhānamanasikāro paṭhamābhisambuddhavihāro. Tañhi nippadesato",
  "anya-e0104n0:775_15": "paccayākāradassananti eke. Padesavihārasuttavirodho āpajjati tassa vedanānaṃ paccayadhammamanasikāravibhāvanato.",
  "anya-e0104n0:776_0": "Loko samudeti etasmāti lokasamudayo, avijjādiko paccayagaṇo, na lokasamudayamattaṃ.",
  "anya-e0104n0:776_1": "Tenāha “anulomapaṭiccasamuppādo”ti. Natthitāti sabbaso abhāvo, naranvayavināso ucchedoti",
  "anya-e0104n0:776_2": "attho. Natthitāsahacaraṇato pana ucchedadiṭṭhi natthitāti adhippetā. Paccayānuparamo",
  "anya-e0104n0:776_3": "paccayānaṃ avicchedo. Yathā hi atītahetupañcakasannissayena etarahiphalapañcakaṃ",
  "anya-e0104n0:776_4": "viya hetupañcakampi hoti, evaṃ etarahihetupañcakasannissayena āyatiṃphalapañcakampi",
  "anya-e0104n0:776_5": "bhavissati. Tenāha “paccayānuparame phalānuparamato”ti.",
  "anya-e0104n0:777_0": "Taṃ gambhīrattaṃ uppādamatte natthi asabhāvadhammattā. Ekattanayādayo nayā sabhāvadhammesu",
  "anya-e0104n0:777_1": "labbhamānato uppādamatte kathañcipi na labbheyyunti āha “nayacatukkaṃ uppādamatte natthī”ti.",
  "anya-e0104n0:778_0": "575. Samāne kattarīti ekasmiṃyeva kattari uppajjanakiriyāya yo kattā, tasmiṃyeva",
  "anya-e0104n0:778_1": "paccayanakiriyāya ca kattubhūteti attho. Yathā “nhatvā bhuñjati, bhutvā sayatī”ti.",
  "anya-e0104n0:778_2": "“Pubbakāle”ti idañca tvāsaddantānaṃ padānaṃ yebhuyyena purimakālakiriyāya dīpanato",
  "anya-e0104n0:778_3": "vuttaṃ, na idha paṭiccasaddassa purimakālatthattā. Evañhi “cakkhuṃ paṭiccā”ti nidassanavacanaṃ",
  "anya-e0104n0:778_4": "nidassitabbena saṃsandeyya. Atha vā kāmañcettha ubhinnaṃ kiriyānaṃ samakālatā uppajjanakiriyāya",
  "anya-e0104n0:778_5": "pubbe paccayanakiriyāya asambhavato, tathāpi phalakiriyāya hetukiriyā purimakālo",
  "anya-e0104n0:778_6": "viya voharituṃ yuttā. Evamettha hetuphalavavatthānaṃ supākaṭaṃ hotīti upacārasiddhaṃ",
  "anya-e0104n0:778_7": "purimakālaṃ gahetvā vuttaṃ “pubbakāle”ti. Atthasiddhikaroti vākyatthapaṭiviññattikaro.",
  "anya-e0104n0:778_8": "Paṭiccasamuppādoti hi ettha vākyatthāvabodho idha atthasiddhīti adhippeto. Payujjamāno",
  "anya-e0104n0:778_9": "paṭiccasaddo uppādasaddena vuccamānassa samānassa “kattu abhāvato”ti padaṃ ānetvā",
  "anya-e0104n0:778_10": "yojetabbaṃ. Ayañhettha attho “cakkhuñca paṭicca rūpe ca uppajjati cakkhuviññāṇa”ntiādīsu",
  "anya-e0104n0:778_11": "paccayanakiriyāya, uppajjanakiriyāya ca viññāṇameva kattāti samānakattukatā labbhati.",
  "anya-e0104n0:779_0": "“Paṭiccasamuppādo”ti ettha pana uppādasaddassa bhāvasādhanatāya kiriyāva vuttāti",
  "anya-e0104n0:779_1": "samānakattulakkhaṇo saddappayogo na sambhavatīti. Tenāha “saddabhedaṃ gacchatī”ti,",
  "anya-e0104n0:779_2": "apasaddappayogo hotīti attho. Na cettha parāvarayogo (pāṇinī 3.4.20) “appatvā nadiṃ",
  "anya-e0104n0:779_3": "pabbato, atikkamma pabbataṃ nadī”tiādīsu viya, nāpi lakkhaṇahetuādipayogo “sīhaṃ",
  "anya-e0104n0:779_4": "disvā bhayaṃ hoti, ghataṃ pivitvā balaṃ jāyate, ‘dha’nti katvā daṇḍo patito”tiādīsu",
  "anya-e0104n0:779_5": "viya. Nevettha saddabhedo. Na hi hatthatale āmalakaṃ viya sabbaññeyyaṃ paccakkhaṃ",
  "anya-e0104n0:779_6": "katvā ṭhitānaṃ mahesīnaṃ vacane akkharacintakānaṃ vippalāpo avasaraṃ labhati. Labhatu,",
  "anya-e0104n0:779_7": "vākyatthena saddasiddhito “nhatvā gamanaṃ, bhutvā sayana”ntiādīsu viyāti. Evampi",
  "anya-e0104n0:779_8": "na ca kiñci atthaṃ sādheti. Yadipi paccekaṃ padattho labbhati, vākyattho pana na",
  "anya-e0104n0:779_9": "yujjati, tasmā dasadāḷimādivākyāni viya asambandhatthatāya niratthakaṃ hotīti adhippāyo.",
  "anya-e0104n0:780_0": "Nāmapade vutte appayuttānipi “atthi, hoti, vijjatī”ti evarūpāni kiriyāpadāni ānetvā",
  "anya-e0104n0:780_1": "sambandhitabbānīti ñāyaṃ sandhāyāha “hotisaddena saddhiṃ yojayissāmā”ti. Imesūti",
  "anya-e0104n0:780_2": "yathāvuttesu desanāpaṭiññāpucchānigamanavasena vuttesu paṭiccasamuppādapadesu. Nidassanamattañcetaṃ,",
  "anya-e0104n0:780_3": "aññesupi “paṭiccasamuppādameva sādhukaṃ yoniso manasi kāroti. Yadidaṃ idappaccayatā",
  "anya-e0104n0:780_4": "paṭiccasamuppādo. Gambhīro cāyaṃ, ānanda, paṭiccasamuppādo”ti evamādīsupi ekenapi",
  "anya-e0104n0:780_5": "saddhiṃ hoti-saddo sambandhaṃ na gacchati. Yogaṃ na gacchati tathā sambandhavasena",
  "anya-e0104n0:780_6": "avuttattā. “Na ca uppādo hotī”ti idaṃ asabhāvadhammattā uppādassa nibbattilakkhaṇāyogaṃ",
  "anya-e0104n0:780_7": "sandhāya vuttaṃ. Yathā hi vināsassa vināso natthi, evaṃ uppādassa vināso viya uppādopi",
  "anya-e0104n0:780_8": "natthi. Yadi siyā, yena uppādena uppādo uppādavā, sopi uppādavāti anavaṭṭhānameva",
  "anya-e0104n0:780_9": "āpajjeyyāti vuttovāyamattho. Tenāha “sace heyyā”tiādi. Yadi evaṃ, kathaṃ samudayo",
  "anya-e0104n0:780_10": "hotīti? Nāyaṃ doso nibbattiyā anadhippetattā. Evaṃ dukkhakkhandhassa samudayo pātubhāvo",
  "anya-e0104n0:780_11": "sambhavatīti ayañhettha attho, idha pana paṭiccasamuppādo hotīti tassa atthibhāvacodanāti",
  "anya-e0104n0:780_12": "katvā hoti, jāyatīti nibbatticodanā katā siyāti adhippāyena vuttaṃ “na uppādo hotī”ti.",
  "anya-e0104n0:781_0": "576. Imesaṃ saṅkhārādīnaṃ paccayā idappaccayā, avijjādayo, tesaṃ bhāvo idappaccayatā.",
  "anya-e0104n0:781_1": "Ko pana so bhāvoti āha “bhāvo ca nāmā”tiādi. Tassattho – yenākārena avijjādayo saṅkhārādipātubhāvahetū",
  "anya-e0104n0:781_2": "honti, tasmiṃ avijjādīnaṃ pavattiākāravisese vikāre paṭiccasamuppādoti ayaṃ samaññāti.",
  "anya-e0104n0:781_3": "Tesaṃ vādīnaṃ taṃ maññanaṃ. Hetuvacanatoti hetubhāvavacanato.",
  "anya-e0104n0:782_0": "577. Etthāti paṭiccasamuppādapade. Samuppādapadhānavacanaviññeyyo sasattiko hetu",
  "anya-e0104n0:782_1": "paṭiccasamuppādoti aviparītaṃ atthaṃ ajānantānaṃ aññattha samuppādasaddassa bhāvasādhanassa",
  "anya-e0104n0:782_2": "dassanato tathā idhāpi byañjanacchāyāya uppādoyevāyaṃ vutto, na hetūti yā saññā uppajjati,",
  "anya-e0104n0:782_3": "sā imassa paṭiccasamuppādapadassa evaṃ idāni vuccamānākārena atthaṃ gahetvā vūpasametabbā vinodetabbā.",
  "anya-e0104n0:783_0": "Dvedhāti gāthāya ayaṃ saṅkhepattho – yasmā attano paccayavasena pavatto paccayuppannadhammasamūho",
  "anya-e0104n0:783_1": "paccetabbato paṭicco ca so saha uppajjanato samuppādo ca, paṭicca vā kāraṇasāmaggiṃ",
  "anya-e0104n0:783_2": "apaccakkhāya saha uppajjanato evāti ca evaṃ dvedhā “paṭiccasamuppādo”ti idaṃ vacanaṃ",
  "anya-e0104n0:783_3": "icchitabbaṃ, tasmā tassa paccayadhammopi phalūpacārena paṭiccasamuppādo icceva vuttoti.",
  "anya-e0104n0:784_0": "Paccayatāyāti paccayasamūhato. Pavattoti nibbatto. Dhammasamūhoti paccayuppannadhammapuñjo.",
  "anya-e0104n0:784_1": "Patīyamānoti ñāṇagatiyā abhimukhaṃ upeyamāno, abhisamiyamānoti attho. Hitāya sukhāya",
  "anya-e0104n0:784_2": "cāti lokuttarahitāya, lokuttarasukhāya ca. Saha uppajjati ekekassa kadācipi uppattiyā",
  "anya-e0104n0:784_3": "abhāvato. Sammā uppajjati ahetuto, visamahetuto ca anuppajjanato. Saha uppajjatīti",
  "anya-e0104n0:784_4": "ekajjhaṃ uppajjati antamaso aṭṭhannaṃ dhammānaṃ uppajjanato. Na paccakkhāyāti apaṭikkhipitvā,",
  "anya-e0104n0:784_5": "attano paccayabhūtadhammasamudāyena kenaci na vināti attho. Tassāti yvāyaṃ “paṭiccasamuppādo”ti",
  "anya-e0104n0:784_6": "vutto paccayuppannadhammasamūho, tassa ayaṃ avijjādiko hetusamūho. “Tappaccayattā”ti",
  "anya-e0104n0:784_7": "etena paṭiccasamuppādapaccaye paṭicca samuppādasamaññāti dasseti. Tenāha “yathā loke”tiādi.",
  "anya-e0104n0:784_8": "Yathā hi loke “pittaṃ mathitaṃ, sūrā dadhi, tipusaṃ jaro, semho guḷo, āyu ghata”nti",
  "anya-e0104n0:784_9": "ca paccayo phalavohārena vuccati, evaṃ phalūpacārena paṭiccasamuppādo vuttoti veditabbo.",
  "anya-e0104n0:785_0": "578. Paṭicca-sadde paṭi-saddo abhimukhattho, icca-saddo gammatthoti dassento āha",
  "anya-e0104n0:785_1": "“paṭimukhamito”ti. Kassa pana paṭimukhaṃ, kena vā ito, ko vā itoti codanattaye pacchimaṃ",
  "anya-e0104n0:785_2": "vissajjento “hetusamūho”ti āha. Tasmiñhi vissaṭṭhe hetusamūho nāma paccayasāmaggīti",
  "anya-e0104n0:785_3": "tattha aññamaññassa paṭimukhaṃ, aññamaññeneva ca itoti vissaṭṭhovāyamattho hotīti.",
  "anya-e0104n0:785_4": "Sahiteti samudite avinibbhutte. Soti hetusamūho. Samuppādo iti vuttoti yojanā.",
  "anya-e0104n0:786_0": "Pātubhāvāyāti uppādāya. Kāmaṃ pāḷiyaṃ “avijjāpaccayā saṅkhārā”ti avijjāva paccayabhāvena",
  "anya-e0104n0:786_1": "vuttā, tathāpi na avijjā ekāva paccayo hoti, atha kho sahajātadhammavatthuārammaṇādayo,",
  "anya-e0104n0:786_2": "yonisomanasikārādayo, taṇhupādānādayo ca dhammā yathārahaṃ saṅkhāruppādane avijjāya",
  "anya-e0104n0:786_3": "sahakārīkāraṇaṃ hontiyeva. Evaṃ saṅkhārādayopi viññāṇādīnanti āha “avijjādiekekahetusīsena",
  "anya-e0104n0:786_4": "niddiṭṭho hetusamūho”ti. Sādhāraṇaphalanipphādakaṭṭhenāti taṃsamūhapariyāpannānaṃ",
  "anya-e0104n0:786_5": "hetudhammānaṃ sādhāraṇassa phalassa nibbattakabhāvena. Avekallaṭṭhenāti anūnabhāvena.",
  "anya-e0104n0:786_6": "Tasmiñhi hetusamūhe ekaccāsādhāraṇañcetaṃ phalaṃ, ekacceheva ca nibbattetabbaṃ siyā,",
  "anya-e0104n0:786_7": "sabbesaṃ tesaṃ paccayadhammānaṃ aññamaññāpekkhā natthīti paṭimukhagamanābhāvato paṭiccattho",
  "anya-e0104n0:786_8": "na paripūreyyāti. Sāmaggiaṅgānanti paccayasāmaggiyā aṅgabhūtānaṃ, samūhīnanti attho.",
  "anya-e0104n0:786_9": "Niddhāraṇe cetaṃ sāmivacanaṃ. Phaladhammānaṃ sahitatā nāma visuṃ abhāvo, na hetudhammānaṃ",
  "anya-e0104n0:786_10": "viya aññamaññāpekkhāti āha “aññamaññaṃ avinibbhogavuttidhamme”ti avinibbhogaggahaṇañcettha",
  "anya-e0104n0:786_11": "rūpadhammānampi saṅgaṇhanatthaṃ. Aññathā sampayuttadhammeti vucceyya.",
  "anya-e0104n0:787_0": "579. Paccayatāti ayaṃ avijjādiko paccayasamūho. Aññoññanti aññamaññaṃ. Paṭiccāti",
  "anya-e0104n0:787_1": "nissāya sahakārīkāraṇaṃ laddhā. Samanti avisamaṃ avekallena. Sahāti ekajjhaṃ. Dhammeti",
  "anya-e0104n0:787_2": "attano paccayuppannadhamme. Yasmā uppādeti, tatopi tasmāpi. Evaṃ paṭiccasamuppādoti",
  "anya-e0104n0:787_3": "muninā bhagavatā bhāsitāti yojanā. Na apaṭicca paṭiccevāti avadhāraṇatthaṃ dassento",
  "anya-e0104n0:787_4": "gāthāyaṃ eva-kāro luttaniddiṭṭhoti dasseti.",
  "anya-e0104n0:788_0": "Ekekadesanti phalasamudāyassa ekadesekadesaṃ, bhāgasoti attho. Pubbāparabhāvenāti",
  "anya-e0104n0:788_1": "paṭipāṭiyā. Sabbametaṃ rūpārūpakalāpuppādanaṃ sandhāya vuttaṃ. Atthānusāravohārakusalenāti",
  "anya-e0104n0:788_2": "paramatthadhammānugatavohāranipuṇena.",
  "anya-e0104n0:789_0": "580. Purimena padenāti yojanā. Sassatādīnanti sassatabhāvādīnaṃ, sassatavādādīnaṃ",
  "anya-e0104n0:789_1": "vā. Sassatasahacaritā hi vādāpi sassatādayoti vuccanti yathā “dukkhadesanā dukkha”nti.",
  "anya-e0104n0:789_2": "Ucchedādīti etthāpi eseva nayo. Vighāto vināso, pahānanti attho. Ñāyoti antadvayavirahitā majjhimā paṭipatti.",
  "anya-e0104n0:790_0": "Pavattidhammānanti pavattibhūtānaṃ dhammānaṃ, kilesavaṭṭādīnanti attho. “Sassato",
  "anya-e0104n0:790_1": "attā ca loko cā”tiādinayappavatto sassatavādo. “Natthi hetu, natthi paccayo sattānaṃ",
  "anya-e0104n0:790_2": "saṃkilesāyā”tiādinayappavatto ahetuvādo. Pakati aṇukālādivasena loko pavattatīti",
  "anya-e0104n0:790_3": "evaṃ pavatto visamahetuvādo. Issarapurisapajāpativādā vasavattivādā. Ahetuvādaggahaṇeneva",
  "anya-e0104n0:790_4": "cettha sabhāvaniyati yadicchāvādānampi saṅgaho daṭṭhabbo. Keci pana “cakkhu eva cakkhussa",
  "anya-e0104n0:790_5": "kāraṇa”nti evamādiko visamahetuvādo. Issarādivādo ahetuvādantogadho. Sabhāveneva",
  "anya-e0104n0:790_6": "dhammā pavattantīti vādo “vasavattivādo”ti vadanti. Kiṃ hi paccayasāmaggiyā payojananti",
  "anya-e0104n0:790_7": "adhippāyo. Samuppādapadena paridīpito hotīti yojanā. Paridīpanassa pana aviparītakāraṇaṃ",
  "anya-e0104n0:790_8": "dassetuṃ “paccayasāmaggiyaṃ dhammānaṃ uppattito”ti vuttaṃ. Vihatāti abbhāhatā. “Purimapurimapaccayavasenā”ti",
  "anya-e0104n0:790_9": "iminā avicchedavasena pavattamānaṃ ucchedadiṭṭhinivattakaṃ hetuphalapabandhaṃ dasseti.",
  "anya-e0104n0:790_10": "Tenāha “kuto ucchedo”ti. Ucchedābhāvakathaneneva cettha ucchedavādassāpi abhāvaṃ",
  "anya-e0104n0:790_11": "dassetīti daṭṭhabbaṃ.",
  "anya-e0104n0:791_0": "Tassā tassā paccayasāmaggiyāti tasmiṃ tasmiṃ hetupaccayasamavāye. Santatiṃ avicchinditvāti",
  "anya-e0104n0:791_1": "hetuphalapabandhasaṅkhātassa santānassa avicchindanena. Tesaṃ tesaṃ paccayuppannadhammānaṃ",
  "anya-e0104n0:791_2": "sambhavato uppajjanato sassatucchedasaṅkhātaṃ antadvayaṃ anupaggamma yathāsakaṃ paccayehi",
  "anya-e0104n0:791_3": "anurūpaphaluppatti idha majjhimapaṭipadāti adhippetā. Kammavaṭṭassa, vipākavaṭṭassa",
  "anya-e0104n0:791_4": "ca bhinnasabhāvattā, bhinnakālattā ca so karoti so paṭisaṃvedetīti vādappahānaṃ.",
  "anya-e0104n0:791_5": "Kusalākusalakkhandhappavattiyañhi kārakavohāro, vipākakkhandhapavattiyaṃ vedakavohāroti.",
  "anya-e0104n0:791_6": "Yasmiṃ santāne kammaṃ nibbattaṃ, tattheva tassa phalassa nibbattanato añño karoti",
  "anya-e0104n0:791_7": "añño paṭisaṃvedetīti vādappahānaṃ. Na hi katassa vināso, akatassa vā abbhāgamo atthi.",
  "anya-e0104n0:791_8": "“Itthī, purisā”ti vohārena janapadanirutti. Tattha yasmā paṇḍitāpi loke “pañcakkhandhe",
  "anya-e0104n0:791_9": "ānetu, nāmarūpaṃ āgacchatū”ti avatvā itthī, purisotveva voharanti, tasmā “itthī evāyaṃ,",
  "anya-e0104n0:791_10": "puriso evāyanti apariññātavatthukānaṃ hoti abhiniveso. Viddasuno pana paṭiccasamuppādaṃ",
  "anya-e0104n0:791_11": "jānantassa tathā tathā pavattamāne dhamme upādāya paññattimattato tattha paramatthato",
  "anya-e0104n0:791_12": "na abhinivesoti āha “janapadaniruttiyā anabhiniveso”ti. Samaññāyāti lokasamaññāya.",
  "anya-e0104n0:791_13": "Anatidhāvananti anatikkamanaṃ. “Satto”ti hi vutte “ko ettha satto, kiṃ rūpaṃ, udāhu",
  "anya-e0104n0:791_14": "vedanādayo”ti vibhāgaṃ akatvā lokasamaññāvaseneva lokiyehi viya lokiyo attho samaññaṃ",
  "anya-e0104n0:791_15": "avilaṅghantena voharitabbo.",
  "anya-e0104n0:792_0": "Aparo nayo – paccetumarahatīti paṭicco. Yo hi naṃ pacceti abhisameti, tassa accantameva",
  "anya-e0104n0:792_1": "dukkhavūpasamāya saṃvattati. Sammā, saha ca uppādetīti samuppādo. Paccayadhammo hi",
  "anya-e0104n0:792_2": "attano phalaṃ uppādento sampuṇṇameva uppādeti, na vikalaṃ. Ye ca dhamme uppādeti,",
  "anya-e0104n0:792_3": "te sabbe saheva uppādeti, na ekekaṃ. Iti paṭicco ca so samuppādo cāti paṭiccasamuppādo.",
  "anya-e0104n0:792_4": "Atha vā paṭicca paṭimukhaṃ itvā kāraṇasāmaggiṃ appaṭikkhipitvā sahite uppādetīti",
  "anya-e0104n0:792_5": "paṭiccasamuppādo. Paṭimukhagamanañca paccayassa kāraṇasāmaggiyā aṅgabhāvena phalassa",
  "anya-e0104n0:792_6": "uppādanameva. Appaṭikkhipitvāti ca na vinā tāya kāraṇasāmaggiyā, aṅgabhāvaṃ agantvā",
  "anya-e0104n0:792_7": "sayameva na uppādetīti attho. Etena kāraṇabahutā dassitā, “sahite”ti iminā paccayuppannadhammabahutā.",
  "anya-e0104n0:792_8": "Ubhayenāpi “ekaṃ na ekato”tiādinā parato vuccamāno sāsananayo dīpito hoti.",
  "anya-e0104n0:793_0": "Atha vā paṭicca paccetabbaṃ paccayaṃ paṭigantvā na vinā tena sambandhassa uppādo",
  "anya-e0104n0:793_1": "paṭiccasamuppādo. Paṭiccasamuppādoti cettha samuppādappadhānavacanaviññeyyo sasattiko",
  "anya-e0104n0:793_2": "hetūti veditabbo. Tattha “paṭiccā”ti vutte kiṃ paṭiccāti vattabbanti āha “paccetabba”nti.",
  "anya-e0104n0:793_3": "So ca paccayadhammoti katvā vuttaṃ “paccaya”nti. Idāni paṭiccasaddassa atthamāha",
  "anya-e0104n0:793_4": "“paṭigantvā”ti. Kāraṇassa sabhāvena tappaṭilābhagatiyā patvā. Kathaṃ na vinā tena?",
  "anya-e0104n0:793_5": "Sati eva tasmiṃ, tassa ca phalassa uppādato eva, na aññathā. Asati, nirodhato cāti",
  "anya-e0104n0:793_6": "ayaṃ paccayaṭṭhiti paṭiccasaddassa attho. Tenāyaṃ paṭiccasaddo yathā “imasmiṃ sati",
  "anya-e0104n0:793_7": "imassuppādo”ti ete saddā bhummanissakkavacanajotanīyena idaṃ-saddavacanīyassa hetumato",
  "anya-e0104n0:793_8": "hetuāyattabhāvena bhāvuppāduttarakiriyāpekkhena yāyassa tadāyattatā, tāya samatthatāya",
  "anya-e0104n0:793_9": "hetuṃ vadanti, evaṃ gantvā-saddantaravacanīyena taṃviññeyyasseva paccayanakiriyākattuhetumato",
  "anya-e0104n0:793_10": "hetupaccayanena hetuāyattabhāvena samuppāduttarakiriyāpekkhena yāyassa tadāyattatā,",
  "anya-e0104n0:793_11": "tāya samatthatāya hetumāha. Evañca katvā “avijjā paṭicca, saṅkhārā paṭiccasamuppannā”tiādi",
  "anya-e0104n0:793_12": "saṅkhārapiṭake vuttaṃ. Samatthatā cettha nidānādibhāvo. So ca tadavinābhāviphalaṃ",
  "anya-e0104n0:793_13": "pati satvameva. Sambandhassāti ca saṃyojanānurūpatāvasena jātiādinā sambandhassa",
  "anya-e0104n0:793_14": "jarāmaraṇādipaccayuppannassa. Uppādoti uppajjanaṃ. Yadi evaṃ kathaṃ paṭiccasaddappayogo,",
  "anya-e0104n0:793_15": "nanu samānakattukānaṃ pubbakāle īdiso saddappayogoti? “Bhutvā gacchati, kasitvā vapatī”tiādīsu",
  "anya-e0104n0:793_16": "saccametaṃ, taṃ pana yebhuyyavasena daṭṭhabbaṃ samānāparakāle, asamānakattuke ca",
  "anya-e0104n0:793_17": "dassanato. Samānakāle tāva –",
  "anya-e0104n0:794": "“Andhakāraṃ nihantvāna, uditāyaṃ divākaro;",
  "anya-e0104n0:795": "Vaṇṇapaññāvabhāsehi, obhāsetvā samuggato”ti. –",
  "anya-e0104n0:796": "Udāharaṇaṃ. Keci pana “mukhaṃ byādāya sayati, akkhīni parivattetvā passatī”ti udāharanti. Apare “nisajja adhīte, ṭhatvā kathetī”ti.",
  "anya-e0104n0:797_0": "Tattha byādānaparivattanuttarakālabhāvisayanadassanakiriyāpekkhā pubbuttarakālatā",
  "anya-e0104n0:797_1": "atthi, sā ca bhedānupalakkhaṇā kehici na lakkhīyati. “Nisajja adhīte, ṭhatvā kathetī”ti",
  "anya-e0104n0:797_2": "ca samānakālatāyapi ajjhenakathanehi pubbepi nisajjaṭṭhānāni hontīti sakkā pubbuttarakālatā",
  "anya-e0104n0:797_3": "sambhāvetuṃ, tasmā purimāniyeva udāharaṇāni yuttāni. Udayasamakālameva hi tannivattaniyanivattananti.",
  "anya-e0104n0:797_4": "Aparakāle “dvāramāvaritvā pavisati, āvaritvā nikkhamatī”ti. Keci pana “ḍakkacca patito",
  "anya-e0104n0:797_5": "daṇḍo”ti udāharanti. Abhighātabhūtasahajātāya pana abhighātajasaddassa samānakālatā",
  "anya-e0104n0:797_6": "ettha labbhati, tasmā idhāpi purimāniyeva udāharaṇāni yuttāni. Purimatāvacanicchāvaseneva",
  "anya-e0104n0:797_7": "pana lakkhaṇahetukiriyānaṃ lakkhaṇahetubhāvavacanicchāti lakkhaṇabhāvato purimakālo",
  "anya-e0104n0:797_8": "icceva “nihantvānā”ti saddasiddhi icchitā, evañca paccayanakiriyā samuppajjanakiriyāya",
  "anya-e0104n0:797_9": "purimikāvāti paṭicca-saddasiddhi. Tattha yuttaṃ paccakkhato kattudassanato. Idha",
  "anya-e0104n0:797_10": "pana tadabhāvato na yuttanti ce? Nāyaṃ doso. Idhāpi anumānato siddho. Jarāmaraṇādiko",
  "anya-e0104n0:797_11": "kattā attheva “ñatvā kiriyato vaya”nti evamādipayogadassanato avassaṃ anumiyamānena",
  "anya-e0104n0:797_12": "kattunā īdiso saddapayogo icchitabbo. Asamāne pana kattari “pisācaṃ disvā bhayaṃ",
  "anya-e0104n0:797_13": "hoti, paññāya cassa disvā āsavā parikkhīṇā hontī”ti evamādi veditabbaṃ. Yathā ca",
  "anya-e0104n0:797_14": "tattha pisācadassanādipurisabyāpāro, evamidhāpi paccayanaṃ paccayabyāpāro attano",
  "anya-e0104n0:797_15": "phaluppādanaṃ, tañca satvaṃ samuppādovāti “paccaye sati, paccayassa uppādā”ti paccayanassa",
  "anya-e0104n0:797_16": "samuppādahetutāya gamako samānassa kattu abhāvepi paṭicca-saddo siddhoti veditabbo.",
  "anya-e0104n0:797_17": "Yadi paṭiccasambandhassa uppādo paṭiccasamuppādo, kathaṃ paccayo paṭiccasamuppādoti?",
  "anya-e0104n0:797_18": "Heṭṭhā vicāritovāyamattho. Apica yoyaṃ samuppāda-saddavibhāvitānaṃ paccayuppannānaṃ",
  "anya-e0104n0:797_19": "paṭiccasaddavibhāvito sasattiko hetu adhippeto, tassa samuppādābhimukhatāya padhānavacanaviññeyyasabhāvattā tathā vuttoti.",
  "anya-e0104n0:798_0": "Kiṃ pana kāraṇaṃ samuppādapadhānena vacanena samuppādassa hetu veditabbo, na pana",
  "anya-e0104n0:798_1": "sahetuko samuppādo evāti? Vuccate – diṭṭhassa dukkhassa yo paccayo paccayaniddesena",
  "anya-e0104n0:798_2": "tassa vibhāvitattā. Kathaṃ? Yathāha –",
  "anya-e0104n0:799_0": "“Idha, bhikkhave, bhikkhu parivīmaṃsamāno parivīmaṃsati ‘yaṃ kho idaṃ anekavidhaṃ",
  "anya-e0104n0:799_1": "nānappakārakaṃ dukkhaṃ loke uppajjati jarāmaraṇaṃ, idaṃ nu kho dukkhaṃ kiṃ nidānaṃ",
  "anya-e0104n0:799_2": "kiṃ samudayaṃ kiṃ jātikaṃ kiṃ pabhavaṃ, kismiṃ sati jarāmaraṇaṃ hoti, kismiṃ asati",
  "anya-e0104n0:799_3": "jarāmaraṇaṃ na hotī’ti. So parivīmaṃsamāno evaṃ pajānāti ‘yaṃ kho idaṃ…pe… idaṃ kho",
  "anya-e0104n0:799_4": "dukkhaṃ jātinidāna”’miccādinā –",
  "anya-e0104n0:800": "Diṭṭhassa dukkhassa nidānaṃ parivīmaṃsasutte vuttaṃ. Taṃ pajānanañca nidānampi viññātabbanti. Yathā cāha –",
  "anya-e0104n0:801_0": "“Pubbe me, bhikkhave, sambodhā anabhisambuddhassa bodhisattasseva sato etadahosi",
  "anya-e0104n0:801_1": "‘kicchaṃ vatāyaṃ loko āpanno jāyati ca jīyati ca mīyati ca cavati ca upapajjati ca,",
  "anya-e0104n0:801_2": "atha ca panimassa dukkhassa nissaraṇaṃ nappajānāti jarāmaraṇassa. Kudāssu nāma imassa",
  "anya-e0104n0:801_3": "dukkhassa nissaraṇaṃ paññāyissati jarāmaraṇassā’ti…pe… tassa mayhaṃ, bhikkhave, yoniso",
  "anya-e0104n0:801_4": "manasikārā ahu paññāya abhisamayo ‘jātiyā kho sati jarāmaraṇaṃ hoti, jātipaccayā jarāmaraṇa”’nti –",
  "anya-e0104n0:802_0": "Ādinā diṭṭhassa dukkhassa paccayavīmaṃsābhisamayā vuttā. Paccayo hi ñātabbo. Tadabhisamayāyattañca",
  "anya-e0104n0:802_1": "dukkhanissaraṇapajānananti yo ca ñātabbo, so pavedetabboti paṭiccasamuppādasaddo",
  "anya-e0104n0:802_2": "yaṃ yadidaṃ samuppādasaddavibhāvitaṃ diṭṭhaṃ dukkhaṃ, taṃ paccayaṃ paṭicceva, na",
  "anya-e0104n0:802_3": "aññathāti evaṃ paccayavibhāvanatthaṃ vuccati. Bhavati hi ñātuṃ, pavedetuñca icchitabhāvena",
  "anya-e0104n0:802_4": "padhānassāpi kenaci visesena ñātabbatāya appadhānabhāvena niddeso yathā “ko sotāpanno,",
  "anya-e0104n0:802_5": "yassa tīṇi saṃyojanāni pahīnāni. Ko devadatto, yassa uccatarāni gehānī”ti, evamidhāpi",
  "anya-e0104n0:802_6": "paccayapaccayanapavedanaṭṭhena niddese sattivisesena attano phalena paccanīyatāya",
  "anya-e0104n0:802_7": "ñātabbabhāvena “paṭiccā”ti pariyāyena paccayo vutto.",
  "anya-e0104n0:803_0": "Yo cāyaṃ “avijjāpaccayā saṅkhārā”tiādiko niddeso, so ca sakalassa dukkhakkhandhassa",
  "anya-e0104n0:803_1": "mūlato paṭṭhāya paccayānaṃ pavedanāya niddiṭṭhoti pariyosānepi “evametassa kevalassa",
  "anya-e0104n0:803_2": "dukkhakkhandhassa samudayo hotī”ti evaṃ-saddena samugghātaṃ dukkhaṃ dassetvā tassa",
  "anya-e0104n0:803_3": "yathāvutte paccaye taṃsamudayābhimukhe katvā nigamitā paccayā. Paṭipadāsuttepi “avijjāpaccayā…pe…",
  "anya-e0104n0:803_4": "samudayo hotī”ti vatvā “ayaṃ vuccati, bhikkhave, micchāpaṭipadā”ti vuttaṃ. Na ca",
  "anya-e0104n0:803_5": "paṭiccasamuppannabhāvena gahitaṃ dukkhaṃ micchāpaṭipadaṃ, atha kho dukkhasamudayabhūtā",
  "anya-e0104n0:803_6": "paccayāti. Yathā ca “pañcaṅgiko sammāsamādhi, pañcañāṇiko sammāsamādhī”ti aṅgañāṇapaṭivedanatthattā",
  "anya-e0104n0:803_7": "desanāya sammāsamādhipadhānehi saddehi aṅgañāṇapaṭivedanaṃ kataṃ, evamidhāpi samuppādapadhānena",
  "anya-e0104n0:803_8": "saddena paccayapaṭivedanaṃ katanti veditabbaṃ.",
  "anya-e0104n0:804_0": "581. Yā panāyaṃ tantīti sambandho. Nikkhittāti ṭhapitā, desitāti attho. Yathādhippetassa",
  "anya-e0104n0:804_1": "atthassa tananato tanti, gantho. “Kiṃ vādī, bhante, sammāsambuddho”ti pucchitena",
  "anya-e0104n0:804_2": "“vibhajjavādī, mahārājā”ti moggaliputtatissattherena vuttattā sammāsambuddhasāvakā",
  "anya-e0104n0:804_3": "vibhajjavādino. Te hi satthārā venayikādibhāvaṃ vibhajja vuttaṃ anuvadanti, somanassādīnaṃ,",
  "anya-e0104n0:804_4": "cīvarādīnañca sevitabbāsevitabbabhāvaṃ. Sassatucchedavāde vā vibhajja vadanti. “Sassato",
  "anya-e0104n0:804_5": "attā ca loko cā”tiādīnaṃ ṭhapanīyānaṃ ṭhapanato, rāgādikkhayassa sassatassa, rāgādikāyaduccaritādiucchedassa",
  "anya-e0104n0:804_6": "ca vacanato, na pana ekaṃsabyākaraṇīyādike tayo pañhe apanetvā vibhajjabyākaraṇīyameva",
  "anya-e0104n0:804_7": "vadanti. Vibhajjavādīnaṃ maṇḍalaṃ samūho vibhajjavādimaṇḍalaṃ. Vibhajjavādino vā",
  "anya-e0104n0:804_8": "bhagavato parisā vibhajjavādimaṇḍalantipi vadanti, vibhajja vā sassatucchede ubho",
  "anya-e0104n0:804_9": "ante anupagamma majjhimapaṭipadābhūtassa paṭiccasamuppādassa desanato bhagavā, tadanuvādato",
  "anya-e0104n0:804_10": "tassa sāvakā ca vibhajjavādinoti. Sesaṃ purimasadisaṃ.",
  "anya-e0104n0:805_0": "Otaritvāti ogāhetvā, vibhajjavādī hutvāti attho. Na hi sayaṃ avibhajjavādī samāno",
  "anya-e0104n0:805_1": "vibhajjavādīnaṃ antare ṭhānamattena vibhajjavādimaṇḍalaṃ otiṇṇo nāma hoti. Ācariyehi",
  "anya-e0104n0:805_2": "avuttaviparītatthadīpanena te naabbhacikkhantena. Avijjā puññāneñjābhisaṅkhārānampi",
  "anya-e0104n0:805_3": "hetu paccayo hotīti vadanto, kathāvatthumhi paṭikkhitte puggalavādādike ca vadanto",
  "anya-e0104n0:805_4": "sakasamayaṃ vokkamati nāma, tathā avokkamantena. Parasamayaṃ dosāropanabyāpāravirahena",
  "anya-e0104n0:805_5": "anāyūhantena. “Idampi suttaṃ gahetabba”nti parasamayaṃ asampiṇḍentenāti keci vadanti.",
  "anya-e0104n0:805_6": "“Tathāhaṃ bhagavatā dhammaṃ desitaṃ ājānāmi, yathā tadevidaṃ viññāṇaṃ sandhāvati",
  "anya-e0104n0:805_7": "saṃsarati anañña”ntiādīni vadanto suttaṃ paṭibāhati nāma, tathā apaṭibāhantena. “Tathāhaṃ",
  "anya-e0104n0:805_8": "bhagavatā dhammaṃ desitaṃ ājānāmi, yathā yeme antarāyikā dhammā vuttā bhagavatā,",
  "anya-e0104n0:805_9": "te paṭisevato nālaṃ antarāyāya, supinante kato vītikkamo āpattikaro hotī”ti ca evamādiṃ",
  "anya-e0104n0:805_10": "vadanto vinayaṃ paṭilometi nāma, tabbipariyāyena taṃ anulomentena. Paṭilomento hi",
  "anya-e0104n0:805_11": "kammantaraṃ bhindanto, dhammatañca vilomento kuto kilesavinayaṃ anulometi. Sutte",
  "anya-e0104n0:805_12": "vutte cattāro mahāpadese, aṭṭhakathāyañca vutte suttasuttānulomaācariyavādaattanomatimahāpadese",
  "anya-e0104n0:805_13": "olokentena. Tadolokanena hi sutte, vinaye ca santiṭṭhati nātidhāvati.",
  "anya-e0104n0:806_0": "Dhammanti paṭiccasamuppādapāḷiṃ. Atthanti tadatthaṃ. Hetu, hetuphalāni vā ayamettha",
  "anya-e0104n0:806_1": "hetu dhammo, idamettha hetuphalaṃ atthoti. Dhammanti vā dhammataṃ. Yathā eke “uppādā",
  "anya-e0104n0:806_2": "vā tathāgatānaṃ anuppādā vā tathāgatānaṃ ṭhitāva sā dhātū”ti suttapadassa atthaṃ",
  "anya-e0104n0:806_3": "micchā gāhentā “nicco paṭiccasamuppādo”ti paccayākāradhammaṃ micchā dīpenti, evaṃ",
  "anya-e0104n0:806_4": "adīpetvā heṭṭhā vuttanayeneva attano phalaṃ pati kāraṇassa vavatthitasabhāvaṃ dīpentena.",
  "anya-e0104n0:806_5": "Yathā ca eke “anirodhaṃ anuppāda”ntiādinā paṭiccasamuppādassa atthaṃ micchā gāhenti,",
  "anya-e0104n0:806_6": "evaṃ gāhe akatvā vuttanayeneva aviparītaṃ atthaṃ saṅgāhentena. “Dukkhādīsu aññāṇaṃ",
  "anya-e0104n0:806_7": "avijjā”ti vuttamatthaṃ parivattetvā puna “pubbante aññāṇa”ntiādīhi aparehipi pariyāyehi",
  "anya-e0104n0:806_8": "niddisantena. “Saṅkhārā iminā pariyāyena bhavoti vuccanti, taṇhā iminā pariyāyena",
  "anya-e0104n0:806_9": "upādāna”ntiādinā niddisantenāti ca vadanti. Pakatiyāti yathāvuttavidhānaṃ anāmasitvā kevalameva.",
  "anya-e0104n0:807_0": "Saccanti catusaccaṃ. Sattoti sattasuññatāti vadanti, sattasuññesu pana saṅkhāresu",
  "anya-e0104n0:807_1": "sattavohāro, sattatthakiccasiddhi ca. Paccayākārameva cāti paccayākāro eva ca, ma-kāro",
  "anya-e0104n0:807_2": "padasandhikaro. Paccayadhammānaṃ attanoyeva phalassa paccayabhāvo paṭiccasamuppādoti attho.",
  "anya-e0104n0:808_0": "Tasmāti vuttanayena atthavaṇṇanāya kātabbattā, dukkarattā ca patiṭṭhaṃ nādhigacchāmīti",
  "anya-e0104n0:808_1": "yattha ṭhitassa vaṇṇanā sukarā hoti, tassā patiṭṭhābhūtaṃ taṃ nayaṃ attanoyeva ñāṇabalena",
  "anya-e0104n0:808_2": "nādhigacchāmīti attho. Nissayaṃ pana ācikkhanto “sāsanaṃ panida”ntiādimāha. Idha",
  "anya-e0104n0:808_3": "sāsananti pāḷidhammamāha, paṭiccasamuppādameva vā. So hi anulomapaṭilomādinānādesanānayapaṭimaṇḍito",
  "anya-e0104n0:808_4": "abbocchinno ajjāpi pavattatīti nissayo hoti. Tadaṭṭhakathāsaṅkhāto ca pubbācariyamaggo.",
  "anya-e0104n0:808_5": "“Taṃ suṇātha samāhitā”ti ādarajanane, ussāhane ca kiṃ payojananti ce, taṃ dassento",
  "anya-e0104n0:808_6": "āha “vuttañheta”ntiādi. Aṭṭhi katvāti atthaṃ katvā. Yathā vā na nassati, evaṃ aṭṭhigataṃ",
  "anya-e0104n0:808_7": "viya karonto aṭṭhiṃ katvā. Pubbakālato aparakāle bhavaṃ pubbāpariyaṃ. Visesanti paṭhamārambhato",
  "anya-e0104n0:808_8": "pabhuti khaṇe khaṇe ñāṇavisesaṃ, kilesakkhayavisesañca labhatīti attho.",
  "anya-e0104n0:809": "582. Desanābhedatoti desanāvisesato. Atthato, lakkhaṇādito, ekavidhādito ca atthalakkhaṇekavidhādito. Aṅgānañca vavatthānāti avijjādīnaṃ dvādasannaṃ aṅgānaṃ vavatthānadassanato.",
  "anya-e0104n0:810_0": "Kammavipākakilesavaṭṭānaṃ mūlakāraṇattā, ādito vuttattā ca avijjā paṭiccasamuppādassa",
  "anya-e0104n0:810_1": "mūlaṃ. Tattha valliyā mūle diṭṭhe tato pabhuti valliharaṇaṃ viya paṭiccasamuppādassa",
  "anya-e0104n0:810_2": "mūle diṭṭhe tato pabhuti paṭiccasamuppādadesanāti upamāsaṃsandanā na kātabbā. Na",
  "anya-e0104n0:810_3": "hi bhagavato idameva diṭṭhaṃ, idaṃ adiṭṭhanti vibhajanīyaṃ atthi sabbassa diṭṭhattā.",
  "anya-e0104n0:810_4": "Mūlato pabhuti pana valliharaṇaṃ viya mūlato pabhuti paṭiccasamuppādadesanā katāti",
  "anya-e0104n0:810_5": "idamettha sāmaññaṃ adhippetaṃ, bodhaneyyajjhāsayavasena vā bodhetabbabhāvena mūlādidassanasāmaññaṃ yojetabbaṃ.",
  "anya-e0104n0:811": "Tassāti –",
  "anya-e0104n0:812_0": "“Sa kho so, bhikkhave, kumāro vuddhimanvāya indriyānaṃ paripākamanvāya pañcahi kāmaguṇehi",
  "anya-e0104n0:812_1": "samappito…pe… rajanīyehi. So cakkhunā rūpaṃ disvā piyarūpe rūpe sārajjati, appiyarūpe",
  "anya-e0104n0:812_2": "rūpe byāpajjati, anupaṭṭhitakāyasati ca viharati parittacetaso, tañca cetovimuttiṃ",
  "anya-e0104n0:812_3": "paññāvimuttiṃ yathābhūtaṃ nappajānāti, yatthassa te pāpakā akusalā dhammā aparisesā",
  "anya-e0104n0:812_4": "nirujjhanti. So evaṃ anurodhavirodhaṃ samāpanno yaṃ kiñci vedanaṃ vedeti sukhaṃ vā",
  "anya-e0104n0:812_5": "dukkhaṃ vā adukkhamasukhaṃ vā, so taṃ vedanaṃ abhinandati abhivadati, ajjhosāya tiṭṭhatī”ti –",
  "anya-e0104n0:813_0": "Evaṃ vuttassa. Evaṃ sotadvārādīsupi. Tassa abhinandatoti sappītikataṇhāya abhimukhabhāvena",
  "anya-e0104n0:813_1": "nandato. Abhivadatoti “aho sukhaṃ, aho sukha”nti vacībhedakaraṇapavattāya balavataṇhāya",
  "anya-e0104n0:813_2": "“ahaṃ, mamā”ti abhivadato. Tato balavatiyā mocetuṃ asakkuṇeyyatāya ajjhosāya tiṭṭhato.",
  "anya-e0104n0:813_3": "Tatopi balavatī pana upādānabhūtā taṇhā nandī. Ettha ca abhinandanādinā taṇhā vuttā,",
  "anya-e0104n0:813_4": "nandivacanena tappaccayaṃ upādānaṃ catubbidhampi nanditātadavippayogatāhi, taṇhādiṭṭhābhinandanabhāvehi cāti veditabbaṃ.",
  "anya-e0104n0:814": "Jātipaccayā jarāmaraṇantiādikañca tattheva mahātaṇhāsaṅkhayasutte vuttaṃ.",
  "anya-e0104n0:815_0": "Vipākavaṭṭabhūte paṭisandhipavattiphassādike kammasamuṭṭhānañca ojaṃ sandhāya “cattāro",
  "anya-e0104n0:815_1": "āhārā taṇhānidānā”tiādi vuttaṃ. Vaṭṭūpathambhakā pana itarepi āhārā taṇhāpabhave",
  "anya-e0104n0:815_2": "tasmiṃ avijjamāne na vijjantīti “taṇhānidānā”ti vattuṃ vaṭṭanti.",
  "anya-e0104n0:816_0": "583. Tato tatoti catubbidhāsu desanāsu tato tato desanato. Ñāyappaṭivedhāya saṃvattatīti",
  "anya-e0104n0:816_1": "ñāyoti maggo, so eva vā paṭiccasamuppādo “ariyo cassa ñāyo paññāya sudiṭṭho hotī”ti",
  "anya-e0104n0:816_2": "vacanato. Sayameva hi so samantabhaddakattā tathā tathā paṭivijjhitabbattā tāya tāya",
  "anya-e0104n0:816_3": "desanāya attano paṭivedhāya saṃvattati. Catubbidhagambhīrabhāvappattiyāti dhammatthadesanāpaṭivedhagambhīresu",
  "anya-e0104n0:816_4": "patiṭṭhādhigamanena patiṭṭhitattāti attho.",
  "anya-e0104n0:817_0": "Samantabhaddakatā, desanāvilāsappatti ca catunnampi desanānaṃ samānaṃ kāraṇanti visesakāraṇaṃ",
  "anya-e0104n0:817_1": "vattukāmo āha “visesato”ti. Assāti assa bhagavato desanā, assa vā paṭiccasamuppādassa",
  "anya-e0104n0:817_2": "desanāti yojetabbaṃ. Pavattikāraṇavibhāgo avibhattasabhāvā avijjādayova, kāraṇanti",
  "anya-e0104n0:817_3": "vā gahitānaṃ pakatiādīnaṃ, avijjādīnañca akāraṇatā, kāraṇatā ca. Tattha sammūḷhā",
  "anya-e0104n0:817_4": "keci akāraṇaṃ kāraṇanti gaṇhanti, keci na kiñci kāraṇaṃ bujjhantīti tesaṃ yathāsakehi",
  "anya-e0104n0:817_5": "anurūpehi kāraṇehi saṅkhārādipavattisandassanatthaṃ, saṃsārappavattisandassanatthanti",
  "anya-e0104n0:817_6": "attho. Pavattiādīnavapaṭicchādikā avijjā ādi, tato saṅkhārā uppajjanti, tato viññāṇanti",
  "anya-e0104n0:817_7": "evaṃ pavattiyā uppattikkamasandassanatthaṃ, gabbhaseyyakādivasena vā tattha tattha",
  "anya-e0104n0:817_8": "bhave attabhāvassa uppajjanānupubbisandassanatthañca anulomadesanā pavattāti. Itarāsaṃ",
  "anya-e0104n0:817_9": "tadatthatāsambhavepi na tāsaṃ tadatthameva pavatti atthantarasabbhāvato. Ayaṃ pana",
  "anya-e0104n0:817_10": "tadatthā evāti etissā tadatthatā vuttā.",
  "anya-e0104n0:818_0": "Anuvilokayato yo sambodhito pubbabhāge taṃtaṃpaccayuppannāvabodhasaṅkhāto pubbabhāgapaṭivedho",
  "anya-e0104n0:818_1": "pavatto, tadanusārena tadanugamena jarāmaraṇādikassa jātiādikāraṇaṃ yaṃ adhigataṃ,",
  "anya-e0104n0:818_2": "tassa sandassanatthaṃ ayaṃ paṭilomadesanā pavattā. Anuvilokayato paṭilomadesanā pavattāti",
  "anya-e0104n0:818_3": "vā sambandho. Desentopi hi bhagavā kicchāpannaṃ lokaṃ anuviloketvā pubbabhāga…pe…",
  "anya-e0104n0:818_4": "sandassanatthaṃ desesīti. Āhārataṇhādayo paccuppannaddhā, saṅkhārāvijjā atītaddhāti",
  "anya-e0104n0:818_5": "iminā adhippāyenāha “yāva atītaṃ addhānaṃ atiharitvā”ti. Āhārā vā taṇhāya pabhāvetabbā",
  "anya-e0104n0:818_6": "anāgato addhā, taṇhādayo paccuppanno, saṅkhārāvijjā atītoti. Paccakkhaṃ pana phalaṃ",
  "anya-e0104n0:818_7": "dassetvā tannidānadassanavasena phalakāraṇaparamparadassanaṃ yujjatīti āhārā purimataṇhāya",
  "anya-e0104n0:818_8": "uppāditā paccuppanno addhā, taṇhādayo atīto, saṅkhārāvijjā tatopi atītataro saṃsārassa",
  "anya-e0104n0:818_9": "anādibhāvadassanatthaṃ vuttoti. Yāva atītaddhānanti yāva atītataraṃ addhānanti attho",
  "anya-e0104n0:818_10": "yuttoti. Āyatiṃ punabbhavābhinibbattiāhārakā vā cattāro āhārā “āhāretītāhaṃ na vadāmi…pe…",
  "anya-e0104n0:818_11": "evaṃ pana maṃ avadantaṃ yo evaṃ puccheyya ‘kissa nu kho, bhante, viññāṇāhāro’ti,",
  "anya-e0104n0:818_12": "esa kallo pañho, tatra kallaṃ veyyākaraṇaṃ, viññāṇāhāro āyatiṃ punabbhavābhinibbattiyā”ti",
  "anya-e0104n0:818_13": "vacanato, taṃsampayuttattā phassacetanānaṃ, tappavattihetuttā ca kabaḷīkārāhārassa.",
  "anya-e0104n0:818_14": "Tena hi upatthambhitarūpakāyassa, tañca icchantassa kāmaviññāṇāyūhanaṃ hoti. Bhojanañhi",
  "anya-e0104n0:818_15": "saddhādīnaṃ, rāgādīnañca upanissayoti vuttaṃ. Tasmā te kammavaṭṭasaṅgahitā āhārā",
  "anya-e0104n0:818_16": "paccuppanno addhāti imasmiṃ pariyāye purimoyeva attho yutto.",
  "anya-e0104n0:819_0": "Atītaddhato pabhuti “iti kho, bhikkhave, avijjāpaccayā saṅkhārā”tiādinā atīte, tato",
  "anya-e0104n0:819_1": "parañca hetuphalapaṭipāṭiṃ paccakkhabhūtānaṃ āhārānaṃ nidānadassanavasena ārohitvā",
  "anya-e0104n0:819_2": "nivattanena vinā abujjhantānaṃ taṃsandassanatthaṃ sā ayaṃ desanā pavattāti attho.",
  "anya-e0104n0:819_3": "Anāgataddhahetusamuṭṭhānato pabhutīti anāgatassa bhavassa hetubhūtānaṃ dhammānaṃ",
  "anya-e0104n0:819_4": "uppattito paṭṭhāya. Anāgataddhasandassanatthanti anāgataddhuno appaṭivijjhantānaṃ",
  "anya-e0104n0:819_5": "apassantānaṃ paccakkhaṃ paccuppannaṃ hetuṃ dassetvā hetuphalaparamparāya tassa sandassanatthanti",
  "anya-e0104n0:819_6": "attho. Ettha ca ādito paṭṭhāya yāva pariyosānā, pariyosānato ca paṭṭhāya yāva ādi",
  "anya-e0104n0:819_7": "pavattā desanā dvādasaṅgā, tato eva tisandhi catusaṅkhepā. Majjhato paṭṭhāya yāva",
  "anya-e0104n0:819_8": "ādi pavattā desanā aṭṭhaṅgā dvisandhi tisaṅkhepā. Majjhato pana paṭṭhāya yāva pariyosānā",
  "anya-e0104n0:819_9": "pavattā desanā chaḷaṅgā dvisandhi tisaṅkhepā. “Saṃyojaniyesu, bhikkhave, dhammesu",
  "anya-e0104n0:819_10": "assādānupassino viharato taṇhā pavaḍḍhati, taṇhāpaccayā upādāna”ntiādinā majjhato",
  "anya-e0104n0:819_11": "paṭṭhāya yāva pariyosānā pavattā desanā ekasandhi dvisaṅkhepā. Evaṃ ayaṃ anekaṅgā",
  "anya-e0104n0:819_12": "eva paṭiccasamuppādadesanā āgatā. Ekaṅgavasenāpi ca paṭiccasamuppādadesanā labbhateva. Yathāha –",
  "anya-e0104n0:820_0": "“Tatra, bhikkhave, sutavā ariyasāvako paṭiccasamuppādaṃyeva sādhukaṃ yoniso manasi",
  "anya-e0104n0:820_1": "karoti ‘iti imasmiṃ sati idaṃ hoti, imassuppādā idaṃ uppajjati. Imasmiṃ asati idaṃ",
  "anya-e0104n0:820_2": "na hoti, imassa nirodhā idaṃ nirujjhatī’ti. Sukhavedaniyaṃ, bhikkhave, phassaṃ paṭicca",
  "anya-e0104n0:820_3": "uppajjati sukhavedanā”ti –",
  "anya-e0104n0:821": "Ādi. Ettha hi “phassapaccayā”ti ettako eva paṭiccasamuppādo vutto. Tenetaṃ viññāyati “ekaṅgapaṭiccasamuppādo”ti.",
  "anya-e0104n0:822_0": "Tattha imasmiṃ sati idaṃ hotīti imasmiṃ avijjādike paccaye sati idaṃ saṅkhārādikaṃ",
  "anya-e0104n0:822_1": "phalaṃ hoti. Imassuppādā idaṃ uppajjatīti imassa avijjādikassa paccayassa uppādā",
  "anya-e0104n0:822_2": "idaṃ saṅkhārādikaṃ phalaṃ uppajjatīti attho. Imasmiṃ asati idaṃ na hoti, imassa nirodhā",
  "anya-e0104n0:822_3": "idaṃ nirujjhatīti avijjādīnaṃ abhāve saṅkhārādīnaṃ abhāvassa, avijjādīnaṃ nirodhā",
  "anya-e0104n0:822_4": "saṅkhārādīnaṃ nirodhassa ca vacanena purimasmiṃ paccayalakkhaṇe niyamo dassito hoti",
  "anya-e0104n0:822_5": "“imasmiṃ sati eva, na asati, imassa uppādā eva, na nirodhā”ti. Tenetaṃ lakkhaṇaṃ",
  "anya-e0104n0:822_6": "antogadhaniyamaṃ idha paṭiccasamuppādassa vuttanti daṭṭhabbaṃ.",
  "anya-e0104n0:823_0": "Nirodhoti ca avijjādīnaṃ virāgādhigamena āyatiṃ anuppādo appavatti. Tathā hi vuttaṃ",
  "anya-e0104n0:823_1": "“avijjāyatveva asesavirāganirodhā”tiādi. Nirodhavirodhī ca uppādo, yena so uppādavirodhibhāvena",
  "anya-e0104n0:823_2": "vutto “imassa nirodhā idaṃ nirujjhatī”ti, tenetaṃ dasseti “anirodho uppādo nāma,",
  "anya-e0104n0:823_3": "so cettha atthibhāvotipi vuccatī”ti. “Imasmiṃ sati idaṃ hotī”ti idameva hi lakkhaṇaṃ",
  "anya-e0104n0:823_4": "pariyāyantarena “imassuppādā idaṃ uppajjatī”ti vadantena parena purimaṃ visesitaṃ",
  "anya-e0104n0:823_5": "hoti, tasmā na dharamānataṃyeva sandhāya “imasmiṃ satī”ti vuttaṃ, atha kho maggena",
  "anya-e0104n0:823_6": "aniruddhabhāvañcāti viññāyati. Yasmā ca “imasmiṃ asati idaṃ na hoti, imassa nirodhā",
  "anya-e0104n0:823_7": "idaṃ nirujjhatī”ti dvidhāpi uddiṭṭhalakkhaṇassa nirodhassa niddesaṃ vadantena “avijjāyatveva",
  "anya-e0104n0:823_8": "asesavirāganirodhā saṅkhāranirodho”tiādinā nirodho eva vutto, tasmā natthibhāvopi",
  "anya-e0104n0:823_9": "nirodho evāti natthibhāvaviruddho atthibhāvo anirodhoti dassitaṃ hoti. Tena anirodhasaṅkhātena",
  "anya-e0104n0:823_10": "atthibhāvena uppādaṃ viseseti. Tato na idha attalābhamattaṃ uppādoti adhippeto, atha",
  "anya-e0104n0:823_11": "kho anirodhasaṅkhāto atthibhāvo cāti ayamattho vibhāvitoti evametaṃ lakkhaṇadvayavacanaṃ",
  "anya-e0104n0:823_12": "aññamaññaṃ visesanavisesitabbabhāvena sātthakanti veditabbaṃ.",
  "anya-e0104n0:824_0": "Ko panāyaṃ anirodho nāma, yo atthibhāvo, uppādoti ca vuccatīti? Appahīnabhāvo, anibbattitaphalatāppahīnārahatāhi",
  "anya-e0104n0:824_1": "phaluppādanārahatā ca. Ye tehi pahātabbā akusalā dhammā, tesaṃ ariyamaggena asamugghātitabhāvo,",
  "anya-e0104n0:824_2": "ye pana na pahātabbā kusalābyākatā dhammā, yāni tesu saṃyojanāni akhīṇāsavānaṃ, tesaṃ",
  "anya-e0104n0:824_3": "aparikkhīṇatā ca. Asamugghātitānusayatāya hi sasaṃyojanākhandhappavatti paṭiccasamuppādo. Tathā hi vuttaṃ –",
  "anya-e0104n0:825_0": "“Yāya ca, bhikkhave, avijjāya nivutassa bālassa, yāya ca taṇhāya sampayuttassa ayaṃ",
  "anya-e0104n0:825_1": "kāyo samudāgato, sā ceva avijjā bālassa appahīnā, sā ca taṇhā aparikkhīṇā. Taṃ kissa",
  "anya-e0104n0:825_2": "hetu? Na, bhikkhave, bālo acari brahmacariyaṃ sammā dukkhakkhayāya, tasmā bālo kāyassa",
  "anya-e0104n0:825_3": "bhedā kāyūpago hoti, so kāyūpago samāno na parimuccati jātiyā jarāmaraṇenā”ti –",
  "anya-e0104n0:826": "Ādi. Khīṇasaṃyojanānaṃ pana avijjāya abhāvato saṅkhārānaṃ, taṇhupādānānaṃ abhāvato upādānabhavānaṃ na sambhavoti vaṭṭassa upacchedo paññāyati. Tenevāha –",
  "anya-e0104n0:827": "“Channantveva, phagguna, phassāyatanānaṃ asesavirāganirodhā phassanirodho, phassanirodhā vedanānirodho”ti –",
  "anya-e0104n0:828_0": "Ādi. Na hi aggamaggādhigamato uddhaṃ yāva parinibbānā saḷāyatanādīnaṃ appavatti,",
  "anya-e0104n0:828_1": "atha kho natthitā, nirodhasaddavacanīyatā, khīṇasaṃyojanatāti nirodho vutto. Apica",
  "anya-e0104n0:828_2": "cirakatampi kammaṃ anibbattitaphalatāya, appahīnārahatāya ca phalārahaṃ santaṃ eva",
  "anya-e0104n0:828_3": "nāma hoti, na nibbattitaphalaṃ, nāpi pahīnārahanti phaluppattipaccayānaṃ avijjāsaṅkhārādīnaṃ",
  "anya-e0104n0:828_4": "vuttanayena phalārahabhāvo anirodhoti veditabbaṃ. Evaṃ aniruddhabhāveneva hi yena",
  "anya-e0104n0:828_5": "vinā phalaṃ na sambhavati, taṃ kāraṇaṃ atītādipi “imasmiṃ satī”ti iminā vacanena",
  "anya-e0104n0:828_6": "vuttaṃ. Tato eva ca avusitabrahmacariyassa appavattidhammataṃ anāpanno paccayuppādo",
  "anya-e0104n0:828_7": "kālabhedaṃ anāmasitvā anivattitāya eva “imassuppādā”ti vutto. Atha vā avasesapaccayasamavāye",
  "anya-e0104n0:828_8": "avijjamānassāpi vijjamānassa viya pageva vijjamānassa yā phaluppattiabhimukhatā,",
  "anya-e0104n0:828_9": "sā “imassuppādā”ti vuttā. Tadā hi tato phalaṃ uppajjatīti tadavatthaṃ kāraṇaṃ phalassa",
  "anya-e0104n0:828_10": "uppādanabhāvena upaṭṭhitaṃ uppatitaṃ nāma hoti, na vijjamānampi atadavatthanti tadavatthatā uppādoti veditabbā.",
  "anya-e0104n0:829_0": "Tattha “satī”ti iminā vijjamānatāmattena paccayabhāvaṃ vadanto abyāpārataṃ paṭiccasamuppādassa",
  "anya-e0104n0:829_1": "dasseti. Uppādāti uppattidhammataṃ, asabbakālabhāvitaṃ, phaluppattiabhimukhatañca",
  "anya-e0104n0:829_2": "dīpento aniccataṃ paṭiccasamuppādassa dasseti. “Sati, na asati, uppādā, na nirodhā”ti",
  "anya-e0104n0:829_3": "pana hetuatthehi bhummanissakkavacanehi samatthitaṃ nidānasamudayajātipabhavabhāvaṃ",
  "anya-e0104n0:829_4": "paṭiccasamuppādassa dasseti. Hetuatthatā cettha bhummavacane yassa bhāvena tadavinābhāviphalassa",
  "anya-e0104n0:829_5": "bhāvo lakkhīyati, tattha pavattiyā veditabbā, yathā adhanānaṃ dhane ananuppadīyamāne",
  "anya-e0104n0:829_6": "dāliddiyaṃ vepullamagamāsi, nipphanne sasse subhikkhaṃ jāyatīti ca. Nissakkavacanassāpi",
  "anya-e0104n0:829_7": "hetuatthatā phalassa pabhave pakatiyañca pavattiyā, yathā “kalalā hoti abbudaṃ, abbudā",
  "anya-e0104n0:829_8": "jāyate pesī”ti, “himavatā gaṅgā pabhavati, siṅgato saro jāyatī”ti ca. Avijjādibhāvena",
  "anya-e0104n0:829_9": "ca tadavinābhāvisaṅkhārādibhāvo lakkhīyati, avijjādīhi ca saṅkhārādayo pabhavanti,",
  "anya-e0104n0:829_10": "pakarīyanti cāti tesaṃ pabhavo, pakati ca, tasmā tadatthadīpanatthaṃ “imasmiṃ sati",
  "anya-e0104n0:829_11": "imassuppādā”ti hetuatthā bhummanissakkaniddesā katā.",
  "anya-e0104n0:830_0": "Yasmā cettha “imasmiṃ sati idaṃ hoti, imassuppādā idaṃ uppajjatī”ti saṅkhepena uddiṭṭhassa",
  "anya-e0104n0:830_1": "paṭiccasamuppādassa “avijjāpaccayā saṅkhārā”tiādiko niddeso, tasmā yathāvutto atthibhāvo,",
  "anya-e0104n0:830_2": "uppādo ca tesaṃ tesaṃ paccayuppannadhammānaṃ paccayabhāvoti viññāyati. Na hi aniruddhatāsaṅkhātaṃ",
  "anya-e0104n0:830_3": "atthibhāvaṃ, uppādañca anivattasabhāvatāsaṅkhātaṃ, udayāvatthatāsaṅkhātaṃ vā “satiyeva,",
  "anya-e0104n0:830_4": "na asati, uppādā eva, na nirodhā”ti antogadhaniyamehi vacanehi pakāsitaṃ muñcitvā",
  "anya-e0104n0:830_5": "añño paccayabhāvo nāma atthi, tasmā yathāvutto atthibhāvo, uppādo ca paccayabhāvoti",
  "anya-e0104n0:830_6": "veditabbo. Yepi hi paṭṭhāne āgatā hetuādayo catuvīsati paccayā, tepi etasseva paccayabhāvassa",
  "anya-e0104n0:830_7": "visesāti veditabbā. Tathā yvāyaṃ mūlahetunidānasambhavapabhavādipariyāyehi, uppādaṭṭhiti",
  "anya-e0104n0:830_8": "pavattaṭṭhiti nimittaṭṭhiti āyūhanaṭṭhiti saṃyogaṭṭhiti palibodhaṭṭhitītiādipariyāyehi",
  "anya-e0104n0:830_9": "ca pakāsito kāraṇattho, sopi ettheva antogadhoti daṭṭhabbo.",
  "anya-e0104n0:831_0": "584. Mūlakāraṇasaddaṃ apekkhitvā na akāraṇanti napuṃsakaniddeso, akāraṇāti attho.",
  "anya-e0104n0:831_1": "Akāraṇaṃ yadi siyā, suttaṃ paṭibāhitaṃ siyāti dassento “āsavasamudayā”ti suttaṃ āharati.",
  "anya-e0104n0:831_2": "Pariyāyo kāraṇaṃ. Vaṭṭakathāya sīsabhāvo vaṭṭahetuno kammassāpi hetubhāvo. Tattha",
  "anya-e0104n0:831_3": "bhavataṇhāyapi hetubhūtā avijjā, tāya paṭicchāditādīnave bhave taṇhāya uppajjanato",
  "anya-e0104n0:831_4": "avijjā visesena sīsabhūtāti “mūlakāraṇa”nti vuttā.",
  "anya-e0104n0:832_0": "Purimāya koṭiyā apaññāyamānāya uppādavirahato niccataṃ gaṇheyyāti āha “evaṃ cetaṃ,",
  "anya-e0104n0:832_1": "bhikkhave, vuccatī”tiādi. Tena ito pubbe uppannapubbatā natthīti apaññāyanato purimakoṭiapaññāyanaṃ",
  "anya-e0104n0:832_2": "vuttanti imamatthaṃ dasseti.",
  "anya-e0104n0:833_0": "585. Avijjātaṇhāhetukkamena phalesu vattabbesu “sugatiduggatigāmino”ti vacanaṃ saddalakkhaṇāvirodhanatthaṃ.",
  "anya-e0104n0:833_1": "Pūjitassa hi dvande pubbanipāto. Savarā kira maṃsassa aṭṭhinā alagganatthaṃ punappunaṃ",
  "anya-e0104n0:833_2": "tāpetvā koṭṭetvā uṇhodakaṃ pāyetvā virittaṃ sūnaṃ aṭṭhito muttamaṃsaṃ gāviṃ mārenti.",
  "anya-e0104n0:833_3": "Tenāha “aggisantāpā”tiādi. Tattha yathā vajjhagāvī ca avijjābhibhūtatāya yathāvuttaṃ",
  "anya-e0104n0:833_4": "uṇhodakapānaṃ ārabhati, evaṃ puthujjano yathāvuttaṃ duggatigāmikammaṃ. Yathā pana",
  "anya-e0104n0:833_5": "sā uṇhodakapāne ādīnavaṃ disvā taṇhāvasena sītudakapānaṃ ārabhati, evaṃ puthujjano",
  "anya-e0104n0:833_6": "avijjāya nātibalavabhāvato duggatigāmikamme ādīnavaṃ disvā taṇhāvasena sugatigāmikammaṃ",
  "anya-e0104n0:833_7": "ārabhati. Dukkhe hi avijjaṃ taṇhā anuvattati, sukhe taṇhaṃ avijjāti.",
  "anya-e0104n0:834_0": "586. Katthaci sutte. Ekadhammamūlikaṃ desananti avijjātaṇhāsu ekoyeva dhammo mūlaṃ",
  "anya-e0104n0:834_1": "etissāti ekadhammamūlikā, taṃ, tattha ekaṃ eva dhammaṃ mūlaṃ katvā paṭiccasamuppādadesanaṃ",
  "anya-e0104n0:834_2": "desetīti attho. Upanisīdati phalaṃ etthāti upanisā, kāraṇaṃ, avijjā upanisā etesanti",
  "anya-e0104n0:834_3": "avijjūpanisā. Assādānupassinoti upādāniyesu tebhūmakadhammesu visayabhūtesu assādetabbato",
  "anya-e0104n0:834_4": "assādasaññitaṃ sukhasomanassaṃ anupassanasīlassa. Appahīnāvijjatāya bālalakkhaṇayogena",
  "anya-e0104n0:834_5": "bālassa. Evanti avijjānivutattā, taṇhāsaṃyuttattā ca. Ayaṃ kāyoti ayaṃ mamañceva",
  "anya-e0104n0:834_6": "tumhākañca paccakkhabhūto saviññāṇakakāyo khandhapañcakaṃ. “Saḷāyatanapaccayā phasso”ti",
  "anya-e0104n0:834_7": "vacanato phassakāraṇañcetaṃ vuccatīti āyatanacchakkaṃ vā. Samudāgatoti uppanno. Bahiddhā",
  "anya-e0104n0:834_8": "ca nāmarūpanti bahiddhā saviññāṇakakāyo khandhapañcakaṃ, saḷāyatanāni vā. Itthetanti",
  "anya-e0104n0:834_9": "itthaṃ etaṃ. Attano ca paresañca pañcakkhandhā dvādasāyatanāni dvārālambanabhāvena",
  "anya-e0104n0:834_10": "vavatthitāni dvayaṃ nāmāti attho. Dvayaṃ paṭicca phassoti aññattha cakkhurūpādīni",
  "anya-e0104n0:834_11": "dvayāni paṭicca cakkhusamphassādayo vuttā, idha pana ajjhattikabāhirāni āyatanāni,",
  "anya-e0104n0:834_12": "mahādvayaṃ nāma kiretanti vuttaṃ. Ayamettha adhippāyo – aññattha “cakkhuñca paṭicca",
  "anya-e0104n0:834_13": "rūpe ca uppajjati cakkhuviññāṇaṃ, tiṇṇaṃ saṅgati phasso”tiādinā cakkhu ceva rūpā",
  "anya-e0104n0:834_14": "ca…pe… mano ceva dhammā cāti vuttāni dvayāni paṭicca cakkhusamphassādayo vuttā. Idha",
  "anya-e0104n0:834_15": "pana “ayañceva kāyo”ti cakkhādinissaye sesadhamme cakkhādinissite eva katvā vuttaṃ",
  "anya-e0104n0:834_16": "cakkhādikāyaṃ ekattena “ajjhattikāyatana”nti gahetvā, “bahiddhā ca nāmarūpa”nti vuttaṃ",
  "anya-e0104n0:834_17": "rūpādiārammaṇaṃ ekatteneva “bāhirāyatana”nti tāni ajjhattikabāhirāni āyatanāni paṭicca",
  "anya-e0104n0:834_18": "phasso vutto, tasmā mahādvayametanti.",
  "anya-e0104n0:835_0": "Evañca katvā attano ca parassa ca pañcahi khandhehi, chahi āyatanehi cāti ayamattho",
  "anya-e0104n0:835_1": "dīpetabbovāti vuttaṃ. “Ayaṃ kāyo”ti hi vuttāni sanissayāni cakkhādīni attano pañcakkhandhā,",
  "anya-e0104n0:835_2": "“bahiddhā nāmarūpa”nti vuttāni rūpādīni paresaṃ. Tathā ayaṃ kāyo attano cha ajjhattikāni",
  "anya-e0104n0:835_3": "āyatanāni, bahiddhā nāmarūpaṃ paresaṃ bāhirānīti. Aññathā ajjhattikāyatanamatte eva",
  "anya-e0104n0:835_4": "“ayaṃ kāyo”ti vuttena ajjhattikāyatanāneva attano pañcakkhandhā hontīti attano ca",
  "anya-e0104n0:835_5": "paresañca pañcahi khandhehi dīpanā na sambhaveyyāti. Saḷevāyatanānīti saḷeva phassakāraṇāni,",
  "anya-e0104n0:835_6": "yehi kāraṇabhūtehi āyatanehi uppannena phassena phuṭṭho bālo sukhadukkhaṃ paṭisaṃvedeti.",
  "anya-e0104n0:835_7": "Ādi-saddena “etesaṃ vā aññatarena. Avijjānīvaraṇassa, bhikkhave, paṇḍitassa taṇhāya",
  "anya-e0104n0:835_8": "sampayuttassā”tiādi yojetabbaṃ. Imasmiñhi sutte saṅkhāre avijjātaṇhānissite eva katvā",
  "anya-e0104n0:835_9": "kāyaggahaṇena viññāṇanāmarūpasaḷāyatanāni gahetvā tasmiṃ kāye saḷāyatanānaṃ phassaṃ",
  "anya-e0104n0:835_10": "taṃnissitameva katvā vedanāya visesapaccayabhāvaṃ dassentena bhagavatā bālapaṇḍitānaṃ",
  "anya-e0104n0:835_11": "atītaddhāvijjātaṇhāmūlako vedanānto paṭiccasamuppādo dassito. Puna ca bālapaṇḍitānaṃ",
  "anya-e0104n0:835_12": "visesaṃ dassentena –",
  "anya-e0104n0:836_0": "“Yāya ca, bhikkhave, avijjāya nivutassa bālassa, yāya ca taṇhāya sampayuttassa ayaṃ",
  "anya-e0104n0:836_1": "kāyo samudāgato, sā ceva avijjā bālassa appahīnā, sā ca taṇhā aparikkhīṇā. Taṃ kissa",
  "anya-e0104n0:836_2": "hetu? Na, bhikkhave, bālo acari brahmacariyaṃ sammā dukkhakkhayāya. Tasmā bālo kāyassa",
  "anya-e0104n0:836_3": "bhedā kāyūpago hoti, so kāyūpago samāno na parimuccati jātiyā…pe… dukkhasmāti vadāmī”ti –",
  "anya-e0104n0:837_0": "Vedanāpabhavaṃ sāvijjaṃ taṇhaṃ dassetvā, upādānabhave ca tannissite katvā “kāyūpago",
  "anya-e0104n0:837_1": "hotī”tiādinā jātiādike dassentena paccuppannahetusamuṭṭhānato pabhuti ubhayamūlavasena",
  "anya-e0104n0:837_2": "paṭiccasamuppādo vutto, tabbipariyāyena ca paṇḍitassa paccuppannahetuparikkhayato",
  "anya-e0104n0:837_3": "pabhuti ubhayamūlako paṭilomapaṭiccasamuppādoti.",
  "anya-e0104n0:838_0": "587. Pūretunti vaḍḍhetuṃ, upacinitunti attho. Duggatigāmikammassa visesapaccayattā",
  "anya-e0104n0:838_1": "avijjā “avindiyaṃ vindatī”ti vuttā, tathā visesapaccayo vindiyassa na hotīti “vindiyaṃ",
  "anya-e0104n0:838_2": "na vindatī”ti ca. Attanissitāni katvā cakkhuviññāṇādīnaṃ pavattanaṃ uppādanaṃ āyatanaṃ.",
  "anya-e0104n0:838_3": "Sammohabhāveneva anabhisamayabhūtattā aviditaṃ aññātaṃ karoti. Antavirahite javāpetīti",
  "anya-e0104n0:838_4": "vaṇṇāgamavipariyāyavikāravināsadhātuatthavisesayogehi pañcavidhassa niruttilakkhaṇassa",
  "anya-e0104n0:838_5": "vasena a-kāra vi-kāra ja-kāre gahetvā aññesaṃ vaṇṇānaṃ lopaṃ, ja-kārassa ca dutiyassāgamaṃ",
  "anya-e0104n0:838_6": "katvā “avijjā”ti vuttaṃ. Byañjanatthaṃ vatvā sabhāvatthaṃ dassetuṃ “apicā”tiādi vuttaṃ.",
  "anya-e0104n0:838_7": "Cakkhuviññāṇādīnaṃ vatthārammaṇāni “idaṃ vatthu, idaṃ ārammaṇa”nti avijjāya ñātuṃ",
  "anya-e0104n0:838_8": "na sakkāti avijjā tappaṭicchādikā vuttā. Vatthārammaṇasabhāvachādanato eva avijjādīnaṃ",
  "anya-e0104n0:838_9": "paṭiccasamuppādabhāvassa, jarāmaraṇādīnaṃ paṭiccasamuppannabhāvassa ca chādanato",
  "anya-e0104n0:838_10": "paṭiccasamuppādapaṭiccasamuppannacchādanaṃ veditabbaṃ.",
  "anya-e0104n0:839": "Apaccakkhitvāti paccakkhānaṃ akatvā apaṭikkhipitvā. Upakārakaṭṭho paccayaṭṭho yathā piṇḍapātādi sarīrassa.",
  "anya-e0104n0:840_0": "Saṅkhatamabhisaṅkharontīti yathā saṅkhataṃ hoti, evaṃ abhisaṅkharonti. Saṅkhārasaddaggahaṇena",
  "anya-e0104n0:840_1": "āgatā saṅkhārā saṅkhārasaddena āgatasaṅkhārā. Yadipi avijjāpaccayā saṅkhārāpi saṅkhārasaddena",
  "anya-e0104n0:840_2": "āgatā, te pana imissā desanāya padhānāti visuṃ vuttā, tasmā “duvidhā”ti ettha saṅkhārasaddena",
  "anya-e0104n0:840_3": "āgatasaṅkhāresu abhisaṅkharaṇakasaṅkhāraṃ vajjetvā tadaññe saṅkhārasaddena āgatasaṅkhārā",
  "anya-e0104n0:840_4": "yojetabbā. Saṅkhārasaddena āgatasaṅkhārāti vā samudāyo vutto. Tadekadesā ca idha",
  "anya-e0104n0:840_5": "vaṇṇetabbabhāvena gahitā avijjāpaccayā saṅkhārā, tasmā vaṇṇetabbasabbasaṅgāhakavasena",
  "anya-e0104n0:840_6": "duvidhatā vuttāti veditabbā. “Paṭhamaṃ nirujjhati vacīsaṅkhāro”tiādinā vitakkavicāraassāsapassāsasaññāvedanāvacīsaṅkhārādayo",
  "anya-e0104n0:840_7": "vuttā, na avijjāpaccayā saṅkhāresu vuttā kāyasañcetanādayo.",
  "anya-e0104n0:841_0": "Saṅkhatasaṅkhārā nāma yathāsakaṃ paccayehi saṅkhatattā. Satipi paccayanibbattānaṃ",
  "anya-e0104n0:841_1": "sabbesampi saṅkhatabhāve “mametaṃ phala”nti tatthābhimukhena viya kammunā nibbattitattā",
  "anya-e0104n0:841_2": "tebhūmakavipākakaṭattārūpesu sātisayo saṅkhatabhāvoti adhippāyena aṭṭhakathāyaṃ kammanibbattānaṃ",
  "anya-e0104n0:841_3": "abhisaṅkhatasaṅkhāratā vuttā. Pāḷiyaṃ pana tathā āgataṭṭhānassa abhāvato “tepi …pe…",
  "anya-e0104n0:841_4": "ettheva saṅgahaṃ gacchantī”ti vuttaṃ. Aniccā vata saṅkhārāti vuttā ubhuādisamuṭṭhānāpi",
  "anya-e0104n0:841_5": "sabbadhammā. Abhisaṅkharaṇakasaṅkhāroti vuccati attano phalassa abhisaṅkharaṇato.",
  "anya-e0104n0:841_6": "Kāyapayogasamuṭṭhāpanavīriyaṃ kāyikavīriyaṃ. Abhisaṅkhārassāti payogavegassa.",
  "anya-e0104n0:842_0": "Vācaṃ saṅkharotīti vacīsaṅkhāro. Kāyena saṅkharīyatīti kāyasaṅkhāro. Cittena saṅkharīyati,",
  "anya-e0104n0:842_1": "cittaṃ vā saṅkharotīti cittasaṅkhāro. Saṅkhepato pana sabbepi yathārahaṃ saṅkharonti,",
  "anya-e0104n0:842_2": "saṅkharīyantīti ca saṅkhārāti veditabbā. Vuttanti saṅkhāraṭṭhapaccayaṭṭhādimāha.",
  "anya-e0104n0:843_0": "Namatīti ekantasārammaṇatāya ārammaṇābhimukhaṃ namati. Paritassatīti pipāsati, taṇhāparitāpatāya",
  "anya-e0104n0:843_1": "vā vicalati. Upādiyatīti daḷhaṃ ādiyati. Bhavatīti upapattibhavaṃ sandhāyāha. Bhāvayatīti",
  "anya-e0104n0:843_2": "kammabhavaṃ. Cuti khandhānaṃ maraṇanti “maranti etenā”ti vuttaṃ. Dukkhā vedanā uppādadukkhā,",
  "anya-e0104n0:843_3": "ṭhitidukkhāti ca katvā “dvedhā khaṇatī”ti vuttaṃ. Āyāso parissamo visādo.",
  "anya-e0104n0:844_0": "Niddiṭṭhanayadassananti yathāniddiṭṭhavidhisandassanaṃ. Kevala-saddo asammissavācako",
  "anya-e0104n0:844_1": "ca hoti “kevalā sālayo”tiādīsu, niravasesavācako ca “kevalā aṅgamagadhā”tiādīsu,",
  "anya-e0104n0:844_2": "tasmā dvidhāpi atthaṃ vadati. Tattha asammissassāti sukharahitassa. Na hi ettha kiñci",
  "anya-e0104n0:844_3": "uppādavayarahitaṃ atthi. Sakalassāti sabbabhavādigatassa, sabbakālikassa ca.",
  "anya-e0104n0:845_0": "588. “Lakkhaṇekavidhādito”ti ettha ādi-saddo paccekaṃ parisamāpetabboti dassento",
  "anya-e0104n0:845_1": "āha “lakkhaṇādito”ti. Sampayutte, taṃsamaṅgipuggale vā sammohayatīti sammohanarasā.",
  "anya-e0104n0:845_2": "Ārammaṇasabhāvassa chādanaṃ hutvā gayhatīti chādanapaccupaṭṭhānā. “Āsavasamudayā",
  "anya-e0104n0:845_3": "avijjāsamudayo”ti vacanato āsavapadaṭṭhānā. Paṭisandhijananatthaṃ āyūhanti byāpāraṃ",
  "anya-e0104n0:845_4": "karontīti āyūhanarasā. Rāsikaraṇaṃ vā āyūhanaṃ. Cetanāsabhāvattā cetanā hutvā gayhatīti",
  "anya-e0104n0:845_5": "cetanāpaccupaṭṭhānā. Nāmarūpassa purecārikabhāvena pavattatīti pubbaṅgamarasaṃ. Purimabhavena",
  "anya-e0104n0:845_6": "saddhiṃ ghaṭanaṃ hutvā gayhatīti paṭisandhipaccupaṭṭhānaṃ. Viññāṇena saha, aññamaññañca",
  "anya-e0104n0:845_7": "sampayujjatīti sampayogarasaṃ. Samaṃ pakārehi yogo sampayogo. Visuṃ abhāvo avinibbhogo.",
  "anya-e0104n0:845_8": "Rūpaṃ sampayogābhāvato vikiratīti vikiraṇarasaṃ. Tato eva hi pisiyamānā taṇḍulādayo",
  "anya-e0104n0:845_9": "vikiranti, cuṇṇībhūtā viddhaṃsanti, nāmassa kadāci kusalādibhāvopi atthīti tato visesanatthaṃ",
  "anya-e0104n0:845_10": "“abyākatapaccupaṭṭhāna”nti vuttaṃ. “Acetano abyākato”ti ettha viya anārammaṇatā vā",
  "anya-e0104n0:845_11": "abyākatatā daṭṭhabbā. Āyatanalakkhaṇanti ghaṭṭanalakkhaṇaṃ, āyānaṃ tananalakkhaṇaṃ",
  "anya-e0104n0:845_12": "vā. Dassanassa yathāsakaṃ visayaggahaṇassa karaṇato dassanarasaṃ. “Dassanādirasa”nti",
  "anya-e0104n0:845_13": "pana sammohavinodaniyaṃ vuttaṃ. Vatthudvārabhāvapaccupaṭṭhānaṃ yathārahaṃ viññāṇamanoviññāṇadhātūnanti",
  "anya-e0104n0:845_14": "adhippāyo. Vatthuggahaṇañcettha cakkhādipañcakāpekkhaṃ. Akusalavipākupekkhāya aniṭṭhabhāvato",
  "anya-e0104n0:845_15": "dukkhena, itarāya iṭṭhabhāvato sukhena saṅgahitattā “sukhadukkhapaccupaṭṭhānā”ti",
  "anya-e0104n0:845_16": "vuttaṃ. Dukkhasamudayattā hetulakkhaṇā taṇhā. “Tatratatrābhinandinī”ti vacanato abhinandanarasā.",
  "anya-e0104n0:845_17": "Cittassa, puggalassa vā rūpādīsu atittabhāvo hutvā gayhatīti atittabhāvapaccupaṭṭhānā.",
  "anya-e0104n0:845_18": "Amuñcanarasaṃ taṇhādiṭṭhābhinivesavasena. Taṇhādaḷhattaṃ hutvā kāmupādānaṃ, sesāni",
  "anya-e0104n0:845_19": "diṭṭhi hutvā upaṭṭhahantīti taṇhādaḷhattadiṭṭhipaccupaṭṭhānaṃ. Kammupapattibhavavasena",
  "anya-e0104n0:845_20": "bhavassa lakkhaṇādayo yojetabbā.",
  "anya-e0104n0:846_0": "589. Mohādibhāvatoti ettha ādi-saddena ananubodhādīnaṃ saṅgaho. Dukkhādīsu aññāṇavasena",
  "anya-e0104n0:846_1": "appaṭipatti, asubhādīsu subhādivipallāsavasena micchāpaṭipatti. Diṭṭhivippayuttavasena",
  "anya-e0104n0:846_2": "vā appaṭipatti, diṭṭhisampayuttavasena micchāpaṭipatti. Dvārārammaṇatoti dvārato,",
  "anya-e0104n0:846_3": "ārammaṇato ca chasu dvāresu, chasu ārammaṇesu ca pavattanato. Ayaṃ pana vibhāgo na",
  "anya-e0104n0:846_4": "avijjāya eva, aññesupi paṭiccasamuppādaṅgesu arūpadhammānaṃ labbhatīti āha “sabbesupī”ti.",
  "anya-e0104n0:847": "Vipākadhammadhammādibhāvatoti ettha ādi-saddena nevasekkhānāsekkhasaṃyojaniyādibhāve saṅgaṇhāti. Catuyonisaṃvattanatoti catuyonipariyāpannattabhāvanibbattanato.",
  "anya-e0104n0:848": "Lokiyavibhāgādibhāvatoti ettha ādi-saddena abyākatasappaccayasaṅkhatādibhāve saṅgaṇhāti. Sahetukāhetukāditoti ādi-saddena sasaṅkhārāsaṅkhārādibhede saṅgaṇhāti.",
  "anya-e0104n0:849": "Kāmaṃ nāmarūpaṃ paccuppannaddhavasena vuccati, tathāpi yathā paccuppannaṃ, evaṃ atītānāgatampīti addhadvayapariyāpannassāpi nayato gahetabbattā vuttaṃ “atītādito tividha”nti.",
  "anya-e0104n0:850_0": "Sañjātisamosaraṇaṭṭhānatoti viññāṇataṃsampayuttadhammānaṃ uppattipavattidesabhāvato.",
  "anya-e0104n0:850_1": "“Bhūtappasādaviññāṇato”ti pāṭho yutto. “Viññāṇādito”ti pana paṭhanti. Ekasesanayena",
  "anya-e0104n0:850_2": "bāhirāyatanassāpi saṅgahe sati ādi-saddena tassa saṅgahitatā daṭṭhabbā. Nobhayagocaranti",
  "anya-e0104n0:850_3": "manāyatanamāha. Na hi arūpadhammānaṃ desavasena āsannatā, dūratā vā atthi aviggahattā,",
  "anya-e0104n0:850_4": "tasmā manāyatanassa gocaro manāyatanaṃ sampatto, asampatto vāti na vuccati. Phassādīnampīti",
  "anya-e0104n0:850_5": "ettha phasso tāva phusanasabhāvato, lokiyasāsavādibhāvato ca ekavidho. Paṭighasamphassaadhivacanasamphassabhedato,",
  "anya-e0104n0:850_6": "sahetukādibhāvato ca duvidho. Bhavattayapariyāpannato, vedanāttayasampayogato, ahetukaduhetukatihetukato",
  "anya-e0104n0:850_7": "ca tividho. Yonigativasena catubbidho, pañcavidho ca.",
  "anya-e0104n0:851_0": "Vedanā anubhavanalakkhaṇato, lokiyasāsavādibhāvato ca ekavidhā. Pañcadvārikamanodvārikabhedato",
  "anya-e0104n0:851_1": "duvidhā. Sukhādibhedato tividhā. Yonigativasena catubbidhā, pañcavidhā ca. Chaḷārammaṇabhedato chabbidhā.",
  "anya-e0104n0:852_0": "Taṇhā lokassa samudayabhāvato ekavidhā. Duvidhā diṭṭhisampayuttavippayuttabhāvato.",
  "anya-e0104n0:852_1": "Tividhā kāmabhavavibhavataṇhābhedato. Catubbidhā catumaggapaheyyato. Pañcavidhā rūpābhinandanādibhāvato.",
  "anya-e0104n0:852_2": "Chabbidhā chataṇhākāyabhedato.",
  "anya-e0104n0:853": "Upādānaṃ ekavidhaṃ daḷhaggāhabhāvato. Duvidhaṃ taṇhādiṭṭhibhedato. Tividhaṃ bhavattayūpanissayabhāvato. Catubbidhaṃ kāmupādānādibhedato. Pañcavidhaṃ pañcagatisaṃvattanato.",
  "anya-e0104n0:854_0": "Bhavo ekavidho lokiyasāsavādibhāvato. Duvidho kammupapattibhedato. Tividho kāmabhavādibhedato.",
  "anya-e0104n0:854_1": "Catubbidho caturupādānapaccayato. Pañcavidho pañcagatisaṃvattanato. Chabbidho kāmakammabhavādibhedato.",
  "anya-e0104n0:854_2": "Sattavidho sattaviññāṇaṭṭhitisaṅgahato. Aṭṭhavidho caturupādānapaccayakammabhavādibhedato.",
  "anya-e0104n0:854_3": "Navavidho kāmabhavādibhedato.",
  "anya-e0104n0:855_0": "Jāti ekavidhā tattha tattha bhave paṭhamābhinibbattibhāvato. Duvidhā rūpakkhandhasaṅkhārakkhandhasaṅgahato.",
  "anya-e0104n0:855_1": "Tividhā bhavattayapariyāpannato. Yonigativasena catubbidhā, pañcavidhā ca. Iminā",
  "anya-e0104n0:855_2": "nayena jarāmaraṇādīnampi ekavidhādibhāvo veditabbo.",
  "anya-e0104n0:856_0": "590. Sokādīnampi gahitattā aṅgabahuttappasaṅge “dvādasevā”ti aṅgavavatthānaṃ veditabbaṃ.",
  "anya-e0104n0:856_1": "Na hi sokādayo aṅgabhāvena vuttā, phalena pana kāraṇaṃ avijjaṃ mūlaṅgaṃ dassetuṃ",
  "anya-e0104n0:856_2": "te vuttā. Jarāmaraṇabbhāhatassa hi bālassa te sambhavantīti sokādīnaṃ jarāmaraṇakāraṇatā",
  "anya-e0104n0:856_3": "vuttā, na pana “kāyikāya dukkhāya vedanāya phuṭṭho”ti ca sutte jarāmaraṇanimittañca",
  "anya-e0104n0:856_4": "dukkhaṃ saṅgahitanti taṃ tannimittānaṃ jarāmaraṇabbhāhatassa sambhave sādhakabhāvena",
  "anya-e0104n0:856_5": "vuttaṃ. Yasmā pana jarāmaraṇeneva sokādīnaṃ ekasaṅkhepo kato, tasmā tesaṃ jātipaccayatā",
  "anya-e0104n0:856_6": "yujjati. Jarāmaraṇapaccayabhāve hi avijjāya ekasaṅkhepo kātabbo siyā. Jātipaccayā",
  "anya-e0104n0:856_7": "pana jarāmaraṇaṃ, sokādayo ca sambhavantīti tattha jarāmaraṇaṃ ekantikaṃ aṅgabhāvena",
  "anya-e0104n0:856_8": "gahitaṃ. Sokādayo pana rūpabhavādīsu abhāvato anekantikā kevalaṃ pākaṭena phalena",
  "anya-e0104n0:856_9": "avijjānidassanatthaṃ gahitā. Tena anāgate jātiyā sati tato parāya paṭisandhiyā hetuhetubhūtā",
  "anya-e0104n0:856_10": "avijjā dassitāti bhavacakkassa avicchedo dassito hotīti. Suttañca sokādīnaṃ avijjā",
  "anya-e0104n0:856_11": "kāraṇanti etasseva atthassa sādhakaṃ daṭṭhabbaṃ, na sokādīnaṃ bālassa jarāmaraṇanimittatāmattassa.",
  "anya-e0104n0:856_12": "“Assutavā puthujjano”ti hi vacanena avijjā sokādīnaṃ kāraṇanti dassitā, na ca jarāmaraṇanimittameva dukkhaṃ dukkhanti.",
  "anya-e0104n0:857_0": "Aparo nayo jarāmaraṇampi paccayo, aññathā dvādasaṅgāni na paripūrenti. Kassa pana",
  "anya-e0104n0:857_1": "so paccayo? Sokādīnaṃ. Yadi evaṃ kasmā “jarāmaraṇapaccayā sokādayo sambhavantī”ti",
  "anya-e0104n0:857_2": "avatvā “jātipaccayā jarāmaraṇaṃ, sokādayo ca sambhavantī”ti vuttanti? Yasmā tadaññenapi",
  "anya-e0104n0:857_3": "dukkhadhammena phuṭṭhassa te sambhavanti, tasmā appahīnasaṃyojanassāpi tesaṃ tappaccayatā",
  "anya-e0104n0:857_4": "na ekaṃsikāti jātipaccayatāva vuttā. Atha vā jarāmaraṇaggahaṇena upapattibhavo saṅgahito.",
  "anya-e0104n0:857_5": "Upādinnakkhandhaparipāko hi āyuno saṃhāni, indriyānaṃ paripāko ca jarā, tesañca bhedo",
  "anya-e0104n0:857_6": "maraṇanti. Sati ca upapattibhave tattha katupacitaṃ, porāṇaṃ vā kammaṃ kammabhavo,",
  "anya-e0104n0:857_7": "kammādiupaṭṭhāne cutianantaraṃ paṭisandhiṃ janetīti upapattibhavo jātiyā paccayo,",
  "anya-e0104n0:857_8": "tasmā jarāmaraṇampi jātiyā paccayatāya paṭiccasamuppādo. Yasmā pana “bhavapaccayā",
  "anya-e0104n0:857_9": "jātī”ti ettheva upapattibhavassa jātiyā paccayatā saṅgahitā, tasmā vuttapariyāyasaṅgahato",
  "anya-e0104n0:857_10": "ca “jarāmaraṇapaccayā jātī”ti na vuttaṃ. Evaṃ jarāmaraṇassāpi paccayabhāvasiddhito",
  "anya-e0104n0:857_11": "paṭiccasamuppādatāti dvādasaṅgatā vavatthitāti veditabbā. Tenāha “dvādasevā”tiādi.",
  "anya-e0104n0:857_12": "Ayaṃ tāvāti “desanābhedato”tiādinā vuttaṃ atthasaṃvaṇṇanaṃ sandhāyāha.",
  "anya-e0104n0:858": "Avijjāpaccayāsaṅkhārapadakathāvaṇṇanā",
  "anya-e0104n0:859_0": "591. Ayaṃ panāti idāni vakkhamānaṃ. “Katamā ca, bhikkhave, avijjā dukkhe aññāṇa”ntiādinā",
  "anya-e0104n0:859_1": "suttantesu catuṭṭhānikā avijjā vuttāti “suttantapariyāyenā”ti vuttaṃ. Nikkhepakaṇḍe",
  "anya-e0104n0:859_2": "pana suttantesu catūsu ṭhānesu kathitāya eva avijjāya aṭṭhasu ṭhānesu kiccajātito",
  "anya-e0104n0:859_3": "kathitattā tadatthavaṇṇanāvasena vibhāvanaṃ kātuṃ “abhidhammapariyāyenā”ti ārabhitvā",
  "anya-e0104n0:859_4": "“vuttañheta”ntiādi vuttaṃ. Ahāpetvā vibhajitabbaṃ. Vibhajanañhi abhidhammapariyāyo.",
  "anya-e0104n0:859_5": "“Aṭṭhasu ṭhānesu aññāṇa”nti ānetvā taṃ sambandhitabbaṃ. Sesaṭṭhānesūti dukkhasamudayesu,",
  "anya-e0104n0:859_6": "pubbantādīsu ca. Ārammaṇavasenāti ārammaṇakaraṇavasenāpi. Idhāti imasmiṃ “dukkhe",
  "anya-e0104n0:859_7": "aññāṇa”ntiādike pāṭhe. Sāti avijjā. Uppannāti asamūhatuppannā, pageva paccuppannā.",
  "anya-e0104n0:859_8": "“Paṭicchādetvā”ti ettha vuttaṃ paṭicchādanākāraṃ dassetuṃ “yāthāvasarasalakkhaṇaṃ",
  "anya-e0104n0:859_9": "paṭivijjhituṃ na detī”ti vuttaṃ. Rasitabbo paṭivijjhitabbo sabhāvo raso, attano raso",
  "anya-e0104n0:859_10": "saraso, yāthāvo yathābhūto saraso yāthāvasaraso, yo “pīḷanaṭṭho”tiādinā vutto dukkhasaccappabhedā",
  "anya-e0104n0:859_11": "eva ca pubbantādayo, so eva lakkhitabbattā yāthāvasarasalakkhaṇaṃ. Taṃ paṭivijjhituṃ",
  "anya-e0104n0:859_12": "paccakkhato jānituṃ na deti.",
  "anya-e0104n0:860_0": "Tadubhayanti pubbantañceva aparantañca atītaṃ, anāgatañca khandhapañcakaṃ. Pubbantāparantabhāgavantatāya",
  "anya-e0104n0:860_1": "vā paccuppannaddhabhūto majjhanto pubbantāparanto. Ayaṃ avijjā ime saṅkhārāti idappaccayatāpaṭiccasamuppannadhammesu",
  "anya-e0104n0:860_2": "paccakkhato jānanākāradassanaṃ. Etthāti etesu dukkhādīsu. Yadipi avijjā dukkhādīsu",
  "anya-e0104n0:860_3": "ārammaṇakaraṇavasenapi pavattati, yathā pana nirodhamagge ārammaṇaṃ kātuṃ asakkontī",
  "anya-e0104n0:860_4": "te jānitukāmassa tappaṭicchādanavasena, anirodhamaggesu nirodhamaggaggahaṇakāraṇabhāvena",
  "anya-e0104n0:860_5": "ca pavattamānā te yāthāvato paṭivijjhituṃ na deti, evaṃ dukkhādīsupīti veditabbaṃ.",
  "anya-e0104n0:860_6": "Tathā hi vuttaṃ “paṭicchādanavaseneva idhādhippetā”ti. Dukkhādivisayo andhatamakaro,",
  "anya-e0104n0:860_7": "lobhādīnañca andhatamakarānaṃ paccayabhūto adassanākāro aññāṇaṃ.",
  "anya-e0104n0:861_0": "592. Puññādayoti puññābhisaṅkhārādayo. Tattha punāti attano santānaṃ apuññaphalato,",
  "anya-e0104n0:861_1": "dukkhasaṃkilesato ca sodhetīti puññaṃ. Hitasukhajjhāsayena puññaṃ karotīti tannipphādanena",
  "anya-e0104n0:861_2": "kārakassa ajjhāsayaṃ pūreti, pujjabhavaṃ nibbattetīti vā puññaṃ. Iti pūrako, pujjanibbattako",
  "anya-e0104n0:861_3": "ca niruttinayena puññanti veditabbo. Puññañca so attano phalassa abhisaṅkharaṇaṭṭhena",
  "anya-e0104n0:861_4": "abhisaṅkhāro cāti puññābhisaṅkhāro. Puññapaṭipakkhato apuññanti vuttavipariyāyena",
  "anya-e0104n0:861_5": "apuññābhisaṅkhāro veditabbo. Samādhipaccanīkānaṃ atidūratāya na iñjati, aniñjañca",
  "anya-e0104n0:861_6": "bhavaṃ abhisaṅkharotīti āneñjābhisaṅkhāro. Kāyena pavattito, kāyato vā pavatto, kāyassa",
  "anya-e0104n0:861_7": "vā saṅkhāroti kāyasaṅkhāro. Vacīcittasaṅkhāresupi eseva nayo. Tattha paṭhamattiko",
  "anya-e0104n0:861_8": "parivīmaṃsanasuttādivasena gahito. Tattha hi “puññaṃ ce saṅkhāraṃ abhisaṅkharoti,",
  "anya-e0104n0:861_9": "puññūpagaṃ hoti viññāṇa”ntiādinā āgataṃ. Dutiyattiko vibhaṅgasuttavasena. Tattha",
  "anya-e0104n0:861_10": "hi “tayome, bhikkhave, saṅkhārā. Katame tayo? Kāyasaṅkhāro vacīsaṅkhāro cittasaṅkhāro”ti vuttaṃ.",
  "anya-e0104n0:862_0": "Vitthārato panātiādi puññābhisaṅkhārādīnaṃ sarūpato, pabhedato ca vibhāvanaṃ. Bhāvanāvaseneva",
  "anya-e0104n0:862_1": "pavattā, na dānasīlavasenāti tattha labbhamānaṃ puññakiriyavatthuṃ dasseti. Evañca",
  "anya-e0104n0:862_2": "katvā arūpāvacaracetanāpi “bhāvanāvaseneva pavattā”ti vuttā. Ye pana “bhāvanāvasenevā”ti",
  "anya-e0104n0:862_3": "avadhāraṇena abhiññācetanaṃ nivattetīti vadanti, tadayuttaṃ tāsampi avijjāpaccayatāya",
  "anya-e0104n0:862_4": "viya puññābhisaṅkhārabhāvassa ca icchitattā. Aññathā abhiññācittuppādassa puññakiriyavatthūsu",
  "anya-e0104n0:862_5": "asaṅgaho eva siyā, na ca yuttaṃ “kusalañca puññakiriyavatthuñca na hotī”ti. Pāṇātipātādīti",
  "anya-e0104n0:862_6": "ādi-saddena na tadavasiṭṭhaakusalakammapathānaṃyeva gahaṇaṃ, atha kho anavasesaakusalakammassāpi gahaṇaṃ daṭṭhabbaṃ.",
  "anya-e0104n0:863_0": "Itaresu panāti kāyasaṅkhārādīsu. Puññābhisaṅkhārādayo pavattamānā imehi dvārehi pavattantīti",
  "anya-e0104n0:863_1": "dvārato pavattidassanatthaṃ. “Samavīsati cetanā”ti kasmā vuttaṃ, yadi kāyavacīviññattiyo",
  "anya-e0104n0:863_2": "samuṭṭhāpentiyo kusalākusalacetanā kāyasaṅkhāro, vacīsaṅkhāroti ca vuccanti, evaṃ",
  "anya-e0104n0:863_3": "sante abhiññācetanāyapi kusalāya tathā pavattāya vacīsaṅkhārabhāvo vattabboti codanaṃ",
  "anya-e0104n0:863_4": "sandhāyāha “abhiññācetanā”tiādi. Etthāti kāyavacīsaṅkhāraggahaṇe, kāyavacīsañcetanāggahaṇe",
  "anya-e0104n0:863_5": "vā. Na gahitāti aṭṭhakathāyaṃ na gahitā “abhiññācetanā viññāṇassa paccayo na hotī”ti.",
  "anya-e0104n0:863_6": "Kasmā pana na hoti, nanu sāpi kusalā, vipākadhammā cāti? Saccametaṃ, anupacchinnataṇhāvijjamāne",
  "anya-e0104n0:863_7": "pana santāne sabyāpārappavattiyā tassā kusalatā, vipākadhammatā ca vuttā, na vipākuppādanena.",
  "anya-e0104n0:863_8": "Sā pana vipākaṃ uppādentī rūpāvacarameva uppādeyya. Na hi aññabhūmikaṃ kammaṃ aññabhūmikaṃ",
  "anya-e0104n0:863_9": "vipākaṃ uppādetīti. Attanā sadisārammaṇaṃ tiṭṭhānikameva ca uppādeyya cittuppādakaṇḍe",
  "anya-e0104n0:863_10": "rūpāvacaravipākassa kammasadisārammaṇasseva vuttattā. Na ca rūpāvacaravipāko parittādiārammaṇo",
  "anya-e0104n0:863_11": "atthi, abhiññācetanā ca parittādiārammaṇāva hoti. Tasmā vipākaṃ na uppādetīti viññāyati.",
  "anya-e0104n0:863_12": "Kasiṇesu ca uppāditassa catutthajjhānasamādhissa ānisaṃsabhūtā abhiññā. Yathāha “so",
  "anya-e0104n0:863_13": "evaṃ samāhite citte”tiādi. Tasmā samādhiphalasadisā sā, na ca phalaṃ deti. Dānasīlānisaṃsabhūto",
  "anya-e0104n0:863_14": "tasmiṃ bhave paccayalābho viyāti sāpi vipākaṃ na uppādetīti.",
  "anya-e0104n0:864_0": "“Yathā ca abhiññācetanā, evaṃ uddhaccacetanāpi na hotī”ti idaṃ uddhaccasahagatadhamme",
  "anya-e0104n0:864_1": "visuṃ uddharitvā “tesaṃ vipāke ñāṇaṃ atthapaṭisambhidā”ti vuttattā vicāretabbaṃ.",
  "anya-e0104n0:864_2": "Sā pana vicāraṇā heṭṭhā khandhaniddesavaṇṇanāyaṃ akusalakathāyaṃ vicāritā evāti tattha",
  "anya-e0104n0:864_3": "vicāritanayeneva veditabbā. Apicettha yadeke vibhajja vadanti, dassanabhāvanānaṃ",
  "anya-e0104n0:864_4": "abhāvepi yesaṃ puthujjanānaṃ, sekkhānañca dassanabhāvanāhi bhavitabbaṃ, tesaṃ taduppattikāle",
  "anya-e0104n0:864_5": "tehi pahātuṃ sakkuṇeyyā akusalā dassanena pahātabbā, bhāvanāya pahātabbāti ca vuccanti.",
  "anya-e0104n0:864_6": "Puthujjanānaṃ pana bhāvanāya abhāvā bhāvanāya pahātabbacintā natthi. Tena tesaṃ pavattamānā",
  "anya-e0104n0:864_7": "dassanena pahātuṃ asakkuṇeyyāpi bhāvanāya pahātabbāti na vuccanti. Yadi vucceyyuṃ,",
  "anya-e0104n0:864_8": "dassanenapahātabbā bhāvanāyapahātabbānaṃ kesañci kenaci kadāci ārammaṇaārammaṇādhipatiupanissayapaccayehi",
  "anya-e0104n0:864_9": "paccayo bhaveyyuṃ? Na ca paṭṭhāne dassanenapahātabbā bhāvanāyapahātabbānaṃ kenaci",
  "anya-e0104n0:864_10": "paccayena paccayoti vuttā. Sekkhānaṃ pana vijjamānā bhāvanāya pahātuṃ sakkuṇeyyāti",
  "anya-e0104n0:864_11": "bhāvanāya pahātabbā. Teneva sekkhānaṃ dassanena pahātabbā, cattattā vantattā muttattā",
  "anya-e0104n0:864_12": "pahīnattā paṭinissaṭṭhattā ukkheṭitattā samukkheṭitattā assāditabbā, abhinanditabbā",
  "anya-e0104n0:864_13": "ca na honti. Pahīnatāya eva somanassahetubhūtā, avikkhepahetubhūtā ca na domanassaṃ,",
  "anya-e0104n0:864_14": "uddhaccañca uppādentīti na te tesaṃ ārammaṇaārammaṇādhipatibhāvaṃ, pakatūpanissayabhāvañca",
  "anya-e0104n0:864_15": "gacchanti. Na hi pahīne upanissāya ariyo rāgādikilese uppādeti.",
  "anya-e0104n0:865_0": "Vuttañhetaṃ “sotāpattimaggena ye kilesā pahīnā, te kilese na puneti na pacceti na",
  "anya-e0104n0:865_1": "paccāgacchati…pe… arahattamaggena…pe… paccāgacchatī”ti. Na ca puthujjanānaṃ dassanena",
  "anya-e0104n0:865_2": "pahātuṃ sakkuṇeyyā, itaresaṃ na kenaci paccayena paccayo hontīti na sakkā vattuṃ",
  "anya-e0104n0:865_3": "“diṭṭhiṃ assādeti abhinandati, taṃ ārabbha rāgo uppajjati, diṭṭhi, vicikicchā, uddhaccaṃ",
  "anya-e0104n0:865_4": "uppajjati. Vicikicchaṃ ārabbha vicikicchā, diṭṭhi, uddhaccaṃ uppajjatī”ti diṭṭhivicikicchānaṃ",
  "anya-e0104n0:865_5": "uddhaccārammaṇapaccayabhāvassa vuttattā. Ettha hi uddhaccanti uddhaccasahagatacittuppādaṃ",
  "anya-e0104n0:865_6": "sandhāya vuttaṃ. Evañca katvā adhipatipaccayaniddese “diṭṭhiṃ garuṃ katvā assādeti",
  "anya-e0104n0:865_7": "abhinandati, taṃ garuṃ katvā rāgo uppajjati, diṭṭhi uppajjatī”ti ettakameva vuttaṃ,",
  "anya-e0104n0:865_8": "na vuttaṃ “uddhaccaṃ uppajjatī”ti. Tasmā dassanabhāvanāhi pahātabbānaṃ atītādibhāvena",
  "anya-e0104n0:865_9": "na vattabbattepi yādisānaṃ tāhi anuppattidhammatā āpādetabbā, tesu puthujjanesu vattamānā",
  "anya-e0104n0:865_10": "dassanaṃ apekkhitvā tena pahātuṃ sakkuṇeyyā dassanena pahātabbā, sekkhesu vattamānā",
  "anya-e0104n0:865_11": "bhāvanaṃ apekkhitvā tāya pahātuṃ sakkuṇeyyā bhāvanāya pahātabbā.",
  "anya-e0104n0:866_0": "Tesu bhāvanāya pahātabbā sahāyavirahā vipākaṃ na janayantīti bhāvanāya pahātabbacetanāya",
  "anya-e0104n0:866_1": "nānākkhaṇikakammapaccayabhāvo na vutto, apekkhitabbadassanabhāvanārahitānaṃ pana",
  "anya-e0104n0:866_2": "puthujjanesu uppajjamānānaṃ sakabhaṇḍe chandarāgādīnaṃ, uddhaccasahagatacittuppādassa",
  "anya-e0104n0:866_3": "ca saṃyojanattayatadekaṭṭhakilesānaṃ anupacchinnatāya aparikkhīṇasahāyānaṃ vipākuppādanaṃ",
  "anya-e0104n0:866_4": "na sakkā paṭisedhitunti uddhaccasahagatadhammānaṃ vipāko vibhaṅge vutto. Yadi evaṃ,",
  "anya-e0104n0:866_5": "apekkhitabbadassanabhāvanārahitānaṃ akusalānaṃ nevadassanena-nabhāvanāyapahātabbatāya",
  "anya-e0104n0:866_6": "navattabbatā āpajjatīti? Nāpajjati, appahātabbānaṃ “nevadassanena-nabhāvanāya pahātabbā”ti",
  "anya-e0104n0:866_7": "vuttattā, appahātabbaviruddhasabhāvattā ca akusalānaṃ.",
  "anya-e0104n0:867_0": "Evampi te imasmiṃ tike “navattabbā”ti vattabbā āpajjantīti? Nāpajjanti, cittuppādakaṇḍe",
  "anya-e0104n0:867_1": "dassitānaṃ dvādasaakusalacittuppādānaṃ dvīhi padehi saṅgahitattā. Yathā hi dhammavasena",
  "anya-e0104n0:867_2": "sabbe saṅkhatadhammā saṅgahitāti uppannattike kālavasena asaṅgahitāpi atītā “navattabbā”ti",
  "anya-e0104n0:867_3": "na vuttā cittuppādarūpabhāvena gahitesu navattabbassa abhāvā, evamidhāpi cittuppādabhāvena",
  "anya-e0104n0:867_4": "gahitesu navattabbassa asaṅgahitassa abhāvā navattabbatā navuttāti veditabbā. Yattha",
  "anya-e0104n0:867_5": "hi cittuppādo koci niyogato navattabbo atthi, tattha tesaṃ catuttho koṭṭhāso atthīti",
  "anya-e0104n0:867_6": "yathāvuttapadesu viya tatthāpi bhinditvā bhajāpetabbacittuppāde bhinditvā bhajāpeti",
  "anya-e0104n0:867_7": "“siyā navattabbā parittārammaṇā”tiādinā. Tadabhāvā uppannattike, idha ca tathā na vuttā.",
  "anya-e0104n0:868_0": "Atha vā yathā sappaṭighehi samānasabhāvattā rūpadhātuyaṃ tayo mahābhūtā sappaṭighāti",
  "anya-e0104n0:868_1": "vuttā. Yathāha “asaññasattānaṃ anidassanasappaṭighaṃ ekaṃ mahābhūtaṃ paṭicca dve",
  "anya-e0104n0:868_2": "mahābhūtā, dve mahābhūte paṭicca ekaṃ mahābhūta”nti, evaṃ puthujjanānaṃ pavattamānā",
  "anya-e0104n0:868_3": "bhāvanāya pahātabbasamānasabhāvā bhāvanāya pahātabbāti vucceyyunti? Natthi navattabbatāpasaṅgo.",
  "anya-e0104n0:868_4": "Evañca sati puthujjanānaṃ pavattamānāpi bhāvanāya pahātabbā sakabhaṇḍe chandarāgādayo",
  "anya-e0104n0:868_5": "parabhaṇḍe chandarāgādīnaṃ upanissayapaccayo, rāgo ca rāgadiṭṭhīnaṃ adhipatipaccayoti",
  "anya-e0104n0:868_6": "ayamattho laddho hoti. Yathā pana aphoṭṭhabbattā rūpadhātuyaṃ tayo mahābhūtā na paramatthato",
  "anya-e0104n0:868_7": "sappaṭighā, evaṃ apekkhitabbabhāvanārahitā puthujjanesu vattamānā sakabhaṇḍe chandarāgādayo",
  "anya-e0104n0:868_8": "na paramatthato bhāvanāya pahātabbāti bhāvanāya pahātabbānaṃ nānākkhaṇikakammapaccayatā",
  "anya-e0104n0:868_9": "na vuttā. Na ca dassanenapahātabbā bhāvanāyapahātabbānaṃ kenaci paccayena paccayoti",
  "anya-e0104n0:868_10": "vuttā. Ye hi dassanena pahātabbapaccayā kilesā, na te dassanato uddhaṃ pavattanti.",
  "anya-e0104n0:868_11": "Dassanena pahātabbapaccayassapi pana uddhaccasahagatassa sahāyavekallamattameva dassanena",
  "anya-e0104n0:868_12": "kataṃ, na tassa koci bhāvo dassanena anuppattidhammataṃ āpāditoti tassa ekantabhāvanāyapahātabbatā",
  "anya-e0104n0:868_13": "vuttā. Tasmā tassa tādisasseva sati sahāye vipākuppādanavacanaṃ, asati ca vipākānuppādanavacanaṃ na virujjhatīti.",
  "anya-e0104n0:869_0": "Tayidaṃ sabbaṃ tesaṃ ācariyānaṃ ahopurisikāmattanti apare. Kasmā? Uddhaccasahagatassa",
  "anya-e0104n0:869_1": "ekantena bhāvanāya pahātabbattā. Evañhi vuttaṃ bhagavatā “katame dhammā bhāvanāya",
  "anya-e0104n0:869_2": "pahātabbā? Uddhaccasahagato cittuppādo”ti. Yadi hi taṃ icchitaṃ siyā, yathā atītārammaṇattike",
  "anya-e0104n0:869_3": "“niyogā anāgatārammaṇā natthī”ti vatvā vibhajja vuttaṃ, evamidhāpi “niyogā bhāvanāya",
  "anya-e0104n0:869_4": "pahātabbā natthī”ti vatvā “uddhaccasahagato siyā bhāvanāya pahātabbo, siyā na vattabbo”ti",
  "anya-e0104n0:869_5": "vadeyya. Yā ca taṃ samatthentena “yadi vucceyyu”ntiādinā yutti vuttā, sāpi ayutti.",
  "anya-e0104n0:869_6": "Kasmā? Yasmā dassanena pahātabbārammaṇānaṃ rāgadiṭṭhivicikicchāuddhaccānaṃ dassanena",
  "anya-e0104n0:869_7": "pahātabbabhāvo eva icchitoti. Yaṃ pana uddhaccaggahaṇena pāḷiyaṃ uddhaccasahagato",
  "anya-e0104n0:869_8": "cittuppādo vuttoti vatvā taṃ sādhetuṃ adhipatipaccayaniddese uddhaccassa anuddharaṇaṃ",
  "anya-e0104n0:869_9": "nibandhanaṃ vuttaṃ, tampi anibandhanaṃ paṭṭhāne sāvasesapāṭhadassanato. Tathā hi",
  "anya-e0104n0:869_10": "“atīto dhammo paccuppannassa dhammassa, anāgato dhammo paccuppannassa dhammassa ārammaṇapaccayena",
  "anya-e0104n0:869_11": "paccayo”ti etesaṃ vibhaṅge cetopariyañāṇaggahaṇaṃ katvā “paccuppanno dhammo paccuppannassa",
  "anya-e0104n0:869_12": "dhammassā”ti etassa vibhaṅge labbhamānampi na uddhaṭaṃ.",
  "anya-e0104n0:870_0": "Bhāvanāya pahātabbassa vipākadānaṃ pati dassanena pahātabbassa sahāyabhāvūpagamanaṃ",
  "anya-e0104n0:870_1": "vicāretabbaṃ. Kiṃ avijjādi viya dānasīlādīnaṃ uppattiyāyeva vipākadānasāmatthiyā",
  "anya-e0104n0:870_2": "ṭhānavasena dassanenapahātabbaṃ bhāvanāyapahātabbassa sahāyabhāvaṃ upagacchati, udāhu",
  "anya-e0104n0:870_3": "kilesā viya kammassa paṭisandhidānaṃ patīti? Kiñcettha – yadi tāva purimo pakkho",
  "anya-e0104n0:870_4": "pahīnadassanappahātabbattā sekkhasantāne pavattino bhāvanāpahātabbassa kiriyabhāvo",
  "anya-e0104n0:870_5": "āpajjati pahīnāvijjātaṇhāmāne santāne pavattadānādi viya. Atha dutiyo, tassāpi dassanenapahātabbatā",
  "anya-e0104n0:870_6": "āpajjati apāyagamanīyasabhāvānativattanato, tasmā heṭṭhā vicāritanayeneva uddhaccasahagatassa",
  "anya-e0104n0:870_7": "vipākadānaṃ pati pāḷiyā, aṭṭhakathāya ca avirujjhanavasenettha atthavinicchayo veditabbo.",
  "anya-e0104n0:871_0": "Sāpīti uddhaccacetanāpi. Viññāṇassa paccayabhāveti sampuṇṇassa vipākaviññāṇassa paccayabhāve.",
  "anya-e0104n0:871_1": "Yadi apanetabbā, kasmā “samavīsati cetanā”ti vuttanti tassa kāraṇaṃ dassento āha",
  "anya-e0104n0:871_2": "“avijjāpaccayā pana sabbāpetā hontī”ti. Abhiññācetanāyapi paccayabhāvaṃ dasseti.",
  "anya-e0104n0:871_3": "Yadi evaṃ abhiññācetanāya saha ekavīsatīti vattabbaṃ, na, tathā avacanassa vuttakāraṇattā.",
  "anya-e0104n0:871_4": "Taṃ pana itarāvacanassāpi kāraṇanti samānarūpāya ekissā avacane yaṃ kāraṇaṃ apekkhitvā",
  "anya-e0104n0:871_5": "ekā na vuttā, tena kāraṇena vuttāyapi avattabbataṃ dasseti. Ayaṃ tikoti kāyasaṅkhārattiko.",
  "anya-e0104n0:871_6": "Purimattikanti puññābhisaṅkhārattikaṃ. Pavisatīti kathaṃ pavisati. Puññābhisaṅkhāro",
  "anya-e0104n0:871_7": "hi aṭṭhakāmāvacaracetanāpabhedo kāyaduccaritato viramantassa siyā kāyasaṅkhāro, vacīduccaritato",
  "anya-e0104n0:871_8": "viramantassa siyā vacīsaṅkhāro, manodvāre pana uppannā terasapi cetanā puññābhisaṅkhāro",
  "anya-e0104n0:871_9": "ca hoti cittasaṅkhāro ca. Apuññābhisaṅkhāropi kāyaduccaritavasena pavattiyaṃ siyā",
  "anya-e0104n0:871_10": "kāyasaṅkhāro, vacīduccaritavasena pavattiyaṃ siyā vacīsaṅkhāro, dve dvārāni muñcitvā",
  "anya-e0104n0:871_11": "manodvāre pavattiyaṃ siyā cittasaṅkhāro, āneñjābhisaṅkhāro cāti evaṃ dutiyattiko",
  "anya-e0104n0:871_12": "purimattikameva pavisati. Tena vuttaṃ “atthato puññābhisaṅkhārādīnaṃyeva vasena avijjāya",
  "anya-e0104n0:871_13": "paccayabhāvo veditabbo”ti.",
  "anya-e0104n0:872_0": "593. Avijjābhāve bhāvatoti avijjāya atthibhāve saṅkhārānaṃ bhāvato. Na hi avijjāya",
  "anya-e0104n0:872_1": "asati kadāci saṅkhārā sambhavanti. Idāni taṃ avijjāya bhāvaṃ dassento “aññāṇaṃ appahīnaṃ",
  "anya-e0104n0:872_2": "hotī”ti āha. Tena maggena anirodho idha avijjāya atthibhāvo, na dharamānatā evāti",
  "anya-e0104n0:872_3": "dasseti. Svāyamattho heṭṭhā vibhāvitoyeva. “Avijjāsaṅkhāta”nti ca iminā ñāṇābhāvādiṃ",
  "anya-e0104n0:872_4": "nivatteti. Ayañhi a-kāro “ahetukā dhammā abhikkhuko āvāso”tiādīsu taṃyoganivattiyaṃ",
  "anya-e0104n0:872_5": "dissati. Abhāvo hettha dīpito. “Appaccayā dhammā”ti taṃsambandhitānivattiyaṃ. Paccayuppannañhi",
  "anya-e0104n0:872_6": "paccayasambandhīti appaccayuppannattāti taṃsambandhitā ettha jotīyati. “Anidassanā",
  "anya-e0104n0:872_7": "dhammā”ti taṃsabhāvanivattiyaṃ. Nidassanañhi daṭṭhabbatā. Atha cakkhuviññāṇaṃ nidassanaṃ",
  "anya-e0104n0:872_8": "na passatīti taggahetabbatānivattiyaṃ. Tathā “anāsavā dhammā”ti. “Appaṭighā dhammā,",
  "anya-e0104n0:872_9": "anārammaṇā dhammā”ti taṃkiccanivattiyaṃ. “Arūpino dhammā, acetasikā dhammā”ti tabbhāvanivattiyaṃ.",
  "anya-e0104n0:872_10": "Tadaññathā hi ettha pakāsīyati. “Amanusso”ti tabbhāvamattanivattiyaṃ. Manussattamattaṃ",
  "anya-e0104n0:872_11": "natthi, aññaṃ samānanti sadisatā hettha sūcīyati. “Assamaṇo samaṇapaṭiñño, aputto”ti",
  "anya-e0104n0:872_12": "tathā sambhāvanīyaguṇanivattiyaṃ. Garahā hi ettha ñāyati. “Kacci bhoto anāmayaṃ,",
  "anya-e0104n0:872_13": "anudarā kaññā”ti tadanappabhāvanivattiyaṃ. “Anuppannā dhammā”ti taṃsadisabhāvanivattiyaṃ.",
  "anya-e0104n0:872_14": "Atītānañhi uppannapubbattā, uppādidhammānañca paccayekadesanibbattiyā āraddhuppādabhāvā,",
  "anya-e0104n0:872_15": "kālavinimuttassa ca vijjamānattā uppannānukūlatā, pageva paccuppannānanti tabbidhurabhāvo",
  "anya-e0104n0:872_16": "ettha viññāyati. “Asekkhā dhammā”ti tadapariyosānanivattiyaṃ. Tanniṭṭhānañhettha",
  "anya-e0104n0:872_17": "pakāsīyati. Imesaṃ pana atthānaṃ asambhavato pārisesena yathā kusalapaṭipakkhā dhammā",
  "anya-e0104n0:872_18": "akusalā, evaṃ vijjāpaṭipakkhā avijjāti katvā ñāṇapaṭipakkho dhammo aññāṇanti veditabbaṃ.",
  "anya-e0104n0:873_0": "Sukhasaññāya gahetvā dukkhadukkhavipariṇāmadukkhasaṅkhāradukkhatāhi viññūhi dukkhantveva",
  "anya-e0104n0:873_1": "gahetabbaṃ saṃsāradukkhaṃ sukhanti saññāya abhinivisitvā, etena tattha taṇhāpavattiṃ",
  "anya-e0104n0:873_2": "dasseti. Ārabhatīti nibbatteti. Taṇhāparikkhāreti taṇhāya “sukhaṃ subha”ntiādinā",
  "anya-e0104n0:873_3": "saṅkhate parikkhate, alaṅkateti attho. Taṇhā hi dukkhassa samudayoti ajānanto bālo",
  "anya-e0104n0:873_4": "“aho vatāhaṃ kāyassa bhedā paraṃ maraṇā khattiyamahāsālānaṃ sahabyataṃ upapajjeyya”ntiādinā",
  "anya-e0104n0:873_5": "paritassanto kāyasaṅkhāre parikkharoti. Taṇhāparikkhāreti vā taṇhāya parivārabhūte.",
  "anya-e0104n0:873_6": "Taṇhāvatthuṃ hi cakkhādiṃ, rūpādiñca abhisaṅkharitvā taṃsamaṅgīnaṃ dentā saṅkharā",
  "anya-e0104n0:873_7": "taṇhāya upanentā tassā parivārā viya hontīti. Gativisese brahmalokādike. Anekasatapasubaddhabhiṃsano",
  "anya-e0104n0:873_8": "vājapeyyādiko yañño. Amaraṇatthāti gahitā dukkarakiriyā amaratapo. Amaro vā devo",
  "anya-e0104n0:873_9": "vā bhaveyyaṃ, devaññataro vāti pavattitā vatacariyā amaratapo. Dukkhattā vā maro",
  "anya-e0104n0:873_10": "mārako tapo amaratapo. Diṭṭhe adiṭṭhasaddo viya mare amarasaddo daṭṭhabbo.",
  "anya-e0104n0:874_0": "Jātiādipapātadukkhajananato maruppapātasadisatā puññābhisaṅkhārassa vuttā. “Mahāpariḷāhajanika”nti",
  "anya-e0104n0:874_1": "iminā anudahanaṭṭhena tiṇukkāsadisataṃ puññaphalassa dasseti. Appassādatañcāti ca-saddena",
  "anya-e0104n0:874_2": "adhikuṭṭanavinivijjhanaaṅgapaccaṅgapalibhañjanādiṃ saṅgaṇhāti. Tappaccayanti tassa",
  "anya-e0104n0:874_3": "vipariṇāmadukkhasabhāvassa sugatiphalassa paccayabhūtaṃ. Ramaṇīyabhāvena ca assādabhāvena",
  "anya-e0104n0:874_4": "ca gayhamānaṃ puññaphalaṃ dīpasikhāmadhulittasatthadhārāsadisaṃ. Tadattho ca puññābhisaṅkhāro",
  "anya-e0104n0:874_5": "taṃnipātalehanasadiso vutto. “Sukho imissā paribbājikāya taruṇāya mudukāya lomasāya",
  "anya-e0104n0:874_6": "bāhāya samphasso”tiādinā sukhasaññāya asubhabhāvassa asallakkhaṇeneva ekaccakāmaparibhogoti",
  "anya-e0104n0:874_7": "bālo viya gūthakīḷanaṃ, kilesābhibhūtatāya kodhāratiabhibhūto asavaso maritukāmo",
  "anya-e0104n0:874_8": "viya visakhādanaṃ sampati kiriyākhaṇe, āyatiṃ phalakkhaṇe ca jigucchanīyaṃ, dukkhañca",
  "anya-e0104n0:874_9": "apuññābhisaṅkhāraṃ ārabhati. Lobhasahagatassa vā gūthakīḷanasadisatā, dosasahagatassa",
  "anya-e0104n0:874_10": "visakhādanasadisatā yojetabbā. Sabhayassāpi pisācanagarassa kāmaguṇasamiddhiyā sukhavipallāsahetubhāvo",
  "anya-e0104n0:874_11": "viya āruppavipākānaṃ nirantaratāya, anupalakkhiyamānauppādavayānaṃ dīghasantānatāya",
  "anya-e0104n0:874_12": "agayhamānavipariṇāmānaṃ saṅkhāravipariṇāmadukkhabhūtānampi niccādivipallāsahetubhāvoti,",
  "anya-e0104n0:874_13": "tesaṃ pisācanagarasadisatā, tadabhimukhagamanasadisatā ca āneñjābhisaṅkhārassa yojetabbā.",
  "anya-e0104n0:875_0": "Avijjābhāvatova saṅkhārabhāvo, na abhāvatoti saṅkhārānaṃ avijjāpaccayabhāve saṅkhepena",
  "anya-e0104n0:875_1": "anvayato, byatirekato ca vuttamatthaṃ suttena samatthetuṃ “vuttampi ceta”ntiādinā",
  "anya-e0104n0:875_2": "suttapadaṃ ābhataṃ. Tattha avidvāti aviddasu. Avijjāgatoti avijjāya samannāgato,",
  "anya-e0104n0:875_3": "appahīnāvijjoti adhippāyo.",
  "anya-e0104n0:876": "Paṭṭhānapaccayakathāvaṇṇanā",
  "anya-e0104n0:877_0": "594. Tāvāti vattabbantarāpekkho nipāto, tena “avijjā saṅkhārānaṃ paccayo”ti idaṃ",
  "anya-e0104n0:877_1": "tāva siddhaṃ, idaṃ pana aparaṃ vattabbanti dasseti. “Idaṃ pana vattabba”nti yamatthaṃ",
  "anya-e0104n0:877_2": "sandhāya vuttaṃ, taṃ dassetuṃ paccayadhammā nāma yesaṃ paccayā honti, yathā vā paccayā",
  "anya-e0104n0:877_3": "honti, tadubhayesaṃ bahubhāvato anekadhāva paccayā hontīti avijjāyapi taṃ āsaṅkanto",
  "anya-e0104n0:877_4": "pucchi “katamesaṃ saṅkhārānaṃ kathaṃ paccayo hotī”ti, puññābhisaṅkhārādayo bahū saṅkhārā",
  "anya-e0104n0:877_5": "vuttā. Avijjā ca tesaṃ paccayo hoti, na sabbesaṃ ekadhāva hoti, tasmā imesaṃ saṅkhārānaṃ",
  "anya-e0104n0:877_6": "evaṃ paccayo hotīti idaṃ vattabbanti attho. Tatrāti tasmiṃ paccayabhāve. Yadipi “katamesaṃ",
  "anya-e0104n0:877_7": "saṅkhārāna”ntiādinā asādhāraṇato pucchā āraddhā, ekadesena pana samudāyopalakkhaṇametanti",
  "anya-e0104n0:877_8": "dvādasannaṃ paṭiccasamuppādaṅgānaṃ yathāsakaṃ paccayuppannānaṃ paccayabhāvo vattabboti",
  "anya-e0104n0:877_9": "taṃ dassetuṃ, avijjāya vā paccayabhāve pucchite tappasaṅgena sabbesampi paccayadhammānaṃ",
  "anya-e0104n0:877_10": "paccayabhāvaṃ visajjetukāmo paccaye tāva pāḷinayeneva dassetuṃ “bhagavatā hī”tiādi",
  "anya-e0104n0:877_11": "āraddhaṃ. Tattha ca bhagavatā catuvīsati paccayā vuttāti sambandho. Tesaṃ vasena",
  "anya-e0104n0:877_12": "avijjādīnaṃ paccayabhāvo veditabboti adhippāyo.",
  "anya-e0104n0:878_0": "“Hetu ca so paccayo cā”ti iminā vacanena hetuno, adhipatipaccayādibhūtassa ca gahaṇaṃ",
  "anya-e0104n0:878_1": "siyāti taṃ nivārento āha “hetu hutvā paccayo”ti. Evampi so eva doso āpajjatīti puna",
  "anya-e0104n0:878_2": "āha “hetubhāvena paccayoti vuttaṃ hotī”ti. Tena na idha hetusaddena dhammaggahaṇaṃ",
  "anya-e0104n0:878_3": "kataṃ, atha kho dhammassa sattiviseso gahitoti dasseti. Tassa hi paccayasaddassa",
  "anya-e0104n0:878_4": "ca samānādhikaraṇataṃ sandhāya “hetu ca so paccayo ca, hetu hutvā paccayo”ti ca vuttaṃ.",
  "anya-e0104n0:878_5": "Evañca katvā parato pāḷiyaṃ “hetū hetu…pe… hetupaccayena paccayo”tiādinā tena tena",
  "anya-e0104n0:878_6": "hetubhāvādiupakārena tassa tassa dhammassa upakārakattaṃ vuttaṃ. Abhidhammaṭṭhakathāyaṃ",
  "anya-e0104n0:878_7": "pana “yo hi dhammo yaṃ dhammaṃ appaccakkhāya tiṭṭhati vā uppajjati vā, so tassa paccayo”ti,",
  "anya-e0104n0:878_8": "“mūlaṭṭhena upakārako dhammo hetupaccayo”ti ca evamādinā dhammapaṭṭhānaniddesena",
  "anya-e0104n0:878_9": "dhammato aññā dhammasatti nāma natthīti dhammeheva dhammasattivibhāvanaṃ katanti",
  "anya-e0104n0:878_10": "daṭṭhabbaṃ. Idhāpi vā “hetu ca so paccayo cā”ti dhammeneva dhammasattiṃ dasseti.",
  "anya-e0104n0:878_11": "Na hi “hetupaccayo”tiādiko uddeso kusalādiuddeso viya dhammappadhāno, atha kho dhammānaṃ",
  "anya-e0104n0:878_12": "upakārakabhāvappadhānoti.",
  "anya-e0104n0:879_0": "“Eseva nayo”ti iminā tabbhāvena paccayabhāvaṃ ārammaṇādīsu atidisati “ārammaṇañca",
  "anya-e0104n0:879_1": "taṃ paccayo cāti ārammaṇapaccayo, ārammaṇaṃ hutvā paccayo, ārammaṇabhāvena paccayoti",
  "anya-e0104n0:879_2": "attho”ti, na kammadhārayamattaṃ.",
  "anya-e0104n0:880_0": "595. Vacanāvayavoti sādhanāvayavaṃ sandhāyāha. Vacanasabhāvañhi sādhanaṃ paresaṃ",
  "anya-e0104n0:880_1": "aviditatthañāpanato loke sādhananti pākaṭaṃ paññātaṃ. Tathā hi naṃ avayavalakkhaṇaṃ,",
  "anya-e0104n0:880_2": "vacanasabhāvañca sādhanaṃ, avayavapakkhādīni vacanāni sādhananti ca ñāyavādino vadanti.",
  "anya-e0104n0:880_3": "Paṭiññā, hetūtiādīsūti paṭiññā, hetu, udāharaṇa, upanaya, nigamanāni. Udāharaṇasādhammiyā",
  "anya-e0104n0:880_4": "sādhyasādhanaṃ hetu. Virūpo hetūti ca evamādīsu kāraṇaṃ yaṃ kiñci kāraṇalakkhaṇaṃ,",
  "anya-e0104n0:880_5": "sampāpakalakkhaṇampi vā. Ādi-saddena tassāpi saṅgahetabbatāya, ñāpakalakkhaṇaṃ pana",
  "anya-e0104n0:880_6": "vacanāvayavaggahaṇena gahitaṃ. Kāmaṃ mūlampi kāraṇalakkhaṇaṃ kāraṇameva, kāraṇanti",
  "anya-e0104n0:880_7": "panettha paccayahetu gahito. Mūlanti hetuhetūti kāraṇavisesavisayattā mūlassa visuṃ",
  "anya-e0104n0:880_8": "gahaṇaṃ. Etīti etassa atthavacanaṃ vattatīti, tañca uppattiṭṭhitīnaṃ sādhāraṇavacanaṃ.",
  "anya-e0104n0:880_9": "Tenevāha “tiṭṭhati vā uppajjati vā”ti. Ekacco hi paccayo ṭhitiyā eva upakārako hoti",
  "anya-e0104n0:880_10": "yathā pacchājātapaccayo, ekacco uppattiyā eva yathā anantarādiko, ekacco ubhayassa yathā hetuādayo.",
  "anya-e0104n0:881_0": "Upakārakalakkhaṇoti ca dhammena dhammasattiṃ upakāraṃ dassetīti daṭṭhabbaṃ. Hinoti",
  "anya-e0104n0:881_1": "patiṭṭhāti etthāti hetu, anekatthattā dhātusaddānaṃ hi-saddo mūlasaddo viya patiṭṭhattho",
  "anya-e0104n0:881_2": "veditabbo. Hinoti vā etena kammanidānabhūtena uddhaṃ ojaṃ atiharantena mūlena viya",
  "anya-e0104n0:881_3": "pādapo tappaccayaṃ phalaṃ gacchati pavattati vuddhiṃ viruḷhiṃ āpajjatīti hetu. Attano",
  "anya-e0104n0:881_4": "phalaṃ karotīti kāraṇaṃ. Nidadāti dassentaṃ viya hotīti nidānaṃ. Sambhavati taṃ etasmāti",
  "anya-e0104n0:881_5": "sambhavo. Pabhavati etasmāti pabhavoti paccayahetusaddehi itaresampi samānatthatā",
  "anya-e0104n0:881_6": "veditabbā. Evaṃ santepi kāraṇavisesavisayo hetusaddo, kāraṇasāmaññavisayo paccayasaddoti",
  "anya-e0104n0:881_7": "dassento “mūlaṭṭhenā”tiādimāha. Hetuattho, paccayaṭṭho ca heṭṭhā papañcavasena vuttoti",
  "anya-e0104n0:881_8": "taṃ saṅkhippaṃ dassento āha “saṅkhepato…pe… hetupaccayo”ti.",
  "anya-e0104n0:882_0": "Yathā sālivīhibījādīni taṃtaṃosadhīnaṃ sālivīhiādibhāvassa sādhakāni, maṇiādippabhāvatthūni",
  "anya-e0104n0:882_1": "ca nīlādivaṇṇāni nīlādippabhāsādhakāni, evaṃ hetupaccayo yathārahaṃ attanā sampayuttadhammānaṃ",
  "anya-e0104n0:882_2": "kusalādibhāvassa sādhakoti imamatthaṃ dasseti “so sāliādīna”ntiādinā. Ācariyānanti",
  "anya-e0104n0:882_3": "ca revatācariyaṃ sandhāyāha. Evaṃ santeti hetupaccayo yadi kusalādibhāvasādhako,",
  "anya-e0104n0:882_4": "evaṃ sati. Na sampajjati na sijjhati. Yathā kusalākusalahetu taṃsamuṭṭhānarūpassa",
  "anya-e0104n0:882_5": "kusalākusalabhāvāya na pariyatto, evaṃ abyākatopi hetu taṃsamuṭṭhānarūpassa abyākatabhāvāya.",
  "anya-e0104n0:882_6": "Sabhāveneva hi taṃ abyākatanti āha “na hi so tesaṃ kusalādibhāvaṃ sādhetī”ti. Hetupaccayo",
  "anya-e0104n0:882_7": "ca tesaṃ hotiyevāti āha “na ca paccayo na hotī”ti. Idāni tamatthaṃ pāḷiyā samatthetuṃ",
  "anya-e0104n0:882_8": "“vuttañheta”ntiādi vuttaṃ. Vinā etenāti etena hetunā abyākatabhāvasādhakena vinā",
  "anya-e0104n0:882_9": "ahetukattā, abyākatabhāvo siddho sabhāvenevāti adhippāyo.",
  "anya-e0104n0:883_0": "“Yoniso, bhikkhave, manasi karoto anuppannā ceva kusalā dhammā uppajjanti, uppannā",
  "anya-e0104n0:883_1": "ca kusalā dhammā abhivaḍḍhantī”tiādi vacanehi kusalabhāvassa yonisomanasikārappaṭibaddhatā",
  "anya-e0104n0:883_2": "siddhāti āha “yonisomanasikārappaṭibaddho kusalabhāvo”ti. Eteneva akusalaabyākatabhāvāpi",
  "anya-e0104n0:883_3": "kusalabhāvo viya na hetupaṭibaddhāti dassitaṃ hoti. Yaṃ paneke maññeyyuṃ “ahetukahetussa",
  "anya-e0104n0:883_4": "akusalabhāvo viya sahetukahetūnampi sabhāvatova kusalādibhāvo, aññesaṃ taṃsampayuttānaṃ",
  "anya-e0104n0:883_5": "hetupaṭibaddho”ti, tassa uttaraṃ vattuṃ “yadi cā”tiādimāha. Alobho kusalo vā siyā",
  "anya-e0104n0:883_6": "abyākato vāti yadi alobho sabhāvato kusalo, so kusalasabhāvattā abyākato na siyā.",
  "anya-e0104n0:883_7": "Atha abyākato taṃsabhāvattā kusalo na siyā alobhasabhāvassa adosattābhāvo viya. Yasmā",
  "anya-e0104n0:883_8": "pana ubhayathāpi hoti, tasmā yathā ubhayathā hontesu saddhādīsu sampayuttesu hetupaṭibaddhaṃ",
  "anya-e0104n0:883_9": "kusalādibhāvaṃ pariyesetha, na sabhāvato, evaṃ hetūsupi kusalāditā aññapaṭibaddhā",
  "anya-e0104n0:883_10": "pariyesitabbā, na sabhāvatoti yaṃ vuttaṃ “sampayuttahetūsu sabhāvatova kusalādibhāvo”ti,",
  "anya-e0104n0:883_11": "taṃ na yujjati. Sā pana pariyesiyamānā yonisomanasikārādipaṭibaddhā hotīti hetūsu",
  "anya-e0104n0:883_12": "viya sampayuttesupi yonisomanasikārādipaṭibaddho kusalādibhāvo, na hetupaṭibaddhoti",
  "anya-e0104n0:883_13": "siddhaṃ hotīti adhippāyo.",
  "anya-e0104n0:884_0": "Viruḷhamūlā viyāti etena mūlāni viya mūlānīti dasseti. Tenevāha “suppatiṭṭhitabhāvasādhanenā”ti.",
  "anya-e0104n0:884_1": "Svāyaṃ “kusalo dhammo kusalassa, kusalo dhammo abyākatassa, kusalo dhammo kusalābyākatassa,",
  "anya-e0104n0:884_2": "akusalo dhammo akusalassa, akusalo dhammo abyākatassa, akusalo dhammo akusalābyākatassa,",
  "anya-e0104n0:884_3": "abyākato dhammo abyākatassā”ti evaṃ sattadhā pañhāvāre niddiṭṭho. Yaṃ pana vuttaṃ",
  "anya-e0104n0:884_4": "hetukiccaṃ dassentena “hetū hetusampayuttakānaṃ dhammānaṃ, taṃsamuṭṭhānānañca rūpānaṃ",
  "anya-e0104n0:884_5": "hetupaccayena paccayo”ti, tattha paṭhamo hetusaddo paccattaniddiṭṭho paccayadhammaniddeso,",
  "anya-e0104n0:884_6": "tenassa hetubhāvena upakārakatā hetupaccayatāti dasseti. Dutiyo paccayuppannavisesanaṃ,",
  "anya-e0104n0:884_7": "tena na yesaṃ kesañci sampayuttakānaṃ hetū hetupaccayena paccayo, atha kho hetunā",
  "anya-e0104n0:884_8": "sampayuttānamevāti dasseti. Nanu ca sampayuttasaddassa sāpekkhattā dutiye hetusadde",
  "anya-e0104n0:884_9": "avijjamānepi aññassa apekkhitabbassa aniddiṭṭhattā hetū attanāva sampayuttakānaṃ",
  "anya-e0104n0:884_10": "hetupaccayena paccayoti ayamattho viññāyatīti? Nāyamekanto. Hetusaddo hi paccattaniddiṭṭho",
  "anya-e0104n0:884_11": "“hetupaccayena paccayo”ti ettheva byāvaṭo yadā gayhati, na tadā sampayuttavisesanaṃ",
  "anya-e0104n0:884_12": "hotīti sampayuttaavisiṭṭhā ye keci gahitā bhaveyyunti. Nanu ca yathā “arūpino āhārā",
  "anya-e0104n0:884_13": "sampayuttakānaṃ dhammānaṃ, arūpino indriyā sampayuttakānaṃ dhammāna”nti ca vutte",
  "anya-e0104n0:884_14": "dutiyena āhāraggahaṇena, indriyaggahaṇena ca vināpi āhārindriyasampayuttakāva gayhanti,",
  "anya-e0104n0:884_15": "evamidhāpi siyāti? Na, āhārindriyāsampayuttassa vajjetabbassa abhāvato. Vajjetabbābhāvato",
  "anya-e0104n0:884_16": "hi tattha dutiye āhārindriyaggahaṇe asatipi taṃsampayuttakāva gayhantīti taṃ na kataṃ,",
  "anya-e0104n0:884_17": "idha pana vajjetabbaṃ atthīti kattabbaṃ dutiyaṃ hetuggahaṇaṃ. Evampi “hetū hetusampayuttakāna”nti",
  "anya-e0104n0:884_18": "ettha hetusampayuttakānaṃ so eva sampayuttakahetūti visesanassa akatattā yo koci",
  "anya-e0104n0:884_19": "hetu yassa kassaci hetusampayuttassa hetupaccayena paccayoti āpajjatīti? Nāpajjati,",
  "anya-e0104n0:884_20": "paccattaniddiṭṭhasseva hetuno puna sampayuttavisesanabhāvena vuttattā. Etadatthameva",
  "anya-e0104n0:884_21": "hi vināpi dutiyena hetusaddena hetusampayuttabhāve siddhepi tassa gahaṇaṃ kataṃ.",
  "anya-e0104n0:885_0": "Atha vā asati dutiye hetusadde hetusampayuttakānaṃ hetupaccayena paccayo, na pana",
  "anya-e0104n0:885_1": "hetūnanti evampi gahaṇaṃ siyāti tannivāraṇatthaṃ so vutto. Tena hetusampayuttabhāvaṃ",
  "anya-e0104n0:885_2": "ye labhanti, tesaṃ sabbesaṃ hetūnaṃ, aññesampi hetū hetupaccayena paccayoti dassitaṃ",
  "anya-e0104n0:885_3": "hoti. Yasmā pana hetujhānamaggā patiṭṭhāmattādibhāvena aññadhammanirapekkhā, na āhārindriyā",
  "anya-e0104n0:885_4": "viya sāpekkhā eva, tasmā etesveva dutiyaṃ hetādiggahaṇaṃ kataṃ. Āhārindriyā pana",
  "anya-e0104n0:885_5": "āharitabbaīsitabbāpekkhā eva, tasmā te vināpi dutiyena āhārindriyaggahaṇena attanā",
  "anya-e0104n0:885_6": "eva āharitabbe, īsitabbe ca āhārindriyabhūte, aññe ca sampayuttake paricchindantīti",
  "anya-e0104n0:885_7": "taṃ tattha na kataṃ. Idha ca dutiyena hetuggahaṇena paccayuppannānaṃ hetunā, paccayabhūteneva",
  "anya-e0104n0:885_8": "ca sampayuttānaṃ hetūnaṃ, aññesañca paricchinnattā puna visesena kiccaṃ natthīti",
  "anya-e0104n0:885_9": "pañhāvāre “kusalā hetū sampayuttakānaṃ khandhāna”ntiādīsu dutiyaṃ hetuggahaṇaṃ na katanti daṭṭhabbaṃ.",
  "anya-e0104n0:886_0": "596. Ārammaṇabhāvenāti visayabhāvena, ālambitabbabhāvenāti attho. Ārabhitvāpīti pi-saddena",
  "anya-e0104n0:886_1": "imamatthaṃ dasseti – rūpāyatanādimatte yasmiṃ kismiñci ekasmiṃ aṭṭhatvā “yaṃ yaṃ",
  "anya-e0104n0:886_2": "dhammaṃ ārabbhā”ti (paṭṭhā 1.1.2) aniyamena sabbarūpāyatanānaṃ…pe… sabbadhammāyatanānañca",
  "anya-e0104n0:886_3": "ārammaṇapaccayabhāvassa vuttattā rūpādibhedena chabbidhesu saṅkhatāsaṅkhatapaññattidhammesu",
  "anya-e0104n0:886_4": "na koci dhammo ārammaṇapaccayo na hotīti. Svāyaṃ ārammaṇapaccayabhāvo heṭṭhā vibhāvito",
  "anya-e0104n0:886_5": "eva. Ālambitvāti gahetvā. Ekantasārammaṇabhāvato anārabbha pavatti eva natthīti āha",
  "anya-e0104n0:886_6": "“ārabbhevā”ti. Svāyaṃ “kusalo dhammo kusalassa, kusalo dhammo akusalassa, kusalo",
  "anya-e0104n0:886_7": "dhammo abyākatassa, akusalo dhammo akusalassa, kusalassa, abyākatassa, abyākato dhammo",
  "anya-e0104n0:886_8": "abyākatassa, kusalassa, akusalassā”ti evaṃ navappakāro veditabbo.",
  "anya-e0104n0:887_0": "597. Jeṭṭhakaṭṭhenāti pamukhabhāvena. Attādhīnānañhi patibhūto dhammo adhipati. So",
  "anya-e0104n0:887_1": "tesaṃ pamukhabhāvena pavattati. “Chandavato kiṃ nāma na sijjhatī”tiādikaṃ purimābhisaṅkhārūpanissayaṃ",
  "anya-e0104n0:887_2": "labhitvā uppajjamāne cittuppāde chandādayo dhurabhūtā jeṭṭhakabhūtā sampayuttadhamme",
  "anya-e0104n0:887_3": "sādhayamānā vase vattayamānā hutvā pavattanti, sampayuttadhammā ca tesaṃ vasena vattanti",
  "anya-e0104n0:887_4": "hīnādibhāvena tadanuvattanato, tena te adhipatipaccayā honti. Garukātabbampi ārammaṇaṃ",
  "anya-e0104n0:887_5": "tanninnapoṇapabbhārānaṃ assādanapaccavekkhaṇamaggaphalānaṃ attano vase vattayamānaṃ",
  "anya-e0104n0:887_6": "viya paccayo hoti. Tasmā ayaṃ attādhīnānaṃ patibhāvena upakārakattā adhipatipaccayoti",
  "anya-e0104n0:887_7": "daṭṭhabbo. Chandādhipatīti chandasaṅkhāto adhipati, chandaṃ dhuraṃ chandaṃ jeṭṭhakaṃ",
  "anya-e0104n0:887_8": "katvā cittuppattikāle uppannassa kattukamyatāchandassetaṃ nāmaṃ. Sesesupi eseva nayo.",
  "anya-e0104n0:887_9": "Kasmā pana yathā hetupaccayaniddese “hetū hetusampayuttakāna”nti vuttaṃ, evamidha",
  "anya-e0104n0:887_10": "“adhipatī adhipatisampayuttakāna”nti avatvā “chandādhipati chandasampayuttakāna”ntiādinā",
  "anya-e0104n0:887_11": "nayena vuttanti? Ekakkhaṇe abhāvato. Hetavo hi dve tayopi ekakkhaṇe hetupaccayā honti,",
  "anya-e0104n0:887_12": "mūlaṭṭhena upakārakabhāvassa avijahanato. Adhipati pana jeṭṭhakaṭṭhena upakārako,",
  "anya-e0104n0:887_13": "na ca ekakkhaṇe bahū jeṭṭhakā honti. Tasmā ekato uppannānampi tesaṃ ekakkhaṇe adhipatipaccayabhāvo",
  "anya-e0104n0:887_14": "natthīti “adhipatī adhipatisampayuttakāna”nti avatvā “chandādhipati chandasampayuttakāna”ntiādinā nayena vuttaṃ.",
  "anya-e0104n0:888_0": "Yaṃ yaṃ dhammanti yaṃ yaṃ ārammaṇadhammaṃ. Garuṃ katvāti garukāracittīkāravasena",
  "anya-e0104n0:888_1": "vā assādanavasena vā garukārikaṃ laddhabbaṃ avijahitabbaṃ anavaññātaṃ katvā. Te te",
  "anya-e0104n0:888_2": "dhammāti te te garukātabbā dhammā. Tesaṃ tesanti taṃtaṃgarukārakadhammānaṃ. Adhipatipaccayenāti",
  "anya-e0104n0:888_3": "ārammaṇādhipatipaccayena. Svāyaṃ “kusalo dhammo kusalassa sahajātārammaṇehi, akusalassa",
  "anya-e0104n0:888_4": "ārammaṇeneva, abyākatassa sahajātārammaṇehi, kusalābyākatassa sahajātenevāti kusalamūlā",
  "anya-e0104n0:888_5": "cattāro, akusalo dhammo akusalassa sahajātārammaṇehi, abyākatassa sahajāteneva, tathā",
  "anya-e0104n0:888_6": "akusalābyākatassāti akusalamūlā tayo, abyākato dhammo abyākatassa sahajātārammaṇehi,",
  "anya-e0104n0:888_7": "kusalassa ārammaṇeneva, tathā akusalassāti abyākatamūlā tayo”ti saṅkhepato dasappakāro",
  "anya-e0104n0:888_8": "adhipatipaccayo. Ettha ca sattadhā sahajātādhipati, sattadhā ārammaṇādhipati veditabbo.",
  "anya-e0104n0:889_0": "598. Antarāyatīti antaraṃ, byavadhāyakanti attho. Nāssa antaraṃ vijjatīti anantaro,",
  "anya-e0104n0:889_1": "anantaro ca so paccayo cāti anantarapaccayo. “Atthānantaratā anantarapaccayo, kālānantaratā",
  "anya-e0104n0:889_2": "samanantarapaccayo”tiādinā bahudhā papañcayanti, asāraṃ ganthavitthāraṃ karonti.",
  "anya-e0104n0:889_3": "Yathā pavattiokāsadānavisesabhāvena natthivigatapaccayā vuttā, na evaṃ anantarasamanantarapaccayā,",
  "anya-e0104n0:889_4": "ete pana cittaniyamahetubhāvena vuttāti taṃ cittaniyamahetubhāvaṃ dassetuṃ “yo hi",
  "anya-e0104n0:889_5": "esā”tiādi āraddhaṃ. Tattha manoviññāṇadhātūtiādi cittaniyamoti ettha ādi-saddena",
  "anya-e0104n0:889_6": "santīraṇānantarā voṭṭhabbanaṃ, cutianantarā paṭisandhīti yassa yassa cittassa anantarā",
  "anya-e0104n0:889_7": "yaṃ yaṃ cittaṃ uppajjati, tassa tassa tadanantaruppādaniyamo taṃtaṃsahakāripaccayavisiṭṭhassa",
  "anya-e0104n0:889_8": "purimapurimacittasseva vasena ijjhatīti dasseti.",
  "anya-e0104n0:890_0": "Atthānantaratāyāti atthena kenaci dhammena anantaratāya. Kālānantaratāyāti kālabhedena",
  "anya-e0104n0:890_1": "anantaratāya. Ācariyānanti idhāpi revatācariyameva sandhāya vuttaṃ. Tatthāti tasmiṃ",
  "anya-e0104n0:890_2": "kālānantaratāya samanantarapaccayabhāve, tasmiṃ vā yathāvuttavirodhe. Bhāvanābalena",
  "anya-e0104n0:890_3": "pana vāritattāti ettha yathā rukkhassa vedhe dinne pupphituṃ samatthasseva pupphanaṃ",
  "anya-e0104n0:890_4": "na hoti, vedhe pana apanīte tāya eva samatthatāya pupphanaṃ hoti, evamidhāpi bhāvanābalena",
  "anya-e0104n0:890_5": "vāritattā samuṭṭhāpanasamatthasseva asamuṭṭhāpanaṃ, tasmiñca apagate tāya eva samatthatāya",
  "anya-e0104n0:890_6": "samuṭṭhāpanaṃ hotīti adhippāyo. Tampi vacanaṃ kālānantaratā natthi sattāhādinā kālena",
  "anya-e0104n0:890_7": "antaritabhāvato. Etadeva “kālantaritatā atthi” icceva vadāma. Nanu ca kālo nāma koci",
  "anya-e0104n0:890_8": "paramatthato natthīti vadeyyāti āsaṅkanto āha “kālānantara…pe… laddhī”ti.",
  "anya-e0104n0:891_0": "Byañjanamattatovettha nānākaraṇaṃ paccetabbaṃ, na atthatoti upacayasantatiadhivacananiruttipadānaṃ",
  "anya-e0104n0:891_1": "viya saddatthamattato nānākaraṇaṃ, na vacanīyatthatoti adhippāyo. Teneva saddatthavisesaṃ",
  "anya-e0104n0:891_2": "dassetuṃ “katha”ntiādimāha. Tattha purimapacchimānaṃ nirodhuppādantarābhāvato nirantaruppādanasamatthatā",
  "anya-e0104n0:891_3": "anantarapaccayabhāvo. Rūpakalāpānaṃ viya saṇṭhānābhāvato, paccayapaccayuppannānaṃ",
  "anya-e0104n0:891_4": "sahāvaṭṭhānābhāvato ca “idamito heṭṭhā, uddhaṃ, tiriya”nti vibhāgābhāvā attanā ekattamiva",
  "anya-e0104n0:891_5": "upanetvā suṭṭhu anantarabhāvena uppādanasamatthatā samanantarapaccayatā. Uppādanasamatthatāti",
  "anya-e0104n0:891_6": "ca abyāpārattā dhammānaṃ yasmiṃ yadākāre niruddhe, vattamāne vā sati taṃtaṃvisesavanto",
  "anya-e0104n0:891_7": "dhammā honti, tassa sova ākāro vuccatīti daṭṭhabbo. Dhammānaṃ pavattimattameva ca",
  "anya-e0104n0:891_8": "upādāya kālavohāroti nirodhā vuṭṭhahantassa nevasaññānāsaññāyatanaphalasamāpattīnaṃ",
  "anya-e0104n0:891_9": "asaññabhavā cavantassa, purimacutipacchimapaṭisandhīnañca nirodhuppādanirantaratāya",
  "anya-e0104n0:891_10": "kālantaratā natthi. Na hi tesaṃ antarā arūpadhammappavatti atthi, yaṃ upādāya kālantaratā",
  "anya-e0104n0:891_11": "vucceyya, na ca rūpadhammappavatti arūpadhammappavattiyā antaraṃ karoti aññasantānattā.",
  "anya-e0104n0:891_12": "Rūpārūpasantatiyo hi dve aññamaññaṃ visadisasabhāvattā aññamaññūpakārabhāvena pavattamānāpi",
  "anya-e0104n0:891_13": "visuṃyeva honti. Ekasantatiyañca purimapacchimānaṃ majjhe pavattamānaṃ taṃsantatipariyāpannatāya",
  "anya-e0104n0:891_14": "antarakārakaṃ hoti. Tādisañca kiñci nevasaññānāsaññāyatanaphalasamāpattīnaṃ majjhe",
  "anya-e0104n0:891_15": "natthi, na ca abhāvo antarakārako hoti abhāvattā eva. Tasmā javanānantarassa javanassa",
  "anya-e0104n0:891_16": "viya, bhavaṅgānantarassa bhavaṅgassa viya ca nirantaratā suṭṭhu anantaratā hotīti",
  "anya-e0104n0:891_17": "tathā uppādanasamatthatā nevasaññānāsaññāyatanacutīnampi daṭṭhabbā. Uppattiyā paccayabhāvo",
  "anya-e0104n0:891_18": "cettha anantarapaccayādīnaṃ pākaṭoti uppādanasamatthatāva vuttā. Paccuppannānaṃ pana",
  "anya-e0104n0:891_19": "dhammānaṃ pubbantāparantaparicchedena gahitānaṃ uppajjatīti vacanaṃ alabhantānaṃ",
  "anya-e0104n0:891_20": "“atīto dhammo paccuppannassa dhammassa anantarapaccayena paccayo”tiādinā anantarādipaccayabhāvo",
  "anya-e0104n0:891_21": "vuttoti na so uppattiyā evāti viññāyati. Na hi kusalādiggahaṇaṃ viya paccuppannaggahaṇaṃ",
  "anya-e0104n0:891_22": "aparicchedaṃ. Yato uppattimattasamaṅgino eva gahaṇaṃ siyā. Teneva ca atītattike paṭiccavārādayo",
  "anya-e0104n0:891_23": "na santīti. Tassa “kusalo dhammo kusalassa, kusalo dhammo abyākatassa, akusalo dhammo",
  "anya-e0104n0:891_24": "akusalassa, akusalo dhammo abyākatassa, abyākato dhammo abyākatassa, abyākato dhammo",
  "anya-e0104n0:891_25": "kusalassa, abyākato dhammo akusalassā”ti sattadhā bhedo veditabbo.",
  "anya-e0104n0:892_0": "599. Uppajjamānova saha uppādanabhāvenāti etthāpi uppattiyā paccayabhāvena pākaṭena",
  "anya-e0104n0:892_1": "ṭhitiyāpi paccayabhāvaṃ nidassetīti daṭṭhabbaṃ, aññathā padīpanidassanaṃ na yujjeyya.",
  "anya-e0104n0:892_2": "Padīpo hi pabhāsassa ṭhitiyāpi paccayo, na uppattiyā eva. Paccayuppannānaṃ sahajātabhāvena",
  "anya-e0104n0:892_3": "upakārakatā sahajātapaccayatā. Okkantikkhaṇeti paṭisandhikkhaṇe. Tasmiṃ hi khaṇe",
  "anya-e0104n0:892_4": "nāmarūpaṃ okkantaṃ viya paralokato āgantvā idha mātukucchiādiṃ pavisantaṃ viya uppajjati,",
  "anya-e0104n0:892_5": "tasmā so khaṇo okkantikkhaṇoti vuccati. Ettha ca rūpanti hadayavatthuyeva adhippetaṃ.",
  "anya-e0104n0:892_6": "Tañhi nāmassa, nāmañca tassa sahajātapaccayo hoti. Cittacetasikāti pavattiyaṃ cattāro",
  "anya-e0104n0:892_7": "khandhā paṭisandhikkhaṇe cittasamuṭṭhānānaṃ abhāvato. Rūpino dhammāti hadayavatthuṃ",
  "anya-e0104n0:892_8": "sandhāyāha. Tattha yadipi pubbe “okkantikkhaṇe nāmarūpa”nti vuttaṃ, tathāpi tena",
  "anya-e0104n0:892_9": "khaṇantare sahajātapaccayabhāvo rūpadhammānaṃ na nivāritoti tannivāraṇatthamidaṃ",
  "anya-e0104n0:892_10": "vuttanti gahetabbaṃ. Kiñci kāleti keci kismiñci kāleti attho, tena rūpino dhammā",
  "anya-e0104n0:892_11": "keci vatthubhūtā kismiñci paṭisandhikāleti aññesaṃ rūpadhammānaṃ, vatthuno ca pavattiyaṃ",
  "anya-e0104n0:892_12": "arūpadhammānaṃ sahajātapaccayabhāvaṃ pubbe anivāritaṃ nivāreti. Evañca katvā “kiñci",
  "anya-e0104n0:892_13": "kāla”nti vā “kismiñci kāle”ti vā vattabbe tathā avatvā vibhattivipallāsaṃ katvā vuttaṃ.",
  "anya-e0104n0:892_14": "Tena kiñcīti upayogekavacanaṃ. “Rūpino dhammā”ti etena sambandhe paccattabahuvacanaṃ",
  "anya-e0104n0:892_15": "jāyati. “Kāle”ti etena sambandhe bhummekavacananti dīpitanti veditabbaṃ. Purimena",
  "anya-e0104n0:892_16": "ca “eko khandho, vatthu ca tiṇṇannaṃ khandhāna”nti ādivacanena nāmasahitaṃ eva vatthu",
  "anya-e0104n0:892_17": "nāmassa paccayoti vattabbe āpanne itarena kevalassa ca tathāvattabbataṃ dasseti.",
  "anya-e0104n0:892_18": "Svāyaṃ sahajātapaccayo “kusalo dhammo kusalassa, abyākatassa, kusalābyākatassa, akusalo",
  "anya-e0104n0:892_19": "dhammo akusalassa, abyākatassa, akusalābyākatassa, abyākato dhammo abyākatassa, kusalābyākato",
  "anya-e0104n0:892_20": "dhammo abyākatassa, akusalābyākato dhammo abyākatassā”ti navavidho veditabbo.",
  "anya-e0104n0:893_0": "600. Attano upakārakassa upakārakatā aññamaññapaccayatā. Tathā hissa tidaṇḍaṃ nidassitaṃ.",
  "anya-e0104n0:893_1": "Upakārakatā ca aññamaññatāvaseneva daṭṭhabbā, na sahajātatādivasena. Sahajātādipaccayo",
  "anya-e0104n0:893_2": "hontoyeva hi koci aññamaññapaccayo na hoti, na ca sahajātādipaccayadhammehi vinā",
  "anya-e0104n0:893_3": "imassa pavatti atthi. Tathā hi sahajātādipaccayo ca hontoyeva hi koci aññamaññapaccayo",
  "anya-e0104n0:893_4": "hoti. Yadi ca attano upakārakassa upakārakatāmattaṃ aññamaññapaccayo siyā, purejātapacchājātabhāvena",
  "anya-e0104n0:893_5": "upakārassa upakārakā vatthukhandhā aññamaññapaccayā siyuṃ, na ca taṃ icchitaṃ. Tena",
  "anya-e0104n0:893_6": "vuttaṃ “upakārakatā ca aññamaññavaseneva daṭṭhabbā”ti. Ayañca uppattiyā, ṭhitiyā",
  "anya-e0104n0:893_7": "ca upakārakoti veditabbo. Ayaṃ pana “kusalo dhammo kusalassa, akusalo dhammo akusalassa,",
  "anya-e0104n0:893_8": "abyākato dhammo abyākatassā”ti tividho veditabbo.",
  "anya-e0104n0:894_0": "601. Taruādīnaṃ pathavī viya adhiṭṭhānākārena pathavīdhātu sesadhātūnaṃ, cakkhādayo",
  "anya-e0104n0:894_1": "cakkhuviññāṇādīnaṃ upakārakā cittakammassa paṭādayo viya nissayākārena khandhādayo",
  "anya-e0104n0:894_2": "taṃtaṃnissayānaṃ khandhādīnaṃ. Pathavīdhātuyaṃ patiṭṭhāya eva hi sesadhātuyo upādārūpāni",
  "anya-e0104n0:894_3": "viya yathāsakaṃ kiccaṃ karonti.",
  "anya-e0104n0:895_0": "Adhiṭṭhānākārenāti ādhārākārena. Ādhārākāro cettha tesaṃ sātisayaṃ tadadhīnavuttitāya",
  "anya-e0104n0:895_1": "veditabbo. Yato bhūtāni aniddisitabbaṭṭhānāni vuccanti, evañca katvā cakkhādīnampi",
  "anya-e0104n0:895_2": "adhiṭṭhānākārena upakārakatā suṭṭhu yujjati. Na hi yathāvuttaṃ tadadhīnavuttitāvisesaṃ",
  "anya-e0104n0:895_3": "muñcitvā añño cakkhādīsu adesakānaṃ arūpadhammānaṃ adhiṭṭhānākāro sambhavati. Yadipi",
  "anya-e0104n0:895_4": "yaṃ yaṃ dhammaṃ paṭicca ye ye dhammā uppajjanti, tesaṃ sabbesaṃ tadadhīnavuttibhāvo.",
  "anya-e0104n0:895_5": "Yena pana paccayabhāvavisesena cakkhādīnaṃ paṭumandabhāvesu cakkhuviññāṇādayo tadanuvidhānākāreneva",
  "anya-e0104n0:895_6": "pavattanti, svāyamidha tesaṃ tadadhīnavuttitāsiddho visesoti. Evañhi paccayabhāvasāmaññe",
  "anya-e0104n0:895_7": "satipi ārammaṇapaccayato nissayapaccayassa viseso vibhāvito hoti. Svāyaṃ nayo heṭṭhā",
  "anya-e0104n0:895_8": "pakāsitova. Chaṭṭho panāti ettha “rūpino dhammā arūpīnaṃ dhammānaṃ kismiñci kāle”ti",
  "anya-e0104n0:895_9": "idaṃ na labbhati. Yaṃ panettha labbhati “rūpino dhammā kecī”ti, tattha te eva dhamme",
  "anya-e0104n0:895_10": "dassetuṃ “cakkhāyatana”ntiādi niddiṭṭhaṃ. Yaṃ rūpanti hadayavatthuṃ sandhāya vuttaṃ.",
  "anya-e0104n0:895_11": "Ayaṃ pana nissayapaccayo terasavidho. Kathaṃ? Sahajātato kusalamūlā tayo, tathā akusalamūlā,",
  "anya-e0104n0:895_12": "abyākatamūlesu pana purejātaṃ labbhati. Abyākatañhi abyākatassa sahajātampi paccayo",
  "anya-e0104n0:895_13": "hoti, purejātampi kusalassa purejātameva, tathā akusalassa, kusalābyākataṃ sahajātapurejātato",
  "anya-e0104n0:895_14": "kusalassa, sahajātato eva abyākatassa, tathā akusalābyākata”nti evaṃ terasa.",
  "anya-e0104n0:896_0": "602. Tadadhīnavuttitāya attano phalena nissitoti yaṃ kiñci kāraṇaṃ nissayoti vatvā",
  "anya-e0104n0:896_1": "tattha yo bhuso nissayo, taṃ upanissayoti niddhāreti. Balavakāraṇabhāvena upakārakoti",
  "anya-e0104n0:896_2": "ārammaṇabhāvavasena anantaraṃ anurūpacittuppādanasamatthatāvasena, kevalañca balavantaṃ",
  "anya-e0104n0:896_3": "kāraṇaṃ hutvā upakārako. Tenāha “so”tiādi.",
  "anya-e0104n0:897_0": "Tattha dānaṃ datvāti deyyadhammaṃ cajitvā. Yāya vā cetanāya so diyyati, sā cetanā",
  "anya-e0104n0:897_1": "dānaṃ. Datvāti taṃ cetanaṃ pariyodapetvā visuddhaṃ katvā. Sīlaṃ samādiyitvāti pañcaṅgadasaṅgādivasena",
  "anya-e0104n0:897_2": "niccasīlaṃ gaṇhitvā. Iminā samādānaviratiyeva dassitā, sampattaviratisamucchedaviratiyo",
  "anya-e0104n0:897_3": "pana loke “sīla”nti apākaṭattā na vuttā. Kiñcāpi na vuttā, ārammaṇapaccayo pana hontiyeva.",
  "anya-e0104n0:897_4": "Tattha samucchedavirati sekkhānaṃyeva kusalassa ārammaṇaṃ hoti, na itaresaṃ. Uposathakammanti",
  "anya-e0104n0:897_5": "“pāṇaṃ na hane, na cādinnamādiye”ti evaṃ vuttaṃ uposathasīlaṃ. Taṃ garuṃ katvā paccavekkhatīti",
  "anya-e0104n0:897_6": "taṃ yathāvuttaṃ kusalaṃ sekkhopi puthujjanopi paccavekkhati, arahāpi taṃ paccavekkhateva.",
  "anya-e0104n0:897_7": "Arahatopi hi pubbe kataṃ kusalaṃ kusalameva. Yena pana cittena paccavekkhati, taṃ",
  "anya-e0104n0:897_8": "kiriyacittaṃ nāma hoti. Tasmā “kusalo kusalassā”ti imasmiṃ adhikāre na labbhati.",
  "anya-e0104n0:897_9": "Pubbe suciṇṇānīti “datvā katvā”ti hi āsannakatāni vuttāni, iminā na āsannakatānīti",
  "anya-e0104n0:897_10": "veditabbāni, dānādīhi vā sesāni kāmāvacarakusalāni dassetuṃ idaṃ vuttaṃ. Jhānā vuṭṭhahitvāti",
  "anya-e0104n0:897_11": "jhānaṃ samāpanno jhānato vuṭṭhahitvā. “Jhānaṃ vuṭṭhahitvā”tipi pāḷi. Sekkhā gotrabhunti",
  "anya-e0104n0:897_12": "sotāpannaṃ sandhāya vuttaṃ. So hi gotrabhuṃ paccavekkhati. “Vodāna”nti idaṃ pana",
  "anya-e0104n0:897_13": "sakadāgāmianāgāmino sandhāya vuttaṃ. Tesañhi taṃ cittaṃ vodānaṃ nāma hoti. Sekkhāti",
  "anya-e0104n0:897_14": "sotāpannasakadāgāmianāgāmino. Maggā vuṭṭhahitvāti maggaphalabhavaṅgātikkamavasena",
  "anya-e0104n0:897_15": "attanā paṭiladdhamaggā vuṭṭhahitvā, suddhamaggatoyeva pana vuṭṭhāya paccavekkhaṇaṃ",
  "anya-e0104n0:897_16": "nāma natthi. Ādi-saddena “kusalaṃ aniccato dukkhato anattato vipassantī”ti evamādiṃ",
  "anya-e0104n0:897_17": "saṅgaṇhāti. Yadipi nānattaṃ akatvāva vibhatto, tathāpi idampi ārammaṇādhipatiārammaṇūpanissayānaṃ",
  "anya-e0104n0:897_18": "visesoti dassetuṃ “tatthā”tiādi vuttaṃ.",
  "anya-e0104n0:898_0": "Nesaṃ cittacetasikānaṃ anantarapaccayaanantarūpanissayānaṃ nikkhepaviseso atthi.",
  "anya-e0104n0:898_1": "Yasmā purimo abyākatadhammavasena pavatto, itaro kusalādivasenapīti sopi nikkhepaviseso",
  "anya-e0104n0:898_2": "atthato ekībhāvameva gacchati sabbesupi cittuppādesu tadubhayassa icchitabbattā.",
  "anya-e0104n0:898_3": "Evaṃ santepītiādi anantaraanantarūpanissayānaṃ visesadassanaṃ. Yathā hītiādi anantarūpanissayassa sambhavadassanaṃ.",
  "anya-e0104n0:899_0": "Pakatoti ettha pa-kāro upasaggo, so attano phalassa uppādanasamatthabhāvena suṭṭhukatataṃ",
  "anya-e0104n0:899_1": "dīpeti. Tathā ca kataṃ attano santāne kataṃ hotīti āha “attano santāne”tiādi. Karaṇañca",
  "anya-e0104n0:899_2": "duvidhaṃ nipphādanaṃ, upasevanañcāti taṃ dassetuṃ “nipphādito vā”tiādi vuttaṃ. Tattha",
  "anya-e0104n0:899_3": "nipphādanaṃ hetupaccayasamodhānena phalassa nibbattanaṃ. Upasevanaṃ pana kāye allīyāpanavasena",
  "anya-e0104n0:899_4": "upayogūpasevanaṃ, vijānanasañjānanādīnaṃ vasena ārammaṇūpasevanañca. Teneva anāgatānampi",
  "anya-e0104n0:899_5": "utusampadādīnaṃ ārammaṇūpasevanena upasevitānaṃ pakatūpanissayatā vuttā hoti, pageva",
  "anya-e0104n0:899_6": "atītapaccuppannānaṃ. Paccuppannassāpi hi “paccuppannaṃ utubhojanaṃ senāsanaṃ upanissāya",
  "anya-e0104n0:899_7": "jhānaṃ uppādetī”tiādivacanato pakatūpanissayabhāvo labbhatīti. Pakatiyā evāti paccayantarasaṅkararahitena",
  "anya-e0104n0:899_8": "attano sabhāveneva. Upanissayoti balavakāraṇaṃ katvā. Anekappakārato pabhedo veditabbo",
  "anya-e0104n0:899_9": "pañhāvāre āgatanayena. Paccayavāre pana –",
  "anya-e0104n0:900_0": "“Purimā purimā kusalā dhammā pacchimānaṃ pacchimānaṃ kusalānaṃ dhammānaṃ upanissayapaccayena",
  "anya-e0104n0:900_1": "paccayo, purimā purimā kusalā dhammā pacchimānaṃ pacchimānaṃ akusalānaṃ dhammānaṃ",
  "anya-e0104n0:900_2": "kesañci, kusalā abyākatānaṃ, akusalā akusalānaṃ, kusalānaṃ kesañci, akusalā abyākatānaṃ,",
  "anya-e0104n0:900_3": "abyākatā abyākatānaṃ, abyākatā kusalānaṃ, abyākatā akusalānaṃ, puggalopi, senāsanampi",
  "anya-e0104n0:900_4": "upanissayapaccayena paccayo”ti.",
  "anya-e0104n0:901_0": "Tattha ye purimā yesaṃ pacchimānaṃ anantarūpanissayo honti, te tesaṃ sabbesampi ekanteneva",
  "anya-e0104n0:901_1": "honti, na kesañci kadāci. Tasmā yesu padesu anantarūpanissayo labbhati, tesu “kesañcī”ti",
  "anya-e0104n0:901_2": "na sakkā vattunti na vuttaṃ. Ye pana purimā yesaṃ pacchimānaṃ ārammaṇūpanissayo vā",
  "anya-e0104n0:901_3": "pakatūpanissayo vā honti, te tesaṃ, na sabbesaṃ ekantena honti. Yesaṃ uppattivibandhakā",
  "anya-e0104n0:901_4": "paccayā balavanto honti, tesaṃ na bhavanti, itaresaṃ bhavanti. Tasmā yesu padesu",
  "anya-e0104n0:901_5": "anantarapaccayo na labbhati, tesu “kesañcī”ti vuttaṃ. Siddhānaṃ paccayadhammānaṃ",
  "anya-e0104n0:901_6": "yehi paccayuppannehi bhavitabbaṃ, tesaṃ “kesañcī”ti ayamettha attho.",
  "anya-e0104n0:902_0": "Kasiṇapaññattiyā ārammaṇūpanissayatābhāvato ekaccāya paññattiyā saddhiṃ sabbo dhammo",
  "anya-e0104n0:902_1": "ārammaṇūpanissayo, anantarātīto cittacetasikarāsi anantarūpanissayo, kusalākusalavipākakiriyārūpavasena",
  "anya-e0104n0:902_2": "pañcavidho pakatūpanissayoti ayamettha saṅkhepo. Vitthāro pana paṭṭhānaṭṭhakathāyaṃ veditabbo.",
  "anya-e0104n0:903_0": "603. Paṭhamataranti paccayuppannato puretaraṃ. Ayañhi purejātapaccayo rūpadhammavaseneva",
  "anya-e0104n0:903_1": "labbhati. Paccayuppanno ca arūpadhammāyeva. Tenāha “vattamānabhāvena upakārako”ti.",
  "anya-e0104n0:903_2": "Nissayārammaṇākārādīhi visiṭṭhā purejātabhāvena vinā upakārakabhāvaṃ agacchantānaṃ",
  "anya-e0104n0:903_3": "vatthārammaṇānaṃ purejātākārena upakārakatā purejātapaccayatā. Evaṃ vatthārammaṇavasena",
  "anya-e0104n0:903_4": "duvidhe purejātapaccaye “cakkhāyatana”ntiādi vatthuvasena vuttaṃ, “rūpārammaṇa”ntiādi ārammaṇavasena.",
  "anya-e0104n0:904_0": "Yaṃ rūpanti hadayavatthuṃ sandhāyāha. Tattha “kiñci kāle”ti pavattikālavasena vuttaṃ.",
  "anya-e0104n0:904_1": "“Kiñci kālena” iti paṭisandhikālavasena. Yāni ārammaṇapurejātena vinā na vattanti,",
  "anya-e0104n0:904_2": "tesaṃ cakkhuviññāṇādīnaṃ ārammaṇapurejātadassanena manodvārepi yaṃ yaṃ ārammaṇapurejātena",
  "anya-e0104n0:904_3": "vattati, tassa tassa ārammaṇapaccayabhūtaṃ sabbaṃ rūparūpaṃ ārammaṇapurejātanti dassitameva",
  "anya-e0104n0:904_4": "hoti. Tathā hi vuttaṃ pañhāvāre “ārammaṇapurejātaṃ sekkhā vā puthujjanā vā cakkhuṃ",
  "anya-e0104n0:904_5": "aniccato dukkhato anattato vipassantī”tiādi. “Abyākato dhammo abyākatassa dhammassa",
  "anya-e0104n0:904_6": "purejātapaccayena paccayo, abyākato dhammo kusalassa dhammassa purejātapaccayena",
  "anya-e0104n0:904_7": "paccayo, abyākato dhammo akusalassa dhammassa purejātapaccayena paccayo”ti abyākatamūlakā",
  "anya-e0104n0:904_8": "tayova vārā. Te ca paccekaṃ vatthupurejātaṃ, ārammaṇapurejātanti dvidhā vibhattā.",
  "anya-e0104n0:905_0": "604. Paccayuppannadhammassa puretaraṃ siddhabhāve sati paccayadhammassa pacchājātatāti",
  "anya-e0104n0:905_1": "vuttaṃ “purejātāna”nti. Ayañca nayo rūpadhammesu eva labbhati, na arūpadhammesūti",
  "anya-e0104n0:905_2": "vuttaṃ “rūpadhammāna”nti. Yadi paccayuppannadhammā puretarameva jātā, kathaṃ paccayabhāvoti",
  "anya-e0104n0:905_3": "āha “upathambhakattenā”ti. Pacchājātena hi vinā santānāvicchedahetubhāvaṃ agacchantānaṃ",
  "anya-e0104n0:905_4": "dhammānaṃ ye pacchājātākārena upakārakā, tesaṃ sā vippayuttākārādīhi visiṭṭhā upakārakatā",
  "anya-e0104n0:905_5": "pacchājātapaccayatā. Evaṃ sabbapaccayānaṃ paccayantarākāravisiṭṭhā upakārakatā yojetabbā.",
  "anya-e0104n0:905_6": "“Gijjhapotakasarīrānaṃ āhārāsācetanā viyā”ti etena manosañcetanāhāravasena pavattamānehi",
  "anya-e0104n0:905_7": "arūpadhammehi rūpakāyassa upatthambhitabhāvaṃ dasseti. Teneva “āhārāsā viyā”ti avatvā",
  "anya-e0104n0:905_8": "cetanāggahaṇaṃ kataṃ. Kāyassāti catusamuṭṭhānikabhūtupādāyarūpasaṅkhātassa rūpakāyassa.",
  "anya-e0104n0:905_9": "Saṅkhepato ṭhapetvā rūpadhamme avisiṭṭho arūpakkhandho pacchājātapaccayo. So jātivasena",
  "anya-e0104n0:905_10": "kusalo, akusalo, vipāko, kiriyāti catubbidhoti veditabbaṃ.",
  "anya-e0104n0:906_0": "605. Kusalādibhāvena attanā sadisassa payogena karaṇīyassa punappunaṃ karaṇaṃ pavattanaṃ",
  "anya-e0104n0:906_1": "āsevanaṭṭho, attasadisasabhāvatāpādanaṃ vāsanaṃ vā. Purimapurimābhiyogo viyāti uggahaṇasavanadhāraṇādipurimāpurimāsevanā",
  "anya-e0104n0:906_2": "viya. Tīsu pana etesu purimā purimāti samanantarātītā daṭṭhabbā. Kasmā panettha anantarapaccaye",
  "anya-e0104n0:906_3": "viya “purimā purimā kusalā dhammā pacchimānaṃ pacchimānaṃ abyākatāna”ntiādinā bhinnajātiyehi",
  "anya-e0104n0:906_4": "saddhiṃ niddeso na katoti? Attano gatiṃ gāhetuṃ asamatthattā. Bhinnajātikā hi bhinnajātikānaṃ",
  "anya-e0104n0:906_5": "āsevanaguṇena paguṇabalavabhāvaṃ sampādentā attanova kusalādibhāvasaṅkhātaṃ gatiṃ",
  "anya-e0104n0:906_6": "gāhetuṃ na sakkuṇanti. Tasmā tehi saddhiṃ niddesaṃ akatvā ye yesaṃ vāsanāsaṅkhātena",
  "anya-e0104n0:906_7": "āsevanaguṇena paguṇabalavabhāvavisiṭṭhaṃ attano kusalādibhāvasaṅkhātaṃ gatiṃ gāhetuṃ",
  "anya-e0104n0:906_8": "samatthā, tesaṃ tehi samānajātikeheva saddhiṃ niddeso katoti daṭṭhabbo.",
  "anya-e0104n0:907_0": "Atha vipākābyākataṃ kasmā na gahitaṃ? Āsevanābhāvato. Vipākābyākatañhi kammavasena",
  "anya-e0104n0:907_1": "vipākabhāvappattaṃ kammapariṇāmitaṃ hutvā pavattamānaṃ nirussāhaṃ dubbalaṃ santaṃ",
  "anya-e0104n0:907_2": "āsevanaguṇena attano sabhāvaṃ gāhetvā paribhāvetvā neva aññaṃ vipākaṃ pavatteti,",
  "anya-e0104n0:907_3": "na ca purimavipākānubhāvaṃ gahetvā uppajjati, atha kho kammavegakkhittaṃ patitaṃ",
  "anya-e0104n0:907_4": "viya hutvā uppajjati. Tasmā sabbathāpi vipāke āsevanā natthīti na gahitaṃ. Kusalākusalakiriyānantaraṃ",
  "anya-e0104n0:907_5": "uppajjamānampi sakammapaṭibaddhavuttitāya āsevanaguṇaṃ na gaṇhātīti kusalādayopi",
  "anya-e0104n0:907_6": "tassa āsevanapaccayo na honti. Nānājātikattāpi cete tassa āsevanādhānaṃ na karonteva.",
  "anya-e0104n0:907_7": "Bhūmito, pana ārammaṇato vā nānājātikatā nāma natthīti parittakusalakiriyā mahaggatakusalakiriyānaṃ,",
  "anya-e0104n0:907_8": "saṅkhārārammaṇañca kusalaṃ nibbānārammaṇassa āsevanapaccayo hotiyeva. Svāyaṃ “kusalo",
  "anya-e0104n0:907_9": "dhammo kusalassa, akusalo dhammo akusalassa, abyākato dhammo abyākatassa āsevanapaccayena",
  "anya-e0104n0:907_10": "paccayo”ti tidhāva vutto. Abyākataggahaṇena āvajjanavajjitā kiriyadhammā gahitā.",
  "anya-e0104n0:908_0": "606. Cittapayogo cittakiriyā, āyūhananti attho. Yathā hi kāyavacīpayogo viññatti,",
  "anya-e0104n0:908_1": "evaṃ cittapayogo cetanā. Tena hi sā uppannakiriyatāvisiṭṭhe santāne sesapaccayasamāgame",
  "anya-e0104n0:908_2": "pavattamānānaṃ vipākakaṭattārūpānampi teneva santānavisesena kiriyābhāvena upakārikā",
  "anya-e0104n0:908_3": "hoti. Tassa hi kiriyābhāvassa pavattattā tesaṃ pavatti, na aññathā. Sahajātānaṃ pana",
  "anya-e0104n0:908_4": "āyūhanakiriyābhāvena pavattamānā upakārikāti kiṃ vattabbaṃ. Kammanti ca cetanākammameva",
  "anya-e0104n0:908_5": "adhippetaṃ. Na hi cetanāsampayuttaṃ kammaṃ abhijjhādi kammapaccayo hoti. Satipi vipākadhammabhāve",
  "anya-e0104n0:908_6": "cetanāvajjānaṃ ataṃsabhāvattā vipākāpi cetanā sahajātakammapaccayo hotiyeva, svāyaṃ",
  "anya-e0104n0:908_7": "kammapaccayo jātivasena catubbidhoti sabbaṃ vattabbaṃ.",
  "anya-e0104n0:909_0": "607. “Nirussāhasantabhāvenā”ti etena saussāhehi vipākadhammadhammehi kusalākusalehi",
  "anya-e0104n0:909_1": "sārammaṇādibhāvena sadisānampi asadisaṃ vipākabhāvaṃ dasseti. So hi vipākānaṃ payogena",
  "anya-e0104n0:909_2": "asādhetabbatāya payogena, aññathā vā sesapaccayesu siddhesu kammassa kaṭattā eva",
  "anya-e0104n0:909_3": "sijjhanato nirussāho santabhāvo hoti, na kilesavūpasantabhāvo. Tathāsantabhāvato",
  "anya-e0104n0:909_4": "eva hi bhavaṅgādayo duviññeyyā. Pañcadvārepi hi javanappavattiyā rūpādīnaṃ gahitatā",
  "anya-e0104n0:909_5": "viññāyati, abhinipātasampaṭicchanasantīraṇamattā pana vipākā duviññeyyā eva. Nirussāhasantabhāvāyāti",
  "anya-e0104n0:909_6": "nirussāhasantabhāvatthāya. Etena tappaccayavantānaṃ avipākānampi rūpadhammānaṃ vipākānukūlaṃ",
  "anya-e0104n0:909_7": "pavattiṃ dasseti. Pavattetiādi pañhāvāranayaṃ gahetvā vuttaṃ. Paṭiccavāre pana “vipākā",
  "anya-e0104n0:909_8": "cattāro khandhā arūpino aññamaññaṃ vipākapaccayena paccayo”tiādinā āgatā. Ettha ca",
  "anya-e0104n0:909_9": "yesaṃ ekantena vipāko vipākapaccayo hoti, tesaṃ vasena nayadassanaṃ katanti daṭṭhabbaṃ.",
  "anya-e0104n0:909_10": "Na hi āruppe kāmarūpabhūmīsu viya vipāko rūpassa paccayo hoti.",
  "anya-e0104n0:910_0": "608. Satipi janakabhāve upatthambhakattaṃ āhārānaṃ padhānakiccanti āha “rūpārūpānaṃ",
  "anya-e0104n0:910_1": "upatthambhakattenā”ti. Upatthambhakattañhi satipi janakatte arūpīnaṃ āhārānaṃ, āhārajarūpasamuṭṭhāpakarūpāhārassa",
  "anya-e0104n0:910_2": "ca hoti. Asatipi catusamuṭṭhānikarūpūpatthambhakarūpāhārassa, asati pana upatthambhakatte",
  "anya-e0104n0:910_3": "āhārānaṃ janakattaṃ natthīti upatthambhakattaṃ padhānaṃ. Atha vā janayamānopi āhāro",
  "anya-e0104n0:910_4": "avicchedavasena upatthambhento janetīti upatthambhanabhāvo eva āhārabhāvoti “upatthambhakattenā”ti",
  "anya-e0104n0:910_5": "vuttaṃ. Keci pana “rūpāhāro attanā janitassa āhārapaccayo na hoti, aññena janitassa",
  "anya-e0104n0:910_6": "hoti, tasmā ‘upatthambhakattenā’ti vutta”nti vadanti. Taṃ “āhāro rūpassa paccayo",
  "anya-e0104n0:910_7": "honto āhārapaccayo na hotīti viruddhameta”nti apare nānujānanti. Rūpāhāro cettha",
  "anya-e0104n0:910_8": "rūpadhammānaṃ eva āhārapaccayo hoti. Arūpāhārā pana rūpadhammānampi āhārapaccayo",
  "anya-e0104n0:910_9": "honti. Tañca kho na kevalaṃ cittasamuṭṭhānānaṃ rūpānameva, atha kho kadāci kaṭattārūpānampīti",
  "anya-e0104n0:910_10": "dassetuṃ “pañhāvāre panā”tiādi vuttaṃ.",
  "anya-e0104n0:911_0": "609. Adhipatiyaṭṭhenāti ettha na adhipatipaccayadhammānaṃ viya pavattinivārake abhibhavitvā",
  "anya-e0104n0:911_1": "pavattanena garubhāvo adhipatiyaṭṭho, atha kho dassanādikiccesu cakkhuviññāṇādīhi,",
  "anya-e0104n0:911_2": "jīvane kammajarūpehi arūpadhammehi ca jīvantehi, manane sampayuttadhammehi, sukhitādibhāve",
  "anya-e0104n0:911_3": "sukhitādīhi, adhimokkhapaggahūpaṭṭhānāvikkhepapajānanesu, “anaññātaṃ ñassāmī”ti pavattiyaṃ",
  "anya-e0104n0:911_4": "ājānane, aññātāvibhāve ca saddhādisahajātehīti evaṃ taṃtaṃkiccesu cakkhādipaccayehi",
  "anya-e0104n0:911_5": "dhammehi cakkhādīnaṃ anuvattanīyatā. Tesu hi kiccesu cakkhādīnaṃ issariyaṃ, tappaccayānañca",
  "anya-e0104n0:911_6": "tadanuvattanena tattha pavatti. Kasmā panettha itthipurisindriyadvayaṃ na gahitaṃ,",
  "anya-e0104n0:911_7": "nanu cetampi liṅgādīhi anuvattīyatīti? Saccaṃ anuvattīyati, na pana paccayabhāvato.",
  "anya-e0104n0:911_8": "Yathā hi jīvitāhārā yesaṃ paccayā honti, tesaṃ anupālakaupatthambhakā, atthiavigatapaccayabhūtā",
  "anya-e0104n0:911_9": "ca honti, na evaṃ itthipurisabhāvā liṅgādīnaṃ kenaci pakārena upakārakā honti. Yato",
  "anya-e0104n0:911_10": "paccayā siyuṃ, kevalaṃ pana yathāsakehi eva paccayehi pavattamānānaṃ liṅgādīnaṃ yathā",
  "anya-e0104n0:911_11": "itthiādiggahaṇassa paccayabhāvo hoti, tato aññenākārena taṃsahitasantāne appavattito",
  "anya-e0104n0:911_12": "liṅgādīhi anuvattanīyatā, indriyatā ca tesaṃ vuccati. Tasmā na tesaṃ indriyapaccayabhāvo",
  "anya-e0104n0:911_13": "vutto. Cakkhādayo arūpadhammānaṃyevāti ettha sukhindriyadukkhindriyānipi cakkhādiggahaṇena",
  "anya-e0104n0:911_14": "gahitānīti daṭṭhabbāni.",
  "anya-e0104n0:912_0": "610. Lakkhaṇārammaṇūpanijjhānabhūtānaṃ vitakkādīnaṃ vitakkanādivasena ārammaṇaṃ upagantvā",
  "anya-e0104n0:912_1": "nijjhānaṃ pekkhanaṃ, cintanaṃ vā vitakkādīnaṃyeva āveṇiko byāpāro upanijjhāyanaṭṭho.",
  "anya-e0104n0:912_2": "“Ṭhapetvā dvipañcaviññāṇe sukhadukkhavedanādvaya”nti vatvāpi “satta jhānaṅgānī”ti",
  "anya-e0104n0:912_3": "vacanena ajhānaṅgānaṃ upekkhācittekaggatānaṃ nivattanaṃ katanti daṭṭhabbaṃ. Yadi",
  "anya-e0104n0:912_4": "evaṃ “satta jhānaṅgānī”ti eteneva siddhe “ṭhapetvā sukhadukkhavedanādvaya”nti kasmā",
  "anya-e0104n0:912_5": "vuttaṃ? Vedanābhedesu pañcasu sukhadukkhadvayassa ekantena ajhānaṅgabhāvadassanatthaṃ",
  "anya-e0104n0:912_6": "jhānaṅgaṭṭhāne niddiṭṭhattā, satipi vā jhānaṅgavohāre vedanābhedadvayassa ekantena",
  "anya-e0104n0:912_7": "jhānapaccayattābhāvadassanatthaṃ. Upekkhācittekaggatānaṃ pana yadipi jhānapaccayattābhāvo",
  "anya-e0104n0:912_8": "atthi, najhānapaccayabhāvo pana natthīti sabbānipi satta jhānaṅgānīti ettha gahaṇaṃ",
  "anya-e0104n0:912_9": "kataṃ. Tattha “sabbānipī”ti vacanaṃ sabbakusalādibhedasaṅgaṇhanatthaṃ, na pana sabbacittuppādagatasaṅgaṇhanatthanti",
  "anya-e0104n0:912_10": "daṭṭhabbaṃ. Yesaṃ pana “ṭhapetvā dvipañcaviññāṇe vedanāttaya”nti pāṭho, tesaṃ yathāvutto",
  "anya-e0104n0:912_11": "vicāro cittekaggatāvaseneva veditabbo.",
  "anya-e0104n0:913_0": "611. Yato tato vāti sammā vā micchā vāti attho. Pañhāvāre panātiādi yadipi paccayaniddese",
  "anya-e0104n0:913_1": "taṃsamuṭṭhānaggahaṇena so attho ñāpito eva, pañhāvāre pana sarūpeneva gahitoti dassanatthaṃ",
  "anya-e0104n0:913_2": "vuttaṃ. Ete pana dvepi…pe… na labbhanti “yathāsaṅkhya”nti vacanaseso veditabbo. Paṭṭhānaṭṭhakathāyaṃ",
  "anya-e0104n0:913_3": "pana “dvepi jhānamaggapaccayā ahetukacittesu na labbhantī”ti vuttaṃ. Tenassa kathamavirodhoti?",
  "anya-e0104n0:913_4": "Adhippāyavasena. Ayañhi tattha adhippāyo – ahetukacittesu eva jhānamaggapaccayā na",
  "anya-e0104n0:913_5": "labbhanti, na sahetukacittesūti sahetukacittesu alābhābhāvadassanatthaṃ vuttaṃ, na",
  "anya-e0104n0:913_6": "ahetukacittesu lābhābhāvadassanatthanti. Evañhi atthe gayhamāne ahetukacittesu katthaci",
  "anya-e0104n0:913_7": "kassaci lābho na nivāritoti viññāyati. Tena savitakkāhetukacittesu jhānapaccayassa",
  "anya-e0104n0:913_8": "sambhavo anuññāto hoti. Tattha hi yena alābhena dhammasaṅgaṇiyaṃ manodhātuādīnaṃ",
  "anya-e0104n0:913_9": "saṅgahasuññatavāresu jhānaṃ na uddhaṭaṃ, taṃ alābhaṃ sandhāya jhānapaccayassapi ahetukacittesu",
  "anya-e0104n0:913_10": "alābho vutto. Yathā hi sahetukacittuppādesu vitakkādīnaṃ sahajāte saṅkaḍḍhitvā ekattagatabhāvakaraṇaṃ",
  "anya-e0104n0:913_11": "upanijjhāyanabyāpāro balavā, na tathā ahetukacittuppādesūti. Idha pana dubbalampi",
  "anya-e0104n0:913_12": "upanijjhāyanaṃ yadi kiñcimattampi atthi, na tena upakārakatā na hotīti savitakkāhetukacittesupi",
  "anya-e0104n0:913_13": "jhānapaccayaṃ anujānantena “ete pana dvepi jhānamaggapaccayā dvipañcaviññāṇāhetukacittesu",
  "anya-e0104n0:913_14": "na labbhantī”ti vuttaṃ. Paccayakathā nāma samantapaṭṭhānanissitā, na dhammasaṅgaṇīnissitāti.",
  "anya-e0104n0:914_0": "612. Samaṃ avisamaṃ, sammā, saha vā pakārehi yuttatāya ekībhāvūpagamena viya upakārakatā",
  "anya-e0104n0:914_1": "sampayuttapaccayatā. Kā pana sā pakārehi yuttatāti āha “ekavatthukaekārammaṇaekuppādekanirodhasaṅkhātenā”ti.",
  "anya-e0104n0:914_2": "Tattha ye ekavatthukā, te sampayuttāti ettake vuccamāne avinibbhogarūpesu ekaṃ mahābhūtaṃ",
  "anya-e0104n0:914_3": "sesamahābhūtupādārūpānaṃ nissayapaccayo hoti, tena tāni ekavatthukāni, cakkhādinissayabhūtāni",
  "anya-e0104n0:914_4": "vā bhūtāni ekaṃ vatthu etesu nissitanti ekavatthukānīti kappentassa tesaṃ sampayuttatāpatti",
  "anya-e0104n0:914_5": "siyāti tannivāraṇatthaṃ ekārammaṇaggahaṇaṃ. Ye ekavatthukā, ekārammaṇā ca, te sampayuttāti",
  "anya-e0104n0:914_6": "evampi cutiāsannānaṃ sampaṭicchanasantīraṇādīnaṃ sampayuttatā āpajjeyyāti ekuppādaggahaṇaṃ.",
  "anya-e0104n0:914_7": "Ye ekavatthukekārammaṇekuppādā, te sampayuttāti kiṃ pana nānānirodhāpi evaṃtividhalakkhaṇā",
  "anya-e0104n0:914_8": "honti, udāhu ekanirodhā evāti vicāraṇāyaṃ ekanirodhā eva evaṃlakkhaṇā hontīti dassanatthaṃ",
  "anya-e0104n0:914_9": "“ekanirodhā”ti vuttaṃ.",
  "anya-e0104n0:915_0": "Paṭilomato vā ekanirodhā sampayuttāti vuccamāne ekasmiṃ khaṇe nirujjhamānānaṃ rūpārūpadhammānaṃ",
  "anya-e0104n0:915_1": "sampayuttatā āpajjeyyāti “ekuppādā”ti vuttaṃ. Evampi avinibbhogarūpānaṃ atthi ekuppādekanirodhatāti",
  "anya-e0104n0:915_2": "tesampi sampayuttatā āpajjeyyāti tannivāraṇatthaṃ ekārammaṇaggahaṇaṃ. Ye ekārammaṇā",
  "anya-e0104n0:915_3": "hutvā ekuppādekanirodhā, te sampayuttāti ayañca nayo ekavatthukesu eva labbhati,",
  "anya-e0104n0:915_4": "na nānāvatthukesūti dassanatthaṃ ekavatthukaggahaṇaṃ. Ye ekavatthukekārammaṇekuppādekanirodhā,",
  "anya-e0104n0:915_5": "te sampayuttāti pañcavokārabhavāpekkhāya cetaṃ ekavatthukaggahaṇaṃ. Āruppe pana vatthuyeva",
  "anya-e0104n0:915_6": "natthīti kuto ekavatthukaggahaṇassa avasaro.",
  "anya-e0104n0:916_0": "613. Aññamaññaṃ sambandhatāya yuttānampi samānānaṃ vippayuttabhāvena visaṃsaṭṭhatāya",
  "anya-e0104n0:916_1": "nānattūpagamena upakārakatā vippayuttapaccayatā. Ayañca vippayuttatā na sampayuttapaccayatāya",
  "anya-e0104n0:916_2": "viya aññamaññaṃ paccayapaccayuppannadhammavasena gahetabbā, atha kho visuṃyeva. Tattha",
  "anya-e0104n0:916_3": "hi arūpadhammānaṃ samānajātiyatāya samadhuraṃ, idha rūpārūpadhammānaṃ vijātiyatāya",
  "anya-e0104n0:916_4": "vidhuraṃ. Tena vuttaṃ “yuttānampi…pe… vippayuttapaccayatā”ti. Na hi vatthusahajātapacchājātavasena",
  "anya-e0104n0:916_5": "ayuttānaṃ rūpādīnaṃ ārammaṇādibhāvena upakārakānaṃ vippayuttānampi vippayuttapaccayatā",
  "anya-e0104n0:916_6": "atthi. Yathā hi “vatthu khandhānaṃ vippayuttapaccayena paccayo, sahajātā kusalā khandhā",
  "anya-e0104n0:916_7": "cittasamuṭṭhānānaṃ rūpānaṃ, pacchājātā kusalā khandhā purejātassa imassa kāyassa",
  "anya-e0104n0:916_8": "vippayuttapaccayena paccayo”tiādivacanato vatthunā, sahajātapacchājātavasena ca yuttānaṃ",
  "anya-e0104n0:916_9": "atthi vippayuttapaccayabhāvo, na evaṃ ayuttānaṃ atthīti. Yadi evaṃ rūpānaṃ rūpehi",
  "anya-e0104n0:916_10": "kasmā vippayuttapaccayo na vuttoti? Rūpānaṃ rūpehi satipi avinibbhoge sampayogo viya",
  "anya-e0104n0:916_11": "vippayogo natthīti na tesaṃ vippayuttapaccayatā. Vuttañhi “catūhi sampayogo, catūhi",
  "anya-e0104n0:916_12": "vippayogo”ti. Sampayujjamānānañhi arūpānaṃ rūpehi, rūpānañca tehi siyā sampayogāsaṅkāti",
  "anya-e0104n0:916_13": "tesaṃ aññamaññaṃ vippayuttapaccayatā vuttā. Rūpānaṃ pana rūpehi sampayogo natthīti",
  "anya-e0104n0:916_14": "na tesaṃ vippayuttapaccayatā vuttā.",
  "anya-e0104n0:917_0": "Rūpino dhammā arūpīnaṃ dhammānaṃ, arūpinopi rūpīnanti ettha arūpaggahaṇaṃ catunnaṃ",
  "anya-e0104n0:917_1": "khandhānaṃ vasena veditabbaṃ. Arūpadhammesu hi cattāro eva khandhā sahajātapurejātānaṃ",
  "anya-e0104n0:917_2": "rūpadhammānaṃ vippayuttapaccayā honti. Nibbānaṃ pana yathā arūpadhammānaṃ sampayuttapaccayo",
  "anya-e0104n0:917_3": "na hoti, evaṃ rūpadhammānaṃ vippayuttapaccayo na hoti. “Catūhi sampayogo, catūhi",
  "anya-e0104n0:917_4": "vippayogo”ti hi vuttaṃ. Tasmā arūpadhammesu catunnaṃ khandhānameva vippayuttapaccayatā.",
  "anya-e0104n0:917_5": "Vuttañca pañhāvāre “sahajātā kusalā khandhā cittasamuṭṭhānānaṃ rūpānaṃ vippayuttapaccayena",
  "anya-e0104n0:917_6": "paccayo”tiādi. Rūpino dhammāti cetaṃ hadayavatthuno ceva cakkhādīnañca vasena veditabbaṃ.",
  "anya-e0104n0:917_7": "Rūpadhammesu hi cha vatthūniyeva arūpakkhandhānaṃ vippayuttapaccayo. Rūpāyatanādayo",
  "anya-e0104n0:917_8": "pana ārammaṇadhammā kiñcāpi vippayuttadhammā, vippayuttapaccayo pana na honti. Kiṃ",
  "anya-e0104n0:917_9": "kāraṇā? Sampayogāsaṅkābhāvato. Arūpakkhandhā hi cakkhādīnaṃ vatthūnaṃ abbhantarato",
  "anya-e0104n0:917_10": "nikkhamantā viya uppajjantīti siyā tattha āsaṅkā “kiṃ nu kho ime imehi sampayuttā,",
  "anya-e0104n0:917_11": "udāhu vippayuttā”ti? Ārammaṇadhammā pana vatthusannissayena uppajjamānānaṃ ārammaṇamattaṃ",
  "anya-e0104n0:917_12": "hontīti natthi tesu sampayogāsaṅkāti na te vippayuttā. Sampayogāsaṅkāsabbhāvato vatthūniyeva",
  "anya-e0104n0:917_13": "vippayuttapaccayā honti. Vuttampi cetaṃ pañhāvāre “vatthu kusalānaṃ khandhānaṃ vippayuttapaccayena",
  "anya-e0104n0:917_14": "paccayo, vatthu akusalānaṃ khandhānaṃ, cakkhāyatanaṃ cakkhuviññāṇadhātuyā”tiādi.",
  "anya-e0104n0:917_15": "Svāyaṃ vippayuttapaccayo “sahajātapacchājātato kusalena abyākataṃ, tathā akusalena",
  "anya-e0104n0:917_16": "abyākataṃ, sahajātapurejātapacchājātato abyākatena abyākataṃ, vatthupurejātato abyākatena",
  "anya-e0104n0:917_17": "kusalaṃ, tathā akusalanti kusalamūlamekaṃ, akusalamūlamekaṃ, abyākatamūlāni tīṇī”ti",
  "anya-e0104n0:917_18": "pañcavidho veditabbo.",
  "anya-e0104n0:918_0": "614. Paccuppannalakkhaṇenāti paccuppannasabhāvena. Tena “atthi me pāpakammaṃ kataṃ,",
  "anya-e0104n0:918_1": "atthi puggalo attahitāya paṭipanno”ti ca evamādīsu vuttaṃ nibbattitūpalabbhamānatālakkhaṇaṃ",
  "anya-e0104n0:918_2": "atthibhāvaṃ nivāreti. Satipi janakatte upatthambhakattappadhānā atthibhāvena upakārakatāti",
  "anya-e0104n0:918_3": "āha “upatthambhakattenā”ti. Idañca upatthambhakattaṃ vatthārammaṇasahajātādīnaṃ sādhāraṇaṃ",
  "anya-e0104n0:918_4": "atthibhāvena upakārakattanti daṭṭhabbaṃ. “Sattadhā mātikā nikkhittā”ti vuttamatthaṃ",
  "anya-e0104n0:918_5": "pāḷiyā eva dassetuṃ “yathāhā”tiādi vuttaṃ. Tattha “cattāro khandhā arūpino”tiādinā",
  "anya-e0104n0:918_6": "sahajātavasena atthipaccayodassito, “cakkhāyatana”ntiādinā purejātavasena, “yaṃ rūpaṃ",
  "anya-e0104n0:918_7": "nissāyā”tiādinā sahajātapurejātavasena. Evamayaṃ pāṭho sahajātapurejātaatthipaccayavaseneva āgato.",
  "anya-e0104n0:919_0": "Aññattha pana tato aññathāpi āgatoti dassetuṃ “pañhāvāre panā”tiādimāha. Taṃ tena",
  "anya-e0104n0:919_1": "pacchājātāhārindriyavasenāpi atthipaccayattaṃ vibhāveti. Purimapāṭhe pana sāvasesā",
  "anya-e0104n0:919_2": "desanā katāti veditabbaṃ. Sati ca yesaṃ paccayā honti, tehi ekato, puretaraṃ, pacchā",
  "anya-e0104n0:919_3": "ca uppannabhāve sahajātādipaccayattābhāvato āhāro, indriyañca sahajātādibhedaṃ na",
  "anya-e0104n0:919_4": "labhanti, tadabhāvo ca tesaṃ dhammasabhāvavasena daṭṭhabbo. Svāyaṃ atthipaccayo “sahajātato",
  "anya-e0104n0:919_5": "kusalena kusalaṃ, sahajātapacchājātato kusalena abyākataṃ, sahajātato eva kusalena",
  "anya-e0104n0:919_6": "kusalābyākatanti kusalamūlā tayo, tathā akusalamūlā. Sahajātapurejātapacchājātāhārindriyato",
  "anya-e0104n0:919_7": "pana abyākatena abyākataṃ, vatthārammaṇapurejātato abyākatena kusalaṃ, tathā akusalaṃ.",
  "anya-e0104n0:919_8": "Sahajātapurejātato kusalañca abyākatañca kusalassa, sahajātapurejātapacchājātāhārindriyato",
  "anya-e0104n0:919_9": "kusalañca abyākatañca abyākatassa, sahajātapurejātato akusalañca abyākatañca akusalassa,",
  "anya-e0104n0:919_10": "sahajātapurejātapacchājātāhārindriyato akusalañca abyākatañca abyākatassā”ti evaṃ",
  "anya-e0104n0:919_11": "terasavidho. Saṅkhepena kusalākusalavipākakiriyarūpavasena pañcavidho atthipaccayo,",
  "anya-e0104n0:919_12": "na nibbānaṃ. Yo hi atthibhāvābhāvena anupakārako atthibhāvaṃ labhitvā upakārako hoti,",
  "anya-e0104n0:919_13": "so atthipaccayo hoti. Nibbānañca nibbānārammaṇānaṃ na attano atthibhāvābhāvena anupakārakaṃ",
  "anya-e0104n0:919_14": "hutvā atthibhāvalābhena upakārakaṃ hotīti, uppādādiyuttānaṃ vā natthibhāvopakārakatāviruddho",
  "anya-e0104n0:919_15": "upakārakabhāvo atthipaccayatāti, na nibbānaṃ atthipaccayo hoti.",
  "anya-e0104n0:920_0": "615. Ārammaṇe phusanādivasena pavattamānānaṃ phassādīnaṃ anekesaṃ sahabhāvo natthīti",
  "anya-e0104n0:920_1": "ekasmiṃ phassādisamudāye sati dutiyo na hoti, asati pana hotīti tena natthibhāvena",
  "anya-e0104n0:920_2": "upakārakatā natthipaccayatā. Satipi purimataracittānaṃ natthibhāve na tena tāni natthibhāvena",
  "anya-e0104n0:920_3": "upakārakāni, anantarameva pana attano atthibhāvena pavattiokāsaṃ alabhamānaṃ natthibhāvena",
  "anya-e0104n0:920_4": "okāsaṃ dadamānaṃ viya upakārakaṃ hotīti “pavattiokāsadānena upakārakā”ti āha. Paṭuppannānanti paccuppannānaṃ.",
  "anya-e0104n0:921_0": "“Te evā”ti etena natthivigatapaccayānaṃ dhammato visesābhāvamāha. Evaṃ santepi abhāvamattena",
  "anya-e0104n0:921_1": "upakārakatā okāsadānaṃ natthipaccayatā, sabhāvāvigamena appavattamānānaṃ sabhāvavigamena",
  "anya-e0104n0:921_2": "upakārakatā vigatapaccayatā. Natthitā ca nirodhānantarā suññatā, vigatatā nirodhappattatāti ayametesaṃ viseso.",
  "anya-e0104n0:922_0": "Atthipaccayadhammā eva cāti ca-saddo sampiṇḍanattho. Tena na kevalaṃ natthivigatapaccayā",
  "anya-e0104n0:922_1": "eva dhammato avisiṭṭhā, atha kho atthiavigatapaccayāpīti imamatthaṃ dīpeti. Yadipime",
  "anya-e0104n0:922_2": "paccayā dhammato avisiṭṭhā, tathāpi atthitāya sasabhāvatāya upakārakatā atthipaccayatā,",
  "anya-e0104n0:922_3": "sabhāvāvigamena nirodhassa appattiyā upakārakatā avigatapaccayatāti paccayabhāvaviseso",
  "anya-e0104n0:922_4": "dhammāvisesepi veditabbo. Dhammānañhi samatthatāvisesaṃ sabbaṃ yāthāvato abhisambujjhitvā",
  "anya-e0104n0:922_5": "bhagavatā catuvīsatipaccayavisesā vuttāti dhammassāmimhi saddhāya “evaṃ visesā ete",
  "anya-e0104n0:922_6": "dhammā”ti sutamayañāṇaṃ uppādetvā cintābhāvanāmayehi tadabhisamayāya yogo karaṇīyo.",
  "anya-e0104n0:923": "Ettha ca ārammaṇaanantarasamanantaraupanissayapurejātaāsevanasampayuttanatthivigatapaccayā arūpadhammānaṃyeva, pacchājātapaccayo rūpadhammānaṃyeva, itare cuddasa rūpārūpadhammānaṃ.",
  "anya-e0104n0:924_0": "Hetuanantarasamanantarāsevanapacchājātakammavipākajhānamaggasampayuttanatthivigatapaccayā",
  "anya-e0104n0:924_1": "arūpadhammā eva, purejātapaccayo rūpameva, ubhayaṃ ārammaṇūpanissaye ṭhapetvā sesā,",
  "anya-e0104n0:924_2": "te dve paññattisabhāvāpi honti.",
  "anya-e0104n0:925_0": "Anantarasamanantarāsevananatthivigatapaccayā atītā eva. Ārammaṇārammaṇādhipatiārammaṇūpanissayā",
  "anya-e0104n0:925_1": "tikālikā, kālavinimuttā ca. Kammapaccayo atītapaccuppannavasena dvikāliko. Sesā pañcadasa paccuppannāva.",
  "anya-e0104n0:926_0": "Tathā anantarasamanantaraanantarūpanissayapakatūpanissayāsevanapaccayā, nānākkhaṇikakammapaccayo,",
  "anya-e0104n0:926_1": "natthivigatapaccayā cāti ime paccayā janakā eva, na upatthambhakā. Pacchājātapaccayo",
  "anya-e0104n0:926_2": "upatthambhako eva, na janako. Sesā janakā ca upatthambhakā cāti ayampi viseso veditabbo.",
  "anya-e0104n0:927": "Avijjāpaccayāsaṅkhārapadavitthārakathāvaṇṇanā",
  "anya-e0104n0:928": "616. Paccayesūti niddhāraṇe bhummaṃ. Duvidhā dvippakārena. Anekadhāti sattarasadhā ārammaṇapaccayādivasena.",
  "anya-e0104n0:929_0": "Abhiññācittenāti cetopariyapubbenivāsaanāgataṃsañāṇasaṅkhātāhi abhiññāhi sahagatacittena.",
  "anya-e0104n0:929_1": "Samohacittajānanakāleti paresaṃ, attano ca samohassa cittassa jānanakāle. Avijjāpubbaṅgamā",
  "anya-e0104n0:929_2": "akusalappavattiyo yā kāci vipattiyo, sabbā tā mohamūlikāti ca avijjāya ādīnavadassanena",
  "anya-e0104n0:929_3": "avijjāsamatikkamatthāya vivaṭṭābhipatthanāyāti attho. Dvinnampi tesaṃ puññābhisaṅkhārānaṃ.",
  "anya-e0104n0:929_4": "Avijjāsammūḷhattāti bhavādīnavappaṭicchādikāya avijjāya sammūḷhattā. Tāneva puññānīti",
  "anya-e0104n0:929_5": "tāneva yathāvuttāni kāmāvacararūpāvacarapuññāni. Upanissayapaccayena paccayo hotīti sambandho.",
  "anya-e0104n0:930_0": "Rāgādīnanti rāgadiṭṭhivicikicchuddhaccadomanassānaṃ. Avijjāsampayuttattā rāgādīnaṃ",
  "anya-e0104n0:930_1": "rāgādiassādanakālesu avijjaṃ ārabbha uppatti veditabbā. Garuṃ katvā assādanaṃ rāgadiṭṭhisampayuttāya",
  "anya-e0104n0:930_2": "eva avijjāya yojetabbaṃ. Assādanañca rāgo, tadaviyuttā ca diṭṭhīti assādanavacaneneva",
  "anya-e0104n0:930_3": "yathāvuttaṃ avijjaṃ garuṃ karontī diṭṭhi ca vuttāti veditabbā. Rāgādīhi ca pāḷiyaṃ",
  "anya-e0104n0:930_4": "sarūpato vuttehi taṃsampayuttasaṅkhārassa avijjārammaṇāditaṃ dasseti. Anādīnavadassāvinoti",
  "anya-e0104n0:930_5": "pāṇātipātādīsu na ādīnavadassino. Avijjāya anārammaṇassa, paṭhamajavanassa ca ārammaṇādhipatianantarādipaccayavacanesu",
  "anya-e0104n0:930_6": "avuttassa, vuttassa ca sabbassa saṅgaṇhanatthaṃ “yaṃ kiñcī”ti āha.",
  "anya-e0104n0:931": "Vuttanayenāti samatikkamabhavapatthanāvasena puññābhisaṅkhāre vuttanayena.",
  "anya-e0104n0:932_0": "617. Kiṃ panāyantiādinā codakassa ayamadhippāyo – “avijjāpaccayā saṅkhārā sambhavantī”ti",
  "anya-e0104n0:932_1": "ettha sambhavanti evāti avadhāraṇaṃ na yujjati, avasesapaccayasamavāyābhāve saṅkhārānaṃ",
  "anya-e0104n0:932_2": "sambhavābhāvato. Tathā saṅkhārā evāti avadhāraṇampi na yujjati. Kasmā? Aññesañca",
  "anya-e0104n0:932_3": "paccayuppannadhammānaṃ sambhavassa tato icchitabbattā. Vākyassa avadhāraṇaphalattā",
  "anya-e0104n0:932_4": "avijjāpaccayā eva saṅkhārā sambhavantīti avadhāraṇe gayhamānepi ayaṃ doso. Kasmā?",
  "anya-e0104n0:932_5": "Yasmā lobhādikammanidānaupādānavatthārammaṇamanasikārādayo aññepi paccayā labbhantiyevāti.",
  "anya-e0104n0:932_6": "Tattha ekāti asahāyā, kāraṇantaranirapekkhāti attho. Aññepi paccayā sahakārikāraṇabhūtā.",
  "anya-e0104n0:932_7": "Dosamettha vattukāmo codako pucchatīti ñatvā ācariyo āha “kiṃ panetthā”ti. Ettha",
  "anya-e0104n0:932_8": "avijjāya paccayantarena rahitabhāve ca sahitabhāve ca kiṃ pana vattabbaṃ, asamattā",
  "anya-e0104n0:932_9": "te codanā, avasiṭṭhañca tāva kathehīti vuttaṃ hoti. Ekakāraṇavādo āpajjatīti dosappasaṅgo",
  "anya-e0104n0:932_10": "vutto. Aniṭṭho hi ekakāraṇavādo sabbattha sabbakālaṃ sambhavāpattito, ekasadisāsabhāvāpattito ca.",
  "anya-e0104n0:933_0": "Yasmā ekaṃ na ekatotiādīsu tīsu pakāresu avijjamānesu pārisesena anekato anekamevāti",
  "anya-e0104n0:933_1": "etasmiṃ catutthe eva pakāre vijjamāne ekahetuphaladīpane attho atthi, tasmā na nupapajjati",
  "anya-e0104n0:933_2": "upapajjatiyeva. Ekaṃ phalaṃ ekato natthi, anekampi ekato natthi. Anekatopi ekaṃ phalaṃ",
  "anya-e0104n0:933_3": "no atthīti sambandho.",
  "anya-e0104n0:934": "Ekekahetuphaladīpananti “avijjāpaccayā saṅkhārā”ti ekahetudīpanaṃ, “saṅkhārapaccayā viññāṇa”nti ekaphaladīpananti evaṃ tattha tattha ekekahetuphaladīpanaṃ kataṃ.",
  "anya-e0104n0:935_0": "Veneyyānaṃ anurūpatoti veneyyānaṃ ajjhāsayassa anurūpato. Ekasseva hetuno, phalassa",
  "anya-e0104n0:935_1": "ca dīpanā satthu desanāvilāsato vā veneyyapuggalānaṃ ajjhāsayato vā. Tadubhayassa",
  "anya-e0104n0:935_2": "panettha kāraṇaṃ tattha tattha desetabbassa atthassa padhānatā, pākaṭatā, asādhāraṇatā",
  "anya-e0104n0:935_3": "ca. Desanāvilāsappattā ca buddhā bhagavanto te desetabbe atthe bahūsupi pariyāyesu",
  "anya-e0104n0:935_4": "labbhamānesu yathārucitaṃ gahetvā dhammaṃ desenti, sā desanāvilāsānurūpatā. Tattha",
  "anya-e0104n0:935_5": "pana yena pariyāyena ye veneyyā bujjhanti, teneva tesaṃ bodhanaṃ, sā veneyyajjhāsayānurūpatā.",
  "anya-e0104n0:936_0": "Yathāphassaṃ vedanāvavatthānatoti “sukhavedanīyaṃ, bhikkhave, phassaṃ paṭicca uppajjati",
  "anya-e0104n0:936_1": "sukhā vedanā”tiādinā, “cakkhuñca paṭicca rūpe ca uppajjati cakkhuviññāṇaṃ, tiṇṇaṃ",
  "anya-e0104n0:936_2": "saṅgati phasso, phassapaccayā vedanā”tiādinā ca sukhavedanīyaphassādicakkhusamphassādianurūpena",
  "anya-e0104n0:936_3": "sukhavedanādicakkhusamphassajāvedanādīnaṃ vavatthānato. Samānesupi hi cakkhurūpādīsu",
  "anya-e0104n0:936_4": "phassavasena sukhādivipariyāyābhāvato, samānesu rūpamanasikārādīsu cakkhādisaṅghaṭṭanavasena",
  "anya-e0104n0:936_5": "cakkhusamphassajādivipariyāyābhāvato, aññapaccayasāmaññepi cakkhusamphassavasena",
  "anya-e0104n0:936_6": "sukhādicakkhusamphassajādīnaṃ oḷārikasukhumādisaṅkarābhāvato cāti attho. Yathāvuttaphassassa",
  "anya-e0104n0:936_7": "sukhādīnaṃ aviparīto paccayabhāvo eva yathāvedanaṃ phassavavatthānaṃ. Kāraṇaphalavisesena",
  "anya-e0104n0:936_8": "vā phalakāraṇavisesanicchayo hotīti ubhayatthāpi nicchayo pavatthānanti vutto.",
  "anya-e0104n0:937_0": "Kammādayoti kammaāhārautuādayo apākaṭā semhapaṭikārena rogavūpasamanato. Semhassa",
  "anya-e0104n0:937_1": "mandabhāvādinā ca semhaṃyeva pākaṭaṃ kāraṇaṃ. Ayamidha avijjā saṅkhārānaṃ hetubhāvena",
  "anya-e0104n0:937_2": "dīpitāti sambandho. Assādānupassino taṇhā pavaḍḍhatīti vacanatoti “saṃyojaniyesu,",
  "anya-e0104n0:937_3": "bhikkhave, dhammesu assādānupassino taṇhā pavaḍḍhati, taṇhāpaccayā upādānaṃ, upādānapaccayā",
  "anya-e0104n0:937_4": "bhavo”ti iminā suttena taṇhāya saṅkhārakāraṇabhāvassa vuttattāti attho. Puna tassāpi",
  "anya-e0104n0:937_5": "avijjāya kāraṇanti dassanatthaṃ “avijjāsamudayā āsavasamudayoti ca vacanato”ti āha.",
  "anya-e0104n0:937_6": "Taṇhā vā caturupādānabhūtā kāmāsavadiṭṭhāsavā ca saṅkhārassa kāraṇanti pākaṭā avijjāhetukāti",
  "anya-e0104n0:937_7": "suttadvayenāpi avijjāya pākaṭaṃ saṅkhārānaṃ kāraṇabhāvameva dasseti. “Assādānupassino”ti",
  "anya-e0104n0:937_8": "hi vacanena bhavādīnavappaṭicchādanakiccā avijjā taṇhāya kāraṇanti dassitā hoti.",
  "anya-e0104n0:937_9": "Yasmā avidvā, tasmā puññābhisaṅkhārādike abhisaṅkharotīti avijjāya saṅkhārakāraṇabhāvassa",
  "anya-e0104n0:937_10": "pākaṭattā aviddasubhāvova saṅkhārakāraṇabhāvena vutto. Khīṇāsavassa saṅkhārābhāvato,",
  "anya-e0104n0:937_11": "asādhāraṇattā ca puññābhisaṅkhārādīnaṃ sādhāraṇakāraṇāni vatthārammaṇādīnīti puññabhavādīnavappaṭicchādikā",
  "anya-e0104n0:937_12": "avijjā puññābhisaṅkhārādīnaṃ asādhāraṇaṃ kāraṇanti vā attho daṭṭhabbo. Eteneva “avijjāpaccayā",
  "anya-e0104n0:937_13": "saṅkhārā, saṅkhārapaccayā viññāṇa”nti ettha pana padhānattā, pākaṭattā, asādhāraṇattāti",
  "anya-e0104n0:937_14": "ekekahetuphaladīpanaparihāravacanena sabbattha “phassapaccayā vedanā, vedanāpaccayā",
  "anya-e0104n0:937_15": "taṇhā”tiādīsu bodhaneyyajjhāsayavasena dhammassa bodhanasaṅkhātaṃ payojanaṃ veditabbaṃ.",
  "anya-e0104n0:938_0": "618. “Ekantāniṭṭhaphalāyā”ti etena viruddhabhāvaṃ, “sāvajjāyā”ti etena vijātiyabhāvaṃ",
  "anya-e0104n0:938_1": "avijjāya joteti. Puññāneñjābhisaṅkhārā hi iṭṭhavipākatāya, anavajjasabhāvatāya ca",
  "anya-e0104n0:938_2": "tassā viruddhā, vijātiyā cāti. Kathaṃ na yujjissatītiādi samādhānaṃ, tena yvāyaṃ",
  "anya-e0104n0:938_3": "ekantāniṭṭhaphalatādihetupadeso, tassa anekantikataṃ dasseti. Ayaṃ hettha adhippāyo",
  "anya-e0104n0:938_4": "– yāyaṃ tayā codanā “evaṃ santepī”tiādinā katā, sā yuttā vipākaṃ pati. Na hi aniṭṭhavepakkaṃ",
  "anya-e0104n0:938_5": "kāraṇaṃ iṭṭhaṃ phalati, iṭṭhavepakkaṃ vā aniṭṭhaṃ. Yasmā panettha paccayuppannadhammānaṃ",
  "anya-e0104n0:938_6": "paccayabhāvalakkhaṇadhammānaṃ dhammatā adhippetā, tatra cāyaṃ niyamo natthi vicittarūpattā",
  "anya-e0104n0:938_7": "tassāti. Tenāha “viruddho cā”tiādi.",
  "anya-e0104n0:939_0": "Tattha dhammānanti sabhāvadhammānaṃ. Ṭhānanti avaṭṭhānaṃ. Tasmā ṭhānaviruddhoti atthitāviruddho.",
  "anya-e0104n0:939_1": "Keci pana “paṭisandhiādīniṭhānānī”ti vadanti. Evaṃ sati “purimacittaṃ pacchimacittassa",
  "anya-e0104n0:939_2": "ṭhānaviruddho paccayo”ti nayidaṃ ekantikaṃ siyā. Bhavaṅgampi hi bhavaṅgassa anantarapaccayo,",
  "anya-e0104n0:939_3": "javanaṃ javanassa, na ca sippādīnaṃ paṭisandhiādiṭṭhānaṃ atthi, tasmā na taṃ idha",
  "anya-e0104n0:939_4": "adhippetaṃ. Kammaṃ rūpassa namanaruppanavirodhā, sārammaṇānārammaṇādivirodhā ca sabhāvaviruddho",
  "anya-e0104n0:939_5": "paccayo. Khīrādīni dadhiādīnaṃ madhurambilarasādisabhāvavirodhā. Avijānanakicco āloko",
  "anya-e0104n0:939_6": "vijānanakiccassa viññāṇassa. Amadanakiccā ca guḷādayo madanakiccassa āsavassa.",
  "anya-e0104n0:940_0": "Golomāvilomādītiādīsu golomāvilomāni dubbāya, avīti ca rattā eḷakā veditabbā. Visāṇaṃ",
  "anya-e0104n0:940_1": "sarassa. Dadhitilapiṭṭhaguḷāni bhūtiṇakassa. Sevālaṃ taṇḍuleyyakassa, kharavaḷavā",
  "anya-e0104n0:940_2": "assatarassāti evamādi ādi-saddena saṅgahito. Yasmā vipākā eva na, tasmā dukkhavipākāyapi",
  "anya-e0104n0:940_3": "avijjāya adukkhavipākānaṃ puññāneñjābhisaṅkhārānaṃ paccayattaṃ na na yujjatīti attho.",
  "anya-e0104n0:941_0": "Tadavipākattepi sāvajjatāya tadaviruddhānaṃ, taṃsadisānañca apuññābhisaṅkhārānameva",
  "anya-e0104n0:941_1": "paccayo, na itaresanti etassa pasaṅgassa nivāraṇatthaṃ “viruddho cāviruddho ca, sadisāsadiso",
  "anya-e0104n0:941_2": "tathā. Dhammānaṃ paccayo siddho”ti vuttaṃ. Tasmā tamatthaṃ pākaṭaṃ karonto “iti ayaṃ avijjā”tiādimāha.",
  "anya-e0104n0:942_0": "619. Sabbattha khandhānaṃ bhedo maraṇanti cutiṃ aggaṇhantoti idha cuti nāma tattha",
  "anya-e0104n0:942_1": "tattha bhavādīsu rūpādīnaṃ khandhānaṃ maraṇasaññito carimo bhedoti yāthāvato ajānanto.",
  "anya-e0104n0:942_2": "Sattassa sato vijjamānasseva. Dehantarasaṅkamanaṃ aññena kāyena samāgamo.",
  "anya-e0104n0:943_0": "Sabbattha khandhānaṃ pātubhāvoti tattha tattha bhavādīsu khandhānaṃ paṭhamābhinibbatti.",
  "anya-e0104n0:943_1": "Navasarīrapātubhāvoti idha jiṇṇassa sarīrassa nikkhepe paralokapariyāpannassa navakāyassa",
  "anya-e0104n0:943_2": "uppādo. Yatheke vadanti –",
  "anya-e0104n0:944": "“Vatthāni jiṇṇāni yathā pahāya,",
  "anya-e0104n0:945": "Navāni gaṇhāti naro parāni;",
  "anya-e0104n0:946": "Nikkhippa dehaṃ idha jiṇṇamevaṃ,",
  "anya-e0104n0:947": "Gaṇhāti attābhinavaṃ sukhesī”ti.",
  "anya-e0104n0:948_0": "Ayaṃ sattoti ayamattā, yo sāmī, nivāsī, kārako, vedako cāti adhippeto. Satto marati,",
  "anya-e0104n0:948_1": "satto upapajjatīti etthāpi eseva nayo. Tīsupi ṭhānesu ādi-saddena issarakuttabrahmakuttādivikappanaṃ saṅgaṇhāti.",
  "anya-e0104n0:949": "Sabhāvalakkhaṇanti’ruppanānubhavanādiṃ, kakkhaḷaphusanādisabhāvameva vā. Sāmaññalakkhaṇanti aniccatādiṃ. Saṅkhāre attato attaniyatoti rūpādīsu ekaccaṃ attato, tadaññaṃ attaniyato.",
  "anya-e0104n0:950_0": "Attā jānāti vāti vikappeti kāpilādayo viya. Na jānāti vāti kāṇādājīvikādayo viya.",
  "anya-e0104n0:950_1": "Kāṇādopi hi attā sabhāvena na jānāti. Yadā buddhiguṇena saṃyujjati, tadā jānātīti",
  "anya-e0104n0:950_2": "icchati. So eva karoti ca kāreti cāti yo parattha sukhadukkhaṃ anubhavati, so eva",
  "anya-e0104n0:950_3": "puññāpuññaṃ sayaṃ karoti, aññañca kāreti, na aññoti adhippāyo. Saṇṭhapentāti dviaṇukādiuppādanavasena,",
  "anya-e0104n0:950_4": "icchāvasena ca sampādentā. Soti attasaññito satto. Indriyasampannoti cakkhādīhi indriyehi",
  "anya-e0104n0:950_5": "samannāgato, tena saḷāyatanappavattiṃ dasseti. Sabbañhetaṃ yathāpaccayaṃ pavattamānānaṃ",
  "anya-e0104n0:950_6": "avijjādīnaṃ kiccaṃ attano byāpāraṃ katvā diṭṭhigatiko vimuyhatīti dassanavasena vuttaṃ.",
  "anya-e0104n0:950_7": "Acchejjasuttāvutābhejjamaṇīnaṃ viya pubbāpariyavavatthānaṃ niyati, niyatiyā, niyati",
  "anya-e0104n0:950_8": "eva vā saṅgati samāgamo niyatisaṅgati, tāya bhāvesu pariṇatā manussadevavihaṅgādibhāvaṃ",
  "anya-e0104n0:950_9": "pattā niyatisaṅgatibhāvapariṇatā. Niyatiyā, saṅgatiyā, bhāvasaṅkhātena sabhāvena",
  "anya-e0104n0:950_10": "ca pariṇatā nānappakārataṃ pattā niyatisaṅgatibhāvapariṇatāti ca atthaṃ vadanti.",
  "anya-e0104n0:951_0": "Etehi ca vikappanehi avijjā akusalaṃ cittaṃ katvā satte puññādīsu saṅkhāresu yattha",
  "anya-e0104n0:951_1": "katthaci pavattetīti imamatthaṃ dassento āha “so avijjāya andhīkato”tiādi. Paṭipajjatīti upasaṅkamati.",
  "anya-e0104n0:952_0": "Apariṇāyakoti arahattamaggasampaṭipādakakalyāṇamittarahito, arahattamaggañāṇāvasānaṃ",
  "anya-e0104n0:952_1": "vā ñāṇaṃ samavisamaṃ dassetvā satte nibbānaṃ nayatīti pariṇāyakaṃ, tena rahito apariṇāyako.",
  "anya-e0104n0:952_2": "Dhammaṃ ñatvāti sappurisūpassayena catusaccappakāsakaṃ suttādidhammaṃ ñatvā, maggañāṇeneva",
  "anya-e0104n0:952_3": "vā sabbadhammapavaraṃ nibbānadhammaṃ ñatvā. Taṃjānanāyattaṃ pana sesasaccattayābhisamayaṃ",
  "anya-e0104n0:952_4": "samānakālampi taṃ purimakālaṃ viya katvā vuttaṃ. Upasanto carissatīti aggamaggādhigamena",
  "anya-e0104n0:952_5": "sabbaso avijjūpasamā upasanto saupādisesanibbānadhātuyaṃ ṭhito yāva anupādisesanibbānadhātupatti,",
  "anya-e0104n0:952_6": "tāva sattānaṃ hitacariyāya attabhāvaṃ pavattento carissati, diṭṭhadhammasukhavihārehi",
  "anya-e0104n0:952_7": "viharissatīti attho.",
  "anya-e0104n0:953": "Saṅkhārapaccayāviññāṇapadavitthārakathāvaṇṇanā",
  "anya-e0104n0:954_0": "620. Yathāvuttasaṅkhārapaccayā uppajjamānaṃ taṃ kammanibbattameva bhavituṃ arahatīti",
  "anya-e0104n0:954_1": "“bāttiṃsa lokiyavipākaviññāṇāni saṅgahitānī”ti āha. Dhātukathāyaṃ pana vippayuttena",
  "anya-e0104n0:954_2": "saṅgahitāsaṅgahitapadaniddese “saṅkhārapaccayā viññāṇena ye dhammā, saḷāyatanapaccayā",
  "anya-e0104n0:954_3": "phassena ye dhammā, phassapaccayā vedanāya ye dhammā vippayuttā, te dhammā katihi",
  "anya-e0104n0:954_4": "khandhehi…pe… saṅgahitā? Te dhammā asaṅkhataṃ khandhato ṭhapetvā ekena khandhena,",
  "anya-e0104n0:954_5": "ekādasahi āyatanehi, ekādasahi dhātūhi saṅgahitā. Katihi asaṅgahitā? Catūhi khandhehi,",
  "anya-e0104n0:954_6": "ekenāyatanena, sattahi dhātūhi asaṅgahitā”ti vacanato sabbaviññāṇaphassavedanāpariggaho",
  "anya-e0104n0:954_7": "kato. Yadi hi ettha viññāṇaphassavedanā sappadesā siyuṃ, “vipākā dhammā”ti imassa",
  "anya-e0104n0:954_8": "viya visajjanaṃ siyā. Tasmā tattha abhidhammabhājanīyavasena saṅkhārapaccayā viññāṇādayo",
  "anya-e0104n0:954_9": "gahitāti adhippāyo veditabbo. Avijjāpaccayā saṅkhāro ca abhidhammabhājanīye catubhūmakakusalasaṅkhāro,",
  "anya-e0104n0:954_10": "akusalasaṅkhāro ca vuttoti eso eva dhātukathāyaṃ gahitoti daṭṭhabbo. Bhavo pana dhātukathāyaṃ",
  "anya-e0104n0:954_11": "kammūpapattibhavavisesadassanatthaṃ na abhidhammabhājanīyavasena gahito, evañca katvā",
  "anya-e0104n0:954_12": "tattha “upādānapaccayā bhavo”ti anuddharitvā “kammabhavo”tiādinā nayena bhavo uddhaṭo.",
  "anya-e0104n0:955_0": "Lokiyavipākamanoviññāṇameva sandhāyāha “bāvīsatividhaṃ hotī”ti. Chahi viññāṇehīti",
  "anya-e0104n0:955_1": "yathāadhikatehi cakkhuviññāṇādīhi chahi viññāṇehi. Kasmā panettha lokiyavipākaviññāṇasseva",
  "anya-e0104n0:955_2": "gahaṇaṃ katanti āha “lokuttarāni pana vaṭṭakathāya na yujjantī”ti. Yadi evaṃ kasmā",
  "anya-e0104n0:955_3": "dhātukathāyaṃ “saṅkhārapaccayā viññāṇena ye dhammā vippayuttā”tiādīsu lokuttaravipākānampi",
  "anya-e0104n0:955_4": "gahaṇaṃ katanti? Taṃ yathādhammasāsanattā abhidhammadesanāya vipākattike viya anavasesavipākadhammasaṅgaṇhanavasena",
  "anya-e0104n0:955_5": "vuttaṃ. Suttantadesanā pana yathānulomadesanāti tattha pavattinivattiyo asaṅkarato",
  "anya-e0104n0:955_6": "dassetabbā. Tasmā tadatthasaṃvaṇṇanāti katvā pavattikathāyaṃ lokiyavipākaviññāṇāniyeva",
  "anya-e0104n0:955_7": "gahitāni. Tenevāha “vaṭṭakathāya na yujjantīti na gahitānī”ti.",
  "anya-e0104n0:956_0": "Yathā kataṃ kammaṃ phaladāne samatthaṃ hoti, tathā kataṃ “upacita”nti vuccatīti vipākadānayogyameva",
  "anya-e0104n0:956_1": "saṅkhāraṃ gaṇhanto “upacitakammābhāve”ti āha. Hetu nāma byatirekappadhānanti abhāva-ggahaṇaṃ,",
  "anya-e0104n0:956_2": "tena kamme sati bhāvato, asati abhāvatoti ayamettha adhippāyo. Yathā panassa viññāṇassa",
  "anya-e0104n0:956_3": "saṅkhārapaccayatā na siddhā, na evaṃ vipākabhāvo. So pana siddhoti katvā āha “vipākaṃheta”nti.",
  "anya-e0104n0:956_4": "Tena viññāṇassa vipākabhāvena saṅkhārapaccayattaṃ sādheti. Tassa pana sādhanatthaṃ",
  "anya-e0104n0:956_5": "“upacitakammābhāve vipākābhāvato”ti vuttanti taṃ vivaranto “vipākañcā”tiādimāha.",
  "anya-e0104n0:956_6": "Yadi uppajjeyyāti yadi kammanirapekkho vipāko uppajjeyya. Sabbesaṃ sattānaṃ brahmattaṃ",
  "anya-e0104n0:956_7": "upagatānaṃ ghānādiviññāṇāni mahāvipākaviññāṇānīti tassa tassa vipākassa anokāse ṭhitānampi.",
  "anya-e0104n0:956_8": "Vipākānīti viññāṇāpekkhāya napuṃsakaniddeso, sabbavipākaviññāṇānīti attho.",
  "anya-e0104n0:957_0": "Saṅkhārā bahū ekūnatiṃsacetanābhedato, viññāṇāni ca bahūni bāttiṃsavidhattā, na ca",
  "anya-e0104n0:957_1": "sabbato sabbānīti āha “katarasaṅkhārapaccayā kataraviññāṇanti ce”ti. “Viññāṇa”nti",
  "anya-e0104n0:957_2": "ca idaṃ viññāṇasāmaññaṃ gahetvā vuttaṃ. Kāmaṃ khandhaniddesepi imāni viññāṇāni niddiṭṭhāni,",
  "anya-e0104n0:957_3": "taṃ pana atisaṃkhittaṃ, na ca tattha nesaṃ saṅkhārapaccayatā vibhāvitāti taṃ pavattiyaṃ,",
  "anya-e0104n0:957_4": "paṭisandhiyañca bhavādīsu pavattanākāravasena vitthārato dassetuṃ “kāmāvacarapuññābhisaṅkhārapaccayā”tiādi",
  "anya-e0104n0:957_5": "āraddhaṃ. Manoviññāṇeti niddhāraṇe bhūmmaṃ. Mahāvipākānīti viññāṇāpekkhāya napuṃsakaniddeso.",
  "anya-e0104n0:957_6": "Mahāvipākāti pana pāṭhe manoviññāṇadhātuyoti ānetvā sambandhitabbaṃ.",
  "anya-e0104n0:958_0": "621. Yaṃsaṅkhārapaccayāti yassa yassa saṅkhārassa paccayabhāvena. Yaṃ viññāṇanti",
  "anya-e0104n0:958_1": "“yaṃ yaṃ viññāṇa”nti evaṃ ubhayattha āmeḍitalopo daṭṭhabbo. “Hotī”ti iminā kāraṇabhāve",
  "anya-e0104n0:958_2": "viññāṇassa sabbhāvamattaṃ paveditaṃ, na pavattivisesoti taṃ dassento “evaṃ pavatti",
  "anya-e0104n0:958_3": "veditabbā”ti āha. Brahmānampi aniṭṭharūpādiāpāthagamane akusalavipākacakkhuviññāṇādīni",
  "anya-e0104n0:958_4": "kadāci uppajjantīti “imāni terasa…pe… pavattantī”ti vuttaṃ. Tattha pañcannaṃ khandhānaṃ",
  "anya-e0104n0:958_5": "vokāro vitthāro etthāti pañcavokāro, so eva bhavo, etasmiṃ pañcavokārabhave. Hoti",
  "anya-e0104n0:958_6": "hi bhinnādhikaraṇānampi aññapadatthasamāso yathā “urasilomo”ti. Atha vā yathāpaccayaṃ",
  "anya-e0104n0:958_7": "pavattamānehi pañcahi khandhehi vokarīyatīti pañcavokāro, so eva bhavoti sabbaṃ pubbe viya.",
  "anya-e0104n0:959": "“Pavattiyaññeva pavattantī”ti saṅkhepato vuttamatthaṃ vivarituṃ “katha”ntiādi āraddhaṃ.",
  "anya-e0104n0:960_0": "“Yebhuyyena lobhasampayuttajavanāvasāne”ti idaṃ paṭighavicikicchuddhaccasampayuttānantaraṃ",
  "anya-e0104n0:960_1": "somanassasahagatassa anuppajjanatoti keci, taṃ na gahetabbaṃ. “Cakkhuṃ assādeti abhinandati,",
  "anya-e0104n0:960_2": "taṃ ārabbha rāgo uppajjati, diṭṭhi uppajjati…pe… vicikicchā uppajjati, uddhaccaṃ",
  "anya-e0104n0:960_3": "uppajjati, akusale niruddhe vipāko tadārammaṇatā uppajjatī”ti vacanato. Iṭṭhaṃ ce",
  "anya-e0104n0:960_4": "ārammaṇaṃ, somanassatadārammaṇaṃ na na uppajjatīti. Javanena tadārammaṇaniyame somanassasahagatānantaraṃ",
  "anya-e0104n0:960_5": "somanassasahagatāneva sandhāya vuttanti apare, taṃ vicāretabbaṃ upekkhāsahagatakusalākusalajavanānantarampi",
  "anya-e0104n0:960_6": "somanassatadārammaṇassa icchitabbattā. Upekkhāsahagatakiriyājavanānantarameva hi",
  "anya-e0104n0:960_7": "somanassatadārammaṇaṃ na icchanti.",
  "anya-e0104n0:961_0": "Yasmā pana tihetukajavanāvasāne ca kadāci ahetukaṃ tadārammaṇaṃ hoti, tasmā “yebhuyyenā”ti",
  "anya-e0104n0:961_1": "vuttaṃ. Yasmā ekacittakkhaṇāyukaṃ javanārammaṇaṃ hoti, tadā tattha ekameva tadārammaṇaṃ",
  "anya-e0104n0:961_2": "hotīti katvā “sakiṃ vā”ti vuttanti keci. Apare pana tadārammaṇaṃ nāma javanārammaṇānubhavanakiccaṃ,",
  "anya-e0104n0:961_3": "taṃ ekacittakkhaṇike tathā āsannabhede ārammaṇe nuppajjati. Tasmā “sakiṃ vā”ti idaṃ",
  "anya-e0104n0:961_4": "dirattatirattādi viya vacanasiliṭṭhatāvasena vuttanti veditabbaṃ, dvikkhattumeva",
  "anya-e0104n0:961_5": "pana uppajjatīti. “Dirattatiratta”nti ettha hi vā-saddassa abhāvā vacanasiliṭṭhatāmattena",
  "anya-e0104n0:961_6": "dirattaggahaṇaṃ katanti yujjati. “Nirantaraṃ tirattadassanatthaṃ vā”ti idha pana",
  "anya-e0104n0:961_7": "vā-saddo vikappattho vuttoti sakiṃ eva ca kadāci pavattiṃ sandhāya “sakiṃ vā”ti vuttanti",
  "anya-e0104n0:961_8": "daṭṭhabbaṃ. Teneva hi sammohavinodaniyaṃ sakiṃ tadārammaṇappavattiyā vicāretabbataṃ",
  "anya-e0104n0:961_9": "dassentena “cittappavattigaṇanāyaṃ pana sabbadvāresu tadārammaṇe dve eva cittavārā āgatā”ti vuttaṃ.",
  "anya-e0104n0:962_0": "Tattha cittappavattigaṇanāyanti vipākakathāyaṃ balavarūpādiārammaṇe vuttaṃ cittappavattigaṇanaṃ",
  "anya-e0104n0:962_1": "sandhāyāha. Tattha hi dveva tadārammaṇuppattivārā vuttā. Tadeva hi sandhāya idhāpi",
  "anya-e0104n0:962_2": "vuttaṃ “abhidhammaṭṭhakathāyaṃ pana tadārammaṇe dve cittavārā āgatā”ti. Abhidhammaṭṭhakathāyaṃ",
  "anya-e0104n0:962_3": "aniyatārammaṇaṭṭhānakiccā hutvā pavattantīti dvāraṃ anāmasitvā eva vuttaṃ, taṃ anantaraṃ",
  "anya-e0104n0:962_4": "parato vuttasahetukavipākaviññāṇānaṃ sadisasaṃvaṇṇanaṃ kātukāmatādhippāyena vuttaṃ.",
  "anya-e0104n0:962_5": "Ahetukadvayādīnañhi bhavaṅgabhūtānaṃ sayameva dvārattā, cutipaṭisandhibhūtānañca",
  "anya-e0104n0:962_6": "bhavaṅgasaṅkhātena, aññena ca dvārena anuppattito niyataṃ, aniyataṃ vā dvāraṃ etesanti na sakkā vattunti.",
  "anya-e0104n0:963_0": "Ahetukadvayassa pana santīraṇatadārammaṇabhūtassa dvāraṃ labbhati, tañca aniyatanti",
  "anya-e0104n0:963_1": "tampi gaṇhanto “aniyatadvārārammaṇaṭṭhānakiccā hutvā pavattantī”ti āha. Teneva cettha",
  "anya-e0104n0:963_2": "mahāvipākānampi tadārammaṇabhūtānaṃ dvāraṃ labbhatīti tatthāpi dvāraggahaṇaṃ kataṃ.",
  "anya-e0104n0:964_0": "Ekassa sattassa pavatto rūpāvacaravipāko pathavīkasiṇādīsu yasmiṃ ārammaṇe pavatto,",
  "anya-e0104n0:964_1": "tato aññasmiṃ tassa pavatti natthīti rūpāvacarānaṃ niyatārammaṇatā vuttā. Itarāni",
  "anya-e0104n0:964_2": "āruppavipākaviññāṇāni. Niyataṃ avatthukānīti niyatāvatthukāni. Kasiṇugghāṭimākāsādīsuyeva",
  "anya-e0104n0:964_3": "ārammaṇesu pavattanato niyatārammaṇāni. Tatrāti pavattiyaṃ. Assāti bāttiṃsavidhassa",
  "anya-e0104n0:964_4": "vipākaviññāṇassa. Te te saṅkhārāti yathāvuttā puññābhisaṅkhārādisaṅkhārā. Kammapaccayenāti",
  "anya-e0104n0:964_5": "nānākkhaṇikakammapaccayena. Upanissayapaccayenāti pakatūpanissayapaccayena.",
  "anya-e0104n0:965_0": "622. Evaṃ pavattiyaṃ viññāṇappavattiṃ dassetvā paṭisandhiyaṃ dassetuṃ “yaṃ pana vutta”ntiādimāha.",
  "anya-e0104n0:965_1": "Tattha anurūpāya paṭisandhiyāti anurūpena paṭisandhikiccena. Taṃ pana anurūpataṃ",
  "anya-e0104n0:965_2": "sayameva vakkhati. Bhavantarena bhavantarassa sandhānaṃ idha paṭisandhīti taṃ acittakampi",
  "anya-e0104n0:965_3": "atthevāti katvā “kati paṭisandhiyo”ti pucchaṃ katvāpi “kati paṭisandhicittānī”ti",
  "anya-e0104n0:965_4": "pucchā katā. “Kena katthā”ti kena cittena kasmiṃ bhave.",
  "anya-e0104n0:966_0": "Tatthāti tesu ekūnavīsatiyā paṭisandhicittesu. Kusalavipākāya ahetukamanoviññāṇadhātuyāti",
  "anya-e0104n0:966_1": "sambandho. Natthi devesu ahetukā paṭisandhīti “manussaloke”ti visesanaṃ. Napuṃsakādīnanti",
  "anya-e0104n0:966_2": "ādisaddena mammādīnaṃ saṅgaho. Keci pana ekacce ahetukapaṭisandhikā avikalindriyā",
  "anya-e0104n0:966_3": "hutvā thokaṃ vicāraṇapakatikāpi hontiyeva, tasmā tādisānampi idha ādisaddena saṅgahoti",
  "anya-e0104n0:966_4": "vadanti. Saṅkhepatoti samāsato, asukāya paṭisandhiyā asukaṃ ārammaṇanti vibhāgaṃ akatvāti attho.",
  "anya-e0104n0:967_0": "Sesānanti rūpāvacarā pañca, paṭhamatatiyāruppā dveti imāsaṃ vuttāvasesānaṃ sattannaṃ",
  "anya-e0104n0:967_1": "paṭisandhīnaṃ. Paccuppannārammaṇaṃ cuticittaṃ nāma natthi paṭisandhiārammaṇe eva",
  "anya-e0104n0:967_2": "pavattanato. Dvīsu ārammaṇesūti atītanavattabbavasena dvīsu ārammaṇesu.",
  "anya-e0104n0:968_0": "623. Tānīti pubbe katāni kammāni. Assāti āsannamaraṇassa puggalassa. Olambantīti",
  "anya-e0104n0:968_1": "sāyanhe mahantānaṃ pabbatakūṭānaṃ chāyā viya bhūmiyaṃ tassa citte avalambanti upatiṭṭhanti.",
  "anya-e0104n0:968_2": "Tasmiṃ niruddheti tasmiṃ cuticitte niruddhamatte tassa nirodhasamanantarameva. Tadevāti",
  "anya-e0104n0:968_3": "taṃyeva yathāvuttajavanavīthiyā ārammaṇabhūtaṃ. Avijjātaṇhādīsu kilesesu anupacchinnesveva",
  "anya-e0104n0:968_4": "kammādino upaṭṭhānaṃ, tañca ārabbha cittasantānassa bhavantaraninnapoṇapabbhāratā",
  "anya-e0104n0:968_5": "hotīti āha “anupacchinnakilesabalavināmita”nti. Santāne hi vināmite tadekadesabhūtaṃ",
  "anya-e0104n0:968_6": "paṭisandhicittañca vināmitameva hoti, na ca ekadesavināmitabhāvena vinā santānassa",
  "anya-e0104n0:968_7": "vināmitatā atthīti. Sabbattha pana duggatipaṭisandhininnāya cutiyā purimajavanāni",
  "anya-e0104n0:968_8": "akusalāni, itarāya ca kusalānīti nicchinanti. “Nimittassādagadhitaṃ vā, bhikkhave,",
  "anya-e0104n0:968_9": "viññāṇaṃ tiṭṭhamānaṃ tiṭṭhati, anubyañjanassādagadhitaṃ vā, tasmiṃ ce samaye kālaṃ",
  "anya-e0104n0:968_10": "karoti, ṭhānametaṃ vijjati, yaṃ dvinnaṃ gatīnaṃ aññataraṃ gatiṃ upapajjeyya nirayaṃ",
  "anya-e0104n0:968_11": "vā tiracchānayoniṃ vā”ti hi vuttaṃ, tasmā akusalaṃ duggatiyaṃ, kusalañca sugatiyaṃ",
  "anya-e0104n0:968_12": "paṭisandhiyā upanissayo hotīti. Arahato pana sabbaso kilesānaṃ upacchinnattā paṭippassaddhasabbabhavussukkatāya",
  "anya-e0104n0:968_13": "kammādinimittaṃ na upaṭṭhahati, tato vijjamānampi kammaṃ aladdhasahāyattā paṭisandhiṃ na janeti.",
  "anya-e0104n0:969_0": "Vuttappakārakammavasenāti pāpakammavasena, tadupaṭṭhāpitanti adhippāyo. “Narakādīsu",
  "anya-e0104n0:969_1": "aggijālavaṇṇādika”nti idaṃ taṃsadisatāvasena vuttaṃ. Na hi so eva nirayaggivaṇṇādi",
  "anya-e0104n0:969_2": "tadā tassa āpāthaṃ āgacchati. Tattha aggijālavaṇṇādikanti ādi-saddena vettaraṇīsimbaliasipattavanādivaṇṇaṃ",
  "anya-e0104n0:969_3": "saṅgaṇhāti. Narakādīsūti pana ādi-saddena petatiracchānānaṃ nibaddhasañcaraṇaṭṭhānapariyāpannavaṇṇaṃ.",
  "anya-e0104n0:969_4": "Manodvāre āpāthamāgacchatīti kammabalena upaṭṭhāpitavaṇṇāyatanaṃ supinaṃ passantassa",
  "anya-e0104n0:969_5": "viya, dibbacakkhussa viya ca manodvāre eva gocarabhāvaṃ gacchati. Ekaṃ āvajjanaṃ,",
  "anya-e0104n0:969_6": "pañca javanāni, dve tadārammaṇānīti tīṇi vīthicittāni.",
  "anya-e0104n0:970_0": "Rāgādihetubhūtaṃ hīnamārammaṇanti akusalavipākassa ārammaṇaṃ bhavituṃ yuttaṃ aniṭṭhamārammaṇamāha.",
  "anya-e0104n0:970_1": "Tampi hi saṅkappanavasena rāgassāpi hetu hotīti. Akusalavipākajanakakammasahajātānaṃ",
  "anya-e0104n0:970_2": "vā taṃsadisāsannacutijavanacetanāsahajātānañca rāgādīnaṃ hetubhāvo eva hīnatā. Tañhi",
  "anya-e0104n0:970_3": "pacchānutāpajanakakammānamārammaṇaṃ kammavasena aniṭṭhaṃ akusalavipākassa ārammaṇaṃ",
  "anya-e0104n0:970_4": "bhaveyya. Aññathā ca iṭṭhārammaṇe pavattassa akusalakammassa vipāko akusalakammanimittārammaṇo",
  "anya-e0104n0:970_5": "na bhaveyya. Na hi akusalavipāko iṭṭhārammaṇo bhavituṃ arahatīti.",
  "anya-e0104n0:971_0": "Pañcadvāre ca āpāthaṃ āgacchantaṃ paccuppannaṃ kammanimittaṃ āsannakatakammārammaṇasantatiyaṃ",
  "anya-e0104n0:971_1": "uppannaṃ, taṃsadisañca daṭṭhabbaṃ. Aññathā tadeva paṭisandhiārammaṇūpaṭṭhāpakaṃ,",
  "anya-e0104n0:971_2": "tadeva ca paṭisandhijanakaṃ bhaveyya. Na ca paṭisandhiyā upacārabhūtāni viya, etasmiṃ",
  "anya-e0104n0:971_3": "tayā pavattitabbanti paṭisandhiyā ārammaṇaṃ anuppādentāni viya ca pavattāni cutiāsannāni",
  "anya-e0104n0:971_4": "javanāni paṭisandhijanakāni bhaveyyuṃ. “Katattā upacitattā”ti hi vuttaṃ. Tadā ca",
  "anya-e0104n0:971_5": "taṃsamānavīthiyaṃ viya pavattamānāni kathaṃ katūpacitāni siyuṃ? Tadā na assāditāni.",
  "anya-e0104n0:971_6": "Na ca lokiyāni lokuttarāni viya samānavīthiphalāni honti. “Pubbe vāssa taṃ kataṃ",
  "anya-e0104n0:971_7": "hoti pāpakammaṃ dukkhavedanīyaṃ, pacchā vāssa taṃ kataṃ hoti pāpakammaṃ dukkhavedanīyaṃ,",
  "anya-e0104n0:971_8": "maraṇakāle vāssa hoti micchādiṭṭhi samattā hoti samādinnā. Tena so kāyassa bhedā",
  "anya-e0104n0:971_9": "paraṃ maraṇā apāyaṃ duggatiṃ vinipātaṃ nirayaṃ upapajjatī”tiādinā sutte maraṇakāle",
  "anya-e0104n0:971_10": "samattāya samādinnāya micchādiṭṭhiyā, sammādiṭṭhiyā ca sahajātacetanāya paṭisandhidānaṃ",
  "anya-e0104n0:971_11": "vuttaṃ, na ca dubbalehi pañcadvārikajavanehi micchādiṭṭhi, sammādiṭṭhi vā samattā",
  "anya-e0104n0:971_12": "hoti samādinnā. Tathā hi vuttaṃ sammohavinodaniyaṃ “sabbampi hetaṃ kusalākusaladhammapaṭivijānanādicavanapariyosānaṃ",
  "anya-e0104n0:971_13": "kiccaṃ manodvārikacitteneva hoti, na pañcadvārikenāti sabbassapetassa kiccassa karaṇe",
  "anya-e0104n0:971_14": "sahajavanakāni vīthicittāni paṭikkhittānī”ti.",
  "anya-e0104n0:972_0": "Tattha hi na kiñci dhammaṃ paṭivijānātīti “manopubbaṅgamā dhammā”ti evaṃ vuttaṃ ekampi",
  "anya-e0104n0:972_1": "kusalaṃ vā akusalaṃ vā na paṭivijānātīti ca vuttaṃ. Yesaṃ paṭivibhāvanappavattiyā",
  "anya-e0104n0:972_2": "sukhaṃ vā dukkhaṃ vā anveti, tesaṃ sā pavatti pañcadvāre paṭikkhittā. Kusalākusalakammasamādānañca",
  "anya-e0104n0:972_3": "tādisamevāti. Tadārammaṇānantaraṃ pana cavanaṃ, tadanantarā ca upapatti manodvārikā",
  "anya-e0104n0:972_4": "eva hoti, na sahajavanakavīthicittapariyāpannāti iminā adhippāyena idha pañcadvārikatadārammaṇānantarā",
  "anya-e0104n0:972_5": "cuti, tadanantarā paṭisandhi ca vuttāti daṭṭhabbā. Tattha avasesapañcacittakkhaṇāyuke",
  "anya-e0104n0:972_6": "rūpādimhi uppannaṃ paṭisandhiṃ sandhāya “paccuppannārammaṇaṃ upapatticittaṃ paccuppannārammaṇassa",
  "anya-e0104n0:972_7": "bhavaṅgassa anantarapaccayena paccayo”ti, avasesaekacittakkhaṇāyuke ca uppannaṃ paṭisandhiṃ",
  "anya-e0104n0:972_8": "sandhāya “paccuppannārammaṇaṃ upapatticittaṃ atītārammaṇassa bhavaṅgassa anantarapaccayena",
  "anya-e0104n0:972_9": "paccayo”ti ca vuttanti veditabbaṃ.",
  "anya-e0104n0:973_0": "624. Kaṇhapakkhe sukkapakkhaṃ ṭhapetvāti ettha yathā pubbe “pāpakammaṃ vā kammanimittaṃ",
  "anya-e0104n0:973_1": "vā”ti vutte kaṇhapakkhe “anavajjakammaṃ vā kammanimittaṃ vā”ti sukkapakkho vutto,",
  "anya-e0104n0:973_2": "evaṃ “duggatipariyāpannaṃ paṭisandhicittaṃ, narakādīsu aggijālavaṇṇādikaṃ duggatinimitta”nti",
  "anya-e0104n0:973_3": "ca vutte kaṇhapakkhe “sugatipariyāpannaṃ paṭisandhicittaṃ, manussaloke rattakambalasadisamātukucchivaṇṇasaṅkhātaṃ,",
  "anya-e0104n0:973_4": "devaloke vā uyyānavimānakapparukkhādivaṇṇasaṅkhātaṃ sugatinimitta”nti evaṃ sukkapakkhaṃ",
  "anya-e0104n0:973_5": "ṭhapetvā sesaṃ sabbaṃ purimanayeneva veditabbaṃ. Atītapaccuppannārammaṇāyāti kammakammanimittavasena",
  "anya-e0104n0:973_6": "atītārammaṇāya, mātukucchivaṇṇādisugatinimittavasena paccuppannārammaṇāya.",
  "anya-e0104n0:974_0": "625. Tañca khoti yadetaṃ “anavajjakammaṃ vā kammanimittaṃ vā”ti aniyamanaṃ kataṃ,",
  "anya-e0104n0:974_1": "tañca kho. Kammanimittameva āpāthamāgacchati ekantato attano kammārammaṇatāya mahaggatavipākassa.",
  "anya-e0104n0:974_2": "Suddhāya vāti mahaggatakammanimittārammaṇāya javanavīthiyā, tadārammaṇarahitāyāti",
  "anya-e0104n0:974_3": "attho, sā pana javanavīthi mahaggatavipākassa upacāro viya daṭṭhabbā. Keci pana tañca",
  "anya-e0104n0:974_4": "vīthiṃ mahaggatāvasānaṃ vadanti. “Navattabbārammaṇā vā”ti idaṃ rūpāvacarapaṭisandhiṃ,",
  "anya-e0104n0:974_5": "āruppesu ca paṭhamaṃ, tatiyañca sandhāya vuttaṃ. Dutiyacatutthā pana atītārammaṇavacaneneva gahitā.",
  "anya-e0104n0:975_0": "Mātukucchivaṇṇasaṅkhātantiādinā vaṇṇo eva gatinimittabhāvena āgato. Tattha saddo",
  "anya-e0104n0:975_1": "tāva anupādinnabhāvena sugatipariyāpannatāya gatinimittabhāvena aṭṭhakathāsu nāgatoti",
  "anya-e0104n0:975_2": "yuttametaṃ, gandhādīnaṃ pana anāgamane kāraṇaṃ vīmaṃsitabbaṃ.",
  "anya-e0104n0:976": "Ayaṃ tāta tavatthāya buddhapūjā karīyatītiādīsu pubbacetanāvasena puññaṃ hoti. Sabbantimajavane vattamānassāpīti vadanti.",
  "anya-e0104n0:977_0": "626. “Etenānusārena āruppacutiyāpi anantarā paṭisandhi veditabbā”ti idaṃ kasmā vuttaṃ,",
  "anya-e0104n0:977_1": "nanu “pathavīkasiṇajjhānādivasena paṭiladdhamahaggatassa sugatiyaṃ ṭhitassā”ti evamādike",
  "anya-e0104n0:977_2": "eva naye ayampi paṭisandhi avaruddhāti? Na, tattha rūpāvacaracutianantarāya eva paṭisandhiyā",
  "anya-e0104n0:977_3": "vuttattā. Tattha hi “pathavīkasiṇādikaṃ vā nimittaṃ mahaggatacittaṃ vā manodvāre",
  "anya-e0104n0:977_4": "āpāthaṃ āgacchati, cakkhusotānaṃ vā”tiādinā tena vacanena rūpāvacaracutiyā eva anantarā",
  "anya-e0104n0:977_5": "paṭisandhi vuttāti viññāyati. Athāpi yathāsambhavayojanāya ayampi paṭisandhi tattheva",
  "anya-e0104n0:977_6": "avaruddhā, arūpāvacaracutianantarā pana rūpāvacarapaṭisandhi natthi. Arūpāvacare",
  "anya-e0104n0:977_7": "ca uparūpari cutiyā anantarā heṭṭhimā heṭṭhimā paṭisandhi natthīti catutthāruppacutiyā",
  "anya-e0104n0:977_8": "navattabbārammaṇapaṭisandhi natthi. Tena tato tattheva atītārammaṇā, kāmāvacare ca",
  "anya-e0104n0:977_9": "atītapaccuppannārammaṇā paṭisandhi. Itarāhi ca yathāsambhavaṃ atītanavattabbārammaṇā",
  "anya-e0104n0:977_10": "āruppapaṭisandhi, atītapaccuppannārammaṇā ca kāmāvacarapaṭisandhi yojetabbāti imassa",
  "anya-e0104n0:977_11": "visesassa dassanatthaṃ visuṃ uddharaṇaṃ kataṃ.",
  "anya-e0104n0:978_0": "627. Evaṃ ārammaṇavasena ekavidhāya kāmāvacarasugaticutiyā duvidhā duggatipaṭisandhi,",
  "anya-e0104n0:978_1": "duggaticutiyā duvidhā sugatipaṭisandhi, kāmāvacarasugaticutiyā dviekadvippakārānaṃ",
  "anya-e0104n0:978_2": "kāmarūpārūpānaṃ vasena pañcavidhā sugatipaṭisandhi, rūpāvacaracutiyā tatheva pañcavidhā,",
  "anya-e0104n0:978_3": "duvidhāya āruppacutiyā paccekaṃ dvinnaṃ dvinnaṃ kāmāruppānaṃ vasena aṭṭhavidhā ca",
  "anya-e0104n0:978_4": "paṭisandhi dassitā. Duggaticutiyā pana ekavidhāya duggatipaṭisandhi duvidhā na dassitā,",
  "anya-e0104n0:978_5": "taṃ dassetuṃ “duggatiyaṃ ṭhitassa panā”tiādi vuttaṃ. Yathā vuttā pana –",
  "anya-e0104n0:979": "Dve dve pañcātha pañcaṭṭha, dve bhavālambabhedato;",
  "anya-e0104n0:980": "Cutiyā tādisāyetā, catuvīsati sandhiyo. ;",
  "anya-e0104n0:981": "628. “Kāmāvacarassa kusalassa kammassa katattā”tiādinā nānākkhaṇikakammapaccayabhāvo heṭṭhā dassitappakāroti upanissayabhāvameva dassento “vuttañheta”ntiādimāha.",
  "anya-e0104n0:982_0": "Nissayapaccayabhūtena rūpena sahapavattiyevettha viññāṇassa tena missitā, tadabhāvo",
  "anya-e0104n0:982_1": "amissitā. Yavanti ettha sattā ekajātisamanvayena aññamaññamissitā hontīti yoniyo.",
  "anya-e0104n0:982_2": "Sucaritaduccaritavasena gantabbā pāpuṇitabbāti gatiyo. Tiṭṭhati etthāti ṭhiti, viññāṇassa",
  "anya-e0104n0:982_3": "ṭhiti viññāṇaṭṭhiti. Nānattakāyanānattasaññītiādiāvāso eva sattehi āvasitabbato sattāvāso.",
  "anya-e0104n0:982_4": "Asaññasattāvāsassa idha asambhavato “sattāvāsavasena aṭṭhavidhaṃ hotī”ti vuttaṃ.",
  "anya-e0104n0:983": "629. Aññatra jātipaṇḍakapaṭisandhiyāti ettha paṭhamakappikapaṭisandhiyāpīti vattabbaṃ. Sāpi hi bhāvena vināva uppajjatīti.",
  "anya-e0104n0:984_0": "Omatoti avamato, avakaṃsatoti attho. Ādināti “missaṃ amissa”nti etasmiṃ duke ādimhi",
  "anya-e0104n0:984_1": "vuttena missaviññāṇena. Omato dve vā tayo vā dasakā uppajjantīti gabbhaseyyakānaṃ",
  "anya-e0104n0:984_2": "vasena vuttaṃ. Aññattha pana aneke kalāpā saha uppajjanti. Brahmattabhāvepi hi anekagāvutappamāṇena",
  "anya-e0104n0:984_3": "aneke kalāpā saha uppajjantīti tiṃsato adhikāneva rūpāni honti. Tadahujātaeḷakassa",
  "anya-e0104n0:984_4": "lomaṃ jātiuṇṇāti keci. Himavantappadese jātimantaeḷakalomaṃ jātiuṇṇāti apare. Gabbhaṃ",
  "anya-e0104n0:984_5": "phāletvā gahitaeḷakalomaṃ jātiuṇṇāti aññe. Imāsu gatīsu imā yoniyo sambhavanti, imāsu",
  "anya-e0104n0:984_6": "na sambhavantīti evaṃ yonīnaṃ gativasena sambhavabhedo.",
  "anya-e0104n0:985_0": "630. Bhummavajjesūti bhummadevānaṃ vajjanaṃ yonivibhāgaṃ pati tesaṃ manussasadisattā.",
  "anya-e0104n0:985_1": "Yoniyo tisso purimikā na hontīti yonittayapaṭikkhepena pacchimā yoni anuññātāti atthato",
  "anya-e0104n0:985_2": "āpannameva hoti. Gatittayeti manussapetatiracchānasaññite gatittaye. Tañhi ettha pubbe anāmaṭṭhaṃ.",
  "anya-e0104n0:986_0": "Ca-saddo avuttasamuccayatthoti dassetuṃ “ca-saddenā”tiādi vuttaṃ. Kasmā pana nijjhāmataṇhikapetesu",
  "anya-e0104n0:986_1": "purimikā tisso yoniyo na santīti? Asambhavato. Tāsañhi niccāturabhāvato kāmasevā",
  "anya-e0104n0:986_2": "natthīti na tā aṇḍajādayo honti. Kucchiyaṃ tāsaṃ gabbho nāvatiṭṭhati jālasabbhāvatoti",
  "anya-e0104n0:986_3": "keci. Aggijālāya santappamānasarīrā etā nibbattantīti allaṭṭhānesu, pupphādīsu ca",
  "anya-e0104n0:986_4": "sambhavābhāvato saṃsedajatāpi tāsaṃ natthevāti vadanti. Tenāha “opapātikā eva hi te hontī”ti.",
  "anya-e0104n0:987_0": "Rūpībrahmesu tāva opapātikayonikesūti opapātikayonikehi rūpībrahme niddhāreti. Rūpībrahmesūti",
  "anya-e0104n0:987_1": "hi adhikaraṇe bhummaṃ, opapātikesūti niddhāraṇe. Tena “opapātikayonikesū”ti sāmaññato",
  "anya-e0104n0:987_2": "vuttarāsito “rūpībrahmesū”ti visesena tadekadesaṃ niddhāreti. Cakkhusotavatthudasakānaṃ,",
  "anya-e0104n0:987_3": "jīvitanavakassa cāti ettha keci “cakkhusotavatthusattakānaṃ, jīvitachakkassa cāti",
  "anya-e0104n0:987_4": "catunnaṃ kalāpānaṃ vasena rūpabhave paṭisandhiviññāṇena saha sattavīsati rūpāni uppajjanti,",
  "anya-e0104n0:987_5": "tattha gandharasāhārānaṃ paṭikkhittattā”ti kāraṇaṃ vatvā taṃ samatthentā “pāḷiyañhi",
  "anya-e0104n0:987_6": "‘rūpadhātuyā upapattikkhaṇe ṭhapetvā aññasattānaṃ devānaṃ pañcāyatanāni pātubhavanti,",
  "anya-e0104n0:987_7": "pañca dhātuyo pātubhavantī’ti vuttaṃ, tathā ‘rūpadhātuyā cha āyatanāni, nava dhātuyo’ti",
  "anya-e0104n0:987_8": "sabbasaṅgahakavasena tattha vijjamānāyatanadhātuyo dassetuṃ vuttaṃ. Kathāvatthumhi",
  "anya-e0104n0:987_9": "ca ghānāyatanādīnaṃ viya gandhāyatanādīnañca tattha bhāvo paṭikkhitto ‘atthi tattha",
  "anya-e0104n0:987_10": "ghānāyatananti? Āmantā. Atthi tattha gandhāyatananti? Na hevaṃ vattabbe’tiādinā.",
  "anya-e0104n0:987_11": "Na ca aphoṭṭhabbāyatanānaṃ pathavīdhātuādīnaṃ viya agandharasāyatanānaṃ gandharasānaṃ",
  "anya-e0104n0:987_12": "tattha bhāvo sakkā vattuṃ, phusituṃ sakkuṇeyyatāvinimuttassa pathavīādisabhāvassa",
  "anya-e0104n0:987_13": "viya gandharasāyatanabhāvavinimuttassa gandharasasabhāvassa abhāvā. Yadi ca ghānasamphassādīnaṃ",
  "anya-e0104n0:987_14": "kāraṇabhāvo natthīti ‘āyatanānī’ti te na vucceyyuṃ, dhātusaddo pana nissattanijjīvavācakoti",
  "anya-e0104n0:987_15": "‘gandhadhātu rasadhātū’ti avacane kāraṇaṃ natthi, dhammabhāvo ca tesaṃ ekantena icchitabbo",
  "anya-e0104n0:987_16": "sabhāvadhāraṇādilakkhaṇato aññassa abhāvā. Dhammānañca āyatanabhāvo ekantiko yamake",
  "anya-e0104n0:987_17": "vutto ‘dhammo āyatananti? Āmantā’ti. Tasmā tesaṃ gandharasāyatanabhāvābhāvepi koci",
  "anya-e0104n0:987_18": "āyatanabhāvo vattabbo. Yadi ca phoṭṭhabbabhāvato añño pathavīādibhāvo viya gandharasabhāvato",
  "anya-e0104n0:987_19": "añño tesaṃ koci sabhāvo siyā, tesaṃ dhammāyatanasaṅgaho. Gandharasabhāve pana āyatanabhāve",
  "anya-e0104n0:987_20": "ca sati ‘gandho ca so āyatanañca gandhāyatanaṃ, raso ca so āyatanañca rasāyatana’nti",
  "anya-e0104n0:987_21": "idamāpannamevāti gandharasāyatanabhāvo ca na sakkā nivāretuṃ. ‘Tayo āhārā’ti ca vacanato",
  "anya-e0104n0:987_22": "kabaḷīkārāhārassa tattha abhāvo viññāyati. Tasmā yathā pāḷiyā avirodho hoti, tathā",
  "anya-e0104n0:987_23": "rūpagaṇanā kātabbā. Evañhi dhammatā na vilomitā hotī”ti vadanti.",
  "anya-e0104n0:988_0": "Ettha vuccate – rūpāvacarasattānaṃ ghānajivhāyatanābhāvato vijjamānāpi gandharasā",
  "anya-e0104n0:988_1": "āyatanakiccaṃ na karontīti te anāmasitvā pāḷiyaṃ “pañcāyatanāni pātubhavantī”ti,",
  "anya-e0104n0:988_2": "“cha āyatanānī”ti ca ādi vuttaṃ, “tayo āhārā”ti ca ajjhoharitabbassa āhārassa abhāvena",
  "anya-e0104n0:988_3": "ojaṭṭhamakarūpasamuṭṭhāpanasaṅkhātassa āhārakiccassa akaraṇato, na sabbena sabbaṃ",
  "anya-e0104n0:988_4": "gandharasānaṃ, ojāya ca abhāvato. Iti visayino, kiccassa ca abhāvena visayo, kiccavā",
  "anya-e0104n0:988_5": "ca dhammo na vutto. Yasmiñhi bhave visayī natthi, tasmiṃ taṃhetuko nippariyāyena",
  "anya-e0104n0:988_6": "visayassa āyatanabhāvo natthīti vijjamānassāpi avacanaṃ yathā tattheva rūpabhave",
  "anya-e0104n0:988_7": "pathavītejovāyodhātūnaṃ phoṭṭhabbāyatanabhāvena. Yassa pana yattha vacanaṃ, tassa",
  "anya-e0104n0:988_8": "tattha visayīsabbhāvahetuko nippariyāyena āyatanabhāvo vutto yathā tattheva rūpāyatanassa.",
  "anya-e0104n0:989_0": "Yadi visayīsabbhāvahetuko visayassa nippariyāyena āyatanabhāvo, kathamasaññasattānaṃ",
  "anya-e0104n0:989_1": "dve āyatanāni pātubhavantīti, asaññasattānañhi cakkhāyatanaṃ natthi, acakkhāyatanabhāvena",
  "anya-e0104n0:989_2": "ca nesaṃ rūpāyatanaṃ aññesaṃ avisayoti? Nāyaṃ virodho. Yena adhippāyena rūpadhātuyaṃ",
  "anya-e0104n0:989_3": "saññīnaṃ gandhāyatanādīnaṃ avacanaṃ, tena rūpāyatanassāpi avacananti asaññīnaṃ ekaṃ",
  "anya-e0104n0:989_4": "āyatanaṃ vattabbaṃ. Yathāsakañhi indriyagocarabhāvāpekkhāya yesaṃ nippariyāyena āyatanabhāvo",
  "anya-e0104n0:989_5": "atthi, tesu niddisiyamānesu tadabhāvato rūpadhātuyaṃ saññīnaṃ gandhādike visuṃ āyatanabhāvena",
  "anya-e0104n0:989_6": "avatvā dhammasabhāvānativattanato, manoviññāṇassa ca visayabhāvūpagamanato dhammāyatanantogadhe",
  "anya-e0104n0:989_7": "katvā “pañcāyatanānī”ti pāḷiyaṃ vuttaṃ. Etadatthañhi “dhammāyatana”nti sāmaññato",
  "anya-e0104n0:989_8": "nāmakaraṇaṃ, piṭṭhivaṭṭakāni vā tāni katvā “pañcāyatanānī”ti vuttaṃ.",
  "anya-e0104n0:990_0": "Yena ca pana adhippāyena asaññīnaṃ rūpāyatanaṃ vuttaṃ, tena saññīnampi gandhādīnaṃ",
  "anya-e0104n0:990_1": "visuṃ gahaṇaṃ kātabbanti imassa nayassa dassanatthaṃ “asaññasattānaṃ devānaṃ dve",
  "anya-e0104n0:990_2": "āyatanāni pātubhavantī”ti vuttaṃ. Asatipi hi tattha attano indriye rūpassa vaṇṇāyatanasabhāvātikkamo",
  "anya-e0104n0:990_3": "natthevāti taṃ rūpāyatanantveva vuccati. Iminā ca nayadassanena gandhādīni tīṇi pakkhipitvā",
  "anya-e0104n0:990_4": "saññīnaṃ aṭṭha āyatanāni, asaññīnaṃ pañcāti ayamattho dassito hoti. Evañcetaṃ sampaṭicchitabbaṃ,",
  "anya-e0104n0:990_5": "aññathā rūpaloke phusituṃ asakkuṇeyyatāya pathavīādīnaṃ brahmānaṃ vacīghoso eva na",
  "anya-e0104n0:990_6": "siyā. Na hi paṭighaṭṭanānighaṃsamantarena saddappavatti atthi, na ca phusanasabhāvānaṃ",
  "anya-e0104n0:990_7": "katthaci aphusanabhāvatā sakkā viññātuṃ, phoṭṭhabbāyatanasaṅkhātassa ca bhūtattayassa",
  "anya-e0104n0:990_8": "abhāve rūpabhave rūpāyatanādīnampi sambhavo eva na siyā. Tasmā phusituṃ sakkuṇeyyatāyapi",
  "anya-e0104n0:990_9": "pathavīādīnaṃ tattha kāyindriyābhāvena tesaṃ phoṭṭhabbabhāvo na vutto. Evañca katvā",
  "anya-e0104n0:990_10": "rūpadhātuyaṃ tesaṃ sappaṭighavacanañca samatthitaṃ hoti. Vuttañhi “asaññasattānaṃ",
  "anya-e0104n0:990_11": "anidassanasappaṭighaṃ ekaṃ mahābhūtaṃ paṭicca dve mahābhūtā”tiādi.",
  "anya-e0104n0:991_0": "Paṭigho ca nāma bhūtattayassa kāyappasādaṃ pati tannissayabhūtaghaṭṭanādvārena abhimukhabhāvo,",
  "anya-e0104n0:991_1": "idha pana taṃsabhāvatā. So ca phusituṃ asakkuṇeyyasabhāvassa ghaṭṭanāya abhāvato",
  "anya-e0104n0:991_2": "natthi. Yadi tattha asatipi visayini rūpāyatanaṃ gahetvā “dve āyatanānī”ti vuttaṃ,",
  "anya-e0104n0:991_3": "atha kasmā gandhāyatanādīni gahetvā “pañcāyatanānī”ti na vuttanti? Nayadassanavasena",
  "anya-e0104n0:991_4": "desanā pavattāti vuttovāyamattho. Atha vā tattha rūpāyatanasseva vacanaṃ kadāci aññabhūmikānaṃ",
  "anya-e0104n0:991_5": "pasādassa visayabhāvaṃ sandhāya, na pana itaresaṃ abhāvato, nāpi pariyāyenapi āyatanabhāvābhāvato.",
  "anya-e0104n0:991_6": "Asaññīnañhi rūpāyatanaṃ samānatalavāsīnaṃ vehapphalānaṃ, uparibhūmikānañca suddhāvāsānaṃ",
  "anya-e0104n0:991_7": "pasādassa visayabhāvaṃ gacchati, na pana gandharasāti tesaṃyeva tattha avacanaṃ yuttaṃ.",
  "anya-e0104n0:991_8": "Kathāvatthumhi ca nippariyāyena gandhāyatanādīnaṃ atthibhāvaṃ paṭijānantaṃ sandhāya paṭisedho kato.",
  "anya-e0104n0:992_0": "Yadipi cetaṃ vacanaṃ tattha gandhāyatanādīnaṃ abhāvavibhāvanaṃ na hoti, atthibhāvadīpanampi",
  "anya-e0104n0:992_1": "pana aññavacanaṃ natthevāti? Nayidamevaṃ, aṭṭhakathāsu tattha nesaṃ atthibhāvassa",
  "anya-e0104n0:992_2": "niddhāretvā vuttattā. Yañhi aṭṭhakathāvacanaṃ pāḷiyā na virujjhati, taṃ pāḷi viya",
  "anya-e0104n0:992_3": "pamāṇabhūtaṃ agarahitāya ācariyaparamparāya yāvajjatanā āgatattā. Tattha siyā – yaṃ",
  "anya-e0104n0:992_4": "pāḷiyā na virujjhati aṭṭhakathāvacanaṃ, taṃ pamāṇaṃ, idaṃ pana virujjhatīti? Nayidamevaṃ,",
  "anya-e0104n0:992_5": "yathā na virujjhati, tathā paṭipāditattā. Cakkhādīnaṃ āyatanānaṃ, tannissayānañca",
  "anya-e0104n0:992_6": "viññāṇānaṃ sattasuññatāsandassanatthaṃ bhagavato dhātudesanāti āyatanabhāvena vuttānaṃyeva",
  "anya-e0104n0:992_7": "dhātubhāvadīpanato dhātubhāvassāpi tesaṃ avacanaṃ yujjati eva. Tasmā yathā pāḷiyā",
  "anya-e0104n0:992_8": "avirodho hoti, tathā cakkhudasakādivasena idha rūpagaṇanā katāti na ettha dhammatāvilomanāsaṅkāya okāsoti veditabbaṃ.",
  "anya-e0104n0:993_0": "Aññesu saṃsedajaopapātikayonikesūti rūpībrahme pana ṭhapetvā aññesu opapātikesu,",
  "anya-e0104n0:993_1": "saṃsedajesu cāti evamettha sambandho veditabbo. Opapātikavisesanañhettha aññaggahaṇaṃ,",
  "anya-e0104n0:993_2": "na saṃsedajavisesanaṃ asambhavato. Sati hi sambhave, byabhicāre ca visesanavisesitabbatā",
  "anya-e0104n0:993_3": "hoti. Kāmāvacaradevesu sabbakālaṃ paṭisandhipavattīsu yathāvuttāya santatiyā rūpānaṃ",
  "anya-e0104n0:993_4": "labbhanato vuttaṃ “tāni ca niccaṃ devesū”ti. Na hi te kadācipi vikalindriyā, abhāvakā",
  "anya-e0104n0:993_5": "ca hontīti. Cakkhu nesaṃ dasannaṃ pūraṇoti katvā cakkhudasako nāma, asādhāraṇena",
  "anya-e0104n0:993_6": "vā cakkhunā lakkhito dasako cakkhudasako. Evaṃ sesāti yathā cakkhudasako vutto, evaṃ",
  "anya-e0104n0:993_7": "sesāpi dasakā yojetvā veditabbā. “Saṃsedajūpapātayonīsu, avakaṃsato tiṃsā”ti saṅkhepena",
  "anya-e0104n0:993_8": "vuttamatthaṃ vivaranto “avakaṃsato panā”tiādimāha, taṃ panetaṃ pāḷiyā na sameti.",
  "anya-e0104n0:993_9": "Na hi pāḷiyaṃ kāmāvacarānaṃ saṃsedajopapātikānaṃ aghānakānaṃ upapatti vuttā. Dhammahadayavibhaṅge",
  "anya-e0104n0:993_10": "hi “kāmadhātuyā upapattikkhaṇe kassaci ekādasāyatanāni pātubhavanti, kassaci dasāyatanāni,",
  "anya-e0104n0:993_11": "kassaci aparāni dasāyatanāni, kassaci navāyatanāni, kassaci sattāyatanāni pātubhavantī”ti",
  "anya-e0104n0:993_12": "vuttaṃ, na vuttaṃ “aṭṭhāyatanāni pātubhavantī”ti. Yadi hi aghānakassāpi upapatti",
  "anya-e0104n0:993_13": "siyā, tikkhattuṃ “dasāyatanāni pātubhavantī”ti vattabbaṃ siyā, tikkhattuñca “navāyatanāni",
  "anya-e0104n0:993_14": "pātubhavantī”ti, na ca taṃ vuttaṃ.",
  "anya-e0104n0:994_0": "Tattha upapattikkhaṇeti paṭisandhikkhaṇe. Ekādasāti paripuṇṇāyatanassa saddāyatanavajjāni",
  "anya-e0104n0:994_1": "ekādasa āyatanāni. Kassaci dasāyatanānīti andhassa cakkhāyatanavajjāni. Aparāni dasāyatanānīti",
  "anya-e0104n0:994_2": "badhirassa sotāyatanavajjāni. Navāyatanānīti andhabadhirassa cakkhusotāyatanavajjāni.",
  "anya-e0104n0:994_3": "Sattāyatanānīti gabbhaseyyakassa rūpagandharasakāyaphoṭṭhabbamanodhammāyatanavasena",
  "anya-e0104n0:994_4": "vuttaṃ. Yadi cakkhusotaghānavikalopi uppajjeyya, tassa aṭṭhevāyatanāni siyuṃ, na",
  "anya-e0104n0:994_5": "ca vuttaṃ “aṭṭhāyatanāni pātubhavantī”ti. Tasmā nattheva cakkhusotaghānavikalo. Sati",
  "anya-e0104n0:994_6": "ca aghānakūpapattiyaṃ punapi “kassaci aparānipi dasāyatanāni pātubhavantī”ti vattabbaṃ",
  "anya-e0104n0:994_7": "siyā. Tathā ca sati yathā andhabadhirassa vasena “kassaci navāyatanāni pātubhavantī”ti",
  "anya-e0104n0:994_8": "ekavāraṃ vuttaṃ, evaṃ andhāghānakassa, badhirāghānakassa ca vasena “kassaci aparāni",
  "anya-e0104n0:994_9": "navāyatanāni, kassaci aparānipi navāyatanāni pātubhavantī”ti vattabbaṃ siyāti attho.",
  "anya-e0104n0:994_10": "Evaṃ dhātupātubhāvādipañhānipi vattabbānīti vadanti. Ettha ca yathā “sattati ukkaṃsatotha",
  "anya-e0104n0:994_11": "rūpānī”ti padaṃ “saṃsedajūpapātayonīsū”ti ettha yonidvayavasena yojīyati, na evaṃ",
  "anya-e0104n0:994_12": "“avakaṃsato tiṃsā”ti idaṃ. Idaṃ pana saṃsedajayonivaseneva yojetabbaṃ. Ekayoganiddiṭṭhassāpi",
  "anya-e0104n0:994_13": "ekadeso sambandhaṃ labhatīti saṃsedajassa jaccandhabadhiraaghānakanapuṃsakassa jivhākāyavatthudasakānaṃ",
  "anya-e0104n0:994_14": "vasena tiṃsa rūpāni uppajjantīti vuttaṃ, na opapātikassāti ayamettha aṭṭhakathāyamadhippāyo.",
  "anya-e0104n0:995_0": "Ye pana “opapātikassa jaccandhabadhiraaghānakanapuṃsakassa jivhākāyavatthudasakānaṃ",
  "anya-e0104n0:995_1": "vasena tiṃsa rūpāni uppajjantīti mahāaṭṭhakathāyaṃ vutta”nti vadanti, taṃ na gahetabbaṃ.",
  "anya-e0104n0:995_2": "So hi pamādapāṭho. Evañca katvā āyatanayamakavaṇṇanāyaṃ “kāmadhātuyaṃ pana aghānako",
  "anya-e0104n0:995_3": "opapātiko natthi. Yadi bhaveyya, ‘kassaci aṭṭhāyatanāni pātubhavantī’ti vadeyyā”ti",
  "anya-e0104n0:995_4": "vuttaṃ. Apare panāhu “kassaci ekādasāyatanāni pātubhavantīti yāva ‘kassaci navāyatanānī’ti",
  "anya-e0104n0:995_5": "pāḷi opapātike sandhāya vuttā. Tasmā pubbenāparaṃ aṭṭhakathāyaṃ avirodho siddho.",
  "anya-e0104n0:995_6": "Tathā ca yathāvuttapāḷiyā ayamatthavaṇṇanā aññadatthu saṃsandati sametiyevā”ti. Yaṃ",
  "anya-e0104n0:995_7": "paneke vadanti “opapātikaggahaṇena saṃsedajāpi saṅgayhanti. Tathā hi dhammahadayavibhaṅge",
  "anya-e0104n0:995_8": "‘kāmadhātuyā upapattikkhaṇe kassaci ekādasāyatanāni pātubhavantī’tiādīnaṃ niddese",
  "anya-e0104n0:995_9": "‘opapātikānaṃ petāna’ntiādinā opapātikaggahaṇameva kataṃ, na saṃsedajaggahaṇa”nti,",
  "anya-e0104n0:995_10": "taṃ paripuṇṇāyatanānaṃyeva saṃsedajānaṃ opapātikesu saṅgahaṇavasena vuttanti veditabbaṃ.",
  "anya-e0104n0:995_11": "Tathā hi vuttaṃ aṭṭhakathāyaṃ “saṃsedajayonikā paripuṇṇāyatanāparipuṇṇāyatanabhāvena",
  "anya-e0104n0:995_12": "opapātikasaṅgahaṃ katvā vuttā”ti, padhānāya vā yoniyā sabbaṃ paripuṇṇāyatanayoniṃ",
  "anya-e0104n0:995_13": "dassetuṃ “opapātikānanti vutta”nti ca, idha pana yonidvayaṃ sarūpeneva pakāsetuṃ,",
  "anya-e0104n0:995_14": "saṃsedajayonivaseneva ca avakaṃsato rūpapavattiṃ dassetuṃ opapātikayoniyā itaraṃ",
  "anya-e0104n0:995_15": "asaṅgahetvā “saṃsedajūpapātayonīsū”ti vuttaṃ. Taṃ sabbaṃ vīmaṃsitvā gahetabbaṃ.",
  "anya-e0104n0:996_0": "Ukkaṃsāvakaṃsānaṃ pana antareti “sattati, tiṃsā”ti evaṃ vuttānaṃ rūpassa ukkaṃsāvakaṃsaparicchedānaṃ",
  "anya-e0104n0:996_1": "majjhe. Anurūpato vikappo veditabboti apāyesu andhassa cha cakkhudasakābhāvato, tathā",
  "anya-e0104n0:996_2": "badhirassa sotadasakābhāvato, andhabadhirassa pana pañca cakkhusotadasakābhāvatoti",
  "anya-e0104n0:996_3": "evamādinā nayena veditabbo. Yaṃ panettha vattabbaṃ, taṃ vuttamevāti.",
  "anya-e0104n0:997": "631. Cutipaṭisandhīnaṃ khandhādīhi aññamaññasamānatā abhedo. Asamānatā bhedo.",
  "anya-e0104n0:998_0": "Ārammaṇatopi abhinnāti catūsu āruppesu tato tato cavitvā tattha tattheva upapajjantassa",
  "anya-e0104n0:998_1": "vasena vuttaṃ. Tatheva pana heṭṭhā, rūpabhave vā upapatti natthi. Arūpabhūmito cavitvā",
  "anya-e0104n0:998_2": "heṭṭhā upapatti nāma kāmabhave eva, tatthāpi tihetukapaṭisandhi eva. Rūpabhavato",
  "anya-e0104n0:998_3": "pana cuto duhetukopi hotīti vadanti. Amahaggatabahiddhārammaṇāya cutiyā anantarā",
  "anya-e0104n0:998_4": "mahaggataajjhattārammaṇā dutiyacatutthāruppapaṭisandhi. Evaṃ nayamattassa dassitattā",
  "anya-e0104n0:998_5": "vuttaṃ, avuttañca sabbaṃ saṅgahetvā āha “ayaṃ tāva arūpabhūmīsuyeva nayo”ti. Rūpārūpāvacarānaṃ",
  "anya-e0104n0:998_6": "upacārassa balavatāya tato cavitvā duggatiyaṃ upapatti natthīti “ekaccasugaticutiyā”ti",
  "anya-e0104n0:998_7": "āha. Ekaccaduggatipaṭisandhīti ettha ekaccaggahaṇassa payojanaṃ maggitabbaṃ. Ayaṃ",
  "anya-e0104n0:998_8": "panettha adhippāyo siyā – nānattakāyanānattasaññīsu vuttā ekacce ca vinipātikā tihetukādipaṭisandhikā,",
  "anya-e0104n0:998_9": "tesaṃ paṭisandhiṃ vinipātikabhāvena “duggatipaṭisandhī”ti gahetvā sabbasugaticutiyā",
  "anya-e0104n0:998_10": "ca sā paṭisandhi hoti, na ekaccasugaticutiyā evāti tannivattanatthaṃ ekaccaduggatiggahaṇaṃ",
  "anya-e0104n0:998_11": "kataṃ. Apāyapaṭisandhi eva hi ekaccasugaticutiyā hoti, na sabbasugaticutiyāti. Atha",
  "anya-e0104n0:998_12": "vā duggatipaṭisandhi duvidhā ekaccasugaticutiyā anantarā, duggaticutiyā cāti. Tattha",
  "anya-e0104n0:998_13": "pacchimaṃ vajjetvā purimaṃyeva gahetuṃ vuttaṃ “ekaccaduggatipaṭisandhī”ti. Ahetukacutiyā",
  "anya-e0104n0:998_14": "sahetukapaṭisandhīti duhetukā ca tihetukā ca yojetabbā. Maṇḍūkadevaputtādīnaṃ viya",
  "anya-e0104n0:998_15": "hi ahetukacutiyā tihetukapaṭisandhipi hotīti.",
  "anya-e0104n0:999_0": "Tassa tassa viparītato ca yathāyogaṃ yojetabbanti “ekaccasugaticutiyā ekaccaduggatipaṭisandhī”tiādīsu",
  "anya-e0104n0:999_1": "bhedavisesesu “ekaccaduggaticutiyā ekaccaduggatipaṭisandhī”tiādinā yaṃ yaṃ yujjati,",
  "anya-e0104n0:999_2": "taṃ taṃ yojetabbanti attho. Yujjamānamattāpekkhanavasena napuṃsakaniddeso kato. Yojetabbanti",
  "anya-e0104n0:999_3": "vā bhāvatthatā daṭṭhabbā. “Amahaggatabahiddhārammaṇāya mahaggataajjhattārammaṇā”tiādīsu",
  "anya-e0104n0:999_4": "pana viparītayojanā na kātabbā. Na hi mahaggataajjhattārammaṇāya cutiyā arūpabhūmīsu",
  "anya-e0104n0:999_5": "amahaggatabahiddhārammaṇā paṭisandhi atthi. “Catukkhandhāya āruppacutiyā anantarā",
  "anya-e0104n0:999_6": "pañcakkhandhā kāmāvacarapaṭisandhī”ti etassa vipariyāyo sayameva yojito. “Atītārammaṇāya",
  "anya-e0104n0:999_7": "cutiyā paccuppannārammaṇā paṭisandhī”ti etassa ca vipariyāyo natthi eva. Bhedaviseso",
  "anya-e0104n0:999_8": "eva ca evaṃ vitthārena dassito, abhedaviseso pana ekekasmiṃ bhede tattha tattheva",
  "anya-e0104n0:999_9": "cutipaṭisandhiyojanāvasena veditabbo “pañcakkhandhāya kāmāvacaracutiyā pañcakkhandhā",
  "anya-e0104n0:999_10": "kāmāvacarā…pe… avitakkaavicārāya avitakkāvicārā”ti. Catukkhandhāya pana catukkhandhā",
  "anya-e0104n0:999_11": "sayameva yojitā. Eteneva nayena sakkā viññātunti pañcakkhandhādīsu abhedaviseso na dassitoti.",
  "anya-e0104n0:1000_0": "632. Itīti evaṃ vuttappakārena. Etaṃ viññāṇaṃ avijjādisahakārikāraṇasahitassa saṅkhārassa",
  "anya-e0104n0:1000_1": "vasena laddhappaccayaṃ. Bāhirakakappitassa adhipatiṭṭhanakassa abhāvato rūpārūpadhammamattaṃ.",
  "anya-e0104n0:1000_2": "Tenāha “na satto na jīvo”ti. Upetīti vuccati tathāvohāramattaṃ, atthato pana paccayasāmaggiyā",
  "anya-e0104n0:1000_3": "bhavantarabhāvena uppajjanamattanti adhippāyo. Tenāha “tassa cā”tiādi. Tato hetuṃ",
  "anya-e0104n0:1000_4": "vināti tattha hetuṃ vinā. Manussacutipaṭisandhikkamenāti manussacutito manussapaṭisandhikkamena.",
  "anya-e0104n0:1000_5": "Evañhi pākaṭaggahaṇaṃ ubhayavisesanaṃ hoti. Pākaṭatā cettha tadāsannakkhandhavasena",
  "anya-e0104n0:1000_6": "veditabbā “cavamāne upapajjamāne”tiādīsu viya. Manussacutipaṭisandhikkamenāti vā",
  "anya-e0104n0:1000_7": "manussacutito yassa kassaci paṭisandhikkamena. Tathā hi vakkhati “nissayaṃ assādayamānaṃ",
  "anya-e0104n0:1000_8": "vā anāssādayamānaṃ vā”ti.",
  "anya-e0104n0:1001_0": "Sarasenāti sabhāvena, parikkhīṇāyusaṅkhāratāyāti attho. Upakkamenāti attanā, parena",
  "anya-e0104n0:1001_1": "vā katena sīsacchedanādiupakkamena. Sabbesaṃ aṅgapaccaṅgasandhīnaṃ bandhanāni sabbaṅgapaccaṅgasandhibandhanāni,",
  "anya-e0104n0:1001_2": "tesaṃ chedakānaṃ. Sannipātanti patanaṃ pavatti. Hadayappadesopi anukkamena sussitvā",
  "anya-e0104n0:1001_3": "appāvaseso hoti, pageva kāyoti āha “kamena upasussamāne sarīre”ti. Tenevāha “taṅkhaṇāvasesahadayavatthusannissita”nti.",
  "anya-e0104n0:1001_4": "“Niruddhesu cakkhādīsū”ti idaṃ gabbhaseyyakānaṃ āyatanānaṃ anupubbuppatti viya nirodhopi",
  "anya-e0104n0:1001_5": "anupubbato hotīti adhippāyena vuttaṃ, atimandabhāvūpagamanataṃ vā sandhāya “niruddhesū”ti",
  "anya-e0104n0:1001_6": "vuttaṃ, na anavasesanirodhaṃ. Pañcadvārikaviññāṇānantarampi hi pubbe cuti dassitā.",
  "anya-e0104n0:1001_7": "Yamake ca “yassa cakkhāyatanaṃ nirujjhati, tassa manāyatanaṃ nirujjhatīti? Āmantā.",
  "anya-e0104n0:1001_8": "Yassa vā pana manāyatanaṃ nirujjhati, tassa cakkhāyatanaṃ nirujjhatīti? Sacittakānaṃ",
  "anya-e0104n0:1001_9": "acakkhukānaṃ cavantānaṃ tesaṃ manāyatanaṃ nirujjhati, no ca tesaṃ cakkhāyatanaṃ nirujjhati.",
  "anya-e0104n0:1001_10": "Sacakkhukānaṃ cavantānaṃ tesaṃ manāyatanañca nirujjhati, cakkhāyatanañca nirujjhatī”tiādinā",
  "anya-e0104n0:1001_11": "cakkhāyatanādīnaṃ cuticittena saha nirodho vuttoti.",
  "anya-e0104n0:1002_0": "Hadayavatthumatteti hadayavatthupadesamatte. Na hi hadayavatthuṃ nissāya kāyindriyaṃ",
  "anya-e0104n0:1002_1": "pavattati. Hadayavatthupi tadā ātape pakkhittaharitatālapaṇṇaṃ viya appāvasesaṃ hotīti",
  "anya-e0104n0:1002_2": "“taṅkhaṇāvasesahadayavatthusannissita”nti vuttanti vadanti. Itaravatthūnaṃ pana sakiccāsamatthatāya",
  "anya-e0104n0:1002_3": "kevalaṃ hadayavatthusannissitameva, tadā viññāṇaṃ hotīti vuttaṃ “taṅkhaṇāvasesahadayavatthusannissita”nti.",
  "anya-e0104n0:1002_4": "Mātughātādi, mahaggatamaññaṃ vā tādisaṃ garukaṃ nāma. Samāsevitaṃ abhiṇhaso kataṃ.",
  "anya-e0104n0:1002_5": "Āsannaṃ maraṇakāle kataṃ, yadā tadā vā katampi paribyattaṃ hutvā anussaritaṃ. Pubbakataṃ",
  "anya-e0104n0:1002_6": "aparāpariyāyavedanīyaṃ. Laddho avaseso avijjādiko viññāṇassa paccayo etenāti laddhāvasesapaccayo,",
  "anya-e0104n0:1002_7": "saṅkhāro. Etena vipaccituṃ katokāsaṃ yathūpacitaṃ kusalākusalacetanamāha. Kammanimittaṃ",
  "anya-e0104n0:1002_8": "nāma yaṃ vatthuṃ ārammaṇaṃ katvā āyūhanakāle kammaṃ āyūhati, taṃ. Atīte kappakoṭisatasahassamatthakepi",
  "anya-e0104n0:1002_9": "hi kamme kate vipaccanakāle āgantvā kammaṃ vā kammanimittaṃ vā upatiṭṭhati. Gatinimittaṃ",
  "anya-e0104n0:1002_10": "nāma nibbattanakaokāse eko vaṇṇo. So ca niraye nibbattanārahassa “aggijālavaṇṇādiko”tiādinā",
  "anya-e0104n0:1002_11": "heṭṭhā vuttoyeva. Avijjāpaṭicchāditādīnave tasmiṃ kammādivisaye paṭisandhiviññāṇassa",
  "anya-e0104n0:1002_12": "ārammaṇabhāvena uppattiṭṭhānabhūte.",
  "anya-e0104n0:1003_0": "Taṇhāya appahīnattā eva, purimuppannāya ca santatiyā tathāpariṇatattā paṭisandhiṭṭhānābhimukhaṃ",
  "anya-e0104n0:1003_1": "viññāṇaṃ ninnapoṇapabbhāraṃ hutvā pavattatīti āha “taṇhā nāmetī”ti. Sahajātasaṅkhārāti",
  "anya-e0104n0:1003_2": "cutiāsannajavanaviññāṇasahajātā cetanā, sabbepi vā phassādayo. Tasmiṃ paṭisandhiṭṭhāne",
  "anya-e0104n0:1003_3": "kammādivisaye viññāṇaṃ khipanti. Khipantā viya tasmiṃ visaye paṭisandhivasena viññāṇapatiṭṭhānassa",
  "anya-e0104n0:1003_4": "hetubhāvena pavattantīti attho. Tanti taṃ viññāṇaṃ. Cutipaṭisandhitadāsannaviññāṇānaṃ",
  "anya-e0104n0:1003_5": "santativasena viññāṇanti upanītekattaṃ. Taṇhāya nāmiyamānaṃ…pe… pavattatīti namanakhipanapurimanissayajahanaaparanissayassādananissayarahitapavattanāni",
  "anya-e0104n0:1003_6": "santativasena tassevekassa viññāṇassa honti, na aññassāti dasseti. Santativasenāti",
  "anya-e0104n0:1003_7": "ca vadanto “tadevidaṃ viññāṇaṃ sandhāvati saṃsarati anañña”nti imañca micchāgāhaṃ",
  "anya-e0104n0:1003_8": "paṭikkhipati. Sati hi nānattanaye santativasena ekattanayo hotīti. Ettha ca orimatīrarukkhavinibaddharajju",
  "anya-e0104n0:1003_9": "viya purimabhavattabhāvavinibaddhaṃ kammādiārammaṇaṃ daṭṭhabbaṃ, puriso viya viññāṇaṃ,",
  "anya-e0104n0:1003_10": "tassa mātikātikkamanicchā viya taṇhā, atikkamanapayogo viya khipanakasaṅkhārā, yathā",
  "anya-e0104n0:1003_11": "ca so puriso paratīre patiṭṭhahamāno paratīrarukkhavinibaddhaṃ kiñci assādayamāno",
  "anya-e0104n0:1003_12": "vā anassādayamāno vā kevalaṃ pathaviyaṃ sakabalapayogeheva patiṭṭhāti, evamidampi",
  "anya-e0104n0:1003_13": "bhavantarattabhāvavinibaddhaṃ hadayavatthusaṅkhātaṃ nissayaṃ pañcavokārabhave assādayamānaṃ,",
  "anya-e0104n0:1003_14": "catuvokārabhave anassādayamānaṃ vā kevalaṃ ārammaṇasampayuttakammeheva pavattati.",
  "anya-e0104n0:1003_15": "Tattha assādayamānanti pāpuṇantaṃ, paṭilabhamānanti attho.",
  "anya-e0104n0:1004_0": "Bhavantarādipaṭisandhānatoti bhavantarassa aññabhavassa ādipaṭisandhānabhāvato. Bhavantarādayo",
  "anya-e0104n0:1004_1": "vā bhavayonigativiññāṇaṭṭhitisattāvāsantarāni, tesaṃ paṭisandhānatoti attho. Tadetaṃ",
  "anya-e0104n0:1004_2": "viññāṇaṃ nāpi idhāgataṃ imasmiṃyeva bhave uppannattā. Kammanti paṭisandhijanakaṃ",
  "anya-e0104n0:1004_3": "kammaṃ. Saṅkhārāti cutiāsannajavanaviññāṇasahagatā khipanakasaṅkhārā. Natīti namanavasena",
  "anya-e0104n0:1004_4": "pavattataṇhā. Visayo kammādi.",
  "anya-e0104n0:1005_0": "633. Saddapaṭighosādīnaṃ satipi paccayapaccayuppannabhāve santānabandho na pākaṭoti",
  "anya-e0104n0:1005_1": "tesaṃ ekattanānattabhāvaṃ anāmasitvā anāgamanātītahetusamuppādameva dassento “ettha",
  "anya-e0104n0:1005_2": "cā”tiādimāha. Saddādihetukāti ettha paṭighoso saddahetuko. Padīpo padīpantarādihetuko.",
  "anya-e0104n0:1005_3": "Muddā lañchanahetukā. Chāyā ādāsādiabhimukhamukhādihetukā. Honti aññatra agantvāti",
  "anya-e0104n0:1005_4": "saddādipaccayadesaṃ anupagantvā saddādihetukā honti tato pubbe abhāvā. Evaṃ idampi",
  "anya-e0104n0:1005_5": "paṭisandhiviññāṇaṃ na hetudesaṃ gantvā taṃhetukaṃ hoti tato pubbe abhāvā. Tasmā na",
  "anya-e0104n0:1005_6": "idaṃ hetudesato purimabhavato idhāgataṃ paṭighosādayo viya saddādidesato, nāpi tattha",
  "anya-e0104n0:1005_7": "hetunā vinā uppannaṃ saddādīhi vinā paṭighosādayo viyāti attho. Atha vā honti aññatra",
  "anya-e0104n0:1005_8": "agantvāti pubbe paccayadese sannihitā hutvā tato aññatra gantvā tappaccayā na honti",
  "anya-e0104n0:1005_9": "uppattito pubbe abhāvā, nāpi saddādipaccayā na honti, evaṃ idampīti vuttanayeneva yojetabbaṃ.",
  "anya-e0104n0:1006_0": "Natthi ekatā ekasantānekattepi aññasseva viññāṇassa pātubhavanato. Nāpi nānatā santānabandhato",
  "anya-e0104n0:1006_1": "padīpo viya. Khaṇikāya hi padīpajālāya santānekattaṃ upādāya so evāti vuccati, atthakiccañca",
  "anya-e0104n0:1006_2": "sādheti, evamidhāpi daṭṭhabbaṃ. “Yadi hī”tiādinā santānabandhe ekantaṃ ekatāya, nānatāya",
  "anya-e0104n0:1006_3": "ca aggahetabbataṃ, gahaṇe ca dosaṃ dasseti. Esa nayoti atidesena bījaṅkurādīsu sabbahetuhetusamuppannesu",
  "anya-e0104n0:1006_4": "yathāsambhavaṃ yojanā kātabbāti dasseti. Idhāpi hi hetuhetusamuppannaviññāṇānaṃ ekantamekatte",
  "anya-e0104n0:1006_5": "sati na manussagatito devagati sambhūtā siyā. Ekantanānatte na kammavato phalaṃ siyā,",
  "anya-e0104n0:1006_6": "tato “rattassa bījaṃ rattassa phala”ntiādikassa viya “bhūtapubbāhaṃ, bhante, rohitasso",
  "anya-e0104n0:1006_7": "nāma isi ahosi”ntiādikassa vohārassa lopo siyā, tasmā ettha santānabandhesu hetuhetusamuppannesu",
  "anya-e0104n0:1006_8": "na ekantamekatā vā nānatā vā upagantabbā na gahetabbā. Ettha ca ekantaekatāpaṭisedhena",
  "anya-e0104n0:1006_9": "“sayaṃkataṃ sukhaṃ dukkha”nti imaṃ diṭṭhiṃ nivāreti, ekantanānatāpaṭisedhena “paraṃkataṃ",
  "anya-e0104n0:1006_10": "sukhaṃ dukkha”nti, hetuhetusamuppannatāvacanena “adhiccasamuppanna”nti imaṃ diṭṭhiṃ nivāreti.",
  "anya-e0104n0:1007_0": "634. Tatthāti phaluppattiṭṭhāne. Aññassāti yena taṃ kammaṃ kataṃ, tato aññassa. Aññatoti",
  "anya-e0104n0:1007_1": "yaṃ taṃ kammaṃ nibbattitaṃ, tato aññato. “Dhammamattaṃ bhavantaramupetī”ti vuttattā",
  "anya-e0104n0:1007_2": "phalassa upabhuñjake ca asati kassa taṃ phalaṃ siyāti anuyuñjeti. Tatrāti tasmiṃ yathāvutte anuyoge.",
  "anya-e0104n0:1008_0": "Tatthāti ekasantāne. Yasmiṃ dhammapuñje kammaṃ nibbattaṃ, tasseva santāneti attho.",
  "anya-e0104n0:1008_1": "Etassa atthassāti hetuphalānaṃ atthato aññattepi teneva hetuphalabhāvena sambandhattā",
  "anya-e0104n0:1008_2": "taṃ phalaṃ “aññassa, aññato”ti vā na vattabbanti etassa atthassa. Catumadhuraalattakarasādibhāvanā",
  "anya-e0104n0:1008_3": "ambamātuluṅgādibījānaṃ abhisaṅkhāro. Ettha ca abhisaṅkhataṃ bījaṃ viya kammavā satto,",
  "anya-e0104n0:1008_4": "abhisaṅkhāro viya kammaṃ, bījassa aṅkurādippabandho viya sattassa paṭisandhiviññāṇādippabandho.",
  "anya-e0104n0:1008_5": "Tatthuppannassa madhurassa rattakesarassa vā phalassa vā tasseva bījassa, tato eva",
  "anya-e0104n0:1008_6": "ca abhisaṅkhārato bhāvo viya kammakārakasseva sattassa, taṃkammato eva ca phalassa",
  "anya-e0104n0:1008_7": "bhāvo veditabbo. Bālasarīre kataṃ vijjāpariyāpuṇanaṃ, sippasikkhanaṃ, osadhappayogo",
  "anya-e0104n0:1008_8": "ca na vuḍḍhasarīraṃ gacchanti. Atha ca tannimittaṃ vijjāpāṭavaṃ sippajānanaṃ, anāmayatā",
  "anya-e0104n0:1008_9": "ca vuḍḍhasarīre honti, na ca tāni aññassa honti taṃsantatipariyāpanne eva vuḍḍhasarīre",
  "anya-e0104n0:1008_10": "uppajjanato, na ca yathāpayuttena vijjāpariyāpuṇanādinā vinā tāni aññato honti tadabhāve",
  "anya-e0104n0:1008_11": "abhāvato, evaṃ idhāpi santāne yaṃ phalaṃ, etaṃ nāññassa. Na ca aññatoti yojetabbaṃ.",
  "anya-e0104n0:1008_12": "Etena ca saṅkhārābhāve phalābhāvameva dasseti, na aññapaccayanivāraṇaṃ karoti.",
  "anya-e0104n0:1009": "Yampi vuttaṃ, tattha vadāmāti vacanaseso. Tattha vā upabhuñjake asati siddhā bhuñjakasammutīti sambandho. Phalatīti sammuti phalatisammuti.",
  "anya-e0104n0:1010_0": "Rukkhasaṅkhātānaṃ dhammānanti rukkhapaññattiyā upādānabhūtānaṃ bhūtupādāyadhammānaṃ.",
  "anya-e0104n0:1010_1": "Tasmāti yasmā yathā khandhasantāne kusalākusalacetanuppattiyaṃ “puññaṃ karoti, pāpaṃ",
  "anya-e0104n0:1010_2": "karotī”ti kattuvohāro, evaṃ tassa phaluppattiyaṃ “sukhaṃ anubhavati, dukkhaṃ anubhavatī”ti",
  "anya-e0104n0:1010_3": "upabhuñjakavohāro, tasmā na ettha khandhavinimuttena aññena upabhuñjakena nāma koci attho atthīti.",
  "anya-e0104n0:1011_0": "635. Evaṃ santepīti asaṅkantipātubhāve tattha ca yathāvuttadosapariharaṇe sati, siddheti",
  "anya-e0104n0:1011_1": "attho. Pavattikkhaṇeyevāti saṅkhārānaṃ pavattamānakkhaṇe eva. Pavattito pubbeti kammāyūhanakkhaṇato",
  "anya-e0104n0:1011_2": "pubbe, avijjamānatāya samānattā evaṃ vuttaṃ. Pacchā cāti vipaccanappapattito pacchā ca.",
  "anya-e0104n0:1012": "Avipakkavipākā katattā ce paccayā, vipakkavipākānampi katattaṃ samānanti tesampi phalāvahatā siyāti āsaṅkānivattanatthaṃ āha “na ca niccaṃ phalāvahā”ti.",
  "anya-e0104n0:1013_0": "“Na vijjamānattā avijjamānattā vā”ti etena vijjamānattaṃ, avijjamānattañca nissāya",
  "anya-e0104n0:1013_1": "vuttadose pariharati. Tassā pāṭibhogakiriyāya, bhaṇḍakīṇanakiriyāya, iṇaggahaṇakiriyāya",
  "anya-e0104n0:1013_2": "vā karaṇamattaṃ taṃkiriyākaraṇamattaṃ, tadeva tadatthaniyyātane paṭibhaṇḍadāne, iṇadāne",
  "anya-e0104n0:1013_3": "ca paccayo hoti, aphalitaniyyātanādiphalanti attho.",
  "anya-e0104n0:1014": "636. Sammohavighātatthanti bāttiṃsāya viññāṇesu yathāvuttasaṅkhārānaṃ paṭisandhiyaṃ, pavattiyañca paccayabhāve vibhajja avibhāvite pavattanakasammohassa apanayanatthaṃ.",
  "anya-e0104n0:1015_0": "Puññābhisaṅkhāreti niddhāraṇe bhummaṃ. Avisesenāti “tihetuko tihetukassā”tiādikaṃ",
  "anya-e0104n0:1015_1": "bhedaṃ akatvā sāmaññato, piṇḍavasenāti attho. Sabbattha upanissayapaccayo balavakammassa",
  "anya-e0104n0:1015_2": "vasena yojetabbo. “Dubbalañhi kammaṃ upanissayapaccayo na hotī”ti paṭṭhānasaṃvaṇṇanāya",
  "anya-e0104n0:1015_3": "dassitametaṃ. Rūpāvacarapañcakusalacetanābhedoti “ṭhapetvā abhiññāppatta”nti visesetvā",
  "anya-e0104n0:1015_4": "vattabbaṃ, na vā vattabbaṃ vipākassa paccayabhāvakathāya avipākārahassa pasaṅgābhāvato.",
  "anya-e0104n0:1015_5": "Abhiññācetanāya hi avipākatā heṭṭhā vibhāvitā eva. Avisesena panāti etthāpi eseva",
  "anya-e0104n0:1015_6": "nayo. Pañcannaṃ vipākaviññāṇānanti ānetvā sambandhitabbaṃ.",
  "anya-e0104n0:1016_0": "Pañcannanti cakkhusotaviññāṇānaṃ, sampaṭicchanamanodhātuyā, dvinnaṃ santīraṇamanoviññāṇadhātūnañcāti",
  "anya-e0104n0:1016_1": "etesaṃ pañcannaṃ. Tathevāti dvedhā eva. Kathaṃ pana iṭṭhārammaṇeyeva pavattanakāni",
  "anya-e0104n0:1016_2": "kusalavipākaviññāṇāni duggatiyaṃ pavattantīti āha “niraye mahāmoggallānattherassā”tiādi.",
  "anya-e0104n0:1016_3": "Thero hi tattha iddhiyā vassaṃ nimminitvā katipayaṃ velaṃ nirayaggiṃ vūpasametvā",
  "anya-e0104n0:1016_4": "tesaṃ dhammaṃ deseti.",
  "anya-e0104n0:1017": "Sveva kāmāvacaro puññābhisaṅkhāro. Avisesena pana puññābhisaṅkhāroti kāmāvacaraṃ, rūpāvacarañcāti duvidhampi puññābhisaṅkhāraṃ ekajjhaṃ saṅgaṇhāti.",
  "anya-e0104n0:1018_0": "Dvādasākusalacetanābhedoti ettha uddhaccasahagatacetanāya gahaṇe kāraṇaṃ na dissati,",
  "anya-e0104n0:1018_1": "vicāretabbametaṃ. Ekassa viññāṇassa tatheva paccayo paṭisandhiyaṃ, no pavatteti ekasseva",
  "anya-e0104n0:1018_2": "paccayabhāvaniyamo paṭisandhiyaṃ, no pavatte. Pavatte hi sattannampi paccayoti adhippāyo.",
  "anya-e0104n0:1019_0": "Rūpabhave catunnanti akusalavipākānaṃ cakkhusotaviññāṇasampaṭicchanasantīraṇānaṃ.",
  "anya-e0104n0:1019_1": "Tāni pana ekantato aniṭṭhārammaṇāni, rūpabhave ca kathaṃ aniṭṭhārammaṇasamāyogoti",
  "anya-e0104n0:1019_2": "āha “so ca kho”tiādi. “Tathā kāmāvacaradevalokepi aniṭṭharūpādayo natthī”ti idaṃ",
  "anya-e0104n0:1019_3": "yebhuyyavasena vuttaṃ. Bahulañhi tesaṃ iṭṭhā eva rūpādayo upaṭṭhahanti, kadāci aniṭṭhaṃ.",
  "anya-e0104n0:1019_4": "Devānañhi kesañcideva pubbanimittapātubhāvakālādīsu milātamālādianiṭṭhārammaṇasamāyogo hotīti.",
  "anya-e0104n0:1020_0": "637. Yattha vitthārappakāsanaṃ kataṃ, tato bhavato paṭṭhāya mukhamattappakāsanaṃ",
  "anya-e0104n0:1020_1": "kātukāmo āha “ādito paṭṭhāyā”ti. Teneva “dvīsu bhavesū”tiādi vuttaṃ. Manussāpi keci",
  "anya-e0104n0:1020_2": "aṇḍajā, saṃsedajā ca hontīti tadapekkhāya “catūsu yonīsū”ti vuttaṃ. Ekattakāyaekattasaññitāsāmaññena",
  "anya-e0104n0:1020_3": "catutthajhānabhūmikāpi asaññāruppavajjā catutthiṃyeva viññāṇaṭṭhitiṃ bhajanti. Esa",
  "anya-e0104n0:1020_4": "puññābhisaṅkhāro. Vuttanayenevāti “nānākkhaṇikakammapaccayena ceva upanissayapaccayena",
  "anya-e0104n0:1020_5": "cā”ti vuttanayeneva. Yathāsambhavanti ekavīsatikāmāvacararūpāvacarakusalavipākesu",
  "anya-e0104n0:1020_6": "cuddasannaṃ paṭisandhiyaṃ, pavatte ca, sattannaṃ pavatte evāti ayaṃ yathāsambhavo.",
  "anya-e0104n0:1021": "Tādiseyevāti nānattakāyaekattasaññīsaṅkhāteyeva.",
  "anya-e0104n0:1022_0": "Catunnaṃ viññāṇānanti bhavādayo apekkhitvā vuttaṃ. Catūsu antogadhānaṃ pana tiṇṇaṃ",
  "anya-e0104n0:1022_1": "viññāṇānaṃ tīsu viññāṇaṭṭhitīsu paccayabhāvo yojetabbo. Aviññāṇake sattāvāse saṅkhārapaccayā",
  "anya-e0104n0:1022_2": "viññāṇe alabbhamānepi tassa saṅkhārahetukattaṃ labbhateva. Tathā hi tattha puññābhisaṅkhāro",
  "anya-e0104n0:1022_3": "kaṭattārūpānaṃ nānākkhaṇikakammapaccayena paccayo hoti. Etasmiñca mukhamattappakāsane",
  "anya-e0104n0:1022_4": "puññābhisaṅkhārādīnaṃ duggatiādīsu pavattiyaṃ kusalavipākādiviññāṇānaṃ paccayabhāvo",
  "anya-e0104n0:1022_5": "bhavesu vuttanayeneva viññāyatīti na vuttoti veditabbo.",
  "anya-e0104n0:1023": "Viññāṇapaccayānāmarūpapadavitthārakathāvaṇṇanā",
  "anya-e0104n0:1024": "638. Vibhāgā nāmarūpānanti nāmassa, rūpassa ca pabhedato.",
  "anya-e0104n0:1025_0": "Tattha nāmassa tāva pabhedaṃ dassentena kāmaṃ viññāṇampi nāmameva, paccayapaccayuppanne",
  "anya-e0104n0:1025_1": "pana asaṅkarato dassetuṃ “ārammaṇābhimukhaṃ namanato vedanādayo tayo khandhā”ti vuttaṃ.",
  "anya-e0104n0:1025_2": "Nibbānassa panettha pavattikathāyaṃ appaccayattā, namanaṭṭhābhāvato ca pasaṅgo eva",
  "anya-e0104n0:1025_3": "natthi. Nāmanaṭṭhena hi taṃ nāmaṃ, na namanaṭṭhena. Tesaṃ nāmarūpānaṃ sukhādivasena,",
  "anya-e0104n0:1025_4": "pathavīādivasena ca vibhāgo.",
  "anya-e0104n0:1026": "Ekaṃ sattāvāsanti asaññasattāvāsaṃ. Purimesu catūsu, asaññasattāvāse cāti pañcasu.",
  "anya-e0104n0:1027_0": "Gabbhaseyyaggahaṇena jalābujā gahitāti “aṇḍajānañcā”ti vuttaṃ. Aṇḍajānañca abhāvakānanti",
  "anya-e0104n0:1027_1": "yojetabbaṃ. Santatisīsānīti kalāpasantānamūlāni. Yadipi vikārarūpāni paṭisandhikkhaṇe",
  "anya-e0104n0:1027_2": "na santi, lakkhaṇaparicchedarūpāni pana santīti tāni paramatthato aparinipphannānīti",
  "anya-e0104n0:1027_3": "vajjento āha “rūparūpato”ti. Phassādike saṅkhārakkhandhabhāvena ekattaṃ netvā “tevīsati",
  "anya-e0104n0:1027_4": "dhammā”ti vuttaṃ. Apanetvāti kalāpantaragate pathavīādike samānalakkhaṇatāya aggahetvā.",
  "anya-e0104n0:1028": "Tesanti brahmakāyikādīnaṃ. Vitthārenāti catūsupi santatisīsesu rūpānaṃ asaṅkhipanena.",
  "anya-e0104n0:1029_0": "Kāmabhave pana yasmā sesaopapātikānanti ettha kiñcāpi kāmabhave opapātikā vuttā na",
  "anya-e0104n0:1029_1": "santi, yena sesaggahaṇaṃ sātthakaṃ bhaveyya, aṇḍajagabbhaseyyakehi pana opapātikasaṃsedajā",
  "anya-e0104n0:1029_2": "sesā hontīti sesaggahaṇaṃ katanti veditabbaṃ. Atha vā brahmakāyikādikehi opapātikehi",
  "anya-e0104n0:1029_3": "vuttehi sese sandhāya “sesaopapātikāna”nti āha. Te pana arūpinopi santīti “kāmabhave”ti",
  "anya-e0104n0:1029_4": "vuttaṃ. Aparipuṇṇāyatanānaṃ pana nāmarūpaṃ yathāsambhavaṃ rūpamissakaviññāṇaniddese",
  "anya-e0104n0:1029_5": "vuttanayena sakkā dhammagaṇanato viññātunti na vuttanti daṭṭhabbaṃ.",
  "anya-e0104n0:1030_0": "Paṭisandhicittena saha pavattaututoti paṭisandhicittena saha uppannarūpesu tejodhātuto.",
  "anya-e0104n0:1030_1": "Hadayavatthuno taṅkhaṇuppannattā paṭisandhicittassa vatthudubbalatā. Tesaṃ ajjhoharitāhārena",
  "anya-e0104n0:1030_2": "anugate sarīre āhārasamuṭṭhānaṃ suṭṭhaddhakanti sambandho. Naroti teneva mātukucchigatabhāvena",
  "anya-e0104n0:1030_3": "tirokkho. Avakaṃsato dve aṭṭhakāneva utucittasamuṭṭhānāni hontīti sasaddakālaṃ sandhāya",
  "anya-e0104n0:1030_4": "“ukkaṃsato dvinnaṃ navakāna”nti vuttaṃ. Pubbeti yaṃ pubbe santatidvayādikaṃ sattakapariyosānaṃ",
  "anya-e0104n0:1030_5": "rūpaṃ idha vuttaṃ, taṃ ekekassa cittassa tīsu tīsu khaṇesu uppajjamānameva vuttanti",
  "anya-e0104n0:1030_6": "katvā āha “pubbe…pe… sattatividha”nti. Duvidhampi tanti utusamuṭṭhānaṃ, cittasamuṭṭhānañcāti",
  "anya-e0104n0:1030_7": "duvidhampi taṃ saddaṃ.",
  "anya-e0104n0:1031_0": "Saṇṭhātunti addhaniyabhāvena ṭhātuṃ, attano pana khaṇamattaṃ tiṭṭhateva. Catuddisā",
  "anya-e0104n0:1031_1": "vavatthāpitāti aññamaññaṃ saṃsaṭṭhasīsā mūlena catūsu disāsu vavatthāpitā. Aññamaññaṃ",
  "anya-e0104n0:1031_2": "āliṅgetvā ṭhitā bhinnavāhanikā viya ca.",
  "anya-e0104n0:1032_0": "639. Pañcavokārabhave ca pavattiyanti rūpājanakakammajapañcaviññāṇappavattikālaṃ,",
  "anya-e0104n0:1032_1": "sahajātaviññāṇapaccayañca sandhāyāha. Tadā hi tato nāmameva hotīti. Kammaviññāṇapaccayā",
  "anya-e0104n0:1032_2": "pana tadāpi ubhayaṃ hotīti sakkā vattuṃ, pacchājātaviññāṇapaccayā ca rūpaṃ upatthaddhaṃ",
  "anya-e0104n0:1032_3": "hotīti. Asaññesūtiādi kammaviññāṇapaccayaṃ sandhāya vuttaṃ. Pañcavokārabhave ca pavattiyanti",
  "anya-e0104n0:1032_4": "bhavaṅgādijanakakammato aññena rūpuppattikālaṃ, nirodhasamāpattikālaṃ, bhavaṅgādiuppattikālato",
  "anya-e0104n0:1032_5": "aññakālañca sandhāya vuttanti yuttaṃ. Bhavaṅgādiuppattikāle hi taṃjanakena kammunā",
  "anya-e0104n0:1032_6": "uppajjamānaṃ rūpaṃ, so ca vipāko kammaviññāṇapaccayo hotīti sakkā vattuṃ. Sahajātaviññāṇapaccayānapekkhampi",
  "anya-e0104n0:1032_7": "hi pavattiyaṃ kammena pavattamānaṃ rūpaṃ, nāmañca na kammaviññāṇānapekkhaṃ hotīti.",
  "anya-e0104n0:1032_8": "Sabbatthāti paṭisandhiyaṃ, pavatte ca. Sahajātaviññāṇapaccayā nāmarūpaṃ, kammaviññāṇapaccayā",
  "anya-e0104n0:1032_9": "nāmarūpañca yathāsambhavaṃ yojetabbaṃ. Nāmañca rūpañca nāmarūpañcāti ettha nāmarūpasaddo",
  "anya-e0104n0:1032_10": "attano ekadesena nāmasaddena nāmasaddassa sarūpo, rūpasaddena ca rūpasaddassa, tasmā",
  "anya-e0104n0:1032_11": "sarūpānaṃ ekasesoti ekadesasarūpekaseso, nāmarūpasaddassa ṭhānaṃ itaresañca nāmarūpasaddānaṃ adassananti attho.",
  "anya-e0104n0:1033": "Vipākato aññaṃ avipākaṃ. Yato dvidhā mataṃ, tato yuttameva idanti yojetabbaṃ.",
  "anya-e0104n0:1034_0": "Kusalādicittakkhaṇeti ādi-saddena akusalakiriyacittakkhaṇe viya vipākacittakkhaṇepi",
  "anya-e0104n0:1034_1": "vipākājanakakammasamuṭṭhānaṃ saṅgahitanti veditabbaṃ. Vipākacittakkhaṇe pana abhisaṅkhāraviññāṇapaccayā",
  "anya-e0104n0:1034_2": "pubbe vuttanayena ubhayañca labbhatīti tādisavipākacittakkhaṇavajjanatthaṃ “kusalādicittakkhaṇe”ti vuttaṃ.",
  "anya-e0104n0:1035_0": "640. Suttantikapariyāyatoti paṭṭhāne rūpānaṃ upanissayapaccayassa avuttattā vuttaṃ.",
  "anya-e0104n0:1035_1": "Suttante pana yasmiṃ sati yaṃ hoti, asati ca na hoti, so tassa upanissayo nidānaṃ",
  "anya-e0104n0:1035_2": "hetu pabhavoti katvā “viññāṇūpanisaṃ nāmarūpa”nti rūpassa ca viññāṇūpanissayatā vuttā.",
  "anya-e0104n0:1035_3": "Vanapatthapariyāye ca vanapatthagāmanigamanagarajanapadapuggalūpanissayo iriyāpathavihāro,",
  "anya-e0104n0:1035_4": "tato ca cīvarādīnaṃ jīvitaparikkhārānaṃ kasirena, appakasirena ca samudāgamanaṃ vuttaṃ,",
  "anya-e0104n0:1035_5": "na ca vanapatthādayo ārammaṇūpanissayādibhāvaṃ iriyāpathānaṃ, cīvarādisamudāgamanassa",
  "anya-e0104n0:1035_6": "ca bhajanti. Tasmā vinā abhāvo eva suttantikapariyāyato upanissayabhāvo daṭṭhabbo.",
  "anya-e0104n0:1035_7": "Nāmassa abhisaṅkhāraviññāṇaṃ kammārammaṇapaṭisandhiādikāle ārammaṇapaccayova hotīti",
  "anya-e0104n0:1035_8": "vattabbameva natthīti rūpasseva suttantikapariyāyato ekadhāva paccayabhāvo vutto.",
  "anya-e0104n0:1035_9": "Sasaṃsayassa hi rūpassetaṃ paccayo hotīti vutte nāmassa hotīti vattabbameva natthīti.",
  "anya-e0104n0:1036": "Pavattassa pākaṭattā apākaṭaṃ paṭisandhiṃ gahetvā pucchati “kathaṃ paneta”ntiādinā. Suttato nāmaṃ, yuttito rūpaṃ viññāṇapaccayā hotīti jānitabbaṃ.",
  "anya-e0104n0:1037_0": "Yuttito sādhetvā suttena taṃ daḷhaṃ karonto “kammasamuṭṭhānassāpi hī”tiādimāha. Cittasamuṭṭhānassevāti",
  "anya-e0104n0:1037_1": "cittasamuṭṭhānassa viya. Ettha ca “viññāṇapaccayā nāmarūpa”nti bhāsamānena bhagavatā",
  "anya-e0104n0:1037_2": "yasmā upaparikkhamānānaṃ paṇḍitānaṃ paramatthato nāmarūpamattameva pavattamānaṃ dissati,",
  "anya-e0104n0:1037_3": "na satto, na jīvo, tasmā kenaci appaṭivattiyaṃ anuttaraṃ dhammacakkaṃ pavattitaṃ",
  "anya-e0104n0:1037_4": "hoti. Suññatappakāsanañhi dhammacakkappavattananti. Atha vā nāmarūpamattatāvacanena",
  "anya-e0104n0:1037_5": "pavattiyā dukkhasaccamattatā vuttā. Dukkhasaccappakāsanena ca tassa samudayo, tassa",
  "anya-e0104n0:1037_6": "ca nirodho, nirodhagāminipaṭipadā ca pakāsitā eva hoti. Ahetukassa dukkhassa, hetunirodhā",
  "anya-e0104n0:1037_7": "anirujjhanakassa ca abhāvā, nirodhassa ca upāyena vinā anadhigantabbattāti catusaccappakāsanaṃ",
  "anya-e0104n0:1037_8": "dhammacakkappavattanaṃ niddhāretabbaṃ.",
  "anya-e0104n0:1038": "Nāmarūpapaccayāsaḷāyatanapadavitthārakathāvaṇṇanā",
  "anya-e0104n0:1039": "641. Tanti nāmarūpaṃ. Tassāti saḷāyatanassa. Tādisassevāti katekasesasseva.",
  "anya-e0104n0:1040_0": "Idhāpi nāmanti khandhattayasseva gahaṇe kāraṇaṃ vuttanayameva. Niyamatoti idañca",
  "anya-e0104n0:1040_1": "catunnaṃ bhūtānaṃ, channaṃ vatthūnaṃ, jīvitassa ca yathāsambhavaṃ sahajātanissayapurejātaindriyādinā",
  "anya-e0104n0:1040_2": "saḷāyatanassa pavattamānassa ekantena paccayabhāvaṃ sandhāya vuttaṃ. Rūpāyatanādīnaṃ",
  "anya-e0104n0:1040_3": "pana sahajātanissayānupālanabhāvo natthīti aggahaṇaṃ veditabbaṃ. Ārammaṇārammaṇapurejātādibhāvo",
  "anya-e0104n0:1040_4": "ca tesaṃ na sasantatipariyāpannānameva, na ca cakkhādīnaṃ viya ekappahārenevāti aniyamato",
  "anya-e0104n0:1040_5": "paccayabhāvo. Niyamato…pe… jīvitindriyanti evanti ettha evaṃ-saddena vā rūpāyatanādīnampi",
  "anya-e0104n0:1040_6": "saṅgaho daṭṭhabbo. Chaṭṭhāyatanañca saḷāyatanañca saḷāyatananti ettha yadipi chaṭṭhāyatanasaḷāyatanasaddānaṃ",
  "anya-e0104n0:1040_7": "saddato sarūpatā natthi, atthato pana saḷāyatanekadesova chaṭṭhāyatananti ekadesasarūpatā",
  "anya-e0104n0:1040_8": "atthīti ekadesasarūpekaseso katoti veditabbo. Atthatopi hi sarūpānaṃ ekadesasarūpekasesaṃ",
  "anya-e0104n0:1040_9": "icchanti “vaṅko ca kuṭilo ca kuṭilā”ti. Tasmā atthato ekadesasarūpānañca ekasesena bhavitabbanti.",
  "anya-e0104n0:1041_0": "Atha vā chaṭṭhāyatanañca manāyatanañca chaṭṭhāyatananti vā manāyatananti vā chaṭṭhāyatanañca",
  "anya-e0104n0:1041_1": "chaṭṭhāyatanañca chaṭṭhāyatananti vā manāyatanañca manāyatanañca manāyatananti vā",
  "anya-e0104n0:1041_2": "ekasesaṃ katvā cakkhādīhi saddhiṃ “saḷāyatana”nti vuttanti tameva ekasesaṃ nāmamattapaccayassa,",
  "anya-e0104n0:1041_3": "nāmarūpapaccayassa ca manāyatanassa vasena kataṃ atthato dassento āha “chaṭṭhāyatanañca",
  "anya-e0104n0:1041_4": "saḷāyatanañca saḷāyatananti evaṃ katekasesassā”ti. Yathāvuttopi hi ekaseso atthato",
  "anya-e0104n0:1041_5": "chaṭṭhāyatanañca saḷāyatanañcāti evaṃ kato nāma hotīti. Sabbattha ca ekasese kate",
  "anya-e0104n0:1041_6": "ekavacananiddeso katekasesānaṃ saḷāyatanādisaddavacanīyatāsāmaññavasena katoti daṭṭhabbo.",
  "anya-e0104n0:1042": "“Na aññathā”ti etena tassa tassa nāmassa, rūpassa ca abhāve taṃ taṃ āyatanaṃ na hotīti byatirekaṃ vibhāveti.",
  "anya-e0104n0:1043": "Yanti yaṃ yaṃ nāmaṃ, rūpañca. Yassāti yassa yassa āyatanassa. Yathāti sahajātādinā yena yena pakārena. Neyyanti ñeyyaṃ.",
  "anya-e0104n0:1044_0": "Tassa vasenāti tassa hetuādipaccayassa vasena. Ukkaṃsāvakaṃsoti ettha sattadhā paccayabhāvato",
  "anya-e0104n0:1044_1": "ukkaṃso aṭṭhadhā paccayabhāvo, tato navadhā, tato dasadhāti ayaṃ ukkaṃso. Avakaṃso",
  "anya-e0104n0:1044_2": "pana dasadhā paccayabhāvato navadhā paccayabhāvo, tato aṭṭhadhā, tato sattadhāti",
  "anya-e0104n0:1044_3": "evaṃ veditabbo, na pana sattadhā paccayabhāvato eva dvepi ukkaṃsāvakaṃsā yojetabbā,",
  "anya-e0104n0:1044_4": "tato avakaṃsābhāvatoti.",
  "anya-e0104n0:1045": "Vipākaṃ nāmanti sambandho. Vuttanayenevāti sahajātādivasena, sattadhā, hetuādivasena ca. Itaranti avipākaṃ nāmaṃ.",
  "anya-e0104n0:1046_0": "“Hadayavatthuno sahāyaṃ hutvā”ti etena arūpe viya asahāyaṃ nāmaṃ na hoti, hadayavatthu",
  "anya-e0104n0:1046_1": "ca nāmena saha chaṭṭhāyatanassa paccayo hotīti ettakameva dasseti, na pana yathā",
  "anya-e0104n0:1046_2": "hadayavatthu paccayo hoti, tathā nāmampīti ayamattho adhippeto. Vatthu hi nāmassa",
  "anya-e0104n0:1046_3": "vippayuttapaccayo hoti, na nāmaṃ. Nāmañca vipākahetādipaccayo hoti, na vatthūti.",
  "anya-e0104n0:1046_4": "Pavatte arūpadhammā kammajarūpassa ṭhitippattasseva paccayā honti, na uppajjamānassāti",
  "anya-e0104n0:1046_5": "vippayuttaatthiavigatā ca pacchājātavippayuttādayo eva cakkhādīnaṃ yojetabbā.",
  "anya-e0104n0:1047_0": "“Tatthevā”ti iminā “pavatte”ti idaṃ paccāmaṭṭhanti āha “tattheva hi pavatte”ti. “Pañcavokārabhave”ti",
  "anya-e0104n0:1047_1": "pana idaṃ “pañcanna”nti iminā dīpitamevāti. Pavattiyaṃ cakkhāyatanādikassa nāmaṃ",
  "anya-e0104n0:1047_2": "vipākapaccayo na hoti, attanā janitarūpasseva hoti. Paṭisandhiyaṃ pana kammasamuṭṭhānaṃ",
  "anya-e0104n0:1047_3": "cittasamuṭṭhānasadisaṃ, tasmā vatthunopi vipākapaccayo hotiyeva.",
  "anya-e0104n0:1048": "Rūpatoti rūpesu. Yaṃ yaṃ āyatanaṃ uppajjatīti paṭisandhiyaṃ aṇḍajajalābujānaṃ pañcasu āyatanesu kāyāyatanameva uppajjati. Itaresaṃ yathārahaṃ itarānipi.",
  "anya-e0104n0:1049_0": "Avasesamanāyatanassāti ettha “pañcakkhandhabhave panā”ti etassa anuvattamānattā pañcavokārabhave",
  "anya-e0104n0:1049_1": "eva pavattamānaṃ pañcaviññāṇehi avasesaṃ manāyatanaṃ vuttanti daṭṭhabbaṃ. Nāmarūpassa",
  "anya-e0104n0:1049_2": "sahajātādisādhāraṇapaccayabhāvo, sampayuttādiasādhāraṇapaccayabhāvo ca yathāsambhavaṃ",
  "anya-e0104n0:1049_3": "yojetabbo. “Rūpapaccayā pañcāyatanānī”ti ayampi nayo labbhati nirodhasamāpannānaṃ",
  "anya-e0104n0:1049_4": "vasena, so pana apacurabhāvato yebhuyyena ca paṭisandhiyaṃ paccayabhūtasseva nāmarūpassa",
  "anya-e0104n0:1049_5": "pavattiyaṃ paccayabhāvo vibhāvitoti na dassitoti veditabbaṃ.",
  "anya-e0104n0:1050": "Saḷāyatanapaccayāphassapadavitthārakathāvaṇṇanā",
  "anya-e0104n0:1051": "642. Bāvīsatiyā lokiyavipākaviññāṇehi sampayuttā bāvīsatilokiyaviññāṇasampayuttā. Tato eva bāvīsati.",
  "anya-e0104n0:1052_0": "Tatthāti tasmiṃ saḷāyatane, tesu chasu āyatanesūti attho. Ajjhattanti sasantatipariyāpannameva",
  "anya-e0104n0:1052_1": "gaṇhāti. Tañhi sasantatipariyāpannakammanibbattaṃ tādisassa phassassa paccayo hoti.",
  "anya-e0104n0:1052_2": "Rūpādīni, pana bahiddhā anupādinnāni ca phassassa ārammaṇaṃ honti, na tāni cakkhādīni",
  "anya-e0104n0:1052_3": "viya sasantatipariyāpannakammakilesanimittappavattibhāvena phassassa paccayā hontīti",
  "anya-e0104n0:1052_4": "paṭhamācariyavāde na gahitāni, dutiyācariyavāde pana yathā tathā vā paccayabhāve",
  "anya-e0104n0:1052_5": "sati na sakkā vajjetunti gahitāni.",
  "anya-e0104n0:1053_0": "Tatthāti saḷāyatanapaccayā phassapade. Ye tāva ācariyā mahāvihāravāsinova yathā viññāṇaṃ,",
  "anya-e0104n0:1053_1": "evaṃ nāmarūpaṃ, saḷāyatanaṃ, phassaṃ, vedanañca paccayaṃ, paccayuppannañca sasantatipariyāpannaṃ",
  "anya-e0104n0:1053_2": "dīpentā vipākameva icchanti. “Chaṭṭhāyatanapaccayā phasso”ti abhidhammabhājanīyapāḷi",
  "anya-e0104n0:1053_3": "āruppaṃ sandhāya vuttāti “chaṭṭhāyatanapaccayā phassoti pāḷianusārato”ti vuttaṃ.",
  "anya-e0104n0:1054_0": "Sabbe phassā na sambhontīti yojanā. Yadi sabbāyatanehi eko phasso sambhaveyya, “saḷāyatanapaccayā",
  "anya-e0104n0:1054_1": "phasso”ti ekassa vacanaṃ yujjeyya, athāpi ekamhā āyatanā sabbe phassā sambhaveyyuṃ,",
  "anya-e0104n0:1054_2": "tathāpi sabbāyatanehi sabbaphassasambhavato āyatanabhedena phassabhedo natthīti tadabhedavasena",
  "anya-e0104n0:1054_3": "ekassa vacanaṃ yujjeyya, tathā pana asambhavato na yuttanti codeti “na sabbāyatanehī”tiādinā.",
  "anya-e0104n0:1054_4": "Aññassāpi vā asambhavantassa vidhānassa bodhanatthametaṃ vuttaṃ “nāpi ekamhā āyatanā",
  "anya-e0104n0:1054_5": "sabbe phassā”ti. “Na sabbāyatanehi eko phasso sambhotī”ti idameva pana ekaphassavacanassāyuttattadīpakaṃ",
  "anya-e0104n0:1054_6": "kāraṇanti veditabbaṃ. Nidassanavasena vā etaṃ vuttaṃ. Nāpi ekamhā āyatanā sabbe phassā",
  "anya-e0104n0:1054_7": "sambhonti, evaṃ na sabbāyatanehi eko phasso sambhoti. Tasmā ekassa vacanaṃ ayuttanti.",
  "anya-e0104n0:1054_8": "Parihāraṃ pana anekāyatanehi ekaphassassa sambhavatoti dassento “tatridaṃ vissajjana”ntiādimāha.",
  "anya-e0104n0:1054_9": "Avasesasampayuttadhammāyatanā phassavajjitā taṃsampayuttacetasikā dhammā.",
  "anya-e0104n0:1055": "Ekopi anekāyatanappabhavo ekopanekāyatanappabhavo.",
  "anya-e0104n0:1056": "Chadhā paccayatte pañca vibhāvaye, ekaṃ navadhā paccayatte, bāhirāni cha āyatanāni ārammaṇādinā yathāsambhavaṃ paccayatte vibhāvayeti sambandho.",
  "anya-e0104n0:1057_0": "Anekabhedassāti kusalavipākādipañcadvārādivasena anekavidhassa dvipañcaviññāṇasampayuttavajjassa",
  "anya-e0104n0:1057_1": "vipākaphassassa. Tāni cāti rūpāyatanādīni. “Mano ca nesaṃ gocaravisayaṃ paccanubhotī”ti",
  "anya-e0104n0:1057_2": "hi vuttaṃ. Tathā cāti paccuppannāni rūpādīni paccuppannañca dhammāyatanapariyāpannaṃ",
  "anya-e0104n0:1057_3": "rūparūpaṃ sandhāya vuttaṃ. Ārammaṇapaccayamattenāti taṃ sabbaṃ apaccuppannaṃ, aññañca",
  "anya-e0104n0:1057_4": "dhammāyatanaṃ sandhāya vuttaṃ.",
  "anya-e0104n0:1058": "Phassapaccayāvedanāpadavitthārakathāvaṇṇanā",
  "anya-e0104n0:1059": "643. Dvārato saḷevāti pabhavasāmaññato ekavidhāpi uppattidvārato cha eva hontīti chaḷeva vedanā vuttā.",
  "anya-e0104n0:1060_0": "Cittabhedena ekūnanavutividhāpi idhādhippetā eva dassetuṃ “vedanāsu panā”tiādi vuttaṃ.",
  "anya-e0104n0:1060_1": "“Sesāna”nti ettha sampaṭicchanasampayuttāya cakkhusamphassādayo pañca yadipi anantarādīhi",
  "anya-e0104n0:1060_2": "paccayā honti, anantarādīnaṃ pana upanissaye antogadhattā santīraṇatadārammaṇānañca",
  "anya-e0104n0:1060_3": "sādhāraṇassa tassa vasena “ekadhā”ti vuttaṃ. Ekekasmiṃ dvāre hi cakkhudvārādīsu uppannacakkhuviññāṇādīhi",
  "anya-e0104n0:1060_4": "sahajātā phassā sakasakavīthīsu sampaṭicchanādīhi sampayuttavedanānaṃ, manodvāre",
  "anya-e0104n0:1060_5": "tadārammaṇavaseneva pavattānaṃ tebhūmakavipākavedanānampi sahajātamanosamphassasaṅkhāto",
  "anya-e0104n0:1060_6": "so phasso aṭṭhadhā paccayo hotīti yojetabbaṃ.",
  "anya-e0104n0:1061_0": "Rūpārūpāvacaravipākavedanā paṭisandhiādivaseneva pavattanti, kāmāvacarāpi ekaccāti",
  "anya-e0104n0:1061_1": "“tebhūmakavipākavedanānampī”ti vuttaṃ. Tāsampi hi sahajātamanosamphasso aṭṭhadhāva",
  "anya-e0104n0:1061_2": "paccayo hoti. Paccayaṃ anupādinnampi keci icchantīti “yā panā”tiādinā manodvārāvajjanasampayuttaphassassa",
  "anya-e0104n0:1061_3": "paccayabhāvo vutto. Tañca mukhamattadassanaṃ daṭṭhabbaṃ. Etena nayena sabbassa anantarassa,",
  "anya-e0104n0:1061_4": "anānantarassa ca phassassa tassā tassā vipākavedanāya upanissayatā yojetabbāti.",
  "anya-e0104n0:1062": "Vedanāpaccayātaṇhāpadavitthārakathāvaṇṇanā",
  "anya-e0104n0:1063": "644. Idhāti imasmiṃ loke, imasmiṃ vā sāsane cha taṇhā dīpitā. Idhāti vā imasmiṃ vedanāpaccayā taṇhāpade. Tatthāti tāsu chasu taṇhāsu.",
  "anya-e0104n0:1064_0": "Ekekāya sassatadiṭṭhisahagatāya, ucchedadiṭṭhisahagatāya ca taṇhāya tadabhinandanānuguṇo",
  "anya-e0104n0:1064_1": "rūpādīsu pavattiākāro, kevalaṃ kāmassādavasena pavattiyā visiṭṭhākārattā vuttappavattiākārato taṇhāya tividhatā.",
  "anya-e0104n0:1065_0": "Mamattenāti sampiyāyanena, assādanataṇhāya icceva vuttaṃ hoti. Tattha putto viya",
  "anya-e0104n0:1065_1": "vedanā daṭṭhabbā, khīrādayo viya vedanāya paccayabhūtā rūpādayo, khīrādidāyikā dhāti",
  "anya-e0104n0:1065_2": "viya rūpādichaḷārammaṇadāyakā cittakārādayo cha. Tattha sukhasamphassavatthadāyako",
  "anya-e0104n0:1065_3": "tantavāyo, vejjo rasāyatanojāvasena, tadupatthambhitajīvitavasena ca dhammārammaṇassa",
  "anya-e0104n0:1065_4": "dāyakoti daṭṭhabbo. Sabbāpesā aṭṭhasatappabhedāpi.",
  "anya-e0104n0:1066_0": "Ārammaṇapaccayo uppajjamānāya ārammaṇamattameva hoti, na upanissayo viya uppādakoti",
  "anya-e0104n0:1066_1": "uppādakassa upanissayasseva vasena “ekadhāvā”ti vuttaṃ. Upanissayena vā ārammaṇūpanissayo",
  "anya-e0104n0:1066_2": "saṅgahito. Tena ca ārammaṇabhāvena taṃsabhāgo aññopi ārammaṇapaccayabhāvo dīpito",
  "anya-e0104n0:1066_3": "hotīti upanissayavaseneva paccayabhāvo vuttoti veditabbo.",
  "anya-e0104n0:1067_0": "“Yasmā vā”tiādinā na kevalaṃ vipākasukhavedanā eva, tissopi pana vedanā vipākā visesena",
  "anya-e0104n0:1067_1": "taṇhāya upanissayapaccayo, avisesena itarā cāti dasseti. Upekkhā pana santattā, sukhamicceva",
  "anya-e0104n0:1067_2": "bhāsitāti tasmā sāpi bhiyyo icchanavasena taṇhāya upanissayoti adhippāyo. Upekkhā",
  "anya-e0104n0:1067_3": "pana akusalavipākabhūtā aniṭṭhattā dukkhe avarodhetabbā, itarā iṭṭhattā sukheti sā",
  "anya-e0104n0:1067_4": "dukkhaṃ viya, sukhaṃ viya ca upanissayapaccayo hotīti sakkā vattuṃ. “Vedanāpaccayā",
  "anya-e0104n0:1067_5": "taṇhā”ti vacanena sabbassa vedanāvato paccayassa atthitāya taṇhuppattippasaṅge tannivāraṇatthamāha",
  "anya-e0104n0:1067_6": "“vedanāpaccayā cāpī”tiādi.",
  "anya-e0104n0:1068_0": "Nanu “anusayasahāyā vedanā taṇhāya paccayo”ti vacanassa abhāvā atippasaṅganivattiṃ",
  "anya-e0104n0:1068_1": "na sakkā kātunti? Na, vaṭṭakathāya pavattattā. Vaṭṭassa ca anusayavirahe abhāvato",
  "anya-e0104n0:1068_2": "anusayasahitāva paccayoti atthato vuttamevetaṃ hotīti. Atha vā “avijjāpaccayā”ti",
  "anya-e0104n0:1068_3": "anuvattamānattā anusayasahitāva paccayoti viññāyati. Vedanāpaccayā taṇhāti cettha",
  "anya-e0104n0:1068_4": "vedanāpaccayā eva taṇhā, na vedanāya vināti ayaṃ niyamo icchito, na vedanāpaccayā",
  "anya-e0104n0:1068_5": "taṇhā hotiyevāti, tasmā atippasaṅgo ettha natthi evāti.",
  "anya-e0104n0:1069_0": "Vusīmatoti vusitavato, vusitabrahmacariyavāsassāti attho. Vussatīti vā vusīti maggo",
  "anya-e0104n0:1069_1": "vuccati, so etassa vuttho atthīti vusīmā, ukkaṭṭhaniddesena arahā. Aggaphalaṃ vā",
  "anya-e0104n0:1069_2": "pariniṭṭhitavāsattā “vusī”ti vuccati, taṃ etassa atthīti vusīmā.",
  "anya-e0104n0:1070": "Taṇhāpaccayāupādānapadavitthārakathāvaṇṇanā",
  "anya-e0104n0:1071_0": "645. Atthavibhāgo atthassa vibhajanā. Vatthusaṅkhātaṃ kāmanti kāmaguṇasaññitaṃ rūpādiārammaṇamāha.",
  "anya-e0104n0:1071_1": "Upādiyatīti kāmavasena gaṇhāti, daḷhaṃ assādetīti attho. Kāmaṃ upādiyatīti ettha",
  "anya-e0104n0:1071_2": "kammasādhano kāmasaddo, kāmo ca soti ettha kattusādhano kilesakāmassa adhippetattā.",
  "anya-e0104n0:1071_3": "Upādānasaddo pana ubhayatthāpi kattusādhanova. Daḷhattho bhusattho. Yathā bhuso āyāso",
  "anya-e0104n0:1071_4": "upāyāso, bhusaṃ kuṭṭhaṃ upakuṭṭhaṃ, evaṃ idhāpīti āha “upāyāsaupakuṭṭhādīsu viyā”ti.",
  "anya-e0104n0:1071_5": "Purimadiṭṭhiṃ uttaradiṭṭhi upādiyatīti purimadiṭṭhiṃ sassatabhāvena gaṇhantī upādiyati,",
  "anya-e0104n0:1071_6": "purimadiṭṭhiākārena vā uttaradiṭṭhi uppajjamānā teneva purimadiṭṭhiṃ daḷhaṃ karontī",
  "anya-e0104n0:1071_7": "taṃ upādiyatīti vuttā. Atha vā purimadiṭṭhiṃ uttaradiṭṭhi upādiyatīti “sassato attā”ti",
  "anya-e0104n0:1071_8": "idaṃ purimadiṭṭhiṃ upādiyamānaṃ uttaradiṭṭhiṃ nidassetuṃ vuttaṃ. Yathā hi esā daḷhīkaraṇavasena",
  "anya-e0104n0:1071_9": "purimaṃ uttarā upādiyati, evaṃ “natthi dinna”ntiādikāpīti. Attaggahaṇaṃ pana attavādupādānanti",
  "anya-e0104n0:1071_10": "na idaṃ diṭṭhupādānadassananti daṭṭhabbaṃ. Loko cāti vā attaggahaṇavinimuttaṃ gahaṇaṃ",
  "anya-e0104n0:1071_11": "diṭṭhupādānabhūtaṃ idha purimadiṭṭhiuttaradiṭṭhivacanehi vuttanti veditabbaṃ.",
  "anya-e0104n0:1072_0": "Sīlabbataṃ upādiyatīti ettha asuddhimaggagosīlādisamādānavasena sīlaṃ, avītikkamanavasena",
  "anya-e0104n0:1072_1": "vataṃ. Ubhayathāpi vā sīlaṃ, tapokammabhāvena gahitatāya vataṃ, gavādipakatibhāvanā.",
  "anya-e0104n0:1072_2": "Attano vā gavādibhāvādhiṭṭhānaṃ sīlaṃ, “gacchanto bhakkheti, tiṭṭhanto muttetī”tiādinā",
  "anya-e0104n0:1072_3": "gavādikiriyākaraṇaṃ vataṃ. Taṃtaṃakiccasammatato vā nivatti sīlaṃ, taṃsamādānavatovesa",
  "anya-e0104n0:1072_4": "bhojanakiccakaraṇādivisesapaṭipatti vataṃ, taṃ sīlabbataṃ asuddhimaggaṃ “suddhimaggo”ti",
  "anya-e0104n0:1072_5": "parāmasanto tathā abhinivisanto upādiyati, taṃ gāhaṃ daḷhaṃ gaṇhātīti attho. Sīlabbatasahacaritaṃ",
  "anya-e0104n0:1072_6": "parāmāsaṃ sīlabbatanti gahetvā āha “sīlabbatañca taṃ upādānañcā”ti. Gosīlagovatādīnīti",
  "anya-e0104n0:1072_7": "ca tathābhūtaṃ diṭṭhiṃ vadati. Tenevāha “sayameva upādānānī”ti. Abhinivesatoti abhinivesabhāvato,",
  "anya-e0104n0:1072_8": "abhinivisanato vā. Attavādupādānanti “attā”ti vādassa paññāpanassa, gahaṇassa ca",
  "anya-e0104n0:1072_9": "kāraṇabhūtā diṭṭhīti attho. Attavādamattamevāti attassa abhāvā “attā”ti idaṃ vacanamattameva.",
  "anya-e0104n0:1072_10": "Upādiyantīti daḷhaṃ gaṇhanti. Kathaṃ? “Attā”ti. “Attā”ti hi abhinivisantā vacanamattameva",
  "anya-e0104n0:1072_11": "daḷhaṃ katvā gaṇhantīti atthoti. Evaṃ “attavādamattameva upādiyantī”ti vuttaṃ. Attavādamattanti",
  "anya-e0104n0:1072_12": "vā vācāvatthumattamevāha. Vācāvatthumattameva hi “attā”ti upādiyanti attassa abhāvāti.",
  "anya-e0104n0:1073_0": "“Dhammasaṅkhepavitthāre pana kāmupādānaṃ saṅkhepato taṇhādaḷhattaṃ, sesupādānattayaṃ",
  "anya-e0104n0:1073_1": "diṭṭhimattameva, vitthārato panā”ti evaṃ dhammasaṅkhepavitthārasamudāyato tadavayavabhūtaṃ",
  "anya-e0104n0:1073_2": "saṅkhepaṃ, vitthārañca niddhāretīti. Dhammasaṅkhepavitthāreti niddhāraṇe bhummaṃ",
  "anya-e0104n0:1073_3": "daṭṭhabbaṃ. Kāmesūti pañcasu kāmaguṇesu. Kāmacchandoti kāmasaṅkhāto chando, na kattukamyatāchando,",
  "anya-e0104n0:1073_4": "na ca dhammacchando. Kāmanavasena, rañjanavasena ca kāmoyeva rāgo kāmarāgo, evaṃ",
  "anya-e0104n0:1073_5": "sabbattha kāmatthaṃ viditvā kāmo eva nandanaṭṭhena kāmanandī, taṇhāyanaṭṭhena kāmoyeva",
  "anya-e0104n0:1073_6": "kāmataṇhā, sinehanaṭṭhena kāmo eva kāmasneho, paridayhanaṭṭhena kāmapariḷāho, mucchanaṭṭhena",
  "anya-e0104n0:1073_7": "kāmamucchā, gilitvā pariniṭṭhāpanaṭṭhena kāmajjhosānaṃ veditabbaṃ. Appattavisayapatthanā",
  "anya-e0104n0:1073_8": "taṇhā ārammaṇe paritassanabhāvato, sampattavisayaggahaṇaṃ upādānaṃ ārammaṇe daḷhaggāhabhāvato.",
  "anya-e0104n0:1073_9": "Appicchatāpaṭipakkhā taṇhā visayābhimukhabhāvato, santuṭṭhipaṭipakkhā upādānaṃ taṇhādaḷhattaṃ",
  "anya-e0104n0:1073_10": "hutvā atricchatābhāvato. Pariyesanadukkhamūlā taṇhā appattavisayapatthanābhāvato,",
  "anya-e0104n0:1073_11": "ārakkhadukkhamūlaṃ upādānaṃ sampattavisayaggahaṇabhāvato.",
  "anya-e0104n0:1074_0": "Natthi dinnantiādīsu dinnanti dānamāha, taṃ aphalattā rūpaṃ viya dānaṃ nāma na hotīti",
  "anya-e0104n0:1074_1": "paṭikkhipati. Yiṭṭhaṃ vuccati mahāvijitayaññasadiso mahāyāgo. Hutanti āhunapāhunamaṅgalakiriyā.",
  "anya-e0104n0:1074_2": "Tattha āmantetvā havanaṃ dānaṃ āhunaṃ, pāhunānaṃ atithīnaṃ atithikiriyā pāhunaṃ,",
  "anya-e0104n0:1074_3": "āvāhādīsu maṅgalatthaṃ dānaṃ maṅgalakiriyā, dasa kusalakammapathā sukatakammāni nāma,",
  "anya-e0104n0:1074_4": "dasa akusalakammapathā dukkaṭakammāni nāma, phalaṃ vipākoti nissandādiphalañceva",
  "anya-e0104n0:1074_5": "nippariyāyavipāko ca natthīti yojanā. Yathā cettha, evaṃ “natthi dinna”ntiādīsupi",
  "anya-e0104n0:1074_6": "phalavipākapaṭikkhepova daṭṭhabbo. Natthi ayaṃ lokoti paraloke ṭhito imaṃ lokaṃ “natthī”ti",
  "anya-e0104n0:1074_7": "gaṇhāti. Imaṃ hi lokaṃ avekkhitvā paraloko, parañca lokaṃ avekkhitvā ayaṃ loko hoti",
  "anya-e0104n0:1074_8": "gantabbato, āgantabbato cāti paralokato idhāgamanassa abhāvā tattheva ucchijjanato",
  "anya-e0104n0:1074_9": "cittena paraloke ṭhito imaṃ lokaṃ “natthī”ti gaṇhātīti attho. Na hi ayaṃ diṭṭhi paraloke",
  "anya-e0104n0:1074_10": "ṭhitasseva hotīti. Natthi paralokoti idhaloke ṭhito paralokaṃ “natthī”ti gaṇhāti.",
  "anya-e0104n0:1074_11": "Idhāpi vuttanayeneva attho veditabbo. Ayaṃ vā ettha attho – saṃsaraṇappadeso idhaloko,",
  "anya-e0104n0:1074_12": "paraloko ca nāma koci natthi saṃsaraṇassa abhāvā tattha tattheva ucchijjanatoti.",
  "anya-e0104n0:1075_0": "Purimabhavato pacchimabhave upapatanaṃ upapāto, so yesaṃ sīlaṃ, te opapātikā. Te",
  "anya-e0104n0:1075_1": "pana cavanakaupapajjanakasattā natthīti dassento āha “natthi sattā opapātikā”ti.",
  "anya-e0104n0:1075_2": "Natthi loke samaṇa…pe… pavedentīti anulomapaṭipadaṃ paṭipannattā sammaggatā sammāpaṭipannā",
  "anya-e0104n0:1075_3": "dhammikasamaṇabrāhmaṇā lokasmiṃ natthi, ye imañca lokaṃ, parañca lokaṃ attanā eva",
  "anya-e0104n0:1075_4": "abhivisiṭṭhena ñāṇena paccakkhato ñatvā pavedanasamatthā sabbaññubuddhā nāma natthīti",
  "anya-e0104n0:1075_5": "dasseti. Rūpaṃ attato samanupassatītiādīsu vattabbaṃ heṭṭhā vuttameva.",
  "anya-e0104n0:1076_0": "Pakatiaṇuādīnaṃ sassataggāhapubbaṅgamo, sarīrassa ucchedaggāhapubbaṅgamo ca tesaṃ",
  "anya-e0104n0:1076_1": "gāhānaṃ sāmibhūto koci sassato, ucchijjamāno vā attā atthīti attaggāho kadāci hotīti",
  "anya-e0104n0:1076_2": "“yebhuyyenā”ti vuttaṃ. Svāyaṃ attaggāho atthato khandhārammaṇo eva daṭṭhabbo. Yebhuyyena",
  "anya-e0104n0:1076_3": "paṭhamaṃ attavādupādānantiādināva sambandho. Yadipi bhavarāgajavanavīthi paṭhamaṃ",
  "anya-e0104n0:1076_4": "pavattati gahitapaṭisandhikassa bhavanikantiyā pavattitabbattā, so pana bhavarāgo",
  "anya-e0104n0:1076_5": "taṇhādaḷhattaṃ na hotīti maññamāno na kāmupādānassa paṭhamuppattimāha.",
  "anya-e0104n0:1077": "Taṇhā kāmupādānanti pana vibhāgassa akaraṇe sabbāpi taṇhā kāmupādānaṃ, karaṇepi vā kāmarāgato aññāpi taṇhā daḷhabhāvaṃ pattā kāmupādānanti tassa arahattamaggavajjhatā vuttā.",
  "anya-e0104n0:1078_0": "Uppattiṭṭhānabhūtā cittuppādā visayo. Pañcupādānakkhandhā ālayo. Tattha ramatīti",
  "anya-e0104n0:1078_1": "ālayarāmā, pajā. Teneva sā ālayarāmatā sasantāne, parasantāne ca pākaṭā hoti. Kāmānanti",
  "anya-e0104n0:1078_2": "vatthukāmānaṃ. “Sukhadukkhaṃ kammunā hotī”ti aggahetvā kotūhalamaṅgalādibahulo hoti.",
  "anya-e0104n0:1078_3": "Sā kotūhalamaṅgalādibahulatā. Assa kāmupādānavato. Tanti diṭṭhupādānaṃ, anattani",
  "anya-e0104n0:1078_4": "dhammamatte “attā”ti micchābhinivesassa sukhumataradhammupādānatāya sukhumatā vuttā.",
  "anya-e0104n0:1078_5": "Upanissayavacanena ārammaṇānantarapakatūpanissayā vuttāti anantarapaccayādīnampi saṅgaho kato hoti.",
  "anya-e0104n0:1079": "Upādānapaccayābhavapadavitthārakathāvaṇṇanā",
  "anya-e0104n0:1080_0": "646. Atthatoti vacanatthato. Dhammatoti sabhāvadhammato. Sātthatoti sātthakato, pubbe",
  "anya-e0104n0:1080_1": "vuttassapi puna vacanassa sappayojanato. Bhedasaṅgahāti bhedato saṅgahato, vibhāgato",
  "anya-e0104n0:1080_2": "ceva vibhattassa saṅkhipanato cāti attho. Yaṃ yassa paccayoti yaṃ yaṃ upādānaṃ yassa",
  "anya-e0104n0:1080_3": "yassa bhavassa paccayo hoti, tato cāti attho.",
  "anya-e0104n0:1081_0": "Bhavatīti bhavoti phalavohārena kammabhavo vutto. Upapattibhavanibbacanameva hi dvayassapi",
  "anya-e0104n0:1081_1": "sādhāraṇaṃ katvā vuttaṃ, bhavati etasmā upapattibhavoti vā. Dutiyo pana kammabhavo",
  "anya-e0104n0:1081_2": "sattassa punabbhavabhāvena savisesaṃ bhavatīti bhavo. Tato eva na sabbassa bhavantarassa,",
  "anya-e0104n0:1081_3": "taṃhetuno vā bhavabhāvappasaṅgo. Duvidhenāti dvīhi ākārehi pavattitoti attho. Duvidhenāti",
  "anya-e0104n0:1081_4": "vā paccattatthe karaṇavacanaṃ, duvidhoti vuttaṃ hoti. Atthīti saṃvijjati.",
  "anya-e0104n0:1082_0": "647. Attano paccayehi karīyatīti kammaṃ, attano phalaṃ karotīti kammanti keci, “kamma”nti",
  "anya-e0104n0:1082_1": "evaṃ vattabbā kammasaṅkhātā. Parittabhūmakoti kāmabhūmako. Mahābhūmakoti mahaggatabhūmako.",
  "anya-e0104n0:1082_2": "Sabbanti anavasesaṃ. Bhavaṃ gacchati, gameti cāti bhavagāmi. Gacchatīti ca nipphādanasamatthatāvasena,",
  "anya-e0104n0:1082_3": "attano pavattikāle bhavābhimukhaṃ hutvā pavattatīti attho, nibbattanameva vā gamanaṃ",
  "anya-e0104n0:1082_4": "adhippetaṃ. “Bhavagāmī”ti ca etena kammakkhayakaraṃ kammaṃ nivatteti. Ayañhi vaṭṭakathā,",
  "anya-e0104n0:1082_5": "tañca vivaṭṭanissitanti. Apuññābhisaṅkhāroti dvādasa cetanāti uddhaccasahagatacetanāyapi",
  "anya-e0104n0:1082_6": "gahaṇaṃ “avijjāpaccayā saṅkhārā”ti ettha viya veditabbaṃ. “Bhavapaccayā jātī”ti ettha",
  "anya-e0104n0:1082_7": "pana “saṅkhārapaccayā viññāṇa”nti ettha viya sāpi apanetabbā. Mandabahuvipākatāti appamahāvipākatā.",
  "anya-e0104n0:1083_0": "“Sabbampi bhavagāmikammanti iminā cetanāsampayuttā abhijjhādayo vuttā”ti etena ācayagāmitāya",
  "anya-e0104n0:1083_1": "tesaṃ kammasaṅkhātatā vuttāti kammabhavapariyāpannataṃ pariyāyena vadati, nippariyāyena",
  "anya-e0104n0:1083_2": "pana cetanāva kammabhavo. Vuttañhi “kammabhavo tīhi khandhehi ekenāyatanena ekāya",
  "anya-e0104n0:1083_3": "dhātuyā sampayutto, ekena khandhena ekenāyatanena ekāya dhātuyā kehici sampayutto”ti.",
  "anya-e0104n0:1083_4": "Upapattibhavo tīhipi tikehi vutto upādinnakkhandhova. Yathāha “upapattibhavo… kāmabhavo…",
  "anya-e0104n0:1083_5": "saññābhavo… pañcavokārabhavo pañcahi khandhehi ekādasahāyatanehi sattarasahi dhātūhi",
  "anya-e0104n0:1083_6": "saṅgahito”tiādi. Yadi hi anupādinnakānampi gahaṇaṃ siyā, “dvādasahi āyatanehi aṭṭhārasahi",
  "anya-e0104n0:1083_7": "dhātūhī”ti vattabbaṃ siyāti. Kāmataṇhāya kāmetabbato kāmanissayatāya bhogā viya,",
  "anya-e0104n0:1083_8": "kāmasahacaritatāya “kuntā pacarantī”ti viya, kāmārammaṇatāya “sukhaṃ rūpa”nti viya,",
  "anya-e0104n0:1083_9": "kāmapaccayaṭṭhānatāya “sukho saggo”ti viya kāmāti avīciparanimmitavasavattiparicchinnā",
  "anya-e0104n0:1083_10": "upādinnakkhandhā vuccanti. Rūpāvirāgato yaṃ nissitā, tadupacārena “mañcā ghosantī”ti",
  "anya-e0104n0:1083_11": "viya, “phandanadevatā”ti viya ca “rūpa”nti vuccanti brahmakāyikākaniṭṭhaparicchinnā upādinnakkhandhā.",
  "anya-e0104n0:1084_0": "Rūpameva bhavo rūpabhavo, tathā arūpanti ākāsānañcāyatanabhavaggaparicchinnā cattāro",
  "anya-e0104n0:1084_1": "upādinnakkhandhā vuccanti. Arūpameva bhavo arūpabhavo. Kāmo eva bhavoti kāmabhavo,",
  "anya-e0104n0:1084_2": "so pana yasmā yathāvuttenatthena “kāmo”ti vattabbo hoti, tasmā “kāmasaṅkhāto bhavo”ti",
  "anya-e0104n0:1084_3": "vuttaṃ. Kāmāvacarasaññito vā bhavo “kāmasaṅkhāto bhavo”ti vutto. Tathā rūpārūpabhavoti",
  "anya-e0104n0:1084_4": "āha “esa nayo rūpārūpabhavesū”ti. Saññāvataṃ bhavoti ettha vantu-saddassa lopo daṭṭhabbo.",
  "anya-e0104n0:1084_5": "Tassa vā atthe akāraṃ katvā “saññabhavo”tipi pāṭho. Tenāha “saññāvā”tiādi. Vokiṇṇoti",
  "anya-e0104n0:1084_6": "etena vokārasaddassa kammasādhanatamāha. Vokirīyati pasārīyati vitthārīyatīti vokāro,",
  "anya-e0104n0:1084_7": "vokiraṇaṃ vā vokāro, so ekasseva khandhassa vasena pavattattā “eko vokāro”ti vutto,",
  "anya-e0104n0:1084_8": "pasaṭuppattīti attho.",
  "anya-e0104n0:1085_0": "648. Kiñcāpi bhavaniddese “sabbampi bhavagāmikammaṃ kammabhavo”ti iminā cetanāsampayuttadhammāpi",
  "anya-e0104n0:1085_1": "vuttā. Puññābhisaṅkhārādayovāti pana avadhāraṇaṃ paccayadhammavisesepi atthappabhedena",
  "anya-e0104n0:1085_2": "saṅkhārabhavaggahaṇesu attheva visesoti dassanatthaṃ kataṃ. Tenāha “evaṃ santepī”tiādi.",
  "anya-e0104n0:1085_3": "Saṅkhārabhavānaṃ dhammabhedato na saṅkhārā eva puna vuttāti “sātthakamevidaṃ punavacana”nti",
  "anya-e0104n0:1085_4": "etaṃ ayuttanti ce? Na, bhavekadesabhāvena saṅkhārānaṃ bhavoti puna vuttattā. Parena",
  "anya-e0104n0:1085_5": "vā dhammavisesaṃ aggahetvā punavacanaṃ coditanti codakābhilāsavasena “sātthakamevidaṃ",
  "anya-e0104n0:1085_6": "punavacana”nti vuttaṃ.",
  "anya-e0104n0:1086_0": "649. Kāmabhavādinibbattakassa kammassa kāmabhavādibhāvo phalavohārena aṭṭhakathāyaṃ",
  "anya-e0104n0:1086_1": "vutto. Sahajātaviññāṇassapi paccayabhūtaṃ avijjāhetukaṃ saṅkhāraggahaṇena yaṃ kiñci",
  "anya-e0104n0:1086_2": "kammaṃ pubbe vuttaṃ, idha pana “sabbampi bhavagāmikamma”nti vacanato bhavassa nibbattakaṃ",
  "anya-e0104n0:1086_3": "upādānahetukaṃ vipaccanāya katokāsameva bhavoti adhippeto. Yaṃ kāmupādānapaccayā",
  "anya-e0104n0:1086_4": "rūpabhavanibbattakaṃ, arūpabhavanibbattakañca kammaṃ karīyati, so kammabhavo, tadabhinibbattā",
  "anya-e0104n0:1086_5": "khandhā upapattibhavoti imamatthaṃ “esa nayo rūpārūpabhavesū”ti atidisati. Dve kāmabhavāti",
  "anya-e0104n0:1086_6": "kāmakammabhavo, kāmūpapattibhavoti dve kāmabhavā. Evaṃ “dve rūpabhavā, dve arūpabhavā”ti",
  "anya-e0104n0:1086_7": "etthāpi. Antogadhe hi visuṃ aggahetvā abbhantaragate eva katvā kāmabhavādike kammūpapattibhavavasena",
  "anya-e0104n0:1086_8": "duguṇe katvā āha “cha bhavā”ti.",
  "anya-e0104n0:1087": "Avisesenāti upādānavasena bhedaṃ akatvā. Upādānabhedākaraṇeneva ca dvādasappabhedassa saṅgahavasena saṅgahato “cha bhavā”ti vuttaṃ. Anupagammāti anissāya, anāmasitvāti attho.",
  "anya-e0104n0:1088_0": "650. Gosīlena, kukkurasīlena ca samattena samādinnena gunnaṃ, kukkurānañca sahabyatā",
  "anya-e0104n0:1088_1": "vuttāti “sīlabbatupādānavato jhānabhāvanā na ijjhatī”ti maññamānā tena rūpārūpabhavā",
  "anya-e0104n0:1088_2": "na hontīti keci vadanti. Vakkhamānena pana pakārena paccayabhāvato “taṃ na gahetabba”nti",
  "anya-e0104n0:1088_3": "āha. Asuddhimagge ca suddhimaggaparāmasanaṃ sīlabbatupādānanti suddhimaggaparāmasanena",
  "anya-e0104n0:1088_4": "rūpārūpāvacarajjhānānaṃ nibbattanaṃ na na yujjatīti.",
  "anya-e0104n0:1089_0": "Anussavavasenāti “setavadhayajjaṃ ālabhate bhūtikāmo”ti ādinnaanussavavasena, yathā",
  "anya-e0104n0:1089_1": "ime manussaloke kāmā samiddhā, evaṃ devaloke ito samiddhatarāti diṭṭhānusārena vā.",
  "anya-e0104n0:1089_2": "Purāṇabhāratasītāharaṇapasubandhavidhiādisavanaṃ assaddhammassavanaṃ. Ādi-saddena",
  "anya-e0104n0:1089_3": "asappurisūpanissayaṃ pubbe ca akatapuññataṃ, attamicchāpaṇidhiñca saṅgaṇhāti. Kāyaduccaritādīnipīti",
  "anya-e0104n0:1089_4": "attano adhippetānaṃ kāmānaṃ anupāyabhūtānipi kāyaduccaritādīni karoti, cirasaggādiatthaṃ",
  "anya-e0104n0:1089_5": "yuddhādivasenāti adhippāyo. Sandiṭṭhike vā pana rajjasenāpatiṭṭhānādisaṅgahe kāme.",
  "anya-e0104n0:1089_6": "Tadantogadhā evāti tasmiṃ duccaritanibbatte, sucaritanibbatte ca kāmabhave antogadhā",
  "anya-e0104n0:1089_7": "evāti attho. Antogadhāti ca saññābhavapañcavokārabhavānaṃ ekadesena antogadhattā",
  "anya-e0104n0:1089_8": "vuttaṃ. Na hi te niravasesā kāmabhave antogadhāti.",
  "anya-e0104n0:1090": "Sappabhedassāti sugatiduggatimanussādippabhedavato.",
  "anya-e0104n0:1091_0": "Kāmāvacarasampattibhave paṭhamadutiyaucchedavādavasena, rūpabhave tatiyaucchedavādavasena,",
  "anya-e0104n0:1091_1": "arūpabhave sesaucchedavādavasena ayamattā suucchinno hotīti tadupagaṃ kammaṃ karotīti",
  "anya-e0104n0:1091_2": "āha “ayaṃ attā nāmā”tiādi. Tattha suucchinnoti sakalavaṭṭadukkhasamucchedena suṭṭhu",
  "anya-e0104n0:1091_3": "ucchinno, apunabbhavuppattiko hotīti attho.",
  "anya-e0104n0:1092_0": "“Kāmāvacarasampattibhave”ti idaṃ paṭhamadiṭṭhadhammanibbānavādavasena vuttaṃ, sesaṃ",
  "anya-e0104n0:1092_1": "itaradiṭṭhadhammanibbānavādavasena. Tattha kiñcāpi pāḷiyaṃ rūpāvacarajjhānavaseneva",
  "anya-e0104n0:1092_2": "upari cattāro diṭṭhadhammanibbānavādā āgatā, diṭṭhigatiko pana yaṃ kiñci gahetvā",
  "anya-e0104n0:1092_3": "yathā tathā abhinivisatīti arūpabhavaggahaṇaṃ, arūpajjhānānampi vā catutthajhānasaṅgahato",
  "anya-e0104n0:1092_4": "arūpabhavaggahaṇaṃ, santasukhatāya vā taṃsamaṅgino sukhitabhāvasāmaññato. Vigatapariḷāhoti",
  "anya-e0104n0:1092_5": "yathābhilāsitavisayūpahārena, pahānena ca vūpasantakāmarāgapariḷāho, diṭṭheva dhamme",
  "anya-e0104n0:1092_6": "nibbānappattoti attho.",
  "anya-e0104n0:1093_0": "Suddhimaggaparāmasanavasena pavattitaṃ yaṃ kiñci lokiyaṃ sīlaṃ, jhānañca sīlabbatamicceva",
  "anya-e0104n0:1093_1": "idhādhippetanti āha “idaṃ sīlabbataṃ nāmā”tiādi. Kamena avatvā sīlabbatupādānassa",
  "anya-e0104n0:1093_2": "ante bhavapaccayatāvacanaṃ attavādupādānaṃ viya abhiṇhaṃ asamudācārato, attavādupādānanimittattā ca.",
  "anya-e0104n0:1094_0": "Kammabhaveti niddhāraṇe bhummaṃ. Hetupaccayappabhedehīti ettha maggapaccayo ca vattabbo.",
  "anya-e0104n0:1094_1": "Diṭṭhupādānādīni hi sahajātakammabhavassa maggapaccayā hontīti, tasmā tāni sahajātādīsu",
  "anya-e0104n0:1094_2": "hetupaccayaṃ apanīya maggapaccayaṃ pakkhipitvā sattadhā paccayā hontīti veditabbāni.",
  "anya-e0104n0:1094_3": "Sabbāni pana anantarasamanantaraanantarūpanissayanatthivigatāsevanapaccayehi paccayā",
  "anya-e0104n0:1094_4": "honti. Nānantarassa upanissayapaccayena paccayā honti. Kadāci ārammaṇapaccayādināpi,",
  "anya-e0104n0:1094_5": "taṃ pana upanissayapaccayeneva saṅgahetvā vuttaṃ “vippayuttassa pana upanissayapaccayenevā”ti.",
  "anya-e0104n0:1095": "Bhavapaccayājātiādipadavitthārakathāvaṇṇanā",
  "anya-e0104n0:1096_0": "651. Jātītiādīsūti ādi-saddena “jātipaccayā jarāmaraṇaṃ sokaparidevadukkhadomanassupāyāsā",
  "anya-e0104n0:1096_1": "sambhavantī”ti sabbaṃ saṅgaṇhāti. Tenāha “jātiādīna”ntiādi. Upapattibhavuppattiyeva",
  "anya-e0104n0:1096_2": "jātīti āha “na upapattibhavo”ti. Jāyamānassa pana jāti jātīti upapattibhavopi asati",
  "anya-e0104n0:1096_3": "abhāvā jātiyā paccayoti sakkā vattuṃ. Jāyamānarūpapadaṭṭhānatāpi hi rūpajātiyā vuttā",
  "anya-e0104n0:1096_4": "“upacitarūpapadaṭṭhāno upacayo, anuppabandharūpapadaṭṭhānā santatī”ti.",
  "anya-e0104n0:1097_0": "Jātānaṃ khandhānaṃ uññātatā, abhimatatā ca hīnapaṇītatā. Aniṭṭhañhi hīnaṃ, iṭṭhaṃ",
  "anya-e0104n0:1097_1": "paṇītaṃ. Ādi-saddena suvaṇṇadubbaṇṇahīnuttamādiṃ saṅgaṇhāti. Yamakānampi satanti",
  "anya-e0104n0:1097_2": "yamakabhāvena nibbattānampi samānānaṃ. So ca sattānaṃ viseso. Bhinnasantānikassa",
  "anya-e0104n0:1097_3": "visesakāraṇassa sabbena sabbaṃ abhāvato “ajjhattasantāne”ti vuttaṃ. Aññassa kāraṇassa",
  "anya-e0104n0:1097_4": "abhāvatoti attasantānagatato aññassa visesakāraṇassa anupalabbhamānattā, sati ca",
  "anya-e0104n0:1097_5": "tasmiṃ sabbadā sabbesaṃ abhāvatoti pasaṅgassa dunnivāraṇato kāraṇe avisiṭṭhe phalavisesassa",
  "anya-e0104n0:1097_6": "ayujjamānakattā. Tenāha “kammabhavahetukovā”ti.",
  "anya-e0104n0:1098_0": "Tena tenāti ñātibyasanādinā jarāmaraṇato aññena dukkhadhammena. Jarāmaraṇanimittañhi",
  "anya-e0104n0:1098_1": "uppannā sokādayo jarāmaraṇābhisambandhā, tadaññe anabhisambandhā. Upanissayakoṭiyāti",
  "anya-e0104n0:1098_2": "upanissayaṃsena, upanissayalesenāti attho. Yo hi paṭṭhāne anāgato sati bhāvā, asati",
  "anya-e0104n0:1098_3": "ca abhāvā suttantapariyāyena upanissayo, so “upanissayakoṭī”ti vuccati. Paccayamahāpadeso",
  "anya-e0104n0:1098_4": "kireso, yadidaṃ upanissayoti.",
  "anya-e0104n0:1099": "Bhavacakkakathāvaṇṇanā",
  "anya-e0104n0:1100_0": "652. Na kevalaṃ sokādīnaṃyeva jāti paccayo hoti, sokādīnaṃ pana paccayattā avijjāyapi",
  "anya-e0104n0:1100_1": "paccayo evāti dassetuṃ “yasmā panā”tiādi āraddhaṃ. Etthāti paṭiccasamuppādadesanāyaṃ.",
  "anya-e0104n0:1100_2": "Aviditādi midanti ma-kāro padasandhikaro. Satatanti sabbakālaṃ yāva aggamaggādhigamā.",
  "anya-e0104n0:1100_3": "Samitanti saṅgataṃ, abbocchinnanti attho.",
  "anya-e0104n0:1101": "Tesūti sokādīsu. Siddhesūti labbhamānesu. Siddhā hoti avijjā avinābhāvato.",
  "anya-e0104n0:1102_0": "Kāmayānassāti kāmayamānassa, kāmo vā yānaṃ etassāti kāmayāno, tassa kāmavasena yāyamānassāti",
  "anya-e0104n0:1102_1": "attho. Chandajātassāti jātataṇhāchandassa. Parihāyantīti vigacchanti. Ruppatīti sokādinā kuppati.",
  "anya-e0104n0:1103_0": "Pariyuṭṭhānatāya tiṭṭhanasīlo pariyuṭṭhānaṭṭhāyī. “Pariyuṭṭhaṭṭhāyino”ti vā pāṭho.",
  "anya-e0104n0:1103_1": "Tattha pariyuṭṭhātīti pariyuṭṭhaṃ, diṭṭhipariyuṭṭhānaṃ, tena tiṭṭhatīti pariyuṭṭhaṭṭhāyīti attho daṭṭhabbo.",
  "anya-e0104n0:1104_0": "Pañca pubbanimittānīti “mālā milāyanti, vatthāni kilissanti, kacchehi sedā muccanti,",
  "anya-e0104n0:1104_1": "kāye vevaṇṇiyaṃ okkamati, devo devāsane nābhiramatī”ti vuttāni pañca maraṇapubbanimittānīti",
  "anya-e0104n0:1104_2": "attho. Tāni hi disvā kammanibbattakkhandhasaṅkhāte upapattibhave bhavacchandabalena",
  "anya-e0104n0:1104_3": "devānaṃ balavasoko uppajjatīti.",
  "anya-e0104n0:1105": "Bāloti avidvā. Tena avijjāya kāraṇabhāvaṃ dasseti. Tividhaṃ dukkhanti tassāruppakathāsavana, kammakāraṇādassana, maraṇakālakammopaṭṭhānanidānaṃ sokādidukkhaṃ.",
  "anya-e0104n0:1106": "Āsave sādhentīti āsave gamenti bodhentīti attho.",
  "anya-e0104n0:1107_0": "Evaṃ satīti evaṃ bhavacakkassa aviditāditāya anādibhāve sati. Ādimattakathananti",
  "anya-e0104n0:1107_1": "avijjāvasena ādisabbhāvakathanaṃ. Ādi etassa atthīti hi ādimaṃ, bhavacakkaṃ. Tassa",
  "anya-e0104n0:1107_2": "bhāvo ādimattaṃ, tassa kathanaṃ ādimattakathanaṃ. Visesanivattiattho vā mattasaddo,",
  "anya-e0104n0:1107_3": "sati anādibhāve avijjā ādimhi, majjhe, pariyosāne ca sabbattha siyāti ādimattāya",
  "anya-e0104n0:1107_4": "avijjāya kathanaṃ virujjhatīti attho. “Avijjā padhānā”ti vatvā tassā padhānabhāvaṃ",
  "anya-e0104n0:1107_5": "dassetuṃ “avijjāggahaṇenā”tiādi āraddhaṃ. Tattha avijjāggahaṇenāti avijjāya uppādanena,",
  "anya-e0104n0:1107_6": "appahānena vā, attano santāne sannihitabhāvakaraṇenāti attho. Kammādīnīti kammavipākavaṭṭāni.",
  "anya-e0104n0:1107_7": "Palibodhentīti nānādukkhaparibyūḷhe saṃsāracārake nirodhenti. Tehīti kilesakammavipākavaṭṭehi.",
  "anya-e0104n0:1107_8": "Vaṭṭassa kāraṇabhāvena padhānattā “padhānadhammo”ti avijjā kathitā.",
  "anya-e0104n0:1108_0": "Tato avijjādito. Brahmādināti ādi-saddena pajāpatissarapurisādike saṅgaṇhāti. Vadatīti",
  "anya-e0104n0:1108_1": "vado, taṃ taṃ hitāhitaṃ pavattāti attho. Vedeti, vediyatīti vā vedeyyo, sukhādiṃ",
  "anya-e0104n0:1108_2": "anubhavati, sabbavisaye vā jānāti, “sukhito dukkhito”tiādinā attanā, parehi ca jānāti,",
  "anya-e0104n0:1108_3": "ñāyati cāti attho. Brahmādinā vā attanā vāti vā-saddo ca-saddattho. Tenāha “kārakavedakarahita”nti",
  "anya-e0104n0:1108_4": "ca-saddatthasamāsaṃ.",
  "anya-e0104n0:1109_0": "Dvādasavidhasuññatāsuññanti avijjādīnaṃ dvādasannaṃ suññasabhāvānaṃ suññatāya suññaṃ",
  "anya-e0104n0:1109_1": "dvādasavidhasuññatāsuññaṃ, dhuvabhāvādisuññatāya vā catubbidhampi suññataṃ ekaṃ katvā",
  "anya-e0104n0:1109_2": "dvādasaṅgagatattā dvādasavidhāti tāya dvādasasuññatāya suññanti attho.",
  "anya-e0104n0:1110_0": "653. Pubbantāharaṇatoti pubbantato atītakoṭṭhāsato paccuppannavipākassa āharaṇato.",
  "anya-e0104n0:1110_1": "Vedanāvasānaṃ paricchinnaṃ ekaṃ bhavacakkaṃ hoti. Bhavacakkekadesopi hi bhavacakkanti",
  "anya-e0104n0:1110_2": "vuccati. Vedanā vā taṇhāsahāyāya avijjāya paccayo hotīti vedanāto avijjā, avijjāto",
  "anya-e0104n0:1110_3": "saṅkhārāti sambajjhanato vedanāvasānaṃ bhavacakkaṃ paripuṇṇamevāti daṭṭhabbaṃ. Avijjāggahaṇena",
  "anya-e0104n0:1110_4": "vā taṇhupādānāni tadavinābhāvato. Saṅkhāraggahaṇena bhavo, viññāṇādiggahaṇena jātijarāmaraṇāni,",
  "anya-e0104n0:1110_5": "sokādayo ca gahitāti evampi vedanāvasānaṃ bhavacakkanti yuttamevetaṃ. Evaṃ taṇhāmūlake",
  "anya-e0104n0:1110_6": "ca yojetabbaṃ. Dvinnampi hi aññamaññānuppaveso hotīti. Avijjā dhammasabhāvaṃ paṭicchādetvā",
  "anya-e0104n0:1110_7": "viparītābhinivesaṃ kārentī diṭṭhicarite saṃsāre nayati, tesaṃ vā saṃsāraṃ saṅkhārādipavattiṃ",
  "anya-e0104n0:1110_8": "nayati pavattetīti saṃsāranāyikā vuttā. Taṇhāya taṇhācaritānaṃ saṃsāranāyikābhāve",
  "anya-e0104n0:1110_9": "vattabbameva natthi.",
  "anya-e0104n0:1111_0": "Paṭhamaṃ bhavacakkaṃ. Phaluppattiyāti kattuatthe karaṇavacanaṃ, karaṇatthe eva vā.",
  "anya-e0104n0:1111_1": "Viññāṇādipaccuppannaphaluppatti hi idha diṭṭhā, adiṭṭhānaṃ purimabhave attano hetūnaṃ",
  "anya-e0104n0:1111_2": "avijjāsaṅkhārānaṃ phalaṃ anuppādetvā anupacchijjanaṃ pakāseti, pakāsanassa vā karaṇaṃ",
  "anya-e0104n0:1111_3": "hotīti. Atha vā purimabhavacakkaṃ dutiyena sambandhaṃ vuttanti vedanāsaṅkhātassa",
  "anya-e0104n0:1111_4": "phalassa uppattiyā taṇhādīnaṃ hetūnaṃ anupacchedaṃ pakāseti, tasmā phaluppattiyā",
  "anya-e0104n0:1111_5": "kāraṇabhūtāya paṭhamassa bhavacakkassa hetūnaṃ anupacchedappakāsanatoti attho. Saṅkhārādīnameva",
  "anya-e0104n0:1111_6": "vā phalānaṃ uppattiyā avijjādīnaṃ hetūnaṃ phalaṃ ajanetvā anupacchedameva, viññāṇādihetūnaṃ",
  "anya-e0104n0:1111_7": "vā saṅkhārādīnaṃ anuppabandhameva pakāseti paṭhamaṃ bhavacakkaṃ, na dutiyaṃ viya",
  "anya-e0104n0:1111_8": "pariyosānampīti “phaluppattiyā hetūnaṃ anupacchedappakāsanato”ti vuttaṃ. Anupubbapavattidīpanatoti",
  "anya-e0104n0:1111_9": "“saṅkhārapaccayā viññāṇaṃ, viññāṇapaccayā nāmarūpa”ntiādinā dhammānaṃ anupubbato",
  "anya-e0104n0:1111_10": "pavattiyā dīpanato. “Viññāṇapaccayā nāmarūpa”nti hi ettha aparipuṇṇāyatanaṃ kalalarūpaṃ",
  "anya-e0104n0:1111_11": "vatvā tato uddhaṃ “nāmarūpapaccayā saḷāyatana”nti saḷāyatanappavatti vuttā. Sahuppattidīpanatoti",
  "anya-e0104n0:1111_12": "“upādānapaccayā bhavo, bhavapaccayā jātī”ti vā upapattikkhandhānaṃ ekajjhaṃ uppattiyā",
  "anya-e0104n0:1111_13": "dīpanato. Na hi ettha paṭhame viya bhavacakke āyatanānaṃ kamena uppatti vuttā.",
  "anya-e0104n0:1112_0": "654. Hetuādipubbakā tayo sandhī etassāti hetuphalahetupubbakatisandhi, bhavacakkaṃ.",
  "anya-e0104n0:1112_1": "Hetuphalahetuphalavasena catuppabhedo aṅgānaṃ saṅgaho etassāti catubhedasaṅgahaṃ.",
  "anya-e0104n0:1112_2": "Sarūpato avuttāpi tasmiṃ tasmiṃ saṅgahe ākirīyanti avijjāsaṅkhārādiggahaṇehi pakāsīyantīti",
  "anya-e0104n0:1112_3": "ākārā. Atītahetuādīnaṃ vā pakārā ākārā. Kilesakammavipākā vipākakilesakammehi sambandhā",
  "anya-e0104n0:1112_4": "hutvā punappunaṃ parivattantīti tesu vaṭṭanāmaṃ āropetvā “tivaṭṭa”nti vuttaṃ, vaṭṭekadesattā",
  "anya-e0104n0:1112_5": "vā “vaṭṭānī”ti vuttāni.",
  "anya-e0104n0:1113": "Sandhīnaṃ ādipariyosānavavatthitāti sandhīnaṃ pubbāparavavatthitāti attho.",
  "anya-e0104n0:1114": "Paritassatīti taṃ taṃ vatthuṃ pariggahakaraṇavasena tassati, taṇhāyatīti attho. Upādiyatīti daḷhagāhaṃ gaṇhāti. Purimakammabhavasminti purimakammabhave sati.",
  "anya-e0104n0:1115_0": "Tassa ca sabbhāvo kariyamānatā evāti āha “kammabhave kariyamāneti attho”ti. Dukkhādīsu",
  "anya-e0104n0:1115_1": "mohoti dukkhādīnaṃ ādīnavapaṭicchādako appahīno moho. Āyūhanāti sampiṇḍanakā dānādikiriyāya",
  "anya-e0104n0:1115_2": "pavattanakā. Ekaṃ āvajjanaṃ etesanti ekāvajjanā, tesu ekāvajjanesu. Sattame cetanā",
  "anya-e0104n0:1115_3": "bhavo. “Yā kāci vā pana cetanā bhavo, sampayuttā āyūhanā saṅkhārā”ti idaṃ yathādassitāya",
  "anya-e0104n0:1115_4": "dhammaṭṭhitiñāṇabhājanīye vuttāya paṭisambhidāpāḷiyā vasena vuttaṃ. Tattha hi “cetanā",
  "anya-e0104n0:1115_5": "bhavo”ti āgatā. Bhavaniddese pana “sātthato”ti ettha “cetanāva saṅkhārā, bhavo pana",
  "anya-e0104n0:1115_6": "cetanāsampayuttāpī”ti vibhaṅgapāḷivasena dassitaṃ. “Tattha katamo puññābhisaṅkhāro?",
  "anya-e0104n0:1115_7": "Kusalā cetanā kāmāvacarā”tiādinā hi saṅkhārānaṃ cetanābhāvo vibhaṅgapāḷiyaṃ vutto.",
  "anya-e0104n0:1115_8": "Tattha paṭisambhidāpāḷiyaṃ “cetanāsampayuttā vipākadhammattā savipākena āyūhanasaṅkhātena",
  "anya-e0104n0:1115_9": "saṅkhatābhisaṅkharaṇakiccena saṅkhārā”ti vuttā. Vibhaṅgapāḷiyaṃ “sabbampi bhavagāmikammaṃ",
  "anya-e0104n0:1115_10": "kammabhavo”ti bhavassa paccayabhāvena bhavagāmibhāvato, kammasaṃsaṭṭhasahāyatāya",
  "anya-e0104n0:1115_11": "kammabhāvato ca upapattibhavaṃ bhāventīti “bhavo”ti vuttā. Upapattibhavabhāvanākiccaṃ",
  "anya-e0104n0:1115_12": "pana cetanāya sātisayanti paṭisambhidāpāḷiyā cetanā “bhavo”ti vuttā. Bhavābhisaṅkharaṇakiccaṃ",
  "anya-e0104n0:1115_13": "cetanāya sātisayanti vibhaṅgapāḷiyaṃ “kusalā cetanā”tiādinā cetanā “saṅkhārā”ti vuttā.",
  "anya-e0104n0:1115_14": "Tasmā tena tena pariyāyena ubhayaṃ ubhayattha vattuṃ yuttanti natthettha virodho.",
  "anya-e0104n0:1115_15": "Tassa phale upapattibhave nikāmanāti “tassa sutaṃ hoti ‘cātumahārājikā devā dīghāyukā",
  "anya-e0104n0:1115_16": "vaṇṇavanto sukhabahulā’ti”ādisutānusārena bhāvini upapattibhave abhikaṅkhanā. Gahaṇanti",
  "anya-e0104n0:1115_17": "kāmupādānaṃ kiccenāha. Parāmasananti itarāni. Āyūhanāvasāneti tīsupi atthavikappesu",
  "anya-e0104n0:1115_18": "vuttassa āyūhanassa avasāne.",
  "anya-e0104n0:1116_0": "Idhāti imasmiṃ paccuppannabhave. Bhavantarassa atītabhavassa iminā paccuppannabhavena",
  "anya-e0104n0:1116_1": "paṭisandhānaṃ bhavantarapaṭisandhānaṃ, bhavantarabhāvena vā paṭisandhānaṃ bhavantarapaṭisandhānaṃ,",
  "anya-e0104n0:1116_2": "tassa vasena. Yaṃ paṭisandhīti vuccati, taṃ viññāṇanti sambandho. Tathā hi viññāṇaṃ",
  "anya-e0104n0:1116_3": "“paṭisandhānapaccupaṭṭhāna”nti vuccati. Gabbheti mātukucchiyaṃ, gabbhāvatthāyaṃ vā.",
  "anya-e0104n0:1117_0": "Dvīsu atthavikappesu vutte āyūhanasaṅkhāre “tassa pubbabhāgā”ti āha, tatiye atthavikappe",
  "anya-e0104n0:1117_1": "vutte “taṃsampayuttā”ti. Taṃsampayuttā avijjā gahitāva hotīti sambandho. Daharassa",
  "anya-e0104n0:1117_2": "cittappavatti bhavaṅgabahulā yebhuyyena bhavantarajanakakammāyūhanasamatthā na hotīti",
  "anya-e0104n0:1117_3": "“idha paṭipakkattā āyatanāna”nti vuttaṃ. “Kammakaraṇakāle sammoho dassito”ti etena",
  "anya-e0104n0:1117_4": "kammassa paccayabhūtaṃ sammohaṃ dasseti, na kammasampayuttameva.",
  "anya-e0104n0:1118_0": "“Tattha purimabhavasmiṃ pañca kammasambhārā, etarahi pañca vipākadhammā, etarahi",
  "anya-e0104n0:1118_1": "pañca kammasambhārā, anāgate pañca vipākadhammāti dasa dhammā kammaṃ, dasa dhammā",
  "anya-e0104n0:1118_2": "vipāko, iti dvīsu ṭhānesu kammaṃ, kammavaṭṭaṃ, dvīsu ṭhānesu vipāko, vipākavaṭṭanti",
  "anya-e0104n0:1118_3": "kammasaṅkhepo ca vipākasaṅkhepo ca, kammabhavo ca vipākabhavo ca kammavaṭṭañca vipākavaṭṭañca,",
  "anya-e0104n0:1118_4": "kammapavattañca vipākapavattañca, kammasantati ca vipākasantati ca, kiriyā ceva kiriyāphalañcāti –",
  "anya-e0104n0:1119": "“Evaṃ samuppannamidaṃ sahetukaṃ,",
  "anya-e0104n0:1120": "Dukkhaṃ aniccaṃ calamittaraddhuvaṃ;",
  "anya-e0104n0:1121": "Dhammehi dhammā pabhavanti hetuso,",
  "anya-e0104n0:1122": "Na hettha attāva parova vijjati.",
  "anya-e0104n0:1123": "“Dhammā dhamme sañjanenti, hetusambhārapaccayā;",
  "anya-e0104n0:1124": "Hetūnañca nirodhāya, dhammo buddhena desito.",
  "anya-e0104n0:1125": "“Hetūsu uparuddhesu, chinnaṃ vaṭṭaṃ na vaṭṭati;",
  "anya-e0104n0:1126": "Evaṃ dukkhantakiriyāya, brahmacariyidha vijjati;",
  "anya-e0104n0:1127": "Satte ca nupalabbhante, nevucchedo na sassata”nti. ;",
  "anya-e0104n0:1128_0": "Tattha kammāneva vipākaṃ sambharanti vaḍḍhentīti kammasambhārā, kammaṃ vā saṅkhārabhavā,",
  "anya-e0104n0:1128_1": "tadupakārakāni avijjātaṇhupādānāni kammasambhārā. Paṭisandhidāyako vā bhavo kammaṃ,",
  "anya-e0104n0:1128_2": "tadūpakārakā yathāvuttā āyūhanasaṅkhārā, avijjādayo ca kammasambhārāti kammañca kammasambhārā",
  "anya-e0104n0:1128_3": "ca kammasambhārāti ekasesavasena kammasambhāraggahaṇaṃ veditabbaṃ. Dasa dhammā kammanti",
  "anya-e0104n0:1128_4": "avijjādayopi kammasahāyatāya kammasarikkhakā, tadūpakārā cāti “kamma”nti vuttā. Saṅkhippanti",
  "anya-e0104n0:1128_5": "ettha avijjādayo, viññāṇādayo cāti saṅkhepo, kammaṃ, vipāko ca. “Kammaṃ vipāko”ti",
  "anya-e0104n0:1128_6": "evaṃ saṅkhipīyatīti vā saṅkhepo, avijjādayo, viññāṇādayo ca. Saṅkhepabhāvasāmaññena",
  "anya-e0104n0:1128_7": "pana ekavacanaṃ katanti daṭṭhabbaṃ, saṅkhepasaddo vā bhāgādhivacananti kammabhāgo kammasaṅkhepo.",
  "anya-e0104n0:1129_0": "Evaṃ samuppannanti kammatopi vipāko. Tatthāpi “avijjāto saṅkhārā”ti evaṃ samuppannaṃ,",
  "anya-e0104n0:1129_1": "tisandhiādivasena vā samuppannaṃ idaṃ bhavacakkanti attho. Ittaranti gamanadhammaṃ,",
  "anya-e0104n0:1129_2": "vinassadhammanti attho. Tena uppādavayavantatādīpakena aniccasaddena, vikārāpattidīpakena",
  "anya-e0104n0:1129_3": "calasaddena ca adīpitaṃ kālantaraṭṭhāyitābhāvaṃ vibhāveti. Addhuvanti etena thirabhāvābhāvanissārataṃ.",
  "anya-e0104n0:1129_4": "Hetu eva sambhārā hetusambhārā. “Ṭhānaso hetuso”ti ettha evaṃ vuttaṃ vā ṭhānaṃ, aññampi",
  "anya-e0104n0:1129_5": "tassa tassa sādhāraṇaṃ kāraṇaṃ sambhāro, asādhāraṇaṃ hetu. Evanti evaṃ hetuto dhammamattasambhave,",
  "anya-e0104n0:1129_6": "hetunirodhā ca vaṭṭacchede dhamme ca taṃnirodhāya desite satīti attho. Brahmacariyaṃ",
  "anya-e0104n0:1129_7": "idha brahmacariyidha satte cāti ettha ca-saddo “evaṃ brahmacariyañca vijjati, sassatucchedā",
  "anya-e0104n0:1129_8": "ca na hontī”ti samuccayattho. Evañhi hetuāyatte dhammamattasambhave satto nupalabbhati,",
  "anya-e0104n0:1129_9": "tasmiñca upalabbhante sassato, ucchedo vā siyāti nupalabbhante tasmiṃ neva ucchedo",
  "anya-e0104n0:1129_10": "na sassatanti vuttaṃ hoti.",
  "anya-e0104n0:1130": "655. Saccappabhavatoti saccato, saccānaṃ vā pabhavato ca.",
  "anya-e0104n0:1131_0": "Kusalākusalaṃ kammanti vaṭṭakathāya vattamānattā sāsavanti viññāyati. Avisesenāti",
  "anya-e0104n0:1131_1": "“cetanā cetanāsampayuttakā”ti visesaṃ akatvā, sabbampi taṃ kusalākusalaṃ kammaṃ samudayasaccanti",
  "anya-e0104n0:1131_2": "vuttanti attho. “Taṇhā ca…pe… avasesā ca sāsavā kusalā dhammā”ti hi cetanācetanāsampayuttavisesaṃ",
  "anya-e0104n0:1131_3": "akatvā vuttanti, ariyasaccavisesaṃ vā akatvā samudayasaccanti vuttanti attho. Saccavibhaṅge",
  "anya-e0104n0:1131_4": "hi sabbepi kilesā sabbampi bhavagāmikammaṃ “samudayasacca”nti vuttaṃ. Dutiyasaccaṃ",
  "anya-e0104n0:1131_5": "pabhavo etassāti dutiyasaccapabhavaṃ. Upādānapaccayā bhavoti upapattibhavassa, kammabhavassa",
  "anya-e0104n0:1131_6": "ca adhippetattā vuttaṃ “paṭhamadutiyasaccadvaya”nti.",
  "anya-e0104n0:1132_0": "656. Vatthūsūti ārammaṇesu, dukkhādīsu vā paṭicchādetabbesu vatthūsu. Sammohetīti",
  "anya-e0104n0:1132_1": "dhammasabhāvaṃ jānituṃ paṭivijjhituṃ adentī tassa paṭicchādanavasena sammoheti. Vatthunti",
  "anya-e0104n0:1132_2": "idha ārammaṇaṃ adhippetaṃ. Aññamaññañca upatthambheti aññamaññasannissayena vinā",
  "anya-e0104n0:1132_3": "ṭhātuṃ asakkontā dve naḷakalāpā viya. Savisayeti yathāsakaṃ visaye rūpāyatanādike.",
  "anya-e0104n0:1132_4": "Jāyamānānaṃ khandhānaṃ vikārabhāvena labbhamānā jāti te janentī viya hotīti vuttaṃ",
  "anya-e0104n0:1132_5": "“khandhe ca janetī”ti. Tenāha “tesaṃ abhinibbattibhāvena pavattattā”ti. Pākabhedabhāvañca",
  "anya-e0104n0:1132_6": "adhitiṭṭhatīti etthāpi “khandhe janetī”ti ettha vuttanayeneva attho gahetabbo. Pākabhedavasena",
  "anya-e0104n0:1132_7": "vattaticceva attho. Paccatīti pāko, bhijjatīti bhedo, pāko ca bhedo ca pākabhedaṃ,",
  "anya-e0104n0:1132_8": "tassa bhāvaṃ paccanaṃ, bhijjanañcāti attho. Sokādīnaṃ adhiṭṭhānattāti tesaṃ kāraṇattā,",
  "anya-e0104n0:1132_9": "tehi siddhāya avijjāya sahitehi saṅkhārehi paccayo ca hoti bhavantarapātubhāvāyāti",
  "anya-e0104n0:1132_10": "adhippāyo. Cuticittaṃ vā paṭisandhiviññāṇassa anantarapaccayo hotīti “paccayo ca",
  "anya-e0104n0:1132_11": "hoti bhavantarapātubhāvāyā”ti vuttaṃ. Taṃ pana cuticittaṃ avijjāsaṅkhārarahitaṃ bhavantarassa",
  "anya-e0104n0:1132_12": "paccayo na hotīti sasahāyattadassanatthamāha “sokādīnaṃ adhiṭṭhānattā”ti. Dvedhāti",
  "anya-e0104n0:1132_13": "attano attano sarasena, dhammantarapaccayabhāvena cāti dvedhā dvedhā. Byāpanicchālopena hi niddeso.",
  "anya-e0104n0:1133_0": "657. “Avijjāpaccayā saṅkhārā”ti etena saṅkhārānaṃ paccayuppannatādassanena “ko nu",
  "anya-e0104n0:1133_1": "kho abhisaṅkharotīti esa no kallo pañho”ti dasseti, tenetaṃ kārakadassananivāraṇaṃ.",
  "anya-e0104n0:1133_2": "Attā bhavato bhavantaraṃ saṅkamatīti dassanaṃ attasaṅkantidassanaṃ, taṃ saṅkhārapaccayā",
  "anya-e0104n0:1133_3": "viññāṇuppattivacanena nivāritaṃ hoti. Pañcannaṃ khandhānaṃ abhedato eko attāti gahaṇaṃ",
  "anya-e0104n0:1133_4": "ghanasaññā, taṃ yamakatālakandaṃ bhindantena viya “viññāṇapaccayā nāmarūpamattameta”nti",
  "anya-e0104n0:1133_5": "vacanena nivāritaṃ hoti. “Evamādidassananivāraṇa”nti etena “socati paridevati dukkhito”tiādidassananivāraṇamāha.",
  "anya-e0104n0:1133_6": "Sokādayopi hi paccayāyattā avasavattinoti “jātipaccayā jarāmaraṇaṃ soka…pe… sambhavantī”ti",
  "anya-e0104n0:1133_7": "etena vuttamevāti. Micchādassananivāraṇatopīti kārakadassanādinānāvidhamicchābhinivesanivāraṇatopi.",
  "anya-e0104n0:1134_0": "658. “Salakkhaṇasāmaññalakkhaṇavasenā”ti etena sabbappakārena dhammānaṃ yāthāvato",
  "anya-e0104n0:1134_1": "adassanamāha tadubhayavinimuttassa dhammesu paramatthato passitabbabhāvassa abhāvato.",
  "anya-e0104n0:1134_2": "Upakkhalanaṃ viya dukkhuppattihetuto. Patanaṃ viya bhavantarapapātato. Gaṇḍapātubhāvo",
  "anya-e0104n0:1134_3": "viya dukkhatāsūlayogato, kilesāsucipaggharaṇato ca. Gaṇḍabhedapīḷakā viyāti bhedanatthaṃ",
  "anya-e0104n0:1134_4": "paccamāne gaṇḍe tassa upari jāyamānā khuddakapīḷakā viya, gaṇḍassa vā anekadhābhede",
  "anya-e0104n0:1134_5": "pīḷakā viya. Ghaṭṭanaṃ viya saṅghaṭṭanarasatāya phasso. Ghaṭṭanadukkhaṃ viyāti ghaṭṭanato",
  "anya-e0104n0:1134_6": "jātaṃ dukkhaṃ viya tividhadukkhatāvasena tissannampi vedanānaṃ dukkhabhāvato. Paṭikārābhilāso",
  "anya-e0104n0:1134_7": "viyāti samudāyassa ekadesanidassanabhāvenāha. Asappāyaggahaṇaṃ viya bahuvidhānatthuppattinimittato.",
  "anya-e0104n0:1134_8": "Asappāyalepanaṃ viya dukkhahetuno sasantāne sannidhāpanato. Gaṇḍavikārapātubhāvo",
  "anya-e0104n0:1134_9": "viya attabhāvagaṇḍassa nibbattivikārabhāvato, tannimittañcassa sūnabhāvādisambhavato.",
  "anya-e0104n0:1134_10": "Sūnatāsarāgapubbaggahaṇādayo hi gaṇḍavikārā. Sarasato gaṇḍassa bhijjanaṃ pākena vinā",
  "anya-e0104n0:1134_11": "na hotīti bhedaggahaṇenevassa pākopi gahitoti katvā āha “gaṇḍabhedo viya jarāmaraṇa”nti.",
  "anya-e0104n0:1134_12": "Gaṇḍassa vā visadisāpatti, bhijjanañca gaṇḍabhedo, tattha visadisāpatti pākoti veditabbaṃ.",
  "anya-e0104n0:1135_0": "Upamāhi bhavacakkaṃ viññāpentena ekādhiṭṭhānehi upamāvisesehi taṃ viññāpetvā idāni",
  "anya-e0104n0:1135_1": "nānādhiṭṭhānehi viññāpetuṃ “yasmā vā”tiādi vuttaṃ. Tattha paṭalābhibhūtacakkhuko",
  "anya-e0104n0:1135_2": "rūpāni na passati, kiñci passantopi viparītaṃ passati, evaṃ avijjābhibhūto dukkhādīni",
  "anya-e0104n0:1135_3": "na paṭipajjati na passati, micchā vā paṭipajjatīti paṭalaṃ viya avijjā. Kosakārakimi",
  "anya-e0104n0:1135_4": "viya attanāva katattā, vaṭṭassa attano eva paribbhamanakāraṇattā ca kosappadesā viya",
  "anya-e0104n0:1135_5": "saṅkhārā. Saṅkhārapariggahaṃ vinā patiṭṭhaṃ alabhamānaṃ viññāṇaṃ pariṇāyakapariggahaṃ",
  "anya-e0104n0:1135_6": "vinā patiṭṭhaṃ alabhamāno rājakumāro viyāti pariggahena vinā patiṭṭhālābho ettha",
  "anya-e0104n0:1135_7": "upamopameyyasāmaññaṃ. Upapattinimittanti kammādiārammaṇamāha. Parikappanatoti ārammaṇakaraṇato,",
  "anya-e0104n0:1135_8": "sampayuttena vā vitakkena vitakkanato. Devamanussamigavihaṅgādivividhappakāratāya",
  "anya-e0104n0:1135_9": "māyā viya nāmarūpaṃ. Patiṭṭhāvisesena vuddhivisesāpattito vanappagumbo viya saḷāyatanaṃ.",
  "anya-e0104n0:1135_10": "Āyatanānaṃ visayivisayabhūtānaṃ aññamaññābhimukhabhāvo āyatanaghaṭṭanaṃ. Tato āyatanaghaṭṭanato",
  "anya-e0104n0:1135_11": "dvayasaṅghaṭṭanuppattito, vedanādukkhahetuto ca aggi viya phasso. Sapariḷāhato dāho",
  "anya-e0104n0:1135_12": "viya vedanā. Uparūpari taṇhāpavaḍḍhanato loṇūdakapānaṃ viya visayānubhavanaṃ. Ārammaṇe",
  "anya-e0104n0:1135_13": "pātukamyatābhāvato pipāsā viya taṇhā. Tadassupādānanti taṃ abhilāsakaraṇaṃ taṇhādiṭṭhābhinandanaṃ",
  "anya-e0104n0:1135_14": "assa taṃsamaṅgino puggalassa, tadassa vā bhaveyya upādānaṃ. Byasanāvahatāya ajānanato",
  "anya-e0104n0:1135_15": "bhavupādānaṃ macchassa baḷisupādānaṃ viya. Ettha ca saṅkhārādīnaṃ kosappadesapariṇāyakādīhi",
  "anya-e0104n0:1135_16": "dvīhi dvīhi sadisatāya dve dve upamā vuttāti veditabbā.",
  "anya-e0104n0:1136_0": "659. Koci agambhīro eva gambhīro viya khāyati purāṇatiṇapaṇṇādibharito pabbatasaṅkhepe",
  "anya-e0104n0:1136_1": "jalāsayo viya, na evamayaṃ. Ayaṃ pana gambhīrova hutvā obhāsati pakāsati dissatīti",
  "anya-e0104n0:1136_2": "gambhīrāvabhāso. Yathārahanti atthādivasena yathānurūpaṃ.",
  "anya-e0104n0:1137_0": "Jātito jarāmaraṇaṃ na na hoti, hoti evāti avadhāraṇe siddhe “siyā nu kho jarāmaraṇaṃ",
  "anya-e0104n0:1137_1": "jātito, aññatopī”ti āsaṅkāyaṃ tadāsaṅkānivattanatthaṃ “na ca jātiṃ vinā aññato hotī”ti",
  "anya-e0104n0:1137_2": "vuttaṃ. Tattha aññaggahaṇaṃ jātiyā paṭiyogīvisayaṃ, na aññamattavisayaṃ “jātiṃ vinā”ti",
  "anya-e0104n0:1137_3": "vacanato. Tenassa nāññaṃ jātiyā sahakārīkāraṇabhūtaṃ nivattitaṃ hoti. Esa nayo ito",
  "anya-e0104n0:1137_4": "paresupi. Itthanti idaṃ pakāraṃ, iminā pakārenāti attho. Jātipaccayasambhūtasamudāgataṭṭhoti",
  "anya-e0104n0:1137_5": "jātipaccayasambhūtaṃ hutvā sahitassa attano paccayānurūpassa uddhaṃ uddhaṃ āgatabhāvo,",
  "anya-e0104n0:1137_6": "anuppavattaṭṭhoti attho. Atha vā sambhūtaṭṭho ca samudāgataṭṭho ca sambhūtasamudāgataṭṭho.",
  "anya-e0104n0:1137_7": "“Na jātito jarāmaraṇaṃ na hoti, na ca jātiṃ vinā aññato hotī”ti hi jātipaccayasambhūtaṭṭho",
  "anya-e0104n0:1137_8": "vutto. Itthañca jātito samudāgacchatīti jātipaccayasamudāgataṭṭho, yā yā jāti yathā",
  "anya-e0104n0:1137_9": "yathā paccayo hoti, tadanurūpapātubhāvoti attho.",
  "anya-e0104n0:1138_0": "Tattha “na jātito jarāmaraṇaṃ na hotī”ti iminā jarāmaraṇassa jātipaccayatāya avitathataṃ",
  "anya-e0104n0:1138_1": "dasseti, “na jātiṃ vinā aññato jarāmaraṇaṃ hotī”ti iminā anaññathattaṃ, “itthañca",
  "anya-e0104n0:1138_2": "jātito samudāgacchatī”ti iminā tathataṃ. Tena ca yathā paccayadhammā attano paccayuppannānaṃ",
  "anya-e0104n0:1138_3": "paccayabhāve, tathā avitathā anaññathā, evaṃ paccayuppannadhammāpi tabbhāveti dasseti.",
  "anya-e0104n0:1138_4": "Esa nayo sesesupi. “Hetuphale ñāṇaṃ atthapaṭisambhidā”ti etena vacanena atthassa",
  "anya-e0104n0:1138_5": "hetuphalabhāvo kathaṃ ñātabboti? “Atthapaṭisambhidā”ti etassa samāsapadassa avayavapadatthaṃ",
  "anya-e0104n0:1138_6": "dassentena “hetuphale ñāṇa”nti vuttattā. “Atthe paṭisambhidā atthapaṭisambhidā”ti",
  "anya-e0104n0:1138_7": "ettha hi “atthe”ti etassa atthaṃ dassentena “hetuphale”ti vuttaṃ, “paṭisambhidā”ti",
  "anya-e0104n0:1138_8": "etassa atthaṃ dassentena “ñāṇa”nti, tasmā hetuphalaatthasaddā ekatthā, ñāṇapaṭisambhidā",
  "anya-e0104n0:1138_9": "cāti imamatthaṃ vadantena sādhito atthassa hetuphalabhāvo.",
  "anya-e0104n0:1139_0": "Yenākārenāti yena pavattiākārena. Sabhāvadhammā hi paccayavisesasiddhena pavattiākārena",
  "anya-e0104n0:1139_1": "visiṭṭhākārā honti. Tenāha “sabbe dhammā sabbākārena buddhassa bhagavato ñāṇamukhe",
  "anya-e0104n0:1139_2": "āpāthamāgacchantī”ti. Yadavatthāti yāya avatthāya avatthitā. Avatthāvisesavanto hi",
  "anya-e0104n0:1139_3": "dhammā tena tena avatthāvisesena taṃ taṃ atthakiccaṃ sādhetuṃ samatthā honti. Svāyaṃ",
  "anya-e0104n0:1139_4": "pavattiākāro, avatthāviseso ca avijjāyapi anupacitakusalasambhārehi duravabodhato",
  "anya-e0104n0:1139_5": "eva ñāṇena alabbhaneyyapatiṭṭho cāti āha “tassa…pe… gambhīro”ti. Tassa ākārassa,",
  "anya-e0104n0:1139_6": "avatthāya ca. Hetumhi ñāṇanti ettha hetuno dhammapariyāyatā vuttanayeneva veditabbā.",
  "anya-e0104n0:1140_0": "Assāti paṭiccasamuppādassa. Tena tena kāraṇenāti tena tena veneyyānaṃ bujjhanānuguṇatāsaṅkhātena",
  "anya-e0104n0:1140_1": "kāraṇena. Tatthāti tasmiṃ desanappakāre. Anulomapaṭilomatoti nayidha paccayuppādā",
  "anya-e0104n0:1140_2": "paccayuppannuppādasaṅkhātaṃ anulomaṃ, paccayanirodhā paccayuppannanirodhasaṅkhātañca",
  "anya-e0104n0:1140_3": "paṭilomamāha. Ādito pana antagamanamanulomaṃ, antato ca ādigamanaṃ paṭilomamāha.",
  "anya-e0104n0:1140_4": "Ādito paṭṭhāya anulomadesanāya, antato paṭṭhāya paṭilomadesanāya ca tisandhicatusaṅkhepaṃ.",
  "anya-e0104n0:1140_5": "“Ime cattāro āhārā kiṃnidānā”tiādikāya vemajjhato paṭṭhāya paṭilomadesanāya, “cakkhuñca",
  "anya-e0104n0:1140_6": "paṭicca rūpe ca uppajjati cakkhuviññāṇaṃ, tiṇṇaṃ saṅgati phasso, phassapaccayā vedanā”tiādikāya",
  "anya-e0104n0:1140_7": "anulomadesanāya ca dvisandhitisaṅkhepaṃ. “Saṃyojanīyesu, bhikkhave, dhammesu assādānupassino",
  "anya-e0104n0:1140_8": "viharato taṇhā pavaḍḍhati, taṇhāpaccayā upādāna”ntiādīsu ekasandhidvisaṅkhepaṃ. Katthaci",
  "anya-e0104n0:1140_9": "ekaṅgopi ca paṭiccasamuppādo desito, so “tatra, bhikkhave, sutavā ariyasāvako”tiādinā dassito eva.",
  "anya-e0104n0:1141_0": "Avijjādīnaṃ sabhāvo paṭivijjhīyatīti paṭivedho. Vuttaṃ hetaṃ aṭṭhakathāyaṃ “tesaṃ",
  "anya-e0104n0:1141_1": "tesaṃ vā tattha tattha vuttadhammānaṃ paṭivijjhitabbo salakkhaṇasaṅkhāto aviparītasabhāvo",
  "anya-e0104n0:1141_2": "paṭivedho”ti. Jānanalakkhaṇassa ñāṇassa paṭipakkhabhūto avijjāya aññāṇaṭṭho. Ārammaṇassa",
  "anya-e0104n0:1141_3": "paccakkhakaraṇena dassanabhūtassa paṭipakkhabhūto adassanaṭṭho. Yena panesā dukkhādīnaṃ",
  "anya-e0104n0:1141_4": "yāthāvasarasaṃ paṭivijjhituṃ na deti, chādetvā pariyonandhitvā tiṭṭhati, so tassā",
  "anya-e0104n0:1141_5": "saccāsampaṭivedhaṭṭho. Apuññābhisaṅkhārekadeso sarāgo, añño virāgo. Rāgassa vā apaṭipakkhabhāvato",
  "anya-e0104n0:1141_6": "rāgapavaḍḍhako apuññābhisaṅkhāro sabbopi sarāgo, itaro tappaṭipakkhabhāvato virāgo.",
  "anya-e0104n0:1141_7": "“Dīgharattaṃ hetaṃ, bhikkhave, assutavato puthujjanassa ajjhositaṃ mamāyitaṃ parāmaṭṭhaṃ",
  "anya-e0104n0:1141_8": "‘etaṃ mama, esohamasmi, eso me attā”ti attaparāmāsassa viññāṇaṃ visesato vatthu vuttanti",
  "anya-e0104n0:1141_9": "viññāṇassa suññataṭṭho gambhīro. Attā vijānāti saṃsaratīti sabyāpāratāsaṅkanti abhinivesabalavatāya",
  "anya-e0104n0:1141_10": "abyāpāraṭṭhaasaṅkantipaṭisandhipātubhāvaṭṭhā ca gambhīrā. Nāmarūpassa paṭisandhikkhaṇe",
  "anya-e0104n0:1141_11": "ekuppādo, pavattiyaṃ visuṃ visuṃ yathārahaṃ ekuppādo, nāmassa rūpena, rūpassa ca",
  "anya-e0104n0:1141_12": "nāmena asampayogato vinibbhogo, nāmassa nāmena, rūpassa ca rūpena, ekaccassa ekaccena",
  "anya-e0104n0:1141_13": "avinibbhogo yojetabbo. Ekuppādekanirodhe hi avinibbhoge adhippete so rūpassa ca ekakalāpavuttino",
  "anya-e0104n0:1141_14": "labbhati. Atha vā ekacatuvokārabhavesu nāmarūpānaṃ asahavattanato aññamaññavinibbhogo,",
  "anya-e0104n0:1141_15": "pañcavokārabhave sahavattanato avinibbhogo ca veditabbo.",
  "anya-e0104n0:1142_0": "Adhipatiyaṭṭho nāma idha indriyapaccayabhāvo. “Lokopeso dvārāpesā khettampeta”nti",
  "anya-e0104n0:1142_1": "vuttā lokādiatthā cakkhādīsu pañcasu yojetabbā. Manāyatanassāpi lujjanato, manosamphassādīnaṃ",
  "anya-e0104n0:1142_2": "dvārakhettabhāvato ca ete atthā sambhavanti eva. Āpāthagatānaṃ rūpādīnaṃ pakāsanayogyatālakkhaṇaṃ",
  "anya-e0104n0:1142_3": "obhāsanaṃ cakkhādīnaṃ visayibhāvo, manāyatanassa vijānanaṃ. Saṅghaṭṭanaṭṭho visesato",
  "anya-e0104n0:1142_4": "cakkhusamphassādīnaṃ pañcannaṃ, itare channampi yojetabbā. Phusanañca phassassa sabhāvo,",
  "anya-e0104n0:1142_5": "saṅghaṭṭanaṃ raso, itare upaṭṭhānākārā. Ārammaṇarasānubhavanaṭṭho rasavasena vutto,",
  "anya-e0104n0:1142_6": "vedayitaṭṭho lakkhaṇavasena. Sukhadukkhamajjhattabhāvā yathākkamaṃ tissannaṃ vedanānaṃ",
  "anya-e0104n0:1142_7": "sabhāvavasena vuttā. Attā vedayatīti abhinivesassa balavatāya nijjīvaṭṭho vedanāya",
  "anya-e0104n0:1142_8": "gambhīro. Nijjīvāya vā vedanāya vedayitaṃ nijjīvavedayitaṃ, nijjīvavedayitameva attho",
  "anya-e0104n0:1142_9": "nijjīvavedayitaṭṭho. Sappītikataṇhāya abhinanditaṭṭho, balavatarataṇhāya gilitvā",
  "anya-e0104n0:1142_10": "pariniṭṭhāpanaṃ ajjhosānaṭṭho. Itaro sādhāraṇavasena veditabbo. Ādānaggahaṇābhinivesaṭṭhā",
  "anya-e0104n0:1142_11": "catunnampi upādānānaṃ samānā, parāmāsaṭṭho vutto diṭṭhupādānādīnameva, tathā duratikkamaṭṭho.",
  "anya-e0104n0:1142_12": "“Diṭṭhikantāro”ti hi vacanato diṭṭhīnaṃ duratikkamatā, daḷhaggahaṇattā vā catunnampi",
  "anya-e0104n0:1142_13": "duratikkamaṭṭho yojetabbo. Duratikkamatāyapi hi taṇhāya samuddaṭṭho vutto. Yonigatiṭhitinivāsesukhipananti",
  "anya-e0104n0:1142_14": "samāse bhummavacanassa alopo daṭṭhabbo. Evañhi tena āyūhanābhisaṅkharaṇapadānaṃ samāso",
  "anya-e0104n0:1142_15": "hoti. Jarāmaraṇaṅgaṃ maraṇappadhānanti maraṇaṭṭhā eva khayādayo gambhīrāti dassitā.",
  "anya-e0104n0:1142_16": "Navanavānañhi khayena khaṇḍiccādiparipakkappavatti jarāti, khayaṭṭho vā jarāya vuttoti",
  "anya-e0104n0:1142_17": "daṭṭhabbo. Navabhāvāpagamo hi khayoti vattuṃ yuttoti. Vipariṇāmaṭṭho dvinnampi. Santativasena",
  "anya-e0104n0:1142_18": "vā jarāya khayavayabhāvo, sammutikhaṇikavasena maraṇassa bhedavipariṇāmatā yojetabbā.",
  "anya-e0104n0:1143_0": "660. Atthanayāti atthānaṃ nayā, avijjādiatthehi ekattādī sakena bhāvena nayanti gamentīti",
  "anya-e0104n0:1143_1": "ekattādayo, tesaṃ nayāti vuttā. Nīyantīti hi nayāti. Atthā eva vā ekattādibhāvena",
  "anya-e0104n0:1143_2": "nīyamānā ñāyamānā atthanayāti vuttā. Nīyanti etehīti vā nayā, ekattādīhi ca atthā",
  "anya-e0104n0:1143_3": "“eka”ntiādinā nīyanti, tasmā ekattādayo atthānaṃ nayāti atthanayā.",
  "anya-e0104n0:1144_0": "Aṅkurādibhāvenāti aṅkurapattanāḷakhandhasākhāpallavapalāsādibhāvena pavattamāne avayave",
  "anya-e0104n0:1144_1": "ekajjhaṃ gahetvā santānānupacchedena bījaṃ rukkhabhāvaṃ pattaṃ rukkhabhāvena pavattaṃ",
  "anya-e0104n0:1144_2": "tañca ekattena vuccatīti santānānupacchedo yathā ekattaṃ, evaṃ idhāpi avijjāsaṅkhārādihetuhetusamuppannānaṃ",
  "anya-e0104n0:1144_3": "santānānupacchedo ekasantatipatitatā ekattanayoti dasseti. “Hetuphalasambandhenā”ti",
  "anya-e0104n0:1144_4": "etena santānānupacchedaṃ vibhāveti. Satipi hi hetuphalānaṃ paramatthato bhede hetubhāvena,",
  "anya-e0104n0:1144_5": "phalabhāvena ca tesaṃ sambandhabhāvoyevettha santānānupacchedo, yato yasmiṃ santāne",
  "anya-e0104n0:1144_6": "kammaṃ nibbattaṃ, tattheva phaluppattīti katassa vināso, akatassa abbhāgamo ca natthīti.",
  "anya-e0104n0:1144_7": "Ekattaggahaṇatoti hetuphalānaṃ bhedaṃ anupadhāretvā hetuṃ, phalañca abhinnaṃ katvā",
  "anya-e0104n0:1144_8": "ubhinnaṃ ekabhāvassa abhedassa gahaṇena. “Tadeva viññāṇaṃ sandhāvati saṃsaratī”tiādinā",
  "anya-e0104n0:1144_9": "sassatadiṭṭhiṃ upādiyati.",
  "anya-e0104n0:1145_0": "Lakkhaṇavavatthānanti sabhāvavavatthānaṃ hetuno, phalassa ca bhinnasabhāvatāvabodho.",
  "anya-e0104n0:1145_1": "Bhinnasantānassevāti sambandharahitassa nānattassa gahaṇato añño mato, añño jāto,",
  "anya-e0104n0:1145_2": "tasmā “sattantaro ucchinno, sattantaro uppanno”ti gaṇhanto ucchedadiṭṭhiṃ upādiyati.",
  "anya-e0104n0:1146_0": "Amhehi uppādetabbanti ānetvā sambandho. Byāpārābhāvo anabhisandhitāya abyāvaṭatā.",
  "anya-e0104n0:1146_1": "Sammā passantoti “nirīhā nijjīvā dhammamattā”ti passanto. Sabhāvo eva niyamo sabhāvaniyamo",
  "anya-e0104n0:1146_2": "“sasambhāraggino uddhamukhatā, sasambhāravāyuno tiriyagamana”nti evamādi viya. Tena",
  "anya-e0104n0:1146_3": "siddho yathāsakaṃ paccayuppannassa hetubhāvo. “Kassaci kattuno abhāvā na kāci kiriyā",
  "anya-e0104n0:1146_4": "phalapabandhinī”ti akiriyadiṭṭhiṃ upādiyati.",
  "anya-e0104n0:1147_0": "“Khīrato dadhi, na udakato, tilato telaṃ, na vālikato”ti sabbato sabbasambhavābhāvadassanena",
  "anya-e0104n0:1147_1": "ahetukadiṭṭhiṃ hetuanurūpameva phalaṃ passanto akiriyadiṭṭhiṃ pajahati. Yato kutocīti",
  "anya-e0104n0:1147_2": "yadi aññasmā aññassa uppatti siyā, vālikato telassa, ucchuto khīrassa kasmā uppatti",
  "anya-e0104n0:1147_3": "na siyā, tasmā na koci kassaci hetu atthīti ahetukadiṭṭhiṃ, avijjamānepi hetumhi",
  "anya-e0104n0:1147_4": "niyatatāya tilagāvīsukkasoṇitādīhi telakhīrasarīrādīni pavattantīti niyativādañca",
  "anya-e0104n0:1147_5": "upādiyatīti viññātabbaṃ yathārahaṃ.",
  "anya-e0104n0:1148_0": "661. Kasmā? Yasmā idañhi bhavacakkaṃ apadāletvā saṃsārabhayamatīto na koci supinantarepi",
  "anya-e0104n0:1148_1": "atthīti sambandho. Agādhaṃ appatiṭṭhaṃ duratiyānaṃ duratikkamaṃ. Asanivicakkamivāti",
  "anya-e0104n0:1148_2": "asanimaṇḍalamiva. Tañhi nimmathanameva, nānimmathanaṃ pavattati, evaṃ bhavacakkampi",
  "anya-e0104n0:1148_3": "ekantadukkhuppādanatova “niccanimmathana”nti vuttaṃ.",
  "anya-e0104n0:1149_0": "Ñāṇāsinā apadāletvā saṃsārabhayamatīto natthīti etassa sādhakasuttaṃ dassento “vuttampi",
  "anya-e0104n0:1149_1": "ceta”ntiādimāha. Tantūnaṃ ākulakaṃ tantākulakaṃ, tantākulakamiva jātā tantākulakajātā,",
  "anya-e0104n0:1149_2": "kilesakammavipākehi ativiya jaṭitāti attho. Kuliyā sakuṇiyā nīḍaṃ kulikaṃ, taṃ viya",
  "anya-e0104n0:1149_3": "jātā kulikuṇḍikajātā. Muñcā viya, pabbajā viya ca bhūtā jātā muñjapabbajabhūtā. Tadubhayaṃ",
  "anya-e0104n0:1149_4": "kira tiṇaṃ ākulaṃ jaṭitaṃ hutvā vaḍḍhati. Vaḍḍhiyā abhāvato apāyaṃ, dukkhagatibhāvato",
  "anya-e0104n0:1149_5": "duggatiṃ, sukhasamussayato vinipatitattā vinipātañca, catubbidhaṃ apāyaṃ “khandhānañca",
  "anya-e0104n0:1149_6": "paṭipāṭī”tiādinā vuttaṃ saṃsārañca nātivattati. Saṃsāro eva vā sabbo idha vaḍḍhiapagamādiatthehi",
  "anya-e0104n0:1149_7": "apāyādināmako vutto kevalaṃ dukkhakkhandhabhāvato.",
  "anya-e0104n0:1150": "Paññābhūminiddesavaṇṇanā niṭṭhitā.",
  "anya-e0104n0:1151": "Iti sattarasamaparicchedavaṇṇanā.",
  "anya-e0104n0:1152": "18. Diṭṭhivisuddhiniddesavaṇṇanā",
  "anya-e0104n0:1153": "Nāmarūpapariggahakathāvaṇṇanā",
  "anya-e0104n0:1154_0": "662. Yā visuddhiyo sampādetabbāti sambandho. Imesu yathāvicāritesu khandhādīsu vipassanāya",
  "anya-e0104n0:1154_1": "bhūmibhūtesu dhammesu. Ganthassa uggaṇhanaṃ vācuggatakaraṇaṃ uggaho, parito sabbathāpi",
  "anya-e0104n0:1154_2": "atthassa ñātumicchā paripucchā, savanupaparikkhādivasena tadatthassa manasikāravidhi,",
  "anya-e0104n0:1154_3": "tadubhayavasena yasmā tatthapi ñāṇaṃ svāsevitaṃ hoti, tasmā vuttaṃ “uggahaparipucchāvasena",
  "anya-e0104n0:1154_4": "ñāṇaparicayaṃ katvā”ti, khandhādīsu sutamayaṃ ñāṇaṃ uppādetvāti attho. Vitthāritameva,",
  "anya-e0104n0:1154_5": "tasmā tattha vitthāritanayānusārena sīlavisuddhi sampādetabbāti adhippāyo. Upacārasamādhipi",
  "anya-e0104n0:1154_6": "appanāsamādhi viya vipassanāya adhiṭṭhānabhāvato cittavisuddhiyevāti āha “saupacārā”ti.",
  "anya-e0104n0:1154_7": "Veditabbāti attano santāne nibbattanavaseneva veditabbā. Evañhi tā paccakkhato viditā",
  "anya-e0104n0:1154_8": "nāma honti, tasmā veditabbā sampādetabbāti vuttaṃ hoti. Veditabbāti vā samāpattisukhādhigamavasena",
  "anya-e0104n0:1154_9": "anubhavitabbāti attho. Na hi kevalena jānanamattena cittavisuddhiyaṃ patiṭṭhito nāma",
  "anya-e0104n0:1154_10": "hoti, na ca tattha apatiṭṭhāya uparivisuddhiṃ sampādetuṃ sakkāti.",
  "anya-e0104n0:1155_0": "Nāmarūpānaṃ yāthāvadassananti nāmassa, rūpassa ca vibhajja yathābhūtasabhāvadassanaṃ.",
  "anya-e0104n0:1155_1": "Nāmaggahaṇena cettha vedanādīnaṃ catunnaṃ tebhūmakānaṃ khandhānaṃ gahaṇaṃ, na “viññāṇapaccayā",
  "anya-e0104n0:1155_2": "nāmarūpa”nti ettha viya viññāṇaṃ vinā, nāpi “nāmañca rūpañcā”ti ettha viya sanibbānehi",
  "anya-e0104n0:1155_3": "lokuttarakkhandhehi saddhinti daṭṭhabbaṃ.",
  "anya-e0104n0:1156_0": "663. Yāti pajjati etenāti yānaṃ, samathova yānaṃ samathayānaṃ, taṃ etassa atthīti",
  "anya-e0104n0:1156_1": "samathayāniko. Jhāne, jhānūpacāre vā patiṭṭhāya vipassanaṃ anuyuñjantassetaṃ nāmaṃ,",
  "anya-e0104n0:1156_2": "tena samathayānikena. “Ṭhapetvā nevasaññānāsaññāyatana”nti idaṃ bhavaggadhammānaṃ",
  "anya-e0104n0:1156_3": "ādikammikassa duppariggahatāya vuttaṃ. Lakkhaṇarasādivasena pariggahetabbā ñāṇena",
  "anya-e0104n0:1156_4": "paricchijja gahetabbā, pariggahavidhi pana khandhaniddese vuttā evāti adhippāyo.",
  "anya-e0104n0:1156_5": "Ārammaṇābhimukhanamanaṃ ārammaṇena vinā appavatti, tena namanaṭṭhena, nāmakaraṇaṭṭhena",
  "anya-e0104n0:1156_6": "vā. Vedanādayo hi arūpadhammā sabbadāpi ca phassādināmakattā pathavīādayo viya kesakumbhādināmantarānāpajjanato",
  "anya-e0104n0:1156_7": "attanāva katanāmatāya nāmakaraṇaṭṭhena “nāma”nti vuccanti. Atha vā adhivacanasamphasso",
  "anya-e0104n0:1156_8": "viya adhivacanaṃ nāmaṃ antarena anupacitasambhārānaṃ gahaṇaṃ na gacchantīti nāmāyattaggahaṇatāya",
  "anya-e0104n0:1156_9": "vedanādayo “nāma”nti vuccanti, rūpaṃ pana vināpi nāmasavanaṃ attano ruppanasabhāveneva",
  "anya-e0104n0:1156_10": "gahaṇaṃ gacchati. Vavatthāpetabbanti asaṅkarato ṭhapetabbaṃ, aññamaññaṃ, rūpena ca",
  "anya-e0104n0:1156_11": "amissitaṃ katvā citte ṭhapetabbanti attho.",
  "anya-e0104n0:1157_0": "Nāmarūpapariggaho ca nāma yāvadeva tassa paṭinissajjanatthanti tadanurūpameva nidassanaṃ",
  "anya-e0104n0:1157_1": "dassento “yathā nāmā”tiādimāha. Ruppanatoti ettha ruppanaṭṭho “sītādivirodhipaccayasannipāte",
  "anya-e0104n0:1157_2": "visadisuppattī”tiādinā khandhaniddesavaṇṇanāyaṃ vuttoyeva. Evaṃ visuṃ nāmapariggahaṃ,",
  "anya-e0104n0:1157_3": "rūpapariggahañca dassetvā idāni ekajjhaṃ nāmarūpapariggahaṃ dassetuṃ “tato namanalakkhaṇa”ntiādi vuttaṃ.",
  "anya-e0104n0:1158_0": "664. Iti arūpamukhena vipassanābhinivesaṃ dassetvā idāni rūpamukhena taṃ dassento",
  "anya-e0104n0:1158_1": "“suddhavipassanāyāniko panā”tiādimāha. Tattha samathayānikassa samathamukhena vipassanābhiniveso,",
  "anya-e0104n0:1158_2": "vipassanāyānikassa pana samathaṃ anissāyāti āha “suddhavipassanāyāniko”ti, samathabhāvanāya",
  "anya-e0104n0:1158_3": "amissitavipassanāyānavāti attho. Ayameva vā samathayānikoti yathāvutto samathayāniko",
  "anya-e0104n0:1158_4": "eva vā. Tena samathayānikassāpi rūpamukhena vipassanābhiniveso labbhati, na arūpamukhenevāti",
  "anya-e0104n0:1158_5": "dasseti. Tesaṃ tesaṃ dhātupariggahamukhānanti “yaṃ thaddhalakkhaṇaṃ, ayaṃ pathavīdhātū”tiādinā",
  "anya-e0104n0:1158_6": "saṅkhepamanasikārādivasena vuttesu terasasu dhātupariggahamukhesu. Kammasamuṭṭhāno",
  "anya-e0104n0:1158_7": "nāma keso cammabbhantaragato. Tatthevāti tasmiṃyeva kammasamuṭṭhāne kese. Kāyappasādassa",
  "anya-e0104n0:1158_8": "viya bhāvassāpi sakalasarīrabyāpitāya “bhāvassa atthitāyā”ti vuttaṃ. Puna tatthevāti",
  "anya-e0104n0:1158_9": "tasmiṃyeva kesasaññite rūpasamudāye. Aparānipīti pubbe vuttāni kammasamuṭṭhānāni",
  "anya-e0104n0:1158_10": "vīsati, imāni āhārasamuṭṭhānādīni catuvīsati rūpānīti sabbānipi catucattālīsa, tañca",
  "anya-e0104n0:1158_11": "kho tattha labbhamānasantatisīsasāmaññena veditabbaṃ. “Catucattālīsā”ti ca idaṃ saddassa",
  "anya-e0104n0:1158_12": "aniyatattā vuttaṃ. Na hi sabbakālaṃ utucittato rūpaṃ uppajjantaṃ sasaddameva uppajjatīti.",
  "anya-e0104n0:1158_13": "Evanti yathā kese, evaṃ lomādīsu catusamuṭṭhānikesu. Catuvīsatikoṭṭhāsesūti dvattiṃsāya",
  "anya-e0104n0:1158_14": "koṭṭhāsesu vakkhamāne aṭṭha koṭṭhāse apanetvā catuvīsatikoṭṭhāsesu. Sedādīnaṃ ātapūpatāpādinā,",
  "anya-e0104n0:1158_15": "cittavikārena ca uppajjanato te utucittasamuṭṭhānā vuttā.",
  "anya-e0104n0:1159_0": "Dvattiṃsakoṭṭhāsagatesu rūpesu pākaṭesu jātesu tadaññānipi pākaṭāni hontīti tānipi",
  "anya-e0104n0:1159_1": "dassetuṃ “apare”tiādi vuttaṃ. Tattha apare dasa ākārāti tejovāyokoṭṭhāsavasena apare",
  "anya-e0104n0:1159_2": "dasa ākārā. Kammajeti bhūtakathanaṃ, na visesanaṃ asitādiparipācakassa tejassa akammajassa",
  "anya-e0104n0:1159_3": "abhāvato. Tathā cittajeti ca ekantacittasamuṭṭhānattā assāsapassāsānanti keci, taṃ",
  "anya-e0104n0:1159_4": "na, acittajasantāne pavattānaṃ utujabhāvato. Abbhantaraṭṭhā eva hi te cittajā, na",
  "anya-e0104n0:1159_5": "bahiddhā, tasmā tattha “cittaje”ti idaṃ visesanameva, ayañca attho heṭṭhā ānāpānakathāyaṃ",
  "anya-e0104n0:1159_6": "vuttoyeva. Sesesūti santappanādivasena ceva uddhaṅgamādivasena ca pavattesu tejovāyokoṭṭhāsesu.",
  "anya-e0104n0:1160_0": "Cakkhudasakādīsu padhānarūpaṃ cakkhādayoti tesu labbhamānaṃ vatthudvārabhāvaṃ avayavakiccaṃ",
  "anya-e0104n0:1160_1": "samudāye āropetvā vuttaṃ “vatthudvāravasena pañca cakkhudasakādayo”ti. Vatthuvasena",
  "anya-e0104n0:1160_2": "hadayavatthudasakañcāti yojetabbaṃ, ekayoganiddiṭṭhānampi ekadeso anuvattatīti. Sabbānipīti",
  "anya-e0104n0:1160_3": "yathāvuttagaṇanāyaṃ catunnavuticatusatādhikāni sahassarūparūpāni. Koṭṭhāsāvayavānaṃ",
  "anya-e0104n0:1160_4": "pana tadavayavakalāpānañca bhede gayhamāne ativiya tato bahutaro rūpabhedo hoti,",
  "anya-e0104n0:1160_5": "so pana bhedo idha ādikammikassa duppariggahoti na gahetabbo.",
  "anya-e0104n0:1161_0": "Kāmaṃ vatthuvasenāpi arūpadhammā pākaṭā honti, dvāravasena pana pariggaho anākuloti",
  "anya-e0104n0:1161_1": "katvā vuttaṃ “dvāravasena arūpadhammā pākaṭā hontī”ti. Sabbasaṅgāhikavasena “ekāsīti",
  "anya-e0104n0:1161_2": "lokiyacittānī”ti vuttaṃ, lābhino eva pana mahaggatacittāni supākaṭāni honti. Avisesenāti",
  "anya-e0104n0:1161_3": "sādhāraṇato. Phassādayo hi satta cetasikā cakkhuviññāṇādīhipi uppajjanato sabbacittuppādasādhāraṇā.",
  "anya-e0104n0:1161_4": "Sabbepi teti ekāsīti lokiyacittāni, taṃsampayuttaphassādayoti sabbepi te arūpadhamme.",
  "anya-e0104n0:1161_5": "Ārammaṇādivibhāgena pana cittuppādabhede gayhamāne tato bahutaro eva hoti, so pana idha nādhippeto.",
  "anya-e0104n0:1162_0": "665. Assa cakkhupasādassa nissayabhūtā pana catasso dhātuyoti sambandho. Sahajātarūpāni",
  "anya-e0104n0:1162_1": "tassa cakkhupasādassa icceva sambandho. Tatthevāti tasmiṃyeva sasambhāracakkhupadese.",
  "anya-e0104n0:1162_2": "Anupādinnarūpānīti pubbe vuttarūpānaṃ upādinnarūpattā vuttaṃ, akammajarūpānīti attho.",
  "anya-e0104n0:1162_3": "Sesānīti paṭhamaṃ cakkhuno vuttattā tato sesāni, tena pana saddhiṃ catupaññāsa rūpāni",
  "anya-e0104n0:1162_4": "honti. Cakkhudasakādīsu ekassapi aggahetabbato “avasesāni tecattālīsa rūpānī”ti vuttaṃ.",
  "anya-e0104n0:1162_5": "Saddassa aniyatattā taṃ aggahetvā “tecattālīsa rūpānī”ti vatvā puna utucittasamuṭṭhāne",
  "anya-e0104n0:1162_6": "dve sadde gahetvā “pañcacattālīsā”ti kecivādo dassito.",
  "anya-e0104n0:1163_0": "Avasesarūpānīti “dasa dhātuyo”ti vutte dvādasa rūpadhamme ṭhapetvā avasesāni cha",
  "anya-e0104n0:1163_1": "nipphannarūpāni. Rūparūpāneva hi idha pariggayhanti, na rūpaparicchedavikāralakkhaṇāni.",
  "anya-e0104n0:1163_2": "Cakkhusannissayarūpārammaṇabhāvasāmaññena, cittabhāvasāmaññena ca kusalākusalavipākatāya",
  "anya-e0104n0:1163_3": "duvidhampi cakkhuviññāṇaṃ cittantveva vuttaṃ. Evanti iminā “cakkhuṃ nissāyā”tiādinā",
  "anya-e0104n0:1163_4": "vuttaṃ, avuttañca “sotaṃ nissāyā”tiādikaṃ saṅgaṇhāti. Manoviññāṇadhātūti etthapi",
  "anya-e0104n0:1163_5": "“ekā”ti padaṃ ānetvā sambandhitabbaṃ “ekā manoviññāṇadhātū”ti. Aḍḍhena ekādasa aḍḍhekādasa,",
  "anya-e0104n0:1163_6": "aḍḍhaṃ vā ekādasamaṃ etāsanti aḍḍhekādasa. Aḍḍhaṭṭhamāti etthāpi eseva nayo.",
  "anya-e0104n0:1164": "666. Cakkhudhātuyaṃ vuttanayenevāti “yaṃ loko setakaṇhamaṇḍalavicitta”ntiādinā vuttanayena.",
  "anya-e0104n0:1165_0": "667. Idha bhikkhu imasmiṃ sarīreti ajjhattaṃ vipassanābhinivesadassanavasena vuttaṃ.",
  "anya-e0104n0:1165_1": "Teneva hi ekasseva bhāvassa gahitattā “sattarasa rūpāni sammasanupagānī”ti āha. Sammasituṃ",
  "anya-e0104n0:1165_2": "sakkuṇeyyāni sammasanaṃ upagacchantīti sammasanupagāni, sammasanīyānīti attho. Ākāra-ggahaṇena",
  "anya-e0104n0:1165_3": "viññattidvayaṃ vuttaṃ, vikāra-ggahaṇena lahutādittayaṃ, itarena ākāsadhātūti vadanti.",
  "anya-e0104n0:1165_4": "Ākāra-ggahaṇena pana viññattidvayena saddhiṃ lakkhaṇarūpamāha. Tampi hi rūpānaṃ uppajjanādiākāramattanti.",
  "anya-e0104n0:1165_5": "Antaraparicchedoti taṃtaṃkalāpānaṃ asaṅkarakāraṇatāya antarabhūto paricchedo. Yadi",
  "anya-e0104n0:1165_6": "na sammasanupagāni, ākārādimattāni ca, kathaṃ rūpānīti āha “apica kho”tiādi.",
  "anya-e0104n0:1166_0": "668. Evaṃ dvācattālīsāya koṭṭhāsānaṃ vasena vitthārato rūpapariggahaṃ tadanusārena",
  "anya-e0104n0:1166_1": "vitthārato eva nāmapariggahaṃ vibhāvetvā tato saṃkhittasaṃkhittatarasaṃkhittatamavasena,",
  "anya-e0104n0:1166_2": "aṭṭhārasadhātuvasena, dvādasāyatanavasena, pañcakkhandhavasena ca rūpārūpapariggahaṃ",
  "anya-e0104n0:1166_3": "dassetvā atisaṃkhittanayenāpi dassetuṃ “yaṃ kiñci rūpa”ntiādi vuttaṃ.",
  "anya-e0104n0:1167_0": "Yathā ca dhātuādivasena, evaṃ indriyasaccapaṭiccasamuppādavasenapi rūpārūpapariggaho",
  "anya-e0104n0:1167_1": "veditabbo. Kathaṃ? Indriyavasena tāva cakkhādīni pañca, itthipurisindriyāni cāti",
  "anya-e0104n0:1167_2": "satta indriyāni rūpaṃ, manindriyaṃ, pañca vedanindriyāni, saddhādīni pañca cāti ekādasa",
  "anya-e0104n0:1167_3": "nāmaṃ, jīvitindriyaṃ nāmañca rūpañca, pacchimāni tīṇi idha anadhippetāni lokuttarattā.",
  "anya-e0104n0:1167_4": "Dukkhasaccaṃ nāmañca rūpañca, samudayasaccaṃ nāmaṃ, itarāni idha nādhippetāni lokuttarattā.",
  "anya-e0104n0:1167_5": "Paccayākāre ādito tīṇi aṅgāni nāmaṃ, catutthapañcamāni nāmañca rūpañca, chaṭṭhasattamaaṭṭhamanavamāni",
  "anya-e0104n0:1167_6": "nāmaṃ, dasamaṃ nāmañceva nāmarūpañca, pacchimāni dve paccekaṃ nāmañca rūpañcāti evaṃ",
  "anya-e0104n0:1167_7": "tattha tattha vuttanayānusārena indriyasaccapaccayākāravasenapi nāmarūpapariggaho",
  "anya-e0104n0:1167_8": "kātabbo. Evaṃ pana nāmarūpapariggahassa vibhāgena kathane payojanaṃ heṭṭhā vuttameva.",
  "anya-e0104n0:1168_0": "669. Kāmaṃ vedanādīsu arūpadhammesu na uttaruttarā viya purimapurimā sukhumā, tathāpi",
  "anya-e0104n0:1168_1": "saṅghaṭṭanena vikāraāpajjanake rūpadhamme upādāya sabbepi te sukhumā evāti āha “sukhumattā",
  "anya-e0104n0:1168_2": "arūpaṃ na upaṭṭhātī”ti. Sammasitabbanti sammadeva lakkhaṇādito vīmaṃsitabbaṃ. Manasikātabbanti",
  "anya-e0104n0:1168_3": "tathā citte ṭhapetabbaṃ. Pariggahetabbanti paricchedakārikāya paññāya paricchijja",
  "anya-e0104n0:1168_4": "gahetabbaṃ. Vavatthapetabbanti aññamaññaṃ asaṅkarato vinicchitabbaṃ. Assāti yogino.",
  "anya-e0104n0:1168_5": "Suvikkhālitanti suvisodhitaṃ. Ādikammikassa hi kammaṭṭhānaṃ pariggaṇhantassa yāva",
  "anya-e0104n0:1168_6": "dhammā suparibyattaṃ na upatiṭṭhanti, tāva te tappaṭicchādakasammohabalena abhibhūtā",
  "anya-e0104n0:1168_7": "avisuddhā nāma honti, asaṅkarato upaṭṭhānābhāvato aññamaññañca jaṭitā. Yadā pana",
  "anya-e0104n0:1168_8": "sammasanādividhinā taṃ vibhūtaṃ hoti, tadā te suvikkhālitā, nijjaṭā ca nāma honti.",
  "anya-e0104n0:1168_9": "Tenāha “yathā yathā hī”tiādi. Ādikammikassa arūpadhammā yebhuyyena rūpadhamme ārabbha",
  "anya-e0104n0:1168_10": "pavattanākārena gahaṇaṃ gacchantīti katvā vuttaṃ “tadārammaṇā arūpadhammā”ti. Teneva",
  "anya-e0104n0:1168_11": "hi heṭṭhā “tassevaṃ pariggahitarūpassa dvāravasena arūpadhammā pākaṭā hontī”ti vuttaṃ, na vatthuvasenāti.",
  "anya-e0104n0:1169_0": "Idāni rūpapariggaho arūpapariggahassa upāyo, upatthambho cāti yathāvuttamatthaṃ upamāhi",
  "anya-e0104n0:1169_1": "pakāsetuṃ “yathā hī”tiādi vuttaṃ. Mukhanimittanti mukhassa paṭibimbaṃ. Tatridaṃ upamāsaṃsandanaṃ",
  "anya-e0104n0:1169_2": "– cakkhumā puriso viya yogāvacaro, tassa cakkhu viya yogino kammaṭṭhānapariggāhakañāṇaṃ,",
  "anya-e0104n0:1169_3": "ādāsaṃ viya rūpapariggaho, mukhanimittaṃ viya arūpapariggaho, ādāsassa aparisuddhakālo",
  "anya-e0104n0:1169_4": "viya rūpapariggahassa avikkhālitakālo, tadā mukhanimittassa apaññāyanaṃ viya rūpapariggahassa",
  "anya-e0104n0:1169_5": "avisuddhatāya arūpadhammānaṃ anupaṭṭhānaṃ, ādāsassa punappunaṃ parimajjanaṃ viya",
  "anya-e0104n0:1169_6": "rūpapariggahassa punappunaṃ visodhanaṃ, suparimajjite ādāse subyattaṃ mukhanimittassa",
  "anya-e0104n0:1169_7": "paññāyanaṃ viya suvikkhālite nijjaṭe rūpapariggahe arūpadhammānaṃ suṭṭhu upaṭṭhānanti.",
  "anya-e0104n0:1169_8": "Iminā nayena telatthikopamādīsupi yathārahaṃ upamāsaṃsandanaṃ veditabbaṃ. Tilapiṭṭhanti",
  "anya-e0104n0:1169_9": "tilacuṇṇaṃ. Katakaṭṭhinti katakabījaṃ. Kalalakaddamanti tanukaddamaṃ.",
  "anya-e0104n0:1170_0": "Tappaccanīkakilesāti tassa arūpadhammapariggāhakañāṇassa vibandhabhāvena paṭipakkhabhūtā",
  "anya-e0104n0:1170_1": "sammohādikilesā. Ucchuādiupamāsu idaṃ mukhamattassa dassanaṃ – yathā ucchurasaṃ gahetukāmo",
  "anya-e0104n0:1170_2": "ucchūni ucchuyante pakkhipitvā ekavāraṃ dvivāraṃ yantakkamanamattena ucchurase anikkhamante",
  "anya-e0104n0:1170_3": "na ucchūni chaḍḍetvā gacchati, yathā vā core gahetvā tehi katakammaṃ jānitukāmo dvattippahāramattena",
  "anya-e0104n0:1170_4": "tesu tamatthaṃ akathentesu na te muñcati, yathā vā pana godammako goṇaṃ dametukāmo",
  "anya-e0104n0:1170_5": "dhure taṃ yojetvā ekavāraṃ dvivāraṃ tasmiṃ pathena agacchante na vissajjeti, yathā",
  "anya-e0104n0:1170_6": "ca dadhiṃ manthetvā navanītaṃ gahetukāmo dadhikalasiyaṃ manthaṃ pakkhipitvā sakiṃ,",
  "anya-e0104n0:1170_7": "dvikkhattuṃ vā manthassa bhamanamattena navanīte anuppajjante na dadhiṃ chaḍḍeti,",
  "anya-e0104n0:1170_8": "yathā vā pana macche pacitvā khāditukāmo ekavāraṃ dvivāraṃ aggidānamattena macchesu",
  "anya-e0104n0:1170_9": "apaccantesu na te chaḍḍeti. “Atha kho naṃ punappunaṃ parimajjatī”ti ettha vuttanayānusārena",
  "anya-e0104n0:1170_10": "“atha kho naṃ ucchuyante punappunaṃ uppīḷetī”tiādinā sabbattha upamattho yojetabbo.",
  "anya-e0104n0:1171": "Arūpadhammānaṃ upaṭṭhānākārakathāvaṇṇanā",
  "anya-e0104n0:1172_0": "670. Ākirīyanti abhimukhā honti etehīti ākārā, arūpadhammānaṃ upaṭṭhānassa mukhabhūtā",
  "anya-e0104n0:1172_1": "phusanānubhavanavijānanappakārāti āha “arūpadhammā tīhi ākārehi upaṭṭhahantī”tiādi.",
  "anya-e0104n0:1172_2": "Ārammaṇe pavattamānesu cittacetasikesu asatipi pubbāpariye phusanalakkhaṇo phasso,",
  "anya-e0104n0:1172_3": "tattha sabbapaṭhamaṃ abhinipatanto viya hotīti vuttaṃ “paṭhamābhinipāto phasso”ti.",
  "anya-e0104n0:1172_4": "Tenassa phusanākārena supākaṭabhāvena upaṭṭhānaṃ dasseti. Phasse pana upaṭṭhite yasmiṃ",
  "anya-e0104n0:1172_5": "ārammaṇe so phasso, tassa anubhavanalakkhaṇā vedanā, sañjānanalakkhaṇā saññā, āyūhanalakkhaṇā",
  "anya-e0104n0:1172_6": "cetanā, paṭivijānanalakkhaṇaṃ viññāṇanti imepi pākaṭā hontīti āha “taṃsampayuttā",
  "anya-e0104n0:1172_7": "vedanā”tiādi. Evaṃ salakkhaṇasaṅkhepato catudhātuvavatthānavasena phassamukhena arūpapariggahaṃ",
  "anya-e0104n0:1172_8": "dassetvā idāni vitthārato catudhātuvavatthānavasena taṃ dassetuṃ “tathā kese”tiādi",
  "anya-e0104n0:1172_9": "vuttaṃ. Tattha kese pathavīdhātūti kesasaṅkhāte pathavīkoṭṭhāse pathavīdhātu. Lakkhaṇavibhattito",
  "anya-e0104n0:1172_10": "hi dhātuvavatthānadassanametaṃ.",
  "anya-e0104n0:1173_0": "Punapi dvinnaṃ dhātuvavatthānānaṃ vasena vedanāmukhena arūpapariggahaṃ dassetuṃ “ekassā”tiādi",
  "anya-e0104n0:1173_1": "vuttaṃ. Tattha tassa rasānubhavanakavedanāti thaddhabhāvasaṅkhātassa phoṭṭhabbasabhāvassa",
  "anya-e0104n0:1173_2": "anubhavanavasena pavattavedanā.",
  "anya-e0104n0:1174_0": "Aparassāti etthāpi vuttanayeneva sambandho veditabbo. Tattha ārammaṇapaṭivijānananti",
  "anya-e0104n0:1174_1": "thaddhatāsaṅkhātaphoṭṭhabbārammaṇapaṭivijānanaṃ. Kāyadvārābhinihataṃ, kevalaṃ vā",
  "anya-e0104n0:1174_2": "manodvārikajavanaviññāṇamāha. Tañhi “pathavīdhātu kakkhaḷalakkhaṇā”ti paṭivijānāti,",
  "anya-e0104n0:1174_3": "itaraṃ pana kakkhaḷalakkhaṇapaṭivijānanamattamevāti.",
  "anya-e0104n0:1175_0": "Eteneva upāyenāti yvāyaṃ salakkhaṇasaṅkhepato, salakkhaṇavibhattito ca dhātuvavatthānavasena",
  "anya-e0104n0:1175_1": "rūpapariggahaṃ dassetvā tattha ṭhitassa phassādimukhena arūpapariggaṇhanupāyo dassito,",
  "anya-e0104n0:1175_2": "eteneva upāyena. Kammasamuṭṭhānakeseti catusamuṭṭhānakesato niddhārite kammasamuṭṭhānakese.",
  "anya-e0104n0:1175_3": "Kakkhaḷalakkhaṇātiādinā nayenāti ādi-saddena na kevalaṃ “paggharaṇalakkhaṇā āpodhātū”tiādinā",
  "anya-e0104n0:1175_4": "lakkhaṇavisesena saddhiṃ dhātvantarāniyeva, atha kho ekasamuṭṭhānādibhedāni koṭṭhāsantarānipīti",
  "anya-e0104n0:1175_5": "daṭṭhabbaṃ. Tenevāha “dvācattālīsāya dhātukoṭṭhāsesū”ti. Sabbaṃ nayabhedaṃ anugantvāti",
  "anya-e0104n0:1175_6": "yvāyaṃ dvācattālīsāya dhātukoṭṭhāsesu pathavīdhātuādīnaṃ lakkhaṇādito vavatthāpanavasena",
  "anya-e0104n0:1175_7": "nānāvidho rūpapariggahanayo vutto, taṃ sabbaṃ nayabhedaṃ nayavisesaṃ anugantvā, cakkhudhātuādīsu",
  "anya-e0104n0:1175_8": "rūpapariggahamukhesu arūpapariggahadassanavasena yojanā kātabbāti adhippāyo. Tatridaṃ",
  "anya-e0104n0:1175_9": "yojanāmukhamattadassanaṃ – ekassa tāva “cakkhudhātu rūpābhighātārahabhūtappasādalakkhaṇā,",
  "anya-e0104n0:1175_10": "daṭṭhukāmatānidānakammasamuṭṭhānabhūtappasādalakkhaṇā vā”tiādinā nayena dhātuyo pariggaṇhantassa",
  "anya-e0104n0:1175_11": "“paṭhamābhinipāto phasso, taṃsampayuttā vedanā”ti sabbaṃ yojetabbaṃ. Tathā “yathāvuttalakkhaṇāya",
  "anya-e0104n0:1175_12": "cakkhudhātuyā rasānubhavanakavedanā vedanākkhandho”tiādi yojetabbaṃ. Tathā “yathāvuttalakkhaṇā",
  "anya-e0104n0:1175_13": "cakkhudhātū”ti, “ārammaṇapaṭivijānanaṃ viññāṇaṃ viññāṇakkhandho”tiādinā sabbaṃ yojetabbaṃ.",
  "anya-e0104n0:1175_14": "Āyatanādivasena rūpapariggahamukhesupi eseva nayo.",
  "anya-e0104n0:1176_0": "671. Yathā nāma heṭṭhimajhānaṃ subhāvitaṃ vasībhāvaṃ pāpitameva uparijhānassa pādakaṃ",
  "anya-e0104n0:1176_1": "padaṭṭhānaṃ hoti, na paṭiladdhamattaṃ, evaṃ rūpapariggaho suvisuddho nijjaṭo niggumbo",
  "anya-e0104n0:1176_2": "eva arūpapariggahassa pādakaṃ padaṭṭhānaṃ hoti, na avisuddho, tasmā rūpārūpassa ekadesepi",
  "anya-e0104n0:1176_3": "anupaṭṭhite so avisuddho eva nāma hoti, pageva bahūsu anupaṭṭhitesūti dassento āha",
  "anya-e0104n0:1176_4": "“sace hī”tiādi. Pabbateyyā gāvī viya bālā abyattā akhettaññū.",
  "anya-e0104n0:1177_0": "Khaggenāti khaggaggena. Samugganti mañjūsāsadisaṃ mahāsamuggaṃ. Apariggahitakammaṭṭhānassa",
  "anya-e0104n0:1177_1": "avibhattaṃ viya upaṭṭhahantampi nāmarūpaṃ vibhattasabhāvameva, tassa ca vibhāgo kammaṭṭhānapariggahesu",
  "anya-e0104n0:1177_2": "pākaṭo hotīti ca dassanatthaṃ samuggavivaraṇaṃ, yamakatālakandaphālanañca nidassanabhāvena",
  "anya-e0104n0:1177_3": "vuttaṃ. Yamakatālakandañhi bhinnasantānampi abhinnaṃ viya upaṭṭhāti, evaṃ rūpārūpadhammāti.",
  "anya-e0104n0:1177_4": "Sabbepi tebhūmake dhamme nāmañca rūpañcāti dvedhā vavatthapetīti ettha kiñcāpi sabba-saddo",
  "anya-e0104n0:1177_5": "anavasesapariyādāyako, nāmarūpabhāvo pana aññamaññavidhuroti na tadubhayaṃ samudāyavasena",
  "anya-e0104n0:1177_6": "parisamāpayetabbaṃ, tasmā “yadettha namanalakkhaṇaṃ, taṃ nāmaṃ. Yaṃ ruppanalakkhaṇaṃ,",
  "anya-e0104n0:1177_7": "taṃ rūpa”nti evaṃ dvedhā vavatthapetīti attho. Evaṃ vavatthapentoyeva ca tadubhayavinimuttassa",
  "anya-e0104n0:1177_8": "tebhūmakadhammesu kassaci dhammassa abhāvato “sabbepi tebhūmakadhamme nāmañca rūpañcāti",
  "anya-e0104n0:1177_9": "dvedhā vavatthapetī”ti vuccati. “Nāmañca rūpañcā”ti eteneva tassa duvidhabhāve siddhe",
  "anya-e0104n0:1177_10": "“dvedhā vavatthapetī”ti idaṃ nāmarūpavinimuttassa aññassa abhāvadassanatthaṃ. Tenevāha",
  "anya-e0104n0:1177_11": "“nāmarūpamattato uddha”ntiādi. “Sabbepi tebhūmake dhamme”ti pana sabbaggahaṇañcettha",
  "anya-e0104n0:1177_12": "sammasamanupagassa dhammassa anavasesetabbatāya vuttaṃ. Tañhi anavasesato pariññeyyaṃ",
  "anya-e0104n0:1177_13": "ekaṃsato virajjitabbaṃ, tato ca cittaṃ virājayaṃ pamocetabbaṃ. Tenāha bhagavā –",
  "anya-e0104n0:1178_0": "“Sabbaṃ, bhikkhave, anabhijānaṃ aparijānaṃ tattha cittaṃ avirājayaṃ appajahaṃ abhabbo",
  "anya-e0104n0:1178_1": "dukkhakkhayāya. Sabbañca kho, bhikkhave, abhijānaṃ parijānaṃ tattha cittaṃ virājayaṃ",
  "anya-e0104n0:1178_2": "pajahaṃ bhabbo dukkhakkhayāyā”ti.",
  "anya-e0104n0:1179_0": "Yadi tebhūmakaṃ dhammajātaṃ anavasesato gahitaṃ “nāmarūpa”nti, yaṃ ito bāhirakehi",
  "anya-e0104n0:1179_1": "padatthabhāvena parikappitaṃ, seyyathidaṃ – pakatiādi drabyādi jīvādi kāyādi. Tattha",
  "anya-e0104n0:1179_2": "kathaṃ paṭipajjitabbanti? Ummattakavipallāsasadise asammāsambuddhapavedite kā tattha",
  "anya-e0104n0:1179_3": "aññā paṭipatti aññatra ajjhupekkhanato. Atha vā tepi nāmarūpantogadhabhāvābhāvavasena",
  "anya-e0104n0:1179_4": "nicchitā evāti veditabbā. Kathaṃ? Pakati, mahā, ahaṃkāro, tammattāni, indriyāni,",
  "anya-e0104n0:1179_5": "bhūtāni, purisoti ete pakatiādayo. Tattha samabhāvena pavattamānānaṃ sattarajatamasaṅkhātānaṃ",
  "anya-e0104n0:1179_6": "sukhadukkhamohānaṃ samudāyo pakati, padhānanti ca vuccati. Sattamattasampavedanīyo",
  "anya-e0104n0:1179_7": "mahā, buddhīti keci. Sattarajādīsu abhimāno ahaṃkāro, asmimattāti keci. Saddaphassarūparasagandhā",
  "anya-e0104n0:1179_8": "tammattāni aññamaññavisiṭṭhānaṃ pathavīādīnaṃ ekuttaratādassanato ekuttarāni tammattānīti",
  "anya-e0104n0:1179_9": "vijjhavāsiekalakkhaṇehi tammattehi ekalakkhaṇā visesā sajiyanti, sukhumabhāvena pana",
  "anya-e0104n0:1179_10": "nesaṃ sampavesanato ekuttaratāti keci. Sotādīni pañca savanādivuttikāni buddhindriyāni,",
  "anya-e0104n0:1179_11": "vacanādānavicaraṇussaggānandakiccāni vācādīni pañca kammindriyāni. Mano antokaraṇaṃ,",
  "anya-e0104n0:1179_12": "itaraṃ bāhirakaraṇaṃ. Gandhādīhi āraddhāni pathavīudakaaggivāyuākāsāni bhūtāni, cetanāsabhāvo",
  "anya-e0104n0:1179_13": "purisoti evaṃ pakatiādīni sarūpato veditabbāni.",
  "anya-e0104n0:1180_0": "Tattha hi pakati tāva sukhadukkhamohamattatāya nāmaṃ, samavisamabhāvāpattito aniccā,",
  "anya-e0104n0:1180_1": "dukkhā, saṅkhatā ca āpannā. Mahāpi “tasmā aliṅgato liṅgavisesāmatto mahā uppajjatī”ti",
  "anya-e0104n0:1180_2": "vacanato, buddhibhāvānujānanato ca nāmaṃ, aniccaṃ, saṅkhatameva ca āpannaṃ. “Tasmā",
  "anya-e0104n0:1180_3": "mahato cha visesā sajiyantī”ti sakkate vacanato “asmī”ti gahaṇanimittabhāvānujānanena",
  "anya-e0104n0:1180_4": "ahaṃkāro abhimānoti katvā nāmaṃ, tato eva aniccasaṅkhatabhāvāpatti cassa siddhā.",
  "anya-e0104n0:1180_5": "Itaraṃ tammattapañcakaṃ gandharasarūpaphassasaddabhāvānujānanato rūpaṃ, arūpanti",
  "anya-e0104n0:1180_6": "pana kāpilānaṃ micchābhinivesamattaṃ. Te hi soḷasa visesā pañca bhūtāni, ekādasindriyāni",
  "anya-e0104n0:1180_7": "bhūtehi bhūtavisesānīti gandhāditammattehi tannissayāni pathavīāpotejovāyoākāsasaṅkhātāni",
  "anya-e0104n0:1180_8": "bhūtāni icchitāni. “Tabbisesā ca nānājātikā ahaṃkārato ca indriyānī”ti vacanato sotakāyacakkhujivhāghānavācāpāṇipādapāyūpatthāni",
  "anya-e0104n0:1180_9": "ceva mano cāti ekādasindriyāni.",
  "anya-e0104n0:1181_0": "Tattha mano nāmaṃ, itarāni sabbāni rūpaṃ. Vācāti cettha atthāvajotakassa akkharasamudāyassa",
  "anya-e0104n0:1181_1": "gahaṇaṃ. Imesaṃ pana dhammino dhammassa anaññatthassa icchitattā siddhāva aniccatā",
  "anya-e0104n0:1181_2": "pariṇāmapakkhe, abhibyattipakkhepi yadi tabbisayañāṇuppādena abhibyañjanaṃ siddhāva",
  "anya-e0104n0:1181_3": "aniccatā, atha tato pubbepi ñāṇaṃ attheva. Akkhabyattivādo pana siyāti idamettha",
  "anya-e0104n0:1181_4": "disāmattaṃ. Drabyaguṇakammasāmaññavisesasamavāyā drabyādikā. Tattha pathavī āpo tejo",
  "anya-e0104n0:1181_5": "vāyu ākāso kālo disā attā manoti nava drabyāni. Sadda rūpa rasa gandha phassa saṅkhā",
  "anya-e0104n0:1181_6": "parimāṇāni puthūtva saṃyoga viyoga paratvā paratva buddhi sukha dukkha icchā dosa",
  "anya-e0104n0:1181_7": "payatta gurutva dravatva sneha vegā saṅkhārā diṭṭhā ceti evamete tevīsati guṇā. Ukkhepanaṃ",
  "anya-e0104n0:1181_8": "avakkhepanamākucanaṃ pasāraṇaṃ gamanamiti pañca kammāni. Aññamaññavisiṭṭhesu avisiṭṭhamabhidhānaṃ",
  "anya-e0104n0:1181_9": "paccayo hoti. Saṃ-iti yato drabyaguṇakammesu sā atthi evāti etaṃ mahāsāmaññaṃ. Pathavīādīsu",
  "anya-e0104n0:1181_10": "anuvattibyāvuttibuddhinimittaṃ drabyatvādi, taṃ yathā drabyatva guṇatva kammatva",
  "anya-e0104n0:1181_11": "ghaṭatvādi, eso sāmaññaviseso. Iha tantesu paṭo, kapālesu ghaṭoti iheti yato hetuhetuphalānaṃ",
  "anya-e0104n0:1181_12": "sambandho samavāyoti vutto, samavāyoti evamete drabyādikā.",
  "anya-e0104n0:1182_0": "Tattha pathavī āpa teja vāyū bhūtarūpaṃ, ākāsaṃ tesaṃ abhāvamattaṃ, paricchedo vā,",
  "anya-e0104n0:1182_1": "candasūriyādiparivattanaṃ, dhammappavattiñca upādāya paññattimattaṃ kālo. Tathā disā,",
  "anya-e0104n0:1182_2": "attā ca. Mano nāmaṃ. Saddarūparasagandhā rūpameva. Tathā phasso bhūtattayasabhāvato.",
  "anya-e0104n0:1182_3": "Saṅkhā ekādikā taṃ taṃ upādāya paññattimattaṃ. Tathā avayavasamudāye guṇavisesavasena,",
  "anya-e0104n0:1182_4": "saṇṭhānavisesavasena vā mahantaṃ dīghaṃ, tabbipariyāyato aṇu rassanti bhinnalakkhaṇadesesu",
  "anya-e0104n0:1182_5": "puthutvanti. Bhinnadesajānaṃ sahabhāve saṃyogoti. Tadapāye viyogoti. Samānadisādesagatānaṃ",
  "anya-e0104n0:1182_6": "rūpānaṃ mahadabbantarānaṃ vasena paramaparanti paññattimattaṃ. Buddhisukhadukkhaicchādosapayattā",
  "anya-e0104n0:1182_7": "nāmameva. Gurutva dravatva snehavegā rūpadhammānaṃ pavattivisesato gahetabbākārā.",
  "anya-e0104n0:1182_8": "Itaro saṅkhāro ñāṇassa pavattiviseso. Adiṭṭhopi dhammādhammabhāvato nāmameva. Ukkhepanaṃ",
  "anya-e0104n0:1182_9": "avakkhepanaṃ ākucanaṃ pasāraṇaṃ gamananti rūpadhammānaṃ pavattimattaṃ. Sadisāsadisatāyaṃ",
  "anya-e0104n0:1182_10": "sāmaññavisesasaññā, ayuttasambandhe samavāyasamaññāti drabyādīnampi nāmarūpantogadhatā daṭṭhabbā.",
  "anya-e0104n0:1183_0": "Jīvājīvabandha puñña pāpāsava saṃvaranijjaravimokkhā jīvādikā. Tattha jīvoti attā.",
  "anya-e0104n0:1183_1": "Puggaladhammādhammākāsakālesu ajīvasaññā. Tesu saddaphassarūparasagandhasaṇṭhānabandhabhedasukhumaparaaparāghātappabhācchāyojjākatamāni",
  "anya-e0104n0:1183_2": "puggalalakkhaṇanti puggalo rūpaṃ rūpadhammānaṃ pavattiākāramattato. Dhammādhammā",
  "anya-e0104n0:1183_3": "jīvapuggalānaṃ gatiṭṭhitimattatāya tadavisiṭṭhā. Ākāsakālā paññattimattaṃ. Bandho",
  "anya-e0104n0:1183_4": "“kammapuggalantarasaṃyogo”ti vacanato tehi anañño. Puññapāpāni nāmanti pākaṭameva.",
  "anya-e0104n0:1183_5": "“Kammapuggalānamāsavo”ti vacanato puññāpuññasambhave āsavasamaññāti tato avisiṭṭho",
  "anya-e0104n0:1183_6": "āsavo. “Āsavanirodho saṃvaro”ti vacanato paṭipakkhena puññāpuññanirodho saṃvaro.",
  "anya-e0104n0:1183_7": "“Kammaphalappavattiyā pakatiyā appavatti nijjaro”ti vacanato vipākanirodhanimittaṃ",
  "anya-e0104n0:1183_8": "nijjaro. Mokkhopi “sabbakammavimokkho”ti vacanato kammapuggalajīvaviyogo. Tattha",
  "anya-e0104n0:1183_9": "kammapuggalānaṃ saddādilakkhaṇatāya rūpamattatā puññāpuññamattatāya arūpatā. Jīvo",
  "anya-e0104n0:1183_10": "ca arūpamattamevāti ayaṃ drabyamokkho. Bhāvamokkho pana jīvassa rāgādibhāvāpariṇāmo",
  "anya-e0104n0:1183_11": "rāgādayo nāmamevāti jīvādayopi nāmarūpantogadhā eva.",
  "anya-e0104n0:1184_0": "Kāyappavattigatijātibandhāpavaggā kāyādikā. Tattha pathavīāpatejavāyuattasukhadukkhesu",
  "anya-e0104n0:1184_1": "kāyasamaññā. Tadavisiṭṭhā pavattigatijātibandhāpavaggā, “bhāvoti attho, kāyoti anatthantara”nti",
  "anya-e0104n0:1184_2": "vacanato kāyato aññaṃ kiñci natthi. “Pavattisaññā kiriyāsaṃyogavibhāgesū”ti vacanato",
  "anya-e0104n0:1184_3": "gatiādippakārena pavattā pathavīādayo eva pavatti upacāro. “Tasmiṃ anatthantara”nti",
  "anya-e0104n0:1184_4": "vacanato kāyato anaññā suramanujapetatiracchānanarakūpapattiyo gatiyo. Tāsu purimāpurimāvisiṭṭho",
  "anya-e0104n0:1184_5": "gatīsu jātassa nicchayopi pavattimattanti tato anaññā kaṇhanīlarattapītasukkaatisukkasaṅkhātā",
  "anya-e0104n0:1184_6": "jātiyo. Tā uttaruttaravisiṭṭhā aññāṇamoharāgadosatatvāsandassanappāyā sukkajāti,",
  "anya-e0104n0:1184_7": "antā accantavimuttā avagāhitatvā cāti sukkajāti. “Dosesu bandhasamaññā”ti vacanato",
  "anya-e0104n0:1184_8": "aññāṇādilakkhaṇassa bandhassa jīvato anaññatā. Aññāṇādidosābhāvato apavaggasiddhīti",
  "anya-e0104n0:1184_9": "kāyādayopi nāmarūpamattameva.",
  "anya-e0104n0:1185_0": "Yopi tattha tattha “puriso attā jīvo”tiādipariyāyehi vutto attapadattho, sopi yathārahaṃ",
  "anya-e0104n0:1185_1": "nāmarūpamattaṃ upādāya paññatto, nāmarūpamattameva vā. Tena vuttaṃ “tepi nāmarūpantogadhabhāvābhāvavasena nicchitā evā”ti.",
  "anya-e0104n0:1186": "Sambahulasuttantasaṃsandanākathāvaṇṇanā",
  "anya-e0104n0:1187_0": "672. Soti so vipassanākammiko yogāvacaro. Evanti vuttappakāraparāmasanaṃ. Yāthāvasarasatoti",
  "anya-e0104n0:1187_1": "yathābhūtasabhāvato. Nāmarūpaṃ vavatthapetvā etamatthaṃ saṃsandetvā vavatthapetīti",
  "anya-e0104n0:1187_2": "sambandho. Lokasamaññāyapi pahānatthāya, pageva “satto jīvo”ti pavattanakamicchābhinivesassāti",
  "anya-e0104n0:1187_3": "adhippāyo. Nāmarūpamattatāya avinicchatattā, santānādighanabhedassa ca akatattā abhinivesena",
  "anya-e0104n0:1187_4": "vinā samūhekattaggahaṇavasena “satto”ti pavatto sammoho sattasammoho. Tassa vikkhambhanā",
  "anya-e0104n0:1187_5": "asammohabhūmi. Sambahulasuttantavasenāti “yathāpī”tiādinā idha vuttānaṃ, avuttānañca",
  "anya-e0104n0:1187_6": "“rūpañca hidaṃ, mahāli, attā abhavissa, nayidaṃ rūpaṃ ābādhāya saṃvatteyyā”ti evamādinā",
  "anya-e0104n0:1187_7": "sambahulānaṃ suttantānaṃ vasena. “Nāmarūpamattamevā”tiādinā vuttamevatthaṃ sandhāyāha “etamattha”nti.",
  "anya-e0104n0:1188": "Aṅgasambhārāti aṅgasambhārahetu. Tannimittaṃ taṃ amuñcitvā sati eva tasmiṃ “satto”ti vohāro.",
  "anya-e0104n0:1189_0": "Agārantvevāti yathā kaṭṭhādīni paṭicca upādāya tesaṃ nāmaṃ vissajjetvā agāramicceva",
  "anya-e0104n0:1189_1": "saṅkhaṃ samaññaṃ gacchati, evaṃ aṭṭhiādīni paṭicca upādāya tesaṃ nāmaṃ vissajjetvā",
  "anya-e0104n0:1189_2": "rūpaṃ sarīramicceva saṅkhaṃ gacchatīti yojanā.",
  "anya-e0104n0:1190_0": "Dukkhameva sambhotīti dukkhadukkhatādibhedaṃ tividhaṃ dukkhameva sambhavati, yathāpaccayaṃ",
  "anya-e0104n0:1190_1": "uppajjati, tadeva dukkhaṃ khaṇaṭṭhitipabandhaṭṭhitivasena tiṭṭhati ceva khaṇanirodhaāyukkhayanirodhādivasena",
  "anya-e0104n0:1190_2": "nirujjhati cāti attho. Idāni dukkhamevāti evakārena nivattitamatthaṃ dassetuṃ “nāññatrā”tiādi",
  "anya-e0104n0:1190_3": "vuttaṃ. Tassattho – yathāvuttaṃ dukkhaṃ ṭhapetvā tato aññaṃ kiñci dhammajātaṃ na",
  "anya-e0104n0:1190_4": "sambhavati, yo “satto”ti vā “jīvo”ti vā vucceyya, sabbena sabbaṃ abhāvā kuto tassa nirodhoti.",
  "anya-e0104n0:1191": "Upamāhināmarūpavibhāvanākathāvaṇṇanā",
  "anya-e0104n0:1192_0": "673. Ekenākārena saṇṭhitesūti yena pakārena akkhādīsu sanniviṭṭhesu rathasamaññā,",
  "anya-e0104n0:1192_1": "tena ekena ākārena samavaṭṭhitesu ekajjhaṃ rāsikatesu. Evamevanti sannivesavisiṭṭhe",
  "anya-e0104n0:1192_2": "avayavasamudāye santānavasena pavattamāne yathā “ratho gehaṃ muṭṭhi vīṇā senā nagaraṃ",
  "anya-e0104n0:1192_3": "rukkho”ti vohāramattaṃ, paramatthato pana rathādi nāma kiñci natthi, evamevaṃ. Upādānakkhandhesūti",
  "anya-e0104n0:1192_4": "upādānakkhandhasaññitesu rūpārūpadhammesu samuditesu santānavasena pavattamānesu",
  "anya-e0104n0:1192_5": "“satto jīvo”ti vohāramattaṃ, paramatthato pana satto vā jīvo vā natthīti yāthāvato",
  "anya-e0104n0:1192_6": "jānanaṃ. Idaṃ yathābhūtadassanaṃ “diṭṭhivisuddhī”ti vuccati.",
  "anya-e0104n0:1193_0": "674. Tassāti sattoti gahitassa attano. Vināsanti niruddhassa vināsaṃ. Avināsanti",
  "anya-e0104n0:1193_1": "avinassanaṃ, niccatanti attho. Dvayavaseneva hi attavādino ṭhitā, sassato attā, ucchijjatīti",
  "anya-e0104n0:1193_2": "vā, ekaccasassatavādopi ettheva samavaruddhoti. Avināsaṃ anujānantoti buddhiādīnaṃ",
  "anya-e0104n0:1193_3": "dhammānaṃ vināsaṃ icchantopi “dhammī nicco kūṭaṭṭho”ti attano vināsābhāvaṃ anujānanto.",
  "anya-e0104n0:1193_4": "Sassateti sassatagāhe. Patati katavināsaakatabbhāgamādidosappasaṅgatoti adhippāyo.",
  "anya-e0104n0:1193_5": "Khīranvayassāti khīrassa anvayabhūtassa, phalabhūtassāti attho. Tadanvayassāti tassa",
  "anya-e0104n0:1193_6": "attano anvayabhūtassa aññassa kassaci abhāvato. Olīyati nāmāti “sassato attā”ti abhinivesena",
  "anya-e0104n0:1193_7": "bhavābhirato hutvā bhavanirodhato saṅkocanaṃ āpajjanto bhaveyeva nilīyati nāma. Atidhāvati",
  "anya-e0104n0:1193_8": "nāmāti tattha tattheva hi bhave attā ucchijjatīti ucchedavādī “ucchijjati attā”ti",
  "anya-e0104n0:1193_9": "gaṇhanto paraṃ maraṇā santaṃ bhavaṃ “natthī”ti atikkamanto atidhāvati nāmāti vadanti.",
  "anya-e0104n0:1193_10": "Kilesanirodhe pana kammassa avipaccanato bhavanirodhe icchitabbe tathā aggahetvā",
  "anya-e0104n0:1193_11": "“taṃ taṃ bhavavisesaṃ āgamma attā ucchijjatīti evaṃ bhavanirodho hotī”ti gaṇhanto",
  "anya-e0104n0:1193_12": "taṃ atidhāvati nāma.",
  "anya-e0104n0:1194": "Pariyuṭṭhitāti abhibhūtā. Cakkhumantoti yathābhūtadassanasaṅkhātena ñāṇacakkhunā cakkhumanto.",
  "anya-e0104n0:1195_0": "Kāmabhavādibhedo bhavo āramitabbaṭṭhena ārāmo etesanti bhavārāmā. Tasmiṃ bhave ratā",
  "anya-e0104n0:1195_1": "abhiratāti bhavaratā. Bhave sammodaṃ āpannāti bhavasammuditā. Tīhipi padehi bhavassādagadhitatāva",
  "anya-e0104n0:1195_2": "vuttā. Cittaṃ na pakkhandatīti bhavassādagadhitattā eva bhavanirodhāvahe dhamme cittaṃ",
  "anya-e0104n0:1195_3": "na anuppavisati. Nappasīdatīti na okappati. Na santiṭṭhatīti na patiṭṭhahati. Nādhimuccatīti na adhimuccati.",
  "anya-e0104n0:1196": "Aṭṭīyamānāti dukkhāpiyamānā. Harāyamānāti lajjamānā. Jigucchamānāti hīḷentā. Vibhavanti ucchedaṃ. Abhinandantīti vuttaabhinandanākāradassanaṃ “yato kira bho”tiādi.",
  "anya-e0104n0:1197": "Bhūtanti khandhapañcakaṃ. Tañhi yathāsakaṃ paccayehi jātattā, paramatthato vijjamānattā ca bhūtanti vuccati. Bhūtatoti yathābhūtasabhāvato, salakkhaṇato, sāmaññalakkhaṇato ca.",
  "anya-e0104n0:1198_0": "675. Evaṃ sattagāhato avalīyanātidhāvanadose, yathābhūtadassanato nibbidādiguṇe ca",
  "anya-e0104n0:1198_1": "suttavaseneva dassetvā idāni nāmarūpamattepi gamanādiattakiccasiddhiṃ dassetuṃ “tasmā”tiādi",
  "anya-e0104n0:1198_2": "vuttaṃ. Tattha tasmāti yasmā “asmī”ti vā “aha”nti vā gāhassa vatthubhūto satto nāma",
  "anya-e0104n0:1198_3": "natthi, paramatthato nāmarūpamattameva, tasmā. Sace koci attā nāma natthi, kathamidha",
  "anya-e0104n0:1198_4": "nāmarūpamatte gamanādiattakiccasiddhīti codanaṃ sandhāyāha “dāruyanta”ntiādi. “Khāyatī”ti",
  "anya-e0104n0:1198_5": "etena yathā nijjīve dārumayayante abbhantare vattamānassa jīvassa vasena saīhassa",
  "anya-e0104n0:1198_6": "sabyāpārassa viya upaṭṭhānamattaṃ paccayavisesato, evaṃ nijjīve nāmarūpamatte paccayavisesato",
  "anya-e0104n0:1198_7": "gamanādiattakiccasiddhīti saīhassa sabyāpārassa viya upaṭṭhānanti dasseti.",
  "anya-e0104n0:1199_0": "Saccatoti bhūtato, paramatthatoti attho. Suññaṃ jīvena yantamiva abhisaṅkhataṃ paccayavasena",
  "anya-e0104n0:1199_1": "pavattīti adhippāyo. Dukkhassa puñjo niccāturatāya tiṇakaṭṭhasadiso attasuññatāyāti",
  "anya-e0104n0:1199_2": "attho. Etaṃ nāmarūpaṃ.",
  "anya-e0104n0:1200_0": "Yamakanti yugaḷakaṃ. So ca kho yamakabhāvo aññamaññasannissitabhāvenāti āha “ubho",
  "anya-e0104n0:1200_1": "aññoññanissitā”ti. Tato eva ca ekasmiṃ bhijjamānasmiṃ ubho bhijjanti. Na hi kadāci",
  "anya-e0104n0:1200_2": "pañcavokārabhave rūpe nirujjhante arūpaṃ anirujjhantaṃ, arūpe vā nirujjhante rūpaṃ",
  "anya-e0104n0:1200_3": "anirujjhantaṃ atthi. Svāyaṃ bhaṅgo paccayā paccayanirodheneva, nāmarūpanirodhoti",
  "anya-e0104n0:1200_4": "attho. Paccayāti vā paccayabhūtā, aññamaññassa paccayā hontāpi ubho bhijjantiyevāti attho.",
  "anya-e0104n0:1201_0": "676. Daṇḍābhihatanti visesanena daṇḍaṃ, daṇḍābhighātassa paccayaṃ purisavāyāmañca",
  "anya-e0104n0:1201_1": "dasseti, bheriyā pana visesitabbatā saddassa asādhāraṇakāraṇatāya. Teneva hi “aññā",
  "anya-e0104n0:1201_2": "bherī”ti bherīyeva gahitā, na daṇḍādayo. Adissamānarūpatāya saddaṃ nāmaṭṭhāniyaṃ",
  "anya-e0104n0:1201_3": "katvā “evameva”ntiādinā upamāsaṃsandanaṃ karoti.",
  "anya-e0104n0:1202_0": "Na cakkhuto jāyareti na cakkhāyatanato niggacchanavasena jāyanti. Na hi cakkhāyatanassa",
  "anya-e0104n0:1202_1": "paccayabhāvūpagamanato pubbe phassapañcamakā labbhanti, na ca padesavanto, yena te",
  "anya-e0104n0:1202_2": "tato niggaccheyyuṃ. Tenevāha “puñjo natthi anāgate”ti. Na rūpatoti etthāpi eseva",
  "anya-e0104n0:1202_3": "nayo. “No ca ubhinnamantarā”ti idaṃ pana tesaṃ arūpadhammattā appadesatāya vuttaṃ.",
  "anya-e0104n0:1202_4": "Kevalaṃ pana yasmiṃ khaṇe paccayasamavāyo, tadā uppajjanamattamevāti āha “hetuṃ paṭicca",
  "anya-e0104n0:1202_5": "pabhavanti saṅkhatā”ti, cakkhurūpālokamanasikārādibhedaṃ dhammajātaṃ nissāya paccayabhūtaṃ",
  "anya-e0104n0:1202_6": "kāraṇaṃ labhitvā tehi samecca sambhūya katattā saṅkhatā phassādayo dhammā uppajjantīti",
  "anya-e0104n0:1202_7": "attho. Tassā pana dhammānaṃ uppattiyā pākaṭaṃ rūpadhammapavattiṃ dassento “yathāpi",
  "anya-e0104n0:1202_8": "saddo pahaṭāya bheriyā”ti āha. Phassapañcamaggahaṇañcettha pākaṭaarūpadhammānaṃ dassanaṃ.",
  "anya-e0104n0:1202_9": "Sesagāthāsupi eseva nayo.",
  "anya-e0104n0:1203": "Vatthurūpāti hadayavatthuto. Tannissayānaṃ arūpadhammānaṃ bahubhedattā sāmaññavohārena te dassetuṃ “saṅkhatā”ti vuttaṃ.",
  "anya-e0104n0:1204_0": "677. Nittejanti tejahīnaṃ ānubhāvarahitaṃ. Yathā pana taṃ nittejaṃ, taṃ dassetuṃ",
  "anya-e0104n0:1204_1": "“na khādatī”tiādi vuttaṃ. Na hi aññathā saddahanussahanādīsu nāmaṃ “nitteja”nti sakkā",
  "anya-e0104n0:1204_2": "vattuṃ, nāpi rūpaṃ sandhāraṇābandhanādīsu. Teneva hi “rūpaṃ nitteja”nti vatvā “na",
  "anya-e0104n0:1204_3": "hi tassa khāditukāmatā”tiādi vuttaṃ. “Atha kho”tiādinā byatirekavasenāpi nāmarūpānaṃ",
  "anya-e0104n0:1204_4": "nittejataṃyeva vibhāveti. Aññamaññasannissayena hi nāmarūpassa attakiccasiddhipi",
  "anya-e0104n0:1204_5": "paccekaṃ asamatthatāvibhāvanameva. Tathā hi nāmarūpassa attasuññatā, nirīhatā, byāpāravirahatā",
  "anya-e0104n0:1204_6": "ca suṭṭhutaraṃ pākaṭā honti.",
  "anya-e0104n0:1205_0": "Kathaṃ pana paccekaṃ asamatthānaṃ samuditabhāve samatthatā hoti? Asāmaggiyaṃ ahetūnaṃ",
  "anya-e0104n0:1205_1": "sāmaggiyampi ahetubhāvāpattito. Na hi paccekaṃ daṭṭhuṃ asakkontānaṃ andhānaṃ satampi",
  "anya-e0104n0:1205_2": "sahassampi samuditaṃ daṭṭhuṃ sakkotīti codanaṃ sandhāyāha “imassa panatthassā”tiādi.",
  "anya-e0104n0:1205_3": "Imaṃ upamaṃ udāharanti aṭṭhakathācariyā upamāyapi asiddhassa atthassa sādhetabbato.",
  "anya-e0104n0:1205_4": "Tenevāha “upamaṃ te karissāmi, upamāyapidhekacce viññū purisā bhāsitassa atthaṃ jānantī”ti.",
  "anya-e0104n0:1205_5": "Tuṭṭhahaṭṭhoti yadipāhaṃ cakkhukaraṇīyaṃ kātuṃ na sakkomi, pādakaraṇīyaṃ pana kātuṃ",
  "anya-e0104n0:1205_6": "sakkomi, tvañca cakkhukaraṇīyaṃ, tasmā amhākaṃ ubhinnaṃ sahitānañca vasena icchitadesasampatti",
  "anya-e0104n0:1205_7": "sijjhatīti tuṭṭhahaṭṭho jaccandho. Tattha jaccandhotiādi upamopameyyasaṃsandanaṃ.",
  "anya-e0104n0:1205_8": "Dhammānaṃ attalābho parapaṭibaddhoti vattabbameva natthi tato pubbe avijjamānattā,",
  "anya-e0104n0:1205_9": "paṭiladdhattalābhassāpi parapaṭibaddhameva atthakiccanti dassetuṃ “na sakena tejena",
  "anya-e0104n0:1205_10": "uppajjati, na tāsu tāsu kiriyāsu pavattatī”ti vuttaṃ. Tesaṃ nāmarūpānaṃ aññamaññaṃ",
  "anya-e0104n0:1205_11": "nissāya uppatti vā pavatti vā na ca na hotīti jaccandhapīṭhasappiupamāya sādhitamatthaṃ",
  "anya-e0104n0:1205_12": "nigamento “asāmaggiyaṃ ahetūnaṃ sāmaggiyampi ahetukabhāvāpattito”ti yathāvuttassa",
  "anya-e0104n0:1205_13": "hetuno anekantikabhāvaṃ vibhāveti.",
  "anya-e0104n0:1206_0": "Paradhammavasānuvattinoti paresaṃ attato aññesaṃ hetupaccayasaṅkhātānaṃ dhammānaṃ",
  "anya-e0104n0:1206_1": "vasena anuvattanasīlā. Attadubbalāti attanā dubbalā asamatthā. Parapaccayatoti paresaṃ",
  "anya-e0104n0:1206_2": "dhammānaṃ paccayabhāvato. Etena janakapaccayaṃ vadati. Tenevāha “jāyare”ti. Paraārammaṇatoti",
  "anya-e0104n0:1206_3": "paresaṃ dhammānaṃ ārammaṇabhāvato. Etena upatthambhakapaccayaṃ vadati. Paccayaggahaṇaṃ",
  "anya-e0104n0:1206_4": "vā rūpāpekkhaṃ, ārammaṇaggahaṇaṃ nāmāpekkhaṃ. “Paradhammehī”ti idaṃ ārammaṇapaccayānaṃ",
  "anya-e0104n0:1206_5": "visesanaṃ. Purimatthena hi vuttamevatthaṃ pacchimatthena pākaṭaṃ karoti. Pabhāvitāti uppāditā.",
  "anya-e0104n0:1207_0": "Nāvāyantikūpamāyapi nāmarūpānaṃ avasavattitaṃ vibhāvetuṃ “yathāpī”tiādinā tisso gāthā",
  "anya-e0104n0:1207_1": "vuttā. Nissāyāti patiṭṭhāya. Yantīti gacchanti. Manusse nissāyāti netubhūte niyāmakakammakārakādimanusse",
  "anya-e0104n0:1207_2": "apassāya. Na hi tesaṃ araṇaggahaṇalaṅkārasaṇṭhāpanaudakussiñcanādikiriyāya vinā nāvā",
  "anya-e0104n0:1207_3": "icchitadesaṃ pāpuṇāti. Ubhoti aññamaññaṃ nāvaṃ nissāya manussā, manusse nissāya nāvāti attho.",
  "anya-e0104n0:1208_0": "Evanti vuttappakārena. Nānānayehīti paṭhamādīnaṃ sattannaṃ jhānānaṃ, tesaṃ upacārānañca",
  "anya-e0104n0:1208_1": "vasena cuddasa arūpapariggahamukhāni, catudhātuvavatthāne vuttānaṃ terasannaṃ dhātupariggahamukhānaṃ",
  "anya-e0104n0:1208_2": "dhātāyatanakhandhamahābhūtavasena, idha vuttānaṃ avuttānañca indriyasaccapaṭiccasamuppannānaṃ",
  "anya-e0104n0:1208_3": "vasena samavīsati rūpapariggahamukhāni, tāni paccekaṃ “phasso vedanā citta”nti imesaṃ",
  "anya-e0104n0:1208_4": "sammukhabhāvena upaṭṭhitānaṃ tiṇṇaṃ arūpadhammānaṃ vasena tiguṇitāni samasaṭṭhi,",
  "anya-e0104n0:1208_5": "cuddasa arūpapariggahamukhāni, tāni cāti catusattatiyā nāmarūpapariggahanayehi ceva",
  "anya-e0104n0:1208_6": "sambahulasuttantarathagehamuṭṭhivīṇāsenārukkhadāruyantanaḷakalāpibherijaccandhapaṅguḷanāvāmanussūpamāhi",
  "anya-e0104n0:1208_7": "ca nāmarūpapamattatāvavatthāpananayehi ca. Sattasaññaṃ abhibhavitvāti anādikālabhāvitaṃ",
  "anya-e0104n0:1208_8": "khandhapañcake attagāhaṃ vikkhambhetvā. Nāmarūpānaṃ yāthāvadassananti “idaṃ nāmaṃ,",
  "anya-e0104n0:1208_9": "ettakaṃ nāmaṃ, na ito bhiyyo. Idaṃ rūpaṃ, ettakaṃ rūpaṃ, na ito bhiyyo”ti ca tesaṃ",
  "anya-e0104n0:1208_10": "lakkhaṇasallakkhaṇamukhena dhammamattabhāvadassanaṃ. Attadiṭṭhimalavisodhanato diṭṭhivisuddhīti",
  "anya-e0104n0:1208_11": "veditabbaṃ. Etassevāti nāmarūpassa yāthāvadassanasseva.",
  "anya-e0104n0:1209": "Diṭṭhivisuddhiniddesavaṇṇanā niṭṭhitā.",
  "anya-e0104n0:1210": "Iti aṭṭhārasamaparicchedavaṇṇanā.",
  "anya-e0104n0:1211": "19. Kaṅkhāvitaraṇavisuddhiniddesavaṇṇanā",
  "anya-e0104n0:1212": "Paccayapariggahakathāvaṇṇanā",
  "anya-e0104n0:1213_0": "678. Anantaraniddiṭṭhāya diṭṭhivisuddhiyā visayabhāvena dassitattā “etassevā”ti vuttaṃ,",
  "anya-e0104n0:1213_1": "na tadaññato visesanatthaṃ tadaññasseva abhāvato. Ajjhattaṃ vā hi vipassanābhiniveso",
  "anya-e0104n0:1213_2": "hotu bahiddhā vā, ajjhattasiddhiyaṃ pana lakkhaṇato sabbampi nāmarūpaṃ anavasesato",
  "anya-e0104n0:1213_3": "pariggahitameva hotīti. Paccayapariggahenāti hetumhi karaṇavacanaṃ. Paccayapariggahahetu",
  "anya-e0104n0:1213_4": "hissa addhattayakaṅkhāvitaraṇaṃ hotīti, karaṇe vā etaṃ karaṇavacanaṃ paccayapariggahassa",
  "anya-e0104n0:1213_5": "sādhakatamabhāvato kaṅkhāvitaraṇakiriyāya. Yadā hissa suparisuddho nijjaṭo niggumbo",
  "anya-e0104n0:1213_6": "paccayapariggaho sijjhati, tadānena kaṅkhā vitarīyatīti. Vitaritvāti atikkamitvā,",
  "anya-e0104n0:1213_7": "vikkhambhetvāti attho. Taṃ pana ñāṇaṃ tathādhigataṃ vasībhāvappattaṃ jhānaṃ viya",
  "anya-e0104n0:1213_8": "yogino santāne pabandhavasena pavattatīti katvā vuttaṃ “ṭhitaṃ ñāṇa”nti.",
  "anya-e0104n0:1214_0": "Tanti kaṅkhāvitaraṇavisuddhiṃ. Taṃ sampādetukāmo āpajjatīti sambandho. Yāthāvato",
  "anya-e0104n0:1214_1": "diṭṭhaṃ nāmarūpaṃ tividhadukkhatāyogato rogo viya. Paccayā cassa rogasamuṭṭhānaṃ",
  "anya-e0104n0:1214_2": "viya upaṭṭhahantīti imamatthaṃ dassento “yathā nāma…pe… pariyesatī”ti āha. Saṃsāradukkhanimuggassa",
  "anya-e0104n0:1214_3": "santānassa tato vimocetukāmatāvasena anukampitabbatā labbhatīti tamatthaṃ dassetuṃ",
  "anya-e0104n0:1214_4": "“yathā vā panā”tiādi vuttaṃ. Evameva ṭhite yadeke vadanti “anukampetabbakumārakadassanena",
  "anya-e0104n0:1214_5": "tassa mātāpituāvajjanaṃ idha anudāharaṇaṃ nirodhetabbatāya nāmarūpassa anukampitabbatābhāvato”ti,",
  "anya-e0104n0:1214_6": "tadapāhataṃ hoti. Avassañcetaṃ evaṃ icchitabbaṃ, aññathā veneyyapuggalasantāne satthu",
  "anya-e0104n0:1214_7": "mahākaruṇāpavatti eva vicāretabbā siyā. Mandabuddhitāya mandaṃ. Vuḍḍhataropi koci",
  "anya-e0104n0:1214_8": "mandabuddhi hotīti tato visesanatthaṃ “kumāra”nti vuttaṃ. Yo koci paṭhamavaye vattamāno",
  "anya-e0104n0:1214_9": "“kumāro”ti vuccatīti tato visesanatthaṃ “dahara”nti vuttaṃ. Evampi yo ādhāvitvā paridhāvitvā",
  "anya-e0104n0:1214_10": "vicāraṇako taruṇadārako, sopi “daharo”ti vuccatīti tato nivattanatthaṃ “uttānaseyyaka”nti",
  "anya-e0104n0:1214_11": "vuttaṃ. Catūhipi padehi karuṇāyitabbataṃyeva dasseti. Āpajjatīti karoti.",
  "anya-e0104n0:1215_0": "Yathā panassa hetupaccayapariyesanāpatti hoti, taṃ dassetuṃ “so”tiādi vuttaṃ. Tattha",
  "anya-e0104n0:1215_1": "byatirekamukhena attho sādhito sammadeva sādhito hotīti ahetukabhāvaṃ tāva paṭikkhipanto",
  "anya-e0104n0:1215_2": "“na tāvidaṃ nāmarūpaṃ ahetuka”nti vatvā tattha kāraṇamāha “sabbatthā”tiādinā. Hetumantarena",
  "anya-e0104n0:1215_3": "sati sambhave sabbadhammānaṃ hetuabhāvo samānoti sabbasamānatā siyā, tathā ca sati",
  "anya-e0104n0:1215_4": "sotapadesādīsu, bahiddhā ca cakkhuviññāṇādihetuabhāvoti sabbattha, cakkhādīnaṃ uppattito",
  "anya-e0104n0:1215_5": "pubbe, paribhedato uddhañca hetuabhāvoti sabbadā ca andhādīnaṃ arūpīnaṃ, asaññīnañca",
  "anya-e0104n0:1215_6": "hetuabhāvoti sabbesañca cakkhuviññāṇādīhi bhavitabbaṃ, hetuabhāvā visesato tañca",
  "anya-e0104n0:1215_7": "natthīti āha “sabbattha sabbadā sabbesañca ekasadisabhāvāpattito”ti. Nidassanamattañcetaṃ",
  "anya-e0104n0:1215_8": "yadidaṃ “cakkhuviññāṇādīsu hī”ti. Yattakā loke visesā, tehi sabbesaṃ, sabbakālañca",
  "anya-e0104n0:1215_9": "bhavitabbanti adhippāyo. Ādi-saddena vā tesampi gahaṇaṃ katamevāti daṭṭhabbaṃ. Tasmā",
  "anya-e0104n0:1215_10": "ahetukabhāve visiṭṭhatāya asambhavo evāti sabbattha ekasadisabhāvāpattito, sabbadā",
  "anya-e0104n0:1215_11": "ekasadisabhāvāpattito, sabbesaṃ ekasadisabhāvāpattitoti paccekaṃ sambandho veditabbo.",
  "anya-e0104n0:1215_12": "Evaṃ ahetubhāve paṭisiddhe visamahetuvādī vadeyya “na idaṃ ahetukaṃ kiñcarahi sahetukaṃ,",
  "anya-e0104n0:1215_13": "kena pana hetunā sahetukanti? Issarādinā”ti.",
  "anya-e0104n0:1216_0": "Ādi-saddena pakatipurisapajāpatikālādīnaṃ gahaṇaṃ veditabbaṃ, taṃ paṭikkhipanto āha",
  "anya-e0104n0:1216_1": "“na issarādihetuka”ntiādi. Na nāmarūpaṃ issarādihetukaṃ nāmarūpato aññassa anupalabbhamānattā",
  "anya-e0104n0:1216_2": "issarapakatiādinameva abhāvato. Yadi pana asato issarādito nāmarūpassa uppatti, evaṃ",
  "anya-e0104n0:1216_3": "sati sā eva sabbattha sabbadā sabbesaṃ ekasadisatā āpajjati. Atha nāmarūpamattameva",
  "anya-e0104n0:1216_4": "issarādihetukaṃ, nāmarūpañca ahutvā sambhavantaṃ, hutvā ca vinassantaṃ dissatīti",
  "anya-e0104n0:1216_5": "issarādīhipi tādisehi bhavitabbaṃ. Tathā ca tadapi sappaccayaṃ saṅkhatamevāti tassāpi",
  "anya-e0104n0:1216_6": "paccayapariggaho kātabbo. Atha taṃ nuppajjati, ahetukatā tassa āpannā. Tenāha “ahetukabhāvāpattito”ti.",
  "anya-e0104n0:1217_0": "Apica na issarādihetukaṃ nāmarūpaṃ. Kiṃ kāraṇaṃ? Kamena uppattito. Yadi hi evaṃ niccaṃ",
  "anya-e0104n0:1217_1": "issarādisaññitaṃ kammakilesindriyārammaṇādinirapekkhakāraṇampi siyā, sabbesaṃyeva",
  "anya-e0104n0:1217_2": "ekajjhaṃ uppatti siyā, yattakehi tato uppajjitabbaṃ. Kasmā? Kāraṇassa sannihitabhāvato.",
  "anya-e0104n0:1217_3": "Yadi pana tassa icchāvasena tassa uppattiṃ parikappeyyuṃ, tāsañca icchānaṃ ekajjhaṃ",
  "anya-e0104n0:1217_4": "uppattiyaṃ ko vibandho. Atha aññampi kiñci kammakilesindriyārammaṇādiapekkhitabbaṃ",
  "anya-e0104n0:1217_5": "atthīti ce? Tadeva hetu kāraṇaṃ, kimaññena adiṭṭhasāmatthiyena parikappitena payojanaṃ?",
  "anya-e0104n0:1217_6": "Diṭṭhañhi kammādīnaṃ sāmatthiyaṃ tadaññapaccayasannidhānepi tadabhāve abhāvato. Yathā",
  "anya-e0104n0:1217_7": "hi rūpālokamanasikārasannidhānepi cakkhuno abhāve cakkhuviññāṇassa abhāvaṃ, bhāve",
  "anya-e0104n0:1217_8": "ca bhāvaṃ disvā cakkhuno cakkhuviññāṇuppādanasamatthatā atthīti viññāyati. Yathā",
  "anya-e0104n0:1217_9": "ca yvāyaṃ yamakānampi samānānaṃ janakajananīsukkasoṇitādibāhirapaccayasamabhāvepi",
  "anya-e0104n0:1217_10": "sattānaṃ hīnapaṇītatādiviseso dissati, so ca sasantāne tādisassa aññassa hetuno abhāvā",
  "anya-e0104n0:1217_11": "kammakilesahetukoti tassa tattha samatthatā atthīti viññāyati, na evamissarādikassa.",
  "anya-e0104n0:1217_12": "Kāraṇassa hi bhāvābhāve phalassa bhāvābhāvehi kāraṇassa samatthatā viññāyeyya. Na",
  "anya-e0104n0:1217_13": "ca sannihite tadakāraṇassa nāmarūpassa issarādivekallena katthaci anuppatti diṭṭhā,",
  "anya-e0104n0:1217_14": "tasmā akāraṇamissaro.",
  "anya-e0104n0:1218_0": "Athāpi saggo evaṃ issarādihetuko vucceyya, sopi saggappakāro sabbakālaṃ tato nibbatteyya.",
  "anya-e0104n0:1218_1": "Na hi sannihitakāraṇassa phalassa anuppatti yuttā. Nicce ca sati aññanirapekkhakāraṇe",
  "anya-e0104n0:1218_2": "saggassa ādiyeva na yutto, yāva issarādikaṃ kāraṇaṃ, tāva sabbassa atthibhāvappasaṅgato.",
  "anya-e0104n0:1218_3": "Athāpi vadeyya “aññepi yathārahaṃ paccayā hontiyeva, issarādikampi tesaṃ sahakārīkāraṇaṃ",
  "anya-e0104n0:1218_4": "hotī”ti. Yadettha vattabbaṃ, taṃ heṭṭhā vuttameva. Yadi paro vadeyya “idha buddhipubbo",
  "anya-e0104n0:1218_5": "bhāvānaṃ racanāviseso diṭṭho, yathā taṃ ghaṭagehādīnaṃ. Atthi ca ajjhattikabāhirānaṃ",
  "anya-e0104n0:1218_6": "sarīrapadumādīnaṃ racanāviseso, tasmā tenāpi buddhipubbena bhavitabbaṃ. Yassa ca",
  "anya-e0104n0:1218_7": "so buddhipubbo, so issarādiko, tasmā tena nāmarūpasaññitassa lokassa kāraṇena bhavitabba”nti.",
  "anya-e0104n0:1218_8": "Tayidaṃ asiddhaṃ, racitā sarīrapadumādayoti tattheva uppannattā. Uppannassa hi sannivesavasena",
  "anya-e0104n0:1218_9": "tathā tathā paṭṭhapanaṃ “racanā”ti vuccati. Anekantiko cāyaṃ abuddhipubbassāpi diṭṭhattā.",
  "anya-e0104n0:1218_10": "Diṭṭho hi nhāruādīnaṃ aggisaṃyogena racanāviseso, tathā visussantānaṃ pubbacammādīnaṃ.",
  "anya-e0104n0:1218_11": "Yadi panāyamissarādiko gavassajagadrabhādīnaṃ karīsāvatte paṭimahutaṃ raceyya, ummatto",
  "anya-e0104n0:1218_12": "viya vikkhitto siyā. Kiñcāyaṃ lokaṃ sajjento attatthaṃ vā sajjeyya lokatthaṃ vā.",
  "anya-e0104n0:1219_0": "Tattha ca yadi purimo makkho katakicco na siyā lokena sādhetabbassa atthibhāvato.",
  "anya-e0104n0:1219_1": "Atha dutiyo, kasmā lokassa ahitadukkhāvahaṃ pāpaṃ nirayādiṃ, jarāmaraṇādiñca sajati?",
  "anya-e0104n0:1219_2": "Atha tadubhayaṃ anāmasitvā kīḷatthaṃ sajati. Kīḷā ca nāma ratiatthā hoti. Vinā kīḷāya",
  "anya-e0104n0:1219_3": "ratiṃ ajānantānaṃ ratiatthañca kīḷamārabhanto ratiyaṃ issaro anissaro siyā. Atha",
  "anya-e0104n0:1219_4": "payojananirapekkho, sabbakālaṃ sajeyya, tassa cāyaṃ sajanasamatthatā ahetukā vā siyā",
  "anya-e0104n0:1219_5": "sahetukā vā. Ahetukā ce, sabbesaṃ siyā sahetukā vā. Ahetukā ce, sabbesampi siyā.",
  "anya-e0104n0:1219_6": "Atha sahetukā, so cassa hetu parato vā sambhūto siyā attato vā. Tattha parato ce",
  "anya-e0104n0:1219_7": "sambhūto, yadassa so laddho, tassāyaṃ veyyāvaccakarasadiso siyā. Atha attato taduppattito",
  "anya-e0104n0:1219_8": "pubbe ayaṃ kīdiso loko cāti sabbamidaṃ ālunavisiṇaṃ ākulabyākulaṃ goyūthena gatamaggasadisapheṇapiṇḍasamaṃ",
  "anya-e0104n0:1219_9": "avimaddakkhamaṃ asāraṃ. Tiṭṭhatu pasaṅgo, yathādhikatameva vaṇṇayissāma. Tasmāti",
  "anya-e0104n0:1219_10": "yasmā idaṃ nāmarūpaṃ na ahetukaṃ, nāpi issarādivisamahetukaṃ, tasmā. Teti hetupaccayā.",
  "anya-e0104n0:1220_0": "679. Oḷārikattā, supākaṭattā ca rūpassa paccayapariggaho sukaroti “imassa tāva rūpakāyassā”tiādinā",
  "anya-e0104n0:1220_1": "paṭhamaṃ tassa paccayapariggahavidhiṃ ārabhati. Tattha yathā nāmarūpassa paccayapariggaho",
  "anya-e0104n0:1220_2": "ahetuvisamahetuvādanivattiyā hoti, evaṃ nibbidāvirāgāvahabhāvena tattha abhiratinivattiyāpi",
  "anya-e0104n0:1220_3": "icchitabboti taṃ gabbhaseyyakavasena dassento nibbattaṭṭhānassa sucibhāvapaṭisedhanamukhena",
  "anya-e0104n0:1220_4": "asucibhāvaṃ vibhāvetuṃ “ayaṃ kāyo”tiādimāha. Tattha uppalādīni asuciṭṭhāne nibbattānipi",
  "anya-e0104n0:1220_5": "sayaṃ sucisammatānevāti taṃdassanatthaṃ abbhantaraggahaṇaṃ. Tenāha bhagavā –",
  "anya-e0104n0:1221": "“Yathā saṅkāradhānasmiṃ, ujjhitasmiṃ mahāpathe;",
  "anya-e0104n0:1222": "Padumaṃ tattha jāyetha, sucigandhaṃ manorama”nti. ;",
  "anya-e0104n0:1223_0": "“Nibbattatī”ti idaṃ mātukucchiyaṃ paṭisandhipavattīsu rūpakāyassa nibbattanasāmaññato",
  "anya-e0104n0:1223_1": "gahetvā vuttaṃ, na paṭhamābhinibbattimattaṃ. Evañca katvā āhārassa upatthambhakapaccayatāvacanaṃ,",
  "anya-e0104n0:1223_2": "udarapaṭalassa pacchato karaṇādivacanaṃ, duggandhajegucchapaṭikkūlatāvacanañca samatthitaṃ",
  "anya-e0104n0:1223_3": "hoti. Evamavaṭṭhite yadekaccehi piṭṭhito, purato ca karaṇaṃ kiṃ siyā paṭisandhikāletiādi",
  "anya-e0104n0:1223_4": "vuttaṃ, taṃ apāhataṃ hoti. “Nibbattakattā”ti iminā bījaṃ viya aṅkurassa avijjādayo",
  "anya-e0104n0:1223_5": "rūpakāyassa asādhāraṇakāraṇatāya hetūti dasseti. “Upatthambhakattā”ti iminā pana",
  "anya-e0104n0:1223_6": "aṅkurassa pathavīsalilapārisiādayo viya āhāro sādhāraṇakāraṇatāya paccayoti dasseti.",
  "anya-e0104n0:1224_0": "Pañca dhammā hetupaccayāti avijjādayo pañca dhammā yathārahaṃ hetu ca paccayo cāti",
  "anya-e0104n0:1224_1": "attho. Bhavesu vijjamānadosapaṭicchādanapatthanā daḷhaggāhabhāvena saṅkhārabhavānaṃ",
  "anya-e0104n0:1224_2": "hetubhūtā janakasahāyatāya bhavanikanti taṃsahajātaāsannakāraṇattā abhisaṅkhārikā,",
  "anya-e0104n0:1224_3": "apassayabhūtā cāti “mātā viya dārakassa upanissayā”ti vuttā. Yathā pitu janitasukke",
  "anya-e0104n0:1224_4": "puttassa uppattīti pitā janako, evaṃ kammaṃ sattassa uppādakattā janakaṃ vuttaṃ.",
  "anya-e0104n0:1224_5": "Yathā dhāti jātassa dārakassa posanavasena sandhārikā, evaṃ āhāro uppannassa kāyassāti sandhārako vutto.",
  "anya-e0104n0:1225_0": "Kāmañcettha avijjādayo nāmakāyassāpi paccayo, pakārantarena pana tassa pākaṭaṃ paccayapariggahavidhiṃ",
  "anya-e0104n0:1225_1": "dassetuṃ “cakkhuñca paṭiccā”tiādi vuttaṃ. Tattha cakkhuñcāti ca-saddo samuccayattho.",
  "anya-e0104n0:1225_2": "Tena cakkhuviññāṇassa āvajjanādiajjhattaṃ sabbaṃ paccayajātaṃ saṅgaṇhāti. Rūpe cāti",
  "anya-e0104n0:1225_3": "pana ca-saddena yathā bahulaṃ bāhirarūpaṃ cakkhuviññāṇassa ārammaṇapaccayo, evaṃ",
  "anya-e0104n0:1225_4": "aññampi bāhiraṃ paccayajātaṃ saṅgaṇhāti. Paṭiccāti paccayabhūtaṃ laddhāti attho.",
  "anya-e0104n0:1225_5": "Tena cakkhussa nissayapurejātaindriyavippayuttaatthiavigatavasena, rūpassa ārammaṇapurejātaatthiavigatavasena,",
  "anya-e0104n0:1225_6": "itaresañca saṅgahitānaṃ anantarādisahajātādivasena paccayabhāvaṃ dasseti. Vacanabhede",
  "anya-e0104n0:1225_7": "pana kāraṇaṃ heṭṭhā vuttameva. Ādi-saddena ca phassādīnaṃ viya sahapaccayehi sotaviññāṇādīnaṃ",
  "anya-e0104n0:1225_8": "saṅgaho veditabbo “tiṇṇaṃ saṅgati phasso”tiādipāṭhassa viya “sotañca paṭiccā”tiādipāṭhassa",
  "anya-e0104n0:1225_9": "saṅgahitattā. Evaṃ sammasanupagaṃ sabbaṃ nāmaṃ sahapaccayena saṅgahitaṃ hoti. Tenāha",
  "anya-e0104n0:1225_10": "“nāmakāyassa paccayapariggahaṃ karotī”ti.",
  "anya-e0104n0:1226_0": "Pavattiṃ disvāti etarahi pavattiṃ disvā. Evanti iminā na kevalaṃ sappaccayatāmattameva",
  "anya-e0104n0:1226_1": "paccāmaṭṭhaṃ, atha kho yādisehi paccayehi etarahi pavattati, tādisehi avijjādipaccayeheva",
  "anya-e0104n0:1226_2": "atītepi pavattitthāti paccayasadisatāpi paccāmaṭṭhāti daṭṭhabbaṃ.",
  "anya-e0104n0:1227_0": "680. Pubbantanti atītaṃ khandhappabandhakoṭṭhāsaṃ. Ārabbhāti uddissa. Ahosiṃ nu kho,",
  "anya-e0104n0:1227_1": "na nu kho ahosinti sassatākāraṃ, adhiccasamuppattiākārañca nissāya atīte attano vijjamānataṃ,",
  "anya-e0104n0:1227_2": "avijjamānatañca kaṅkhati. Kiṃ nu kho ahosinti jātiliṅgūpapattiyo nissāya “khattiyo",
  "anya-e0104n0:1227_3": "nu kho ahosiṃ, brāhmaṇādīsu gahaṭṭhādīsu devādīsu aññataro nu kho”ti kaṅkhati. Kathaṃ",
  "anya-e0104n0:1227_4": "nu khoti saṇṭhānākāraṃ nissāya “dīgho nu kho ahosiṃ, rassaodātakāḷapamāṇikaappamāṇikādīnampi",
  "anya-e0104n0:1227_5": "aññataro”ti kaṅkhati. Issaranimmānādiṃ nissāya “kena nu kho pakārena ahosi”nti nibbattākārato",
  "anya-e0104n0:1227_6": "kaṅkhatīti ca vadanti. Kiṃ hutvā kiṃ ahosinti jātiādiṃ nissāya “khattiyo hutvā nu",
  "anya-e0104n0:1227_7": "kho brāhmaṇo ahosiṃ…pe… devo hutvā nu kho manusso ahosi”nti attano aparāparuppattiṃ",
  "anya-e0104n0:1227_8": "kaṅkhati. Sabbattheva ca addhānanti kālādhivacanaṃ. Bhavissāmi nu khoti sassatākāraṃ,",
  "anya-e0104n0:1227_9": "ucchedākārañca nissāya anāgate attano vijjamānataṃ, avijjamānatañca kaṅkhati. Sesamettha",
  "anya-e0104n0:1227_10": "vuttanayameva. Etarahi vā pana paccuppannaṃ addhānanti idāni vā paṭisandhimādiṃ katvā",
  "anya-e0104n0:1227_11": "cutipariyantaṃ sabbampi vattamānakālaṃ. Ajjhattaṃ kathaṃkathī hotīti attano khandhesu",
  "anya-e0104n0:1227_12": "vicikicchā hoti. Ahaṃ nu khosmīti attano atthibhāvaṃ kaṅkhati. Ayuttaṃ panetanti.",
  "anya-e0104n0:1227_13": "Yuttaṃ ayuttanti kā ettha cintā. Ummattako viya hi bālaputhujjano. No nu khosmīti",
  "anya-e0104n0:1227_14": "attano natthibhāvaṃ kaṅkhati. Kiṃ nu khosmīti khattiyova samāno attano khattiyabhāvaṃ",
  "anya-e0104n0:1227_15": "kaṅkhati. Esa nayo sesesu. Kathaṃ nu khosminti vuttanayameva. Kevalañhettha “abbhantare",
  "anya-e0104n0:1227_16": "jīvo nāma atthī”ti gahetvā tassa dīghādibhāvaṃ kaṅkhanto “kathaṃ nu khosmi”nti kaṅkhatīti",
  "anya-e0104n0:1227_17": "veditabbo. Paccuppannaṃ pana attano sarīrasaṇṭhānaṃ ajānanto nāma natthi. Kuto āgato,",
  "anya-e0104n0:1227_18": "so kuhiṃ gāmī bhavissatīti attabhāvassa āgatigatiṭṭhānaṃ kaṅkhati. Sā sabbāpi pahīyatīti",
  "anya-e0104n0:1227_19": "sā yathāvuttā soḷasavidhāpi vicikicchā vikkhambhanavasena pahīyati.",
  "anya-e0104n0:1228_0": "681. Kusalādibhedato sabbappakārassāpi nāmassa sādhāraṇo paccayoti, tato pavattito",
  "anya-e0104n0:1228_1": "manasikārādiko kusalādibhedato sabbappakārassāpi nāmassa asādhāraṇo paccayoti ca",
  "anya-e0104n0:1228_2": "yojetabbaṃ. Kusalādibhedatoti kusalākusalavipākakiriyabhedato. Tassāpi somanassasahagatādiaññatarabhedavasena",
  "anya-e0104n0:1228_3": "sabbappakārassāpi. Yaṃ ekantato chadvārikaṃ, tampi chadvāraggahaṇeneva gahitaṃ yathā",
  "anya-e0104n0:1228_4": "chaṭṭhārammaṇaṃ chaḷārammaṇaggahaṇenātipi vuttaṃ “sabbappakārassāpī”ti. Tatoti cakkhurūpādito.",
  "anya-e0104n0:1228_5": "Manasikārādikoti yonisomanasikāraayonisomanasikārādiko, kammabhavaṅgādiko ca. Kāmañcettha",
  "anya-e0104n0:1228_6": "dvāracchakkayonisomanasikārādivasena nāmasseva sādhāraṇo, asādhāraṇo ca paccayo vutto,",
  "anya-e0104n0:1228_7": "taṃ pana avisesavasena vuttaṃ. Visesato pana kammaṃ vipākanāmassa, kammasamuṭṭhānarūpānañca",
  "anya-e0104n0:1228_8": "cittaṃ cetasikanāmassa, cittasamuṭṭhānarūpānañca sādhāraṇo paccayo, yathāvuttasseva",
  "anya-e0104n0:1228_9": "ca nāmassa, rūpassa ca tadaññanāmarūpāpekkhāya asādhāraṇo paccayo. Tathā sabhāgo,",
  "anya-e0104n0:1228_10": "utusabhāgo ca āhāro taṃsamuṭṭhānarūpānaṃ sādhāraṇo paccayo, tadaññāpekkhāya asādhāraṇoti",
  "anya-e0104n0:1228_11": "rūpassāpi sādhāraṇo, asādhāraṇo ca paccayo yathārahaṃ niddhāretabbo. Paccayapariggaho",
  "anya-e0104n0:1228_12": "nāma anadhigatārahattena kātabboti tadapekkhāya “yonisomanasikārasaddhammassavanādiko",
  "anya-e0104n0:1228_13": "kusalassevā”ti vuttaṃ. Ādi-saddena sappurisūpanissayassa, catunnampi vā sampatticakkānaṃ",
  "anya-e0104n0:1228_14": "saṅgaho daṭṭhabbo. Viparīto akusalassāti vacanato yathā yonisomanasikārādiviparīto",
  "anya-e0104n0:1228_15": "akusalasseva paccayo, tathā yonisomanasikārādi kusalasseva paccayo hotīti attho.",
  "anya-e0104n0:1228_16": "Yassa vā kusalaṃ sambhavati, akusalaṃ sambhavati, kusalākusalāni vā, tassāti atthasiddhametaṃ.",
  "anya-e0104n0:1228_17": "Kammādikoti ādi-saddena avijjādayo viya gatikālādayopi saṅgahitāti daṭṭhabbā. Bhavaṅgādikoti",
  "anya-e0104n0:1228_18": "bhavaṅgasantīraṇaparittakiriyārahattādiko. Tattha bhavaṅgaṃ pañcadvāramanodvārāvajjanakiriyānaṃ,",
  "anya-e0104n0:1228_19": "santīraṇaṃ voṭṭhabbanassa, parittakiriyā yathārahaṃ parittamahaggatakiriyānaṃ, arahattaṃ",
  "anya-e0104n0:1228_20": "āvajjanavajjānaṃ sabbakiriyānaṃ paccayoti veditabbaṃ.",
  "anya-e0104n0:1229_0": "Kammanti cetanāva adhippetā, sā ca kho kusalākusalā. Vuttañhetaṃ “kusalākusalacetanā",
  "anya-e0104n0:1229_1": "vipākānaṃ khandhānaṃ, kaṭattā ca rūpānaṃ kammapaccayena paccayo”ti. Na cittaṃ viya",
  "anya-e0104n0:1229_2": "sasampayuttā. Cittañhettha sasampayuttaṃ adhippetaṃ “hetū hetusampayuttakānaṃ dhammānaṃ,",
  "anya-e0104n0:1229_3": "taṃsamuṭṭhānānañca rūpānaṃ hetupaccayena paccayo”tiādivacanato. Tatthāti tesu kammādīsu",
  "anya-e0104n0:1229_4": "rūpajanakapaccayesu. Atītato eva kammato phalaṃ uppajjati, na vattamānatoti vuttaṃ",
  "anya-e0104n0:1229_5": "“kammaṃ atītameva kammasamuṭṭhānassa rūpassa paccayo”ti. Yadi hi paccuppannato kammato",
  "anya-e0104n0:1229_6": "phalaṃ uppajjeyya, āyūhanakkhaṇe eva phalena uppajjitabbaṃ bhaveyya, na ca taṃ diṭṭhamicchitaṃ",
  "anya-e0104n0:1229_7": "vā. Na hi loke kudācanaṃ kariyamānameva kammaṃ phalaṃ dentaṃ diṭṭhaṃ, tathārūpo vā",
  "anya-e0104n0:1229_8": "āgamo atthīti. Nanu ca idamapi na diṭṭhaṃ, yaṃ vinaṭṭhato hetuto phalaṃ uppajjamānaṃ,",
  "anya-e0104n0:1229_9": "mato vā kukkuṭo vassantoti? Saccamadiṭṭhaṃ rūpadhammānaṃ pabandhavicchede, idaṃ pana",
  "anya-e0104n0:1229_10": "arūpaṃ pabandhopi atthīti upamā na saṃsandati. Kammato hi atītato eva kammassa katattā,",
  "anya-e0104n0:1229_11": "upacitattā ca phalaṃ uppajjati. Vuttañhetaṃ “kāmāvacarassa kusalassa kammassa katattā",
  "anya-e0104n0:1229_12": "upacitattā vipākaṃ cakkhuviññāṇaṃ uppannaṃ hotī”tiādi. Yasmā anantarādipaccayalābhato",
  "anya-e0104n0:1229_13": "uppādakkhaṇe eva cittassa balavatā, tasmā taṃ uppajjamānameva rūpaṃ janetīti āha",
  "anya-e0104n0:1229_14": "“cittaṃ cittasamuṭṭhānassa uppajjamāna”nti. Rūpassa paccayo hotīti sambandho. Yasmā",
  "anya-e0104n0:1229_15": "pana rūpassa ṭhitikkhaṇe balavatā pacchājātādipaccayalābhato, tasmā vuttaṃ “utuāhārā…pe…",
  "anya-e0104n0:1229_16": "hontī”ti, bāhiraṃ utuṃ, āhārañca paccayaṃ labhitvā attano ṭhitikkhaṇe utuāhārā rūpaṃ janentīti attho.",
  "anya-e0104n0:1230": "Evanti “sādhāraṇāsādhāraṇavasenā”tiādinā vuttappakārena.",
  "anya-e0104n0:1231_0": "682. Saṅkhārānanti saṅkhatasaṅkhārānaṃ. Bhaṅganti maraṇaṃ. Jarāmaraṇaṃ nāma jātiyā",
  "anya-e0104n0:1231_1": "satītiādi phaladassanānupubbiyā hetudassanakkamena nāmarūpassa paccayapariggaho sukaroti",
  "anya-e0104n0:1231_2": "katvā dassito. Tattha bhave satīti kammabhave sati.",
  "anya-e0104n0:1232_0": "683. Pubbe vitthāretvā dassitaanulomapaṭiccasamuppādavasenāti pariyosānato paṭṭhāya",
  "anya-e0104n0:1232_1": "paṭilomanayena ādipāpanavasena vitthāretvā dassitaanulomapaṭiccasamuppādavasena.",
  "anya-e0104n0:1232_2": "“Asati jātiyā natthi jarāmaraṇa”ntiādinā hi paṭilomavasena dassite paccayākāre “yassa",
  "anya-e0104n0:1232_3": "abhāvā yassa abhāvo, so tassa paccayo”ti byatirekato, anvayato ca nāmarūpassa paccayapariggaho sukaroti.",
  "anya-e0104n0:1233": "684. Purimakammabhavasmiṃ mohotiādi vuttatthameva. Kammasahāyattā kilesavaṭṭaṃ kammavaṭṭe pakkhitvā vuttaṃ “kammavaṭṭavipākavaṭṭavasenā”ti.",
  "anya-e0104n0:1234_0": "685. Diṭṭhadhammo vuccati paccakkhabhūto paccuppanno attabhāvo, tattha veditabbaphalaṃ",
  "anya-e0104n0:1234_1": "kammaṃ diṭṭhadhammavedanīyaṃ. Paccuppannabhavato anantaraṃ veditabbaphalaṃ kammaṃ",
  "anya-e0104n0:1234_2": "upapajjavedanīyaṃ. Aparāpariyāyeti diṭṭhadhammānantarānāgatato aññasmiṃ attabhāvapariyāye",
  "anya-e0104n0:1234_3": "attabhāvaparivatte. Ahosikammanti ahosi eva kammaṃ, na tassa vipāko ahosi, “atthi,",
  "anya-e0104n0:1234_4": "bhavissati vā”ti evaṃ vattabbakammaṃ. Paṭipakkhehi anabhibhūtatāya, paccayavisesena",
  "anya-e0104n0:1234_5": "paṭiladdhavisesatāya ca balavabhāvaṃ pattā tādisassa pubbābhisaṅkhārassa vasena sātisayā",
  "anya-e0104n0:1234_6": "hutvā pavattā paṭhamajavanacetanā tasmiṃyeva attabhāve phaladāyinī diṭṭhadhammavedanīyā",
  "anya-e0104n0:1234_7": "nāma. Sā hi vuttākārena balavati javanasantāne guṇavisesayuttesu upakārāpakāravasappavattiyā,",
  "anya-e0104n0:1234_8": "āsevanālābhena appavipākatāya ca paṭhamajavanacetanā itaradvayaṃ viya pavattasantānuparamāpekkhaṃ,",
  "anya-e0104n0:1234_9": "okāsalābhāpekkhañca kammaṃ na hotīti idheva pupphamattaṃ viya pavattivipākamattaṃ",
  "anya-e0104n0:1234_10": "phalaṃ deti. Tathā asakkontanti kammassa vipākadānaṃ nāma upadhipayogādipaccayantarasamavāyeneva",
  "anya-e0104n0:1234_11": "hotīti tadabhāvato tasmiṃyeva attabhāve vipākaṃ dātuṃ asakkontaṃ. Atthasādhikāti",
  "anya-e0104n0:1234_12": "dānādipāṇātipātādiatthassa nipphādikā. Kā pana sāti āha “sattamajavanacetanā”ti.",
  "anya-e0104n0:1234_13": "Sā hi sanniṭṭhāpakacetanā vuttanayena paṭiladdhavisesā, purimajavanacetanāhi laddhāsevanā",
  "anya-e0104n0:1234_14": "ca samānā anantarattabhāve vipākadāyinī upapajjavedanīyakammaṃ nāma. “Sati saṃsārappavattiyā”ti",
  "anya-e0104n0:1234_15": "iminā asati saṃsārappavattiyaṃ ahosikammapakkhe tiṭṭhati vipaccanokāsassa abhāvatoti dīpeti.",
  "anya-e0104n0:1235_0": "686. Yaṃ garukanti yaṃ akusalaṃ mahāsāvajjaṃ, kusalaṃ mahānubhāvaṃ kammaṃ. Yaṃ bahulanti",
  "anya-e0104n0:1235_1": "yaṃ bahulaṃ abhiṇhaso kataṃ samāsevitaṃ. Maraṇakāle anussaritanti paribyattabhāvena",
  "anya-e0104n0:1235_2": "maraṇassa āsannakāle anussaritaṃ. Āsannakāle kate vattabbameva natthīti hi vuttaṃ.",
  "anya-e0104n0:1235_3": "“Punappunaṃ laddhāsevana”nti iminā “yaṃ bahula”nti vuttakammato viseseti. Tathā diṭṭhadhammavedanīyaṃ",
  "anya-e0104n0:1235_4": "nivatteti paṭisandhiākaḍḍhanānujānanato. Paṭisandhijanakavasena hi garukādikammacatukkaṃ vuttaṃ.",
  "anya-e0104n0:1236_0": "Tattha garukaṃ sabbapaṭhamaṃ vipaccati. Tathā hi taṃ garukanti vuttaṃ. Garuke asati",
  "anya-e0104n0:1236_1": "bahulīkataṃ, tasmiṃ asati āsannaṃ, tasmimpi asati “kaṭattā vā panā”ti vuttaṃ purimajātīsu",
  "anya-e0104n0:1236_2": "katakammaṃ vipaccati. Bahulāsannapubbakatesu ca balābalaṃ vā jānitabbaṃ, pāpato pāpantaraṃ,",
  "anya-e0104n0:1236_3": "kalyāṇañca, kalyāṇato ca kalyāṇantaraṃ, pāpañca, bahulīkatato ca mahato ca pubbakatādi,",
  "anya-e0104n0:1236_4": "appañca. Bahulānussaraṇena vippaṭisārādijananato paṭipakkhassa aparipuṇṇatāya āraddhavipākassa",
  "anya-e0104n0:1236_5": "kammassa, kammasesassa vā aparāpariyāye vedanīyassa aparikkhīṇatāya santatiyā pariṇāmavisesatoti",
  "anya-e0104n0:1236_6": "tehi tehi kāraṇehi āhitabalaṃ paṭhamaṃ vipaccati. Mahānāradakassapajātake videharañño",
  "anya-e0104n0:1236_7": "senāpati alāto, bījako dāso, rājakaññā rucā ca ettha nidassanaṃ. Tathā hi vuttaṃ bhagavatā –",
  "anya-e0104n0:1237_0": "“Tatrānanda, yvāyaṃ puggalo idha pāṇātipātī…pe… micchādiṭṭhi kāyassa bhedā paraṃ",
  "anya-e0104n0:1237_1": "maraṇā apāyaṃ duggatiṃ vinipātaṃ nirayaṃ upapajjati. Pubbe vāssa taṃ kataṃ hoti pāpakammaṃ",
  "anya-e0104n0:1237_2": "dukkhavedanīyaṃ, pacchā vāssa taṃ kataṃ hoti pāpakammaṃ dukkhavedanīyaṃ, maraṇakāle",
  "anya-e0104n0:1237_3": "vāssa hoti micchādiṭṭhi samattā samādinnā, tena so kāyassa bhedā paraṃ maraṇā apāyaṃ",
  "anya-e0104n0:1237_4": "duggatiṃ vinipātaṃ nirayaṃ upapajjati. Yañca kho so idha pāṇātipātī hoti…pe… micchādiṭṭhi",
  "anya-e0104n0:1237_5": "hoti, tassa diṭṭhe vā dhamme vipākaṃ paṭisaṃvedeti upapajja vā apare vā pariyāye.",
  "anya-e0104n0:1238_0": "“Tatrānanda, yvāyaṃ puggalo idha pāṇātipātī…pe… micchādiṭṭhi kāyassa bhedā paraṃ",
  "anya-e0104n0:1238_1": "maraṇā sugatiṃ saggaṃ lokaṃ upapajjati. Pubbe vāssa taṃ kataṃ hoti kalyāṇakammaṃ",
  "anya-e0104n0:1238_2": "sukhavedanīyaṃ, pacchā vāssa taṃ kataṃ hoti kalyāṇakammaṃ sukhavedanīyaṃ, maraṇakāle",
  "anya-e0104n0:1238_3": "vāssa hoti sammādiṭṭhi samattā samādinnā, tena so kāyassa bhedā paraṃ maraṇā sugatiṃ",
  "anya-e0104n0:1238_4": "saggaṃ lokaṃ upapajjati. Yañca kho so idha pāṇātipātī hoti…pe… micchādiṭṭhi hoti,",
  "anya-e0104n0:1238_5": "tassa diṭṭhe vā dhamme vipākaṃ paṭisaṃvedeti upapajja vā apare vā pariyāye.",
  "anya-e0104n0:1239_0": "“Tatrānanda, yvāyaṃ puggalo idha pāṇātipātā paṭivirato…pe… sammādiṭṭhi kāyassa bhedā",
  "anya-e0104n0:1239_1": "paraṃ maraṇā sugatiṃ saggaṃ lokaṃ upapajjati. Pubbe vāssa taṃ kataṃ hoti kalyāṇakammaṃ",
  "anya-e0104n0:1239_2": "sukhavedanīyaṃ, pacchā vāssa taṃ kataṃ hoti kalyāṇakammaṃ sukhavedanīyaṃ, maraṇakāle",
  "anya-e0104n0:1239_3": "vāssa hoti sammādiṭṭhi samattā samādinnā, tena so kāyassa bhedā paraṃ maraṇā sugatiṃ",
  "anya-e0104n0:1239_4": "saggaṃ lokaṃ upapajjati. Yañca kho so idha pāṇātipātā paṭivirato…pe… sammādiṭṭhi",
  "anya-e0104n0:1239_5": "hoti, tassa diṭṭhe vā dhamme vipākaṃ paṭisaṃvedeti upapajja vā apare vā pariyāye.",
  "anya-e0104n0:1240_0": "“Tatrānanda, yvāyaṃ puggalo idha pāṇātipātā paṭivirato…pe… sammādiṭṭhi kāyassa bhedā",
  "anya-e0104n0:1240_1": "paraṃ…pe… nirayaṃ upapajjati. Pubbe vāssa taṃ kataṃ hoti pāpakammaṃ dukkhavedanīyaṃ,",
  "anya-e0104n0:1240_2": "pacchā vāssa taṃ kataṃ hoti pāpakammaṃ dukkhavedanīyaṃ, maraṇakāle vāssa hoti micchādiṭṭhi",
  "anya-e0104n0:1240_3": "samattā samādinnā, tena so kāyassa bhedā paraṃ maraṇā apāyaṃ …pe… nirayaṃ upapajjati.",
  "anya-e0104n0:1240_4": "Yañca kho so idha pāṇātipātā paṭivirato hoti…pe… sammādiṭṭhi hoti, tassa diṭṭhe vā",
  "anya-e0104n0:1240_5": "dhamme vipākaṃ paṭisaṃvedeti upapajja vā apare vā pariyāye”ti.",
  "anya-e0104n0:1241": "Kiṃ bahunā yaṃ taṃ tathāgatassa mahākammavibhaṅgañāṇaṃ, tassevāyaṃ visayo, yadidaṃ tassa tassa kammassa tena tena kāraṇena pubbāparavipākatā sāmatthiyaṃ.",
  "anya-e0104n0:1242_0": "687. Paṭisandhidānādivasena vipākasantānassa nibbattakaṃ janakaṃ. Tenāha “taṃ paṭisandhiyampi",
  "anya-e0104n0:1242_1": "pavattepi rūpārūpavipākakkhandhe janetī”ti. Sukhadukkhasantānassa, nāmarūpappabandhassa",
  "anya-e0104n0:1242_2": "vā ciratarappavattihetubhūtaṃ upatthambhakaṃ. Tenāha “sukhadukkhaṃ upatthambheti,",
  "anya-e0104n0:1242_3": "addhānaṃ pavattetī”ti. Upapīḷakaṃ sukhadukkhappabandhe pavattamāne saṇikaṃ saṇikaṃ",
  "anya-e0104n0:1242_4": "taṃ hāpeti. Tenāha “sukhadukkhaṃ pīḷeti bādhati, addhānaṃ pavattituṃ na detī”ti.",
  "anya-e0104n0:1242_5": "Ghātetvāti upacchinditvā. Kammassa upacchindanaṃ nāma tassa vipākapaṭibāhanamevāti",
  "anya-e0104n0:1242_6": "āha “tassa vipākaṃ paṭibāhitvā”ti. Tañca attano vipākuppattiyā okāsakaraṇanti vuttaṃ",
  "anya-e0104n0:1242_7": "“attano vipākassa okāsaṃ karotī”ti. Vipaccanāya katokāsaṃ kammaṃ vipakkameva nāma",
  "anya-e0104n0:1242_8": "hotīti āha “evaṃ pana kammena kate okāse taṃ vipākaṃ uppannaṃ nāma vuccatī”ti. Upapīḷakaṃ",
  "anya-e0104n0:1242_9": "aññassa vipākaṃ upacchindati, na sayaṃ attano vipākaṃ deti. Upaghātakaṃ pana dubbalaṃ",
  "anya-e0104n0:1242_10": "kammaṃ upacchinditvā attano vipākaṃ uppādetīti ayametesaṃ viseso. Bavhābādhatādipaccayūpanipātena",
  "anya-e0104n0:1242_11": "vipākassa vibādhakaṃ upapīḷakaṃ, tathā vipākasseva upacchedakaṃ upaghātakaṃ. Kammaṃ",
  "anya-e0104n0:1242_12": "upaghātetvā attano vipākassa okāsakaraṇena vipaccane sati janakameva siyā, janakādibhāvo",
  "anya-e0104n0:1242_13": "nāma vipākaṃ pati icchitabbo, na kammaṃ patīti vipākasseva upaghātakatā yuttā viya",
  "anya-e0104n0:1242_14": "dissati, vīmaṃsitabbaṃ.",
  "anya-e0104n0:1243_0": "Kammantaranti kammaviseso kammānaṃ balābalabhedo. Vipākantaranti vipākaviseso, tassa",
  "anya-e0104n0:1243_1": "hīnapaṇītatādibhedo. Aparo nayo – yasmiṃ kamme kate paṭisandhiyaṃ, pavatte ca vipākakaṭattārūpānaṃ",
  "anya-e0104n0:1243_2": "uppatti hoti, taṃ janakaṃ. Yasmiṃ pana kate aññena janitassa iṭṭhassa vā aniṭṭhassa",
  "anya-e0104n0:1243_3": "vā phalassa vibādhakavicchedakapaccayānuppattiyā, upabrūhanapaccayuppattiyā ca janakānubhāvānurūpaṃ",
  "anya-e0104n0:1243_4": "pariposaciratarappabandhā honti, taṃ upatthambhakaṃ. Janakena nibbattitaṃ kusalaphalaṃ",
  "anya-e0104n0:1243_5": "vā akusalaphalaṃ vā yena paccanīkabhūtena rogadhātusamatādinimittatāya bādhīyati,",
  "anya-e0104n0:1243_6": "taṃ upapīḷakaṃ. Yena pana kammunā janakasāmatthiyavasena ciratarappabandhārahampi",
  "anya-e0104n0:1243_7": "samānaṃ phalaṃ vicchedakapaccayuppattiyā upahaññati vicchijjati, taṃ upaghātakaṃ.",
  "anya-e0104n0:1243_8": "Tattha keci dutiyassa kusalabhāvaṃ itthannāmagatassa appābādhadīghāyukatāsaṃvattanavasena,",
  "anya-e0104n0:1243_9": "pacchimānaṃ dvinnaṃ akusalabhāvaṃ bavhābādhaappāyukatāsaṃvattanavasena vaṇṇenti.",
  "anya-e0104n0:1243_10": "Devadattādīnaṃ, pana nāgādīnaṃ, ito anupadinnena yāpanakapetānañca narakādīsu akusalavipākupatthambhanupapīḷanupaghātakāni",
  "anya-e0104n0:1243_11": "na na santīti catunnampi akusalākusalabhāvo na virujjhati. Buddhāveṇikatāya asādhāraṇasseva",
  "anya-e0104n0:1243_12": "ñāṇassa gocarabhāvato kammantarādi “asādhāraṇaṃ sāvakehī”ti vuttaṃ. Ekadesato jānitabbaṃ",
  "anya-e0104n0:1243_13": "anavasesato jānituṃ na sakkā avisayattā. Sabbena sabbaṃ ajānane paccayapariggaho na paripūratīti.",
  "anya-e0104n0:1244_0": "688. Yathāvuttaṃ kammaṃ vattamānavipākappabandhanimittameva adhippetanti kammekadesatāya",
  "anya-e0104n0:1244_1": "“dvādasavidhaṃ kammaṃ kammavaṭṭe pakkhipitvā”ti vuttaṃ. Kilesavaṭṭampi kammasahāyatāya",
  "anya-e0104n0:1244_2": "kammavaṭṭapakkhikameva katvā āha “kammavaṭṭavipākavaṭṭavasenā”ti. Yādisato paccayato",
  "anya-e0104n0:1244_3": "paccuppanne addhāne nāmarūpassa pavatti, tādisato eva itarasmimpi addhadvayeti yathā",
  "anya-e0104n0:1244_4": "atītānāgate nayaṃ neti, taṃ dassento “ida”ntiādimāha. Tattha anāgatepi kammavaṭṭavipākavaṭṭavasenevāti",
  "anya-e0104n0:1244_5": "ettha vuttaṃ eva-saddaṃ “etarahi atītepī”ti etthāpi ānetvā vattabbaṃ addhattayepi",
  "anya-e0104n0:1244_6": "kiriyākiriyaphalamattatādassanaparattā codanāya. Iti kammañcevātiādi vuttassevatthassa",
  "anya-e0104n0:1244_7": "nigamanavasena vuttaṃ. Aparāparaṃ vaṭṭanaṭṭhena vaṭṭaṃ. Tathā pavattanaṃ pavattaṃ.",
  "anya-e0104n0:1244_8": "Hetuphalabhāvena sambandhatīti santati, pabandho. Karaṇaṭṭhena, paccayehi karīyatīti vā kiriyā.",
  "anya-e0104n0:1245": "Kammāti kammato. Sambhavati etasmāti sambhavo, kammaṃ sambhavo etassāti kammasambhavo, vipāko.",
  "anya-e0104n0:1246_0": "Kāraṇasāmaggiyaṃ dānādīhi sādhitakiriyāya vattamānāya kāraṇamatte kattuvohāroti āha",
  "anya-e0104n0:1246_1": "“neva kāraṇato uddhaṃ kārakaṃ passatī”ti. Karotīti hi kārakaṃ. Vipākapaṭisaṃvedakaṃ",
  "anya-e0104n0:1246_2": "na passatīti sambandho. Kāmaṃ bālāpi “kārako paṭisaṃvedako”ti vadantā atthato paññattimattameva",
  "anya-e0104n0:1246_3": "vadanti, te pana viparītābhinivesavasenāpi vadantīti taṃ appamāṇanti āha “samaññāmattena",
  "anya-e0104n0:1246_4": "paṇḍitā voharantī”ti.",
  "anya-e0104n0:1247_0": "689. Evetanti evaṃvidhaṃ etaṃ dassanaṃ, sammadassanaṃ, aviparītadassananti attho.",
  "anya-e0104n0:1247_1": "Bījarukkhādikānaṃvāti yathā bījato rukkho, rukkhato puna bījanti anādikālikattā bījarukkhasantānassa",
  "anya-e0104n0:1247_2": "pubbakoṭi natthi, evaṃ kammapaccayā vipāko, vipākapaccayā kammanti anādikālikattā",
  "anya-e0104n0:1247_3": "kammavipākasantānassa pubbakoṭi na paññāyati. Ādi-saddena “kukkuṭiyā aṇḍaṃ, aṇḍato",
  "anya-e0104n0:1247_4": "kukkuṭī, punapi kukkuṭiyā aṇḍa”nti evamādiṃ saṅgaṇhāti. Anāgatepi saṃsāreti yathā",
  "anya-e0104n0:1247_5": "atīte, evaṃ anāgatepi addhāne “khandhānañca paṭipāṭī”tiādinā vutte saṃsāre sati kammavipākānaṃ",
  "anya-e0104n0:1247_6": "appavattaṃ na dissati, kammavipākānaṃ appavatti na dissati, pavattati evāti attho.",
  "anya-e0104n0:1248_0": "Etamatthanti “kammassa kārako natthī”tiādinā vuttamatthaṃ. Asayaṃvasīti na sayaṃvasino,",
  "anya-e0104n0:1248_1": "micchābhinivesaparavasāti attho. Aññamaññavirodhitāti itarītaravirodhitā, diṭṭhiyo,",
  "anya-e0104n0:1248_2": "diṭṭhiyā vā aññamaññena virodhitā viruddhā.",
  "anya-e0104n0:1249_0": "Gambhīrañāṇagocaratāya gambhīraṃ. Tathā nipuṇaṃ. Sattasuññatāya, aññamaññasabhāvasuññatāya",
  "anya-e0104n0:1249_1": "ca suññaṃ. Paccayanti nāmarūpassa paccayaṃ, tappaccayapaṭivedheneva ca sabbaṃ paṭividdhaṃ",
  "anya-e0104n0:1249_2": "hotīti. Kammaṃ natthi vipākamhītiādīsu yaṃ vattabbaṃ, taṃ heṭṭhā vuttameva.",
  "anya-e0104n0:1250": "Paccayasuññaṃ phalanti yathāvuttamatthaṃ upamāya vibhāvetuṃ “yathā na sūriye”tiādi vuttaṃ. Tesanti sūriyādīnaṃ. Soti aggi. Sambhārehīti ātapādīhi kāraṇehi.",
  "anya-e0104n0:1251_0": "Yadi ca hetu ca phalañca aññamaññarahitaṃ, kathaṃ hetuto phalaṃ nibbattatīti āha",
  "anya-e0104n0:1251_1": "“kammañca kho upādāyā”ti. Na kevalaṃ kammaphalameva suññaṃ katturahitaṃ, sabbampi",
  "anya-e0104n0:1251_2": "dhammajātaṃ kārakarahitanti dassetuṃ “na hettha devo”ti gāthā vuttā. Hetusambhārapaccayāti",
  "anya-e0104n0:1251_3": "hetusamūhanimittaṃ, hetupaccayanimittaṃ vā.",
  "anya-e0104n0:1252_0": "690. Cutipaṭisandhivasena viditā hontīti kammavaṭṭavipākavaṭṭavasena paccayapariggahassa",
  "anya-e0104n0:1252_1": "katattā cutipaṭisandhivasena viditā hontīti vadanti. Vuttanayena pana sappaccayanāmarūpassa",
  "anya-e0104n0:1252_2": "dassanena tīsu addhāsu pahīnavicikicchassa addhattayapariyāpannā dhammā atītapaccuppannānāgatabhavesu",
  "anya-e0104n0:1252_3": "ca cutipaṭisandhivasena viditā honti, na anupadadhammavasena tathāpariggahassa akatattā.",
  "anya-e0104n0:1252_4": "Sāssa hoti ñātapariññāti yāya nāmarūpapariggahaṃ, tassa ca paccayapariggahaṃ karoti,",
  "anya-e0104n0:1252_5": "sā assa yogino “idaṃ nāmaṃ, ettakaṃ nāma”ntiādinā, “tassa ayaṃ paccayo, ettako paccayo”tiādinā",
  "anya-e0104n0:1252_6": "ca paricchedavasena ñātavatī paññāti katvā ñātapariññā.",
  "anya-e0104n0:1253_0": "Idāni yena kāraṇena addhattayapariyāpannā dhammā cutipaṭisandhivasena viditā honti,",
  "anya-e0104n0:1253_1": "taṃ dassetuṃ “so evaṃ pajānātī”tiādi vuttaṃ. Tena dhammānaṃ bhavantarasaṅkamo nāma",
  "anya-e0104n0:1253_2": "na kadācipi atthi, tattha tattheva nirujjhanatoti dasseti. Sajjhāya mantodakapāna",
  "anya-e0104n0:1253_3": "mukhamaṇḍana padīpasīkhūpamāhi tameva dhammānaṃ saṅkamābhāvaṃ vibhāvetuṃ “apica kho”tiādimāha.",
  "anya-e0104n0:1254_0": "Manodhātuanantaranti kiriyamanodhātuyā anantaraṃ labbhamānaṃ cakkhuviññāṇaṃ. Na ceva",
  "anya-e0104n0:1254_1": "āgatanti kiriyamanodhātuto na ceva āgataṃ kiriyamanodhātuyaṃ cakkhuviññāṇassa abhāvato.",
  "anya-e0104n0:1254_2": "Nāpi na nibbattaṃ anantaranti kiriyamanodhātuto anāgacchantampi paccayasāmaggilābhena",
  "anya-e0104n0:1254_3": "tato anantaraṃ nāpi na nibbattaṃ, nibbattameva hoti. Yathāyaṃ pavattiyaṃ cittappavatti,",
  "anya-e0104n0:1254_4": "tatheva paṭisandhimhi vattate cittasantati, cuticittato anāgacchantampi paṭisandhicittaṃ",
  "anya-e0104n0:1254_5": "tato anantaraṃ nāpi na nibbattati, paccayasāmaggivasena nibbattatevāti attho. Santatigahaṇena",
  "anya-e0104n0:1254_6": "cettha kutoci āgamābhāvameva vibhāveti. Hetuphalabhāvena hi sambandhatāti dhammappavatti",
  "anya-e0104n0:1254_7": "santatīti. Tenāha “purimaṃ bhijjate citta”ntiādi. Purimanti cuticittaṃ. Bhijjateti",
  "anya-e0104n0:1254_8": "nirujjhati. Pacchimanti paṭisandhicittaṃ. Tatoti cuticittato anantarameva jāyati.",
  "anya-e0104n0:1254_9": "Yattha hi cuticittato dūrepi kālantarepi uppajjamānaṃ paṭisandhicittaṃ anantarameva",
  "anya-e0104n0:1254_10": "jāyatīti vuccati. Tasmā tesaṃ antarikā natthi tesaṃ cutipaṭisandhicittānaṃ byavadhāyakaṃ",
  "anya-e0104n0:1254_11": "kiñci natthi. Vīci tesaṃ na vijjatīti tasseva vevacanaṃ. Itoti cuticittato anantaraṃ",
  "anya-e0104n0:1254_12": "na ca gacchati kiñci cittaṃ. Tañhi sasampayuttadhammaṃ tatheva nirujjhati. Paṭisandhi",
  "anya-e0104n0:1254_13": "cāti paṭisandhiviññāṇañca aññameva yathāpaccayaṃ jāyati nibbattatīti punapi saṅkamābhāvameva",
  "anya-e0104n0:1254_14": "vibhāvento sappaccayanāmarūpadassanaṃ nigameti.",
  "anya-e0104n0:1255_0": "691. Nāmarūpaggahaṇena, tassa ca paccayadhammaggahaṇena aggahitassa tebhūmakadhammassa",
  "anya-e0104n0:1255_1": "abhāvato “viditasabbadhammassā”ti vuttaṃ. Na cettha lokuttaradhammā adhigatā. Thāmagataṃ",
  "anya-e0104n0:1255_2": "hoti anekākāravokārapaccayapariggahavidhino anuṭṭhitattā. Suṭṭhutaraṃ pahīyati tiyaddhagatadhammappavattiyā",
  "anya-e0104n0:1255_3": "vigatasammohattā. Sā evāti soḷasavidhā kaṅkhā eva. Yasmā ettha “buddho, dhammo, saṅgho,",
  "anya-e0104n0:1255_4": "sikkhā”ti ca kaṅkhāya gocarabhūtā lokiyā dhammā adhippetā. Na hi lokuttaradhamme",
  "anya-e0104n0:1255_5": "ārabbha kilesā pavattituṃ sakkonti. Pubbantoti atītā khandhāyatanadhātuyo. Aparantoti",
  "anya-e0104n0:1255_6": "anāgatā. Pubbantāparantoti tadubhayaṃ, addhāpaccuppannaṃ vā tadubhayabhāgayuttattā.",
  "anya-e0104n0:1255_7": "Evaṃ buddhādiggahaṇena, paṭiccasamuppannadhammaggahaṇena ca gahito aṭṭhamo kaṅkhāvisayo",
  "anya-e0104n0:1255_8": "nāmarūpamattaṃ, idappaccayatāggahaṇena pana tassa paccayo gahito, tasmā soḷasavatthukāya",
  "anya-e0104n0:1255_9": "kaṅkhāya pahīnāya aṭṭhavatthukā kaṅkhā appatiṭṭhāva hotīti āha “na kevalañca…pe… pahīyatiyevā”ti.",
  "anya-e0104n0:1256_0": "Diṭṭhekaṭṭhattā vicikicchāya yathā diṭṭhi samucchijjamānā vicikicchāya saddhiṃyeva",
  "anya-e0104n0:1256_1": "samucchijjati, evaṃ vicikicchā vikkhambhiyamānā diṭṭhiyā saddhiṃyeva vikkhambhīyatīti",
  "anya-e0104n0:1256_2": "āha “dvāsaṭṭhi diṭṭhigatāni vikkhambhantī”ti. Attābhinivesūpanissayā hi “ahosiṃ nu",
  "anya-e0104n0:1256_3": "kho aha”ntiādi nayappavattā soḷasavatthukā kaṅkhā, sā eva ca pubbantādivatthukabhāvena",
  "anya-e0104n0:1256_4": "vuttā. Attābhinivesavatthukāni ca dvāsaṭṭhi diṭṭhigatāni, buddhādivatthukā ca kaṅkhā",
  "anya-e0104n0:1256_5": "tadekaṭṭhāti. Dharīyanti attano paccayehīti dhammā, tiṭṭhati ettha tadāyattavuttitāya",
  "anya-e0104n0:1256_6": "phalanti ṭhiti, dhammānaṃ ṭhiti dhammaṭṭhiti, paccayadhammo. Atha vā dhammoti kāraṇaṃ",
  "anya-e0104n0:1256_7": "“dhammapaṭisambhidā”tiādīsu viya, dhammassa ṭhiti sabhāvo, dhammato ca añño sabhāvo",
  "anya-e0104n0:1256_8": "natthīti paccayadhammānaṃ paccayabhāvo dhammaṭṭhiti, dhammaṭṭhitiyaṃ ñāṇaṃ dhammaṭṭhitiñāṇaṃ.",
  "anya-e0104n0:1256_9": "Saṅkhārānaṃ yaṃ yaṃ bhūtaṃ aniccatādi yathābhūtaṃ, tattha ñāṇanti yathābhūtañāṇaṃ.",
  "anya-e0104n0:1256_10": "Sammā passatīti sammādassanaṃ.",
  "anya-e0104n0:1257_0": "Avijjā paccayoti avijjā hetuādivasena saṅkhārānaṃ yathārahaṃ paccayo. Tato eva saṅkhārā",
  "anya-e0104n0:1257_1": "paccayasamuppannā. Ubhopeteti yasmā avijjāpi āsavādivasena paccayasambhūtāva, tasmā",
  "anya-e0104n0:1257_2": "avijjā saṅkhārāti ubhayepi ete dhammā paccayasamuppannā. Itīti evaṃ. Paccayapariggahe",
  "anya-e0104n0:1257_3": "paññāti paccayānaṃ paricchijja gahaṇavasena pavattā paññā. Vuttanayena dhammaṭṭhitiñāṇaṃ.",
  "anya-e0104n0:1258_0": "Nimittanti saṅkhāranimittaṃ, atthato pañcakkhandhā. Te hi ghanasaññāpavattiyā vatthubhāvato",
  "anya-e0104n0:1258_1": "nimittaṃ, saviggahabhāvena upaṭṭhānato vā. Yasmā aniccatā nāma saṅkhārānaṃ aviparītākāro.",
  "anya-e0104n0:1258_2": "Tattha niccatāya lesassāpi abhāvato aniccato passanto yathābhūtaṃ jānāti. Tañca ñāṇaṃ",
  "anya-e0104n0:1258_3": "aviparītaggahaṇatāya sammādassanaṃ. Taṃsamaṅginā ca paccuppannesu viya atītānāgatesupi",
  "anya-e0104n0:1258_4": "nayaṃ nentena te suparividitā honti.",
  "anya-e0104n0:1259_0": "Aniccatā ca nāma uppattimato, uppādo ca paccayavasenāti aniccatā sijjhamānā saṅkhārānaṃ",
  "anya-e0104n0:1259_1": "sappaccayataṃ sādhentī yathāvuttakaṅkhappahānāya saṃvattatīti imamatthaṃ dassento",
  "anya-e0104n0:1259_2": "“aniccato…pe… pahīyatī”ti āha. Tattha tadanvayenāti paccakkhato diṭṭhassa anugamanena.",
  "anya-e0104n0:1259_3": "Etthāti yathādiṭṭhesu dhammesu. Dukkhato manasi karontotiādīsupi eseva nayo. Pavattanti",
  "anya-e0104n0:1259_4": "upādinnakkhandhappavattaṃ. Tañhi kilesābhisaṅkhārehi pavattitattā sātisayaṃ dukkhabhāvena",
  "anya-e0104n0:1259_5": "upaṭṭhāti. Pavattanti ṭhānanisajjādivasena dukkhadukkhatādivasena ca saṅkhārappavattanti",
  "anya-e0104n0:1259_6": "apare. “Nimittaṃ, pavatta”nti ca vutte ajjhattabahiddhāsantānasaññite sabbasmiṃ sappaccaye",
  "anya-e0104n0:1259_7": "nāmarūpe yāthāvato pavattā ekāva paññā pariyāyavasena “yathābhūtañāṇa”ntipi “sammādassana”ntipi",
  "anya-e0104n0:1259_8": "tattha kaṅkhāvikkhambhanena “kaṅkhāvitaraṇā”tipi vuccati. Yathā “rukkho pādapo tarū”ti",
  "anya-e0104n0:1259_9": "imamatthaṃ dassento āha “yañca yathābhūtañāṇa”ntiādi.",
  "anya-e0104n0:1260_0": "Paramatthato sāsane assāso nāma ariyaphalaṃ, patiṭṭhā nāma ariyamaggo, ayaṃ pana",
  "anya-e0104n0:1260_1": "anadhigatamaggaphalopi tadadhigamupāyapaṭipattiyaṃ ṭhitattā laddhassāso viya, laddhapatiṭṭho",
  "anya-e0104n0:1260_2": "viya ca hotīti vuttaṃ “laddhassāso laddhapatiṭṭho”ti. Aparihīnakaṅkhāvitaraṇavisuddhiko",
  "anya-e0104n0:1260_3": "vipassako lokiyāhi sīlasamādhipaññāsampadāhi samannāgatattā uttari appaṭivijjhanto",
  "anya-e0104n0:1260_4": "sugatiparāyaṇo ca hotīti vuttaṃ “niyatagatiko”ti. Tato eva cūḷasotāpanno nāma hoti.",
  "anya-e0104n0:1260_5": "Sotāpanno hi khīṇāpāyaduggativinipātoti.",
  "anya-e0104n0:1261_0": "Atha vā laddhassāso diṭṭhivisuddhisamadhigamena. Nāmarūpaparicchedena hi khandhādike",
  "anya-e0104n0:1261_1": "sabhāvasarasato sallakkhetvā sāsane dhammupasaṃhitapāmojjappaṭilābhena laddhassāso",
  "anya-e0104n0:1261_2": "hoti. Laddhapatiṭṭho kaṅkhāvitaraṇavisuddhisamadhigamena. Sappaccayanāmarūpadassanena",
  "anya-e0104n0:1261_3": "hi parimadditadiṭṭhikaṇṭako viniddhataahetuvisamahetuvādo yathāsakaṃ paccayeheva",
  "anya-e0104n0:1261_4": "dhammamattaṃ jānitvā sāsane patiṭṭhitasaddho laddhapatiṭṭho nāma hoti. Nāmarūpavavatthānena",
  "anya-e0104n0:1261_5": "dukkhasaccaṃ, dhammaṭṭhitiñāṇena samudayasaccaṃ, tasseva aparabhāgena aniccato manasikārādividhinā",
  "anya-e0104n0:1261_6": "maggasaccañca abhiññāya pavattiyā dukkhabhāvaṃ disvā appavatte nirodhe ekaṃseneva",
  "anya-e0104n0:1261_7": "ninnajjhāsayatāya lokiyeneva ñāṇena catunnaṃ ariyasaccānaṃ adhigatattā apāyesu abhabbuppattiko,",
  "anya-e0104n0:1261_8": "sotāpannabhūmiyaṃ bhabbuppattiko ca hotīti vuttaṃ “niyatagatiko”ti. Tenāha “cūḷasotāpanno nāma hotī”ti.",
  "anya-e0104n0:1262": "Tasmāti yasmā evaṃ mahānisaṃsametaṃ yathābhūtañāṇaṃ, tasmā. Sadāti sabbakālaṃ rattiñceva divā ca. Sabbasoti nibbattakahetuādipariggaṇhanavasena sabbappakārena.",
  "anya-e0104n0:1263": "Kaṅkhāvitaraṇavisuddhiniddesavaṇṇanā niṭṭhitā.",
  "anya-e0104n0:1264": "Iti ekūnavīsatimaparicchedavaṇṇanā.",
  "anya-e0104n0:1265": "20. Maggāmaggañāṇadassanavisuddhiniddesavaṇṇanā",
  "anya-e0104n0:1266": "Sammasanañāṇakathāvaṇṇanā",
  "anya-e0104n0:1267_0": "692. Evaṃ maggañca amaggañca ñatvā ṭhitaṃ ñāṇanti ayaṃ upakkilesavinimuttā vīthipaṭipannā",
  "anya-e0104n0:1267_1": "vipassanāpaññā ariyamaggassa pubbabhāgamaggo, ayaṃ obhāsādibhedo dasavidho upakkileso",
  "anya-e0104n0:1267_2": "na maggoti evaṃ maggañca amaggañca yāthāvato vavatthapetvā ṭhitaṃ ñāṇaṃ.",
  "anya-e0104n0:1268_0": "Atītādivasena anekabhedabhinne dhamme kalāpato saṅkhipitvā sammasanaṃ kalāpasammasanaṃ,",
  "anya-e0104n0:1268_1": "ayaṃ kira jambudīpavāsīnaṃ abhilāpo. “Yaṃ kiñci rūpa”ntiādinā nayena hi dhammānaṃ",
  "anya-e0104n0:1268_2": "vipassanā nayavipassanā, ayaṃ kira tambapaṇṇidīpavāsīnaṃ abhilāpo. Tenevāha “kalāpasammasanasaṅkhātāya",
  "anya-e0104n0:1268_3": "nayavipassanāyā”ti. Tāva-saddo kamattho, tena sammasanappakārānaṃ bahubhedataṃ dīpeti.",
  "anya-e0104n0:1268_4": "Bahubhāvato hi tesaṃ paṭhamaṃ nayavipassanāya yogārambhaṃ anusāsati “nayavipassanāya",
  "anya-e0104n0:1268_5": "tāva yogo karaṇīyo”ti. Kasmāti codakavacanaṃ. Tassāyaṃ adhippāyo – yadi maggāmaggañāṇadassanavisuddhi",
  "anya-e0104n0:1268_6": "sampādetabbā, atha kasmā “nayavipassanāya ādito yogo kātabbo”ti vuttanti. Itaro tassāyaṃ",
  "anya-e0104n0:1268_7": "adhigamūpāyoti dassento “āraddhavipassakassā”tiādimāha. Tenetaṃ dasseti “vipassanāya",
  "anya-e0104n0:1268_8": "sati udayabbayañāṇuppādo, udayabbayañāṇe sati obhāsādiupakkilesasambhavo, tato maggāmaggavavatthānaṃ,",
  "anya-e0104n0:1268_9": "tasmā tassa āditova ārambhassa sambhavo natthīti vipassanā paṭhamaṃ āraddhabbā”ti.",
  "anya-e0104n0:1268_10": "Evampi paṭhamaṃ nayavipassanāva kasmā āraddhabbāti āha “vipassanāya ca kalāpasammasanaṃ",
  "anya-e0104n0:1268_11": "ādī”ti. Tañhi atītādibhedabhinnānaṃ dhammānaṃ saṅkhipitvā vavatthānavasena pavattanato",
  "anya-e0104n0:1268_12": "ādikammikassa sukaraṃ sammasananti ādibhūtaṃ.",
  "anya-e0104n0:1269_0": "Tasmāti ādibhūtattā. Atha vā tasmāti yasmā āraddhavipassakassa…pe… kalāpasammasanaṃ",
  "anya-e0104n0:1269_1": "ādi, tasmā. Etanti kalāpasammasanaṃ. Apicātiādi kalāpasammasanasseva vipassanāya",
  "anya-e0104n0:1269_2": "ādibhāve upacayahetudassanaṃ. Udayabbayañāṇapariyosānā tīraṇapariññā, asampatte eva",
  "anya-e0104n0:1269_3": "ca udayabbayañāṇe maggāmaggavavatthānaṃ hotīti āha “tīraṇapariññāya vattamānāyā”ti.",
  "anya-e0104n0:1269_4": "Kalāpasammasane tāva yogo kātabboti etthāpi tasseva paṭhamārambhe kāraṇaṃ vuttanayeneva",
  "anya-e0104n0:1269_5": "veditabbaṃ. Yasmā kalāpasammasanaṃ nāma ekavisuddhiyampi na antogadhaṃ, ekacce ca",
  "anya-e0104n0:1269_6": "taṃ anāmasitvāva vipassanācāraṃ vaṇṇenti. Evaṃ santepi taṃ suttantesu ekadesena,",
  "anya-e0104n0:1269_7": "anavasesato ca dassitaṃ. Paṭisambhidāyaṃ ādikammikānaṃ manasikārasukaratāya vipassanāya",
  "anya-e0104n0:1269_8": "ādibhāvena ṭhapitaṃ. Vipassantassa ca obhāsādīsu uppannesu maggāmaggañāṇasambhavo,",
  "anya-e0104n0:1269_9": "tasmā “taṃ sampādetukāmenā”tiādinā ayaṃ vicāro katoti daṭṭhabbaṃ.",
  "anya-e0104n0:1270_0": "693. Tatrāti tasmiṃ tīraṇapariññāya ñātapariññānantarabhāve, tāsu vā pariññāsu. Vinicchayoti",
  "anya-e0104n0:1270_1": "sarūpato, kiccato, bhūmito ca sanniṭṭhānaṃ. Lokuttarāpi purimasmiṃ saccadvaye maggasampayuttā",
  "anya-e0104n0:1270_2": "tividhāpi pariññā kiccavasena labbhatīti “lokiyapariññā”ti visesetvā vuttaṃ. Sabhāvadhammānaṃ",
  "anya-e0104n0:1270_3": "lakkhaṇasallakkhaṇato ñeyyaabhimukhā paññā abhiññāpaññā. Ñātaṭṭheti ñātabhāvanimittaṃ.",
  "anya-e0104n0:1270_4": "Abhiññeyyassa jānanahetu “ñāṇa”nti vuccati. Pariññāpaññāti aniccādilakkhaṇāni paricchijja",
  "anya-e0104n0:1270_5": "jānanapaññā. Tīraṇaṭṭheti sammasanabhāvahetu. Pahānapaññāti pahātabbassa pajahanapaññā.",
  "anya-e0104n0:1270_6": "Vedayitādilakkhaṇavidhuratāya ruppanalakkhaṇaṃ paccattalakkhaṇaṃ vuttaṃ. Tesaṃyeva",
  "anya-e0104n0:1270_7": "paccattalakkhaṇasallakkhaṇavasena gahitadhammānaṃyeva. Yathā pathavīphassādīnaṃ kakkhaḷaphusanādilakkhaṇāni",
  "anya-e0104n0:1270_8": "tīsupi khaṇesu sallakkhitabbāni paṭiniyatarūpatāya sabhāvasiddhāneva hutvā gayhanti,",
  "anya-e0104n0:1270_9": "na evamaniccatādilakkhaṇāni. Tāni pana bhaṅgudayabbayapīḷāvasavattanākāramukhena",
  "anya-e0104n0:1270_10": "gahetabbato samāropitarūpāni viya gayhantīti vuttaṃ “sāmaññalakkhaṇaṃ āropetvā”ti.",
  "anya-e0104n0:1270_11": "Lokiyapariññānaṃyeva adhippetattā lakkhaṇārammaṇikavipassanāva “pahānapariññā”ti vuttā.",
  "anya-e0104n0:1271_0": "Saṅkhārapaṭicchedatoti nāmarūpavavatthānato, yā “diṭṭhivisuddhī”ti vuttā. Keci pana",
  "anya-e0104n0:1271_1": "“khandhādīnaṃ vipassanāya bhūmibhāvato sabbopi khandhādivicāro saṅkhāraparicchedo”ti",
  "anya-e0104n0:1271_2": "vadanti. “Paccattalakkhaṇapaṭivedhasseva ādhipacca”nti iminā nāmarūpapaccayapariggahapaññānaṃ",
  "anya-e0104n0:1271_3": "tīraṇapahānāsamatthataṃ dasseti. Tāsampi pana “namanalakkhaṇaṃ nāmaṃ, ruppanalakkhaṇaṃ",
  "anya-e0104n0:1271_4": "rūpa”nti arūparūpānaṃ sādhāraṇākārasallakkhaṇavasena pavattiyā ekenākārena tīraṇapariyāyo,",
  "anya-e0104n0:1271_5": "diṭṭhikaṅkhāvikkhambhanena pahānapariyāyo labbhatīti siyā tīraṇapahānesupi ādhipaccanti",
  "anya-e0104n0:1271_6": "vadanti. Ukkaṭṭhaniddesena pana yathā diṭṭhivisuddhiyāva saṅkhāraparicchedatā, evaṃ",
  "anya-e0104n0:1271_7": "lakkhaṇārammaṇikavipassanāya eva tīraṇapahānakiccatā veditabbā. Evaṃ hi tissopi pariññā",
  "anya-e0104n0:1271_8": "vavatthitā honti, aññathā saṅkāro siyā. Tīraṇapariññāya bhūmi tattha paññāya aniccatādilakkhaṇasantīraṇato.",
  "anya-e0104n0:1271_9": "Tenāha “etasmiṃ…pe… ādhipacca”nti. Kāmaṃ udayabbayañāṇampi kañci micchābhinivesaṃ",
  "anya-e0104n0:1271_10": "pajahati, tassa pana athāmagatattā na sātisayaṃ pahānanti vuttaṃ “bhaṅgānupassanaṃ",
  "anya-e0104n0:1271_11": "ādiṃ katvā upari pahānapariññāya bhūmī”ti. Aniccato anupassantoti aniccākārato saṅkhāre",
  "anya-e0104n0:1271_12": "anupassanto sammasanto. Niccasaññanti “te niccā sassatā”ti pavattaṃ micchāsaññaṃ.",
  "anya-e0104n0:1271_13": "Saññāsīsena diṭṭhicittānampi gahaṇaṃ daṭṭhabbaṃ. Eseva nayo ito paresupi. Nibbindantoti",
  "anya-e0104n0:1271_14": "aniccānupassanādisambhūtāya nibbidānupassanāya saṅkhāre nibbijjanavasena passanto.",
  "anya-e0104n0:1271_15": "Nandinti sappītikataṇhaṃ. Virajjantoti virāgānupassanāya virajjanavasena yathā saṅkhāresu",
  "anya-e0104n0:1271_16": "rāgo nuppajjati, evaṃ anupassanto. Tathābhūto hi rāgaṃ pajahatīti vuccati. Nirodhentoti",
  "anya-e0104n0:1271_17": "nirodhānupassanāya yathā saṅkhārā nirujjhantiyeva, na āyatiṃ punabbhavavasena uppajjanti,",
  "anya-e0104n0:1271_18": "evaṃ anupassanto. Tathābhūto hi saṅkhārānaṃ samudayaṃ pajahati nāma anuppattidhammatāpādanato.",
  "anya-e0104n0:1271_19": "Paṭinissajjantoti paṭinissaggānupassanāya yathā saṅkhārā na puna ādiyanti, evaṃ vossajjanto.",
  "anya-e0104n0:1271_20": "Tenāha “ādānaṃ pajahatī”ti, niccādivasena vā gahaṇaṃ vissajjetīti attho. Sādhitattāti",
  "anya-e0104n0:1271_21": "sampāditattā. Itarāti tīraṇapahānapariññā. Evaṃ pariññā niddisitvā pariññākkamavasenapi",
  "anya-e0104n0:1271_22": "kaṅkhāvitaraṇānantaraṃ “kalāpasammasane yogo kātabbo”ti yvāyamattho vutto, taṃ nigamavasena",
  "anya-e0104n0:1271_23": "paccāharanto “tena vutta”ntiādimāha, taṃ vuttatthameva.",
  "anya-e0104n0:1272_0": "694. Tatrāti tasmiṃ kalāpasammasane vibhāvetabbe, tassa vā kalāpasammasanassa ādibhāve.",
  "anya-e0104n0:1272_1": "Ayaṃ pāḷīti dassiyamānaṃ paṭisambhidāmaggapāḷimāha. Tattha saṅkhipitvā vavatthāne",
  "anya-e0104n0:1272_2": "paññāti atītādibhedabhinne dhamme ekato saṅgahetvā aniccādivasena vinicchaye sādhetabbe",
  "anya-e0104n0:1272_3": "taṃsādhanīyā paññā. Sammasane aniccatādivasena tīraṇe ñāṇanti pavuccati, sā kathaṃ",
  "anya-e0104n0:1272_4": "hotīti attho. Vavatthāne sammasaneti ca nipphādetabbe bhummavacanaṃ. Yaṃ kiñci rūpantiādīni",
  "anya-e0104n0:1272_5": "padāni heṭṭhā vuttatthāneva. Sabbaṃ rūpaṃ aniccato vavatthapetītiādīni pana yasmā",
  "anya-e0104n0:1272_6": "parato vaṇṇiyissanti, tasmā tattheva nesaṃ atthaṃ vibhāvayissāma.",
  "anya-e0104n0:1273_0": "Pāḷivavatthānaṃ pana evaṃ veditabbaṃ – ettha hi ādikammikānaṃ vipassanāmanasikārasukhatthaṃ",
  "anya-e0104n0:1273_1": "“yaṃ kiñci rūpa”ntiādinā paṭhamaṃ tāva pañcakkhandhā atītādivibhāgamukhena gahitā,",
  "anya-e0104n0:1273_2": "te pana khandhā yasmā dvārārammaṇehi saddhiṃ dvārappavattadhammavasena vibhāgaṃ labbhanti,",
  "anya-e0104n0:1273_3": "tasmā tadanantaraṃ dvārachakkādivasena dasa chakkā gahitā. Yasmā pana lakkhaṇesu",
  "anya-e0104n0:1273_4": "anattalakkhaṇaṃ dukkhavibhāgaṃ, tasmā tassa vibhāvanāya cha dhātuyo gahitā. Tato",
  "anya-e0104n0:1273_5": "yesu kasiṇesu ito bāhirakānaṃ attābhiniveso, tāni imesaṃ jhānānaṃ ārammaṇabhāvena",
  "anya-e0104n0:1273_6": "upaṭṭhānākāramattānīti dassanatthaṃ dasa kasiṇāni gahitāni. Tato dukkhānupassanāya",
  "anya-e0104n0:1273_7": "parivārabhāvena paṭikkūlākāravasena dvattiṃsa koṭṭhāsā gahitā. Pubbe khandhavasena",
  "anya-e0104n0:1273_8": "saṅkhepato gahitā dhammā nātisaṅkhepavitthāranayena, vitthāranayena ca manasi kātabbāti",
  "anya-e0104n0:1273_9": "dassanatthaṃ dvādasāyatanāni, aṭṭhārasa dhātuyo ca gahitā. Tesu ime dhammā satipi",
  "anya-e0104n0:1273_10": "suññanirīhaabyāpārabhāve dhammasabhāvato ādhipaccavasena pavattantīti anattalakkhaṇavibhāvanatthaṃ",
  "anya-e0104n0:1273_11": "indriyāni gahitāni. Evaṃ anekabhedabhinnāpime dhammā bhūmittayapariyāpannatāya tividhāva",
  "anya-e0104n0:1273_12": "hontīti dassanatthaṃ tisso dhātuyo gahitā.",
  "anya-e0104n0:1274_0": "Ettāvatā nimittaṃ dassetvā pavattaṃ dassetuṃ kāmabhavādayo nava bhavā gahitā. Ettake",
  "anya-e0104n0:1274_1": "abhiññeyyavisese pavattamanasikārakosallena saṇhasukhumesu nibbattitamahaggatadhammesu",
  "anya-e0104n0:1274_2": "manasikāro pavattetabboti dassanatthaṃ jhānappamaññāruppāni gahitāni. Tattha jhānāni",
  "anya-e0104n0:1274_3": "nāma vuttāvasesārammaṇāni rūpāvacarajjhānāni. Paccayapaccayuppannavibhāgato ime dhammā",
  "anya-e0104n0:1274_4": "bhinditvā manasi kātabbāti dassanatthaṃ paṭiccasamuppādaṅgāni gahitāni. Paccayākāramanasikāro",
  "anya-e0104n0:1274_5": "hi lakkhaṇattayaṃ sukhena, suṭṭhutarañca vibhāveti, tasmā pacchato gahito. Evamete",
  "anya-e0104n0:1274_6": "sammasanīyabhāvena gahitā khandhādivasena koṭṭhāsato pañcavīsatividhā. Pabhedato",
  "anya-e0104n0:1274_7": "pana atītādibhedaṃ anāmasitvāva gayhamānā dvīhi ūnāni dvesatāni honti.",
  "anya-e0104n0:1275_0": "Tattha aniccato vavatthapetītiādiko paṭhamo lakkhaṇavavatthāpanavāro. Aniccaṃ khayaṭṭhenātiādiko",
  "anya-e0104n0:1275_1": "dutiyo hetuvāro lakkhaṇānaṃ hetukittanato. Aniccaṃ saṅkhatantiādiko pana hetupatiṭṭhāpanavāro",
  "anya-e0104n0:1275_2": "pākaṭabhāvasallakkhaṇato. Khayaṭṭhenāti hi khayasabhāvato yasmā rūpaṃ khayasabhāvaṃ",
  "anya-e0104n0:1275_3": "uppajjitvā khayaṃ vayaṃ bhedaṃ gacchati, tasmā aniccanti attho. Bhayaṭṭhenāti bhāyitabbabhāvato",
  "anya-e0104n0:1275_4": "yasmā rūpaṃ pabhaṅguratāya bhayānakaṃ, tasmā dukkhanti. Tenāha bhagavā “yadaniccaṃ,",
  "anya-e0104n0:1275_5": "taṃ dukkha”nti. Asārakaṭṭhenāti asārakabhāvato, attasāravirahatoti attho. Tatiyavāre",
  "anya-e0104n0:1275_6": "pana “rūpaṃ anicca”nti vatvā tassa hetuṃ patiṭṭhāpetuṃ “saṅkhata”ntiādi vuttaṃ. Yasmā",
  "anya-e0104n0:1275_7": "samecca sambhūya paccayehi kataṃ, anurūpe ca paccaye paṭicca, na vinā tehi samaṃ,",
  "anya-e0104n0:1275_8": "sammā ca uppannaṃ, tasmā khayavayavirāganirodhadhammanti. Na hi paccayanibbattaṃ",
  "anya-e0104n0:1275_9": "anirujjhanakaṃ nāma atthi. Tenāha bhagavā “yaṃ taṃ rūpaṃ jātaṃ bhūtaṃ saṅkhataṃ palokadhammaṃ,",
  "anya-e0104n0:1275_10": "taṃ vata mā palujjīti netaṃ ṭhānaṃ vijjatī”ti. Etena aniccā pathavīdhātu paccayanibbattattā",
  "anya-e0104n0:1275_11": "tadaññaṃ paccayanibbattaṃ viyāti dasseti. Esa nayo sesadhammesupi.",
  "anya-e0104n0:1276_0": "Idāni anvayato, byatirekato ca saṅkhatadhammānaṃ aniccataṃ patiṭṭhāpetuṃ “jātipaccayā”tiādi",
  "anya-e0104n0:1276_1": "vuttaṃ. Aniccalakkhaṇasseva cettha patiṭṭhāpanaṃ tasmiṃ patiṭṭhāpite sesalakkhaṇadvayassapi",
  "anya-e0104n0:1276_2": "patiṭṭhāpanasiddhito.",
  "anya-e0104n0:1277_0": "Iminā peyyālena ime dhammarāsayo saṃkhittāti sambandho. “Dvārārammaṇehi saddhiṃ dvārappavattā",
  "anya-e0104n0:1277_1": "dhammā, pañcakkhandhā”ti idaṃ abhiññeyyaniddese “cakkhuṃ, bhikkhave, abhiññeyya”ntiādinā",
  "anya-e0104n0:1277_2": "dvārārammaṇehi saddhiṃ dvārappavatte dhamme dassetvā tesaṃ pañcahi khandhehi saṅgahitataṃ",
  "anya-e0104n0:1277_3": "dassetuṃ “rūpaṃ abhiññeyyaṃ…pe… viññāṇaṃ abhiññeyya”nti āgatattā vuttaṃ. Paṭisambhidāyaṃ",
  "anya-e0104n0:1277_4": "pana “yaṃ kiñci rūpa”ntiādinā paṭhamaṃ pañcakkhandhe dassetvā “cakkhu”ntiādinā dvārārammaṇehi",
  "anya-e0104n0:1277_5": "saddhiṃ dvārappavattā dhammā dassitā. Tathādassane kāraṇaṃ heṭṭhā vuttameva.",
  "anya-e0104n0:1278_0": "Kasmā panettha ime dhammarāsayo saṃkhittāti pāḷiyaṃ vitthārato āgatattāti dassento",
  "anya-e0104n0:1278_1": "“vuttaṃ heta”ntiādimāha. Tenevāha “taṃ tattha…pe… saṃkhitta”nti. Tattha tanti abhiññeyyaṃ.",
  "anya-e0104n0:1278_2": "Etthāti abhiññeyyaniddese. “Viññāṇaṃ mano dhammā”tiādinā tattha tattha koṭṭhāse ye",
  "anya-e0104n0:1278_3": "lokuttaradhammā āgatā. Keci pana “etthāti paṭisambhidāya”nti vadanti, taṃ na sundaraṃ.",
  "anya-e0104n0:1278_4": "Sammasanupagā eva hi dhammā paṭisambhidāyaṃ gahitā sammasanavārassa adhippetattā,",
  "anya-e0104n0:1278_5": "na abhiññeyyaniddese viya sabbeva abhiññeyyā dhammā. Ye rūpārūpadhammā. Yassāti yogino.",
  "anya-e0104n0:1278_6": "Tesu tena sammasanaṃ ārabhitabbaṃ yathāpākaṭaṃ vipassanābhinivesoti katvā. Pacchā",
  "anya-e0104n0:1278_7": "pana anupaṭṭhahantepi upāyena upaṭṭhahāpetvā anavasesatova sammasitabbā.",
  "anya-e0104n0:1279_0": "695. “Atītaṃ rūpaṃ anicca”ntiādinā aniccato sammasanassa atītādivibhāgā pavattiṭṭhānabhūtāti",
  "anya-e0104n0:1279_1": "āha “ekādasahi okāsehī”ti. Vavatthāpanaṃ nāma sanniṭṭhānaṃ. Aniccato sanniṭṭhānañcettha",
  "anya-e0104n0:1279_2": "“anicca”nti vipassanāvāti āha “aniccanti sammasatī”ti.",
  "anya-e0104n0:1280_0": "Kathanti sammasanākāro pucchitoti taṃ parato idheva pāḷiyaṃ dutiyavāre vuttanayenevāti",
  "anya-e0104n0:1280_1": "saṅkhepeneva vissajjeti. Idāni tamatthaṃ pākaṭataraṃ kātuṃ “vuttañheta”ntiādimāha.",
  "anya-e0104n0:1280_2": "Tattha hī-ti hetuatthe nipāto. Yasmā “rūpaṃ atītānāgatapaccuppannaṃ aniccaṃ khayaṭṭhenā”ti",
  "anya-e0104n0:1280_3": "evaṃ vuttaṃ, tasmā iminā vuttanayena aniccanti sammasatīti yojanā.",
  "anya-e0104n0:1281_0": "Evampi saṅkhepoyevāti vibhajitvā dassetuṃ “esā”tiādi vuttaṃ. Atīteti atīte bhave.",
  "anya-e0104n0:1281_1": "Ādikammikassa hi idaṃ sammasanavidhānaṃ, tasmā bhavavasena addhābhedo adhippeto.",
  "anya-e0104n0:1281_2": "Tenāha “nayimaṃ bhavaṃ sampattantī”ti. Ettha iti-saddo hetuattho. Idaṃ vuttaṃ hoti",
  "anya-e0104n0:1281_3": "– yaṃ atītabhave pariyāpannaṃ rūpaṃ, taṃ atīteyeva bhave khīṇaṃ, tato na imaṃ bhavaṃ",
  "anya-e0104n0:1281_4": "sampattaṃ, tasmā aniccaṃ khayaṭṭhena khayasabhāvattāti sammasatīti. Esa nayo yaṃ anāgatantiādīsupi.",
  "anya-e0104n0:1282": "Yaṃ bahiddhā, tampi bahiddhā eva khīyati, na ajjhattabhāvaṃ gacchatīti aniccaṃ khayaṭṭhenāti, yaṃ oḷārikaṃ, tampi tattheva khīyatīti aniccaṃ khayaṭṭhenātiādinā yojetabbaṃ.",
  "anya-e0104n0:1283": "Idaṃ sabbampīti idaṃ atītādibhedassa rūpassa sammasanato sabbaṃ ekādasavidhampi sammasanaṃ ekaṃ sammasanaṃ aniccato sammasananti katvā.",
  "anya-e0104n0:1284_0": "Tanti taṃ ekādasavidhampi rūpaṃ. Sappaṭibhayatāyāti bhayānakatāya. Bhayāvahaṃ hotīti",
  "anya-e0104n0:1284_1": "appahīnavipallāsassa “ahaṃ vinassāmi, mama santakaṃ vinassatī”ti cintentassa bhayajanakaṃ",
  "anya-e0104n0:1284_2": "hoti. Sīhopamasutte devānaṃ viyāti sīhopamasutte desiyamāne devānaṃ viya. Tattha hi –",
  "anya-e0104n0:1285_0": "“Yadā tathāgato loke uppajjati arahaṃ sammāsambuddho…pe… so dhammaṃ deseti ‘iti rūpaṃ,",
  "anya-e0104n0:1285_1": "iti rūpassa samudayo, iti rūpassa atthaṅgamo. Iti vedanā… iti saññā… iti saṅkhārā…",
  "anya-e0104n0:1285_2": "iti viññāṇaṃ, iti viññāṇassa samudayo, iti viññāṇassa atthaṅgamo’ti. Yepi te, bhikkhave,",
  "anya-e0104n0:1285_3": "devā dīghāyukā vaṇṇavanto sukhabahulā uccesu vimānesu ciraṭṭhitikā, tepi tathāgatassa",
  "anya-e0104n0:1285_4": "dhammadesanaṃ sutvā yebhuyyena bhayaṃ saṃvegaṃ santāsaṃ āpajjanti ‘aniccāva kira",
  "anya-e0104n0:1285_5": "bho mayaṃ samānā niccamhāti amaññimha, addhuvāva…pe… asassatāva kira bho mayaṃ samānā",
  "anya-e0104n0:1285_6": "sassatamhāti amaññimha, mayampi kira bho aniccā addhuvā asassatā sakkāyapariyāpannā”’ti –",
  "anya-e0104n0:1286": "Evaṃ devānaṃ bhayuppatti āgatā.",
  "anya-e0104n0:1287_0": "Khandhapañcakaṃ, tadekadeso vā attavādīhi “attā”ti parikappīyati, tañca ekantato",
  "anya-e0104n0:1287_1": "aniccaṃ, dukkhañcāti āha “yañhi aniccaṃ, taṃ dukkha”ntiādi. Tīsu dukkhatāsu saṅkhāradukkhatāva",
  "anya-e0104n0:1287_2": "byāpinī, “yadaniccaṃ, taṃ dukkha”nti ca adhippetāti vuttaṃ “aniccataṃ vā udayabbayapaṭipīḷanaṃ",
  "anya-e0104n0:1287_3": "vā”ti. Attā abhavissāti “kārako vedako sayaṃvasī”ti evaṃbhūto attā abhavissāti adhippāyo.",
  "anya-e0104n0:1287_4": "Evañhi sati rūpassa ābādhāya saṃvattanaṃ ayujjamānakaṃ siyā. Yathā rūpakkhandhe abhedato",
  "anya-e0104n0:1287_5": "tividhaṃ sammasanaṃ, bhedato tettiṃsavidhaṃ, evaṃ vedanākkhandhādīsupīti imamatthaṃ",
  "anya-e0104n0:1287_6": "“esa nayo”ti atidisati. Tena khandhavasena tāva bhedato pañcasaṭṭhiadhikā sataṃ sammasanavārā",
  "anya-e0104n0:1287_7": "dassitā honti. Iminā nayena dvārachakkādīsupi yathārahaṃ sammasanabhedo veditabbo.",
  "anya-e0104n0:1288_0": "696. Niyamato saṅkhatādibhedaṃ hotīti ekaṃsena saṅkhatatādivisesavantaṃ hoti asaṅkhatādisabhāve",
  "anya-e0104n0:1288_1": "aniccatāya asambhavato. Assāti aniccassa. Pariyāyadassanatthanti vevacanadassanatthaṃ,",
  "anya-e0104n0:1288_2": "taṃ pana “khayadhamma”ntiādīnaṃ vasena veditabbaṃ, na purimānaṃ tiṇṇaṃ. Na hi tadeva",
  "anya-e0104n0:1288_3": "tassa pariyāyo hoti, nāpi saṅkhatapaṭiccasamuppannapadāni hutvā abhāvadīpanato pākabhāvadīpanato.",
  "anya-e0104n0:1288_4": "Pākabhāvadīpanena pana aniccatāya sādhanapakkhe tiṭṭhanti. Teneva hi sabbesaṃ padānaṃ",
  "anya-e0104n0:1288_5": "pariyāyatābhāvato “nānākārehi vā”ti vikappantaraṃ gahitaṃ. Manasikārappavattīdassanatthanti",
  "anya-e0104n0:1288_6": "aniccatāya upabrūhanamanasikārapavattidassanatthaṃ.",
  "anya-e0104n0:1289": "Cattārīsākāraanupassanākathāvaṇṇanā",
  "anya-e0104n0:1290_0": "697. Soti yogāvacaro. Tassāti yathāvuttabhedassa aniccatādisammasanassa. Thirabhāvatthāyāti",
  "anya-e0104n0:1290_1": "daḷhabhāvatthāya aniccādiākārassa punappunaṃ manasikāro viya bahulīkārabhāvato. Yaṃ",
  "anya-e0104n0:1290_2": "taṃ bhagavatā etassa vibhaṅge aniccādisammasanaṃ vuttanti sambandho. Anulomikanti",
  "anya-e0104n0:1290_3": "ariyamaggādhigamassa anukūlaṃ. Khantinti ñāṇakhantiṃ. Ñāṇañhi visayasabhāvaṃ ogāhetvā",
  "anya-e0104n0:1290_4": "vavatthāne khamati sahatīti khantīti vuccati. Sammattaniyāmanti ariyamaggaṃ. So hi",
  "anya-e0104n0:1290_5": "sammādiṭṭhiādisammattañceva anivattidhammatāya niyāmo cāti vuccati. “Ādinā nayenā”ti",
  "anya-e0104n0:1290_6": "iminā “pañcakkhandhe dukkhato passanto anulomikaṃ khantiṃ paṭilabhati, khandhānaṃ",
  "anya-e0104n0:1290_7": "nirodho sukhaṃ nibbānanti passanto sammattaniyāmaṃ okkamatī”ti evamādiko pāṭhaseso",
  "anya-e0104n0:1290_8": "rogādipaṭipakkhayojanāvasena vitthāretabbo. “Khandhānaṃ nirodho niccaṃ nibbāna”nti",
  "anya-e0104n0:1290_9": "vacanena saṅkhārānaṃ dukkharogatādipaṭipakkho nibbānassa sukhārogyādibhāvo “ādinā",
  "anya-e0104n0:1290_10": "nayenā”ti ettha nayaggahaṇena dīpitoti. Avaseso sabbo pāṭho pakāsito eva hotīti.",
  "anya-e0104n0:1291_0": "Kāmañcetaṃ cattārīsāya ākārehi sammasanaṃ anulomañāṇe bhāvetabbavidhānaṃ. Tenāha",
  "anya-e0104n0:1291_1": "“anulomañāṇaṃ vibhajantena…pe… vutta”nti, ito paṭṭhāya pana kataparicayasseva kiccāvahaṃ",
  "anya-e0104n0:1291_2": "hotīti idhāpi vuttantīti daṭṭhabbaṃ. Tassāpīti na kevalaṃ kalāpasammasanasseva, atha",
  "anya-e0104n0:1291_3": "kho yathādassitassa cattālīsappabhedassa aniccādisammasanassapi. Tañhi anulomikakhantipaṭilābhāya,",
  "anya-e0104n0:1291_4": "sammattaniyāmokkamanāya ca saṃvattanato ekaṃsato icchitabbaṃ. Vuttañhi –",
  "anya-e0104n0:1292_0": "“So vata, bhikkhave, bhikkhu kañci saṅkhāraṃ niccato samanupassanto anulomikāya khantiyā",
  "anya-e0104n0:1292_1": "samannāgato bhavissatīti netaṃ ṭhānaṃ vijjati, anulomikāya khantiyā asamannāgato",
  "anya-e0104n0:1292_2": "sammattaniyāmaṃ okkamissatīti netaṃ ṭhānaṃ vijjati, sammattaniyāmaṃ anokkamamāno",
  "anya-e0104n0:1292_3": "sotāpattiphalaṃ vā…pe… arahattaṃ vā sacchikarissatīti netaṃ ṭhānaṃ vijjati. So vata,",
  "anya-e0104n0:1292_4": "bhikkhave, bhikkhu sabbasaṅkhāre aniccato samanupassanto”ti –",
  "anya-e0104n0:1293": "Ādi sukkapakkho vitthāretabbo. Tathā “so vata, bhikkhave, bhikkhu kañci saṅkhāraṃ sukhato, dukkhato, kañci dhammaṃ attato, anattato”ti vitthāretabbo.",
  "anya-e0104n0:1294_0": "698. Ekekaṃ khandhaṃ aniccādisammasanassa vasena sammasatīti sambandho. Tassa pana",
  "anya-e0104n0:1294_1": "sammasanassa pañcannaṃ khandhānaṃ sādhāraṇatāya “ekekaṃ khandha”nti vuttaṃ. Anaccantikatāyāti",
  "anya-e0104n0:1294_2": "accantikatābhāvato, asassatatāyāti attho. Sassatañhi accantikaṃ parāya koṭiyā abhāvato.",
  "anya-e0104n0:1294_3": "Ādiantavantatāyāti pubbāparakoṭivantatāya, udayabbayadhammatoti attho. Aniccato sammasatīti",
  "anya-e0104n0:1294_4": "sambandho. Esa nayo sabbattha.",
  "anya-e0104n0:1295_0": "Aniccatoti ca addhuvato. Etañhi na niccaṃ, khaṇikatāya asadābhāvitāya vā na iccaṃ",
  "anya-e0104n0:1295_1": "na upagantabbanti aniccaṃ. Uppādavayapaṭipīḷanatāyāti uppādena, vayena ca pati pati",
  "anya-e0104n0:1295_2": "khaṇe khaṇe taṃsamaṅgino vibādhanasabhāvattā, tehi vā sayameva vibādhetabbattā. Udayabbayavanto",
  "anya-e0104n0:1295_3": "hi dhammā abhiṇhaṃ tehi paṭipīḷitā eva honti, yā pīḷanā “saṅkhāradukkhatā”ti vuccati.",
  "anya-e0104n0:1295_4": "Dukkhavatthutāyāti tividhassāpi dukkhassa, saṃsāradukkhassa ca adhiṭṭhānabhāvato.",
  "anya-e0104n0:1295_5": "Paccayayāpanīyatāyāti yathārahaṃ paccayehi yāpetabbatāya. Rogamūlatāyāti mūlabyādhi",
  "anya-e0104n0:1295_6": "viya anubandhabyādhīnaṃ mūlabhāvato, padadvayenāpi yāpyarogasadisatoti dasseti. Yāpyabyādhi",
  "anya-e0104n0:1295_7": "hi rogo itaro ābādhoti. Dukkhatāsūlayogitāyāti tividhadukkhatāsaṅkhātena rujjanena",
  "anya-e0104n0:1295_8": "yujjatāya. Kilesāsucipaggharaṇatāyāti yathārahamārammaṇavasena, samannāgamavasena",
  "anya-e0104n0:1295_9": "ca rāgādikilesāsucivissandanato. Ahutvā sambhavato uppattiyā uddhumātatā.",
  "anya-e0104n0:1296_0": "Antotudanatāyāti abbhantare tudanato. Dukkhavedanādayo viya hi ime saṅkhārā attabhāvassa",
  "anya-e0104n0:1296_1": "abbhantaragatā eva udayabbayavasena tudanti. Ariyamaggasaṇḍāsena vinā nīharituṃ asakkuṇeyyatāya",
  "anya-e0104n0:1296_2": "dunnīharaṇīyatā taṇhādiṭṭhābhinivesadaḷhabhāvato. Aghanti pāpaṃ viya ariyajanehi",
  "anya-e0104n0:1296_3": "vigarahitabbaṃ. Sattānaṃ anatthajananato avaḍḍhiāvahaṃ, pāpassa ca vatthubhūtaṃ khandhapañcakanti",
  "anya-e0104n0:1296_4": "āha “vigaraha…pe… aghato”ti. Aseribhāvajanakatāyāti paravasatājananato. Yathā gilāno",
  "anya-e0104n0:1296_5": "aññehi saṃvesanavuṭṭhāpanādinā parapaṭibaddhasarīravuttiko aserī, evametepi aseribhāvajanakā.",
  "anya-e0104n0:1296_6": "Avasatāyāti avasavattanato. Yathā parosatanto puriso parassa vasaṃ na gacchati, evaṃ",
  "anya-e0104n0:1296_7": "subhasukhādibhāvena vase vattetuṃ asakkuṇeyyato. Avidheyyatāyāti “mā jīratha, mā",
  "anya-e0104n0:1296_8": "mīyathā”tiādinā vidhātuṃ asakkuṇeyyato. Palujjanatāyāti byādhiādīhi pakārehi chijjanato",
  "anya-e0104n0:1296_9": "vinassanato. Tehi eva vā ābyasanato. Byasanattho hi lokasaddo, pasaddo bhusattho",
  "anya-e0104n0:1296_10": "daṭṭhabbo. Byādhiādīhi ca khandhānaṃ byasananti. Byasanāvahabhāvena etīti īti, āgantukānaṃ",
  "anya-e0104n0:1296_11": "akusalapakkhiyānaṃ byasanahetūnaṃ etaṃ adhivacanaṃ. Khandhā ca edisāti āha “anekabyasanāvahatāya ītito”ti.",
  "anya-e0104n0:1297_0": "Upaddavatīti upaddavo, anatthaṃ janento abhibhavati ajjhottharatīti attho, rājadaṇḍādīnaṃ",
  "anya-e0104n0:1297_1": "etaṃ adhivacanaṃ. Khandhā ca edisāti vuttaṃ “aviditānaṃ…pe… upaddavato”ti. Diṭṭhadhammikasamparāyikabhayāvahato,",
  "anya-e0104n0:1297_2": "abhayapaṭipakkhato ca khandhā bhayanti āha “sabbabhayānaṃ…pe… bhayato”ti. Bahiddhā",
  "anya-e0104n0:1297_3": "ñātibyasanādīhi, ajjhattaṃ rāgādīhi anatthehi upasajjanaṭṭhena, upasaggasadisatāya",
  "anya-e0104n0:1297_4": "ca upasaggo. Upasaggoti ca devatūpasaṃhāravasena pavatto byādhiādianattho. So atthakāmena",
  "anya-e0104n0:1297_5": "muhuttampi na ajjhupekkhitabbo hoti. Tena vuttaṃ “anekehi…pe… upasaggato”ti. Dosūpasaṭṭhatāyāti",
  "anya-e0104n0:1297_6": "ārammaṇato, sampayogato ca rāgādidosehi upetatāya. Lokadhammā lābhādihetukā anunayapaṭighā,",
  "anya-e0104n0:1297_7": "tehi, byādhiādīhi ca anavaṭṭhitatā pacalitatā.",
  "anya-e0104n0:1298_0": "Upakkamenāti attano, parassa vā payogena. Sarasenāti sabhāvena. Pabhaṅgupagamanasīlatā",
  "anya-e0104n0:1298_1": "bhiduratā. Sabbāvatthanipātitāyāti rukkhaphalaṃ viya atitaruṇakālato paṭṭhāya sabbāsu",
  "anya-e0104n0:1298_2": "avatthāsu nipatanasīlatāya. Anipatassapi sabbena sabbaṃ asāratāya thirabhāvassa abhāvatāya.",
  "anya-e0104n0:1298_3": "Thirañhi dhuvaṃ nāma hoti. Tāyituṃ rakkhituṃ asamatthatāya na tāyanoti atāyano, tabbhāvo",
  "anya-e0104n0:1298_4": "atāyanatā. Tāṇāsīsāya upagatassa alabbhaneyyakhematā. Dukkhabhītiyā upalīyanādhippāyena",
  "anya-e0104n0:1298_5": "allīyituṃ. Dukkhanivattanaṃ leṇakiccaṃ. Jātiādibhayānaṃ hiṃsanaṃ vidhamanaṃ bhayasārakattaṃ.",
  "anya-e0104n0:1298_6": "Yathāparikappitehīti paramatthato avijjamānehi bālehi parikappitappakārehi. Rittatāyāti",
  "anya-e0104n0:1298_7": "vivittatāya, virahitatāyāti attho. Antosārābhāvo rittatā. Sā eva ca tucchatāti āha",
  "anya-e0104n0:1298_8": "“rittatāyeva tucchato”ti. Appakattāti parittattā, lāmakattā vā. Dhuvasārābhāvādīhi",
  "anya-e0104n0:1298_9": "saddhiṃ attasārābhāvaṃ rittapadena vatvā nibbattitamattasārābhāvameva suññapadena",
  "anya-e0104n0:1298_10": "dassetuṃ “sāmi…pe… suññato”ti vuttaṃ. Yathā kenaci sāmiādilakkhaṇena attanā suññā",
  "anya-e0104n0:1298_11": "ete, evaṃ sayampi ataṃsabhāvoti āha “sayañca…pe… anattato”ti. Na attāti hi anattāti.",
  "anya-e0104n0:1299_0": "Pavattidukkhatāyāti bhavapavattidukkhabhāvato. Bhavapavatti ca pañcannaṃ khandhānaṃ",
  "anya-e0104n0:1299_1": "aniccādiākārena pavattanameva, so ca ādīnavo. Yathāha “yaṃ, bhikkhave, pañcupādānakkhandhā",
  "anya-e0104n0:1299_2": "aniccā dukkhā vipariṇāmadhammā. Ayaṃ, bhikkhave, pañcasu upādānakkhandhesu ādīnavo”ti.",
  "anya-e0104n0:1299_3": "Tenāha “dukkhassa ca ādīnavatāyā”ti. Ādīnanti bhāvanapuṃsakaniddeso yathā “ekamanta”nti,",
  "anya-e0104n0:1299_4": "ativiya kapaṇanti attho. Bhusattho hi ayaṃ ā-kāro. Yathā “dvidhā chiddakaṃ vicchiddaka”nti",
  "anya-e0104n0:1299_5": "ettha dvi-saddassa atthe vi-saddo, evamidhāpīti āha “dvedhā pariṇāmapakatitāya vipariṇāmadhammato”ti.",
  "anya-e0104n0:1299_6": "Vipariṇāmo ca viparītasabhāvāpatti. Dubbalatāyāti sarasabhiduratāya balābhāvato.",
  "anya-e0104n0:1299_7": "Dubbalampi kiñci mudukammaññābhāvena duppadhaṃsiyā. Ime pana supadhaṃsiyā evāti āha",
  "anya-e0104n0:1299_8": "“pheggu viya sukhabhañjanīyatāya cā”ti. Aghassa pāpassa hetutā aghahetutā. Khandhapaṭibaddhameva",
  "anya-e0104n0:1299_9": "hi sabbaṃ kibbisanti. Ime rūpādayo sukhahetu, na dukkhahetūti janitavissāsānaṃ hananasīlatāya,",
  "anya-e0104n0:1299_10": "khandhesu hi “etaṃ mamā”ti gāhavasena sattā byasanaṃ pāpuṇanti, vissāsaṃ vā hanantīti",
  "anya-e0104n0:1299_11": "vissāsaghātino, tabbhāvato.",
  "anya-e0104n0:1300_0": "Vigatabhavatāyāti apagatavaḍḍhitāya. Vibhavataṇhā, vibhavadiṭṭhi ca vibhavo uttarapadalopena,",
  "anya-e0104n0:1300_1": "tato vibhavato, pitusadisassa vā sabhāvahetuno vibhavato vināsato sambhūtatāya. Āsavānaṃ",
  "anya-e0104n0:1300_2": "ārammaṇādinā paccayabhāvo āsavapadaṭṭhānatā. Bījādiko asādhāraṇo hetu, bhūtasalilādiko",
  "anya-e0104n0:1300_3": "sādhāraṇo paccayo. Esa nayo ajjhattepi. Tehi samecca sambhūya kato saṅkhato. Maccumārassa",
  "anya-e0104n0:1300_4": "adhiṭṭhānabhāvena, kilesamārassa paccayabhāvena saṃvaḍḍhanato āmisabhūtatā, khandhāpi",
  "anya-e0104n0:1300_5": "khandhānaṃ āmisabhūtā paccayabhāvena saṃvaḍḍhanato, tadantogadhā abhisaṅkhārā. Devaputtamārassa",
  "anya-e0104n0:1300_6": "pana “mameta”nti adhimānavasena āmisabhāvoti khandhādimārānampi imesaṃ yathārahaṃ",
  "anya-e0104n0:1300_7": "āmisabhūtatā vattabbā. Dhammasaddo “jātidhammāna”ntiādīsu viya pakatiattho, “dhammapaṭisambhidā”tiādīsu",
  "anya-e0104n0:1300_8": "viya hetuattho cāti āha “jātijarābyādhimaraṇapakatitāya, sokaparidevaupāyāsahetutāyā”ti.",
  "anya-e0104n0:1300_9": "Saṃkilesattayaggahaṇena tadekaṭṭhānaṃ dasannaṃ kilesavatthūnampi saṅgaho daṭṭhabbo.",
  "anya-e0104n0:1300_10": "Tadārammaṇāpi hi dhammā tadanativattanato saṃkilesikā eva. Tathā khuddā, taṇhā, jaṭādīsu",
  "anya-e0104n0:1300_11": "sarīrassa, saṃkilesassa ca saṅgaho daṭṭhabbo.",
  "anya-e0104n0:1301_0": "Cattārīsāpi sammasanāni tīsu anupassanāsu antogadhānevāti tadantogadhabhāvaṃ dassetuṃ",
  "anya-e0104n0:1301_1": "“ettha hī”tiādi vuttaṃ. Aniccānupassanāni sarūpato, pariyāyato ca aniccabhāvavibhāvanato.",
  "anya-e0104n0:1301_2": "Esa nayo itaresupi. “Asārakato”ti idaṃ niccasārābhāvavibhāvanaṃ.",
  "anya-e0104n0:1302": "Ettāvatā kalāpato dhamme saṅgahetvā nayato sammasanamattaṃ dassitaṃ, na tāva anupadadhammavipassanā vihitāti “sammasanārambhavidhāna”nti. Vuttaṃ.",
  "anya-e0104n0:1303": "Indriyatikkhakāraṇanavakakathāvaṇṇanā",
  "anya-e0104n0:1304_0": "699. Ekaccassa tikkhindriyassa mahāpaññassa nayavipassanāvaseneva udayabbayañāṇaṃ",
  "anya-e0104n0:1304_1": "uppajjati, itarassa nuppajjati. Taṃ sandhāya “yassa pana…pe… na sampajjatī”ti vuttaṃ.",
  "anya-e0104n0:1304_2": "Udayabbayañāṇuppatti hi idha nayavipassanāya sampajjananti adhippetaṃ. Tena “navahākārehi",
  "anya-e0104n0:1304_3": "indriyāni tikkhāni bhavanti…pe… antarā ca abbosānenā”ti evaṃ vuttānaṃ navannaṃ ākārānaṃ",
  "anya-e0104n0:1304_4": "vasena indriyāni tikkhāni katvā sappāyāni sevamānena sammasitabbanti sambandho.",
  "anya-e0104n0:1305_0": "Tenāti yoginā. Navahākārehīti vakkhamānehi navahi ākārehi. Indriyānīti saddhādīni",
  "anya-e0104n0:1305_1": "indriyāni. Tikkhānīti tikhiṇāni visadāni sūrāni. Uppannuppannānanti khaṇe khaṇe uppannānaṃ",
  "anya-e0104n0:1305_2": "uppannānaṃ. Saṅkhārānanti vipassiyamānānaṃ rūpārūpadhammānaṃ. Khayamevāti paṭhamaṃ",
  "anya-e0104n0:1305_3": "uppādaṃ disvā taṃ muñcitvā khayameva bhaṅgameva passati. Tassa tathākhayadassanapasutassa",
  "anya-e0104n0:1305_4": "vipassanāpaññā tikkhā sūrā vahati, itarāni ca indriyāni. Tatthāti khayadassane. Sakkaccakiriyāyāti",
  "anya-e0104n0:1305_5": "ādarakāritāya, yathā khayadassanaparameneva vipassanāñāṇaṃ pavattati, evaṃ taṃ ādarajāto",
  "anya-e0104n0:1305_6": "sampādeti. Sātaccakiriyāyāti avicchedakiriyāya, yathā vipassanāñāṇaṃ khayadassanavasena",
  "anya-e0104n0:1305_7": "nirantarameva pavattati, evaṃ yuttappayutto naṃ sampādeti. Sappāyakiriyāyāti anurūpakiriyāya",
  "anya-e0104n0:1305_8": "āvāsādisattavidhasappāyāsevanakiriyāya. Nimittaggāhenāti yathā manasikarontassa vipassanāsamādhi",
  "anya-e0104n0:1305_9": "uppanno, tassa ākārassa sallakkhaṇavasena samathanimittaggahaṇena sampādetīti sambandho.",
  "anya-e0104n0:1305_10": "Anupavattanatāyāti anurūpato pavattanena bhāvanācittassa līnabhāve pītivīriyadhammavicayasambojjhaṅgānaṃ",
  "anya-e0104n0:1305_11": "uddhatabhāve passaddhisamādhiupekkhāsambojjhaṅgānaṃ brūhanenāti attho. Kāye ca jīvite",
  "anya-e0104n0:1305_12": "ca anapekkhatanti attano kāye asucibhāvena bāhirakaaviññāṇakakuṇape viya jīvite ahitāvahapaccatthike",
  "anya-e0104n0:1305_13": "viya nirapekkhacittaṃ upaṭṭhapeti. Tattha ca abhibhuyya nekkhammenāti tasmiṃ kāyacitte",
  "anya-e0104n0:1305_14": "anapekkhabhāvena indriyānaṃ tikkhabhāvāpādanena uppannaṃ uppannaṃ dukkhaṃ vīriyena",
  "anya-e0104n0:1305_15": "abhibhavitvā bhāvanaṃ sampādeti. Antarāti yathādhippetāya bhāvanāsiddhiyā antarāva.",
  "anya-e0104n0:1305_16": "Abbosānenāti asaṅkocanena.",
  "anya-e0104n0:1306_0": "Evaṃ vuttānanti evaṃ “navahākārehi indriyāni tikkhāni bhavantī”tiādinā aṭṭhakathāyaṃ",
  "anya-e0104n0:1306_1": "vuttānaṃ. Ettha ca yathā nāma sukhumānaṃ muttāpavāḷādīnaṃ vijjhane sukhumatarena",
  "anya-e0104n0:1306_2": "vedhanena bhavitabbaṃ, evameva saṇhasukhumānaṃ rūpārūpadhammānaṃ, paccayassa ca pariggaṇhane",
  "anya-e0104n0:1306_3": "tikkhena ñāṇena bhavitabbaṃ. Tesaṃ pana khayavayadassane tikkhatarena bhavitabbaṃ.",
  "anya-e0104n0:1306_4": "Tikkhataratā cassa nisānasilāyaṃ saṇhamaṭṭhatāya karaṇena viya pharasudhārāya nisitabhāvāpādanena",
  "anya-e0104n0:1306_5": "indriyānaṃ tikkhabhāvāpādanena sādhetabbā. Tañca yehi navahi ākārehi hoti, tesu khaṇikānaṃ",
  "anya-e0104n0:1306_6": "saṅkhārānaṃ khaṇe khaṇe bhijjanākāradassanaṃ paṭhamaṃ vuttaṃ “uppannuppannānaṃ saṅkhārānaṃ",
  "anya-e0104n0:1306_7": "khayameva passatī”ti. Asati ñāṇassa tikkhatarabhāve tadabhāvato sesindriyatikkhatā",
  "anya-e0104n0:1306_8": "tassa sambhārabhāvato vuttā, avinābhāvato vā. Sakkaccakiriyādiggahaṇaṃ pana tassa",
  "anya-e0104n0:1306_9": "upāyadassanaṃ. Asappāyāni bhojanādīni anupayujjanādivasena vajjetvā sappāyāni mattaso",
  "anya-e0104n0:1306_10": "sevamānena. Rūpārūpadhammānaṃ accantavidhuratāya ekajjhaṃ asammasitabbattā, tathā",
  "anya-e0104n0:1306_11": "sammasanassa ca idha anadhippetattā “kālena rūpaṃ sammasitabbaṃ, kālena arūpa”nti",
  "anya-e0104n0:1306_12": "vuttaṃ. Tatthāpi ca rūpassa oḷārikatāya suviññeyyattā paṭhamaṃ sammasitabbatā vuttā.",
  "anya-e0104n0:1306_13": "Nibbatti passitabbāti paṭhamaṃ tāva āgamānusārato anumānavasena daṭṭhabbā. Tato paraṃ",
  "anya-e0104n0:1306_14": "anukkamena balappatte bhāvanāñāṇe paccakkhatopi dissatīti.",
  "anya-e0104n0:1307": "Rūpanibbattipassanākārakathāvaṇṇanā",
  "anya-e0104n0:1308_0": "700. Sabbesanti kāmāvacarādiaṇḍajādibhedabhinnānaṃ sabbesaṃ sattānaṃ. Paṭhamaṃ kammato",
  "anya-e0104n0:1308_1": "nibbattati taṃmūlakattā utujādirūpānaṃ. Parato pavattanakakāyadasakādivasena labbhamānaṃ",
  "anya-e0104n0:1308_2": "pabandhattayaṃ, santatisīsaṃ vā sandhāya “tisantativasenā”ti vuttaṃ.",
  "anya-e0104n0:1309_0": "Dandhaṃ mandaṃ cirena nirodho etassāti dandhanirodhaṃ sattarasacittakkhaṇāyukattā.",
  "anya-e0104n0:1309_1": "Tenāha “garuparivattī”ti. Tenāti tasmā, yasmā “tato sīghataraṃ kho, bhikkhave, āyusaṅkhārā",
  "anya-e0104n0:1309_2": "khīyantī”ti vacanato rūpadhammāpi ittarakālā eva, arūpadhammā pana tehi sātisayaṃ",
  "anya-e0104n0:1309_3": "ittarakālā, tasmā āha bhagavāti attho. Yaṃ panettha vattabbaṃ, taṃ heṭṭhā vicāritameva.",
  "anya-e0104n0:1309_4": "Tehi sadisāti cittassa uppādabhaṅgakkhaṇehi sadisā. Sabbesampi hi saṅkhārānaṃ uppādabhaṅgakkhaṇesu",
  "anya-e0104n0:1309_5": "visadisatā natthi, samānakālāva te. Ṭhānappattanti ṭhitikkhaṇappattaṃ. Tenāti dutiyabhavaṅgacittena.",
  "anya-e0104n0:1309_6": "Vatthurūpaṃ ekassa cittassa nissayo hutvā aññassa na hoti ṭhapetvā maraṇāsannaṃ,",
  "anya-e0104n0:1309_7": "tasmā vuttaṃ “tena saddhi”ntiādi.",
  "anya-e0104n0:1310_0": "Evaṃ paṭisandhito paṭṭhāya yāva cuticittassa uppatti, taṃ dassetvā idāni nirodhaṃ",
  "anya-e0104n0:1310_1": "dassetuṃ “paṭisandhicittassā”tiādi āraddhaṃ. Tattha ṭhānakkhaṇeti paṭisandhicittassa",
  "anya-e0104n0:1310_2": "ṭhitikkhaṇe. Yāva pavatti nāma atthīti yāva saṃsārappavatti nāma atthi, yāva vā cittassa",
  "anya-e0104n0:1310_3": "pavatti nāma atthi. Asaññūpapattiyañhi natthi cittappavattīti. Rūpūpapattiyaṃ saṃsedajā",
  "anya-e0104n0:1310_4": "opapātikasadisāti opapātikānaṃyeva gahaṇaṃ. Opapātikānampīti pi-saddena vā saṃsedaje",
  "anya-e0104n0:1310_5": "sampiṇḍeti. Sattasantativasenāti cakkhudasakādīnaṃ sattannaṃ santatisīsānaṃ vasena.",
  "anya-e0104n0:1311_0": "701. Tatthāti kammato rūpapavattiyaṃ. Nānākkhaṇikakammapaccayabhūtaṃyeva idha kammanti",
  "anya-e0104n0:1311_1": "adhippetanti āha “kammaṃ nāma kusalākusalacetanā”ti. Jīvitanavakaṃ cakkhudasakādiantogadhameva",
  "anya-e0104n0:1311_2": "katvā “samasattatirūpa”nti vuttaṃ. Taṃ vā cakkhudasakādi viya sukhapariggahaṃ na",
  "anya-e0104n0:1311_3": "hotīti. Tadevāti yathāvuttaṃ vipākakkhandhakaṭattārūpamāha. Kammañhi kammajassa janakaṃ,",
  "anya-e0104n0:1311_4": "paripācakampi hoti jīvitindriyassa, kammajaggino ca vasena anurakkhaṇasabbhāvato,",
  "anya-e0104n0:1311_5": "āhārādipaṭilābhahetutāya upatthambhakanimittato ca. Tenāha “upatthambhakapaccayopi",
  "anya-e0104n0:1311_6": "hotī”ti. Upatthambhakapaccayatā cassa upanissayapaccayavaseneva veditabbā. Kammaṃ",
  "anya-e0104n0:1311_7": "paccayo etassāti kammapaccayaṃ, tadeva cittaṃ, taṃ samuṭṭhānaṃ etassāti kammapaccayacittasamuṭṭhānaṃ.",
  "anya-e0104n0:1311_8": "Vipākacetasikānampi kammapaccayacittasamuṭṭhānatā vattabbā, na vā vattabbā kammasamuṭṭhānakammapaccayaggahaṇena",
  "anya-e0104n0:1311_9": "gahitattā. Ṭhānappattā ojā aññaṃ ojaṭṭhamakaṃ samuṭṭhāpeti āhārānugate sarīreti gahetabbaṃ.",
  "anya-e0104n0:1312_0": "Tatrāpīti kammasamuṭṭhānāhārasamuṭṭhānepi ojaṭṭhamake. Catasso vā pañca vā pavattiyo",
  "anya-e0104n0:1312_1": "ghaṭetīti sadisasantativasena catasso vā pañca vā rūpakalāpappavattiyo santāneti.",
  "anya-e0104n0:1312_2": "Bāhirapaccayavisesena pana visadisā bahūpi pavattiyo ghaṭetīti vadanti. Yathā kammapaccayāhārasamuṭṭhāne",
  "anya-e0104n0:1312_3": "paveṇighaṭanā, evaṃ kammapaccayautusamuṭṭhānepīti taṃ dassetuṃ “kammapaccayautusamuṭṭhānaṃ",
  "anya-e0104n0:1312_4": "nāmā”tiādi vuttaṃ. Ettha ca yathā tattha tattha koṭṭhāse paramparappavattiṃ dassentena",
  "anya-e0104n0:1312_5": "akammajā dutiyādipavattiyo asambhedena dassitā, evaṃ kammajāhārasamuṭṭhānautuvasena,",
  "anya-e0104n0:1312_6": "kammajautusamuṭṭhānāhāravasena, kammapaccayacittajāhārautusamuṭṭhānautuāhāravasena",
  "anya-e0104n0:1312_7": "ca sambhedavasenāpi rūpappavatti dassetabbāti vadanti. Tattha kammajato pavattaāhārā",
  "anya-e0104n0:1312_8": "visesapaccayalābhe sati yathāvuttaparimāṇāhi pavattīhi uddhampi pavattiyo na ghaṭentīti",
  "anya-e0104n0:1312_9": "na sakkā vattuṃ. Tathā hi “dasa dvādasa vāre pavattiṃ ghaṭetī”ti, “evaṃ dīghampi",
  "anya-e0104n0:1312_10": "addhānaṃ anupādinnapakkhe ṭhatvāpi utusamuṭṭhānaṃ pavattati evā”ti ca vakkhati.",
  "anya-e0104n0:1313_0": "702. Janakājanakā matāti purimakā tikoṭṭhāsasaṅgahitā janakā, pacchimakoṭṭhāsikā",
  "anya-e0104n0:1313_1": "“soḷasā”ti vuttā ajanakāti matā ñātā. Kusalakiriyatoti kusalato ca kiriyato ca. Iriyāya",
  "anya-e0104n0:1313_2": "kāyikakiriyāya pavattiṭṭhānatāya pathabhāvato iriyāpatho, gamanādi, atthato tadavatthā",
  "anya-e0104n0:1313_3": "rūpappavatti. Kāmañcettha rūpavinimutto iriyāpatho, viññatti ca natthi, tathāpi na",
  "anya-e0104n0:1313_4": "sabbaṃ rūpasamuṭṭhāpakacittaṃ iriyāpathūpatthambhakaṃ, viññattivikāruppādakañca hoti.",
  "anya-e0104n0:1313_5": "Yaṃ pana cittaṃ viññattijanakaṃ, taṃ ekaṃsato itarassa janakaṃ avinābhāvato, tathā",
  "anya-e0104n0:1313_6": "iriyāpathūpatthambhakaṃ rūpassa. Etassa visesassa dassanatthaṃ “rūpaṃ, iriyāpathaṃ,",
  "anya-e0104n0:1313_7": "viññattiñcā”ti samuccayo kato. Vipākavajjānīti ettha vipākābhiññādvayavajjānīti vattabbaṃ",
  "anya-e0104n0:1313_8": "tadaññesaṃyeva sesaggahaṇena gahetabbattā. Na vā vattabbaṃ sesaggahaṇeneva abhiññācittānampi",
  "anya-e0104n0:1313_9": "nivattetabbato. Na viññattiṃ janayanti mahaggatakusalādīnaṃ santabhāvena avipphārikabhāvato.",
  "anya-e0104n0:1313_10": "Vipphārikameva hi kāmāvacarakusalādiviññattiṃ samuṭṭhāpeti, iriyāpathūpatthambhakāni",
  "anya-e0104n0:1313_11": "pana honti satipi santabhāve jhānavegena saussāhattā, yato tesaṃ javanakiccatā. Pañca",
  "anya-e0104n0:1313_12": "bhavaṅgacittānīti sambandho. Rūpameva janayanti, na iriyāpathaṃ nirussāhasantabhāvena",
  "anya-e0104n0:1313_13": "paridubbalabhāvato. Kiriyāmayacittehi avimissabhavaṅgappavattikāle khandhādisarīrāvayavānaṃ",
  "anya-e0104n0:1313_14": "niccalabhāvenāvaṭṭhānaṃ. Tathā hi abbokiṇṇe bhavaṅge pavattamāne aṅgāni osīdanti",
  "anya-e0104n0:1313_15": "paviṭṭhāni viya honti. “Dvattiṃsā”ti pana ādinā vuttesu jāgaraṇacittesu vattamānesu",
  "anya-e0104n0:1313_16": "aṅgāni upatthaddhāni yathāpavattairiyāpathabhāveneva pavattantīti. Dvepañcaviññāṇāni",
  "anya-e0104n0:1313_17": "sabbadubbalatāya rūpaṃ na janenti. Paṭisandhicittaṃ vatthudubbalatāya. Khīṇāsavānaṃ",
  "anya-e0104n0:1313_18": "cuticittanti ettha –",
  "anya-e0104n0:1314_0": "“Kāmāvacarānaṃ pacchimacittassa uppādakkhaṇe yassa cittassa anantarā kāmāvacarānaṃ",
  "anya-e0104n0:1314_1": "pacchimacittaṃ uppajjissati, rūpāvacare arūpāvacare pacchimabhavikānaṃ, ye ca rūpāvacaraṃ",
  "anya-e0104n0:1314_2": "arūpāvacaraṃ upapajjitvā parinibbāyissanti, tesaṃ cavantānaṃ tesaṃ vacīsaṅkhāro nirujjhissati,",
  "anya-e0104n0:1314_3": "no ca tesaṃ kāyasaṅkhāro nirujjhissatī”ti –",
  "anya-e0104n0:1315_0": "Pana vacanato aññesampi cuticittaṃ rūpaṃ na samuṭṭhāpetīti viññāyati. Na hi rūpasamuṭṭhāpakacittassa",
  "anya-e0104n0:1315_1": "gabbhagatatādivibandhābhāve kāyasaṅkhārāsamuṭṭhāpane kāraṇaṃ atthi, na ca yuttaṃ",
  "anya-e0104n0:1315_2": "cuto ca cittasamuṭṭhānarūpañcassa pavattati, nāpi “cuticittaṃ rūpaṃ samuṭṭhāpetī”ti",
  "anya-e0104n0:1315_3": "pāḷi atthi, “khīṇāsavāna”nti, pana visesanaṃ appaṭisandhikanirodhena nirujjhantassa",
  "anya-e0104n0:1315_4": "tesaṃ cuticittassa rūpasamuṭṭhāpanaṃ pākaṭanti katvā katanti daṭṭhabbaṃ. Soḷasa cittānīti",
  "anya-e0104n0:1315_5": "paricchijja gahaṇaṃ tesaṃ rūpajanane ekaṃsato niyametabbattā, aññāni pana bahūni",
  "anya-e0104n0:1315_6": "arūpe uppannāni anokāsagatattā rūpaṃ na janentiyeva. Na ṭhitikkhaṇe, bhaṅgakkhaṇe",
  "anya-e0104n0:1315_7": "vā rūpaṃ janentīti sambandho. Uppādakkhaṇe pana balavaṃ anantarādipaccayalābhato.",
  "anya-e0104n0:1316_0": "Yathā pathavīādayo rūpadhammā cittahetukā cittasamuṭṭhānā, evaṃ vedanādayopīti vuttaṃ",
  "anya-e0104n0:1316_1": "“cittasamuṭṭhānaṃ nāma tayo arūpino khandhā, saddanavaka”ntiādi. Tenevāha – “katame",
  "anya-e0104n0:1316_2": "dhammā cittasamuṭṭhānā? Vedanākkhandho saññākkhandho saṅkhārakkhandho kāyaviññatti",
  "anya-e0104n0:1316_3": "vacīviññattī”ti. Tattha kāyaviññattiādīnaṃ cittasamuṭṭhānatā pariyāyato vuttāti veditabbā",
  "anya-e0104n0:1316_4": "tesaṃ anipphannattā. “Evaṃ vuttaṃ catusamuṭṭhānarūpa”nti iminā ataṃsamuṭṭhānasseva",
  "anya-e0104n0:1316_5": "cittajarūpassa cittapaccayatā dassitā. Yathā pana kammapaccayaṃ dassitaṃ, evaṃ cittapaccaye",
  "anya-e0104n0:1316_6": "gayhamāne taṃsamuṭṭhānarūpassa, sahajātavedanādīnañca cittapaccayatā siyā. Cittasamuṭṭhānacittapaccaye",
  "anya-e0104n0:1316_7": "pana asaṅkarato dassetuṃ pacchājātapaccayavaseneva cittapaccayaṃ uddhaṭanti daṭṭhabbaṃ.",
  "anya-e0104n0:1316_8": "Cittasamuṭṭhānautuāhārehi kammasamuṭṭhānautuāhārā balavanto hontīti tesaṃ vasena",
  "anya-e0104n0:1316_9": "catupañcapavattighaṭanaṃ vuttaṃ, cittasamuṭṭhānānaṃ pana vasena dvattippavattighaṭanaṃ",
  "anya-e0104n0:1316_10": "taṃpākatikacittavasena, mahaggatānuttaracittavasena pana bahutarāpi pavattiyo icchitabbā.",
  "anya-e0104n0:1316_11": "Taṃnibbattānaṃ cittajarūpānaṃ uḷārapaṇītabhāvato.",
  "anya-e0104n0:1317_0": "703. “Upādinnaṃ kammajarūpaṃ paccayaṃ labhitvā”ti etena bahiddhā anupādinnaojā rūpāharaṇakiccaṃ",
  "anya-e0104n0:1317_1": "na karotīti dasseti. Paccayalābho cassa kammajabhūtasannissayatāvasenāti āha “tattha",
  "anya-e0104n0:1317_2": "patiṭṭhāyā”ti. Tattha kammapaccayacittasamuṭṭhānādirūpassapi kammamūlakattā siyā",
  "anya-e0104n0:1317_3": "kammajapariyāyoti taṃnivattanatthaṃ “upādinna”nti visesetvā vuttaṃ. Āhārapaccayassa",
  "anya-e0104n0:1317_4": "āhāro na kevalaṃ upatthambhakova, atha kho janakopīti dassetuṃ “catusamuṭṭhānarūpa”nti",
  "anya-e0104n0:1317_5": "vuttaṃ. “Dasa dvādasa vāre”ti vatvā kathaṃ imasseva dasa dvādasa vāre pavattighaṭanāti",
  "anya-e0104n0:1317_6": "anuyogaṃ sandhāyāha “ekadivasaṃ paribhuttāhāro”tiādi. Dārakassa sarīraṃ pharitvāti",
  "anya-e0104n0:1317_7": "nābhimūlānugatāhi rasaharaṇīhi pharitvā, aññathā jalābuantarike kāye makkhanāvasena",
  "anya-e0104n0:1317_8": "na sammāviniyogo āhārassa sambhavatīti.",
  "anya-e0104n0:1318_0": "Upādinnako anupādinnakoti duvidhe āhāre pubbe anupādinnako āhārapaccayaāhāro dassitoti",
  "anya-e0104n0:1318_1": "itaraṃ dassetuṃ “kammajāhāro”tiādi vuttaṃ. Taṃ kammapaccayāhārasamuṭṭhāne vuttanayameva.",
  "anya-e0104n0:1318_2": "Tenāha “catasso vā pañca vā pavattiyo ghaṭetī”ti. Āhārapaccayautunopi utupaccayāhārassa",
  "anya-e0104n0:1318_3": "viya dasa dvādasa vāre pavattighaṭanā veditabbā. Vuttanayattā na uddhatanti vadanti.",
  "anya-e0104n0:1318_4": "Sesānanti kammacittautusamuṭṭhānānaṃ tisantatirūpānaṃ. Kabaḷīkārāhāro hi aññāhārasamuṭṭhitassa,",
  "anya-e0104n0:1318_5": "tisantatirūpānañca upatthambhakavasena attanā uppāditassa janako hutvā paccayo hoti.",
  "anya-e0104n0:1318_6": "Evaṃ āhārapaccayo hontoyeva atthiavigatavasenāpi paccayo hoti, nissayabhāvo pana",
  "anya-e0104n0:1318_7": "paṭṭhānanayena natthi. Āhārapaccayā pavattamānāni rūpāni āhāranissayāni nāma hontīti",
  "anya-e0104n0:1318_8": "suttantanayena vuttoti daṭṭhabbo. Parato utuno nissayajotanāyapi eseva nayo.",
  "anya-e0104n0:1319_0": "704. Kammasamuṭṭhānādivasena catubbidhāyapi tejodhātuyā rūpuppādane samatthabhāvato",
  "anya-e0104n0:1319_1": "“utu nāma catusamuṭṭhānā tejodhātū”ti vuttaṃ. Esa duvidho hotīti esa utu tejodhātubhāvāvisesepi",
  "anya-e0104n0:1319_2": "tikkhamandatāvisesena uṇho, sītoti duvidho hoti. Yaṃ panettha vattabbaṃ, taṃ heṭṭhā",
  "anya-e0104n0:1319_3": "vicāritameva. Yadipi utu upādinnakena vināpi rūpaṃ samuṭṭhāpeti, indriyabaddhe pana",
  "anya-e0104n0:1319_4": "tena vinā tassa rūpuppādanaṃ natthīti āha “upādinnakaṃ paccayaṃ labhitvā”ti. Tenāha",
  "anya-e0104n0:1319_5": "“catusamuṭṭhāno utū”ti. Utusamuṭṭhānoyeva hi utu upādinnakena vinā rūpaṃ samuṭṭhāpeti.",
  "anya-e0104n0:1319_6": "Utupaccayaṃ nāma catusamuṭṭhānikaṃ rūpaṃ. Yañhi utusamuṭṭhānaṃ pannarasavidhaṃ rūpaṃ,",
  "anya-e0104n0:1319_7": "yañca tadaññatisantatirūpaṃ, tassa sabbassapi sabhāgo utuupatthambhakapaccayo hotīti.",
  "anya-e0104n0:1319_8": "Yasmā visabhāgo utu himādi viya padumādīnaṃ visadisarūpuppattihetubhūtaṃ purimarūpaṃ",
  "anya-e0104n0:1319_9": "vināsentaṃ viya hoti, tasmā sabhāgaṃ, visabhāgañca ekajjhaṃ gahetvā vuttaṃ “utu catusamuṭṭhānikarūpānaṃ",
  "anya-e0104n0:1319_10": "pavattiyā ca vināsassa ca paccayo hotī”ti.",
  "anya-e0104n0:1320_0": "Dīghampi addhānanti “dasa dvādasa vāre”ti aññassa vuttaparicchedato dīghampi kālaṃ.",
  "anya-e0104n0:1320_1": "Utu hi sabhāgasantativasena laddhapaccayaṃ ciratarampi kālaṃ sadisākāraṃ rūpappavattiṃ",
  "anya-e0104n0:1320_2": "santāneti upādinnakasannissayena vinā, pageva itarathā. Tenāha “anupādinnapakkhe",
  "anya-e0104n0:1320_3": "ṭhatvāpī”ti, maṃsavinimuttakesalomanakhacammakhilatilakādivasena jīvamānasarīre aññattha",
  "anya-e0104n0:1320_4": "matakaḷevarādivasenāti adhippāyo. Rūpassa nibbattiyā diṭṭhāya tassa bhaṅgopi diṭṭhoyeva",
  "anya-e0104n0:1320_5": "hoti ittarakālattā dhammappavattiyāti āha “nibbattiṃ passanto kālena rūpaṃ sammasati",
  "anya-e0104n0:1320_6": "nāmā”ti. Na hi nibbattimattadassanaṃ sammasanaṃ nāma hoti, udayabbayadassanañca adhikatanti.",
  "anya-e0104n0:1320_7": "Esa nayo ito paresupi nibbattiggahaṇesu.",
  "anya-e0104n0:1321": "Arūpanibbattipassanākārakathāvaṇṇanā",
  "anya-e0104n0:1322": "705. Lokiyacittuppādavasenevāti avadhāraṇaṃ itarassa avisayattā.",
  "anya-e0104n0:1323_0": "Nibbattati taṃtaṃbhavavasena. Tadeva ekūnavīsatippabhedaṃ cittaṃ bhavaṅgavasena nibbattatīti",
  "anya-e0104n0:1323_1": "sambandho. Tathā cutivasena tadārammaṇavasenāti etthāpi. Tatthāti tesu ekūnavīsaticittuppādesu.",
  "anya-e0104n0:1323_2": "Anantaracittato paṭṭhāyātiādināpi pavattiyeva vuttā.",
  "anya-e0104n0:1324_0": "So pana paṭisandhicittānaṃyeva pavattiyaṃ pavattanākāroti suddhappavatticittānaṃ",
  "anya-e0104n0:1324_1": "uppattiṃ dassento “pavatte panā”tiādimāha. Asambhinnattāti avinaṭṭhattā. “Asambhinnattā",
  "anya-e0104n0:1324_2": "cakkhussā”tiādinā saṅkhepato vuttamatthaṃ vivarituṃ “cakkhupasādassa hī”tiādi vuttaṃ.",
  "anya-e0104n0:1324_3": "“Ṭhitippattamevā”ti iminā yathā nirujjhamānaṃ rūpaṃ kassaci paccayo na hoti, evaṃ",
  "anya-e0104n0:1324_4": "uppajjamānampīti dasseti. Cakkhuviññāṇaṃ uppajjatīti sambandho. Evaṃ sesesupi. Kāmāvacarakusalākusalakiriyacittesu",
  "anya-e0104n0:1324_5": "ekaṃ vā pañca, satta vā javanāni hutvā uppajjatīti sambandho. Upekkhāsahagatāhetukaṃ",
  "anya-e0104n0:1324_6": "cittaṃ vāti vā-saddaṃ ānetvā sambandhitabbaṃ. Voṭṭhabbanañhi sandhāya evaṃ vuttaṃ,",
  "anya-e0104n0:1324_7": "taṃ pana dutiyamoghavāravasena veditabbaṃ. Pañca javanāni suttamucchitādikāle, satta",
  "anya-e0104n0:1324_8": "pākatikakāle veditabbāni. Javanārammaṇānurūpanti “tihetukaṃ ce javanaṃ, tihetukaṃ,",
  "anya-e0104n0:1324_9": "dvihetukaṃ vā”tiādinā, “iṭṭhaṃ ce ārammaṇaṃ, somanassasahagata”ntiādinā ca javanassa,",
  "anya-e0104n0:1324_10": "ārammaṇassa ca anurūpaṃ. Sesadvāresūti sotadvārādisesadvāresu.",
  "anya-e0104n0:1325": "Anukkamenāti udayabbayañāṇādhigamānukkamena paññābhāvanaṃ sampādeti arahattaṃ adhigacchati.",
  "anya-e0104n0:1326": "Rūpasattakasammasanakathāvaṇṇanā",
  "anya-e0104n0:1327_0": "706. Rūpesu manasikārasattakaṃ rūpasattakaṃ, rūpadhammesu sattahākārehi manasi kārotīti",
  "anya-e0104n0:1327_1": "attho. Evaṃ arūpasattakampi veditabbaṃ. Imehi ākārehīti imehi ādānanikkhepanamanasikārādippakārehi,",
  "anya-e0104n0:1327_2": "imehi vā yathāvuttakoṭṭhāsehi. Āropetvāti tilakkhaṇaṃ āropetvā.",
  "anya-e0104n0:1328_0": "Ādānanikkhepanatoti bhavassa gahaṇavissajjanato, jātito, maraṇato cāti attho. Vayovuḍḍhatthagāmitoti",
  "anya-e0104n0:1328_1": "vayasā vuḍḍhassa atthagāmibhāvato, atthaṅgamato icceva attho. Āhāratoti āhārahetu,",
  "anya-e0104n0:1328_2": "rūpassa paccayabhūtaāhāratoti attho. Ayalohādibhūmipāsāṇādibhedaṃ vividhavaṇṇasaṇṭhānaṃ",
  "anya-e0104n0:1328_3": "kammānapekkhaṃ sabhāvasiddhaṃ rūpaṃ dhammatārūpaṃ. Sattāti sattadhā sattahākārehi.",
  "anya-e0104n0:1328_4": "Vipassatīti taṃ taṃ koṭṭhāsaṃ tilakkhaṇaṃ āropetvā vipassati sammasati.",
  "anya-e0104n0:1329_0": "“Bhārādānaṃ dukhaṃ loke”ti vacanato khandhabhārassa ādito gahaṇanti katvā “ādānanti",
  "anya-e0104n0:1329_1": "paṭisandhī”ti āha. “Sabbeva nikkhipissanti, bhūtā loke samussaya”nti pana vacanato",
  "anya-e0104n0:1329_2": "khandhabhāranikkhepoti katvā “nikkhepananti cutī”ti vuttaṃ. “Yo ciraṃ jīvati, so",
  "anya-e0104n0:1329_3": "vassasata”nti vacanato tato ūnādhikabhāvo appamāṇanti vuttaṃ “ekaṃ vassasataṃ paricchinditvā”ti.",
  "anya-e0104n0:1329_4": "Etthantare sabbe saṅkhārāti etasmiṃ ādānanikkhepantare pavattā sabbe bhūtupādāyarūpappabhedā",
  "anya-e0104n0:1329_5": "saṅkhārā. Rūpadhammesu hi idaṃ sammasanavidhānanti. “Aniccā”ti gahitamattaṃ yuttito",
  "anya-e0104n0:1329_6": "hadaye patiṭṭhāpanatthaṃ “kasmā”tiādi vuttaṃ. Tattha uppādavayavattitoti uppajjanavasena,",
  "anya-e0104n0:1329_7": "nirujjhanavasena ca pavattanato, ahutvā sambhavato hutvā vayūpagamanatoti attho.",
  "anya-e0104n0:1329_8": "Vipariṇāmatoti santānassa purimuttaravisadisabhāvatoti vadanti. Taṃ vassasataparicchinne",
  "anya-e0104n0:1329_9": "rūpe idaṃ sammasananti adhippāyeneva vuttaṃ siyā, jarāmaraṇena vipariṇāmetabbatoti",
  "anya-e0104n0:1329_10": "attho. Asatipi dhammabhede avatthābhedo icchitabbo. Na hi uppādāvatthā eva bhaṅgāvatthāti",
  "anya-e0104n0:1329_11": "yuttā. Tathā hi vuttaṃ “jarāya ceva maraṇena cāti dvedhā pariṇāmapakatitāyā”ti. Sabhāvavigamo",
  "anya-e0104n0:1329_12": "eva vā ettha vipariṇāmo. Khaṇikatā tāvakālikatā. Niccasabhāvābhāvo eva niccapaṭikkhepo.",
  "anya-e0104n0:1329_13": "Aniccadhammā hi teneva attano sabhāvena jānantānaṃ niccataṃ paṭikkhipanti nāma. Yato",
  "anya-e0104n0:1329_14": "na niccanti aniccaṃ, uppādakkhaṇe yadavatthā saṅkhārā, na tadavatthā ṭhitikkhaṇeti",
  "anya-e0104n0:1329_15": "avatthantarappattiyā ñāyati tesaṃ kilamanākāroti āha “ṭhitiyaṃ jarāya kilamantī”ti,",
  "anya-e0104n0:1329_16": "svāyamattho pākaṭajarāya veditabbo. Ye pana saṅkhārānaṃ ṭhitiṃ na sampaṭicchanti,",
  "anya-e0104n0:1329_17": "tattha vattabbaṃ heṭṭhā vuttameva. Dhammānaṃ sabhāvo nāma duratikkamo jarānantaraṃ",
  "anya-e0104n0:1329_18": "bhaṅgoti āha “jaraṃ patvā avassaṃ bhijjantī”ti. Tasmāti yasmā uppādajarābhaṅgavasena",
  "anya-e0104n0:1329_19": "saṅkhārānaṃ nirantarabādhatā, tato ca nesaṃ dussahatāya dukkhamatā, tissannaṃ dukkhatānaṃ,",
  "anya-e0104n0:1329_20": "saṃsāradukkhassa ca adhiṭṭhānatāya dukkhavatthutā, tasmā. Abhiṇha…pe… dukkhāti yojanā.",
  "anya-e0104n0:1330_0": "“Sukhapaṭikkhepato”ti idaṃ vuttanayameva. Ṭhitiṃ mā pāpuṇantu, uppajjamānākāreneva",
  "anya-e0104n0:1330_1": "pavattantūti adhippāyo. “Uppannā”ti iminā uppādakkhaṇasamaṅgitā vuttā. Ṭhānappattā",
  "anya-e0104n0:1330_2": "mā jīrantūti kasmā vuttaṃ, nanu atthato ṭhiti eva jarāti? Saccametaṃ, jarāvasena",
  "anya-e0104n0:1330_3": "pana yo kilamatho, so idha jarāggahaṇena gahitoti daṭṭhabbaṃ. Mā bhijjantūti niccataṃ",
  "anya-e0104n0:1330_4": "āsīsati. Kassaci dhammissarassāpi bhagavato vasavattibhāvo natthi. Na hi lakkhaṇaññathattaṃ",
  "anya-e0104n0:1330_5": "kenaci kātuṃ sakkā. Bhāvaññathattameva hi iddhivisayo. Suññā saṅkhārā tena tīsu ṭhānesu",
  "anya-e0104n0:1330_6": "vasavattanākārena. Tasmāti vuttakāraṇaparāmasanaṃ. Suññatoti nivāsīkārakavedakaadhiṭṭhāyakavirahena",
  "anya-e0104n0:1330_7": "tato suññato, na nissabhāvatoti ekaccaparikappitasabhāvasuññato. Assāmikatoti sāmibhūtassa",
  "anya-e0104n0:1330_8": "kassaci abhāvato. Etena anattaniyataṃ dasseti. Avasavattitoti yathāvuttavasavattibhāvābhāvato.",
  "anya-e0104n0:1330_9": "Attapaṭikkhepatoti paraparikappitassa attano paṭikkhipanato. “Suññato”tiādinā hi",
  "anya-e0104n0:1330_10": "dhammānaṃ bāhirakaparikappitaattaviraho vutto, iminā pana ataṃsabhāvato attā na hotīti.",
  "anya-e0104n0:1331_0": "707. Ettha ca “uppādavayavattito”tiādinā catūhi kāraṇehi aniccā, “abhiṇhasampaṭipīḷanato”tiādinā",
  "anya-e0104n0:1331_1": "catūhi kāraṇehi dukkhā, “suññato”tiādinā catūhi kāraṇehi anattāti rūpadhamme niruḷhaṃ",
  "anya-e0104n0:1331_2": "lakkhaṇattayaṃ pubbe attanā asallakkhitaṃ sallakkhetvā sammasanto taṃ tattha āropetīti",
  "anya-e0104n0:1331_3": "vuccati. Tathā panānena ādānanikkhepanavasena sammasitattā āha “rūpe tilakkhaṇaṃ āropetvā”ti.",
  "anya-e0104n0:1332_0": "Tattha ca yasmā aniccalakkhaṇaggahaṇapubbakaṃ dukkhalakkhaṇaggahaṇaṃ, dukkhalakkhaṇaggahaṇapubbakaṃ",
  "anya-e0104n0:1332_1": "vā anattalakkhaṇaggahaṇaṃ. Aniccalakkhaṇañcettha rūpabhedena dassiyamānaṃ yathoḷārikato",
  "anya-e0104n0:1332_2": "dīpetabbanti taṃ vassasataparicchedena paṭhamaṃ dassentena vassasataṃ ṭhitassa “dasa",
  "anya-e0104n0:1332_3": "vā vīsati vā”tiādinā vibhajitvā anukkamena yāvauddharaṇādikoṭṭhāsavasena rūpassa",
  "anya-e0104n0:1332_4": "bhaṅgaṃ disvā tato “aniccaṃ dukkhaṃ anattā”ti tilakkhaṇāropanaṃ vayovuḍḍhatthaṅgamato",
  "anya-e0104n0:1332_5": "sammasananti dassetuṃ “tameva vassasata”ntiādinā vayavasena rūpassa sammasanavidhi",
  "anya-e0104n0:1332_6": "āraddho. Tattha yasmā oḷārikavasenevāyaṃ ādito rūpabhedo gayhati, tasmā na vassasataṃ",
  "anya-e0104n0:1332_7": "samakoṭṭhāsavasena vibhattaṃ, majjhimāvatthāya vā tathārūpattā majjhimavaye ekaṃ vassaṃ vaḍḍhitaṃ.",
  "anya-e0104n0:1333": "708. Mandatābāhullena pavattaṃ vassānaṃ dasakaṃ mandadasakaṃ. Esa nayo sesesupi.",
  "anya-e0104n0:1334_0": "Tadāti paṭhame vassadasake. Soti puggalo. Capaloti anavaṭṭhitakiriyatāya taralo.",
  "anya-e0104n0:1334_1": "Tena momūhabhāvato viseseti. Na hesa navamadasake viya momūhabhāvena mando, atha",
  "anya-e0104n0:1334_2": "kho capalatāyāti. Tenāha “kumārako”ti. Tatiye dasake maṃsapāripūriyā yathārahaṃ chavivaṇṇo",
  "anya-e0104n0:1334_3": "vippasīdatīti āha “vaṇṇāyatanaṃ vepullaṃ pāpuṇātī”ti. Catutthe dasake aṭṭhīnaṃ, nhārūnañca",
  "anya-e0104n0:1334_4": "thirabhāvappattiyā balañca thāmo ca vepullaṃ pāpuṇāti. Pañcame dasake yobbanamadassa",
  "anya-e0104n0:1334_5": "dūrībhāvena yebhuyyena kilesatanutāya paññā yathārahaṃ suvisadā hoti. Khiḍḍāya rati",
  "anya-e0104n0:1334_6": "khiḍḍārati. Kapallikādinissayavisesena padīpassa suddhatādi viya nissayavisesena",
  "anya-e0104n0:1334_7": "pañcamachaṭṭhadasakesu paññāya buddhihāniyo veditabbā. Purato pabbhāro hoti kaṭisandhigīvāsandhīnaṃ",
  "anya-e0104n0:1334_8": "vasena rassassāpi, pageva dīghassa. Pabbhāroti ca garubhāvena palambako. Momūho hoti",
  "anya-e0104n0:1334_9": "satipaññāvippavāsato. Sayanabahulova hoti ṭhānādivasena sarīrabhāraṃ vahituṃ asakkonto.",
  "anya-e0104n0:1335": "709. Tiṇṇaṃ tiṇṇaṃ vassānanti yebhuyyatāya vuttaṃ. Catuvassikopi hi eko koṭṭhāso hotīti. Dvisataṃ koṭṭhāse katvā ekekaayanavasenātipi veditabbaṃ.",
  "anya-e0104n0:1336": "Vassāne pavattarūpanti sambandho.",
  "anya-e0104n0:1337_0": "Taṃ pana vassānaṃ dvidhā samattaṃ, na pubbe viya catumāsanti āha “dvemāsa”nti. Accantasaṃyoge",
  "anya-e0104n0:1337_1": "cetaṃ upayogavacanaṃ. So pana vassāno utu sāvaṇapoṭṭhapādamāsā, assayujakattikamāsā",
  "anya-e0104n0:1337_2": "sarado, migasiraphussamāsā hemanto, māghaphaggunamāsā sisiro, cittavesākhamāsā vasanto,",
  "anya-e0104n0:1337_3": "jeṭṭhāsaḷhamāsā gimho utūti veditabbo. Cha koṭṭhāse katvāti dasadasanāṭikāvasena cha koṭṭhāse katvā.",
  "anya-e0104n0:1338_0": "710. Abhimukhaṃ purato kamanaṃ abhikkamo. Paṭinivattanavasena kamanaṃ paṭikkamo.",
  "anya-e0104n0:1338_1": "Āmukhaṃ lokanaṃ ālokanaṃ. Vividhaṃ ito cito ca lokanaṃ vilokanaṃ. Hatthapādānaṃ saṅkucanaṃ",
  "anya-e0104n0:1338_2": "samiñjanaṃ. Āyamanaṃ pasāraṇaṃ.",
  "anya-e0104n0:1339_0": "Pāduddharaṇakāleti dutiyapāduddharaṇakāle. Pādassāti uddhaṭapādassa. Omattāti sattito",
  "anya-e0104n0:1339_1": "hīnappamāṇā. Tenāha “mandā”ti. Itarāti tejovāyodhātuyo. Yathā pādassa uddharaṇaṃ",
  "anya-e0104n0:1339_2": "sijjhati, tathā pavattacittasamuṭṭhānarūpesu ekaṃsato tejovāyodhātūnaṃ adhimattatā",
  "anya-e0104n0:1339_3": "icchitabbā sallahukasabhāvatāya tāsaṃ. Tato eva ca itarāsaṃ omattatā garusabhāvattā.",
  "anya-e0104n0:1339_4": "Taṃsambandhattā pana sesaṃ tisamuṭṭhānarūpaṃ taggatikameva hoti. Kāyavacīviññattipavattiyaṃ",
  "anya-e0104n0:1339_5": "vāyopathavīadhimattatā imassa atthassa nidassananti daṭṭhabbaṃ. Purato haraṇe, pacchato",
  "anya-e0104n0:1339_6": "haraṇe ca uddharaṇe viya sallahukasabhāvarūpappavattīti tāsaṃyeva dvinnaṃ dhātūnaṃ",
  "anya-e0104n0:1339_7": "adhimattatā icchitabbāti āha “tathā atiharaṇavītiharaṇesū”ti. Yathā uddharaṇādīsu",
  "anya-e0104n0:1339_8": "sallahukasabhāvattā pacchimānaṃ dvinnaṃ dhātūnaṃ kiccaṃ adhikaṃ hoti, itarāsaṃ hīnaṃ,",
  "anya-e0104n0:1339_9": "evaṃ vossajjanādīsu tīsu garusabhāvattā purimānaṃ dvinnaṃ kiccaṃ adhikaṃ hoti, itarāsaṃ",
  "anya-e0104n0:1339_10": "hīnanti dassento āha “vossajjane”tiādi.",
  "anya-e0104n0:1340_0": "Tadupādāyarūpānīti tā dhātuyo nissāya pavattaupādārūpāni. Etthevāti uddharaṇeyeva.",
  "anya-e0104n0:1340_1": "Tenāha “atiharaṇaṃ appatvā”ti. Itīti evaṃ. Tattha tatthāti tasmiṃ tasmiṃ uddharaṇādikoṭṭhāse.",
  "anya-e0104n0:1340_2": "Pabbaṃ pabbantiādi tesaṃ dhammānaṃ koṭṭhāsantarasaṅkarābhāvadassanaṃ. Taṭataṭāyantāti",
  "anya-e0104n0:1340_3": "taṭataṭāyanti viya, tena nesaṃ pavattikkhaṇassa ittarataṃ dasseti.",
  "anya-e0104n0:1341_0": "711. Assāti sammasanassa. Dārutiṇukkādīsūti dāruukkātiṇukkādīsu. “Kiṃ andhabāla ekaghanaṃ",
  "anya-e0104n0:1341_1": "satataṃ sabbadābhāviṃ ekanti maññasī”ti adhippāyenāha “kimettha manāpa”nti. Idampīti",
  "anya-e0104n0:1341_2": "yadidaṃ telavaṭṭikkhayena padīpassa apaññāyanaṃ vuttaṃ, idampi. Aṅgulaṅgulantareti",
  "anya-e0104n0:1341_3": "aṅguliyā mitaṃ aṅgulanti aṅgulappamāṇe padeseti attho. Tantuno avayavalesabhūtaṃ",
  "anya-e0104n0:1341_4": "paramasukhumabhāvappattaṃ aṃsuṃ sandhāyāha “aṃsuṃ pana muñcitvā”ti.",
  "anya-e0104n0:1342_0": "Tatthātiādi upamāsaṃsandanaṃ. Tattha kāmaṃ upameyye viya upamāyaṃ pākaṭo kālabhedo",
  "anya-e0104n0:1342_1": "natthi, ekakoṭṭhāsagataṃ pana koṭṭhāsantaraṃ na pāpuṇātīti ettāvatā upamābhāvo veditabbo.",
  "anya-e0104n0:1342_2": "Upamāyampi vā tāva yāvāti kālassa bhedamattā labbhatevāti tassā gahaṇe kālabhedavasenāpi upamā yojetabbā.",
  "anya-e0104n0:1343_0": "712. Pubbe ādānanikkhepādivasena catusantatirūpaṃ saṅgharitvā dassitaṃ, idāni āhārasamuṭṭhānādivasena",
  "anya-e0104n0:1343_1": "bhinditvā dassento “tadeva rūpaṃ visaṅkharitvā”tiādimāha. Tattha visaṅkharitvā vibhajitvā.",
  "anya-e0104n0:1343_2": "“Visaṅgharitvā”ti vā pāṭho, ayamevattho. Āhāramayanti āhārena nibbattaṃ. Jhattanti",
  "anya-e0104n0:1343_3": "milātaṃ. Kilantanti khinnaṃ. Dhātanti tittaṃ. Pīṇitanti maṃsūpacayasampattiyā pīṇitaṃ.",
  "anya-e0104n0:1343_4": "Tato eva mudu. Siniddhanti siniddhacchavitāya saṇhaṃ. Tato eva phassavantaṃ.",
  "anya-e0104n0:1344": "713. Uṇhakāle samuṭṭhitaṃ rūpanti uṇhasantāpena santattaṃ rūpaṃ sandhāyāha. Sītautunāti sappāyena sītautunā.",
  "anya-e0104n0:1345_0": "714. Āyatanadvāravasenāti āyatanasaṅkhātadvāravasena. Kammadvāranivattanatthaṃ āyatanaggahaṇaṃ.",
  "anya-e0104n0:1345_1": "Kāyadvāreti pasādakāyadvāre. Manodvāraṃ nāma sāvajjanaṃ bhavaṅgaṃ. Tassa nissayabhāvato",
  "anya-e0104n0:1345_2": "hadayavatthuṃ sandhāya nissitavohārena “manodvāre”ti vuttaṃ, yattha manodvāruppatti.",
  "anya-e0104n0:1346": "715. Somanassitadomanassitavasenāti somanassitadomanassitapuggalavasena, somanassitadomanassitakālavasena vā.",
  "anya-e0104n0:1347": "Ayamatthoti ayaṃ idāni vuccamāno saṅkhārānaṃ atiittarakhaṇatāsaṅkhāto attho.",
  "anya-e0104n0:1348_0": "Jīvitanti jīvitindriyaṃ. Sukhadukkhāti sukhadukkhavedanā. Upekkhāpi hi sukhadukkhāsu",
  "anya-e0104n0:1348_1": "eva antogadhā iṭṭhāniṭṭhabhāvato. Attabhāvoti jīvitavedanāviññāṇāni ṭhapetvā avasiṭṭhadhammā",
  "anya-e0104n0:1348_2": "vuttā. Saññāti keci. Kevalāti attanā niccabhāvena vā avomissā. Ekacittasamāyuttāti",
  "anya-e0104n0:1348_3": "ekekena cittena sahitā. Lahuso vattate khaṇoti vuttanayena ekacittakkhaṇikatāya lahuko",
  "anya-e0104n0:1348_4": "atiittaro jīvitādīnaṃ khaṇo vattati.",
  "anya-e0104n0:1349_0": "Cullāsītisahassāni kappanti caturāsītisahassaparimāṇaṃ kappaṃ, accantasaṃyoge etaṃ",
  "anya-e0104n0:1349_1": "upayogavacanaṃ. Kappanti ca sāmaññavasena ekavacanaṃ. Marūti devā. Dvīhi cittehi",
  "anya-e0104n0:1349_2": "samohitāti evaṃ cirajīvinopi te dvīhi cittehi sahitā hutvā na tiṭṭhanti. Idaṃ vuttaṃ",
  "anya-e0104n0:1349_3": "hoti – tesampi santāne jīvitādīni dvīhi cittehi saha na tiṭṭhanti, ekena cittena",
  "anya-e0104n0:1349_4": "saha uppannāni teneva saha nirujjhanato yāva dutiyā na tiṭṭhantīti.",
  "anya-e0104n0:1350_0": "Ye niruddhā marantassāti cavantassa sattassa cuticittena saddhiṃ niruddhāti vattabbā",
  "anya-e0104n0:1350_1": "ye khandhā. Tiṭṭhamānassa vā idhāti ye vā idha pavattiyaṃ tiṭṭhantassa dharantassa",
  "anya-e0104n0:1350_2": "bhaṅgappattiyā niruddhakkhandhā. Sabbepi sadisā te sabbepi ekasadisā atthaṅgatā appaṭisandhikā",
  "anya-e0104n0:1350_3": "puna āgantvā paṭisandhānābhāvena vigatā. Yathā hi cutikkhandhā na nibbattanti, evaṃ",
  "anya-e0104n0:1350_4": "tato pubbepi khandhā. Tasmā ekacittakkhaṇikaṃ sattānaṃ jīvitanti adhippāyo.",
  "anya-e0104n0:1351_0": "Anantarā ca ye bhaggāti ye saṅkhārā anantarameva bhaggā niruddhā. Ye ca bhaggā anāgateti",
  "anya-e0104n0:1351_1": "ye ca saṅkhārā anāgate bhaggā bhañjanasīlā bhijjissanti. Tadantarā niruddhānanti",
  "anya-e0104n0:1351_2": "tesaṃ atītānāgatānaṃ antarā vemajjhe paccuppannataṃ patvā niruddhānaṃ bhaggānaṃ.",
  "anya-e0104n0:1351_3": "Vesamaṃ natthi lakkhaṇeti tesaṃ tividhānampi bhaṅgalakkhaṇanimittaṃ visamatā visadisatā natthi.",
  "anya-e0104n0:1352_0": "Anibbattena na jātoti anuppannena cittena jāto na hoti, ajāto nāma hoti. Paccuppannena",
  "anya-e0104n0:1352_1": "vattamānena cittena jīvati jīvamāno nāma hoti. Cittabhaṅgā mato lokoti cuticittassa",
  "anya-e0104n0:1352_2": "viya sabbassapi tassa tassa cittassa bhaṅgappattiyā ayaṃ loko paramatthato mato nāma",
  "anya-e0104n0:1352_3": "hoti niruddhassa appaṭisandhikattā. Evaṃ santepi paññatti paramatthiyā yāyaṃ taṃ",
  "anya-e0104n0:1352_4": "taṃ santaṃ sanissayaṃ cittaṃ upādāya “tisso jīvati, phusso jīvatī”ti evaṃ vacanappavattiyā",
  "anya-e0104n0:1352_5": "visayabhūtā santānapaññatti, sā ettha paramatthiyā paramatthabhūtā. Tathā hi vadanti",
  "anya-e0104n0:1352_6": "“nāmagottaṃ na jīratī”ti.",
  "anya-e0104n0:1353_0": "Anidhānagatā bhaggāti ye bhaggā, na te katthaci nidhānaṃ gatā, atha kho abhāvameva",
  "anya-e0104n0:1353_1": "gatā. Puñjo natthi anāgate yato āgaccheyyuṃ vattamānabhāvaṃ. Nibbattā yepīti ye paṭiladdhattabhāvā",
  "anya-e0104n0:1353_2": "paccuppannā, tepi āragge sāsapūpamā tiṭṭhanti. Yathā nāma sūciyaṃ ṭhitāyaṃ sāsapo",
  "anya-e0104n0:1353_3": "khitto tassā sikhaṃ phuṭṭhamatto vigacchati na tiṭṭhati, evaṃ saṅkhārā uppajjitvā",
  "anya-e0104n0:1353_4": "bhijjanti, na tesaṃ avaṭṭhānaṃ atthīti.",
  "anya-e0104n0:1354": "Bhaṅgo nesaṃ purakkhatoti tesaṃ nibbattadhammānaṃ bhaṅgo nāma purato eva kato, ekaṃsabhāvī na apasakkatīti attho. Purāṇehīti purimakehi atītehi.",
  "anya-e0104n0:1355_0": "Adassanatoti apassitabbato. Āyantīti āgacchanti. “Uppajjantī”ti imināpi kutoci rāsito",
  "anya-e0104n0:1355_1": "āgamanābhāvamevāha. Bhaggā gacchantudassananti bhaggāpi katthaci upagamanābhāvato",
  "anya-e0104n0:1355_2": "sabbena sabbaṃ adassanaṃ abhāvameva gacchanti. Tattha nidassanamāha “vijjuppādo…pe… vayanti cā”ti.",
  "anya-e0104n0:1356_0": "716. “Vivaṭṭakappato paṭṭhāya uppajjanakarūpa”nti iminā sayameva uppajjanakadhammatāya",
  "anya-e0104n0:1356_1": "“dhammatārūpa”nti anvatthanāmataṃ dasseti. Ayalohādīsu ayo nāma kāḷalohaṃ. Lohaṃ",
  "anya-e0104n0:1356_2": "nāma jātilohaṃ vijātilohaṃ kittimalohaṃ pisācalohanti catubbidhaṃ. Tattha ayo rajataṃ",
  "anya-e0104n0:1356_3": "suvaṇṇaṃ tipu sīsaṃ tambalohaṃ vekantakalohanti imāni satta jātilohāni. Nāganāsikalohaṃ",
  "anya-e0104n0:1356_4": "vijātilohaṃ. Kaṃsalohaṃ vaṭṭalohaṃ hārakūṭanti tīṇi kittimalohāni. Morakkhakādi pisācalohaṃ.",
  "anya-e0104n0:1356_5": "Tattha tambalohaṃ vekantakanti imehi dvīhi jātilohehi saddhiṃ sesaṃ sabbampi idha",
  "anya-e0104n0:1356_6": "“loha”nti gahitanti. Tipūti setatipu. Sīsanti kāḷatipu. Suvaṇṇaṃ ākaruppannarasaviddhādibhedaṃ.",
  "anya-e0104n0:1356_7": "Muttā sāmuddikamuttādi. Maṇīti veḷuriyalohitaṅgamasāragallāni ṭhapetvā avaseso sabbo",
  "anya-e0104n0:1356_8": "maṇiviseso. Veḷuriyo vaṃsavaṇṇamaṇi. Saṅkho sāmuddikasaṅkho. Silāti kāḷasilāpaṇḍusilādibhedā",
  "anya-e0104n0:1356_9": "sabbāpi ratanasammatasilā. Pavāḷaṃ nāma vaṭṭumaṃ viddhamaṃ. Lohitaṅgaṃ rattamaṇi.",
  "anya-e0104n0:1356_10": "Masāragallaṃ kabaramaṇi. Bhūmiādayo pākaṭāva. Tadassāti taṃ dhammatārūpaṃ assa yogino.",
  "anya-e0104n0:1357_0": "Taruṇapallavavaṇṇanti ambādīnaṃ taruṇapallavena samānavaṇṇaṃ. Sabhāgarūpasantatinti",
  "anya-e0104n0:1357_1": "vaṇṇādinā samānabhāgaṃ rūpasantānaṃ. Anuppabandhāpayamānanti hetuphalaparamparāya",
  "anya-e0104n0:1357_2": "sambandhanavasena pavattanti.",
  "anya-e0104n0:1358_0": "Soti yogī. Tanti asokarukkhapaṇṇaṃ. Pariggahetvāti ñāṇena paricchijja gahetvā. Iminā",
  "anya-e0104n0:1358_1": "nayenāti iminā asokapaṇṇe vuttena nayena. Sabbampi ayalohādibhedaṃ dhammatārūpaṃ.",
  "anya-e0104n0:1358_2": "Tampi hi sītakāle sītalaṃ, uṇhakāle sūriyasantāpena uṇhataraṃ hoti. Tattha sītabhāvena",
  "anya-e0104n0:1358_3": "pavattaṃ rūpaṃ uṇhaṃ uṇhabhāvena pavattaṃ rūpaṃ sītaṃ na pāpuṇāti. Tattha tattheva",
  "anya-e0104n0:1358_4": "taṭataṭāyantaṃ bhijjatītiādinā yojetabbaṃ.",
  "anya-e0104n0:1359": "Arūpasattakasammasanakathāvaṇṇanā",
  "anya-e0104n0:1360": "717. Kalāpatoti arūpadhammakalāpato.",
  "anya-e0104n0:1361_0": "Yasmā tattha phassapañcamakā dhammā sabbacittuppādasādhāraṇā supākaṭā, suviññeyyā",
  "anya-e0104n0:1361_1": "ca, tasmā tesaṃ vasena dassento “kalāpatoti phassapañcamakā dhammā”ti āha. Ye ime",
  "anya-e0104n0:1361_2": "sammasane uppannā phassapañcamakā dhammā, sabbe te vinaṭṭhāti sambandho.",
  "anya-e0104n0:1362_0": "Pavattaṃ cittanti sattasu ṭhānesu sammasanavasena pavattaṃ cittaṃ. Sammasantoti ekajjhaṃ",
  "anya-e0104n0:1362_1": "gahetvā sammasanto. Taṃ yuttataranti taṃ ariyavaṃsakathāyaṃ vuttaṃ yuttataraṃ āsannabhāvena",
  "anya-e0104n0:1362_2": "vibhūtataraṃ rūpasattake sammasanaṃ saha gahetvā sammasanassa vuttattā. Apica rūpasattake",
  "anya-e0104n0:1362_3": "sammasanassa rūpadhammesu sātisayaṃ ghanavinibbhogaṃ katvā pavattattā tabbisayaṃ",
  "anya-e0104n0:1362_4": "arūpasammasanaṃ sātisayaṃ aniccādilakkhaṇappaṭivedhāya sampavattatīti taṃ yuttataraṃ,",
  "anya-e0104n0:1362_5": "na pana apubbakesādisammasanaṃ katvā tabbisayaṃ pavattitaṃ. Tathā sati kammaṭṭhānaṃ",
  "anya-e0104n0:1362_6": "navaṃ navaṃ eva siyā, pubbe gahitaṃ sammasanavisayaṃ chaḍḍetvā aññassa sammasanavisayassa",
  "anya-e0104n0:1362_7": "gaṇhanato. Sesānipīti yamakato sammasanādīnipi. Tenevāti ariyavaṃsakathānayeneva.",
  "anya-e0104n0:1363_0": "718. Tampi cittanti ādānanikkhepato sammasanavasena pavattacittuppādampi. Cittasīsena",
  "anya-e0104n0:1363_1": "hi niddeso. Esa nayo sabbattha. Yamakato sammasati nāma nāmarūpadhamme ārabbha yugaḷavasena",
  "anya-e0104n0:1363_2": "sammasanassa pavattanato. Ayañhi pubbe rūpasattakavasena sammasitvā ṭhitopi idāni",
  "anya-e0104n0:1363_3": "ādānanikkhepādivasena sammasitvāva taṃ sammasati. Khaṇikato sammasanādīsupi eseva nayo.",
  "anya-e0104n0:1364_0": "719. Etampīti etaṃ catutthasammasanacittampi. Paṭhamacittanti ādānanikkhepādivasena",
  "anya-e0104n0:1364_1": "rūpaṃ sammasitacittaṃ, yaṃ rūpapariggāhakacittanti adhippetaṃ. Sammasitasammasitacittasammasanena",
  "anya-e0104n0:1364_2": "tesaṃ khaṇikabhāvassa vibhāvanato idaṃ sammasanaṃ “khaṇikato sammasana”nti vuttaṃ.",
  "anya-e0104n0:1365_0": "720. Idameva ca sammasanaṃ diguṇitaṃ anekasammasanapaṭipāṭisambhavato “paṭipāṭito",
  "anya-e0104n0:1365_1": "sammasana”nti vuttaṃ. Vaṭṭeyyāti sambhaveyya. Tathā sati paṭipāṭisammasanapasutā",
  "anya-e0104n0:1365_2": "eva bhāvanā siyā, na mūlakammaṭṭhānupakārī, na cāyaṃ samāpatticāro. Yasmā ca tattakena",
  "anya-e0104n0:1365_3": "rūpadhammesu, arūpadhammesu ca aniccādilakkhaṇāni suṭṭhu vibhūtāni honti, tasmā vuttaṃ",
  "anya-e0104n0:1365_4": "“yāva dasamacittasammasanā…pe… ṭhapetabba”nti. Ṭhapetabbanti ca na ekādasamaṃ dvādasamena",
  "anya-e0104n0:1365_5": "sammasitabbanti paṭipāṭito sammasanassa paricchedadassanaparaṃ, na tato sammasanato",
  "anya-e0104n0:1365_6": "oramanadassanaparaṃ, tasmā punapi rūpaṃ pariggahetvā yāva dasamacittasammasanā bhāvanamanuyuñjateva.",
  "anya-e0104n0:1365_7": "Vuttanti ariyavaṃsakathāyaṃ vuttaṃ.",
  "anya-e0104n0:1366_0": "721. Visuṃ sammasananayo nāma natthīti aniccādimanasikāravinimutto añño vipassanāmanasikāro",
  "anya-e0104n0:1366_1": "natthi. Vipassanāya ca diṭṭhiādivikkhambhanā idha diṭṭhiugghāṭanādayoti adhippetā.",
  "anya-e0104n0:1366_2": "Vipassanāya eva hi pavattivisesena diṭṭhiugghāṭanādayo ijjhantīti dassento “yaṃ paneta”ntiādimāha.",
  "anya-e0104n0:1366_3": "Tattha sattasaññāti sattā atthīti uppajjanakasaññā. Dubbalāya attadiṭṭhiyā sahagatasaññātipi",
  "anya-e0104n0:1366_4": "vadanti. Sattasaññaṃ ugghāṭitacittenāti sattasaññāya vikkhambhanavasena pavattacittena",
  "anya-e0104n0:1366_5": "diṭṭhi nuppajjati, saññāvipallāsahetuuppajjanakā cittadiṭṭhivipallāsā tadabhāvena",
  "anya-e0104n0:1366_6": "hontīti. Māno nāma yo diṭṭhūpanissayo apāyagamanīyo, so diṭṭhiyā vikkhambhitāya vikkhambhito",
  "anya-e0104n0:1366_7": "eva hoti, diṭṭhiyā samucchinnāya samucchijjanatoti āha “diṭṭhiugghāṭita…pe… māno",
  "anya-e0104n0:1366_8": "nuppajjatī”ti. Māno vikkhambhiyamāno taṇhāya pavattiṃ nivāreti, abhimatavisayesu",
  "anya-e0104n0:1366_9": "eva taṇhāya pavattanatoti vuttaṃ “mānasamugghāṭita…pe… taṇhā nuppajjatī”ti. Taṇhāti",
  "anya-e0104n0:1366_10": "idha sukhumā nikanti adhippetāti āha “taṇhāya…pe… pariyādinnā nāma hotī”ti.",
  "anya-e0104n0:1367": "Ayaṃ nayoti idāni vuccamāno sammasanavidhi.",
  "anya-e0104n0:1368_0": "Mama vipassanāti imassāpi attaniyasaññitāya vipassanāya sāmibhūto attā parāmasīyatīti",
  "anya-e0104n0:1368_1": "diṭṭhigāhatāti tathā “gaṇhato hi diṭṭhisamugghāṭanaṃ nāma na hotī”ti vuttaṃ. Kāmañcāyaṃ",
  "anya-e0104n0:1368_2": "diṭṭhivisuddhikaṅkhāvitaraṇavisuddhisamadhigamena visuddhadiṭṭhiko, maggena pana",
  "anya-e0104n0:1368_3": "asamugghāṭitattā anoḷārikāya ca diṭṭhiyā vasenevaṃ vuttaṃ.",
  "anya-e0104n0:1369": "Suṭṭhūti sammā. Manāpanti ca kiriyāvisesanaṃ, manavaḍḍhanākārenāti attho. Ubhayenāpi vipassanāvisayaṃ adhimānamāha. Tena vuttaṃ “mānasamugghāṭo nāma na hotī”ti.",
  "anya-e0104n0:1370_0": "Vipassituṃ sakkomīti tattha samatthatāpadesena guṇavisesayogato vipassanāya assādetabbatā",
  "anya-e0104n0:1370_1": "dassīyati, cittaṃ vipassituṃ sakkomi. Tasmā vipassanto eva kālaṃ vītināmessāmīti",
  "anya-e0104n0:1370_2": "vipassanaṃ assādentassāti yojanā.",
  "anya-e0104n0:1371_0": "Yasmā diṭṭhisamugghāṭanaṃ nāmettha visesato anattānupassanāya hoti, tasmā taṃ dassentena",
  "anya-e0104n0:1371_1": "“sace saṅkhārā”tiādinā anattānupassanāvidhiṃ vatvā yasmā pana anattato anupassantena",
  "anya-e0104n0:1371_2": "saṅkhārā aniccatopi dukkhatopi anupassitabbā eva tadupabrūhanato, tasmā “hutvā abhāvaṭṭhenā”tiādi vuttaṃ.",
  "anya-e0104n0:1372": "Yasmā mānasamugghāṭanaṃ nāma aniccānupassanāya hoti. Khaṇe khaṇe bhijjanake saṅkhāre passantassa kuto mānassa avasaro. Aniccasaññā bhāvetabbā asmimānasamugghāṭāyāti hi vuttaṃ.",
  "anya-e0104n0:1373_0": "Yasmā nikantipariyādānaṃ nāma dukkhānupassanāya hoti. Na hi sabhāvato, dukkhavatthuto",
  "anya-e0104n0:1373_1": "ca dukkhabhūte saṅkhāre passantassa tattha īsakampi abhirato hoti. Assādānupassino",
  "anya-e0104n0:1373_2": "hi tattha taṇhā uppajjeyya. Sesaṃ anattalakkhaṇe vuttanayameva. Ayaṃ panettha saṅkhepattho",
  "anya-e0104n0:1373_3": "– vuttanayena paṭipāṭito sammasanaṃ pasutassa yogino yadā anattānupassanā tikkhā",
  "anya-e0104n0:1373_4": "sūrā visadā pavattati, itarā dvepi tadanugatikā, tadānena diṭṭhiugghāṭanaṃ kataṃ",
  "anya-e0104n0:1373_5": "hoti. Attadiṭṭhimūlikā hi sabbā diṭṭhiyo. Anattānupassanā ca attadiṭṭhiyā ujupaṭipakkhā.",
  "anya-e0104n0:1374_0": "Yadā pana aniccānupassanā tikkhā sūrā visadā pavattati, itarā dvepi tadanugatikā,",
  "anya-e0104n0:1374_1": "tadānena mānasamugghāṭanaṃ kataṃ hoti. Sati hi niccagāhe mānajappanā “idaṃ niccaṃ,",
  "anya-e0104n0:1374_2": "idaṃ dhuva”ntiādinā bakabrahmuno viya. Aniccānupassanā ca niccagāhassa ujupaṭipakkhā.",
  "anya-e0104n0:1375_0": "Yadā pana dukkhānupassanā tikkhā sūrā visadā pavattati, itarā dvepi tadanugatikā,",
  "anya-e0104n0:1375_1": "tadānena nikantipariyādānaṃ kataṃ hoti. Sati hi sukhasaññāya taṇhāgāhova, dukkhānupassanā",
  "anya-e0104n0:1375_2": "ca nikantiyā ujupaṭipakkhā. Evaṃ tissannaṃ anupassanānaṃ kiccavisesavasena diṭṭhiugghāṭanādīni",
  "anya-e0104n0:1375_3": "honti. Tena vuttaṃ “iti ayaṃ vipassanā attano attano ṭhāneyeva tiṭṭhatī”ti. Anupassanānaṃ",
  "anya-e0104n0:1375_4": "yathārahaṃ sakakiccakaraṇañhi sakaṭṭhāneyeva ṭhānaṃ, tasmā visuṃ sammasananayo natthīti",
  "anya-e0104n0:1375_5": "na vattabbanti adhippāyo.",
  "anya-e0104n0:1376_0": "722. Sabbākāratoti idha viya ekadesena avatvā sabbākārato sarūpato, kiccato ca anavasesato",
  "anya-e0104n0:1376_1": "vattabbā. Idhevāti tīraṇapariññāyameva. Ekaccānaṃyevettha anupassanānaṃ paṭilābhoti",
  "anya-e0104n0:1376_2": "āha “ekadesaṃ paṭivijjhanto”ti, tā pana sayameva sarūpato dassessati. Tappaṭipakkhe",
  "anya-e0104n0:1376_3": "dhammeti yā anupassanā idha sambhavanti, tāsaṃ paṭipakkhe dhamme niccasaññādike pajahati vikkhambheti.",
  "anya-e0104n0:1377_0": "Khayānupassananti saṅkhārānaṃ khaṇabhaṅgānupassanaṃ. Bhāventoti vaḍḍhento. Ghanasaññanti",
  "anya-e0104n0:1377_1": "santatisamūhakiccārammaṇānaṃ vasena ekattaggahaṇaṃ. Khayānupassananti hutvā abhāvānupassananti",
  "anya-e0104n0:1377_2": "vadanti. Yāya paññāya ghanavinibbhogaṃ katvā “aniccaṃ khayaṭṭhenā”ti passati, sā",
  "anya-e0104n0:1377_3": "khayānupassanā. Bhaṅgānupassanato paṭṭhāya tassā pāripūrīti ghanasaññāya pahānaṃ",
  "anya-e0104n0:1377_4": "hoti, tato pubbe aparipuṇṇatāya taṃ na hoti. Evamaññatthāpīti paripuṇṇāparipuṇṇatā",
  "anya-e0104n0:1377_5": "pahānatīraṇapariññāsu vipassanāpaññāya daṭṭhabbā. Paccakkhato, anvayato ca saṅkhārānaṃ",
  "anya-e0104n0:1377_6": "bhaṅgaṃ disvā tattheva bhaṅgasaṅkhāte nirodhe adhimuttatā vayānupassanā, tāya āyūhanaṃ",
  "anya-e0104n0:1377_7": "pajahati. Yadatthaṃ, yāya ca āyūhati, tasmiṃ pavatte taṇhāya cassa cittaṃ na namatīti.",
  "anya-e0104n0:1377_8": "Tena vuttaṃ “vayānupassanaṃ bhāvento āyūhanaṃ pajahatī”ti. Jātassa jarāmaraṇehi dvidhā",
  "anya-e0104n0:1377_9": "pariṇāmadassanaṃ, rūpasattakādivasena vā pariggahitassa taṃtaṃparicchedato paraṃ",
  "anya-e0104n0:1377_10": "aññabhāvadassanaṃ vipariṇāmānupassanā, tāya dhuvasaññaṃ thirabhāvagahaṇaṃ pajahati.",
  "anya-e0104n0:1378_0": "Animittānupassanādayo aniccānupassanādayo eva. Nimittanti santatiyaṃ, samūhe ca ekattasaññāya",
  "anya-e0104n0:1378_1": "gayhamānaṃ kālantarāvaṭṭhāyibhāvena, niccabhāvena ca saṅkhārānaṃ sakiccaparicchedatāya",
  "anya-e0104n0:1378_2": "saviggahaṃ viya upaṭṭhānamattaṃ. Paṇidhinti sukhapatthanaṃ, rāgādipaṇidhiṃ vā, atthato",
  "anya-e0104n0:1378_3": "taṇhāvasena saṅkhāresu ninnataṃ. Abhinivesanti attābhinivesaṃ. Etesañhi nimittādīnaṃ",
  "anya-e0104n0:1378_4": "paṭipakkhabhāvena aniccānupassanādayo animittādināmehi vuttāti aniccānupassanādīhi",
  "anya-e0104n0:1378_5": "pahātabbā niccasaññādayo viya nimittaggāhādayova paṭipakkhāti daṭṭhabbā. Rūpādiārammaṇaṃ",
  "anya-e0104n0:1378_6": "ñatvā tadārammaṇassa cittassa bhaṅgaṃ disvā saṅkhārā eva bhijjanti, saṅkhārānaṃ maraṇaṃ,",
  "anya-e0104n0:1378_7": "na añño koci atthīti bhaṅgavasena suññataṃ gahetvā pavattā vipassanā adhipaññā ca",
  "anya-e0104n0:1378_8": "sā dhammesu ca vipassanāti adhipaññādhammavipassanā, tāya niccasārādiādānavasena",
  "anya-e0104n0:1378_9": "pavattaṃ abhinivesaṃ sataṇhaṃ diṭṭhiṃ pajahati. Yathābhūtañāṇadassanaṃ nāma sappaccayanāmarūpadassanaṃ.",
  "anya-e0104n0:1378_10": "Tena “ahosiṃ nu kho ahamatītamaddhāna”nti evamādikaṃ, “issarato loko sambhavatī”ti",
  "anya-e0104n0:1378_11": "evamādikañca sammohābhinivesaṃ pajahati. Bhayatupaṭṭhānavasena uppannaṃ sabbabhavādīsu",
  "anya-e0104n0:1378_12": "ādīnavadassanañāṇaṃ ādīnavānupassanā, tāya kassacipi ālayanissayaadassanato ālayābhinivesaṃ",
  "anya-e0104n0:1378_13": "tathāpavattaṃ taṇhaṃ pajahati. Saṅkhārānaṃ muñcanassa upāyabhūtaṃ paṭisaṅkhāñāṇaṃ",
  "anya-e0104n0:1378_14": "paṭisaṅkhānupassanā, tāya aniccādīsu appaṭisaṅkhātattā paṭisaṅkhānassa paṭipakkhabhūtaṃ",
  "anya-e0104n0:1378_15": "avijjaṃ pajahati. Saṅkhārupekkhā, anulomañāṇañca vivaṭṭānupassanā. Tassā hi vasena",
  "anya-e0104n0:1378_16": "tassa padumapalāse udakabindu viya sabbasaṅkhārehi cittaṃ patilīyati patikuṭati,",
  "anya-e0104n0:1378_17": "tasmā tāya saṃyogābhinivesaṃ kāmasaṃyogādikilesappavattiṃ pajahati. Aniccānupassanādayo",
  "anya-e0104n0:1378_18": "satta anupassanā heṭṭhā atthato vibhattāti, parato ca saṃvaṇṇīyantīti idha na vuttā.",
  "anya-e0104n0:1379_0": "Tāsūti aṭṭhārasasu mahāvipassanāsu. Imināti yoginā. Tasmāti aniccādilakkhaṇattayavasena",
  "anya-e0104n0:1379_1": "saṅkhārānaṃ diṭṭhattā. Taṃdassanañhi aniccādianupassanāti. Paṭividdhāti paṭiladdhā.",
  "anya-e0104n0:1379_2": "Yadaggena hi ñāṇena savisayo paṭividdho, tadaggena taṃ paṭiladdhaṃ nāma hoti. Byañjanameva",
  "anya-e0104n0:1379_3": "nānaṃ yathā “rukkho pādapo tarū”ti. Tāpi animittāpaṇihitasuññatānupassanā.",
  "anya-e0104n0:1380_0": "Sabbāpi vipassanā, tasmā ekadesena paṭividdhā hontīti adhippāyo. Kaṅkhāvitaraṇavisuddhiyā",
  "anya-e0104n0:1380_1": "eva saṅgahitaṃ, tasmā taṃ pageva siddhanti attho. Tenāha “idampi dvayaṃ paṭividdhameva",
  "anya-e0104n0:1380_2": "hotī”ti. Sesesu nibbidānupassanādīsu dasasu. “Kiñci paṭividdhaṃ kiñci appaṭividdha”nti",
  "anya-e0104n0:1380_3": "iminā tesaṃ ekadesapaṭivedhamāha. Aniccānupassanāya hi siddhāya nirodhānupassanā,",
  "anya-e0104n0:1380_4": "khayānupassanā, vayānupassanā, vipariṇāmānupassanā ca ekadesena siddhā nāma honti,",
  "anya-e0104n0:1380_5": "dukkhānupassanāya siddhāya nibbidānupassanā, ādīnavānupassanā ca, anattānupassanāya siddhāya itarāti.",
  "anya-e0104n0:1381": "Udayabbayañāṇakathāvaṇṇanā",
  "anya-e0104n0:1382_0": "723. Parato paṭipadāñāṇadassanakathāyaṃ abbhādivigamena ākāsassa viya, paṅkamalavigamena",
  "anya-e0104n0:1382_1": "udakassa viya, kāḷakāpagamena suvaṇṇassa viya saṃkilesavigamena ñāṇassa parisuddhīti",
  "anya-e0104n0:1382_2": "āha “niccasaññādīnaṃ pahānena visuddhañāṇo”ti. Anekākāravokārasaṅkhāresu lakkhaṇattayasallakkhaṇasammasanassa",
  "anya-e0104n0:1382_3": "katattā vuttaṃ “sammasanañāṇassa pāraṃ gantvā”ti. Tattha sammasanañāṇassāti nayavipassanāsaṅkhātassa",
  "anya-e0104n0:1382_4": "kalāpasammasanañāṇassa. Tasseva hi thirabhāvāya itare sammasanavisesāti vadanti.",
  "anya-e0104n0:1382_5": "Sammasanañāṇassāti vā kalāpasammasanādisammasanañāṇassa. Anupadadhammavipassanāya",
  "anya-e0104n0:1382_6": "sadisā hi sā. Tāya hi diṭṭhiugghāṭanādi sambhavatīti. Vitthārato bhāvanāvidhānaṃ",
  "anya-e0104n0:1382_7": "parato vattukāmo “saṅkhepato tāva ārabhatī”ti āha. Saṅkhepato hi ārambho ādikammikassa",
  "anya-e0104n0:1382_8": "sukaro. Tatrāti saṅkhepena ārambhe.",
  "anya-e0104n0:1383_0": "Kathanti kathetukamyatāpucchā. Yaṃ “paccuppannānaṃ…pe… udayabbayānupassane ñāṇa”nti",
  "anya-e0104n0:1383_1": "vuttaṃ, taṃ kathaṃ ñātabbanti ceti attho. Santatipaccuppanne, khaṇapaccuppanne vā",
  "anya-e0104n0:1383_2": "dhamme udayabbayadassanābhiniveso kātabbo, na atītānāgateti vuttaṃ “paccuppannānaṃ",
  "anya-e0104n0:1383_3": "dhammāna”nti. Udayadassanañcettha yāvadeva vayadassanatthanti vayadassanassa padhānataṃ",
  "anya-e0104n0:1383_4": "dassetuṃ “vipariṇāmānupassane paññā”ti vatvā taṃ pana vayadassanaṃ udayadassanapubbakanti",
  "anya-e0104n0:1383_5": "āha “udayabbayānupassane ñāṇa”nti.",
  "anya-e0104n0:1384": "Jātanti nibbattaṃ paṭiladdhattabhāvaṃ. Ayaṃ hi jātasaddo khaṇattayasamaṅgitaṃ sandhāya vutto “ye dhammā jātā bhūtā”tiādīsu viya, na atītaṃ",
  "anya-e0104n0:1385": "“Ye te jātā na te santi, ye na jātā tattheva te;",
  "anya-e0104n0:1386": "Laddhattabhāvā no bhaggā, teva santi sabhāvato”ti. –",
  "anya-e0104n0:1387_0": "Ādīsu viya, nāpi jātatāmattaṃ “yaṃ taṃ jātaṃ bhūtaṃ saṅkhata”ntiādīsu viya. Tenāha",
  "anya-e0104n0:1387_1": "“jātaṃ rūpaṃ paccuppanna”nti, paccuppannarūpaṃ nāma jātaṃ khaṇattayapariyāpannanti",
  "anya-e0104n0:1387_2": "attho. Taṃ pana ādito duppariggahanti santatipaccuppannavasena vipassanābhiniveso",
  "anya-e0104n0:1387_3": "kātabbo. Tassāti rūpassa. Paccayalakkhaṇapapañcaṃ anāmasitvā nibbattilakkhaṇaṃ udayoti",
  "anya-e0104n0:1387_4": "nibbattanasaññitaṃ saṅkhatalakkhaṇaṃ udayo uppādo. Vipariṇāmalakkhaṇaṃ vayoti vipariṇāmasaññitaṃ",
  "anya-e0104n0:1387_5": "saṅkhatalakkhaṇaṃ vayo vināso. Anupassanāñāṇanti yā udayassa, vayassa ca anupekkhanā,",
  "anya-e0104n0:1387_6": "taṃ ñāṇaṃ. Kiñcāpi kalāpasammasanādīsu jātijarāmaraṇasīsena jātijarāmaraṇavanto dhammā",
  "anya-e0104n0:1387_7": "vuttā, idha pana udayabbayañāṇaniddese “jāti paccuppannā, tassā nibbattilakkhaṇaṃ",
  "anya-e0104n0:1387_8": "udayo, vipariṇāmalakkhaṇaṃ vayo”tiādinā vuccamāne jātijarāmaraṇānaṃ jātijarāmaraṇavantatā,",
  "anya-e0104n0:1387_9": "nipphannatā ca anuññātā viya hotīti taṃ pariharituṃ paṭiccasamuppādaṅgesu bhavapariyosānāva desanā katā.",
  "anya-e0104n0:1388_0": "Soti yogī. Iminā pāḷinayenāti imāya “jātaṃ rūpaṃ paccuppanna”ntiādinā dassitāya pāḷigatiyā.",
  "anya-e0104n0:1388_1": "Jātinti na pasūtiṃ, na ca paṭhamābhinibbattimattaṃ, atha kho uppādaṃ nibbattivikāraṃ.",
  "anya-e0104n0:1388_2": "Svāyaṃ vikāro yasmā saṅkhārānaṃ abhinavāvaṭṭhānajarā viya navabhāvāpagamoti āha “abhinavākāra”nti.",
  "anya-e0104n0:1388_3": "Samanupassatīti sambandho. Anuppannassa rāsi vā nicayo vā natthi yato āgaccheyya",
  "anya-e0104n0:1388_4": "uppajjamānaṃ aladdhattabhāvassa sabbena sabbaṃ avijjamānattā. Tenāha “uppajjamāna…pe…",
  "anya-e0104n0:1388_5": "natthī”ti. Yathā anāgate addhani ime dhammā sabbena sabbaṃ natthi, evaṃ atītepi addhanīti",
  "anya-e0104n0:1388_6": "dassento “nirujjhamānassāpī”tiādiṃ vatvā avijjamānānaṃyeva rūpārūpadhammānaṃ hetupaccayasamavāye",
  "anya-e0104n0:1388_7": "uppādo, uppajjitvā ca sabbaso abhāvūpagamoti imamatthaṃ samudāyagataṃ tadekadesabhūtāya",
  "anya-e0104n0:1388_8": "upamāya vibhāvetuṃ “yathā panā”tiādi vuttaṃ. Tattha rāsitoti rāsibhāvena samussito",
  "anya-e0104n0:1388_9": "puñjo rāsi. Yathā tathā piṇḍibhūto nicayo. Bhūmiyaṃ nidahitvā ṭhapitaṃ nidhānaṃ.",
  "anya-e0104n0:1388_10": "Upavīṇeti etenāti upavīṇaṃ, vīṇāvādanaṃ.",
  "anya-e0104n0:1389_0": "724. Evaṃ saṅkhepato udayabbayamanasikāravidhiṃ dassetvā idāni vitthārato dassetuṃ",
  "anya-e0104n0:1389_1": "“puna yānī”tiādi vuttaṃ. Tattha avijjāsamudayāti avijjāya uppādā, atthibhāvāti attho.",
  "anya-e0104n0:1389_2": "Nirodhavirodhīhi uppādo atthibhāvavācakopi hotīti vuttovāyamattho. Tasmā purimabhavasiddhāya",
  "anya-e0104n0:1389_3": "avijjāya sati imasmiṃ bhave rūpassa uppādo hotīti attho. Paccayasamudayaṭṭhenāti",
  "anya-e0104n0:1389_4": "paccayassa uppannabhāvena, atthibhāvatoti attho. Avijjādīhi ca tīhi atītakālikāni",
  "anya-e0104n0:1389_5": "tesaṃ sahakārīkāraṇabhūtāni upādānādīnipi gahitānevāti daṭṭhabbaṃ.",
  "anya-e0104n0:1390_0": "Pavattipaccayesu kabaḷīkārāhārassa balavatāya so eva gahito “āhārasamudayā”ti. Tasmiṃ",
  "anya-e0104n0:1390_1": "pana gahite pavattipaccayatāsāmaññena utucittānipi gahitāneva hontīti catusamuṭṭhānikarūpassa",
  "anya-e0104n0:1390_2": "paccayato udayadassanaṃ vibhāvitamevāti daṭṭhabbaṃ. Avijjātaṇhupanissayasahiteneva",
  "anya-e0104n0:1390_3": "kammunā rūpakāyassa nibbatti. Asati ca avijjupanissayāya bhavanikantiyā jātiyā asambhavo",
  "anya-e0104n0:1390_4": "evāti. Yathā ca rūpassa avijjātaṇhupanissayatā, evaṃ vedanādīnampi daṭṭhabbā. Āhāro",
  "anya-e0104n0:1390_5": "pana uppannassa rūpassa posako, kabaḷīkārāhārassa adhippetattā, kāmadhātādhiṭṭhānattā",
  "anya-e0104n0:1390_6": "ca desanāya. Ukkaṃsaniddesena vā āhāraggahaṇaṃ. “Nibbattilakkhaṇa”ntiādinā kālavasena",
  "anya-e0104n0:1390_7": "udayadassanamāha. Tattha addhānavasena pageva udayaṃ passitvā ṭhito idha santativasena",
  "anya-e0104n0:1390_8": "disvā anukkamena khaṇavasena passati. Pañca lakkhaṇānīti avijjā taṇhā kammaṃ āhāroti",
  "anya-e0104n0:1390_9": "imesaṃ paccayānaṃ atthitāsaṅkhātalakkhaṇāni ceva rūpassa nibbattilakkhaṇañcāti imāni",
  "anya-e0104n0:1390_10": "pañca lakkhaṇāni. Tesaṃ atthitā hi rūpassa udayo lakkhīyati etehīti lakkhaṇānīti",
  "anya-e0104n0:1390_11": "vuccanti. Nibbatti pana saṅkhatalakkhaṇamevāti.",
  "anya-e0104n0:1391_0": "Avijjānirodhā rūpanirodhoti aggamaggañāṇena avijjāya anuppādanirodhato anāgatassa",
  "anya-e0104n0:1391_1": "rūpassa anuppādanirodho hoti paccayābhāve abhāvato. Paccayanirodhaṭṭhenāti avijjāsaṅkhātassa",
  "anya-e0104n0:1391_2": "anāgate uppajjanakarūpapaccayassa niruddhabhāvena. Taṇhānirodhā kammanirodhāti etthāpi",
  "anya-e0104n0:1391_3": "eseva nayo. Āhāranirodhāti pavattipaccayassa kabaḷīkārāhārassa abhāve. Rūpanirodhoti",
  "anya-e0104n0:1391_4": "taṃsamuṭṭhānarūpassa abhāvo hoti. Sesaṃ heṭṭhā vuttanayānusārena veditabbaṃ. Vipariṇāmalakkhaṇanti",
  "anya-e0104n0:1391_5": "bhaṅgakālavasena tesaṃ vayadassanaṃ. Tasmā taṃ addhāvasena pageva passitvā ṭhito",
  "anya-e0104n0:1391_6": "idha santativasena disvā anukkamena khaṇavasena passati. Pañca lakkhaṇānīti idha",
  "anya-e0104n0:1391_7": "avijjādīnaṃ catunnaṃ paccayānaṃ anuppādanirodho, rūpassa khaṇanirodho cāti imāni",
  "anya-e0104n0:1391_8": "pañca lakkhaṇāni. Tesañhi anuppādanirodho, rūpassa accantanirodho lakkhīyati etehīti",
  "anya-e0104n0:1391_9": "lakkhaṇānīti vuccanti.",
  "anya-e0104n0:1392_0": "Vipariṇāmo saṅkhatalakkhaṇameva. Esa nayo vedanākkhandhādīsu. Ayaṃ pana viseso –",
  "anya-e0104n0:1392_1": "“phuṭṭho vedeti, phuṭṭho sañjānāti, phuṭṭho cetetī”ti, “phassapaccayā vedanā, cakkhusamphassajā",
  "anya-e0104n0:1392_2": "vedanā, saññā, cetanā”ti, ca vacanato phasso vedanā saññā saṅkhārakkhandhānaṃ pavattipaccayo,",
  "anya-e0104n0:1392_3": "taṃnirodhā ca tesaṃ nirodho, mahāpadāna mahānidānasuttesu, abhidhamme ca aññamaññapaccayavāre",
  "anya-e0104n0:1392_4": "“nāmarūpapaccayā viññāṇa”nti vacanato nāmarūpaṃ viññāṇassa pavattipaccayo, taṃnirodhā",
  "anya-e0104n0:1392_5": "tassa nirodhoti vuttaṃ “phassasamudayā vedanāsamudayo”tiādi.",
  "anya-e0104n0:1393_0": "Ettha ca keci tāva āhu “arūpakkhandhānaṃ udayabbayadassanaṃ addhāsantativaseneva,",
  "anya-e0104n0:1393_1": "na khaṇavasenā”ti. Tesaṃ matena khaṇato udayabbayadassanameva na siyā. Apare panāhu",
  "anya-e0104n0:1393_2": "“paccayato udayabbayadassane atītādivibhāgaṃ anāmasitvā sabbasādhāraṇato avijjādipaccayā",
  "anya-e0104n0:1393_3": "vedanāsambhavaṃ labbhamānataṃ passati, na uppādaṃ. Avijjādiabhāve ca tassā asambhavaṃ",
  "anya-e0104n0:1393_4": "alabbhamānataṃ passati, na bhaṅgaṃ. Khaṇato udayabbayadassane paccuppannānaṃ uppādaṃ,",
  "anya-e0104n0:1393_5": "bhaṅgañca passatī”ti, taṃ yuttaṃ. Santativasena hi rūpārūpadhamme udayato, vayato",
  "anya-e0104n0:1393_6": "ca manasi karontassa anukkamena bhāvanāya balappattakāle ñāṇassa tikkhavisadabhāvappattiyā",
  "anya-e0104n0:1393_7": "khaṇato udayabbayā upaṭṭhahantīti. Ayañhi paṭhamaṃ paccayato udayabbayaṃ manasi karonto",
  "anya-e0104n0:1393_8": "avijjādike paccayadhamme vissajjetvā udayabbayavante khandhe gahetvā tesaṃ paccayato",
  "anya-e0104n0:1393_9": "udayabbayadassanamukhena khaṇatopi udayabbayaṃ manasi karoti.",
  "anya-e0104n0:1394_0": "Tassa yadā ñāṇaṃ tikkhaṃ visadaṃ hutvā pavattati, tadā rūpārūpadhammā khaṇe khaṇe",
  "anya-e0104n0:1394_1": "uppajjantā, bhijjantā ca hutvā upaṭṭhahanti. Tena vuttaṃ “evampi rūpassa udayo”tiādi.",
  "anya-e0104n0:1394_2": "Tattha evampi rūpassa udayoti evaṃ vuttanayena avijjāsamudayāpi. Taṇhā…pe… kamma…pe…",
  "anya-e0104n0:1394_3": "āhārasamudayāpi rūpassa sambhavo. Evampi rūpassa vayoti evaṃ vuttanayeneva avijjānirodhāpi",
  "anya-e0104n0:1394_4": "taṇhā…pe… āhāranirodhāpi rūpassa vayo anuppādoti paccayato vitthārena manasikāraṃ",
  "anya-e0104n0:1394_5": "karoti. Evampi rūpaṃ udetīti evaṃ vuttanayena nibbattilakkhaṇaṃ passantopi kammasamuṭṭhānarūpampi",
  "anya-e0104n0:1394_6": "āhārautucittasamuṭṭhānarūpampi udeti uppajjati nippajjatīti. Evaṃ vuttanayeneva vipariṇāmalakkhaṇaṃ",
  "anya-e0104n0:1394_7": "passanto kammasamuṭṭhānarūpampi āhārautucittasamuṭṭhānarūpampi veti nirujjhatīti",
  "anya-e0104n0:1394_8": "khaṇato vitthārena manasikāraṃ karotīti yojanā.",
  "anya-e0104n0:1395_0": "725. Evaṃ manasi karoto na yāva udayabbayañāṇaṃ uppajjati, tāva udayabbayā suṭṭhu",
  "anya-e0104n0:1395_1": "pākaṭā na hontīti katvā vuttaṃ “iti kirime dhammā…pe… paṭiventī”ti, nayadassanavasena",
  "anya-e0104n0:1395_2": "vā evaṃ vuttaṃ. Paṭhamañhi paccuppannadhammānaṃ udayabbayaṃ disvā atha atītānāgate",
  "anya-e0104n0:1395_3": "nayaṃ neti. Dukkhādisaccappabhedā, anulomādipaṭiccasamuppādappabhedā, ekattādinayappabhedā,",
  "anya-e0104n0:1395_4": "aniccatādilakkhaṇappabhedā ca saccapaṭiccasamuppādanayalakkhaṇappabhedā. Paṭiccasamuppādaggahaṇeneva",
  "anya-e0104n0:1395_5": "cettha paṭiccasamuppannadhammānampi gahaṇaṃ, tesampi attano phalaṃ pati paṭicca samuppādabhāvato.",
  "anya-e0104n0:1396_0": "726. Yanti karaṇe paccattavacanaṃ, yena ñāṇenāti atthaṃ vadanti. Yanti vā kiriyāparāmasanaṃ.",
  "anya-e0104n0:1396_1": "Khandhānaṃ samudayaṃ passati, khandhānaṃ nirodhaṃ passatīti ettha yadetaṃ dassananti",
  "anya-e0104n0:1396_2": "attho. Yaṃ panāti etthāpi eseva nayo. Ettha ca yathā avijjādisamudayanirodhato khandhānaṃ",
  "anya-e0104n0:1396_3": "samudayanirodhassa aññattā “avijjāsamudayā rūpasamudayo”tiādivacanabhedo kato, na",
  "anya-e0104n0:1396_4": "evaṃ nibbattivipariṇāmalakkhaṇehi khandhānaṃ udayabbayassa bhedo atthi abhinnādhikaraṇattāti",
  "anya-e0104n0:1396_5": "“nibbattilakkhaṇavipariṇāmalakkhaṇāni passanto khandhānaṃ udayabbayaṃ passatī”ti",
  "anya-e0104n0:1396_6": "vacanabhedaṃ akatvā vuttaṃ. Uppattikkhaṇeyeva hīti hi-saddo hetuattho. Yasmā uppādakkhaṇeyeva",
  "anya-e0104n0:1396_7": "nibbattilakkhaṇaṃ, bhaṅgakkhaṇeyeva ca vipariṇāmalakkhaṇaṃ, tasmā tāni passanto khaṇato",
  "anya-e0104n0:1396_8": "khandhānaṃ udayabbaye passati nāmāti “yaṃ panā”tiādinā vuttamevatthaṃ pākaṭataraṃ karoti.",
  "anya-e0104n0:1397_0": "727. Iccassevanti ettha iti-saddo hetuattho. Yasmā “avijjā samudayā”tiādi paccayato",
  "anya-e0104n0:1397_1": "khandhānaṃ udayabbayadassanaṃ, “nibbattilakkhaṇa”ntiādi khaṇato, tasmāti attho. Assāti",
  "anya-e0104n0:1397_2": "yogino. Evanti vuttappakāraparāmasanaṃ. Ye pana “iccassa paccayato”ti paṭhanti, tesaṃ",
  "anya-e0104n0:1397_3": "itīti vuttappakāraparāmasanaṃ. Janakāvabodhatoti khandhānaṃ janakassa avijjādipaccayassa",
  "anya-e0104n0:1397_4": "avabujjhanato. Jātidukkhāvabodhatoti jātisaṅkhātassa dukkhassa avabujjhanato. Dukkhasaccaṃ",
  "anya-e0104n0:1397_5": "pākaṭaṃ hoti ekadesadassanena pabbatasamuddādidassanakānaṃ viya. Maraṇadukkhāvabodhatoti",
  "anya-e0104n0:1397_6": "etthāpi eseva nayo. “Paccayānuppādenā”ti etena paccayānaṃ anuppādanirodho idha paccayanirodhoti",
  "anya-e0104n0:1397_7": "dasseti. Paccayavatanti paccayato uppajjanakānaṃ. Yañcassa udayabbayadassananti yaṃ",
  "anya-e0104n0:1397_8": "assa yogino paccayato, khaṇato ca udayabbayānaṃ dassanaṃ. Tattha asammoho, tappadhāno",
  "anya-e0104n0:1397_9": "vā vitakkādidhammapuñjo maggo vāyaṃ lokikoti niyyānānulomato lokiko maggo evāyaṃ.",
  "anya-e0104n0:1397_10": "Iti tasmā maggasaccaṃ pākaṭaṃ hoti sabhāvāvabodhato. Tenāha “tatra sammohavighātato”ti,",
  "anya-e0104n0:1397_11": "tadaṅgavasenāti attho. Atha vā yathāvutto sammādiṭṭhisaṅkhāto maggo ariyamaggassa",
  "anya-e0104n0:1397_12": "upāyabhūto asammohasabhāvo attānampi pakāseti padīpo viyāti maggasaccaṃ pākaṭaṃ hoti.",
  "anya-e0104n0:1397_13": "Svāyaṃ pākaṭabhāvo mohandhakāravidhamanenāti āha “tatra sammohavighātato”ti.",
  "anya-e0104n0:1398_0": "728. “Avijjāpaccayā”tiādiko anulomo paṭiccasamuppādo pavattiyā anulomanato. “Avijjāsamudayā”tiādinā",
  "anya-e0104n0:1398_1": "avijjādīsu santesūti ayamattho vuttoti āha “imasmiṃ sati idaṃ hotīti avabodhato”ti.",
  "anya-e0104n0:1398_2": "Pavattiyā vilomanato “avijjāyatveva asesavirāganirodhā”tiādiko paṭilomo paṭiccasamuppādo.",
  "anya-e0104n0:1398_3": "Te ca saṅkhatā paṭiccasamuppannā “jarāmaraṇaṃ, bhikkhave, aniccaṃ saṅkhataṃ paṭiccasamuppanna”ntiādivacanato.",
  "anya-e0104n0:1398_4": "Paṭiccasamuppannassa ca pākaṭatā paccayākārapākaṭatāya eva “imassetaṃ phala”nti avabodhato.",
  "anya-e0104n0:1399_0": "729. Purimapurimānaṃ nirodho uttaruttarānaṃ uppādānubandhoti ayamattho paccayato",
  "anya-e0104n0:1399_1": "udayadassanena sijjhamāno ekattanayādhigamāya hoti. Yato “añño karoti, añño paṭisaṃvedayatī”tiādi",
  "anya-e0104n0:1399_2": "vohārasiddhiyā ucchedadiṭṭhiyā anokāsatā. Tenāha “hetuphalasambandhenā”tiādi. Saṅkhārā",
  "anya-e0104n0:1399_3": "khaṇe khaṇe uppajjantīti ayamattho khaṇato udayadassanena sijjhamāno nānattanayādhigamāya",
  "anya-e0104n0:1399_4": "hoti. Yato paccayapaccayuppannānaṃ sabhāvabhedāvabodhato “so karoti, so paṭisaṃvedayatī”tiādinayappavattāya",
  "anya-e0104n0:1399_5": "sassatadiṭṭhiyā anokāsatā. Tenāha “khaṇato udayadassanenā”tiādi. Paccayato udayabbayadassanena",
  "anya-e0104n0:1399_6": "paccaye sati phalassa bhāvo, asati abhāvoti imassa atthassa siddhiyā atthitāmatteneva",
  "anya-e0104n0:1399_7": "te dhammā kāraṇanti abyāpāranayo pākaṭo hoti. Yato attadiṭṭhiyā anokāsatā vasavattitāya",
  "anya-e0104n0:1399_8": "alabbhaneyyato. Tena vuttaṃ “dhammāna”ntiādi. Avasavattibhāvo parāyattatā, sā ca",
  "anya-e0104n0:1399_9": "sappaccayatāya veditabbā. Paccayato udayadassanena tehi tehi paccayehi ime dhammā",
  "anya-e0104n0:1399_10": "uppajjanti, uppajjamānā ca paccayānurūpameva uppajjantīti hetuphalassa hetuanurūpato",
  "anya-e0104n0:1399_11": "siddhiyā akiriyadiṭṭhiyā anokāsatāvāti āha “paccayato panā”tiādi. Sati kāraṇe kuto",
  "anya-e0104n0:1399_12": "akiriyavādo. Karotīti hi kāraṇaṃ.",
  "anya-e0104n0:1400_0": "730. Paccayato udayaṃ passato paccaye sati sabhāve sati phalassa sambhavoti atthitāmattena",
  "anya-e0104n0:1400_1": "upakārakatāti saṅkhatānaṃ nirīhatā, asati ca abhāvoti paccayādhīnavuttitā ca viññāyamānā",
  "anya-e0104n0:1400_2": "attasuññataṃ vibhāvetīti āha “paccayato cassa…pe… tāvabodhato”ti. Aniccalakkhaṇaṃ",
  "anya-e0104n0:1400_3": "pākaṭaṃ hoti khaṇato udayabbayadassanena saṅkhārānaṃ udayabbayato paricchinnatāya",
  "anya-e0104n0:1400_4": "viññāyamānattā. Tenāha “hutvā abhāvāvabodhato”ti. Uppajjitvā nirujjhanañhi hutvā",
  "anya-e0104n0:1400_5": "abhāvo. Pubbantāparantaviveko atītānāgatabhāvasuññatā. Na hi saṅkhārā khaṇattayato",
  "anya-e0104n0:1400_6": "pubbe, pacchā ca vijjanti, tasmā pubbantāparantavivekāvabodhatoti ādiantavantatāpaṭivedhatoti",
  "anya-e0104n0:1400_7": "attho. Dukkhalakkhaṇampi pākaṭaṃ hoti udayabbayadassanenāti sambandho. Uppajjitvā",
  "anya-e0104n0:1400_8": "bhijjantā saṅkhārā uppādato uddhaṃ jarābhaṅgāvatthantaruppattiyā nirantaraṃ vibādhīyanteva.",
  "anya-e0104n0:1400_9": "Sā ca nesaṃ vibādhiyamānatā sammā udayabbayadassanena vibhūtā hotīti āha “dukkha…pe… bodhato”ti.",
  "anya-e0104n0:1401_0": "Sabhāvalakkhaṇampīti udayabbayadassanena na kevalaṃ aniccadukkhalakkhaṇameva, atha",
  "anya-e0104n0:1401_1": "kho pathavīphassādīnaṃ kakkhaḷaphusanādisaññitaṃ sabhāvasaṅkhātaṃ lakkhaṇampi pākabhāvaviddhaṃ",
  "anya-e0104n0:1401_2": "sabhāvāvacchinnaṃ pākaṭaṃ hoti. Tenāha “udayabbayaparicchinnāvabodhato”ti. Sabhāvalakkhaṇeti",
  "anya-e0104n0:1401_3": "sabhāvasaññite lakkhaṇe, taṃtaṃdhammānaṃ salakkhaṇe. Saṅkhatalakkhaṇassa tāvakālikattampīti",
  "anya-e0104n0:1401_4": "uppādādisaṅkhatalakkhaṇassa uppādakkhaṇādiparittakālikatāpi khaṇantarānavaṭṭhānato",
  "anya-e0104n0:1401_5": "tassa. Tenāha “udayakkhaṇe”tiādi. Udayavayamattaggahaṇañcettha udayabbayadassanavaseneva",
  "anya-e0104n0:1401_6": "imassa ñāṇassa pavattanato, na ṭhitikkhaṇassa abhāvā.",
  "anya-e0104n0:1402_0": "731. Na kevalañca niccanavā, atha kho parittakālaṭṭhāyino. Kathanti āha “sūriyuggamane”tiādi.",
  "anya-e0104n0:1402_1": "Tattha udake daṇḍena katalekhā udake daṇḍarāji. Ussāvabinduādayo pañca kiccāpi uttaruttari",
  "anya-e0104n0:1402_2": "atiparittaṭṭhāyibhāvadassanatthaṃ nidassitā, tathāpi te dandhanirodhā eva nidassitā,",
  "anya-e0104n0:1402_3": "tatopi lahutaranirodhattā saṅkhārānaṃ. Tathā hi gamanassādānaṃ devaputtānaṃ heṭṭhupariyāyena",
  "anya-e0104n0:1402_4": "paṭimukhaṃ dhāvantānaṃ sirasi pāde ca bandhakhuradhārā sannipātatopi sīghataro rūpadhammānaṃ",
  "anya-e0104n0:1402_5": "nirodho vutto, pageva arūpadhammānaṃ. Na kevalaṃ niccanavā, nāpi parittakālaṭṭhāyinova,",
  "anya-e0104n0:1402_6": "atha kho asārā. Kathanti āha “māyā”tiādi. Māyādayo hi maṇiādivasena dissamānā ataṃsabhāvatāya",
  "anya-e0104n0:1402_7": "asārā. Tattha mantosadhabhāvitā indajālādikā māyā. Migataṇhikā marīci. Supinameva",
  "anya-e0104n0:1402_8": "supinantaṃ. Maṇḍalākārena āvijjhiyamānaṃ alātameva alātacakkaṃ. Gandhabbadevaputtānaṃ",
  "anya-e0104n0:1402_9": "kīḷanicchāvasena nagaraṃ viya ākāse upaṭṭhānamattaṃ gandhabbanagaraṃ.",
  "anya-e0104n0:1403_0": "Ettāvatāti yvāyaṃ “jātaṃ rūpaṃ paccuppanna”ntiādipāḷinayānusārena, “yaṃ kiñci rūpaṃ",
  "anya-e0104n0:1403_1": "atītānāgatapaccuppanna”ntiādipāḷinayānusārena vā yāva udayabbayapaṭivedhā bhāvanāvidhi",
  "anya-e0104n0:1403_2": "āraddho, ettāvatā. Kalāpasammasanādikopi hi sabbo bhāvanāvidhi udayabbayañāṇuppādanasseva,",
  "anya-e0104n0:1403_3": "na parisaparisarīrakarabandhoti. Vayadhammamevāti bhijjanasabhāvameva. Vayaṃ upeti",
  "anya-e0104n0:1403_4": "attano dhammatāya. Yañhi upakkamena vinassatīti vuccati, tampi attano dhammatāya",
  "anya-e0104n0:1403_5": "eva vinassati ahetukattā vināsassa. Upakkamahetu pana visadisuppādo hoti. Iminā ākārenāti",
  "anya-e0104n0:1403_6": "“yaṃ kiñci samudayadhammaṃ, sabbaṃ taṃ nirodhadhamma”nti hi vuttaṃ, tasmā vayaṃ anālambitvāpi",
  "anya-e0104n0:1403_7": "“vayadhammameva uppajjatī”ti udayassa, “uppannañca idaṃ vayaṃ upetī”ti vayassa ca",
  "anya-e0104n0:1403_8": "iminā yathāvuttena paccakkhakaraṇākārena. Adhunā uppannaṃ, na tāva balappattanti",
  "anya-e0104n0:1403_9": "āha “taruṇavipassanāñāṇa”nti. Kalāpasammasanādivasena pavattaṃ sammasanaṃ na nippariyāyena",
  "anya-e0104n0:1403_10": "vipassanāsamaññaṃ labhati, udayabbayānupassanādivasena pavattameva labhatīti āha",
  "anya-e0104n0:1403_11": "“yassādhigamā āraddhavipassakoti saṅkhaṃ gacchatī”ti.",
  "anya-e0104n0:1404": "Vipassanupakkilesakathāvaṇṇanā",
  "anya-e0104n0:1405_0": "732. Imāya udayabbayānupassanāsaṅkhātāya taruṇavipassanāya vasena, na āraddhavipassanānaṃ",
  "anya-e0104n0:1405_1": "bhaṅgānupassanādisaṅkhātāya taruṇavipassanāya, nāpi nibbidānupassanādisaṅkhātāya",
  "anya-e0104n0:1405_2": "balavavipassanāya vasenāti attho. Na hi tadā vipassanupakkilesā uppajjantīti. Āraddhavipassakassāti",
  "anya-e0104n0:1405_3": "ca āraddhavipassakassevāti eva-kāro luttaniddiṭṭho. Tenāha “vipassanupakkilesā hī”tiādi.",
  "anya-e0104n0:1405_4": "Diṭṭhigāhādivatthubhāvena vipassanaṃ upakkilesantīti vipassanupakkilesā. “Ariyasāvakassā”ti",
  "anya-e0104n0:1405_5": "idaṃ ukkaṭṭhaniddesena vuttaṃ balavavipassanāpattassāpi anuppajjanato. Vippaṭipannakassāti",
  "anya-e0104n0:1405_6": "sīlavipattiādivasena yathā tathā vippaṭipannakassa. Tassa pana paṭipattiyā garahitabbataṃ",
  "anya-e0104n0:1405_7": "dassento “vippaṭipannakassā”ti āha. Ca-saddo uparipadadvayepi yojetabbo. Nikkhittakammaṭṭhānassāti",
  "anya-e0104n0:1405_8": "vipassanaṃ ārabhitvā antarā vosānaṃ āpannassa. Kusītapuggalassāti sīlasampannasseva",
  "anya-e0104n0:1405_9": "kosajjena bhāvanaṃ ananuyuñjantassa. Atha vā vippaṭipannakassāti vipassanābhāvanāsaṅkhātāya",
  "anya-e0104n0:1405_10": "sammāpaṭipattiyā abhāvena vigarahitapaṭipattikassa. Vipassanāpaṭipattiyeva hi sasambhārā",
  "anya-e0104n0:1405_11": "pubbabhāge sammāpaṭipatti, tadaññā vippaṭipatti, sā ca tattha nikkhittadhurassa hoti.",
  "anya-e0104n0:1405_12": "Nikkhittadhuratā ca kosajjenāti vuttaṃ “nikkhittakammaṭṭhānassa kusītapuggalassā”ti.",
  "anya-e0104n0:1405_13": "Yuttappayuttassāti yogena ñāṇena bhāvanamanuyuñjantassa. Sā pana yuttappayuttatā",
  "anya-e0104n0:1405_14": "samathavasenāpi hotīti āha “āraddhavipassakassā”ti. Uppajjantiyeva na nuppajjanti",
  "anya-e0104n0:1405_15": "aññathā maggāmaggañāṇasseva asambhavato.",
  "anya-e0104n0:1406_0": "Obhāsādīsu “ariyadhammo”ti pavattaṃ uddhaccaṃ vikkhepo dhammuddhaccaṃ, tena dhammuddhaccena",
  "anya-e0104n0:1406_1": "vipassanāvīthito ukkamanena virūpaṃ gahitaṃ pavattitaṃ mānasaṃ dhammuddhaccaviggahitamānasaṃ.",
  "anya-e0104n0:1406_2": "Obhāso dhammoti kāraṇūpacārenāha, īdisaṃ obhāsaṃ vissajjento mama ariyamaggoti attho.",
  "anya-e0104n0:1406_3": "Obhāsaṃ āvajjati “nibbāna”nti vā “maggo”ti vā “phala”nti vā. Nibbānanti gaṇhanto",
  "anya-e0104n0:1406_4": "tattha pavattadhamme maggaphalabhāvena gaṇhāti, ñāṇādike pana maggaphalabhāveneva",
  "anya-e0104n0:1406_5": "gaṇhāti. Tato vikkhepo uddhaccanti tato obhāsahetu yo vikkhepo, taṃ uddhaccanti attho.",
  "anya-e0104n0:1406_6": "“Uddhaccena viggahitamānaso”ti saṅkhepato vuttamatthaṃ vivarituṃ “aniccato”tiādi vuttaṃ.",
  "anya-e0104n0:1407": "Tattha anicca…pe… nappajānāti “maggaṃ pattosmī”ti saññāya aniccatādivasena manasikārasseva abhāvato. Ayañca attho –",
  "anya-e0104n0:1408_0": "“Yo hi koci, āvuso, bhikkhu vā bhikkhunī vā mama santike arahattappattiṃ byākaroti,",
  "anya-e0104n0:1408_1": "sabbo so catūhi maggehi, etesaṃ vā aññatarena. Katamehi catūhi? Idhāvuso, bhikkhu",
  "anya-e0104n0:1408_2": "samathapubbaṅgamaṃ vipassanaṃ bhāveti, tassa samathapubbaṅgamaṃ vipassanaṃ bhāvayato",
  "anya-e0104n0:1408_3": "maggo sañjāyati, so taṃ maggaṃ āsevati bhāveti bahulīkaroti. Tassa taṃ maggaṃ āsevato…pe…",
  "anya-e0104n0:1408_4": "karoto saṃyojanāni pahīyanti anusayā byantīhonti.",
  "anya-e0104n0:1409": "“Puna caparaṃ, āvuso, bhikkhu vipassanāpubbaṅgamaṃ samathaṃ bhāveti…pe… samathavipassanaṃ yuganaddhaṃ bhāveti…pe….",
  "anya-e0104n0:1410_0": "“Puna caparaṃ, āvuso, bhikkhuno dhammuddhaccaviggahitaṃ mānasaṃ hoti, hoti so, āvuso,",
  "anya-e0104n0:1410_1": "samayo yaṃ taṃ cittaṃ ajjhattameva santiṭṭhati sannisīdati ekodi hoti samādhiyati,",
  "anya-e0104n0:1410_2": "tassa maggo sañjāyati…pe… anusayā byantīhontī”ti –",
  "anya-e0104n0:1411_0": "Iminā suttapadeneva veditabbo. Ettha hi catutthamaggavissajjane yathāvuttamaggaphalanibbānadhammā",
  "anya-e0104n0:1411_1": "dhammo. Tattha uddhaccaṃ “adhigatamaggādikohamasmī”ti amaggādīsu vikkhepo dhammuddhaccaṃ,",
  "anya-e0104n0:1411_2": "tena upaddutaṃ viggahitamānasaṃ hoti. Nikanti obhāsādīsu apekkhā sukhumarūpā taṇhā,",
  "anya-e0104n0:1411_3": "sā vipassanābhiratiākārena upaṭṭhahantī adhimānikena “dhammo”ti gayhatīti āha “nikanti",
  "anya-e0104n0:1411_4": "‘dhammo’ti nikantiṃ āvajjatī”ti.",
  "anya-e0104n0:1412_0": "733. Vipassanobhāsoti vipassanācittasamuṭṭhitaṃ, sasantatipatitaṃ utusamuṭṭhānañca",
  "anya-e0104n0:1412_1": "bhāsuraṃ rūpaṃ. Tattha vipassanācittasamuṭṭhitaṃ yogino sarīraṭṭhameva pabhassaraṃ",
  "anya-e0104n0:1412_2": "hutvā tiṭṭhati, itaraṃ sarīraṃ muñcitvā ñāṇānubhāvānurūpaṃ samantato pattharati,",
  "anya-e0104n0:1412_3": "taṃ tasseva paññāyati, tena phuṭṭhokāse rūpagatampi passati, passanto ca cakkhuviññāṇena",
  "anya-e0104n0:1412_4": "passati, udāhu manoviññāṇenāti vīmaṃsitabbanti vadanti. Dibbacakkhulābhino viya taṃ",
  "anya-e0104n0:1412_5": "manoviññāṇaviññeyyamevāti vuttaṃ viya dissatīti. Vipassanāvīthi nāma paṭipāṭiyā pavattamānā",
  "anya-e0104n0:1412_6": "vipassanāva. Ukkantā nāma hoti yoginā “maggappattomhī”ti adhimānena vissaṭṭhattā,",
  "anya-e0104n0:1412_7": "tassa vā yogino vipassanā tato eva vīthi ukkantā nāma hoti. Mūlakammaṭṭhānanti vipassanamevāha.",
  "anya-e0104n0:1413_0": "Vemattatāyāti appavipulatāvasena visadisatāya. Assāti obhāsassa. Dvīhi kuṭṭehi paricchinnaṃ",
  "anya-e0104n0:1413_1": "gehaṃ dvikuṭṭagehaṃ. Tassa kira abbhantarepi ekā bhitti hoti bahipi, ubhinnaṃ antare",
  "anya-e0104n0:1413_2": "anupariyāyapathaṃ hoti, sāyanhe tattha santharitāni pañcavaṇṇāni kusumāni, visadañāṇassa",
  "anya-e0104n0:1413_3": "obhāsena pharitaṭṭhāne rūpagatañca dibbacakkhuno viya paññāyanti. Tena vuttaṃ “bhante mayha”ntiādi.",
  "anya-e0104n0:1414_0": "Evaṃ obhāsassa vemattatāya vatthuṃ dassetvā cirakālavippalambane vatthuṃ dassetuṃ",
  "anya-e0104n0:1414_1": "“ayaṃ panā”tiādi vuttaṃ. Tattha ayaṃ pana vipassanupakkilesoti vakkhamānappakāraṃ",
  "anya-e0104n0:1414_2": "sandhāyāha, na sabbaṃ. Soti so samathavipassanālābhī adhimāniko.",
  "anya-e0104n0:1415": "Divāsaneti divāṭṭhāne nisīditabbaāsane. Paṭhamaṃ “pañhaṃ pucchissāmī”ti cintitattā vuttaṃ “pañhaṃ, bhante, pucchituṃ āgatomhī”ti.",
  "anya-e0104n0:1416_0": "Pacchā upāyena puthujjanabhāvaṃ viññāpetvā kammaṭṭhāne niyojessāmīti cintitattā vuttaṃ",
  "anya-e0104n0:1416_1": "“avassayo bhavissāmiccevāhaṃ āgato”ti, tassa ca padhānattā sāvadhāraṇaṃ katvā vuttaṃ.",
  "anya-e0104n0:1416_2": "Ayaṃ dhammoti ayaṃ ariyamaggānugato paṭisambhidādhammoti therassa ajjhāsayavasena",
  "anya-e0104n0:1416_3": "vadati. Samādhinti abhiññāsamādhiṃ. Añcitakaṇṇoti niccalaṭṭhapitakaṇṇapuṭo. Palāyituṃ",
  "anya-e0104n0:1416_4": "āraddho bhayena. Tenāha “thero kira dosacarito”ti. Dosacaritassa hi sūrassāpi sahasā",
  "anya-e0104n0:1416_5": "bhayaṃ uppajjati. Tenassa khīṇāsavatthero ajjhāsayaṃ ñatvā “iminā upāyena puthujjanabhāvaṃ",
  "anya-e0104n0:1416_6": "jānāpessāmī”ti hatthinimmāpanādimakāsi. Dosacaritattā hi thero khippaṃ paṭivijjhi.",
  "anya-e0104n0:1416_7": "Khippavirāgī hi dosacarito.",
  "anya-e0104n0:1417_0": "734. Tassāti udayabbayañāṇaṃ matthakaṃ pāpentassa yogino. “Evampi rūpaṃ udeti, evampi",
  "anya-e0104n0:1417_1": "rūpaṃ vetī”tiādinā udayabbayānupassanamevettha tulanaṃ, tīraṇañca veditabbaṃ. Yathā",
  "anya-e0104n0:1417_2": "devānamindena khittaṃ vajiraṃ amoghaṃ, appaṭihatañca hoti, evamidampi ñāṇaṃ nipuṇaṃ",
  "anya-e0104n0:1417_3": "udayabbayadassaneti vuttaṃ “vissaṭṭhaindavajiramivā”tiādi. Tattha tikhiṇanti akuṇṭhaṃ.",
  "anya-e0104n0:1417_4": "Sūranti tejavantaṃ. Ativisadanti nisitabhāvena ativiya paṭutaraṃ ñāṇaṃ uppajjati.",
  "anya-e0104n0:1417_5": "Tathā hinena yogī “maggappattosmī”ti maññati.",
  "anya-e0104n0:1418_0": "Vipassanāpītīti vipassanācittasampayuttā pīti. Khuddakādayo pītiyo heṭṭhā vaṇṇitā",
  "anya-e0104n0:1418_1": "eva. Yasmā udayabbayānupassanāya vīthipaṭipannāya anukkamena pañca pītiyo uppajjanti,",
  "anya-e0104n0:1418_2": "tasmā vuttaṃ “ayaṃ pañca…pe… uppajjatī”ti. Matthakappattena pana udayabbayañāṇena",
  "anya-e0104n0:1418_3": "saddhiṃ pharaṇāpītiyeva hoti. Upacārappanākkhaṇato aññadāpi hi pharaṇāpīti hotiyeva.",
  "anya-e0104n0:1418_4": "Tenāha “sakalasarīraṃ pūrayamānā uppajjatī”ti.",
  "anya-e0104n0:1419_0": "Passaddhiādīni cha yugaḷakāni aññamaññāviyoginīti passaddhiyā uppannāya itarāpi uppannā",
  "anya-e0104n0:1419_1": "eva hontīti kiccadassanamukhena tā sabbāpi dassento “kāyacittānaṃ neva daratho, na",
  "anya-e0104n0:1419_2": "gārava”ntiādimāha. Tattha kāyaggahaṇena rūpakāyassapi gahaṇaṃ veditabbaṃ, na vedanādikkhandhattayasseva.",
  "anya-e0104n0:1419_3": "Kāyappassaddhiādayo hi rūpakāyassāpi darathādinimmaddikāti. Kāyacittāni passaddhāni…pe…",
  "anya-e0104n0:1419_4": "ujukāniyeva honti tesaṃ apassaddhādibhāvassa hetubhūtānaṃ uddhaccādithinamiddhādidiṭṭhimānādisesanīvaraṇādiassaddhiyādimāyāsātheyyādisaṃkilesadhammānaṃ",
  "anya-e0104n0:1419_5": "vidhamanavasena tadā vipassanācittuppādassa pavattanato. Tasmiṃ samayeti tasmiṃ udayabbayañāṇuppattisamaye.",
  "anya-e0104n0:1419_6": "Manussānaṃ ayanti mānusī, manussayoggā kāmasukharati, tādisehi manussavisesehi anubhavitabbatānativattanato",
  "anya-e0104n0:1419_7": "dibbā ratipi saṅgahitā, mānusīsadisatāya kāmasukhabhāvena dibbā ratipi vā, tassā",
  "anya-e0104n0:1419_8": "atikkantatāya na mānusīti amānusī.",
  "anya-e0104n0:1420_0": "Suññāgāranti yaṃ kiñci vivittaṃ senāsanaṃ, vipassanaṃ eva vā. Sāpi hi niccabhāvādisuññatāya,",
  "anya-e0104n0:1420_1": "yogino sukhasannissayatāya ca “suññāgāra”nti vattabbataṃ labhati. Cittassa anupassanakarānaṃ",
  "anya-e0104n0:1420_2": "kilesānaṃ vigamena santacittassa. Saṃsāre bhayassa ikkhanena bhikkhuno. Sammā ñāyena",
  "anya-e0104n0:1420_3": "rūpārūpadhammānaṃ udayabbayānupassanādivasena vipassato. Sammasato anāraddhavipassanānaṃ",
  "anya-e0104n0:1420_4": "manussānaṃ avisayatāya amānusī. Vipassanāpītisukhasaññitā rati hotīti ayamettha gāthāya",
  "anya-e0104n0:1420_5": "saṅkhepattho. Dutiyagāthā pana udayabbayañāṇameva sandhāya vuttā. Tattha yato yatoti",
  "anya-e0104n0:1420_6": "rūpato vā arūpato vā.",
  "anya-e0104n0:1421_0": "Vipassanāsukhanti vipassanācittasampayuttaṃ cetasikasukhaṃ. Yasmā taṃsamuṭṭhitehi",
  "anya-e0104n0:1421_1": "atipaṇītarūpehi sabbo kāyo pariphuṭo, paribrūhito ca hoti. Tasmā vuttaṃ “sakalasarīraṃ",
  "anya-e0104n0:1421_2": "abhisandayamāna”nti.",
  "anya-e0104n0:1422_0": "Adhimokkhoti saddhā, na yevāpanakādhimokkhoti adhippāyo. Sā cettha na kammaphalaṃ,",
  "anya-e0104n0:1422_1": "ratanattayaṃ vā saddahanavasena pavattā, atha kho kilesakālussiyāpagamena sampayuttānaṃ",
  "anya-e0104n0:1422_2": "ativiya pasannabhāvahetubhūtā. Tenāha “vipassanāsampayuttā…pe… saddhā uppajjatī”ti.",
  "anya-e0104n0:1423": "Purimuppannabhāvanābalasaṃsiddhaṃ samappavattaṃ vīriyaṃ sampayuttadhammānaṃ saṃkilesapakkhato kosajjato paggaṇhanato paggaho. Tenāha “paggahoti vīriya”ntiādi.",
  "anya-e0104n0:1424_0": "Supaṭṭhitāti sabhāvasallakkhaṇena ārammaṇe suṭṭhu upaṭṭhitā. Supatiṭṭhitāti paṭipakkhavigamena",
  "anya-e0104n0:1424_1": "tena acalanīyatāya suṭṭhu patiṭṭhitā. Tato eva nikhātā viya acalā. Acalabhāveneva",
  "anya-e0104n0:1424_2": "pabbatarājasadisāti tīhipi padehi supatiṭṭhitameva dasseti. Soti yogāvacaro. Yaṃ",
  "anya-e0104n0:1424_3": "yaṃ ṭhānanti yaṃ yaṃ attano upatiṭṭhānaṭṭhānaṃ rūpaṃ vā arūpaṃ vā. Okkhanditvāti",
  "anya-e0104n0:1424_4": "anupavisitvā. Pakkhinditvāti tasseva vevacanaṃ. Dibbacakkhuno paribhaṇḍabhūtassa",
  "anya-e0104n0:1424_5": "yathākammūpagañāṇassa upaṭṭhahante paralokasaññite satte sandhāyāha “dibbacakkhuno",
  "anya-e0104n0:1424_6": "paraloko viyā”ti na dibbacakkhuno paralokavisayattā. Vaṇṇāyatanavisayañhi tanti.",
  "anya-e0104n0:1424_7": "Assa sati upaṭṭhāti khāyati, upatiṭṭhatīti vā attho. Yadaggena hi sati ārammaṇaṃ",
  "anya-e0104n0:1424_8": "okkhanditvā upatiṭṭhati, tadaggena ārammaṇampissa okkhanditvā upatiṭṭhatīti vuccati.",
  "anya-e0104n0:1425_0": "Vicinitavisayattā saṅkhārānaṃ vicinane majjhattabhāvena ṭhitā vipassanupekkhā. Sā",
  "anya-e0104n0:1425_1": "pana atthato tathāpavattā tatramajjhattupekkhāva. Manodvārāvajjanacittasampayuttā",
  "anya-e0104n0:1425_2": "cetanā āvajjane ajjhupekkhanavasena pavattiyā “āvajjanupekkhā”ti vuttā. Udayabbayānaṃ",
  "anya-e0104n0:1425_3": "suṭṭhutaraṃ upaṭṭhānato tadanupassanāyaṃ majjhattabhūtā idha vipassanupekkhā nāma.",
  "anya-e0104n0:1425_4": "Te pana udayabbayā sabbasaṅkhārānanti āha “sabbasaṅkhāresu majjhattabhūtā”ti. Āvajjanāya",
  "anya-e0104n0:1425_5": "indavajiratattanārācasadisatā, sūratikkhabhāvo ca sabbaññutaññāṇapurecarā viya tadanucarañāṇassa",
  "anya-e0104n0:1425_6": "tathābhāvena daṭṭhabbā.",
  "anya-e0104n0:1426_0": "Vipassanānikantīti vipassanāya nikāmanā apekkhā. Obhāsādayo vipassanāya vijambhanabhūtā",
  "anya-e0104n0:1426_1": "tassā alaṅkāro viya hontīti āha “obhāsādipaṭimaṇḍitāyā”ti. Ālayanti apekkhaṃ. Sukhumā,",
  "anya-e0104n0:1426_2": "santākārāti sukhumākārā, santākārā ca, sā cassā sukhumasantākāratā bhāvanāya sātisayappavattiyā,",
  "anya-e0104n0:1426_3": "yato kilesabhāvopissā duviññeyyo hoti. Tenāha “yā nikanti kilesoti…pe… hotī”ti.",
  "anya-e0104n0:1427_0": "Etesupīti yathādassitesu ñāṇādīsupi. “Aññatarasmiṃ uppanne”ti idaṃ uppanne aññatarasmiṃ",
  "anya-e0104n0:1427_1": "“maggappattomhī”tiādiggahaṇadassanatthaṃ vuttaṃ, na aññataraññatarasseva uppajjanato.",
  "anya-e0104n0:1427_2": "Na vāpi hi upakkilesā ekakkhaṇepi uppajjanti, paccavekkhaṇā pana visuṃ visuṃ hoti.",
  "anya-e0104n0:1427_3": "“Na vata me ito pubbe evarūpā nikanti uppannapubbā”ti idaṃ dhammasabhāvadassanavasena",
  "anya-e0104n0:1427_4": "vuttaṃ, na pana tadā yogino tathācittappavattivasena. Na hi so tadā taṃ “nikantī”ti",
  "anya-e0104n0:1427_5": "jānāti, tathā sati tabbisayassa “maggappattomhī”tiādiggahaṇassa asambhavo eva. Tasmā",
  "anya-e0104n0:1427_6": "evamassa siyā “na vata me evarūpā bhāvanābhirati uppannapubbā, addhā maggappattomhī”ti.",
  "anya-e0104n0:1428_0": "735. Upakkilesavatthutāyāti nippariyāyato diṭṭhimānataṇhā idha upakkilesā tesaṃ vatthutāya",
  "anya-e0104n0:1428_1": "uppattiṭṭhānatāya. Na sabhāvatoti āha “na akusalattā”ti. Yathā pana obhāsādayo, evaṃ",
  "anya-e0104n0:1428_2": "nikantipi diṭṭhigāhādīnaṃ ṭhānaṃ hotīti vuttaṃ “upakkilesavatthu cā”ti. Vatthuvasenevāti",
  "anya-e0104n0:1428_3": "gāhe anāmasitvā gāhānaṃ vatthutāvaseneva. Attavādī hi “ahaṃbuddhinibandhano”ti parikappito",
  "anya-e0104n0:1428_4": "attā obhāsassa sāmibhūto “mamā”ti sāmivacanassa visayabhāvena gahitoti āha “mama",
  "anya-e0104n0:1428_5": "obhāso uppannoti gaṇhato hi diṭṭhigāho”ti. Obhāsassa manāpaggahaṇamukhena tena attānaṃ",
  "anya-e0104n0:1428_6": "seyyādito dahatīti vuttaṃ “manāpo vata obhāso uppannoti gaṇhato mānagāho”ti. Assādayatoti",
  "anya-e0104n0:1428_7": "sampiyāyato. Tesanti diṭṭhigāhādisaññitānaṃ upakkilesānaṃ vasena. Obhāsādīsūti obhāsādinimittaṃ.",
  "anya-e0104n0:1428_8": "Kampanaṃ yathāraddhavipassanāya aṭṭhatvā vikkhepāpatti, sā ca obhāsādīsu taṇhādigāhoti",
  "anya-e0104n0:1428_9": "dassento “obhāsādīsu kampati…pe… samanupassatī”ti āha.",
  "anya-e0104n0:1429_0": "Obhāsanimittaṃ cittaṃ vikampatīti sambandho. Obhāse vā visayabhūte upakkilesehi cittaṃ",
  "anya-e0104n0:1429_1": "vikampatīti yojanā. Tenāha “yehi cittaṃ pavedhatī”ti. Sesesupi eseva nayo. Upaṭṭhāneti",
  "anya-e0104n0:1429_2": "satiyaṃ. Upekkhāya cāti vipassanupekkhāya ca.",
  "anya-e0104n0:1430": "Maggāmaggavavatthānakathāvaṇṇanā",
  "anya-e0104n0:1431_0": "736. Kusalo panātiādīsu kammaṭṭhānakosallayogena kusalo. Paripakkañāṇatāya paṇḍito.",
  "anya-e0104n0:1431_1": "Āgamabyattiyā byatto. Upakkilesatabbisodhanesu ādīnavānisaṃsāvabodhayogato buddhisampanno.",
  "anya-e0104n0:1431_2": "Ayaṃ kho soti yo so ācariyena kammaṭṭhānadānakāle udayabbayañāṇuppattisamaye uppajjatīti",
  "anya-e0104n0:1431_3": "vutto, ayaṃ kho so obhāso uppannoti upakkilesavatthubhāvavavatthānaṃ dassetvā idānissa",
  "anya-e0104n0:1431_4": "vipassanāya visayabhāvūpanayanavidhiṃ dassento “so kho panā”tiādimāha. Tattha paṭhamanaye",
  "anya-e0104n0:1431_5": "aniccalakkhaṇavibhāvanameva dassitaṃ, tasmiṃ siddhe itarampi lakkhaṇadvayaṃ siddhameva",
  "anya-e0104n0:1431_6": "hoti. Dutiyanaye pana obhāsādike nissāya uppajjanakadiṭṭhigāhādīnaṃ ugghāṭanasamugghāṭanapariyādānavasena",
  "anya-e0104n0:1431_7": "manasikāravidhiṃ dassetuṃ “sace obhāso attā bhaveyyā”tiādi vuttaṃ. Arūpasattake “sace",
  "anya-e0104n0:1431_8": "saṅkhārā attā bhaveyyu”ntiādi sabbasaṅkhārasaṅgaṇhanavasena sāmaññato vuttaṃ, idha",
  "anya-e0104n0:1431_9": "obhāsādivasena saṅkhāre vibhajja vuttaṃ. Seso manasikāravidhi tattha vuttanayovāti",
  "anya-e0104n0:1431_10": "āha “sabbaṃ arūpasattake vuttanayena vitthāretabba”nti.",
  "anya-e0104n0:1432_0": "Obhāsaṃ “netaṃ mamā”ti samanupassanto taṇhāgāhato cittaṃ visodheti, “nesohamasmī”ti",
  "anya-e0104n0:1432_1": "samanupassanto mānagāhato, “na meso attā”ti samanupassanto diṭṭhigāhato. Tenāha “obhāsaṃ",
  "anya-e0104n0:1432_2": "netaṃ mamā”tiādi. Esa nayo ñāṇādīsupi.",
  "anya-e0104n0:1433_0": "Imāni dasa ṭhānānīti imāni yathāvuttāni obhāsādīni dasa upakkilesakāraṇāni. Paññā",
  "anya-e0104n0:1433_1": "yassa pariccitāti yassa yogino paññā obhāsādīsu aniccatādiggahaṇavasena paricitavatī",
  "anya-e0104n0:1433_2": "pariggahetvā upaparikkhitvā ṭhitā. Dhammuddhaccassa samaggabhāvajānanena dhammuddhaccakusalo hoti.",
  "anya-e0104n0:1434": "Vīthipaṭipannanti udayabbayānupassanāvasena vipassanāvīthipaṭipannaṃ.",
  "anya-e0104n0:1435_0": "Diṭṭhivisuddhiyanti diṭṭhivisuddhiyaṃ adhigatāyaṃ, diṭṭhivisuddhiñāṇena vā diṭṭhiyā",
  "anya-e0104n0:1435_1": "visodhane dukkhasaccassa vavatthānaṃ kataṃ hoti dukkhasaccapariyāpannassa nāmarūpassa",
  "anya-e0104n0:1435_2": "vavatthānato. Nāmarūpassa paccayā nāmarūpasamudayapakkhiyāti āha “kaṅkhā…pe… samudayasaccassa",
  "anya-e0104n0:1435_3": "vavatthānaṃ kata”nti. Abhidhammanayena hi sabbakilesā, kammañca samudayasaccaṃ. Imissanti",
  "anya-e0104n0:1435_4": "imāyaṃ. Sammāti aviparītaṃ. Maggassāti ariyamaggassa upāyabhūtamaggassa.",
  "anya-e0104n0:1436": "Maggāmaggañāṇadassanavisuddhiniddesavaṇṇanā niṭṭhitā.",
  "anya-e0104n0:1437": "Iti vīsatimaparicchedavaṇṇanā.",
  "anya-e0104n0:1438": "21. Paṭipadāñāṇadassanavisuddhiniddesavaṇṇanā",
  "anya-e0104n0:1439": "Upakkilesavimuttaudayabbayañāṇakathāvaṇṇanā",
  "anya-e0104n0:1440_0": "737. Vipassanācārassa matthakappattiyā saṅkhārupekkhāñāṇaṃ sikhāppattā vipassanā.",
  "anya-e0104n0:1440_1": "Sikhāppatti panassa udayabbayañāṇādīnaṃ attaṭṭhamānaṃvasena jātāti āha “aṭṭhannaṃ",
  "anya-e0104n0:1440_2": "pana ñāṇānaṃ vasena sikhāppattā vipassanā”ti. Oḷārikoḷārikassa saccapaṭicchādakamohatamassa",
  "anya-e0104n0:1440_3": "vigamanena saccappaṭivedhānukūlattā “saccānulomikañāṇa”nti anulomañāṇamāha. Tāni",
  "anya-e0104n0:1440_4": "pana ñāṇāni sarūpato dassetuṃ “aṭṭhannanti cā”tiādi āraddhaṃ. Tattha udayabbayadassanena",
  "anya-e0104n0:1440_5": "saṅkhārānaṃ aniccalakkhaṇaṃ, tadanusārena itaralakkhaṇāni ca vibhāventīyeva udayabbayānupassanā",
  "anya-e0104n0:1440_6": "pavattatīti katvā “vīthipaṭipannavipassanāsaṅkhātaṃ udayabbayānupassanāñāṇa”nti vuttanti",
  "anya-e0104n0:1440_7": "keci. Tayidaṃ tassa sabbaso tīraṇapariññābhāvameva maññamānehi vuttaṃ. Kiñcāpi hi",
  "anya-e0104n0:1440_8": "udayabbayañāṇaṃ tīraṇapariññantogadhameva, udayabbayādīnaṃ pana jānanaṭṭhena, paccakkhato",
  "anya-e0104n0:1440_9": "dassanaṭṭhena ca ñāṇadassanāni, udayabbayañāṇādīni. Tāniyeva paṭipakkhato visuddhattā",
  "anya-e0104n0:1440_10": "ñāṇadassanavisuddhi, sā eva ariyamaggo paṭipajjati etāyāti paṭipadā cāti paṭipadāñāṇadassanavisuddhīti",
  "anya-e0104n0:1440_11": "vuttaṃ. Taṃ pana uppannamattaṃ appaguṇaṃ sandhāya vuttaṃ. Paguṇañhi niccasaññādipahānasiddhiyā",
  "anya-e0104n0:1440_12": "pahānapariññāya adhiṭṭhānabhūtaṃ. Yato tadavigamena aṭṭhārasasu mahāvipassanāsu ekaccā",
  "anya-e0104n0:1440_13": "adhigatā eva honti. Na hi udayabbayānaṃ paccakkhato paṭivedhena vinā sāmaññākārānaṃ",
  "anya-e0104n0:1440_14": "tīraṇamattena sātisayaṃ paṭipakkhapahānaṃ sambhavati. Asati ca paṭipakkhapahāne kuto",
  "anya-e0104n0:1440_15": "ñāṇādīnaṃ vajiramiva avihatavegatā, tikhiṇavisadāditā vā. Tasmā paguṇabhāvappattaṃ",
  "anya-e0104n0:1440_16": "udayabbayañāṇaṃ pahānapariññāpakkhiyameva daṭṭhabbaṃ. Sabbasaṅkhārānaṃ bhaṅgasseva",
  "anya-e0104n0:1440_17": "anupassanā bhaṅgānupassanā, tadeva ñāṇaṃ bhaṅgānupassanāñāṇaṃ. Yathābhūtadassāvī",
  "anya-e0104n0:1440_18": "bhāyati etasmāti bhayaṃ, tebhūmakadhammā, tesu bhayato upaṭṭhitesu bhāyitabbākāragāhiñāṇaṃ",
  "anya-e0104n0:1440_19": "bhayatupaṭṭhānañāṇaṃ. Muñcituṃ icchatīti muñcitukamyaṃ, cittaṃ, puggalo vā, tassa",
  "anya-e0104n0:1440_20": "bhāvo muñcitukamyatā, tadeva ñāṇaṃ muñcitukamyatāñāṇaṃ. Puna paṭisaṅkhānākārena pavattaṃ",
  "anya-e0104n0:1440_21": "ñāṇaṃ paṭisaṅkhānupassanāñāṇaṃ. Nirapekkhatāya saṅkhārānaṃ upekkhanavasena pavattañāṇaṃ",
  "anya-e0104n0:1440_22": "saṅkhārupekkhāñāṇaṃ. Tasmāti yasmā upakkilesavimuttaṃ udayabbayañāṇādinavavidhañāṇaṃ",
  "anya-e0104n0:1440_23": "paṭipadāñāṇadassanavisuddhi, tasmā.",
  "anya-e0104n0:1441_0": "738. “Upakkilesavimutta”nti visesanena vibhāvitamatthaṃ anavabujjhanto codako “puna",
  "anya-e0104n0:1441_1": "udayabbayañāṇe yogo kimatthiyo”ti pucchati. Tattha kimatthiyoti kiṃ payojano niratthako,",
  "anya-e0104n0:1441_2": "pageva nibbattitattā pakkassa pacanaṃ viyāti adhippāyo. Atha vā lakkhaṇasallakkhaṇādihetupaṭipāṭiggahaṇavasena",
  "anya-e0104n0:1441_3": "tamatthaṃ ñāpetukāmo ācariyova kathetukamyatāvasena “kimatthiyo”ti pucchati. Lakkhaṇasallakkhaṇatthoti",
  "anya-e0104n0:1441_4": "aniccādilakkhaṇānaṃ sammadeva upadhāraṇattho. Tattha kāraṇaṃ dassento “udayabbayañāṇaṃ",
  "anya-e0104n0:1441_5": "hī”tiādimāha. Nanu ca udayabbayañāṇaṃ nāma saṅkhārānaṃ udayabbayameva passati, na",
  "anya-e0104n0:1441_6": "aniccādilakkhaṇattayaṃ, tena kathaṃ aniccatādilakkhaṇattayasallakkhaṇaṃ hotīti? Na",
  "anya-e0104n0:1441_7": "kho panetaṃ evaṃ daṭṭhabbaṃ “udayabbayañāṇaṃ lakkhaṇattayavisayaṃ hotī”ti. Udayabbaye",
  "anya-e0104n0:1441_8": "pana paṭividdhe aniccalakkhaṇaṃ pākaṭaṃ hutvā upaṭṭhāti. Tato “yadaniccaṃ, taṃ dukkhaṃ.",
  "anya-e0104n0:1441_9": "Yaṃ dukkhaṃ, tadanattā”ti itaralakkhaṇampi. Atha vā udayabbayaggahaṇena hutvā abhāvākāro,",
  "anya-e0104n0:1441_10": "abhiṇhasampaṭipīḷanākāro, avasavattanākāro ca vibhūtataro hotīti kāraṇabhāvena udayabbayañāṇe",
  "anya-e0104n0:1441_11": "yogassa lakkhaṇattayasallakkhaṇatthatā veditabbā, na sammukheneva. Heṭṭhāti maggāmaggañāṇadassanavisuddhito",
  "anya-e0104n0:1441_12": "heṭṭhā. Tañhi obhāsādiuppattihetutāya tikkhaṃ visadaṃ hutvā pavattampi diṭṭhiādīhi",
  "anya-e0104n0:1441_13": "upakkiliṭṭhattā kuṇṭhaṃ avisadameva jātaṃ. Tenāha “dasahi…pe… nāsakkhī”ti.",
  "anya-e0104n0:1442_0": "739. Amanasikārāti hetumhi nissakkavacanaṃ. “Kissa amanasikārā”ti hi idaṃ “kena paṭicchannattā”ti",
  "anya-e0104n0:1442_1": "pucchitassa paṭicchādakassa hetupucchā. Santatiyā hissa paṭicchannattā aniccalakkhaṇaṃ",
  "anya-e0104n0:1442_2": "na upaṭṭhāti, sā ca santati udayabbayāmanasikārena paṭicchādikā jātā. Iriyāpathehi",
  "anya-e0104n0:1442_3": "paṭicchannattā dukkhalakkhaṇaṃ na upaṭṭhāti, te ca iriyāpathā abhiṇhasampaṭipīḷanāmanasikārena",
  "anya-e0104n0:1442_4": "paṭicchādakā jātā. Ghanena paṭicchannattā anattalakkhaṇaṃ na upaṭṭhāti, te ca ghanā",
  "anya-e0104n0:1442_5": "nānādhātuvinibbhogāmanasikārena paṭicchādakā jātāti. Udayabbayaṃ passato na udayāvatthā",
  "anya-e0104n0:1442_6": "vayāvatthaṃ pāpuṇāti, vayāvatthā vā udayāvatthaṃ. Aññova udayakkhaṇo, aññova vayakkhaṇoti",
  "anya-e0104n0:1442_7": "ekopi dhammo khaṇavasena bhedato upaṭṭhāti, pageva atītādikoti āha “udayabbayaṃ pana…pe…",
  "anya-e0104n0:1442_8": "upaṭṭhātī”ti. Tattha santatiyā vikopitāyāti pubbāpariyena pavattamānānaṃ dhammānaṃ",
  "anya-e0104n0:1442_9": "aññoññabhāvasallakkhaṇena santatiyā ugghāṭitāya. Na hi sammadeva udayabbayaṃ sallakkhentassa",
  "anya-e0104n0:1442_10": "dhammā sambandhabhāvena upaṭṭhahanti, atha kho ayosalākā viya asambandhabhāvenāti",
  "anya-e0104n0:1442_11": "suṭṭhutaraṃ aniccalakkhaṇaṃ pākaṭaṃ hoti.",
  "anya-e0104n0:1443_0": "Abhiṇhasampaṭipīḷanaṃ manasi katvāti yathāpariggahitaudayabbayavasena saṅkhārānaṃ",
  "anya-e0104n0:1443_1": "nirantaraṃ paṭipīḷiyamānataṃ vibādhiyamānataṃ manasi karitvā. Iriyāpathe ugghāṭiteti",
  "anya-e0104n0:1443_2": "iriyāpathe labbhamānadukkhapaṭicchādakabhāve ugghāṭite. Ekasmiñhi iriyāpathe uppannassa",
  "anya-e0104n0:1443_3": "dukkhassa vinodakaṃ iriyāpathantaraṃ tassa paṭicchādakaṃ viya hoti, evaṃ sesāpīti",
  "anya-e0104n0:1443_4": "iriyāpathānaṃ taṃtaṃdukkhapaṭicchādakabhāve yāthāvato ñāte tesaṃ dukkhapaṭicchādakabhāvo",
  "anya-e0104n0:1443_5": "ugghāṭito nāma hoti saṅkhārānaṃ nirantaraṃ dukkhābhitunnatāya pākaṭabhāvato. Tenāha",
  "anya-e0104n0:1443_6": "“dukkhalakkhaṇaṃ yāthāvasarasato upaṭṭhātī”ti. Nānādhātuyoti nānāvidhā pathavīādidhātuyo",
  "anya-e0104n0:1443_7": "nānāvidhe sabhāvadhamme. Vinibbhujitvāti “aññā pathavīdhātu, aññā āpodhātū”tiādinā,",
  "anya-e0104n0:1443_8": "“añño phasso, aññā vedanā”tiādinā ca visuṃ visuṃ katvā. Ghanavinibbhoge kateti samūhaghane,",
  "anya-e0104n0:1443_9": "kiccārammaṇaghane ca pabhedite. Yā hesā aññamaññūpatthaddhesu samuditesu rūpārūpadhammesu",
  "anya-e0104n0:1443_10": "ekattābhinivesavasena aparimadditasaṅkhārehi gayhamānā samūhaghanatā, tathā tesaṃ",
  "anya-e0104n0:1443_11": "tesaṃ dhammānaṃ kiccabhedassa satipi paṭiniyatabhāve ekato gayhamānā kiccaghanatā,",
  "anya-e0104n0:1443_12": "tathā sārammaṇadhammānaṃ satipi ārammaṇakaraṇabhede ekato gayhamānā ārammaṇaghanatā",
  "anya-e0104n0:1443_13": "ca, tā dhātūsu ñāṇena vinibbhujitvā dissamānā hatthena parimajjiyamāno pheṇapiṇḍo",
  "anya-e0104n0:1443_14": "viya vilayaṃ gacchanti, “yathāpaccayaṃ pavattamānā suññā ete dhammā dhammamattā”ti",
  "anya-e0104n0:1443_15": "anattalakkhaṇaṃ pākaṭataraṃ hoti. Tena vuttaṃ “nānādhātuyo…pe… upaṭṭhātī”ti.",
  "anya-e0104n0:1444_0": "740. Dhuvabhāvapaṭikkhepato na niccanti aniccaṃ, khandhapañcakaṃ. Yathāha “rūpaṃ",
  "anya-e0104n0:1444_1": "kho, rādha, aniccaṃ, vedanā… saññā… saṅkhārā… viññāṇaṃ anicca”nti. Tattha kāraṇaṃ",
  "anya-e0104n0:1444_2": "vadanto “uppādavayaññathattabhāvā”ti āha. Uppādo nibbattilakkhaṇaṃ, vayo vipariṇāmalakkhaṇaṃ,",
  "anya-e0104n0:1444_3": "aññathattaṃ jarā, tesaṃ sabbhāvatoti attho. Hutvā abhāvatoti uppajjitvā vinassanato.",
  "anya-e0104n0:1444_4": "Ettha ca purimena jātijarāmaraṇasabbhāvato aniccanti dasseti, dutiyena pākabhāvaviddhaṃsābhāvato.",
  "anya-e0104n0:1444_5": "Yassa bhāvena khandhapañcakaṃ “anicca”nti vuccati, taṃ aniccalakkhaṇanti dassetuṃ",
  "anya-e0104n0:1444_6": "“uppādavayaññathatta”ntiādi vuttaṃ. Tena hi taṃ “anicca”nti lakkhīyati. Ākāravikāroti",
  "anya-e0104n0:1444_7": "ākāravikati. Abhāvākāro hi vikatirūpena labbhati, virūpattā na uppādākāro. Ākāravikāroti",
  "anya-e0104n0:1444_8": "vā ākāraviseso. Hutvā abhāvo hi pākabhāvato bhinno viddhaṃsābhāvattā tattha ca aniccalakkhaṇaṃ",
  "anya-e0104n0:1444_9": "niruḷhaṃ. Aniccākāro hi dukkhānattākārehi viya uppādākārato ca visiṭṭho. Tathā hi",
  "anya-e0104n0:1444_10": "saddassa viddhaṃsābhāvo saṅkhatabhāvenapi sādhīyati.",
  "anya-e0104n0:1445_0": "Saṅkhatabhāvo ca atthato uppādavantatā. Uppādo ca pākabhāvasādhitā dharamānāvatthā.",
  "anya-e0104n0:1445_1": "Iminā nayena dukkhānattālakkhaṇāni veditabbāni. Apica yathā niccapaṭikkhepato aniccanti",
  "anya-e0104n0:1445_2": "niccākārapaṭikkhepato yathāvutto abhāvākārasaṅkhāto aniccākāro aniccalakkhaṇaṃ, evaṃ",
  "anya-e0104n0:1445_3": "sukhapaṭikkhepato dukkhanti sukhākārapaṭikkhepato abhiṇhapaṭipīḷanākārasaṅkhāto dukkhākāro",
  "anya-e0104n0:1445_4": "dukkhalakkhaṇaṃ, tathā attapaṭikkhepato anattāti attākārapaṭikkhepato avasavattanākārasaṅkhāto",
  "anya-e0104n0:1445_5": "anattākāro anattalakkhaṇanti daṭṭhabbaṃ. Te yime tayopi ākārā asabhāvadhammattā khandhapariyāpannā",
  "anya-e0104n0:1445_6": "na honti. Khandhehi vinā anupalabbhanīyato khandhavinimuttāpi na honti. Khandhe pana",
  "anya-e0104n0:1445_7": "upādāya vohāravasena labbhamānā tadādīnavavibhāvanāya visesakāraṇabhūtā tajjāpaññattivisesāti veditabbā.",
  "anya-e0104n0:1446_0": "Tayidaṃ sabbampīti yathāvuttalakkhaṇattayañceva lakkhitabbañca khandhapañcakaṃ. “Udayabbayānupassanāñāṇena",
  "anya-e0104n0:1446_1": "yāthāvasarasato sallakkhetī”ti idaṃ tadatthe tabbohāravasena vuttaṃ. Udayabbayañāṇatthañhi",
  "anya-e0104n0:1446_2": "lakkhaṇārammaṇikavipassanā “udayabbayañāṇa”nti kathitā. Na hi udayabbayañāṇaṃ dukkhalakkhaṇādivisayaṃ.",
  "anya-e0104n0:1446_3": "Tabbisayatte vā udayabbayañāṇameva na siyā, udayabbayañāṇaṃ pana tikkhaṃ, visadañca",
  "anya-e0104n0:1446_4": "kātukāmena lakkhaṇattayatīraṇameva kātabbaṃ. Parikammasadisañhetaṃ tassa. Esa nayo sesañāṇesupīti.",
  "anya-e0104n0:1447": "Upakkilesavimuttaudayabbayañāṇaṃ niṭṭhitaṃ.",
  "anya-e0104n0:1448": "Bhaṅgānupassanāñāṇakathāvaṇṇanā",
  "anya-e0104n0:1449_0": "741. Vahatīti pavattati. Ñāṇassa tikkhabhāvo bhāvanāya paguṇabhāvena. Paguṇā ca bhāvanā",
  "anya-e0104n0:1449_1": "vikkhepābhāvato ārammaṇe appitā viya pavattatīti ñāṇassa tikkhabhāvena saṅkhārānaṃ",
  "anya-e0104n0:1449_2": "lahuupaṭṭhānatā dassitā. Saṅkhāresu pana udayabbayavasena lahuṃ lahuṃ upaṭṭhahantesu",
  "anya-e0104n0:1449_3": "udayadassanañca “uppādavato vināso”ti yāvadeva vayadassanatthaṃ tassa nibbidāvahattāti",
  "anya-e0104n0:1449_4": "vaye evassa ābhogasamannāhāro manasikāro pavattati, tena uppādādiṃ muñcitvā vayamevārabbha",
  "anya-e0104n0:1449_5": "ñāṇaṃ uppajjati. Tena vuttaṃ “uppādaṃ vā”tiādi. Tattha uppādanti nibbattivikāraṃ.",
  "anya-e0104n0:1449_6": "Ṭhitinti ṭhitippattaṃ, jaranti attho. Pavattanti upādinnakappavattaṃ. Nimittanti",
  "anya-e0104n0:1449_7": "saṅkhāranimittaṃ. Yaṃ saṅkhārānaṃ samudayādighanavasena, sakiccaparicchedatāya ca",
  "anya-e0104n0:1449_8": "saviggahānaṃ viya upaṭṭhānaṃ, taṃ saṅkhāranimittaṃ. Keci pana “pavattaṃ nāma saṅkhārānaṃ",
  "anya-e0104n0:1449_9": "avicchedena pavattanaṃ uppādova, nimittaṃ nāma uppannānaṃ vijjamānatā ṭhānaparamparā,",
  "anya-e0104n0:1449_10": "tasmā uppādameva gaṇhāti ce, pavattaṃ gaṇhāti nāma. Ṭhitiṃyeva gaṇhāti ce, nimittaṃ",
  "anya-e0104n0:1449_11": "gaṇhāti nāmā”ti vadanti, taṃ “uppādaṃ vā”tiādivacanena virujjhati. Na hi asati bhede",
  "anya-e0104n0:1449_12": "vikappo yutto. Na sampāpuṇāti aggahaṇato. Kiṃ pana sampāpuṇātīti āha “khaya…pe… santiṭṭhatī”ti.",
  "anya-e0104n0:1449_13": "Tattha nirodhasaddo anuppādepi dissatīti bhedasaddena visesitaṃ, bhedasaddo visesavācakopi",
  "anya-e0104n0:1449_14": "hotīti vayasaddena visesitaṃ, sopi anirodhavācakopi atthīti khayasaddena visesitaṃ,",
  "anya-e0104n0:1449_15": "khayavayabhedasaṅkhāte khaṇikanirodheti attho. Sati santiṭṭhatīti satisīsena ñāṇamāha.",
  "anya-e0104n0:1449_16": "Etasmiṃ ṭhāneti upakkilesavinimuttassa udayabbayañāṇassa tikkhabhāvāpattiyaṃ vuttanayena",
  "anya-e0104n0:1449_17": "udayampi muñcitvā vayasseva manasikārakāle.",
  "anya-e0104n0:1450_0": "Ārammaṇapaṭisaṅkhāti rūpavedanādiārammaṇaṃ khayavayavaseneva paṭisaṅkhāya. Yakāralopena",
  "anya-e0104n0:1450_1": "hi niddeso “sayaṃ abhiññā”tiādīsu viya. Yathāvuttassa vā ārammaṇassa khayavayabhedavasena",
  "anya-e0104n0:1450_2": "paṭisaṅkhā ārammaṇapaṭisaṅkhā. Bhaṅgānupassaneti yo tadārammaṇassa cittassa bhaṅgo,",
  "anya-e0104n0:1450_3": "tassa anupassane. Paññāti pakārato jānanā. Yaṃ panettha vattabbaṃ, taṃ idāneva saṃvaṇṇīyati.",
  "anya-e0104n0:1451_0": "742. Yaṃ kiñci ārammaṇanti rūpaṃ yāva jarāmaraṇanti vipassitabbabhāvena gahitaṃ sabbaṃ",
  "anya-e0104n0:1451_1": "saṅkhāragatamāha. Paṭisaṅkhānaṃ nāma jānanaṃ, tañca bhaṅgānupassanāya adhippetattā",
  "anya-e0104n0:1451_2": "bhaṅgato dassanamevāti āha “jānitvā khayato vayato disvāti attho”ti. Tassa ñāṇassāti sambandho.",
  "anya-e0104n0:1452_0": "Rūpārammaṇameva rūpārammaṇatā yathā “devo eva devatā”ti imamatthaṃ dassetuṃ “rūpārammaṇaṃ",
  "anya-e0104n0:1452_1": "citta”nti vuttaṃ. Rūpārammaṇatāti vā bhummatthe paccattavacananti dassento “atha",
  "anya-e0104n0:1452_2": "vā rūpārammaṇabhāve”ti āha. Aparena cittena bhaṅgaṃ anupassatīti vipassanāvisayaṃ",
  "anya-e0104n0:1452_3": "bhaṅgānupassanamāha. Evañhi bhaṅgānupassanā paguṇā hoti, ārammaṇañcassa vibhūtataraṃ",
  "anya-e0104n0:1452_4": "hutvā upaṭṭhāti. Ñātanti ārammaṇamāha anupassanāvasena ñātattā. Ñāṇanti anupassanāñāṇaṃ.",
  "anya-e0104n0:1452_5": "Ubhopi vipassatīti tadubhayampi khayato vayato vipassatīti. Ayaṃ hettha saṅkhepattho",
  "anya-e0104n0:1452_6": "– rūpassa yāva jarāmaraṇassa khayato vayato dassanaṃ ārammaṇapaṭisaṅkhātaṃ, dassanakañāṇassa",
  "anya-e0104n0:1452_7": "khayato vayato dassanaṃ ārammaṇapaṭisaṅkhāya bhaṅgassa anupassananti ubhayattha paññā.",
  "anya-e0104n0:1452_8": "Purimaṃ vā tadabhāve abhāvato pacchimāyaṃ pakkhipitvā pacchimā eva paññā vipassane ñāṇanti.",
  "anya-e0104n0:1453": "Etthāti “tassa cittassa…pe… bhaṅgaṃ anupassatī”ti ettha. Anekehi ākārehīti aniccato anupassanādīhi anekehi ākārehi. Anu-saddo “bhiyyo”ti etasmiṃ attheti āha “punappunaṃ passatī”ti.",
  "anya-e0104n0:1454_0": "Idha saṅkhatadhammo nāma jātijarāmaraṇapakatiko, tassa jāti ādikoṭi, jarā majjhimakoṭi,",
  "anya-e0104n0:1454_1": "maraṇaṃ osānakoṭi. Tattha kiñcāpi uppādāditividhampi saṅkhatalakkhaṇatāya aniccalakkhaṇaṃ,",
  "anya-e0104n0:1454_2": "tathāpi jātijarāsu diṭṭhāsu na tathā aniccalakkhaṇaṃ pākaṭaṃ hutvā upaṭṭhāti yathā",
  "anya-e0104n0:1454_3": "vayakkhaṇeti āha “bhaṅgo nāma aniccatāya paramā koṭī”ti, uttamā koṭi pariyosānakoṭīti",
  "anya-e0104n0:1454_4": "attho. Yathā hi jarādhammaṃ, maraṇadhammameva ca jāyatīti jāti aniccatāya ādi koṭi,",
  "anya-e0104n0:1454_5": "tathā jātidhammaṃ, maraṇadhammameva ca jīratīti jarā majjhimā koṭi, jātidhammaṃ,",
  "anya-e0104n0:1454_6": "jarādhammameva ca bhijjatīti bhaṅgo paramā koṭīti. Aniccato anupassatīti na kalāpato",
  "anya-e0104n0:1454_7": "sammasanto viya “aniccaṃ khayaṭṭhenā”ti anumānavasena, nāpi āraddhavipassako viya",
  "anya-e0104n0:1454_8": "udayaggahaṇapubbakavayadassanavasena, atha kho udayabbayañāṇānubhāvena paccakkhato",
  "anya-e0104n0:1454_9": "upaṭṭhitesu udayavayesu vuttanayena udayaṃ muñcitvā bhaṅgadassanavaseneva aniccato",
  "anya-e0104n0:1454_10": "anupassati, evaṃ anupassato panassa niccagāhassa lesopi natthīti āha “no niccato”ti.",
  "anya-e0104n0:1454_11": "Tathā hesa niccasaññaṃ pajahatīti vuccati. Ettha ca “aniccato eva anupassatī”ti eva-kāro",
  "anya-e0104n0:1454_12": "luttaniddiṭṭhoti tena nivattitamatthaṃ dassetuṃ “no niccato”ti vuttaṃ. Na cettha",
  "anya-e0104n0:1454_13": "dukkhato anupassanādinivattanamāsaṅkitabbaṃ paṭiyogīnivattanaparattā, eva-kārassa",
  "anya-e0104n0:1454_14": "upari desanāruḷhattā ca tāsaṃ. Dukkhato anupassatītiādīsupi eseva nayo.",
  "anya-e0104n0:1455_0": "Aniccato tāva anupassanā bhaṅgānupassakassa yuttā “bhaṅgo nāma aniccatāya paramā",
  "anya-e0104n0:1455_1": "koṭī”ti, dukkhādito pana kathanti āha “aniccassa dukkhattā”tiādi. Etena yaṃ aniccaṃ,",
  "anya-e0104n0:1455_2": "taṃ ekantato dukkhaṃ anattā, tato ca na abhinandaniyādirūpaṃ. Tasmā upari nibbattetabbato",
  "anya-e0104n0:1455_3": "ñāṇaparikammatthañca itarāsampi channaṃ anupassanānaṃ vasena anupassatīti dasseti.",
  "anya-e0104n0:1455_4": "Keci panettha “aniccato anupassati, no niccatotiādinā visuṃ dassanakiccaṃ natthi,",
  "anya-e0104n0:1455_5": "bhaṅgadassaneneva sabbaṃ diṭṭhaṃ hotī”ti vadanti, taṃ bhaṅgānupassanāya matthakappattiyaṃ",
  "anya-e0104n0:1455_6": "yuttaṃ, tato pana pubbabhāge anekākāravokārā anupassanā icchitabbāva. Aññathā “aniccato",
  "anya-e0104n0:1455_7": "anupassatī”tiādikā pāḷi, “anekehi ākārehi punappunaṃ passatī”ti āgatā tassā aṭṭhakathā",
  "anya-e0104n0:1455_8": "ca virodhitā siyā. Tadeva aniccato diṭṭhameva sabbasaṅkhāragataṃ.",
  "anya-e0104n0:1456_0": "Na taṃ abhinanditabbanti taṃ saṅkhāragataṃ taṇhādiṭṭhābhinandanavasena “etaṃ mama,",
  "anya-e0104n0:1456_1": "eso me attā”ti na abhinanditabbaṃ. Na tattha rañjitabbanti tattha saṅkhāragate rañjanavasena",
  "anya-e0104n0:1456_2": "na pavattitabbaṃ, kāmarāgo, bhavarāgo vā na pavattetabboti attho. Rāgaṃ nirodhetīti",
  "anya-e0104n0:1456_3": "rāgaṃ vikkhambhananirodhaṃ pāpeti, vikkhambhetīti attho. Tenāha “lokikeneva tāva",
  "anya-e0104n0:1456_4": "ñāṇenā”ti. Sati ca vikkhambhane kathaṃ samudayoti āha “no samudeti, samudayaṃ na karotī”ti.",
  "anya-e0104n0:1457_0": "Evaṃ virattoti evaṃ bhaṅgānupassanānusārena viratto. Yathā diṭṭhaṃ sampati upaṭṭhitaṃ",
  "anya-e0104n0:1457_1": "saṅkhāragataṃ nirodheti nirodhaṃ manasi karoti, adiṭṭhampi atītānāgataṃ anvayañāṇavasena",
  "anya-e0104n0:1457_2": "yathā idaṃ etarahi, evaṃ itarepīti anuminanto nirodheti manasikatassāpi nirodhaṃ",
  "anya-e0104n0:1457_3": "karoti. No samudetīti etthāpi eseva nayo, no samudayaṃ manasi karotīti attho.",
  "anya-e0104n0:1458_0": "Evaṃ paṭipannoti evaṃ vuttappakārena aniccānupassanādivasena paṭipanno. Saddhiṃ khandhābhisaṅkhārehi",
  "anya-e0104n0:1458_1": "kilesānaṃ pariccajanatoti khandhehi, abhisaṅkhārehi ca saha kilesānaṃ pajahanato.",
  "anya-e0104n0:1458_2": "Kilese hi pajahanto tannimittakakammaṃ, tato nibbattanake khandhe ca pajahati nāma.",
  "anya-e0104n0:1458_3": "Saṅkhatadosadassanenāti saṅkhatadhammesu aniccadukkhatādiādīnavadassanena. Tabbiparīteti",
  "anya-e0104n0:1458_4": "niccasukhādisabhāve. Tanninnatāyāti tadadhimuttatāya. Paṭinissaggasaddo pariccāgattho,",
  "anya-e0104n0:1458_5": "pakkhandanattho cāti paṭinissaggassa duvidhatā vuttā. Tattha pakkhandanaṃ adhimuccanaṃ.",
  "anya-e0104n0:1458_6": "Yathāvuttenāti tadaṅgādippahānappakārena, tanninnappakārena ca. Nibbattanavasenāti",
  "anya-e0104n0:1458_7": "uppādanavasena. Nibbattento hi kilese ādiyatīti te anibbattento kilese na ādiyati",
  "anya-e0104n0:1458_8": "nāma. Adosadassitāvasenāti dosānaṃ adassāvibhāvena. Saṅkhatārammaṇaṃ ādiyatīti yojanā.",
  "anya-e0104n0:1458_9": "Anādīnavadassitāya hi saṅkhāre ādiyatīti ādīnavadassitāya te na ādiyati na gaṇhāti.",
  "anya-e0104n0:1459_0": "743. Assāti yogino. Tehi ñāṇehīti aniccānupassanādiñāṇehi. Tanti pahānaṃ. Niccasaññanti",
  "anya-e0104n0:1459_1": "niccagāhaṃ, saññāsīsena niddeso. Sukhasaññaṃ attasaññanti etthāpi eseva nayo. Sappītikaṃ",
  "anya-e0104n0:1459_2": "taṇhanti sauppilāvitaṃ abhipatthanaṃ.",
  "anya-e0104n0:1460_0": "744. “Vatthusaṅkamanā”ti ettha vipassanāya pavattiṭṭhānabhāvato rūpādiārammaṇaṃ “vatthū”ti",
  "anya-e0104n0:1460_1": "adhippetanti dassento “rūpassā”tiādimāha. Tattha saṅkamanāti vipassanābhāvasāmaññato",
  "anya-e0104n0:1460_2": "ekattanayena vuttaṃ, aññathā aññadeva rūpabhaṅgavisayaṃ ñāṇaṃ, aññadeva tadārammaṇacittabhaṅgavisayanti",
  "anya-e0104n0:1460_3": "kuto saṅkamanā. Paññāvivaṭṭanāyapi eseva nayo. Paññāyāti udayabbayadassanavasena",
  "anya-e0104n0:1460_4": "pavattamānāya vipassanāpaññāya. Vayasseva gahaṇavasena udayato vinivaṭṭanā. Tenāha",
  "anya-e0104n0:1460_5": "“udayaṃ pahāya vaye santiṭṭhanā”ti. “Anantarameva āvajjanasamatthatā”ti iminā bhaṅgānupassanāya",
  "anya-e0104n0:1460_6": "paguṇabalavabhāvamāha.",
  "anya-e0104n0:1461": "745. Ubhoti diṭṭhādiṭṭhabhāvena dvepi ārammaṇāni. Ekavavatthanāti khaṇabhaṅguratāya samānāti vavatthāpanā.",
  "anya-e0104n0:1462_0": "Saṃvijjamānamhīti paccakkhato upalabbhamāne paccuppanne. Visuddhadassanoti bhaṅgadassanassa",
  "anya-e0104n0:1462_1": "paribandhavidhamanena visuddhañāṇo, suvisuddhabhaṅgadassanoti attho. Tadanvayaṃ netīti",
  "anya-e0104n0:1462_2": "tassa paccuppannasaṅkhārabhaṅgadassino ñāṇassa anvayaṃ anugatabhūtaṃ ñāṇaṃ pavatteti.",
  "anya-e0104n0:1462_3": "Kattha pana pavattetīti āha “atītanāgate”ti, atīte, anāgate ca saṅkhāragate. Sabbepītiādi",
  "anya-e0104n0:1462_4": "tassa pavattanākāradassanaṃ.",
  "anya-e0104n0:1463_0": "Bhaṅgasaṅkhāte nirodhe, na nibbānasaṅkhāteti adhippāyo. Esāti yā ārammaṇanvayena",
  "anya-e0104n0:1463_1": "ubho diṭṭhādiṭṭhe khaṇabhaṅguratāya ekabhāvena vavatthāpanā, esā vayalakkhaṇe vipariṇāmalakkhaṇe",
  "anya-e0104n0:1463_2": "vipassanā bhaṅgānupassanāti attho.",
  "anya-e0104n0:1464_0": "746. Ārammaṇañca paṭisaṅkhātiādi bhaṅgānupassanāya duppaṭivijjhattā vuttassevatthassa",
  "anya-e0104n0:1464_1": "daḷhīkaraṇaṃ. Tayidaṃ bhaṅgadassanaṃ saṅkhārānaṃ avasavattanāvabodhanena anattalakkhaṇapaṭivedhāyāti",
  "anya-e0104n0:1464_2": "taṃ dassento “suññato ca upaṭṭhāna”nti āha. Ārammaṇassa hi bhaṅgārammaṇacittassa",
  "anya-e0104n0:1464_3": "ca bhaṅgamanupassato visesato saṅkhārā suññā hutvā upaṭṭhahanti. Tenāha “tasseva”ntiādi.",
  "anya-e0104n0:1465_0": "Na catthi aññoti ettha imasmiṃ loke añño khandhavinimutto attā nāma koci natthi.",
  "anya-e0104n0:1465_1": "Tesaṃ khayaṃ passatīti tesaṃ dhammānaṃ khaṇe khaṇe upaṭṭhahantaṃ bhaṅgaṃ passati.",
  "anya-e0104n0:1465_2": "Yathāvuttāya appamādapaṭipattiyā appamatto. Yathā kiṃ? Maṇiṃva vijjhaṃ vajirena yoniso",
  "anya-e0104n0:1465_3": "yathā nāma kusalo puriso upāyena maṇiṃ vijjhanto maṇissa chiddameva passati manasi",
  "anya-e0104n0:1465_4": "karoti, na maṇissa vaṇṇādiṃ, evameva saṅkhārānaṃ nirantaraṃ bhaṅgameva yoniso manasi",
  "anya-e0104n0:1465_5": "karoti, na saṅkhāreti adhippāyo. Yathā vā vajirena maṇiṃ vijjhantassa viddhaṭṭhānaṃ",
  "anya-e0104n0:1465_6": "na puna ruhati, evaṃ vajirasadisena bhaṅgānupassanāñāṇena bhaṅge diṭṭhe na puna niccagāho",
  "anya-e0104n0:1465_7": "ruhati, evaṃ bhaṅgameva passatīti attho.",
  "anya-e0104n0:1466_0": "Yā ca ārammaṇapaṭisaṅkhāti “rūpārammaṇatā cittaṃ uppajjitvā bhijjati, taṃ ārammaṇaṃ",
  "anya-e0104n0:1466_1": "paṭisaṅkhā”ti evamāgatā yā ca ārammaṇapaṭisaṅkhā, “tassa cittassa bhaṅgaṃ anupassatī”ti",
  "anya-e0104n0:1466_2": "evaṃ vuttā yā ca bhaṅgānupassanā, “saṅkhārāva bhijjanti, tesaṃ bhedo maraṇaṃ, na",
  "anya-e0104n0:1466_3": "añño koci atthī”ti evaṃ vuttaṃ yañca suññato upaṭṭhānaṃ, ayaṃ evaṃ tidhā vuttāpi",
  "anya-e0104n0:1466_4": "adhipaññāvipassanā nāmāti attho.",
  "anya-e0104n0:1467_0": "747. Aniccānupassanādīsūti aniccadukkhānattānupassanāsu. Nibbidādīsūti nibbidāvirāganirodhapaṭinissaggānupassanāsu.",
  "anya-e0104n0:1467_1": "Tayo upaṭṭhāneti aniccādivasena tividhe upaṭṭhāne. Khayato vayato upaṭṭhānañhi aniccato",
  "anya-e0104n0:1467_2": "upaṭṭhānaṃ, bhayato upaṭṭhānaṃ dukkhato, suññato upaṭṭhānaṃ anattatoti. Diṭṭhīsūti",
  "anya-e0104n0:1467_3": "diṭṭhinimittaṃ na vedhati. Tā hi asaṃhīratāya na calati.",
  "anya-e0104n0:1468_0": "748. Dubbalabhājanassa viyāti tintaāmamattikābhājanassa viya bhedameva passatīti",
  "anya-e0104n0:1468_1": "sambandho. Ettha ca dubbalabhājanūpamā sarasabhiduratādassanatthaṃ, vippakiriyamānasukhumarajūpamā",
  "anya-e0104n0:1468_2": "aññamaññaṃ asambandhatādassanatthaṃ, bhijjiyamānatilūpamā khaṇe khaṇe bhijjanakabhāvadassanatthanti",
  "anya-e0104n0:1468_3": "daṭṭhabbā. Bhedamevāti vināsameva passati uppādādīnaṃ aggahaṇato. Evamevāti yathā",
  "anya-e0104n0:1468_4": "udakabubbuḷakāni udakatalādipaccayaṃ paṭicca uppannāni na ciraṭṭhitikāni sīghaṃ sīghaṃ",
  "anya-e0104n0:1468_5": "bhijjanti, evameva sabbe rūpārūpadhammā kammādipaccayaṃ paṭicca uppannā khaṇaṭṭhitikā",
  "anya-e0104n0:1468_6": "sīghaṃ sīghaṃ bhijjantīti bhedameva passati. Turitaturitañhi nesaṃ bhedadassanatthaṃ",
  "anya-e0104n0:1468_7": "“bhijjanti bhijjantī”ti āmeḍitavacanaṃ.",
  "anya-e0104n0:1469_0": "Marīcipi ittarakālikāva, nissayapabandhavasena pana ciratarupaṭṭhānanti “yathā passe",
  "anya-e0104n0:1469_1": "marīcika”nti vuttaṃ, na ayāthāvupaṭṭhānatova. Lokanti khandhalokaṃ. Maccurājā na",
  "anya-e0104n0:1469_2": "passati arahattādhigamena punabbhavābhāvato.",
  "anya-e0104n0:1470_0": "749. Bhavadiṭṭhippahānanti sassatadiṭṭhiyā vikkhambhanaṃ. Na hi nirantaraṃ bhaṅgameva",
  "anya-e0104n0:1470_1": "passato sassatadiṭṭhiyā avasaro atthi. Tato eva jīvite nirālayattā jīvitanikantipariccāgo.",
  "anya-e0104n0:1470_2": "Sadāti sabbakālaṃ rattindivaṃ. Bhāvanāya yuttappayuttatā. Icchācārānaṃ dūrībhāvato",
  "anya-e0104n0:1470_3": "visuddhājīvitā. Ussukkappahānaṃ kiccākiccesu abyāvaṭatā tibbasaṃvegattā. Vigatabhayatā",
  "anya-e0104n0:1470_4": "kutocipi nibbhayatā attasinehābhāvato. Khantisoraccapaṭilābho aniccatāya sudiṭṭhattā.",
  "anya-e0104n0:1470_5": "Pantasenāsanesu adhikusalesu ca aratiyā, kāmaguṇesu ratiyā ca sahanato abhibhavanato aratiratisahanatā.",
  "anya-e0104n0:1471": "Imāni aṭṭhagguṇamuttamānīti liṅgavipallāsena vuttaṃ. Ma-kāro ca padasandhikaro, bhavadiṭṭhippahānādike ime aṭṭha uttamānisaṃseti attho. Tahinti tattha bhaṅgānupassanāyanti attho.",
  "anya-e0104n0:1472": "Bhaṅgānupassanāñāṇaṃ niṭṭhitaṃ.",
  "anya-e0104n0:1473": "Bhayatupaṭṭhānañāṇakathāvaṇṇanā",
  "anya-e0104n0:1474_0": "750. Sabbasaṅkhārānanti tebhūmakānaṃ sabbasaṅkhārānaṃ. Adhikāravasena hi padesasabbavisayo",
  "anya-e0104n0:1474_1": "idha sabbasaddo. Āsevantassāti ādaravasena sevantassa pavattentassa. Bhāventassāti",
  "anya-e0104n0:1474_2": "vaḍḍhentassa brūhentassa. Bahulīkarontassāti punappunaṃ karontassa yuñjantassa. Pabhedakāti",
  "anya-e0104n0:1474_3": "khaṇe khaṇe bhijjanavasena pabhedakā. Ājīvikā byādhiādinimittaṃ maritukāmassa, amaritukāmassāpi",
  "anya-e0104n0:1474_4": "sūrassa bhāyitabbampi na bhayato upaṭṭhātīti “sukhena jīvitukāmassa bhīrukapurisassā”ti",
  "anya-e0104n0:1474_5": "vuttaṃ. Yathā bhīrukajātikassa sīhādayo santāsanimittaṃ bhayānakabhāvato, tathā yogino",
  "anya-e0104n0:1474_6": "bhaṅgato dissamānā saṅkhārāti āha “sīha…pe… upaṭṭhahantī”ti. Paccuppannāti addhāpaccuppannā",
  "anya-e0104n0:1474_7": "oḷārikā dīghatarapabandhā, khaṇapaccuppannā sukhumatarā ittarakālā, santatipaccuppannā",
  "anya-e0104n0:1474_8": "majjhimā idha ādito pariggahetabbā. Bhayato bhāyitabbato upatiṭṭhanakesu ñāṇaṃ bhayatupaṭṭhānañāṇaṃ.",
  "anya-e0104n0:1475_0": "Yathā itthiyā puttānaṃ sīsassa chinnatā chijjamānatā gayhamānā bhayāvahā, evaṃ yogino",
  "anya-e0104n0:1475_1": "tiyaddhagatānaṃ saṅkhārānaṃ nirodhā gayhamānāti imamatthaṃ dassetuṃ “ekissā kira",
  "anya-e0104n0:1475_2": "itthiyā”tiādi vuttaṃ.",
  "anya-e0104n0:1476_0": "Yathā pūtibhūtaṃ odanādi na sabhāvena tiṭṭhati vinassati, evaṃ yassā itthiyā vijātavijātā",
  "anya-e0104n0:1476_1": "puttā na jīvanti maranti eva, sā “pūtipajā”ti vuttā. Pūtipajāggahaṇañcettha visesato",
  "anya-e0104n0:1476_2": "gabbhagatamaraṇacintādassanena yogino anāgatasaṅkhāranirodhasanniṭṭhānadassanatthaṃ.",
  "anya-e0104n0:1476_3": "Atītapaccuppannasaṅkhāranirodho hissa supākaṭo evāti na so upamāya sādhetabbo. Antimabhavikassa",
  "anya-e0104n0:1476_4": "ca yogino sattakkhattuṃ paramādibhāvino atīte dukkhabahutāya, anāgatadukkhaparittatāya",
  "anya-e0104n0:1476_5": "ca dassanatthaṃ bahupajāva itthī nidassitā.",
  "anya-e0104n0:1477_0": "Tattha yathā tassā nava puttā matā, evaṃ ajjhattādippabhedā atītā saṅkhārā, vusitapubbā",
  "anya-e0104n0:1477_1": "vā nava sattāvāsā daṭṭhabbā, mīyamānaputto viya paccuppannā saṅkhārā, pavattamāno",
  "anya-e0104n0:1477_2": "vā sattāvāso daṭṭhabbo. Ajātaputto viya anāgatā saṅkhārā, bhāvī vā sattāvāso daṭṭhabbo.",
  "anya-e0104n0:1477_3": "Evamavaṭṭhite yadeke dasaputtamātaraṃ aggahetvā navaputtamātuggahaṇaṃ sātthakanti",
  "anya-e0104n0:1477_4": "vadanti, tadapāhataṃ hoti. Dārakānaṃ maraṇassa cirakālikattā maraṇānussaraṇanti vuttaṃ.",
  "anya-e0104n0:1477_5": "Gabbhagato appaccakkhatāya bhāvīpakkheyeva tiṭṭhatīti adhippāyena kucchigato anāgatasaṅkhāraṭṭhāniyo",
  "anya-e0104n0:1477_6": "vutto. Etasmiṃ khaṇeti bhaṅgadassanamukhena saṅkhārānaṃ bhayānakabhāvena upaṭṭhānakkhaṇe.",
  "anya-e0104n0:1478_0": "751. Na bhāyati ñāṇassa bhāyanākārena appavattanato. Paṭighacittuppādavasena hi bhāyanaṃ,",
  "anya-e0104n0:1478_1": "ñāṇaṃ pana bhāyitabbavatthuṃ bhāyitabbanti yāthāvato jānāti. Tenāha “atītā…pe… tīraṇamattamevā”ti,",
  "anya-e0104n0:1478_2": "tisso aṅgārakāsuyo atitāpena tikkhamajjhamudubhedāti adhippāyo. Kāmabhavādīnañhi",
  "anya-e0104n0:1478_3": "tiṇṇaṃ bhavānaṃ nidassanabhāvena tāsaṃ gahaṇaṃ, tathā khadirādisūlattayassa appaṇītādibhāvato.",
  "anya-e0104n0:1478_4": "Tenāha “kevalaṃ hī”tiādi. Assāti ñāṇassa. Byasanāpannāti nānāvidhavipulānatthapatitā.",
  "anya-e0104n0:1478_5": "Bhayatoti bhāyitabbato.",
  "anya-e0104n0:1479_0": "Saṅkhāranimittanti “saṅkhārānaṃ samūhādighanavasena, sakiccaparicchedatāya ca saviggahānaṃ",
  "anya-e0104n0:1479_1": "viya upaṭṭhāna”nti vuttovāyamattho. Saṅkhārānaṃ pana tathā upaṭṭhānaṃ saṅkhāravinimuttaṃ",
  "anya-e0104n0:1479_2": "na hotīti āha “atītā…pe… adhivacana”nti. Maraṇamevāti bhaṅgameva. Tenāti bhaṅgadassanena.",
  "anya-e0104n0:1479_3": "Khaṇe khaṇe bhaṅgameva passato hi nimittasaññitaṃ saṅkhāragataṃ aniccatāya vuttanayena",
  "anya-e0104n0:1479_4": "sappaṭibhayaṃ hutvā upaṭṭhāti. Pavattaṃ nāma kāmaṃ sabbā bhavapavatti, matthakappattāya",
  "anya-e0104n0:1479_5": "pana bhaṅgānupassanāya sabbabhavesu abhiṇhasampaṭipīḷanassa suṭṭhutaraṃ upaṭṭhānato",
  "anya-e0104n0:1479_6": "santasukhābhimatāpi bhavā dukkhasabhāvatāya bhayato upaṭṭhahantīti dassanatthaṃ “pavattanti",
  "anya-e0104n0:1479_7": "rūpārūpabhavapavattī”tiādi vuttaṃ. Ubhayanti nimittaṃ, pavattañca. Dvayampi hi taṃ",
  "anya-e0104n0:1479_8": "attasuññameva hutvā upaṭṭhahatīti.",
  "anya-e0104n0:1480": "Bhayatupaṭṭhānañāṇaṃ niṭṭhitaṃ.",
  "anya-e0104n0:1481": "Ādīnavānupassanāñāṇakathāvaṇṇanā",
  "anya-e0104n0:1482_0": "752. Tāṇanti saṅkhārahetukā anattato rakkhaṇaṃ. Neva paññāyati sabbabhavādīnaṃ sādīnavatāya",
  "anya-e0104n0:1482_1": "ekasadisattā. Leṇanti tassa pariharaṇatāṇāya upalīyanaṃ. Gatīti tadatthaṃ gantabbaṭṭhānaṃ.",
  "anya-e0104n0:1482_2": "Paṭisaraṇanti tasseva paṭisaraṇaṭṭhānaṃ. Patthanāti āsīsanā na hoti. Etena “netaṃ",
  "anya-e0104n0:1482_3": "mamā”ti taṇhāgāhābhāvamāha. Parāmāsoti diṭṭhiparāmāso. Tena “eso me attā”ti diṭṭhigāhābhāvamāha.",
  "anya-e0104n0:1482_4": "Taṇhāgāhābhāveneva cettha “esohamasmī”ti mānagāhābhāvopi vuttoyeva hoti, vā-saddaggahaṇena vā.",
  "anya-e0104n0:1483_0": "Idāni patthanādīnamabhāve kāraṇaṃ dassetuṃ “tayo bhavā”tiādi vuttaṃ. Tattha tayo",
  "anya-e0104n0:1483_1": "bhavā aṅgārakāsuyo viya jātiādidukkhādhiṭṭhānabhāvena mahābhitāpatāya. Cattāro mahābhūtā",
  "anya-e0104n0:1483_2": "kaṭṭhamukhapūtimukhaaggimukhasatthamukhasaṅkhātā ghoravisaāsīvisā viya kāyassa thaddhatāvissandanadāhacchedadukkhavidhānato",
  "anya-e0104n0:1483_3": "visesato, avisesato pana āsayato, visavikārato, anatthadānato, durupacārato, durāsadato,",
  "anya-e0104n0:1483_4": "akataññuto, avisesakārito, anekādīnavūpaddavato ca. “Cattāro āsīvisā uggatejā ghoravisāti",
  "anya-e0104n0:1483_5": "kho, bhikkhave, catunnetaṃ mahābhūtānaṃ adhivacana”nti hi vuttaṃ. Pañcakkhandhā ekakkhandhabhede",
  "anya-e0104n0:1483_6": "aññakkhandhānavaṭṭhānato. Aññamaññāghātanato, maraṇadukkhāvahanato ca ukkhittāsikavadhakā",
  "anya-e0104n0:1483_7": "viya. Vuttampi cetaṃ “ukkhittāsiko vadhakoti kho, bhikkhave, pañcannetaṃ upādānakkhandhānaṃ",
  "anya-e0104n0:1483_8": "adhivacana”nti. Cha ajjhattikāyatanāni attattaniyabhāvena gahitānipi tato rittabhāvato",
  "anya-e0104n0:1483_9": "suññagāmo viya bhojanādigayhupagamettha atthīti paviṭṭhasuññagāmo viya. Tathā hi vuttaṃ –",
  "anya-e0104n0:1484_0": "“Suññagāmoti kho, bhikkhave, channetaṃ ajjhattikānaṃ āyatanānaṃ adhivacanaṃ. Cakkhuto",
  "anya-e0104n0:1484_1": "cepi naṃ, bhikkhave, paṇḍito byatto medhāvī upaparikkheyya, rittakaññeva khāyati,",
  "anya-e0104n0:1484_2": "tucchakaññeva khāyati, suññakaññeva khāyatī”ti –",
  "anya-e0104n0:1485_0": "Ādi. Cha bāhirāyatanāni gāmaghātakacorā viya sabbathāpi ghātakabhāvato. Tenevāha",
  "anya-e0104n0:1485_1": "“corā gāmaghātakāti kho, bhikkhave, channetaṃ bāhirānaṃ āyatanānaṃ adhivacanaṃ. Cakkhu,",
  "anya-e0104n0:1485_2": "bhikkhave, haññati manāpāmanāpesu rūpesū”tiādi. Rāgaggiādīhi ekādasahi aggīhi. Vuttañhetaṃ –",
  "anya-e0104n0:1486": "“Cakkhu, bhikkhave, ādittaṃ. Kena ādittaṃ? Rāgagginā dosagginā mohagginā jātiyā jarāya maraṇena sokehi paridevehi dukkhehi domanassehi upāyāsehī”ti –",
  "anya-e0104n0:1487_0": "Ādi. Saṅkhārānaṃ gaṇḍādisadisatā heṭṭhā vuttāyeva. Nirassādāti assādetabbarahitā",
  "anya-e0104n0:1487_1": "dukkhasabhāvattā. Nirasāti sampattirahitā vipattipariyosānattā. Sabbattha yathā heṭṭhā",
  "anya-e0104n0:1487_2": "nirassādā nirasā mahāādīnavarāsibhūtā hutvā upaṭṭhahantīti sambandho, evaṃ uparipi",
  "anya-e0104n0:1487_3": "“savāḷakamiva vanagahana”ntiādīsu taṃ ānetvā sambandhitabbaṃ.",
  "anya-e0104n0:1488_0": "Sasaddūlāti sabyagghā. Gāhā kumbhilādayo. Rakkhaso dakarakkhaso. “Nirasaṃ nirassāda”nti",
  "anya-e0104n0:1488_1": "iminā ādīnavassa abbokiṇṇataṃ dasseti. Tathā hissa yogino sabbesu bhavādīsu sabbepi",
  "anya-e0104n0:1488_2": "saṅkhārā nissaggato nirantaraṃ sappaṭibhayāva hutvā upaṭṭhahanti. Yañca sappaṭibhayaṃ,",
  "anya-e0104n0:1488_3": "taṃ sādīnavaṃ. Tenāha “tasseva”ntiādi.",
  "anya-e0104n0:1489": "Yanti ādīnavañāṇaṃ. Idaṃ vuttanti idaṃ dasavatthukaṃ dvādasavārapaṭimaṇḍitaṃ anvayabyatirekavasena tasseva padabhājanaṃ paṭisambhidāyaṃ vuttaṃ.",
  "anya-e0104n0:1490_0": "Uppādo bhayanti saṅkhārānaṃ uppādo akhemaṭṭhena bhayavatthutāya bhayaṃ. Uppādamūlakañhi",
  "anya-e0104n0:1490_1": "sabbaṃ taṃ sabbavatthukanti sabyasanaṃ. Pavattaṃ bhayantiādīsupi eseva nayo. Natthi",
  "anya-e0104n0:1490_2": "etassa uppādo, na vā etasmiṃ adhigate saṅkhārānaṃ āyatiṃ uppādoti anuppādo, nibbānaṃ.",
  "anya-e0104n0:1490_3": "Tañca sabbaso bhayābhāvato paramassāsabhūtattā nibbhayaṭṭhena khemanti. Santipadeti",
  "anya-e0104n0:1490_4": "sabbasaṅkhārūpasamabhūte amatapade. Appavattantiādīhipi pavattādipaṭikkhepamukhena",
  "anya-e0104n0:1490_5": "nibbānameva vadati. Pavattiyaṃ ādīnavaṃ disvā tadanantarameva nivattiyaṃ ānisaṃsadassanavasena",
  "anya-e0104n0:1490_6": "sīghaṃ vipassanaṃ ussukkāpentānaṃ vasena “uppādo bhayaṃ, anuppādo khema”nti tatiyavāro",
  "anya-e0104n0:1490_7": "vutto. Eseva nayo chaṭṭhavārādīsupi. Ettha ca uppādo viseso, bhayaṃ visesitabbaṃ",
  "anya-e0104n0:1490_8": "sāmaññabhāvatoti satipi dvinnaṃ padānaṃ samānādhikaraṇabhāve liṅgabhedo gahito. Yathā",
  "anya-e0104n0:1490_9": "“dukkhasamudayo ariyasacca”nti. Esa nayo “gati bhaya”ntiādīsupi.",
  "anya-e0104n0:1491": "Uppādo saṅkhārāti ettha pana sabbesaṃ saṅkhārānaṃ uppādaṃ sāmaññena gahetvā saṅkhārā bhedato vihitā sabbatthakameva tesaṃ vibhāgato vipassiyamānattāti vacanabhedo kato.",
  "anya-e0104n0:1492_0": "Āyūhanaṃ paṭisandhiṃ “dukkha”nti passatīti sambandho. Ñāṇaṃ ādīnave idanti ādīnave",
  "anya-e0104n0:1492_1": "visayabhūte idaṃ pañcavatthukaṃ ñāṇaṃ veditabbaṃ. Ñāṇaṃ santipadeti santipade ninnādibhāvena",
  "anya-e0104n0:1492_2": "ṭhitaṃ idaṃ ñāṇanti attho.",
  "anya-e0104n0:1493_0": "753. Kammapaccayā paccuppannabhave uppajjamānānaṃ saṅkhārānaṃ uppādo pākaṭataro hutvā",
  "anya-e0104n0:1493_1": "upaṭṭhātīti āha “purimakammapaccayā idha uppattī”ti. Pavattaṃ nāma idha pavattiyaṃ",
  "anya-e0104n0:1493_2": "dhammappavattīti āha “uppannassa pavattī”ti. Sabbampīti tiyaddhagataṃ rūpārūpaṃ ajjhattabahiddhādivibhāgaṃ",
  "anya-e0104n0:1493_3": "sabbampi. Kammanti etarahi pavattaṃ kammaṃ. Ettha ca uppādapavattaāyūhanaggahaṇena",
  "anya-e0104n0:1493_4": "paccuppannaddhapariyāpannā saṅkhārā gahitā, paṭisandhiggahaṇena anāgataddhapariyāpannā",
  "anya-e0104n0:1493_5": "upādittā. Uppādaggahaṇena ca atītaddhapariyāpannā kammasaṅkhārā ulliṅgattā. Nimittaggahaṇena",
  "anya-e0104n0:1493_6": "pana sabbepi gahitā. Yāya gatiyā sā paṭisandhi hoti sā nirayādibhedā gati sucaritaduccaritavasena",
  "anya-e0104n0:1493_7": "gantabbattā, sā panatthato taṃtaṃkammaniyamitā bhavasamaññārahā vipākakkhandhā, kaṭattā",
  "anya-e0104n0:1493_8": "ca rūpanti veditabbā. Khandhānaṃ nibbattananti sabbesampi khandhānaṃ nibbattanaṃ.",
  "anya-e0104n0:1493_9": "Pākaṭā eva saccavibhaṅge lakkhaṇādivasena niddiṭṭhattā. Vatthuvasenāti ārammaṇasaṅkhātapavattiṭṭhānavasena.",
  "anya-e0104n0:1493_10": "Yadi te pañceva vatthubhāvena icchitā, atha kasmā sesā vuttāti āha “sesā tesaṃ vevacanavasenā”ti.",
  "anya-e0104n0:1493_11": "Tena vipassakānaṃ ñāṇavipphārassa visayasaṃvaḍḍhanatthaṃ desanā vaḍḍhitāti dasseti.",
  "anya-e0104n0:1494_0": "Anvayato dassitassa ādīnavañāṇassa byatirekato dassanatthaṃ paṭipakkhañāṇadassanaṃ",
  "anya-e0104n0:1494_1": "“yattha uppādo natthi, tattha sabbena sabbaṃ bhayampi natthī”ti. “Bhayatupaṭṭhānena",
  "anya-e0104n0:1494_2": "vā”tiādinā pavattiṃ dassetvā nivattidassanaṃ buddhānaṃ, anubuddhānañca āciṇṇametaṃ",
  "anya-e0104n0:1494_3": "yathā purimaṃ saccadvayaṃ dassetvā nirodhasaccadesanāti dasseti. Yathā loke kassaci",
  "anya-e0104n0:1494_4": "ādīnavadassanaṃ niratthakampi hoti, na tathā idaṃ, idaṃ pana sātthakamevāti imamatthaṃ",
  "anya-e0104n0:1494_5": "dassetuṃ “yasmā vā”tiādi vuttaṃ. Tappaṭipakkhaninnaṃ cittaṃ hoti dāhābhibhūtassa",
  "anya-e0104n0:1494_6": "sītaninnatā viya suṭṭhu diṭṭhādīnavato ekaṃsena muñcitukamyatābhāvato.",
  "anya-e0104n0:1495_0": "Bhayanti bhāyitabbaṃ. “Niyamato dukkha”nti etenassa dukkhabhāvena bhāyitabbatāti",
  "anya-e0104n0:1495_1": "bhāyitabbatā dukkhabhāvaṃ na byabhicaratīti dasseti. Vaṭṭāmisaṃ upādinnakkhandhāti",
  "anya-e0104n0:1495_2": "vadanti. Tividhampi vaṭṭaṃ, vaṭṭasannissitañca vaṭṭāmisaṃ. Kilesehi āmasitabbato",
  "anya-e0104n0:1495_3": "lokāmisaṃ, pañca kāmaguṇā. Kilesā eva kilesāmisaṃ. Saṅkhāramattamevāti ettha eva-saddena",
  "anya-e0104n0:1495_4": "visaṅkhāraṃ nivatteti. Na hi tattha sāmisatālesopi atthīti. Matta-saddena pana aparipuṇṇataṃ",
  "anya-e0104n0:1495_5": "vibhāveti. Na hi sabbasaṅkhāragataṃ sāmisanti. Tasmāti “bhaya”nti vuttassa dukkhādibhāvena",
  "anya-e0104n0:1495_6": "niyatattā. Yadi yaṃ bhayaṃ, taṃ dukkhādisabhāvameva, tathā sati bhayādīsu ekeneva",
  "anya-e0104n0:1495_7": "atthasiddhi. Kasmā sabbāni gahitānīti anuyogaṃ manasi katvā āha “evaṃ santepī”tiādi.",
  "anya-e0104n0:1495_8": "Yathā tesu eva saṅkhāresu aniccato dukkhato anattato pavattivasena ākāranānattato",
  "anya-e0104n0:1495_9": "anupassanānānattaṃ, evaṃ bhayākārādiākāranānattato pavattivasenevettha ñāṇassa nānattaṃ.",
  "anya-e0104n0:1495_10": "Tattha bhayākārena pavattaṃ ñāṇaṃ bhayatupaṭṭhānañāṇaṃ, itarākāravasena pavattaṃ",
  "anya-e0104n0:1495_11": "ādīnavañāṇanti daṭṭhabbaṃ.",
  "anya-e0104n0:1496_0": "Yasmā ādīnavañāṇassa visayabhāvena vuttā pannarasāpi atthā uppādādīsu pañcasveva",
  "anya-e0104n0:1496_1": "antogadhā, tattha ca ñāṇaṃ anvayabyatirekavasena pavattanato dasavidhaṃ hoti. Tasmā",
  "anya-e0104n0:1496_2": "āha “dasa ñāṇe pajānātī”ti. Pajānanañca sātisayaṃ visayagatasammohavigamena asammūḷhaṃ,",
  "anya-e0104n0:1496_3": "attanipi asammūḷhamevāti attānampi pajānantaṃ viya hotīti katvā vuttaṃ. Tenāha “paṭivijjhati",
  "anya-e0104n0:1496_4": "sacchikarotī”ti. Dvinnanti dvīsu kusalasaddayogena hi bhummatthe sāmivacanaṃ yathā",
  "anya-e0104n0:1496_5": "“kusalā naccagītassā”ti. Kusalatāti karaṇe paccattavacananti āha “dvinnaṃ kusalatāyā”ti.",
  "anya-e0104n0:1496_6": "Dvinnanti vā dvinnaṃ ñāṇānaṃ vasenāti attho. Pavattiyā yāthāvato diṭṭhatāya tappaṭipakkhato",
  "anya-e0104n0:1496_7": "santipadaṃ suvinicchitameva hutvā upaṭṭhāti. Tenassa cittaṃ paramadiṭṭhadhammanibbānādimicchāgāhavasena",
  "anya-e0104n0:1496_8": "na vicalati. Tattha suparidiṭṭhādīnavattāti āha “nānādiṭṭhīsu na kampatī”tiādi. Sesamettha uttānatthameva.",
  "anya-e0104n0:1497": "Ādīnavānupassanāñāṇaṃ niṭṭhitaṃ.",
  "anya-e0104n0:1498": "Nibbidānupassanāñāṇakathāvaṇṇanā",
  "anya-e0104n0:1499_0": "754. Saṅkhāragateti sabbasmiṃ tebhūmake saṅkhāre. Nibbindatīti ñāṇanibbidena nibbedaṃ",
  "anya-e0104n0:1499_1": "āpajjati. Tathābhūto ca tattha ukkaṇṭhanto, anabhiramanto ca nāma hotīti vuttaṃ “ukkaṇṭhati nābhiramatī”ti.",
  "anya-e0104n0:1500_0": "Tattha anabhiramaṇassa upamaṃ dassetuṃ “seyyathāpī”tiādi vuttaṃ. Anotattadahaṃ parikkhipitvā",
  "anya-e0104n0:1500_1": "ṭhitesu dviyojanasatubbedhesu yathākkamaṃ sānuañjanarajatasuvaṇṇasattaratanamayesugandhamādanakāḷakelāsasudassanacittakūṭabhedesu",
  "anya-e0104n0:1500_2": "pañcasu himavato mahāsikharesu pacchimo cittakūṭapabbato nāma. Sīhapapātādīsu sattasu mahāsaresu.",
  "anya-e0104n0:1501": "Suvaṇṇapañjareti suvaṇṇamaye sīhapañjare. Pakkhittoti niruddho. Tividhe sugatibhaveti kāmasugatiādike tividhe sampattibhave.",
  "anya-e0104n0:1502_0": "Hatthapādavālavatthikosehi bhūmiphusanehi sattahi patiṭṭhitoti sattapatiṭṭho. Nagaramajjhe",
  "anya-e0104n0:1502_1": "nābhiramati dvārapañjaranāḷanādiavabādhanabhayena. Diṭṭheti adhimuttipubbakena anvayadassanena",
  "anya-e0104n0:1502_2": "diṭṭhe. Tenāha “tanninnatappoṇatappabbhāramānaso”ti.",
  "anya-e0104n0:1503": "Nibbidānupassanāñāṇaṃ niṭṭhitaṃ.",
  "anya-e0104n0:1504_0": "755. Taṃ panetanti nibbidāñāṇamāha. Ñāṇadvayenāti bhayatupaṭṭhānādīnavānupassanāñāṇadvayena.",
  "anya-e0104n0:1504_1": "Yasmā bhayato dissamānā eva saṅkhārā mahādīnavā, nibbinditabbā ca hutvā upaṭṭhahanti,",
  "anya-e0104n0:1504_2": "tasmā ekampi taṃ ñāṇaṃ tathābhāvanābalappattiyā avatthāvisesayuttaṃ tividhakiccasāmatthiyavantaṃ",
  "anya-e0104n0:1504_3": "hotīti vuttaṃ “atthato eka”nti. Tenāha “sabbasaṅkhāre”tiādi.",
  "anya-e0104n0:1505": "Tayidaṃ tāsaṃ anupassanānaṃ matthakappattivasena vuttaṃ, ādimhi pana bhinnasabhāvā eva pavattanti. Uppādesīti pātvākāsi, vibhāvesīti attho.",
  "anya-e0104n0:1506": "Muñcitukamyatāñāṇakathāvaṇṇanā",
  "anya-e0104n0:1507_0": "756. Na sajjati bahvādīnavatāya diṭṭhattā. Muñcitukāmaṃ nissaritukāmaṃ hoti anādikālikassa",
  "anya-e0104n0:1507_1": "khandhassa pariññāyamānattā. Muñcitukāmatā tato attānaṃ nibbedhetukāmatā nissaritukāmatā",
  "anya-e0104n0:1507_2": "apagantukāmatā. Pañjarapakkhittoti pañjarena samoruddho. Evamādayoti ādi-saddena",
  "anya-e0104n0:1507_3": "ādittaaṅgāraupasaṭṭhadesabyāḷasāpadākulavanagahanādīnaṃ saṅgaho daṭṭhabbo.",
  "anya-e0104n0:1508": "Muñcitukamyatāñāṇaṃ niṭṭhitaṃ.",
  "anya-e0104n0:1509": "Paṭisaṅkhānupassanāñāṇakathāvaṇṇanā",
  "anya-e0104n0:1510_0": "757. “Sabbabhava …pe… muñcitukāmo”ti vatvā puna sabbasmā saṅkhāragatāti sabbaggahaṇaṃ",
  "anya-e0104n0:1510_1": "sātisayamuttidassanatthaṃ adhikavacanaṃ aññamatthaṃ bodhetīti. Yañhi saṅkhārehi ananubandhassa",
  "anya-e0104n0:1510_2": "muñcanaṃ, taṃ sātisayaṃ muñcanaṃ. Taṃ pana vuccamānāya paṭisaṅkhānupassanāya hotīti",
  "anya-e0104n0:1510_3": "taṃ dassetuṃ “puna te evaṃ saṅkhāre”tiādi vuttaṃ. Tilakkhaṇaṃ āropetvā saṅkhārapariggaṇhanaṃ",
  "anya-e0104n0:1510_4": "pubbepi katanti punaggahaṇaṃ. Bhavādigatassa saṅkhārassa aparitulitassa abhāvato",
  "anya-e0104n0:1510_5": "“te”ti vuttaṃ. Anupassanākārassa apubbassapi atthitāya “eva”nti vuttaṃ. Idāni vuccamānākārenāti",
  "anya-e0104n0:1510_6": "hi attho. Saṅkhārānaṃ pariggaṇhanaṃ nāma paripuṇṇalakkhaṇavaseneva hotīti “tilakkhaṇaṃ āropetvā”ti vuttaṃ.",
  "anya-e0104n0:1511": "Anaccantikatotiādīsu yaṃ vattabbaṃ, taṃ heṭṭhā vuttameva. Paṭhamena ādi-saddena “ādiantavantato niccapaṭikkhepato”ti evamādīnaṃ saṅgaho.",
  "anya-e0104n0:1512": "Dutiyena “udayabbayapaṭipīḷanato sukhapaṭikkhepato”ti evamādīnaṃ saṅgaho.",
  "anya-e0104n0:1513_0": "Ajaññatoti amanuññato, asobhanato vā. Jegucchatoti “dhī”ti jigucchitabbato. Paṭikkūlatoti",
  "anya-e0104n0:1513_1": "abhiruciyā paṭilomanena paṭikkūlabhāvato. Na maṇḍanena hatā amaṇḍanahatā, amaṇḍanena",
  "anya-e0104n0:1513_2": "sakkā etesaṃ subhabhāvaṃ hantunti attho. Amaṇḍanena vā tesaṃ asubhatā pākaṭā hotīti",
  "anya-e0104n0:1513_3": "amaṇḍanahatā. Maṇḍanena vā na hantabbasabhāvā “asūriyapassā”ti viya amaṇḍanahatā.",
  "anya-e0104n0:1513_4": "Tato amaṇḍanahatabhāvatoti rūpasaṅkhāre sandhāya vadati. Virūpatoti asundarato. Paṭighasaṃyojanavatthutāya",
  "anya-e0104n0:1513_5": "passante attani bandhatīti bībhacchaṃ ativiya virūpaṃ. Yaṃ diṭṭhamattameva domanassuppattinimittaṃ",
  "anya-e0104n0:1513_6": "hoti. Ajaññajigucchanīyatā hi gūthaṃ viya pariccajitabbaṃ vā bībhacchaṃ. Idha ādi-saddena",
  "anya-e0104n0:1513_7": "“asucito amanāpato”ti evamādīnaṃ saṅgaho.",
  "anya-e0104n0:1514": "Catutthena ādi-saddena “apariṇāyakato attapaṭikkhepato”ti evamādīnaṃ saṅgaho.",
  "anya-e0104n0:1515": "758. Ayanti yogāvacaro. Muñcanassāti puna ananubandhanatthaṃ sumuttamuñcanassa. Upāyasampādanatthanti aniccādivasena suṭṭhu pariggaṇhanaṃ parimaddanā upāyo, tassa sādhanatthaṃ.",
  "anya-e0104n0:1516_0": "Macchagahaṇatthaṃ udake tattha tattha khipanti etanti khippaṃ, macchānaṃ gahaṇakūṭapaṃ.",
  "anya-e0104n0:1516_1": "Oḍḍāpesīti osāresi, khipīti attho. Sappanti kaṇhasappaṃ. Gahaṇeti yathāgahitaṃ sappaṃ",
  "anya-e0104n0:1516_2": "achaḍḍetvā gahaṇe. Hatthaṃ nibbeṭhetvāti sappena attano bhogena veṭhitaṃ hatthapadesaṃ",
  "anya-e0104n0:1516_3": "nibbeṭhetvā mocetvā. Āvijjhitvā āveṭhikappahāpanena bhametvā. Nissajjitvāti chaḍḍetvā.",
  "anya-e0104n0:1517_0": "Tatthātiādi upamāsaṃsandanaṃ. Tattha āditovāti viññutaṃ pattakāle. Ghanavinibbhogaṃ",
  "anya-e0104n0:1517_1": "katvāti kammaṭṭhānaṃ gahetvā samūhādighanaggahaṇaṃ bhinditvā. Sumuttanti bhāvanapuṃsakaniddeso",
  "anya-e0104n0:1517_2": "“visamaṃ candimasūriyā parivattantī”tiādīsu viya. Saṅkhārānaṃ niccādiākārena upaṭṭhātuṃ",
  "anya-e0104n0:1517_3": "asamatthatā aniccasaññādibhedāya vipassanāya sātisayaṃ balavabhāvappattiyā, sā ca",
  "anya-e0104n0:1517_4": "saṅkhārānaṃ aniccādiākārassa suṭṭhutaraṃ sallakkhaṇenāti āha “tilakkhaṇāropanena…pe…",
  "anya-e0104n0:1517_5": "pāpetvā”ti. Yathā hi nibbuddhakaraṇe balavatarena paṭimallena tattha tattha muṭṭhippahārādinā",
  "anya-e0104n0:1517_6": "vimathito itaro tena yujjhituṃ asamatthataṃ pāpito hoti. Na kevalaṃ asamatthataṃ",
  "anya-e0104n0:1517_7": "pāpitova hoti, atha kho maraṇamattaṃ dukkhaṃ vā maraṇaṃ vā pāpuṇāti, evametepi saṅkhārā",
  "anya-e0104n0:1517_8": "evaṃ dubbalabhāvaṃ pāpitā upariñāṇānubhāvena nibbisevanataṃ, sabbaso bhaṅgañca pāpuṇantīti.",
  "anya-e0104n0:1518": "759. Ettāvatāti evaṃ “anaccantikato”tiādinā parocattālīsāya ākārehi saṅkhārānaṃ aniccādibhāvasallakkhaṇavasappavattena paṭisaṅkhānena.",
  "anya-e0104n0:1519": "Aniccato manasikarototiādīsu yaṃ vattabbaṃ, taṃ bhayatupaṭṭhānakathāyaṃ vuttanayameva.",
  "anya-e0104n0:1520_0": "Ayaṃ pana viseso – “paṭisaṅkhā”ti padassa “jānitvā”ti atthaṃ vatvā paṭisaṅkhānuppajjanakiriyānaṃ",
  "anya-e0104n0:1520_1": "samānakhaṇattā asatipi pubbāparakālatte saddavohāramattena evaṃ vuttanti dassento",
  "anya-e0104n0:1520_2": "“kāma”ntiādimāha. Tena “kusalaṃ dhammaṃ paṭicca kusalo dhammo uppajjati hetupaccayā,",
  "anya-e0104n0:1520_3": "nihantvā timiraṃ sabbaṃ, uggatoyaṃ divākaro”ti ca evamādīsu viya samānakālavasenāyaṃ",
  "anya-e0104n0:1520_4": "saddapayogoti. Tathā manañca dhamme ca paṭhamaṃ paṭicca pacchā na manoviññāṇassa",
  "anya-e0104n0:1520_5": "uppatti, evamidhāpīti dassetuṃ “manañca paṭiccā”tiādi vuttaṃ. Ediso saddapayogo yebhuyyena",
  "anya-e0104n0:1520_6": "loke pubbakālavaseneva dissatīti pubbakālavaseneva idhāpi taṃ dassetuṃ “ekattanayena",
  "anya-e0104n0:1520_7": "vā…pe… veditabba”nti āha. Tassattho – aparāparaṃ uppannesu ñāṇesu purimassa vasena",
  "anya-e0104n0:1520_8": "paṭisaṅkhānakiriyā, tadaññassa vasena uppajjanakiriyā ca yojetabbā, na ca tāni bhedato",
  "anya-e0104n0:1520_9": "apekkhitabbāni ekasantānapatitatāya ekattanayavasena gahitattāti. Itarasmiṃ padadvayeti",
  "anya-e0104n0:1520_10": "“pavattaṃ paṭisaṅkhā, nimittañca pavattañca paṭisaṅkhā”ti imasmiṃ padadvaye.",
  "anya-e0104n0:1521": "Paṭisaṅkhānupassanāñāṇaṃ niṭṭhitaṃ.",
  "anya-e0104n0:1522": "Saṅkhārupekkhāñāṇakathāvaṇṇanā",
  "anya-e0104n0:1523_0": "760. Saṅkhārānaṃ aniccadukkhākārādipariggaṇhanavasena pavattampi paṭisaṅkhānupassanāñāṇaṃ",
  "anya-e0104n0:1523_1": "visesato anattākārapariggaṇhanapadhānanti vuttaṃ “sabbe saṅkhārā suññāti pariggahetvā”tiādi.",
  "anya-e0104n0:1523_2": "Tasmiñhi sati saccasampaṭivedho ijjhati, na asati. Tadabhāvato hi aniccadukkhalakkhaṇapaññāpakampi",
  "anya-e0104n0:1523_3": "sarabhaṅgasatthārādīnaṃ sāsanaṃ aniyyānikameva jātaṃ. Atha vā tesaṃ niccasārādīhi",
  "anya-e0104n0:1523_4": "rittakaṃ sandhāya “sabbe saṅkhārā suññāti pariggahetvā”ti vuttaṃ. Yañhi yato rittakaṃ,",
  "anya-e0104n0:1523_5": "taṃ tena suññanti. Saṅkhārānaṃ attasuññatāya duviññeyyabhāvato anekavāraṃ paṭividdhāyapi",
  "anya-e0104n0:1523_6": "suññatānupassanāya daḷhībhāvāpādanatthaṃ “puna suññamida”ntiādi āraddhaṃ. Tattha",
  "anya-e0104n0:1523_7": "yadaggena saṅkhārā anattatā, tadaggena anattaniyā. Sati hi attani attaniyena bhavitabbanti",
  "anya-e0104n0:1523_8": "vuttaṃ “suññamidaṃ attena vā attaniyena vā”ti. Dvikoṭikanti dviaṃsikaṃ, attānaṃ neva",
  "anya-e0104n0:1523_9": "disvā ñāṇacakkhunā paccakkhato, anumānato ca tassa anupalabbhanīyatoti adhippāyo.",
  "anya-e0104n0:1523_10": "Paraṃ aññaṃ sattaṃ, saṅkhāraṃ vā parikkhārabhāve attano sukhadukkhasādhanabhāve ṭhitaṃ",
  "anya-e0104n0:1523_11": "na disvāti yojanā. Puna pariggaṇhātīti sambandho. Etthāti etasmiṃ suññatānupassanādhikāre.",
  "anya-e0104n0:1524_0": "Kvacīti katthaci ṭhāne, kāle, dhamme vā. Atha vā kvacīti ajjhattaṃ, bahiddhā vā.",
  "anya-e0104n0:1524_1": "Attano attānanti sakattānaṃ. “Ayaṃ kho bhavaṃ brahmā mahābrahmā…pe… seṭṭho sajitā",
  "anya-e0104n0:1524_2": "vasī pitā bhūtabhabyāna”ntiādinā parehi parikappitaṃ attānañca kassaci kiñcanabhūtaṃ",
  "anya-e0104n0:1524_3": "na passatīti dassento “kassacī”tiādimāha. Tattha parassāti “parajāti, paro puriso”ti",
  "anya-e0104n0:1524_4": "ca evaṃ gahitassa. Na ca mama kvacanīti ettha mama-saddo aṭṭhāne payuttoti āha “mama-saddaṃ",
  "anya-e0104n0:1524_5": "tāva ṭhapetvā”ti. Parassa cāti attato aññassa. “Paro puriso”ti evaṃbhūto attho mamatthāya",
  "anya-e0104n0:1524_6": "ṭhito, tassa vasena mayhaṃ sabbaṃ sijjhatīti evaṃ ekaccadiṭṭhigatikaparikappitavasena",
  "anya-e0104n0:1524_7": "paraṃ attānaṃ tañca attano kiñcanabhūtaṃ na passatīti dassento “na ca kvacanī”tiādimāha.",
  "anya-e0104n0:1524_8": "Ettha ca nāhaṃ kvacanīti sakaattano abhāvaṃ passati. Na kassaci kiñcanatasminti sakaattano",
  "anya-e0104n0:1524_9": "eva kassaci anattaniyataṃ passati. Na ca mamāti etaṃ dvayaṃ yathāsaṅkhyaṃ sambandhitabbaṃ.",
  "anya-e0104n0:1524_10": "Atthīti paccekaṃ. Na ca kvacani parassa attā atthīti parassa attano abhāvaṃ passati.",
  "anya-e0104n0:1524_11": "Tassa parassa attano mama kiñcanatā na catthīti parassa attano anattaniyataṃ passati.",
  "anya-e0104n0:1524_12": "Evaṃ ajjhattaṃ, bahiddhā ca khandhānaṃ attattaniyasuññatā suddhasaṅkhārapuñjatā catukoṭikasuññatāpariggaṇhanena",
  "anya-e0104n0:1524_13": "diṭṭhā hoti. Tena vuttaṃ “evamaya”ntiādi.",
  "anya-e0104n0:1525_0": "761. “Chahākārehī”tiādinā niddesādīsu tattha tattha āgate pakāre suññatānupassanāya",
  "anya-e0104n0:1525_1": "paribrūhanaṃ saṅgahetvā dasseti. Tattha chahākārehīti chahi gahaṇākārehi, gahetabbākārehi",
  "anya-e0104n0:1525_2": "vā. Niccenāti “nicco”ti parikappitena attanā vā aññena vā kenaci. Niccenāti vā niccabhāvena.",
  "anya-e0104n0:1525_3": "Dhuvādayo “nicco”ti gahitasseva gahetabbākārā. Tabbibhāgena hi imassa chakkatā. Tattha",
  "anya-e0104n0:1525_4": "niccatā nāma kūṭaṭṭhatā. Dhuvabhāvo thiratā. Sadā bhāvitā sassatatā. Nibbikāratā",
  "anya-e0104n0:1525_5": "avipariṇāmadhammatā. Yāva jarāmaraṇāti peyyālaṃ akatvā pariyosānapadameva dasseti.",
  "anya-e0104n0:1526_0": "762. Na sāranti asāraṃ, natthi etassa sāranti nissāraṃ. Sārato apagataṃ, sāraṃ vā",
  "anya-e0104n0:1526_1": "tato apagatanti sārāpagataṃ. Keci panettha “niccasārasārena vā sukhasārasārena vā",
  "anya-e0104n0:1526_2": "attasārasārena vā”ti pāḷīti adhippāyena “asāraṃ nissāraṃ sārāpagata”nti padattayaṃ",
  "anya-e0104n0:1526_3": "eko suññatāpariggahākāro, aññathā satteva ākārā siyuṃ, na aṭṭhāti vadanti. Apare",
  "anya-e0104n0:1526_4": "pana “subhasārasārenātipi pāḷiyaṃ atthīti ‘asāraṃ nissāraṃ sārāpagata’nti idaṃ padattayaṃ",
  "anya-e0104n0:1526_5": "‘niccasārasārenā’tiādīsu paccekaṃ yojetabba”nti vadanti. Setavacchoti setavaruṇako.",
  "anya-e0104n0:1526_6": "“Minarukkho”tipi vadanti. Pāḷibhaddakoti kiṃsuko.",
  "anya-e0104n0:1527_0": "763. Niccasārādīnaṃ abhāvato rittato passati. Parittato, lāmakattā vā tucchato. Attasārābhāvena",
  "anya-e0104n0:1527_1": "suññato. Sayaṃ anattatāya anattato. Issariyassa abhāvato, kenaci issariyaṃ kāretuṃ",
  "anya-e0104n0:1527_2": "asakkuṇeyyatāya ca anissariyato. Pheṇapiṇḍena bhājanādiṃ kātukāmassa viya rūpassa",
  "anya-e0104n0:1527_3": "niccatādiṃ kātukāmassa taṃ na sijjhati, sakaicchāvasena vā kāci kiriyā natthīti akāmakāriyato.",
  "anya-e0104n0:1527_4": "“Evaṃ rūpaṃ hotu, mā eva”nti alabbhanīyato. Sayaṃ aññassa vase na vattati, nāpi aññaṃ",
  "anya-e0104n0:1527_5": "attano vase vattetīti avasavattakato. Yasmiṃ santāne sayaṃ tassa paro viya avidheyyatāya",
  "anya-e0104n0:1527_6": "parato. Kārakādi viya kāraṇehi, phalena ca vivittato. Na hi kāraṇena phalaṃ, phalena",
  "anya-e0104n0:1527_7": "vā kāraṇaṃ sagabbhaṃ tiṭṭhati. Esa nayo vedanādīsupi.",
  "anya-e0104n0:1528_0": "764. Rūpaṃ na sattotiādīsu yo lokavohārena satto, rūpaṃ so na hotīti ayamattho idha",
  "anya-e0104n0:1528_1": "nādhippeto tassāvuttasiddhattā. Na hi loko rūpamattaṃ “satto”ti voharati, bāhirakaparikappito",
  "anya-e0104n0:1528_2": "pana attā “satto”ti adhippeto. So hi tehi rūpādīsu sattavisattatāya paresaṃ sañjāpanaṭṭhena",
  "anya-e0104n0:1528_3": "“satto”ti vuccati, rūpaṃ so na hotīti attho. Suññatāpariggaṇhanañhetanti. Esa nayo",
  "anya-e0104n0:1528_4": "na jīvotiādīsupi. Tattha jīvanaṭṭhena jīvo. Naranaṭṭhena netubhāvena naro. “Ahamasmī”ti",
  "anya-e0104n0:1528_5": "mānuppattiṭṭhānatāya māno ettha vāti pavattatīti mānavo. Thiyati ettha gabbhoti itthī.",
  "anya-e0104n0:1528_6": "Padhānabhāvena puri setīti puriso. Āhito ahaṃmāno etthāti attā. Paccattaṃ tassa tassa",
  "anya-e0104n0:1528_7": "ahaṃkāravatthutāya “aha”nti ca diṭṭhigatikehi attā vuccati, rūpaṃ pana tādisaṃ na",
  "anya-e0104n0:1528_8": "hotīti suññatāpariggaṇhanavidhiṃ dassetuṃ “rūpaṃ na satto”tiādi vuttaṃ. Tasmā aṭṭhahipi",
  "anya-e0104n0:1528_9": "padehi rūpassa attasuññatāva dassitā. Itarehi catūhi tassa kiñcanatābhāvo. Tattha",
  "anya-e0104n0:1528_10": "na mamāti mayhaṃ attano santakaṃ na hoti, tathā aññassa attano santakaṃ na hoti,",
  "anya-e0104n0:1528_11": "kassacipi attano santakaṃ na hoti attanoyeva abhāvato. “Na attaniya”nti padena pakāsito",
  "anya-e0104n0:1528_12": "evattho pariyāyantarehi tīhipi padehi pakāsito. Esa nayo vedanādīsupi.",
  "anya-e0104n0:1529_0": "765. Heṭṭhā kalāpasammasanassa daḷhabhāvāya vuttasammasananayāpi suññatānupassanāya",
  "anya-e0104n0:1529_1": "daḷhabhāvāya saṃvattantīti dassento “tīraṇapariññāvasenā”tiādimāha. Tattha bhayassa",
  "anya-e0104n0:1529_2": "ahiṃsanena asaraṇato. “Saraṇa”nti gahetuṃ ayuttatāya asaraṇībhūtato. “Anassādato”ti",
  "anya-e0104n0:1529_3": "idaṃ pāḷiyaṃ natthi. Sati ca tecattālīsa ākārā siyuṃ. Rūpappavattiyaṃ sabbādīnavūpaladdhiyā",
  "anya-e0104n0:1529_4": "ādīnavato. “Samudayato atthaṅgamato”ti idaṃ dvayaṃ yathā aniccato dassanaṃ panāḷikāya,",
  "anya-e0104n0:1529_5": "niccasāravirahadīpanena vā suññatāvibhāvanaṃ hoti, evaṃ suññatāvibhāvananti katvā",
  "anya-e0104n0:1529_6": "vuttaṃ. Tathā “yaṃ kho rūpaṃ paṭicca uppajjati sukhaṃ somanassaṃ, ayaṃ rūpassa assādo”ti",
  "anya-e0104n0:1529_7": "dassanaṃ paccayapaccayuppannatāvibhāvanena suññatāvibhāvanaṃ. “Yaṃ rūpaṃ aniccaṃ",
  "anya-e0104n0:1529_8": "dukkhaṃ vipariṇāmadhammaṃ, ayaṃ rūpassa ādīnavo”ti ca dassanaṃ niccatādisuññatābhāvanato.",
  "anya-e0104n0:1529_9": "Tathā “yo rūpe chandarāgavinayo chandarāgappahānaṃ, idaṃ rūpassa nissaraṇa”nti evaṃ",
  "anya-e0104n0:1529_10": "samudayādidassanānaṃ, itaresañca yathārahaṃ suññatānupassanānubrūhanatā daṭṭhabbā.",
  "anya-e0104n0:1529_11": "Yaṃ pana ādīnavato dassanaṃ, pubbe vatvāpi puna vacanaṃ assādapaṭikkhepato dassanaṃ",
  "anya-e0104n0:1529_12": "sandhāya vuttanti veditabbaṃ. Sesaṃ heṭṭhā vuttanayameva. Vedanādīsupi dvācattālīsa",
  "anya-e0104n0:1529_13": "ākārā netabbāti āha “vedanaṃ…pe… viññāṇaṃ aniccato…pe… nissaraṇato passatī”ti.",
  "anya-e0104n0:1530": "Vuttampi ca niddese etaṃ suññatāpariggaṇhanakathāsandassanaṃ “asukāya pāḷiyā ayaṃ niddeso”ti dassanatthaṃ, tassa phalasandassanatthañca.",
  "anya-e0104n0:1531_0": "766. Evaṃ tīraṇapariññāvasena paccekaṃ khandhesu dvācattālīsāya ākārehi suññataṃ",
  "anya-e0104n0:1531_1": "pariggahetvāpi tividhānupassanāvaseneva bhāvanaṃ anuyuñjantassa saṅkhārupekkhāñāṇuppattīti",
  "anya-e0104n0:1531_2": "dassento “evaṃ suññato”tiādimāha. Tattha pariggaṇhantoti sammasanto. Bhayañca nandiñca",
  "anya-e0104n0:1531_3": "vippahāyāti ajjhupekkhakatāya saṅkhārānaṃ vipattiṃ nissāya uppajjanakabhayañceva",
  "anya-e0104n0:1531_4": "tesaṃ sampattiṃ nissāya uppajjanakapītiñca pajahitvā. Atha vā bhayatupaṭṭhānavasena",
  "anya-e0104n0:1531_5": "uppajjanakañāṇabhayañca sammasanavasena uppajjanakapītisaṅkhātaṃ nandiñca pahāya.",
  "anya-e0104n0:1531_6": "Na hi sabbaso suññatāya diṭṭhāya bhayanandīnaṃ avasaro atthi, atha kho upekkhāva",
  "anya-e0104n0:1531_7": "saṇṭhāti. Tenāha “saṅkhāresu udāsīno hotī”ti. Tattha yena micchāgāhena anudāsīnatā",
  "anya-e0104n0:1531_8": "siyā, tadabhāvaṃ dassento “ahanti vā mamanti vā na gaṇhātī”ti āha. Idānissa udāsīnatāya",
  "anya-e0104n0:1531_9": "upamaṃ dassento “vissaṭṭhabhariyo viya puriso”tiādimāha.",
  "anya-e0104n0:1532_0": "Tattha anudāsīnatāpubbikā udāsīnatā vuccamānā idha opammatthaṃ pharatīti dassetuṃ",
  "anya-e0104n0:1532_1": "“iṭṭhā kantā”tiādi vuttaṃ. Ativiya naṃ mamāyeyya itthīnaṃ sāṭheyyakūṭeyyavaṅkeyyādīnaṃ",
  "anya-e0104n0:1532_2": "ajānanato. Muñcitukāmo hutvāti muñcitukāmova hutvā, taṃ vissajjeyya nirapekkhatāya",
  "anya-e0104n0:1532_3": "vasenevāti adhippāyo. Ayaṃ yogāvacaro. Muñcitukāmatāya uddhaṃ yāva saṅkhārupekkhāñāṇaṃ",
  "anya-e0104n0:1532_4": "na uppajjati, tāva pavattā vipassanā paṭisaṅkhānupassanā evāti āha “paṭisaṅkhānupassanāya",
  "anya-e0104n0:1532_5": "saṅkhāre pariggaṇhanto”ti.",
  "anya-e0104n0:1533": "Patilīyatīti ekapassena nilīyati nilīnaṃ viya hoti. Patikuṭatīti saṅkucati. Paṭivaṭṭatīti vivaṭṭati. Na sampasāriyatīti na visarati, abhirativasena na pakkhandatīti attho.",
  "anya-e0104n0:1534": "Iccassāti iti evaṃ assa yogino.",
  "anya-e0104n0:1535_0": "767. Tikkhavisadasūrabhāvena saṅkhāresu ajjhupekkhane sijjhamāne taṃ panetaṃ saṅkhārupekkhāñāṇaṃ",
  "anya-e0104n0:1535_1": "anekavāraṃ pavattamānaṃ paripākagamanena anulomañāṇassa paccayabhāvaṃ gacchantaṃ",
  "anya-e0104n0:1535_2": "nibbānaṃ santato passati nāma. Tathābhūtañca sabbaṃ saṅkhārappavattaṃ vissajjetvā",
  "anya-e0104n0:1535_3": "nibbānameva pakkhandati nāma. Tayidaṃ idha ñāṇaṃ anulomagotrabhuñāṇehi saddhiṃ ekattaṃ",
  "anya-e0104n0:1535_4": "netvā vuttaṃ ekattanayavasena. No ce nibbānaṃ santato passatīti tāva saṅkhārupekkhāñāṇassa",
  "anya-e0104n0:1535_5": "aparipakkatamevāha. Samuddaṃ tarantīti sāmuddikā, saṃyattikā. Disājānanako kāko disākāko,",
  "anya-e0104n0:1535_6": "lakkhaṇamattañcetaṃ yo koci tādiso sakunto veditabbo. Videsanti adesaṃ samudde aparicitaṭṭhānaṃ.",
  "anya-e0104n0:1535_7": "Anugantvāti anu anu gantvā.",
  "anya-e0104n0:1536_0": "Tayidaṃ vipassanāñāṇaṃ. Piṭṭhaṃ vaṭṭayamānaṃ viyāti thūlathūlato vivecanavasena nipphoṭiyamānaṃ",
  "anya-e0104n0:1536_1": "saṇhaṃ saṇhaṃ piṭṭhacuṇṇaṃ viya. Nibbaṭṭitakappāsanti nibbaṭṭitabījaṃ kappāsaṃ. Vihanamānaṃ",
  "anya-e0104n0:1536_2": "viyāti dhanukena vihaññamānaṃ viya. Upamādvayenapi punappunaṃ sammasanena vipassanāñāṇassa",
  "anya-e0104n0:1536_3": "sukhumatarabhāvāpattimāha. Yathā yathā hi vipassanābhāvanābalena tikkhā, visadā,",
  "anya-e0104n0:1536_4": "sūrā ca hoti, tathā tathā sukhumatarāpi hotīti. Saṅkhāravicinaneti pavicayassa sikhāppattatāya",
  "anya-e0104n0:1536_5": "saṅkhāresu viya tesaṃ vicinanepi udāsīnaṃ hutvā tividhānupassanāvasena tiṭṭhati pakārantarassa",
  "anya-e0104n0:1536_6": "abhāvato. “Sattadhā aṭṭhārasadhā”tiādinā vibhattāpi hi anupassanāpakārā aniccānupassanādīsveva",
  "anya-e0104n0:1536_7": "tīsu antogadhāti matthakappattā vipassanā tāsaṃ eva vasena tiṭṭhati.",
  "anya-e0104n0:1537_0": "768. Tatrāti tasmiṃ vimokkhamukhabhāvāpajjane, ariyapuggalavibhāgapaccayatthe ca.",
  "anya-e0104n0:1537_1": "Idaṃ vipassanāñāṇaṃ. Tiṇṇaṃ indriyānanti saddhindriyasamādhindriyapaññindriyānaṃ.",
  "anya-e0104n0:1537_2": "Ādhipateyyavasenāti sampayuttadhammānaṃ adhipatibhāvavasena. Aniccānupassanābahulassa",
  "anya-e0104n0:1537_3": "hi saddhindriyaṃ balavaṃ hoti, dukkhānupassanābahulassa samādhindriyaṃ, anattānupassanābahulassa",
  "anya-e0104n0:1537_4": "paññindriyanti tissannaṃ anupassanānaṃ vasena balavatarabhāvaṃ pattāni imāni tīṇi",
  "anya-e0104n0:1537_5": "indriyāni vimokkhamukhabhāvaṃ āpādentīti āha “tividhānupassanā…pe… āpajjati nāmā”ti.",
  "anya-e0104n0:1537_6": "Tividhavimokkhamukhabhāvanti ettha ke pana tayo vimokkhā, kāni vā tīṇi vimokkhamukhānīti",
  "anya-e0104n0:1537_7": "antolīne anuyoge vimokkhamukhādhīnattā vimokkhādhigamassa vimokkhamukhāni tāva dassento",
  "anya-e0104n0:1537_8": "“tisso hi…pe… vuccantī”ti vatvā ayañca attho pāḷito eva viññāyatīti dassento “yathāhā”tiādimāha.",
  "anya-e0104n0:1538_0": "Lokaniyyānāyāti lokato nikkhamanāya, sattalokassa vā vaṭṭadukkhato nikkhamanāya.",
  "anya-e0104n0:1538_1": "Paricchedaparivaṭumatoti udayabbayavasena paricchedato ceva parivaṭumato ca. Samanupassanatāyāti",
  "anya-e0104n0:1538_2": "sammadeva anu anu passanāya saṃvattantīti sambandho. Aniccānupassanā hi saṅkhāre",
  "anya-e0104n0:1538_3": "ādito udayena, antato vayena paricchinne passati. Ādiantavantatāya hi te aniccāti.",
  "anya-e0104n0:1538_4": "Animittāya ca dhātuyāti sabbasaṅkhāranimittavirahato “animittā”ti laddhanāmāya asaṅkhatāya",
  "anya-e0104n0:1538_5": "dhātuyā. Cittasampakkhandanatāyāti paricchinditvā anulomañāṇādibhāvena sammadeva",
  "anya-e0104n0:1538_6": "adhicittassa anupavisanatthāya. Appaṇihitāyāti rāgapaṇidhiādīnaṃ abhāvena “appaṇihitā”ti",
  "anya-e0104n0:1538_7": "laddhanāmāya. Suññatāyāti attasuññatāya “suññatā”ti laddhanāmāya.",
  "anya-e0104n0:1539_0": "Gatinti nibbattiṃ. Saṅkhārānaṃ sabhāvavibhāvanena saṃvejiyamānaṃ cittaṃ sammāpaṭipattiyaṃ",
  "anya-e0104n0:1539_1": "samuttejitaṃ nāma hotīti āha “manosamuttejanatāyāti cittasaṃvejanatāyā”ti. Mamaṃkārena",
  "anya-e0104n0:1539_2": "attaniyasaññitassa vatthuno sāmibhūto attā paṭhamaṃ parāmasīyati, tato attaniyanti",
  "anya-e0104n0:1539_3": "āha “nāhaṃ, na mamāti evaṃ anattato samanupassanatāyā”ti. Tīṇi padānīti paricchedaparivaṭuma,",
  "anya-e0104n0:1539_4": "manosamuttejana, samanupassanapadānīti vadanti, “sabbasaṅkhāre”tiādīni pana tīṇi",
  "anya-e0104n0:1539_5": "vākyāni tīṇi padānīti veditabbāni. Tenevāti aniccānupassanādīnaṃ vasena tesaṃ tiṇṇaṃ",
  "anya-e0104n0:1539_6": "padānaṃ vuttattā eva. Pañhavissajjaneti “aniccato manasi karoto kathaṃ saṅkhārā upaṭṭhahantī”ti",
  "anya-e0104n0:1539_7": "pañhassa vissajjane.",
  "anya-e0104n0:1540_0": "769. Evaṃ vimokkhamukhāni dassetvā idāni vimokkhe dassetuṃ “katame panā”tiādi vuttaṃ.",
  "anya-e0104n0:1540_1": "Aniccato manasi karontoti aniccānupassanaṃ anuyuñjanto. Adhimokkhabahuloti saddhindriyabahulo.",
  "anya-e0104n0:1540_2": "Yassa visesato aniccānupassanā tikkhā sūrā hoti, tassa saddhindriyaṃ adhimattaṃ hoti.",
  "anya-e0104n0:1540_3": "“Aniccā saṅkhārā”ti hi ādito saddhāmattakena paṭipajjitvā vipassanāya ukkaṃsagatāya",
  "anya-e0104n0:1540_4": "tarupallavādīsu viya maṇikanakādīsupi tesaṃ aniccataṃ sātisayaṃ paccakkhato passato",
  "anya-e0104n0:1540_5": "“sammāsambuddho vata so bhagavā”ti satthari saddhā balavatī pavattatīti so adhimokkhabahulo,",
  "anya-e0104n0:1540_6": "adhimattasaddho ca hoti. Tassa aniccānupassanābahulatāya aniccākārato vuṭṭhānaṃ hotīti",
  "anya-e0104n0:1540_7": "so “animittaṃ vimokkhaṃ paṭilabhatī”ti vuttaṃ. Passaddhibahuloti dukkhānupassanaṃ",
  "anya-e0104n0:1540_8": "anuyuñjanto “dukkhā saṅkhārā, tappaṭipakkhato sukho nirodho”ti ca manasikāravasena",
  "anya-e0104n0:1540_9": "nibbānassa santapaṇītasukhabhāvaṃ adhimuccanto abhiṇhaṃ pītipāmojjasamāyogato passaddhibahulo",
  "anya-e0104n0:1540_10": "hoti. Tato ca adhimattasamādhindriyapaṭilābhena rāgapaṇidhiyā dūrībhāvato appaṇihitavimokkhasamadhigamo",
  "anya-e0104n0:1540_11": "hotīti vuttaṃ “dukkhato…pe… paṭilabhatī”ti. Vedabahuloti anattānupassanaṃ anuyuñjanto",
  "anya-e0104n0:1540_12": "attasuññatāya nipuṇañāṇavisayattā ñāṇabahulo hoti. Tato ca adhimattapaññindriyapaṭilābhena",
  "anya-e0104n0:1540_13": "mohassa dūrībhāvato suññatavimokkhasamadhigamo hotīti āha “anattato…pe… paṭilabhatī”ti.",
  "anya-e0104n0:1541_0": "Yo aniccānupassanāya nimittavasena saṅkhāre pariggahetvā vipassanaṃ anuyuñjanto yattha",
  "anya-e0104n0:1541_1": "idaṃ saṅkhāranimittaṃ sabbaso natthi, taṃ “animittaṃ nibbāna”nti animittākārena adhimuccanto",
  "anya-e0104n0:1541_2": "vuṭṭhānagāminimaggena ghaṭeti. Tassa maggo animittato nibbānaṃ sacchikarotīti vuccatīti",
  "anya-e0104n0:1541_3": "āha “animittākārena nibbānaṃ ārammaṇaṃ katvā pavatto ariyamaggo”ti. Svāyaṃ nibbānassa",
  "anya-e0104n0:1541_4": "animittākāro neva maggena kato, na vipassanāya, atha kho sabhāvasiddho. Tadārammaṇatāya",
  "anya-e0104n0:1541_5": "ca maggo animittoti vuccatīti dassento āha “animittāya dhātuyā uppannattā animitto”ti.",
  "anya-e0104n0:1541_6": "Yo dukkhānupassanāvasena paṇidhiyā dūrībhāvakaraṇena appaṇihitaṃ adhimuccanto, yo",
  "anya-e0104n0:1541_7": "anattānupassanāvasena attūpaladdhiyā dūrībhāvakaraṇena suññataṃ adhimuccantoti ca",
  "anya-e0104n0:1541_8": "ādinā yojetabbaṃ. Tenāha “eteneva nayenā”tiādi.",
  "anya-e0104n0:1542_0": "770. Yadi ariyamaggo tividhampi vimokkhanāmaṃ labhati, atha kasmā abhidhamme vimokkhadvayameva",
  "anya-e0104n0:1542_1": "āgatanti codanaṃ sandhāyāha “yaṃ panā”tiādi. Tattha tanti abhidhamme vimokkhadvayavacanaṃ.",
  "anya-e0104n0:1542_2": "Nippariyāyato vipassanāgamanaṃ sandhāyāti ujukameva vipassanato maggassa nāmāgamanaṃ",
  "anya-e0104n0:1542_3": "sandhāya vuttaṃ. Kasmā? Animittavipassanā āgamanīyaṭṭhāne ṭhatvā attano maggassa",
  "anya-e0104n0:1542_4": "nāmaṃ dātuṃ na sakkoti. Kāmaṃ sutte “animittañca bhāvehi, mānānusayamujjahā”ti animittavipassanā",
  "anya-e0104n0:1542_5": "kathitā, sā pana niccanimittadhuvanimittaattanimittāni ugghāṭentīpi sayaṃ nimittadhammesu",
  "anya-e0104n0:1542_6": "eva caratīti sanimittāva hotīti. Apica abhidhammo nāma paramatthadesanā, animittamaggassa",
  "anya-e0104n0:1542_7": "ca paramatthato hetuvekallameva. Aniccānupassanāvasena hi animittavimokkho kathito.",
  "anya-e0104n0:1542_8": "Tattha ca saddhindriyaṃ adhimattaṃ hoti, taṃ ariyamagge ekaṅgampi na hoti, amaggaṅgattā",
  "anya-e0104n0:1542_9": "attano maggassa nāmaṃ dātuṃ na sakkoti. Itaresu dukkhānupassanāya vasena appaṇihitavimokkho,",
  "anya-e0104n0:1542_10": "anattānupassanāya vasena suññatavimokkho.",
  "anya-e0104n0:1543_0": "Tesu appaṇihitavimokkhena samādhindriyaṃ, suññatavimokkhena paññindriyaṃ adhimattaṃ",
  "anya-e0104n0:1543_1": "hotīti tāni ariyamaggassa aṅgattā attano maggassa nāmaṃ dātuṃ sakkonti, na animittamaggo",
  "anya-e0104n0:1543_2": "tadabhāvatoti keci. Ye pana vadanti “animittamaggo āgamanato nāmaṃ alabhantopi saguṇato",
  "anya-e0104n0:1543_3": "ca ārammaṇato ca nāmaṃ labhatī”ti, tesaṃ matena appaṇihitasuññatamaggāpi saguṇato",
  "anya-e0104n0:1543_4": "eva, ārammaṇato eva ca nāmaṃ labheyyunti? Taṃ ayuttaṃ. Kasmā? Maggo hi dvīhi kāraṇehi",
  "anya-e0104n0:1543_5": "nāmaṃ labhati sarasato ca paccanīkato cāti, sabhāvato ca paṭipakkhato cāti attho.",
  "anya-e0104n0:1543_6": "Appaṇihitamaggo hi rāgapaṇidhiādīhi vimutto, suññatamaggo rāgādīhi suñño evāti te",
  "anya-e0104n0:1543_7": "sarasato nāmaṃ labhanti. Tathā appaṇihitamaggo paṇidhissa paṭipakkho, suññatamaggo",
  "anya-e0104n0:1543_8": "attābhinivesassa evāti te paccanīkato nāmaṃ labhanti, animittamaggo pana rāgādinimittānaṃ,",
  "anya-e0104n0:1543_9": "niccanimittādīnaṃ vā abhāvena sarasato eva nāmaṃ labhati, no paccanīkato. Na hi so",
  "anya-e0104n0:1543_10": "saṅkhāranimittārammaṇāya aniccānupassanāya paṭipakkho, sā panassa anulomabhāve ṭhitāti",
  "anya-e0104n0:1543_11": "sabbathāpi abhidhammapariyāyena animittamaggo na labbhati. Tena vuttaṃ “taṃ nippariyāyato",
  "anya-e0104n0:1543_12": "vipassanāgamanaṃ sandhāyā”ti.",
  "anya-e0104n0:1544_0": "Yasmā suttantapariyāyena animittamaggo labbhati. Vuṭṭhānagāminī hi vipassanā yaṃ",
  "anya-e0104n0:1544_1": "yaṃ sammasantī vuṭṭhānaṃ gacchati, tassa tassa vasena āgamanīyaṭṭhāne ṭhatvā attano",
  "anya-e0104n0:1544_2": "maggassa nāmaṃ deti, tattha aniccato vuṭṭhahantassa maggo animitto hoti, dukkhato",
  "anya-e0104n0:1544_3": "vuṭṭhahantassa appaṇihito, anattato vuṭṭhahantassa suññato, tasmā suttantasaṃvaṇṇanā",
  "anya-e0104n0:1544_4": "esāti katvā idha tayopi vimokkhā uddhaṭā. Yaṃ pana paṭisambhidāmagge abhinivesanimittapaṇidhimuñcanaṃ",
  "anya-e0104n0:1544_5": "upādāya tissannampi anupassanānaṃ tadāgamanavasena tadanvayassa maggassa ca suññatavimokkhādibhāvo",
  "anya-e0104n0:1544_6": "niddiṭṭho, tassa pariyāyabhāve vattabbameva natthīti dassetuṃ “vipassanāñāṇaṃ hī”tiādi",
  "anya-e0104n0:1544_7": "vuttaṃ. Vipassanāñāṇaṃ paṭisambhidāmagge “appaṇihito, vimokkho”ti ca kiñcāpi vuttanti sambandho.",
  "anya-e0104n0:1545_0": "Aniccānupassanāñāṇanti “aniccā saṅkhārā”ti anupassanāvasena pavattañāṇaṃ. Niccato",
  "anya-e0104n0:1545_1": "abhinivesaṃ muñcatīti “te niccā”ti niccākārato pavattamicchābhinivesaviddhaṃsanavasena,",
  "anya-e0104n0:1545_2": "tadanvayaṃ pana maggañāṇaṃ samucchedavasena muñcati. Itīti tasmā. Aniccābhinivesato",
  "anya-e0104n0:1545_3": "rittatāya, vimuttatāya ca suññato vimokkho. Sesapadesupi eseva nayo.",
  "anya-e0104n0:1546_0": "Tanti tividhaṃ vipassanāñāṇaṃ. Tattha yassa pariyāyato, yassa ca nippariyāyato nāmalābho,",
  "anya-e0104n0:1546_1": "taṃ dassetuṃ “saṅkhāranimittassā”tiādi vuttaṃ. Na nippariyāyena, atha kho pariyāyenāti",
  "anya-e0104n0:1546_2": "attho. Tasmāti nippariyāyakathābhāvato. Vimokkhadvayameva vuttaṃ abhidhammeti adhippāyo.",
  "anya-e0104n0:1546_3": "Etthāti etasmiṃ vipassanādhikāre. “Tividhavimokkhamukhabhāvaṃ āpajjitvā”ti etasmiṃ vā uddesavacane.",
  "anya-e0104n0:1547": "771. Tesaṃ vibhāgāyāti tesaṃ yathāvuttānaṃ sattannaṃ ariyapuggalānaṃ saddhānusāriādibhāvena vibhattasabhāvatāya.",
  "anya-e0104n0:1548_0": "772. Saddhindriyaṃ paṭilabhatīti saddhānusāribhāvitākāraṇabhūtaṃ adhimattaṃ saddhindriyaṃ",
  "anya-e0104n0:1548_1": "paṭilabhati. Adhimokkhabahulatāya, saddhindriyādhimattatāya ca kāraṇaṃ heṭṭhā vuttameva.",
  "anya-e0104n0:1548_2": "Apica ayamettha saṅkhepattho – aniccākārasallakkhaṇassa saddhābhibuddhiyā upanissayabhāvato",
  "anya-e0104n0:1548_3": "tadanvaye magge saddhā tikkhatarā hoti, tena aṭṭhamako saddhānusārī nāma hoti. Sesesu",
  "anya-e0104n0:1548_4": "sattasu ṭhānesūti paṭhamaphalato paṭṭhāya yāva aggaphalā sattasu ṭhānesu. “Sattasu",
  "anya-e0104n0:1548_5": "ṭhānesū”ti kasmā vuttaṃ, nanu sesesu chasu ṭhānesu saddhāvimutto, aggaphale pana",
  "anya-e0104n0:1548_6": "sacāyaṃ arūpajjhānalābhī, ubhatobhāgavimutto hoti, no ce arūpajjhānalābhī, paññāvimutto,",
  "anya-e0104n0:1548_7": "na saddhāvimutto. Abhidhamme hi –",
  "anya-e0104n0:1549_0": "“Katamo ca puggalo saddhāvimutto? Idhekacco puggalo ‘idaṃ dukkha’nti yathābhūtaṃ",
  "anya-e0104n0:1549_1": "pajānāti, ‘ayaṃ dukkhasamudayo’ti, ‘ayaṃ dukkhanirodho’ti, ‘ayaṃ dukkhanirodhagāminī",
  "anya-e0104n0:1549_2": "paṭipadā’ti yathābhūtaṃ pajānāti. Tathāgatappaveditā cassa dhammā paññāya diṭṭhā",
  "anya-e0104n0:1549_3": "honti, paññāya cassa disvā ekacce āsavā parikkhīṇā honti, no ca kho yathādiṭṭhippattassa.",
  "anya-e0104n0:1549_4": "Ayaṃ vuccati puggalo saddhāvimutto”ti –",
  "anya-e0104n0:1550_0": "Ekaccāsavaparikkhayavacanato saddhāvimuttassa sekkhabhāvo viññāyati, na asekkhabhāvo.",
  "anya-e0104n0:1550_1": "Aṭṭhakathāyañca “dve dhurāni, dve abhinivesā, dve sīsānī”ti vacanato natthi arahato",
  "anya-e0104n0:1550_2": "saddhāvimuttatāti? Saccametaṃ nippariyāyato. Nippariyāyakathā hi abhidhammo, idha",
  "anya-e0104n0:1550_3": "pana pariyāyena evaṃ vuttaṃ. Yadi pariyāyato arahato saddhāvimuttatā, ko pana so",
  "anya-e0104n0:1550_4": "pariyāyo? Saddhāvimuttanvayatā. Yo hi aggamaggakkhaṇe saddhāvimutto hoti, so aggaphalakkhaṇepi",
  "anya-e0104n0:1550_5": "tadanvayatāya saddhāvimuttoti paṭisambhidāmagge pariyāyena vuttoti idhāpi tatheva",
  "anya-e0104n0:1550_6": "vuttaṃ. Atha vā saddhāvimuttasadisatāya arahā saddhāvimutto. Kā panettha sadisatā?",
  "anya-e0104n0:1550_7": "Yathā saddhāvimuttassa sekkhassa kilesakkhayo kuṇṭhena asinā kadalicchedasadiso “no",
  "anya-e0104n0:1550_8": "ca kho yathādiṭṭhippattassā”ti vacanato, evaṃ tadanvayassāpi arahatoti ayamettha",
  "anya-e0104n0:1550_9": "sadisatā. Kiṃ pana nesaṃ kilesapahāne nānattaṃ atthīti? Natthi. Atha kasmā saddhāvimutto",
  "anya-e0104n0:1550_10": "diṭṭhippattaṃ na pāpuṇātīti? Āgamanīyanānattena. Diṭṭhippatto hi āgamanamhi kilese",
  "anya-e0104n0:1550_11": "vikkhambhento appakasirena akilamanto vikkhambhetuṃ sakkoti, saddhāvimutto kicchena",
  "anya-e0104n0:1550_12": "kasirena vikkhambhetuṃ sakkoti. Apica paññāyapi nesaṃ vemattatā. Sā ca yāvatikā labbhatevāti",
  "anya-e0104n0:1550_13": "vadanti. Evañca katvā paṭhamamaggādīsu satipi indriyasamatte saddhādīnaṃ tikkhatāvacanampi samatthitaṃ hoti.",
  "anya-e0104n0:1551_0": "773. Soti dukkhato vuṭṭhito. Sabbatthāti aṭṭhasupi ṭhānesu. Nanu ca aṭṭhakathāyaṃ",
  "anya-e0104n0:1551_1": "“dve dhurānī”ti niyamitattā paṭhamamaggakkhaṇe saddhānusārī vā siyā, dhammānusārī",
  "anya-e0104n0:1551_2": "vā? Idha na saddhānusārī yutto, kāyasakkhitāpi arahato natthi. Abhidhamme hi –",
  "anya-e0104n0:1552": "“Katamo ca puggalo kāyasakkhī? Idhekacco puggalo aṭṭha vimokkhe kāyena phusitvā viharati, paññāya cassa disvā ekacce āsavā parikkhīṇā honti. Ayaṃ vuccati puggalo kāyasakkhī”ti –",
  "anya-e0104n0:1553_0": "Ekaccāsavaparikkhayavacanato kāyasakkhino sekkhabhāvova viññāyatīti? Saccametaṃ nippariyāyato,",
  "anya-e0104n0:1553_1": "idha pana pariyāyena vuttaṃ. Ko pana so pariyāyoti? Kāyasakkhisadisatā. Upacārarūpajjhānasamādhito",
  "anya-e0104n0:1553_2": "hi sātisayaṃ arūpasamādhisamphassaṃ laddhā nibbattīti ekaccāsavaparikkhayaṃ upādāya",
  "anya-e0104n0:1553_3": "“kāyasakkhī”ti vattabbapuggalena sātisayasamādhisamphassatadadhiṭṭhānāsavaparikkhayasāmaññaṃ",
  "anya-e0104n0:1553_4": "apekkhitvā kāyasakkhī viya kāyasakkhīti arahā paṭisambhidāmagge vuttoti idhāpi tameva",
  "anya-e0104n0:1553_5": "nayaṃ gahetvā arahatopi kāyasakkhitā vuttā. Suttantasaṃvaṇṇanā hesāti. Nippariyāyena",
  "anya-e0104n0:1553_6": "pana paṭhamaphalato paṭṭhāya chasu ṭhānesu kāyasakkhī nāma hoti, so ca kho aṭṭhasamāpattilābhī,",
  "anya-e0104n0:1553_7": "na vipassanāyāniko sukkhavipassako, upacāramattalābhī, rūpajjhānamattalābhī vā. Passaddhibahuloti",
  "anya-e0104n0:1553_8": "ca passaddhisīsena samādhi vuttoti sātisayasamādhilābhī samathayānikova adhippeto,",
  "anya-e0104n0:1553_9": "samathayānikasseva ca kāyasakkhibhāvo heṭṭhā vutto. Arūpajjhānanti catubbidhaṃ arūpajjhānaṃ.",
  "anya-e0104n0:1553_10": "Tattha pana ekampi laddhā arahattaṃ patto ubhatobhāgavimutto eva hotīti imamatthaṃ",
  "anya-e0104n0:1553_11": "dassetuṃ “arūpajjhāna”micceva vuttaṃ, na “cattāri arūpajjhānānī”ti. Tenāyaṃ catunnaṃ",
  "anya-e0104n0:1553_12": "arūpasamāpattīnaṃ, nirodhasamāpattiyā ca vasena pañcavidho hoti. Esa nayo kāyasakkhimhipi.",
  "anya-e0104n0:1553_13": "Dvīhi bhāgehi dve vāre vimuttoti ubhatobhāgavimutto.",
  "anya-e0104n0:1554_0": "774. Paññavato nipuṇatarā, gambhīrā ca atthā pākaṭā hutvā upaṭṭhahantīti anattato",
  "anya-e0104n0:1554_1": "manasi karoto vedabahulatā, paññindriyapaṭilābho ca vutto. Dhammānusārī hoti paññindriyassa",
  "anya-e0104n0:1554_2": "adhimattattā. Paññā hi idha “dhammo”ti adhippetā “saccaṃ dhammo dhiti cāgo”tiādīsu viya.",
  "anya-e0104n0:1555": "775. Yassā pāḷiyā vasena idha ariyapuggalassa saddhāvimuttādibhāvo vutto, taṃ pāḷiṃ dassetuṃ “vuttaṃ heta”ntiādi āraddhaṃ, taṃ suviññeyyameva.",
  "anya-e0104n0:1556_0": "776. “Saddhindriyassa adhimattattā saddhāvimutto”ti evamādiatthassa sādhakaṃ aparampi",
  "anya-e0104n0:1556_1": "vuttaṃ. “Saddahanto vimutto”ti etena sabbathā avimuttassa saddhāmattena vimuttabhāvadassanena",
  "anya-e0104n0:1556_2": "saddhāvimuttassa sekkhabhāvameva vibhāveti. Saddhāvimuttoti vā saddhāya adhimuttoti attho.",
  "anya-e0104n0:1557_0": "Phuṭṭhantaṃ sacchikatoti phuṭṭhānaṃ anantaraṃ phuṭṭhanto, phuṭṭhānaṃ arūpajjhānānaṃ",
  "anya-e0104n0:1557_1": "anantaro kāloti adhippāyo, accantasaṃyoge cetaṃ upayogavacanaṃ, phuṭṭhānantarakālameva",
  "anya-e0104n0:1557_2": "sacchikaraṇūpāyena sacchikātabbaṃ sacchākāsīti vuttaṃ hoti. Bhāvanapuṃsakaṃ vā etaṃ",
  "anya-e0104n0:1557_3": "yathā “ekamanta”nti. Yo hi arūpajjhānena rūpakāyato, nāmakāyekadesato ca vikkhambhanavimokkhena",
  "anya-e0104n0:1557_4": "vimutto, tena nirodhasaṅkhāto vimokkho ālocito pakāsito viya hoti, na pana kāyena",
  "anya-e0104n0:1557_5": "sacchikato, nirodhaṃ pana ārammaṇaṃ katvā ekaccesu āsavesu khepitesu tena so sacchikatova",
  "anya-e0104n0:1557_6": "hoti. Tasmā so sacchikātabbaṃ yathāālocitaṃ nāmakāyena sacchākāsīti kāyasakkhīti",
  "anya-e0104n0:1557_7": "vuccati, na tu vimutto ekaccānaṃ āsavānaṃ aparikkhīṇattā. Diṭṭhantaṃ pattoti dassanasaṅkhātassa",
  "anya-e0104n0:1557_8": "sotāpattimaggañāṇassa anantaraṃ pattoti vuttaṃ hoti. Paṭhamaphalato paṭṭhāya hi yāva",
  "anya-e0104n0:1557_9": "aggamaggā diṭṭhippattoti. “Diṭṭhiyā patto”ti vā pāṭho, catusaccadassanasaṅkhātāya",
  "anya-e0104n0:1557_10": "diṭṭhiyā nirodhaṃ pattoti attho. Ime ca saddhāvimuttādayo tayo paramatthato apariyositañāṇakiccāti",
  "anya-e0104n0:1557_11": "taṃ nayaṃ dassetuṃ “saddahanto vimuccatī”tiādi vuttaṃ. Jhānaphassanti sātisayaṃ jhānaphassaṃ.",
  "anya-e0104n0:1557_12": "Tena arūpajjhānaphasso saṅgahito hoti.",
  "anya-e0104n0:1558_0": "“Dukkhā saṅkhārāti ñātaṃ hotī”ti iminā dukkhasaccapaṭivedhamāha, “sukho nirodhoti",
  "anya-e0104n0:1558_1": "ñātaṃ hotī”ti iminā nirodhasaccapaṭivedhaṃ. Tadubhayena ca samudayamaggasaccapaṭivedhaṃ",
  "anya-e0104n0:1558_2": "nānantariyakabhāvato. “Ñātaṃ hotī”ti iminā dutiyamaggakiccaṃ, “diṭṭhaṃ hotī”ti iminā",
  "anya-e0104n0:1558_3": "tatiyamaggakiccaṃ, “viditaṃ hotī”ti iminā catutthamaggakiccaṃ, “sacchikata”nti iminā",
  "anya-e0104n0:1558_4": "paṭhamaphalakiccaṃ, “phusita”nti iminā sesaphaladvayakiccaṃ. Iti diṭṭhippattassa",
  "anya-e0104n0:1558_5": "maggaphalañāṇabyāpāradassanāni imāni padānīti vadanti.",
  "anya-e0104n0:1559_0": "777. Itaresūti saddhānusāriādipadesu. Saddhaṃ anusaratīti āgamanīyaṭṭhāne ṭhitaṃ",
  "anya-e0104n0:1559_1": "saddhaṃ anugacchati. Yathā sā tikkhā sūrā ahosi, maggakkhaṇepi tadanurūpameva pavattetīti",
  "anya-e0104n0:1559_2": "attho. Saddhāya vā anusaratīti saddhāya kāraṇabhūtāya saccapaṭivedhassa anurūpaṃ",
  "anya-e0104n0:1559_3": "sarati gacchati, paṭipajjatīti attho. Dvīhipi atthavikappehi saddhāya adhimattataṃyeva",
  "anya-e0104n0:1559_4": "vibhāveti. Dhammānusārīti etthāpi eseva nayo. Ubhatobhāgavimuttoti dvīhi bhāgehi",
  "anya-e0104n0:1559_5": "dve vāre vimutto, rūpakāyato ca nāmakāyato ca vikkhambhanavasena, samucchedavasena",
  "anya-e0104n0:1559_6": "ca vimuttoti attho. Arūpajjhānena rūpakāyato ca nāmakāyekadesato ca vimutto, ariyamaggena",
  "anya-e0104n0:1559_7": "nāmakāyato vimuttoti ubhohi bhāgehi dve vāre vimuttattā ubhatobhāgavimutto. Pajānanto",
  "anya-e0104n0:1559_8": "vimuttoti paṭhamajjhānaphassena vinā parijānanādippakārehi cattāri ariyasaccāni jānanto",
  "anya-e0104n0:1559_9": "paṭivijjhanto tesaṃ kiccānaṃ matthakappattiyā niṭṭhitakiccatāya visesena muttoti vimutto.",
  "anya-e0104n0:1560_0": "Ayaṃ panettha nippariyāyato saṅkhepakathā – yassa aniccākārato vuṭṭhānaṃ hoti, so",
  "anya-e0104n0:1560_1": "adhimokkhabahulo saddhindriyassa tikkhabhāvena paṭhamamaggakkhaṇe saddhānusārī nāma",
  "anya-e0104n0:1560_2": "hoti, majjhe chasu ṭhānesu saddhāvimutto. Aggaphalakkhaṇe paññāvimutto nāma hoti.",
  "anya-e0104n0:1560_3": "Tathā yassa dukkhākārato vuṭṭhānaṃ hoti, tassa passaddhibahulatāya samādhindriyaṃ",
  "anya-e0104n0:1560_4": "adhimattaṃ hoti dukkhupanisāya saddhāyapi tibbatarattā, dhuraniyamato ca. Sopi paṭhamamaggakkhaṇe",
  "anya-e0104n0:1560_5": "saddhānusārī eva hoti, majjhe chasu ṭhānesu saddhāvimutto, ante paññāvimutto ca hoti.",
  "anya-e0104n0:1560_6": "Yassa pana anattākārato vuṭṭhānaṃ hoti, so vedabahulo paññindriyassa tikkhabhāvena",
  "anya-e0104n0:1560_7": "paṭhamamaggakkhaṇe dhammānusārī eva hoti, majjhe chasu ṭhānesu diṭṭhippatto, ante",
  "anya-e0104n0:1560_8": "paññāvimutto eva hoti. Ime pana na aṭṭhavimokkhalābhino, aṭṭhavimokkhalābhī pana",
  "anya-e0104n0:1560_9": "paṭhamamaggakkhaṇe saddhānusārī vā dhammānusārī vā siyā. Majjhe chasu ṭhānesu kāyasakkhī,",
  "anya-e0104n0:1560_10": "pariyosāne ubhatobhāgavimuttoti.",
  "anya-e0104n0:1561": "Saṅkhārupekkhāñāṇaṃ.",
  "anya-e0104n0:1562_0": "778. Yaṃ taṃ vimokkhamukhabhāvaṃ āpajjitvā sattaariyapuggalavibhāgāya ca paccayo",
  "anya-e0104n0:1562_1": "hotīti vuttaṃ, taṃ panetaṃ saṅkhārupekkhāñāṇaṃ. Purimena ñāṇadvayenāti muñcitukamyatāpaṭisaṅkhānupassanāñāṇadvayena",
  "anya-e0104n0:1562_2": "atthato ekaṃ, pavattiākārabhedato nānanti adhippāyo. Yathāvuttamatthaṃ aṭṭhakathāya,",
  "anya-e0104n0:1562_3": "pāḷiyā ca sādhetuṃ “tenāhū”tiādi vuttaṃ. Muñcitukamyatāmuñcanupāyakaraṇañāṇānipi",
  "anya-e0104n0:1562_4": "saṅkhāresu udāsīnabhāveneva pavattanato saṅkhārupekkhāsamaññāneva hontīti vuttaṃ",
  "anya-e0104n0:1562_5": "“idaṃ saṅkhārupekkhāñāṇaṃ ekameva tīṇi nāmāni labhatī”ti. Tena saṅkhārupekkhāvohāro",
  "anya-e0104n0:1562_6": "muñcitukamyatādiñāṇasamudāyavisayoti dasseti.",
  "anya-e0104n0:1563_0": "780. Uppādādīnīti uppādapavattādiapadesena vutte saṅkhāre. Pariccajitukāmatāti tappaṭibandhachandarāgappahānena",
  "anya-e0104n0:1563_1": "vissajjitukāmatā. Paṭisaṅkhānanti punappunaṃ tīraṇaṃ. Muñcitvāti nirālayabhāvāpattiyā",
  "anya-e0104n0:1563_2": "apekkhāvissajjanavasena vissajjitvā. Avasāneti tathākaraṇassa uttarakālaṃ. Yāva nibbānasampakkhandanā",
  "anya-e0104n0:1563_3": "na ijjhati, tāva vicinanepi udāsīnatāya ñāṇassa santānavasena pavattiṃ sandhāyāha",
  "anya-e0104n0:1563_4": "“ajjhupekkhanaṃ santiṭṭhanā”ti. Evanti ajjhupekkhanākārasāmaññato “muñcitukamyatā",
  "anya-e0104n0:1563_5": "ca sā santiṭṭhanā cā”ti vuttākārena.",
  "anya-e0104n0:1564": "781. Ime dhammāti ime ñāṇasaṅkhātā dhammā, ñāṇapariyāyo vā idha dhamma-saddo, tasmā imāni ñāṇānīti attho. Ekattāti ekasabhāvā.",
  "anya-e0104n0:1565_0": "782. Vuṭṭhānagāminī hoti vuṭṭhānagamanato. Saṅkhārupekkhādiñāṇattayassāti saṅkhārupekkhānulomagotrabhusaññitassa",
  "anya-e0104n0:1565_1": "ñāṇattayassa. Kiccavasena pavattiṭṭhānavasenapi lokiyañāṇānaṃ upari ṭhitattā vuttaṃ",
  "anya-e0104n0:1565_2": "“uttamabhāvaṃ pattattā”ti. Nimittabhūtatoti vipassanāya ārammaṇabhūtato khandhapañcakato.",
  "anya-e0104n0:1565_3": "Tenāha “abhiniviṭṭhavatthuto”ti. Tañhi vipassanāya gocarakaraṇasaṅkhātena abhinivesena",
  "anya-e0104n0:1565_4": "abhiniviṭṭhavatthunti pavuccati. Taṃ panetaṃ sasantatipariyāpannampi parato diṭṭhitāya",
  "anya-e0104n0:1565_5": "“bahiddhā”ti vuttaṃ. Tadeva hi “bahiddhā sabbanimittānī”ti tattha tattha vuccati.",
  "anya-e0104n0:1565_6": "Ajjhattapavattatoti sasantāne micchādiṭṭhipavattanaādito, tadanuvattakakilesakkhandhehi",
  "anya-e0104n0:1565_7": "ca. Tañhi sasantatiyaṃ kilesappavattabhāvato, tannimittaṃ asati maggabhāvanāya uppajjanakaupādinnakkhandhapavattabhāvato",
  "anya-e0104n0:1565_8": "ca tathā vuttaṃ. Vuṭṭhahanañca nesaṃ ārammaṇākaraṇaṃ, āyatiṃ anuppattidhammatāpādanañca.",
  "anya-e0104n0:1565_9": "Ghaṭiyati attano anantarameva maggasamuppattito.",
  "anya-e0104n0:1566_0": "783. Tatrāti tasmiṃ “abhiniviṭṭhavatthuto vuṭṭhahanato”ti saṅkhepavacane. Ajjhattabahiddhā",
  "anya-e0104n0:1566_1": "rūpārūpapapañcakkhandhalakkhaṇattayavasena ayaṃ mātikā uddeso. Ajjhattaṃ abhinivisitvāti",
  "anya-e0104n0:1566_2": "sasantatipariyāpannesu khandhesu vipassanaṃ paṭṭhapetvā. “Ajjhattā vuṭṭhātī”ti idaṃ",
  "anya-e0104n0:1566_3": "vuṭṭhānagāminiyā ajjhattadhammārammaṇattā pariyāyato vuttaṃ, nippariyāyato pana maggo",
  "anya-e0104n0:1566_4": "sabbatopi vuṭṭhāti. Bahiddhā vuṭṭhātītiādīsupi eseva nayo. Ekappahārenāti ekajjhaṃ,",
  "anya-e0104n0:1566_5": "taṃ pana ajjhattādivibhāgaṃ akatvā “yaṃ kiñci samudayadhammaṃ, sabbaṃ taṃ nirodhadhamma”nti",
  "anya-e0104n0:1566_6": "avibhāgena vuṭṭhānagāminiyā pavattivasena veditabbaṃ, tayidaṃ satthu sammukhā desanānusārena",
  "anya-e0104n0:1566_7": "ñāṇaṃ pesentassa ñāṇuttarassa sambhavatīti vadanti.",
  "anya-e0104n0:1567": "784. Suddhaajjhattadassanamatteneva maggavuṭṭhānaṃ na hoti mamaṃkāravatthunopi pariññeyyattā maggasaṅkhātaṃ vuṭṭhānaṃ, maggena vā vuṭṭhānaṃ maggavuṭṭhānaṃ.",
  "anya-e0104n0:1568_0": "785. Rāsiṃ katvāti bhūtupādāyavasena duvidhaṃ antarabhedavasena anekabhedampi “ruppanaṭṭhena",
  "anya-e0104n0:1568_1": "rūpa”nti piṇḍato gahetvā. Yathā rūpe vipassanābhiniveso yebhuyyena vipassanāyānikassa,",
  "anya-e0104n0:1568_2": "evaṃ arūpe vipassanābhiniveso yebhuyyena samathayānikassa hoti. Abhinivesoti ca vipassanāya",
  "anya-e0104n0:1568_3": "pubbabhāge kattabbanāmarūpaparicchedo veditabbo. Tasmā paṭhamaṃ rūpapariggaṇhanaṃ",
  "anya-e0104n0:1568_4": "rūpe abhiniveso. Esa nayo sesesupi.",
  "anya-e0104n0:1569_0": "786. Yaṃ kiñci samudayadhammaṃ, sabbaṃ taṃ nirodhadhammanti kāmaṃ udayabbayapariggaṇhanaṃ",
  "anya-e0104n0:1569_1": "abhinivesoti dassitaṃ, yathāupaṭṭhite pana rūpārūpadhamme, tesañca paccaye pariggahetvā",
  "anya-e0104n0:1569_2": "saṅkhepeneva vipassanāñāṇaṃ cārento ñāṇuttaro yathānisinnova ñāṇapaṭipāṭiyā khippameva",
  "anya-e0104n0:1569_3": "saccāni paṭivijjhanto ekappahārena pañcahi khandhehi vuṭṭhāti nāma. Aññathā ekeneva",
  "anya-e0104n0:1569_4": "lokiyacittena pañcannaṃ khandhānaṃ pariggahaparijānanādīnaṃ asambhavato. Na hi sanidassanasappaṭighādiṃ",
  "anya-e0104n0:1569_5": "ekajjhaṃ ārammaṇaṃ kātuṃ sakkā. Yassa pana ekavāraṃ ñāṇena phassitaṃ, puna taṃ phassitabbameva,",
  "anya-e0104n0:1569_6": "tādisassa vasena vuttanti vadanti.",
  "anya-e0104n0:1570_0": "788. Ettha ca abhiniveso akāraṇaṃ vuṭṭhānameva pamāṇaṃ, tasmā heṭṭhā vuttavimokkhaariyapuggalavibhāgāpi",
  "anya-e0104n0:1570_1": "vuṭṭhānavasena sambhavantīti dassetuṃ “ettha ca yopī”tiādi āraddhaṃ. Tattha tayopi",
  "anya-e0104n0:1570_2": "janāti vuṭṭhānavasena bhede asatipi abhinivesavaseneva laddhaṃ bhedaṃ gahetvā vuttaṃ.",
  "anya-e0104n0:1571": "789. Saddhiṃ purimapacchimañāṇehīti bhayatupaṭṭhānādipurimañāṇehi ceva gotrabhuādipacchimañāṇehi ca saha. Uddānanti uddeso.",
  "anya-e0104n0:1572_0": "Yattha katthaci…pe… vaṭṭeyyuṃ taṃtaṃñāṇaṭṭhāniyassa upamāvatthuno labbhanato. Imasmiṃ",
  "anya-e0104n0:1572_1": "pana ṭhāneti imasmiṃ vuṭṭhānagāminivipassanāpadese. Sabbanti sabbaṃ ñāṇaṃ, sabbaṃ",
  "anya-e0104n0:1572_2": "vā ñāṇakiccaṃ pākaṭaṃ hoti vemajjhe ṭhatvā vibhāviyamānattā. Vuttā visuddhikathāyaṃ.",
  "anya-e0104n0:1573": "790. Nilīyitvāti upavisitvā. Parāmasitvāti vīmaṃsitvā.",
  "anya-e0104n0:1574_0": "Gayhupagaṃ adisvāti gahaṇayoggaṃ niccasārādiṃ adisvā. Cittassa vaṅkabhāvakarānaṃ",
  "anya-e0104n0:1574_1": "māyādīnaṃ suṭṭhu vikkhambhanena anulomassa ujukasākhāsadisatā. Nibbānālocanato gotrabhuñāṇassa",
  "anya-e0104n0:1574_2": "uddhaṃ ullokanasadisatā. Appatiṭṭhe nibbāne patiṭṭhitattā maggañāṇassa ākāse uppatanasadisatā.",
  "anya-e0104n0:1575_0": "791. Sappavissajjanaṃ viya gotrabhuñāṇaṃ sabbasaṅkhāragataṃ vissajjitvā nibbānassa",
  "anya-e0104n0:1575_1": "ālambanato. Āgatamaggaṃ olokentassa ṭhānaṃ viya maggañāṇaṃ asammohapaṭivedhavasena",
  "anya-e0104n0:1575_2": "attanopi dassanato. Abhayaṭṭhāne ṭhānanti abhayaṭṭhānaṃ sampattamāha, na tassa pāpuṇapaṭipattiṃ.",
  "anya-e0104n0:1576_0": "792. Attatthādīnaṃ anavabujjhanato “ahaṃ, mamā”ti gahaṇassa niddokkamanasadisatā.",
  "anya-e0104n0:1576_1": "Muñcitukamyatāggahaṇeneva paṭisaṅkhā santiṭṭhanāpi gahitā. Tissannampi tāsaṃ saṃsārato",
  "anya-e0104n0:1576_2": "nikkhamanādhimuttatāya nikkhamanamaggolokanasadisatā. Magge diṭṭhe maggapaṭipatti",
  "anya-e0104n0:1576_3": "viya anulome siddhe maggo siddho evāti anulomassa maggadassanasadisatā. Saṅkhāranimittato",
  "anya-e0104n0:1576_4": "nikkhantattā ādittagharato nikkhamanaṃ viya gotrabhuñāṇaṃ. Vegena gamanaṃ viya maggañāṇaṃ",
  "anya-e0104n0:1576_5": "vissajjetabbagahetabbapadesesu sādhanakiccavisesayogato.",
  "anya-e0104n0:1577": "793. Parato na mamāyitabbato ca passitabbānaṃ khandhānaṃ “ahaṃ, mamā”ti gahaṇassa rājagoṇānaṃ sakagahaṇasadisatā vuttā.",
  "anya-e0104n0:1578_0": "794. Sabhaye abhayadassanahetutāya khandhānaṃ “ahaṃ, mamā”ti gahaṇassa yakkhiniyā",
  "anya-e0104n0:1578_1": "saṃvāsasadisatā. Susānavijahanaṃ viya saṅkhārasusānaṃ vijahitvā nibbānārammaṇavasena pavattaṃ gotrabhu.",
  "anya-e0104n0:1579": "795. Puttagiddhinīti puttavacchalā. Ottappamānāti sārajjayamānā. Oḷārikaoḷārikalobhakkhandhādivikkhambhanena saṅkhārapariccajanato anulomassa tattheva dārakoropanasadisatā.",
  "anya-e0104n0:1580_0": "796. Vuṭṭhānagāminiyā…pe… dassanatthaṃ vuttā, na purimāsu viya bhayatupaṭṭhānādīsu",
  "anya-e0104n0:1580_1": "ṭhitassa bhāyanādiākāradassanatthanti adhippāyo. Aparāparuppattito, cirānubandhato,",
  "anya-e0104n0:1580_2": "dussahato ca vaṭṭadukkhasadisaṃ jighacchādukkhanti āha “saṃsāravaṭṭajighacchāyā”ti.",
  "anya-e0104n0:1580_3": "Kāyagatāsati eva bhojanaṃ kāyagatāsatibhojanaṃ. Sā panettha maggasampayuttā sammāsati",
  "anya-e0104n0:1580_4": "kāyānupassanādikiccasādhanavasena amatarasaparibhogatāya ca “amatarasaṃ kāyagatāsatibhojana”nti",
  "anya-e0104n0:1580_5": "vuttā. Tenāha bhagavā “amataṃ te, bhikkhave, paribhuñjanti, ye kāyagatāsatiṃ paribhuñjantī”tiādi.",
  "anya-e0104n0:1581": "Phalarasāmalakasiṅgīveramuggamāsādi anekaṅgasambhāraṃ.",
  "anya-e0104n0:1582": "Kapaṇāseribhāvādikaraṇena taṇhāsinehassa sītasadisatā. Maggatejanti ariyamaggasaṅkhātaṃ indaggiṃ.",
  "anya-e0104n0:1583": "Rāgaggiādayo ekādasaggī vūpasamanti etthāti ekādasaggivūpasamaṃ, nibbānaṃ.",
  "anya-e0104n0:1584": "Andhakāraparetoti caturaṅgasamannāgatena andhakārena kiñci attatthaṃ vā paratthaṃ vā kātuṃ asakkuṇeyyabhāvena abhibhūto. Ñāṇamayo āloko etissāti ñāṇālokā, maggabhāvanā.",
  "anya-e0104n0:1585": "Amatabhūtaṃ, amatabhāvasādhakaṃ vā osadhaṃ amatosadhaṃ, nibbānaṃ. Heṭṭhā attanā vuttameva saṅkhārupekkhābyāpāraṃ nigamanavasena dassento “tena vutta”ntiādimāha.",
  "anya-e0104n0:1586_0": "797. Nirālayatāya taṇhāvasena bhavādīsu avisaṭajjhāsayo hutvā tato saṅkucitacitto",
  "anya-e0104n0:1586_1": "patilīnabhāvena carati pavattatīti patilīnacaro, tassa patilīnacarassa. Saṃsāre bhayassa",
  "anya-e0104n0:1586_2": "ikkhanatāya bhikkhuno kāyacittavivekasiddhiyā vivittamāsanaṃ bhajamānassa. Sāmaggiyanti",
  "anya-e0104n0:1586_3": "yuttaṃ, patirūpanti attho. Bhavaneti kāmabhavādike tividhepi bhave. So hi idha bhavanaṭṭhena",
  "anya-e0104n0:1586_4": "bhavanti vutto. Na dassayeti anuppajjanavasena na dasseyya. Tassa taṃ adassanaṃ sāmaggiyanti",
  "anya-e0104n0:1586_5": "buddhādayo ariyā āhūti yojanā.",
  "anya-e0104n0:1587_0": "Niyametvāti niyataṃ ekaṃsikaṃ katvā. Bojjhaṅgavisesaṃ, maggaṅgavisesaṃ, jhānaṅgavisesaṃ,",
  "anya-e0104n0:1587_1": "paṭipadāvisesaṃ, vimokkhavisesanti visesasaddo paccekaṃ yojetabbo. Visesanti chasattabhāvo",
  "anya-e0104n0:1587_2": "sattaṭṭhabhāvo pañcādibhāvoti imaṃ yathākkamaṃ bojjhaṅgādīnaṃ ariyamagge labbhamānabhedaṃ.",
  "anya-e0104n0:1587_3": "Pādakajjhānanti maggassa āsannavuṭṭhānagāminiyā vipassanāya padaṭṭhānabhūtaṃ jhānaṃ.",
  "anya-e0104n0:1587_4": "Vipassanāya ārammaṇabhūtāti maggāsannāya eva vuṭṭhānagāminiyā vipassanāya gocarabhūtā",
  "anya-e0104n0:1587_5": "vipassitā. Puggalajjhāsayoti ubhinnaṃ bhede sati vipassakassa ajjhāsayo. Ettha ca",
  "anya-e0104n0:1587_6": "paṭhamaṃ kecīti vutto tipiṭakacūḷanāgatthero. Dutiyaṃ kecīti vutto moravāpīvāsimahādattatthero.",
  "anya-e0104n0:1587_7": "Tatiyaṃ kecīti vutto tipiṭakacūḷābhayatthero.",
  "anya-e0104n0:1588_0": "Tesampi vādesu ayaṃ pubbabhāgavuṭṭhānagāminivipassanā niyametiyevāti veditabbā. Kasmā?",
  "anya-e0104n0:1588_1": "Vipassanāniyameneva hi paṭhamattheravādepi apādakapaṭhamajjhānapādakamaggā paṭhamajjhānikāva",
  "anya-e0104n0:1588_2": "honti, itare ca dutiyajjhānikādimaggā pādakajjhānavipassanāniyamehi taṃtaṃjhānikāva",
  "anya-e0104n0:1588_3": "tato tato dutiyādipādakajjhānato uppannassa saṅkhārupekkhāñāṇassa pādakajjhānātikkantānaṃ",
  "anya-e0104n0:1588_4": "aṅgānaṃ asamāpajjitukāmatāvirāgabhāvanābhāvato, itarassa ca atabbhāvato. Yathā hi",
  "anya-e0104n0:1588_5": "maggāsannāya vipassanāya somanassasahagatatte maggassa paṭhamādijhānikatā ca upekkhāsahagatatte",
  "anya-e0104n0:1588_6": "pañcamajjhānikatā eva ca hoti, tato ca bojjhaṅgādīnaṃ visesoti tesaṃ niyamane āsannakāraṇaṃ,",
  "anya-e0104n0:1588_7": "padhānakāraṇañca vuṭṭhānagāminivipassanā, na evaṃ pādakajjhānādayo. Yasmā pana pādakajjhānena",
  "anya-e0104n0:1588_8": "vinā vipassanāva imaṃ yathāvuttavisesaṃ niyametuṃ na sakkoti, vuttanayena pana padhānakāraṇaṃ",
  "anya-e0104n0:1588_9": "hotiyeva, tasmā “vuṭṭhānagāminivipassanāva niyametī”ti avatvā “vuṭṭhānagāminivipassanā",
  "anya-e0104n0:1588_10": "niyametiyevā”ti vuttaṃ. Evaṃ sesavādesupi vipassanāniyamo yathāsambhavaṃ yojetabbo.",
  "anya-e0104n0:1588_11": "Yathā hi pādakajjhānātikkantānaṃ aṅgānaṃ asamāpajjitukāmatāvirāgabhāvanābhūtā vuṭṭhānagāminivipassanā",
  "anya-e0104n0:1588_12": "adhiṭṭhānabhūtena pādakajjhānena āhitavisesā maggassa bojjhaṅgādivisesaniyāmikā hoti,",
  "anya-e0104n0:1588_13": "evaṃ ārammaṇabhūtasammasitajjhānātikkantānaṃ aṅgānaṃ jigucchanākāravirāgabhāvanābhūtā",
  "anya-e0104n0:1588_14": "sammasitajjhānena āhitavisesā, ubhayasabbhāve ajjhāsayavasena tato aññatarena āhitavisesā",
  "anya-e0104n0:1588_15": "ca vuṭṭhānagāminivipassanā maggassa bojjhaṅgādivisesaṃ niyametīti.",
  "anya-e0104n0:1589_0": "798. Tatra tasmiṃ bojjhaṅgādivisesaniyamane. Ajhānalābhī suddhavipassanāyānikova",
  "anya-e0104n0:1589_1": "sukkhavipassako. So hi jhānasinehena vipassanāya asiniddhabhāvato sukkhā lūkhā vipassanā",
  "anya-e0104n0:1589_2": "etassāti sukkhavipassakoti vuccati. Pakiṇṇakasaṅkhāreti pādakajjhānato aññe saṅkhāre.",
  "anya-e0104n0:1589_3": "Tena pādakajjhānasaṅkhāresu sammasitesu vattabbameva natthīti dasseti. “Paṭhamaṃ",
  "anya-e0104n0:1589_4": "jhānaṃ pādakaṃ katvā”ti hi vuttaṃ. Ettha ca sukkhavipassakādiggahaṇaṃ vipassanāniyamassa",
  "anya-e0104n0:1589_5": "ekantikabhāvadassanatthaṃ. Na hi vuṭṭhānagāminiṃ vinā kevalaṃ pādakajjhānādayo niyamahetū",
  "anya-e0104n0:1589_6": "diṭṭhā, vuṭṭhānagāminī pana pādakajjhānādīnaṃ abhāvepi sukkhavipassakādīnaṃ maggassa",
  "anya-e0104n0:1589_7": "paṭhamajjhānikabhāvahetu, tasmā sā bojjhaṅgādivisesaniyamane ekantikahetūti. Idāni",
  "anya-e0104n0:1589_8": "yathāvuttamatthaṃ pākaṭataraṃ kātuṃ “tesaṃ hī”tiādi vuttaṃ. Ayaṃ visesoti ayaṃ jhānādīnaṃ",
  "anya-e0104n0:1589_9": "caturaṅgikādiviseso, na pubbe viya vipassanāniyameneva, atha kho pādakajjhānaniyamena",
  "anya-e0104n0:1589_10": "ceva vipassanāniyamena ca. Tesampīti pañcakanaye dutiyatatiyacatutthajjhānāni pādakāni",
  "anya-e0104n0:1589_11": "katvā uppāditamaggānampi. “Āsannapadese”ti iminā vipassakena antarantarā paviṭṭhasamāpattiyā",
  "anya-e0104n0:1589_12": "vasena ayaṃ viseso natthīti dasseti.",
  "anya-e0104n0:1590_0": "799. Tatrāpi cāti dutiyattheravādepi. Taṃtaṃsamāpattisadisatā taṃtaṃsammasitasaṅkhāravipassanāniyamehi",
  "anya-e0104n0:1590_1": "hoti. Tatrāpi hi vipassanā taṃtaṃvirāgāvirāgabhāvanābhāvena somanassasahagatā, upekkhāsahagatā",
  "anya-e0104n0:1590_2": "ca hutvā jhānaṅgādiniyamaṃ maggassa karotīti evaṃ vipassanāniyamo vuttanayeneva veditabbo.",
  "anya-e0104n0:1591_0": "800. Tanti taṃtaṃjhānasadisabhavaṃ. Svāyamattho pādakajjhānasammasitajjhānupanissayehi",
  "anya-e0104n0:1591_1": "vinā ajjhāsayamattena asijjhanaṃ upanissayena vinā saṅkappamattena sakadāgāmiphalādīnaṃ",
  "anya-e0104n0:1591_2": "asijjhanadīpakena nandakovādena dīpetabbo. Tattha hi yathā sotāpannāyapi paripuṇṇasaṅkappataṃ",
  "anya-e0104n0:1591_3": "vadantena bhagavatā “yassa yassa upanissayo atthi, tassa tasseva ajjhāsayo niyāmako,",
  "anya-e0104n0:1591_4": "nāññassā”ti tena tena paripuṇṇasaṅkappatā hoti, na tato paraṃ, saṅkappasabbhāve satipi",
  "anya-e0104n0:1591_5": "asijjhanatoti ayamattho dīpito, evamidhāpi yassa yassa dutiyādijhānikassa maggassa",
  "anya-e0104n0:1591_6": "yathāvutto upanissayo atthi, tassa tasseva ajjhāsayo niyāmako, nāññassa satipi tasmiṃ",
  "anya-e0104n0:1591_7": "asijjhanato. Imasmiṃ pana vāde pādakasammasitajjhānupanissayasabbhāve ajjhāsayo ekantena",
  "anya-e0104n0:1591_8": "hoti taṃtaṃphalūpanissayasabbhāve taṃtaṃsaṅkappo viyāti tadabhāvābhāvato “ajjhāsayo",
  "anya-e0104n0:1591_9": "niyametī”ti vuttaṃ. Etthāpīti tatiyattheravādepi. Vuttanayenevāti “yato yato samāpattito",
  "anya-e0104n0:1591_10": "vuṭṭhāyā”tiādinā vuttanayena. Tasmā “tatrāpi hi vipassanā”tiādinā idha vuttanayena tadattho veditabbo.",
  "anya-e0104n0:1592_0": "801. Evaṃ vipassanāya bojjhaṅgādiniyāmikataṃ dassetvā idāni paṭipadādiniyāmikataṃ",
  "anya-e0104n0:1592_1": "dassento “sace panāya”ntiādimāha. Tattha ayanti saṅkhārupekkhā vuttā. Sāpi hi kāmaṃ",
  "anya-e0104n0:1592_2": "“imaṃ vāraṃ rocesu”nti ettha kalāpasammasanāvasāne udayabbayānupassanāya pavattamānāya",
  "anya-e0104n0:1592_3": "uppannassa vipassanupakkilesassa tikkhattuṃ vikkhambhanena kicchatāvāraṃ dukkhāpaṭipadāti",
  "anya-e0104n0:1592_4": "rocesunti vadanti, aṭṭhakathāyaṃ pana “vipassanāñāṇe tikkhe sūre pasanne vahante",
  "anya-e0104n0:1592_5": "uppannaṃ vipassanānikantiṃ dukkhena kasirena kilamanto pariyādiyatī”ti vuttattā pubbabhāge",
  "anya-e0104n0:1592_6": "muñcitukamyatādibhāvena pavattamānā saṅkhārupekkhā attano paṭipakkhe kicchena kasirena",
  "anya-e0104n0:1592_7": "vikkhambhentī dukkhāpaṭipadāpakkheyeva tiṭṭhatīti. Tenāha “ādito kilese vikkhambhayamānā”tiādi.",
  "anya-e0104n0:1592_8": "Keci pana “yena ñāṇena vipassanupakkilesā vikkhambhitā, tena saddhiṃ idaṃ ñāṇaṃ ekattanayavasena",
  "anya-e0104n0:1592_9": "ekaṃ katvā ‘ādito kilese vikkhambhayamānā’ti vutta”nti vadanti. Sappayogenāti cittappayogasaṅkhātena",
  "anya-e0104n0:1592_10": "saussāhanena. Sasaṅkhārenāti tasseva vevacanaṃ. Ubhayenāpi vikkhambhanassa kicchasiddhimeva",
  "anya-e0104n0:1592_11": "vadati. Vipariyāyenāti adukkhena appayogena asaṅkhārena. Maggasaññitaṃ icchitaṭṭhānaṃ",
  "anya-e0104n0:1592_12": "anugantvā parivasati vippavasati etthāti parivāso, vipassanā parivāso etassa atthīti",
  "anya-e0104n0:1592_13": "vipassanāparivāso, maggapātubhāvo, taṃ pana sīghaṃ kurumānā khippābhiññā nāma hotīti",
  "anya-e0104n0:1592_14": "vuttaṃ “saṇika”nti. Kurumānā ayaṃ saṅkhārupekkhāti yojanā. Yato maggo āgacchati,",
  "anya-e0104n0:1592_15": "taṃ āgamanīyaṭṭhānaṃ, tasmiṃ āgamanīyaṭṭhāne. Maggassa pabhavaṭṭhāne ṭhatvā nāmaṃ",
  "anya-e0104n0:1592_16": "detīti sambandho. Dukkhāpaṭipadādandhābhiññādivipassanānayo añño, añño eva maggoti",
  "anya-e0104n0:1592_17": "āha “attano attano maggassā”ti. Tena āgamanato laddhanāmena “dukkhāpaṭipadā dandhābhiññā”tiādīni",
  "anya-e0104n0:1592_18": "cattāri nāmāni labhati. Na hi maggassa sarasato edisaṃ nāmaṃ atthi.",
  "anya-e0104n0:1593_0": "Sā panāyaṃ vuttappabhedā paṭipadā. Nānā hotīti visuṃ visuṃ hoti. Ekassa bhikkhuno",
  "anya-e0104n0:1593_1": "catūsupi maggesu ekāva hotīti niyamo natthi calanato. Ahesunti vuttaṃ, amhākaṃ bhagavantaṃ",
  "anya-e0104n0:1593_2": "sandhāya hontīti pana vattabbaṃ. Sabbesampi hi sammāsambuddhānaṃ cattāropi maggā",
  "anya-e0104n0:1593_3": "sukhāpaṭipadā khippābhiññāva hontīti. Paṭipadāpasaṅgena adhipatimpi dassetuṃ “yathā",
  "anya-e0104n0:1593_4": "cā”tiādi vuttaṃ. Adhipatayoti chandādiadhipatayo. Pubbābhisaṅkhārānurūpañhi maggo",
  "anya-e0104n0:1593_5": "paccekaṃ chandādhipateyyo vā hoti vīriyādīsu aññatarādhipateyyo vā, na kassaci niyamo",
  "anya-e0104n0:1593_6": "atthi. Tenāha “kassaci bhikkhuno”tiādi.",
  "anya-e0104n0:1594_0": "802. Pubbe vuttappakārato sātisayaṃ katvā anavasesato maggassa nāmalābhe kāraṇaṃ",
  "anya-e0104n0:1594_1": "dassetuṃ “apicā”tiādi vuttaṃ. Tattha sarasenāti sabhāvena attano pavattivisesena.",
  "anya-e0104n0:1594_2": "Paccanīkenāti paṭipakkhavasena. Saguṇenāti attano guṇavasena.",
  "anya-e0104n0:1595_0": "Kāmañcettha yathā āgamanena vinā saguṇena, ārammaṇena ca maggassa nāmalābho avavatthito,",
  "anya-e0104n0:1595_1": "evaṃ paccanīkena vinā saraseneva nāmalābho, tathāpi sarasādayo paccekaṃ nāmalābhassa",
  "anya-e0104n0:1595_2": "kāraṇamevāti dassetuṃ “sarasena vā”tiādinā sabbattha aniyamattho vā-saddo vutto.",
  "anya-e0104n0:1595_3": "Te ca asaṅkarato dassetuṃ “sace hī”tiādi āraddhaṃ. Tattha sammasitvāti sammasanahetu.",
  "anya-e0104n0:1595_4": "Hetuattho hi ayaṃ tvā-saddo “ghataṃ pivitvā balaṃ hoti, sīhaṃ disvā bhayaṃ hotī”tiādīsu",
  "anya-e0104n0:1595_5": "viya, maggakattukāya vuṭṭhānakiriyāya ekantikahetubhūtā saṅkhārupekkhā phalūpacārena",
  "anya-e0104n0:1595_6": "“vuṭṭhātī”ti vuttā. Yasmā vā saṅkhārupekkhāti vuṭṭhānagāminiyā etaṃ upalakkhaṇaṃ,",
  "anya-e0104n0:1595_7": "tadantogadhañca gotrabhuñāṇaṃ nimittato vuṭṭhāti, tasmā vuttaṃ ekattanayena “sammasitvā",
  "anya-e0104n0:1595_8": "vuṭṭhātī”ti. Animittavimokkhena vimuccatīti animittasaññitena vimuccanena vimuccati,",
  "anya-e0104n0:1595_9": "“maggo”ti ānetvā sambandhitabbaṃ. Vimuccatīti vā taṃsamaṅgī ariyapuggalo. Sesadvayepi",
  "anya-e0104n0:1595_10": "eseva nayo. Idaṃ sarasato nāmaṃ nāmāti idaṃ nimittādivirahato animittaṃ appaṇihitaṃ",
  "anya-e0104n0:1595_11": "suññatanti tividhampi maggassa sabhāvato siddhanāmaṃ nāma.",
  "anya-e0104n0:1596_0": "Esāti maggo. So ca kho pubbabhāgamaggena saddhiṃ ekaṃ katvā vutto ekattanayena. Idaṃ",
  "anya-e0104n0:1596_1": "paccanīkato nāmaṃ nāmāti idaṃ niccanimittādīnaṃ paṇidhiyā, attasaññāya ca pahānavasena",
  "anya-e0104n0:1596_2": "laddhaṃ maggassa animittādināmattayaṃ paṭipakkhato siddhanāmaṃ nāma.",
  "anya-e0104n0:1597_0": "Suññattāti vivittattā. Na hi magge rāgādayo santi. Rūpanimittādīnanti rūpanimittavedanānimittādīnaṃ",
  "anya-e0104n0:1597_1": "gahetabbānanti adhippāyo. Rāganimittādīnanti etthāpi eseva nayo. Saviggahānaṃ viya",
  "anya-e0104n0:1597_2": "upaṭṭhānañhettha nimittanti adhippetaṃ. Idamassa saguṇato nāmanti idaṃ rāgādivivittattā",
  "anya-e0104n0:1597_3": "rūpanimittādipaṇidhiādiabhāvavasena assa maggassa saguṇato siddhaṃ nāmaṃ.",
  "anya-e0104n0:1598_0": "Svāyanti so ayaṃ maggo. Suññatanti sabbasaṅkhārasuññato, attasuññato ca suññataṃ.",
  "anya-e0104n0:1598_1": "Sabbasaṅkhāranimittābhāvato animittaṃ. Taṇhāpaṇidhiādīnaṃ abhāvena appaṇihitaṃ. Idamassa",
  "anya-e0104n0:1598_2": "ārammaṇato nāmanti yathā sukhārammaṇaṃ rūpaṃ “sukha”nti vuccati, evaṃ suññatādināmassa",
  "anya-e0104n0:1598_3": "nibbānassa ārammaṇakaraṇato idaṃ assa maggassa suññatādibhedaṃ ārammaṇato siddhaṃ nāmaṃ.",
  "anya-e0104n0:1599_0": "803. Anattānupassanā attasuññatāya diṭṭhattā sarasato suññatā nāma. Tassā suññatāvipassanāya",
  "anya-e0104n0:1599_1": "maggo vipassanāgamanena suññato. Animittā nāma niccanimittādīnaṃ ugghāṭanato. Idaṃ",
  "anya-e0104n0:1599_2": "pana maggassa animittanāmaṃ na abhidhammapariyāyena labbhati. Kiṃ kāraṇaṃ? Abhidhamme",
  "anya-e0104n0:1599_3": "sarasaṃ anāmasitvā paccanīkato nāmalābhato. Yo hi saguṇārammaṇehi nāmalābho, so sarasappadhāno",
  "anya-e0104n0:1599_4": "hoti, saraseneva ca nāmalābhe sabbamaggānaṃ suññatādibhāvoti vavatthānaṃ na siyā.",
  "anya-e0104n0:1599_5": "Tasmā abhidhamme satipi dvīhipi kāraṇehi animittanāmalābhe paccanīkatova nāmavavatthānakaraṇaṃ",
  "anya-e0104n0:1599_6": "gayhatīti tadabhāvā na labbhati. Atha vā na labbhatīti aññanirapekkhehi saguṇārammaṇehi",
  "anya-e0104n0:1599_7": "na labbhati. Kiṃ kāraṇaṃ? Abhidhamme sarasapaccanīkehi sahitehi nāmalābhato. Paccanīkañhi",
  "anya-e0104n0:1599_8": "vavatthānakaraṇaṃ anapekkhitvā kevalassa sarasassa nāmahetubhāvo abhidhamme natthi,",
  "anya-e0104n0:1599_9": "avavatthānāpattito. Tasmā attābhinivesapaṇidhipaṭipakkhavipassanānulomā maggā satipi",
  "anya-e0104n0:1599_10": "sarasantare paccanīkasahitena sarasena nāmaṃ labhanti. Animittamaggassa pana vipassanā",
  "anya-e0104n0:1599_11": "nimittapaṭipakkhā na hoti, sayaṃ nimittaggahaṇato nimittaggahaṇānivāraṇāti tadanulomo",
  "anya-e0104n0:1599_12": "maggopi na nimittassa paṭipakkho. Yadi siyā, nimittagatavipassanāyapi paṭipakkho",
  "anya-e0104n0:1599_13": "siyā, tasmā vijjamānopi saraso vavatthānakarapaccanīkābhāvā abhidhamme animittanāmadāyako",
  "anya-e0104n0:1599_14": "na gayhatīti. Yadi evaṃ, aniccānupassanānulomo maggo abhidhamme asaṅgahito siyāti?",
  "anya-e0104n0:1599_15": "Na, suddhikapaṭipadānaye tassa saṅgahitattā. Tasmā eva hi so vutto. Suttante pana",
  "anya-e0104n0:1599_16": "pariyāyadesanattā saguṇārammaṇamattenapi nāmaṃ gayhatīti āha “suttantapariyāyena",
  "anya-e0104n0:1599_17": "labbhatī”ti. Yaṃ panettha vattabbaṃ, taṃ heṭṭhā vuttameva. Āgamanavasenapi maggassa",
  "anya-e0104n0:1599_18": "animittanāmaṃ labbhatiyevāti dassetuṃ “tatrā hī”tiādi vuttaṃ. Āgamanīyaṭṭhāneti āgamanapaṭipadāṭhāne.",
  "anya-e0104n0:1599_19": "Sesaṃ vuttanayattā uttānamevāti.",
  "anya-e0104n0:1600": "Saṅkhārupekkhāñāṇaṃ niṭṭhitaṃ.",
  "anya-e0104n0:1601": "Anulomañāṇakathāvaṇṇanā",
  "anya-e0104n0:1602_0": "804. Adhimokkhasaddhāti pasādabhūto vatthugato nicchayo adhimokkho. Tasmā tathābhūtā",
  "anya-e0104n0:1602_1": "bhāvanāvisesena kiccato adhimattatāya balavatarā nibbattati. Supaggahitanti suṭṭhu",
  "anya-e0104n0:1602_2": "paggahitaṃ. Asallīnaṃ paṭutarabhāvena paṭipakkhavidhamanasamatthaṃ vīriyaṃ hoti.",
  "anya-e0104n0:1602_3": "Sūpaṭṭhitāti tikkhataratāya ārammaṇābhimukhabhāvena suṭṭhu upaṭṭhitā sati hoti. Susamāhitanti",
  "anya-e0104n0:1602_4": "passaddhisukhānaṃ sātisayatāya suṭṭhu samāhitaṃ ārammaṇe sammadeva ṭhapitaṃ appitaṃ",
  "anya-e0104n0:1602_5": "viya hoti. Tikkhatarāti anulomañāṇuppattiyā paccayo bhavituṃ samatthabhāvena sātisayaṃ",
  "anya-e0104n0:1602_6": "tikkhā sūrā. Saṅkhārānaṃ vicinanepi majjhattabhūtasaṅkhārupekkhā paññā uppajjati.",
  "anya-e0104n0:1602_7": "Aniccāti vā…pe… sammasitvā bhavaṅgaṃ otaratīti aniccādīsu ekenākārena sammasantī",
  "anya-e0104n0:1602_8": "sattakkhattuṃ pavattitvā bhijjantī bhavaṅgaṃ otiṇṇā nāma hoti tato paraṃ bhavaṅgassa",
  "anya-e0104n0:1602_9": "vāroti katvā. Saṅkhārupekkhāya katanayenevāti aniccādinā ālambanakaraṇanayeneva,",
  "anya-e0104n0:1602_10": "na sammasitanayena. Tenāha “ārammaṇaṃ kurumāna”nti. Āvaṭṭetvāti nivattetvā cittassa",
  "anya-e0104n0:1602_11": "bhavaṅgavasena vattituṃ adatvā. Visadisacittapavattisaṅkhātāya vīciyā abhāvena avīcikā,",
  "anya-e0104n0:1602_12": "cittasantati. Kiriyamanodhātuyā hi bhavaṅge āvaṭṭite kiriyamayacittapavattivipākacittuppattiyā",
  "anya-e0104n0:1602_13": "savīcikā santarā, na evaṃ manodvārāvajjanenāti vuttaṃ “avīcikaṃ cittasantatiṃ anuppabandhamāna”nti.",
  "anya-e0104n0:1602_14": "Tathevāti yathā atītāsu dvattiṃsajavanavīthīsu saṅkhārupekkhā “aniccā”ti vā “dukkhā”ti",
  "anya-e0104n0:1602_15": "vā “anattā”ti vā saṅkhāre ārammaṇamakāsi, tatheva. Parikammanti vuccati maggassa",
  "anya-e0104n0:1602_16": "parikammattā paṭisaṅkhārakattā. Upacāranti vuccati maggassa āsannattā, samīpacārikattā",
  "anya-e0104n0:1602_17": "vā. Anulomattaṃ sayameva vadati.",
  "anya-e0104n0:1603_0": "Ayañca nayo kāmaṃ maggavīthiyaṃ paṭhamajavanassa paṭisaṅkharaṇaṭṭho, dutiyassa tato",
  "anya-e0104n0:1603_1": "āsannaṭṭho, tatiyassa heṭṭhimuparimānaṃ anulomaṭṭho ca yuttoti vutto, tathāpi sabbesampi",
  "anya-e0104n0:1603_2": "imā samaññā sambhavantīti dassetuṃ “avisesena panā”tiādi vuttaṃ. Tattha āsevananti",
  "anya-e0104n0:1603_3": "ādarena sevanaṃ. Purimabhāgapacchimabhāgānanti heṭṭhimānaṃ, uparimānañca dhammakoṭṭhāsānaṃ.",
  "anya-e0104n0:1603_4": "Aṭṭhannanti udayabbayañāṇādīnaṃ aṭṭhannaṃ. Sabbāpi vipassanā lakkhaṇattayasammasanakiccāva,",
  "anya-e0104n0:1603_5": "idampi tathevāti vuttaṃ “tathakiccatāyā”ti. Uparīti magge. Bodhipakkhiyadhammānaṃ",
  "anya-e0104n0:1603_6": "tathakiccatāya anulometi sammosādipaṭipakkhavidhamanato. Idāni anulomañāṇassa tadubhayakiccānulomaṃ",
  "anya-e0104n0:1603_7": "vitthārato dassetuṃ “tañhī”tiādi vuttaṃ. Tattha anulomañāṇaṃ saccapaṭicchādakamohakkhandhādīnaṃ",
  "anya-e0104n0:1603_8": "sātisayaṃ vidhamanena lokiyañāṇesu ukkaṃsapariyantagataṃ, tato eva heṭṭhā nibbattitaudayabbayañāṇādīnampi",
  "anya-e0104n0:1603_9": "kiccaṃ paṭipakkhadūrībhāvena atthato sādhentameva hutvā pavattati, tathāpavattamānañca",
  "anya-e0104n0:1603_10": "tesaṃ kiccaṃ anulomentaṃ viya hotīti āha “udayabbayavantānaṃ…pe… tathakiccatāya anulometī”ti.",
  "anya-e0104n0:1603_11": "Tattha “bhayato upaṭṭhita”nti imināpi ārammaṇasīsena ñāṇabyāpārameva vadati sappaṭibhayānaṃ",
  "anya-e0104n0:1603_12": "saṅkhārānaṃ yathāsabhāvadassanadīpanato. Sesesu pana sattasupi ṭhānesu ñāṇabyāpārova",
  "anya-e0104n0:1603_13": "dassito. Yasmā etaṃ anulomañāṇaṃ aniccādīsu aññataralakkhaṇavaseneva saṅkhāre ārabbha",
  "anya-e0104n0:1603_14": "pavattati, tasmā vuttaṃ “aniccalakkhaṇādivasena saṅkhāre ārabbha pavattattā”ti. Tāya",
  "anya-e0104n0:1603_15": "paṭipattiyāti yā sā anulomañāṇassa thūlathūlasaccapaṭicchādakasaṃkilesavikkhambhanapaṭipatti,",
  "anya-e0104n0:1603_16": "tāya. Na hi anulomañāṇe tathā anuppanne gotrabhuñāṇaṃ nibbānaṃ ālambituṃ sakkoti,",
  "anya-e0104n0:1603_17": "gotrabhuñāṇe vā anuppanne maggañāṇaṃ uppajjatīti.",
  "anya-e0104n0:1604_0": "Vuttamatthaṃ opammena pākaṭataraṃ kātuṃ “yathā hī”tiādi vuttaṃ. Tattha aṭṭhannaṃ",
  "anya-e0104n0:1604_1": "vohārikamahāmattānaṃ agatigamanaṃ pahāya taṃtaṃvinicchayakaraṇaṃ viya aṭṭhannaṃ ñāṇānaṃ",
  "anya-e0104n0:1604_2": "yathāsakaṃ paṭipakkhaṃ pahāya saṅkhāresu udayabbayādipaṭipatti, rañño majjhattabhāvo",
  "anya-e0104n0:1604_3": "viya anulomañāṇassa purimapacchimadhammakoṭṭhāsassa anukūlatā. Tenevāti heṭṭhimañāṇānaṃ",
  "anya-e0104n0:1604_4": "anulomanamukhena uparibodhipakkhiyānaṃ anulomanatoyeva. Saccānulomikanti vuccati",
  "anya-e0104n0:1604_5": "maggasaccassa anulomikattā.",
  "anya-e0104n0:1605": "Anulomañāṇaṃ niṭṭhitaṃ.",
  "anya-e0104n0:1606": "Vuṭṭhānagāminīvipassanākathāvaṇṇanā",
  "anya-e0104n0:1607_0": "805. Kiñci asaṅkhatārammaṇampi ñāṇaṃ vuṭṭhānagāminiyā ekasaṅgahanti katvā “saṅkhārārammaṇāyā”ti",
  "anya-e0104n0:1607_1": "visesanaṃ kataṃ. Tañhi visesato vuṭṭhānaṃ ariyamaggaṃ gacchati upetīti vuṭṭhānagāminīti",
  "anya-e0104n0:1607_2": "vattabbataṃ labhati. Tenāha “sabbena sabba”ntiādi. Asammohatthanti tattha tattha",
  "anya-e0104n0:1607_3": "sutte pariyāyantarehi āgatāya sammohābhāvatthaṃ. Suttasaṃsandanāti suttānaṃ tesaṃ",
  "anya-e0104n0:1607_4": "tesaṃ suttapadānaṃ anusandānaṃ.",
  "anya-e0104n0:1608_0": "Ye lokiye saṅkhāre ārabbha anulomapariyosānā vuṭṭhānagāminivipassanā pavattati, taṃsannissitā",
  "anya-e0104n0:1608_1": "tappaṭibaddhā taṇhā tehi vinā appavattanato tammayā nāma, tammayāva tammayatā, tammayā",
  "anya-e0104n0:1608_2": "vā taṇhāsampayuttā khandhā, tesaṃ bhāvo tammayatā, sā eva taṇhā. Tappaṭipakkhā vuṭṭhānagāminivipassanā",
  "anya-e0104n0:1608_3": "atammayatā. Tena vuttaṃ aṭṭhakathāyaṃ “tammayatā nāma taṇhā, tassā pariyādiyanato",
  "anya-e0104n0:1608_4": "vuṭṭhānagāminivipassanā atammayatāti vuccatī”ti. Nissāyāti taṃ atammayataṃ nissayaṃ",
  "anya-e0104n0:1608_5": "katvā, bhāvetvāti attho. Ekattāti ettha ayaṃ pāḷi “atthi, bhikkhave, upekkhā rūpesu…pe…",
  "anya-e0104n0:1608_6": "phoṭṭhabbesu, ayaṃ, bhikkhave, upekkhā nānattā nānattasitā”ti, sayampi nānāsabhāvā,",
  "anya-e0104n0:1608_7": "nānārammaṇanissitā cāti attho. Sā pana samādhisampayuttā vipassanupekkhā veditabbā.",
  "anya-e0104n0:1608_8": "“Atthi, bhikkhave, upekkhā ākāsānañcāyatananissitā…pe… nevasaññānāsaññāyatananissitā,",
  "anya-e0104n0:1608_9": "ayaṃ, bhikkhave, upekkhā ekattā ekattasitā”ti. Yā hi taṃtaṃarūpacittuppādapariyāpannā",
  "anya-e0104n0:1608_10": "upekkhā, sā ekasabhāvattā, ekārammaṇattā ca ekattā, ekattasitā cāti vuccati, sā pana",
  "anya-e0104n0:1608_11": "taṃtaṃjhānasahagatavedanupekkhā ca tadārammaṇavipassanupekkhā cāti vadanti. Taṃ pajahathāti",
  "anya-e0104n0:1608_12": "tadārammaṇakilesapahānena pajahatha. Tenāha “taṃ samatikkamathā”ti.",
  "anya-e0104n0:1609": "Nibbidāti vuṭṭhānagāminī. Tattha hi sutte virajjatīti maggakiccamāha, vimuccatīti phalakiccaṃ.",
  "anya-e0104n0:1610": "Susimasuttaṃ nidānavagge. Tattha dhammaṭṭhitiñāṇaṃ vuṭṭhānagāminīti vuttā dhammaṭṭhitiyaṃ paṭiccasamuppāde asammuyhanavasena pavattanato. Nibbāne ñāṇanti maggañāṇamāha.",
  "anya-e0104n0:1611": "Saññā kho, poṭṭhapādāti ettha kāmaṃ “saññā”icceva vuccati, pubbe pana “saññaggaṃ phusatī”ti vuttattā āha “saññagganti vuttā”ti.",
  "anya-e0104n0:1612": "Paṭipadāñāṇadassanavisuddhīti tadekadesabhūtā vuṭṭhānagāminī vuttā. Samudāyesu hi pavattā vohārā avayavesupi pavattantīti. Pārisuddhipadhāniyaṅganti pārisuddhiyā padhānakāraṇaṃ.",
  "anya-e0104n0:1613": "Tīhi nāmehīti anulomagotrabhuvodānasaṅkhātehi tīhi nāmehi.",
  "anya-e0104n0:1614": "Kittitāti thomitā ariyamaggādhiṭṭhānatāya. Mahantānaṃ sīlakkhandhādīnaṃ esanaṭṭhena mahesinā sammāsambuddhena. Santakilesatāya santā. Yoganti bhāvanaṃ, bhāvanābhiyogaṃ vā.",
  "anya-e0104n0:1615": "Paṭipadāñāṇadassanavisuddhiniddesavaṇṇanā niṭṭhitā.",
  "anya-e0104n0:1616": "Iti ekavīsatimaparicchedavaṇṇanā.",
  "anya-e0104n0:1617": "22. Ñāṇadassanavisuddhiniddesavaṇṇanā",
  "anya-e0104n0:1618": "Paṭhamamaggañāṇakathāvaṇṇanā",
  "anya-e0104n0:1619_0": "806. Idāni ñāṇadassanavisuddhiyā niddese anuppatte sā yassa ñāṇassa anantaraṃ uppajjati,",
  "anya-e0104n0:1619_1": "taṃ tāva dassento “ito paraṃ gotrabhuñāṇaṃ hotī”ti āha. Ito paranti ito anulomañāṇato",
  "anya-e0104n0:1619_2": "upari. Tanti gotrabhuñāṇaṃ. Neva paṭipadāñāṇadassanavisuddhiṃ bhajati aniccādivasena",
  "anya-e0104n0:1619_3": "saṅkhārānaṃ aggahaṇato. Na ñāṇadassanavisuddhiṃ bhajati satipi nibbānārammaṇatte",
  "anya-e0104n0:1619_4": "kilesānaṃ akhepanato. Tato evetaṃ viññāṇadhātūnaṃ visayaṃ uddesantaṃ dassanakiccaṃ",
  "anya-e0104n0:1619_5": "karontaṃ kiriyamanodhātu viya maggassa āvajjanaṭṭhāniyaṃ vuccati. Antarāti chaṭṭhasattamavisuddhīnaṃ",
  "anya-e0104n0:1619_6": "vemajjhe. Abbohārikameva hoti ubhayavisuddhilakkhaṇatābhāvato. Tathāpi vuṭṭhānagāminiyā",
  "anya-e0104n0:1619_7": "pariyosānatāya vipassanāpakkhikaṃ. Tenevassa taṃsotapatitatā. Tenāha “vipassanāsote…pe…",
  "anya-e0104n0:1619_8": "saṅkhaṃ gacchatī”ti. Etenassa paṭipadāñāṇadassanavisuddhibhajanaṃ dasseti. Sotassa",
  "anya-e0104n0:1619_9": "ariyassaādito pajjanaṃ sotāpatti, so eva maggo, sotaṃ vā ariyaṃ ādito pajjati adhigacchatīti",
  "anya-e0104n0:1619_10": "sotāpatti, paṭhamako. Tassa maggo sotāpattimaggo. Paṭisandhivasena sakideva imaṃ",
  "anya-e0104n0:1619_11": "manussalokaṃ āgacchatīti sakadāgāmī, tassa maggo sakadāgāmimaggo. Paṭisandhivasena",
  "anya-e0104n0:1619_12": "kāmabhavaṃ na āgacchatīti anāgāmī, tassa maggo anāgāmimaggo. Kilesādīnaṃ hananādinā",
  "anya-e0104n0:1619_13": "arahaṃ, aggamaggaṭṭho. Tassa bhāvo arahattaṃ, so eva maggoti arahattamaggo. Catūsu",
  "anya-e0104n0:1619_14": "maggesu ñāṇaṃ ekajjhaṃ gahetvā ñāṇadassanavisuddhi nāma.",
  "anya-e0104n0:1620_0": "Tehi tīhipīti heṭṭhā tiṇṇaṃ anulomañāṇānaṃ vuttattā vuttaṃ, tīsu vā dvinnaṃ antogadhattā.",
  "anya-e0104n0:1620_1": "Tīhipīti vā vikappantarasampiṇḍanattho pi-saddo, tena tīhipi dvīhipīti vuttaṃ hoti.",
  "anya-e0104n0:1620_2": "Attano balānurūpenāti attano attano ānubhāvānukūlaṃ. Paṭhamañhi anulomañāṇaṃ sabboḷārikaṃ,",
  "anya-e0104n0:1620_3": "dutiyaṃ tato nātioḷārikaṃ, tatiyaṃ tato nātioḷārikaṃ tamaṃ antaradhāpeti. Atha vā",
  "anya-e0104n0:1620_4": "balānurūpenāti heṭṭhā saṅkhārupekkhāya āhitabalānurūpena. Pubbābhisaṅkhāravasena",
  "anya-e0104n0:1620_5": "hi anulomañāṇassāpi maggañāṇassa viya saddhāvimuttadiṭṭhippattānaṃ pavattiākārasiddho",
  "anya-e0104n0:1620_6": "attheva mudutikkhatāviseso. Palibodhato upaṭṭhāti palibodhabhāvapaṭicchādakassa tamassa",
  "anya-e0104n0:1620_7": "antaradhāpitattā. “Āsevanante”ti iminā dutiyassa vā tatiyassa vā anulomañāṇassa anantaraṃ",
  "anya-e0104n0:1620_8": "gotrabhuñāṇuppatti, na paṭhamassāti dasseti tassa anāsevanattā. Na hi aladdhāsevanaṃ",
  "anya-e0104n0:1620_9": "gotrabhuñāṇaṃ uppādetuṃ sakkoti. Nimittādivirahato, tabbidhurato ca “animitta”ntiādinā",
  "anya-e0104n0:1620_10": "nibbānaṃ visesitaṃ. Puthujjanagottanti ariyehi asammissaṃ puthujjanasamaññaṃ. Gottanti",
  "anya-e0104n0:1620_11": "hi ekavaṃsajānaṃ samānā samaññā, evaṃ idhāpīti. Puthujjanasaṅkhanti tasseva vevacanaṃ,",
  "anya-e0104n0:1620_12": "puthujjanabhūminti puthujjanavatthuṃ. Ekantikatāya ekavārameva ca uppajjanato apunarāvaṭṭakaṃ.",
  "anya-e0104n0:1621_0": "Bahiddhā vuṭṭhānavivaṭṭaneti asaṅkhatadhātuyā bahibhāvato bahiddhāsaññitā saṅkhāragatā",
  "anya-e0104n0:1621_1": "vuṭṭhānabhūte vivaṭṭane nipphajjamāne paññā. Abhibhuyyatīti abhibhavati. Pakkhandatīti",
  "anya-e0104n0:1621_2": "anupavisati. Ettha ca “uppādaṃ abhibhuyyatī”tiādinā puthujjanagottābhibhavanaṃ tadatikkamanamāha.",
  "anya-e0104n0:1621_3": "“Anuppādaṃ pakkhandatī”tiādinā ariyagottabhāvanaṃ tadubhayabhāvato.",
  "anya-e0104n0:1622_0": "807. Ekāvajjanānaṃ nānāvīthitā natthīti na taṃnisedhanāya ekavīthiggahaṇaṃ, atha",
  "anya-e0104n0:1622_1": "kho nānārammaṇānampi ekāvajjanānaṃ nānāvīthitā natthīti dassanatthanti daṭṭhabbaṃ.",
  "anya-e0104n0:1622_2": "Mahāmātikanti mahantaṃ udakavāhakaṃ. Laṅghitvāti anotaranto eva atikkamitvā. Ullaṅghitvāti",
  "anya-e0104n0:1622_3": "uparibhāgeneva laṅghitvā. Ninnapoṇapabbhāratā uttaruttaravisiṭṭhā ninnatāva.",
  "anya-e0104n0:1623_0": "Aṭṭhahi ñāṇehi anukkamena āhitavisesaṃ anulomañāṇaṃ nibbānārammaṇassa ñāṇassa paccayo",
  "anya-e0104n0:1623_1": "bhavituṃ samatthaṃ jātanti āha “udayabbayānupassanādinā vegena dhāvitvā”ti. Rūpaṃ",
  "anya-e0104n0:1623_2": "anekasantatisambandhatāya anekavaṭṭaracitā rajju viya hotīti vuttaṃ “rūparajjuṃ vā”ti.",
  "anya-e0104n0:1623_3": "Attabhāvassa rukkhaṭṭhāniyatāya vuttattā taṃsambandhadaṇḍaṭṭhāniyatā vedanādīsu ekasseva",
  "anya-e0104n0:1623_4": "yuttā, na vedanādisamudāyassāti vuttaṃ “vedanādīsu aññataradaṇḍaṃ vā”ti. Anulomāvajjanenāti",
  "anya-e0104n0:1623_5": "anulomassa āvajjanena. Yena āvajjanena anulomañāṇaṃ uppajjati, tena taṃ ārammaṇaṃ.",
  "anya-e0104n0:1623_6": "“Paṭhamena anulomacittena ullaṅghitvā”ti idaṃ sakkāyatīrassa tassa atikkamanārambhatāya",
  "anya-e0104n0:1623_7": "vuttaṃ. “Dutiyena nibbānaninnapoṇapabbhāramānaso”ti idaṃ tassa sabbasaṅkhārato sātisayaṃ",
  "anya-e0104n0:1623_8": "alaggaṃ hutvā visaṅkhāre allīnabhāvato vuttaṃ. Nibbāne ārammaṇakaraṇavasena patati",
  "anya-e0104n0:1623_9": "yogāvacaro. Ekārammaṇeti ekavāraṃyeva ālambite ārammaṇe. Tenāha “aladdhāsevanatāyā”ti.",
  "anya-e0104n0:1623_10": "Tena ekārammaṇe āsevanā upakāravatī, na tathā nānārammaṇeti dasseti.",
  "anya-e0104n0:1624": "808. Tatrāti anulomagotrabhūnaṃ itarītarakiccākaraṇe. Nakkhattayoganti nakkhattena candassa yogaṃ, nakkhattayogavibhāvaniyaṃ vā kālaṃ, divasanti attho.",
  "anya-e0104n0:1625": "Tatthātiādi upamāsaṃsandanaṃ.",
  "anya-e0104n0:1626_0": "Evaṃ nibbattāhīti anulomañāṇāni viya saṅkhāre anālambitvā ahaṃ viya nibbānārammaṇe",
  "anya-e0104n0:1626_1": "vattāhīti maggassa gotrabhunā dinnasaññāmuñcanaṃ, anubandhanañca nibbānārammaṇakaraṇameva sandhāya vuttaṃ.",
  "anya-e0104n0:1627_0": "809. Tatrāti tasmiṃ gotrabhunā dinnasaññaṃ amuñcitvā viya tena gahitārammaṇeyeva",
  "anya-e0104n0:1627_1": "vattitvā maggassa lobhakkhandhādinibbijjhane. Usuṃ asati khippatīti issāso, dhanuggaho.",
  "anya-e0104n0:1627_2": "Saragocaraṭṭhānaṃ nāma aṭṭhausabhamattaṃ. Tañca kho dūre pātino majjhimapurisassa",
  "anya-e0104n0:1627_3": "vasena catuhatthāya yaṭṭhiyā vīsatiyaṭṭhi usabhaṃ, tena aṭṭhausabhamatte padese hatthavasena",
  "anya-e0104n0:1627_4": "cattārīsādhikachasatahatthe padese. Phalakasatanti asanasāramayaṃ phalakasataṃ. Kumbhakāracakkasadise",
  "anya-e0104n0:1627_5": "cakkayante. Āvijjhitvāti bhametvā. Daṇḍakaghaṭṭanāya uppādetabbasaddo daṇḍakasaññā.",
  "anya-e0104n0:1627_6": "Phalakasatavinivijjhanassa paccayabhūtā daṇḍakasaññā viya gotrabhuñāṇaṃ lobhakkhandhādinibbijjhanassa",
  "anya-e0104n0:1627_7": "maggañāṇassa paccayabhāvato. Issāso viya maggañāṇaṃ nibbijjhitabbanivijjhanato.",
  "anya-e0104n0:1628_0": "810. Aṭṭhamabhavato paṭṭhāya nibbattanakaṃ anamataggasaṃsāravaṭṭadukkhasamuddaṃ soseti.",
  "anya-e0104n0:1628_1": "Saddhādhanaṃ sīladhanaṃ hiridhanaṃ ottappadhanaṃ sutadhanaṃ cāgadhanaṃ paññādhananti",
  "anya-e0104n0:1628_2": "imesaṃ sattannaṃ ariyadhanānaṃ. Sammukhībhāvanti paccakkhasiddhiṃ. Pāṇātipātādipañcaverāni",
  "anya-e0104n0:1628_3": "ceva pañcavīsatimahābhayāni cāti sabbaverabhayāni. Aññesañca ratanattaye niviṭṭhasaddhādīnaṃ.",
  "anya-e0104n0:1628_4": "Samudāye pavatto sotāpattimaggasaddo tadekadesepi pavattatīti āha “sotāpattimaggena",
  "anya-e0104n0:1628_5": "sampayuttaṃ ñāṇa”nti.",
  "anya-e0104n0:1629": "Paṭhamamaggañāṇaṃ niṭṭhitaṃ.",
  "anya-e0104n0:1630": "Sotāpannapuggalakathāvaṇṇanā",
  "anya-e0104n0:1631_0": "811. Tasseva sotāpattimaggacittassa. Kāmañcettha nātitikkhapaññassa dve, tikkhapaññassa",
  "anya-e0104n0:1631_1": "tīṇi phalacittāni honti, avisesato pana gahitassa maggassa vasena “dve, tīṇi vā”ti",
  "anya-e0104n0:1631_2": "vuttaṃ. Samādhimānantarikaññamāhūti yaṃ attano pavattisamanantaraṃ niyameneva phalappadānato",
  "anya-e0104n0:1631_3": "ānantarikasamādhīti āhūti attho. Anantarameva pavattanakaṃ phalaṃ anantaraṃ, tattha",
  "anya-e0104n0:1631_4": "niyutto, taṃ vā payojanaṃ etassāti ānantariko, maggo.",
  "anya-e0104n0:1632_0": "Āsevananteti āsevanato ante, āsevanalābhino anulomañāṇassa anantaranti attho. Laddhāsevanameva",
  "anya-e0104n0:1632_1": "anulomaṃ gotrabhuṃ uppādeti. Upari pana cha, satta vā javanāni pavattanti, tasmā",
  "anya-e0104n0:1632_2": "cattāri phalacittāni hontīti vadeyyāti āha “sattacittaparamā ca ekāvajjanavīthī”ti.",
  "anya-e0104n0:1633": "Taṃ pana na sārato paccetabbanti yojanā. Yaṃ panettha vattabbaṃ, taṃ heṭṭhā vuttameva.",
  "anya-e0104n0:1634_0": "812. Ettāvatāti paṭhamamaggānantaraṃ phalassa uppattimakkena. Bhusaṃ pamattopīti",
  "anya-e0104n0:1634_1": "devarajjacakkavattirajjādipamādaṭṭhānaṃ āgamma bhusaṃ pamattopi. Yesaṃ yathāvuttaāvajjanajavanacittānaṃ",
  "anya-e0104n0:1634_2": "uppattiyā esa sotāpanno paccavekkhati nāmāti adhippāyo.",
  "anya-e0104n0:1635": "Eteneva pasaṅgena sesānaṃ ariyānaṃ paccavekkhaṇāni dassetuṃ “yathā cā”tiādi vuttaṃ.",
  "anya-e0104n0:1636_0": "Ukkaṭṭhaparicchedoyeva ceso, yadidaṃ pañcannaṃ, catunnañca paccavekkhaṇānaṃ dassananti",
  "anya-e0104n0:1636_1": "attho. “Abhāvenevā”ti etena pahīnāvasiṭṭhakilesapaccavekkhaṇasamatthatā kassaci hoti,",
  "anya-e0104n0:1636_2": "kassaci na hotīti dasseti. Lobho eva lobhadhammo.",
  "anya-e0104n0:1637": "Dutiyamaggañāṇakathāvaṇṇanā",
  "anya-e0104n0:1638_0": "813. Kāmarāgabyāpādānaṃ tanubhāvāyāti etesaṃ kilesānaṃ tanubhāvatthaṃ. Tattha dvīhi",
  "anya-e0104n0:1638_1": "kāraṇehi tanubhāvo adhiccuppattiyā, pariyuṭṭhānamandatāya ca. Sakadāgāmissa hi vaṭṭānusārimahājanassa",
  "anya-e0104n0:1638_2": "viya kilesā abhiṇhaṃ na uppajjanti, kadāci kadāci viraḷākārā hutvā uppajjanti. Tathā",
  "anya-e0104n0:1638_3": "uppajjantāpi maddantā chādentā andhakāraṃ karontā na uppajjanti, dvīhi pana maggehi",
  "anya-e0104n0:1638_4": "pahīnattā mandamandā tanukākārā hutvā uppajjanti. Keci pana “sakadāgāmissāpi kilesā",
  "anya-e0104n0:1638_5": "cirena uppajjanti, uppajjantāpi bahalāva uppajjanti. Tathā hissa puttadhītaro dissantī”ti,",
  "anya-e0104n0:1638_6": "taṃ akāraṇaṃ vatthupaṭisevanena vināpi gabbhaggahaṇasabbhāvato. Tasmā vuttanayeneva",
  "anya-e0104n0:1638_7": "dvīhi kāraṇehi tesaṃ tanubhāvo veditabbo. Dutiyāyāti gaṇanavasenapi dutiyāya, uppattivasenapi",
  "anya-e0104n0:1638_8": "dutiyāya bhūmiyā. Pattiyāti sāmaññaphalassa paṭilābhāya. Tañhi sampayuttānaṃ nissayabhāvato",
  "anya-e0104n0:1638_9": "te dhammā bhavanti etthāti bhūmi. Yasmā vā samānepi lokuttarabhāve sayampi bhavati",
  "anya-e0104n0:1638_10": "uppajjati, na nibbānaṃ viya apātubhūtaṃ, tasmāpi “bhūmī”ti vuccati. Yogaṃ karotīti",
  "anya-e0104n0:1638_11": "vipassanābhiyogaṃ karoti. “Navahākārehi indriyāni tikkhāni bhavantī”tiādinā vuttanayeneva",
  "anya-e0104n0:1638_12": "yadaggena indriyānaṃ tikkhataṃ sampādeti, tadaggena balāni, bojjhaṅgāni ca paṭutarabhāvaṃ",
  "anya-e0104n0:1638_13": "āpādento indriyabalabojjhaṅgāni samodhānetvā lakkhaṇattayatīraṇavasena ñāṇena parimaddati.",
  "anya-e0104n0:1638_14": "Tattha aparāparaṃ ñāṇaṃ cārento parivatteti. Tenāha “vipassanāvīthiṃ ogāhatī”ti.",
  "anya-e0104n0:1638_15": "Vuttanayenevāti udayabbayañāṇādīnaṃ uppādane vuttanayena. Gotrabhuanantaranti ettha",
  "anya-e0104n0:1638_16": "gotrabhu viya gotrabhu. Paṭhamamaggapurecārikañāṇañhi puthujjanagottābhibhavanato,",
  "anya-e0104n0:1638_17": "ariyagottabhavanato ca nippariyāyato gotrabhūti vuccati, idaṃ pana taṃsadisatāya",
  "anya-e0104n0:1638_18": "pariyāyato gotrabhu. Ekaccasaṃkilesavisuddhiyā, pana accantavisuddhiyā ārammaṇakaraṇato",
  "anya-e0104n0:1638_19": "ca vodānanti vuccati. Tenāha paṭṭhāne “anulomaṃ vodānassa anantarapaccayena paccayo”ti",
  "anya-e0104n0:1638_20": "(paṭṭhā 1.1.417). Yasmā pana paṭisambhidāmagge uppādādiabhibhavanatthaṃ upādāya “aṭṭha",
  "anya-e0104n0:1638_21": "gotrabhudhammā samādhivasena uppajjanti, dasa gotrabhudhammā vipassanāvasena uppajjantī”tiādīsu",
  "anya-e0104n0:1638_22": "gotrabhunāmenevetaṃ āgataṃ, tasmā idhāpi “gotrabhuanantara”nti vuttanti daṭṭhabbaṃ.",
  "anya-e0104n0:1639": "Dutiyañāṇaṃ niṭṭhitaṃ.",
  "anya-e0104n0:1640": "Tatiyamaggañāṇakathāvaṇṇanā",
  "anya-e0104n0:1641_0": "814. Sakidevāti ekavāraṃyeva. “Imaṃ lokaṃ āgantvā”ti iminā pañcasu sakadāgāmīsu cattāro",
  "anya-e0104n0:1641_1": "vajjetvā ekova gahito. Ekacco idha sakadāgāmiphalaṃ patvā idheva loke parinibbāti,",
  "anya-e0104n0:1641_2": "ekacco idha patvā devaloke parinibbāti, ekacco devaloke patvā tattheva parinibbāti,",
  "anya-e0104n0:1641_3": "ekacco devaloke patvā idhūpapajjitvā parinibbāti. Ime cattāropi idha na gahitā. Yo",
  "anya-e0104n0:1641_4": "pana idha patvā devaloke yāvatāyukaṃ vasitvā puna idhūpapajjitvā parinibbāti, ayaṃ",
  "anya-e0104n0:1641_5": "ekova idha gahitoti veditabbo.",
  "anya-e0104n0:1642": "Kāmarāgabyāpādānaṃ anavasesappahānāyāti tesaṃyeva sakadāgāmimaggena tanukatānaṃ saṃyojanānaṃ niravasesappahānāya. Paṭisandhivasena kāmabhavassa anāgamanato anāgāmī.",
  "anya-e0104n0:1643": "Tatiyañāṇaṃ niṭṭhitaṃ.",
  "anya-e0104n0:1644": "Catutthamaggañāṇakathāvaṇṇanā",
  "anya-e0104n0:1645_0": "815. Opapātikoti upapātayoniko. Imināssa gabbhaseyyā paṭikkhittā. Tattha parinibbāyīti",
  "anya-e0104n0:1645_1": "tattha suddhāvāse parinibbāyitā. Anāvattidhammo tasmā lokāti paṭisandhiggahaṇavasena",
  "anya-e0104n0:1645_2": "tasmā lokā idha anāvattanasabhāvo, buddhadassanadhammassavanānaṃ panatthāya āgamanaṃ hotiyeva.",
  "anya-e0104n0:1646_0": "Rūparāgaarūparāgamānauddhaccaavijjānaṃ anavasesappahānāyāti etesaṃ pañcannaṃ uddhambhāgiyasaṃyojanānaṃ",
  "anya-e0104n0:1646_1": "nissesappajahanatthāya. Tattha rūpabhave chandarāgo rūparāgo. Arūpabhave chandarāgo",
  "anya-e0104n0:1646_2": "arūparāgo. Māno arahattamaggavajjhamāno. Tathā uddhaccāvijjā.",
  "anya-e0104n0:1647": "Catutthañāṇaṃ niṭṭhitaṃ.",
  "anya-e0104n0:1648": "Arahantapuggalakathāvaṇṇanā",
  "anya-e0104n0:1649_0": "816. Mahākhīṇāsavoti mahānubhāvatānibandhanaṃ pūjāvacanametaṃ, na upādāyavacanaṃ",
  "anya-e0104n0:1649_1": "yathā “mahāmoggallāno”ti. Na hi cūḷakhīṇāsavo nāma atthi. Antimadehaṃ dhāretīti antimadehadhārī.",
  "anya-e0104n0:1649_2": "Khandhakilesābhisaṅkhārabhārānaṃ ohitattā oropitattā ohitabhāro. Anuppatto sadatthaṃ",
  "anya-e0104n0:1649_3": "sakatthanti anuppattasadattho. Sadatthoti ca arahattaṃ veditabbaṃ. Tañhi attupanibandhanaṭṭhena,",
  "anya-e0104n0:1649_4": "attānaṃ avijahanaṭṭhena, attano paramatthaṭṭhena ca attano atthattā sakatthoti vuccati.",
  "anya-e0104n0:1649_5": "Parikkhīṇāni dasapi bhavasaṃyojanāni etassāti parikkhīṇabhavasaṃyojano. Khandhādiatthaṃ",
  "anya-e0104n0:1649_6": "sammā aññāya vimuttoti sammadaññāvimutto. Aggo ca so dakkhiṇeyyo ca, aggadakkhiṇaṃ",
  "anya-e0104n0:1649_7": "vā arahatīti aggadakkhiṇeyyo.",
  "anya-e0104n0:1650": "Bodhipakkhiyakathāvaṇṇanā",
  "anya-e0104n0:1651": "817. Catunnaṃ maggañāṇānaṃ vasena catuñāṇāya. Ānubhāvavijānanatthanti satipaṭṭhānapāripūriādikassa ānubhāvassa bodhanatthaṃ.",
  "anya-e0104n0:1652_0": "Paripuṇṇā bodhipakkhiyā etassāti paripuṇṇabodhipakkhiyo, maggo. Tassa bhāvo paripuṇṇabodhipakkhiyabhāvo.",
  "anya-e0104n0:1652_1": "Vuṭṭhānabalehi sampayuttatāva vuṭṭhānabalasamāyogo, ye saṃyojanādayo yena paṭhamamaggādinā pahātabbā.",
  "anya-e0104n0:1653": "818. Bujjhanaṭṭhena vā bodho, maggacittuppādo. Tassa bujjhanakiriyāya anuguṇabhāvato pakkhe bhavāti bodhipakkhiyā.",
  "anya-e0104n0:1654_0": "819. Tesu bodhipakkhiyesu. Ārammaṇesūti kāyādiārammaṇesu. Okkhanditvāti anupavisitvā.",
  "anya-e0104n0:1654_1": "Pakkhanditvāti tasseva vevacanaṃ. Upaṭṭhānatoti asubhākārādiggahaṇavasena upagantvā",
  "anya-e0104n0:1654_2": "avaṭṭhānato. Kāyādīsu asubhākārādiggahaṇaṃ pubbabhāgasatipaṭṭhānavasena subhasaññādipahānakiccasādhanaṃ",
  "anya-e0104n0:1654_3": "maggasatipaṭṭhānavasena veditabbaṃ. Tattha hi ekāva sati catukiccasādhanavasena pavattati.",
  "anya-e0104n0:1655_0": "820. Padahantīti vāyamanti, kāyacittāni paggaṇhanti vā. Asobhāhetūnaṃ saṃkilesadhammānaṃ",
  "anya-e0104n0:1655_1": "pajahanena, sobhāhetūnañca vodānadhammānaṃ bhāvanena sobhanaṃ, sundaranti attho.",
  "anya-e0104n0:1655_2": "Seṭṭhabhāvāvahanatoti pāsaṃsatamabhāvasādhanato. Padhānabhāvakāraṇatoti uttamabhāvahetuto.",
  "anya-e0104n0:1656_0": "821. Pubbe vuttenāti iddhividhañāṇaniddese vuttena. Ijjhanaṭṭho nipphajjanaṭṭho,",
  "anya-e0104n0:1656_1": "paṭilābhasampadā vā, yena vā ijjhanti iddhā vuddhā ukkaṃsagatā honti, taṃ ijjhanaṃ.",
  "anya-e0104n0:1656_2": "Samādhipadhānasaṅkhārapamukhā maggadhammā idha “iddhī”ti adhippetā. Pubbaṅgamaṭṭho",
  "anya-e0104n0:1656_3": "adhipatipaccayabhāvo. Tasmā sotāpattimaggo ijjhatīti iddhi, tasmā sampayuttā chandādayo",
  "anya-e0104n0:1656_4": "pubbaṅgamaṭṭhena pādo. Tassā eva phalabhūtāya vuṭṭhānagāminiyā chandādayo pubbabhāgakāraṇaṭṭhena",
  "anya-e0104n0:1656_5": "pādo. Soti iddhipādo. Ime lokuttarāvāti ime yathāvuttā chandādayo uttaracūḷabhājanīye",
  "anya-e0104n0:1656_6": "āgatanayena lokuttarā veditabbā. Chandādiadhipativasena paṭiladdhadhammāpi phassādayo",
  "anya-e0104n0:1656_7": "iddhipādā hontīti attho. Kāmañcettha iddhipādo no adhipati, adhipati vā no iddhipādo",
  "anya-e0104n0:1656_8": "nāma natthi, yathā pana ekasmiṃ rajje rajjārahesu catūsu rājakumāresu ekasmiṃ kāle",
  "anya-e0104n0:1656_9": "ekova rajjamanusāsati, na sabbe, evaṃ ekamekasmiṃ cittuppāde ekova adhipati, iddhipādo",
  "anya-e0104n0:1656_10": "ca hotīti veditabbo.",
  "anya-e0104n0:1657_0": "822. Assaddhiyaṃ saddhāpaṭipakkhā akusalā dhammā, avatthugato pasādapatirūpako micchādhimokkho",
  "anya-e0104n0:1657_1": "vā. Kosajjaṃ thinamiddhapadhāno akusalacittuppādo. Pamādo satisammoso tathāpavattā",
  "anya-e0104n0:1657_2": "akusalā khandhā. Abhibhavanasaṅkhātena adhipatiyaṭṭhenāti assaddhiyādīnaṃ abhibhavanato",
  "anya-e0104n0:1657_3": "abhibhavananti vattabbena adhimokkhapaggahaupaṭṭhānaavikkhepapajānanassa ekalakkhaṇena",
  "anya-e0104n0:1657_4": "sampayuttadhammesu adhipatiyaṭṭhena. Assaddhiyādīhi cāti ca-saddo samuccayattho aṭṭhānappayutto,",
  "anya-e0104n0:1657_5": "tasmā akampiyaṭṭhena ca sampayuttadhammesu thirabhāvena ca balanti evamettha adhippāyo veditabbo.",
  "anya-e0104n0:1658_0": "823. Bujjhanakasattassāti catunnaṃ ariyasaccānaṃ paṭivijjhanakasattassa. Yo heso",
  "anya-e0104n0:1658_1": "lokuttaramaggakkhaṇe uppajjamānāya satiādidhammasāmaggiyā karaṇabhūtāya bujjhati",
  "anya-e0104n0:1658_2": "kilesasantānaniddāya uṭṭhahati, cattāri vā ariyasaccāni paṭivijjhati, nibbānameva",
  "anya-e0104n0:1658_3": "vā sacchikarotīti bodhīti vuccati ariyasāvako, tassa bodhissa bujjhanakasattassa",
  "anya-e0104n0:1658_4": "aṅgāti bojjhaṅgā. Niyyānikaṭṭhenāti vaṭṭato nissaraṇaṭṭhena.",
  "anya-e0104n0:1659_0": "824. Pubbabhāge nānācittesu labbhantīti sambandho. Cuddasavidhenāti ānāpānairiyāpathacatusampajaññapaṭikkūlamanasikāradhātumanasikārapabbāni,",
  "anya-e0104n0:1659_1": "nava sivathikapabbāni cāti evaṃ cuddasavidhena. Kāyaṃ pariggaṇhato ca kāyānupassanāsatipaṭṭhānaṃ",
  "anya-e0104n0:1659_2": "labbhati, na vedanādayo pariggaṇhato. Esa nayo sesesupi. “Sukhaṃ vedana”ntiādināti",
  "anya-e0104n0:1659_3": "vā “sāmisa”ntiādināti vā “nirāmisa”ntiādināti vā evaṃ navavidhena. Sarāgadosamohasaṃkhittamahaggatasamāhitasauttaravimuttapadānaṃ",
  "anya-e0104n0:1659_4": "sapaṭipakkhānaṃ vasena soḷasavidhena. Nīvaraṇupādānakkhandhāyatanabojjhaṅgasaccapabbānaṃ",
  "anya-e0104n0:1659_5": "vasena pañcavidhena. Imasmiṃ attabhāveti paccuppanne attabhāve. Anuppannapubbanti",
  "anya-e0104n0:1659_6": "attano abhūtapubbaṃ. Parassa uppannaṃ akusalaṃ disvā tannimittañca vadhabandhārahādīnīti",
  "anya-e0104n0:1659_7": "adhippāyo. Tassāti tādisassa. Bhavati hi taṃsadisepi tabbohāro yathā “tāniyeva osadhānī”ti.",
  "anya-e0104n0:1659_8": "Tassa pahānāyāti etthāpi eseva nayo. Jhānavipassanā ito aññasmiṃ attabhāve uppannapubbāpi",
  "anya-e0104n0:1659_9": "siyunti vuttaṃ “imasmiṃ attabhāve anuppannapubba”nti, chandiddhipādasammāvācānaṃyeva",
  "anya-e0104n0:1659_10": "gahaṇaṃ. Tesu vuttesu sesiddhipādasesaviratiyo atthato vuttāva hontīti lakkhaṇahāravasena",
  "anya-e0104n0:1659_11": "ayamattho veditabbo. Evaṃ nānācittesu labbhanti pubbabhāge ete satipaṭṭhānasammappadhānaiddhipādā.",
  "anya-e0104n0:1659_12": "Catunnaṃ ñāṇānanti catunnaṃ ariyamaggañāṇānaṃ. Kāmaṃ sabbepi bodhipakkhiyadhammā",
  "anya-e0104n0:1659_13": "maggacittuppādapariyāpannāva, tathāpi sātisayo sammappadhānabyāpāro maggakkhaṇeti",
  "anya-e0104n0:1659_14": "vuttaṃ “phalakkhaṇe ṭhapetvā cattāro sammappadhāne”ti. Avasesā tettiṃsa labbhanti,",
  "anya-e0104n0:1659_15": "te ca kho pariyāyato, na nippariyāyatoti adhippāyo.",
  "anya-e0104n0:1660_0": "825. Sesesu panāti iddhipādādīsu pañcasu koṭṭhāsesu. Yathā sativīriyesu “satipaṭṭhānaṃ",
  "anya-e0104n0:1660_1": "sammappadhāna”nti saṅkhipanavasena hāpanaṃ, “kāyānupassanā”tiādivibhāgadassanavasena",
  "anya-e0104n0:1660_2": "vaḍḍhanaṃ atthi, īdisaṃ hāpanavaḍḍhanaṃ natthīti attho.",
  "anya-e0104n0:1661_0": "826. Idāni sabbesu eva yathārahaṃ labbhamānavibhāgadassanatthaṃ “apicā”tiādi āraddhaṃ.",
  "anya-e0104n0:1661_1": "Tattha tesūti sattatiṃsāya bodhipakkhiyadhammesu. Chaddhāti ekadhā dvedhā catudhā",
  "anya-e0104n0:1661_2": "pañcadhā aṭṭhadhā navadhāti evaṃ chappakārena te bhavanti.",
  "anya-e0104n0:1662_0": "Chandiddhipādādivasenāti chando chandiddhipādavaseneva, cittaṃ cittiddhipādavaseneva,",
  "anya-e0104n0:1662_1": "pītipassaddhiupekkhā bojjhaṅgavaseneva, saṅkappādayo maggavasenevāti evaṃ nava ekavidhāva honti.",
  "anya-e0104n0:1663_0": "Cuddaseva asambhinnāti sati vīriyaṃ chando cittaṃ paññā saddhā samādhi pīti passaddhi",
  "anya-e0104n0:1663_1": "upekkhā sammāsaṅkappo sammāvācā sammākammanto sammāājīvoti ime asambhinnā padantarasambhedena",
  "anya-e0104n0:1663_2": "vinā aggahitaggahaṇena gayhamānā cuddaseva ca sabhāvadhammā. Cuddasāti ca ukkaṃsaparicchedena",
  "anya-e0104n0:1663_3": "vuttaṃ. Tañca kho paṭhamajjhānikamaggacittuppādavasena, dutiyajjhānike pana sammāsaṅkappābhāvato",
  "anya-e0104n0:1663_4": "terasa, tatiyacatutthapañcamajjhānikesu pītisambojjhaṅgābhāvato dvādasa honti. “Sattatiṃsappabhedato”ti",
  "anya-e0104n0:1663_5": "idampi ukkaṃsavaseneva vuttaṃ, avakaṃsato pana vuttanayena ekasmiṃ khaṇe chattiṃsa,",
  "anya-e0104n0:1663_6": "pañcatiṃsa honti, catunnaṃ adhipatīnaṃ ekajjhaṃ anuppajjanato ekasmiṃ khaṇe ekasseva",
  "anya-e0104n0:1663_7": "iddhipādassa sambhavoti dvattiṃsa ca hontīti veditabbaṃ.",
  "anya-e0104n0:1664_0": "Sattatiṃsapabhedato kathanti āha “sakiccanipphādanato”tiādi, ekaccassa sabhāvato",
  "anya-e0104n0:1664_1": "ekassāpi attano ānubhāvānurūpakāyānupassanāditaṃtaṃkiccasādhanatoti attho. Sarūpena",
  "anya-e0104n0:1664_2": "ca vuttitoti abhedassa cittiddhipādādikassa sarūpeneva pavattanato ca.",
  "anya-e0104n0:1665_0": "Etthāti ñāṇadassanavisuddhiyaṃ. Kasmā pana bodhipakkhiyesu jhānakoṭṭhāso na gahito,",
  "anya-e0104n0:1665_1": "nanu jhānarahito ariyamaggo natthīti? Saccaṃ natthi, tato eva na kho panetaṃ evaṃ",
  "anya-e0104n0:1665_2": "daṭṭhabbaṃ “bodhipakkhiyesu jhānaṃ na gahita”nti lakkhaṇūpanijjhānalakkhaṇassa jhānassa",
  "anya-e0104n0:1665_3": "maggaggahaṇeneva gahitattā. Tañhi sandhāya “yasmiṃ samaye lokuttaraṃ jhānaṃ bhāvetī”tiādi",
  "anya-e0104n0:1665_4": "vuttaṃ. Ārammaṇūpanijjhānalakkhaṇassa panettha sambhavo eva natthi. Aparo nayo –",
  "anya-e0104n0:1665_5": "kasmā pana bodhipakkhiyesu jhānakoṭṭhāso na gahito, nanu jhānarahito ariyamaggo natthi,",
  "anya-e0104n0:1665_6": "na ca taṃ paṭipadā viya ekantapubbabhāgiyaṃ, nāpi ekaccapaṭisambhidā viya magganissando,",
  "anya-e0104n0:1665_7": "atha kho maggacittuppādapariyāpanno, yato “lokuttaraṃ jhānaṃ bhāvetī”ti vuttaṃ, maggamaggaparivāradhammā",
  "anya-e0104n0:1665_8": "ca bodhipakkhiyadhammāti? Vuccate – yaṃ tāva vuttaṃ jhānarahito ariyamaggo natthī”ti,",
  "anya-e0104n0:1665_9": "tattha na ariyamaggasampayogamattena jhānassa bodhipakkhiyatā labbhati atippasaṅgato.",
  "anya-e0104n0:1665_10": "Āhārādīnampi hi bodhipakkhiyatā āpajjeyyāti. Etena maggacittuppādapariyāpannatā bodhipakkhiyabhāvassa",
  "anya-e0104n0:1665_11": "akāraṇanti dassitaṃ hoti.",
  "anya-e0104n0:1666_0": "Yaṃ pana vuttaṃ “maggamaggaparivāradhammā ca bodhipakkhiyā”ti, tattha parivāraṭṭho",
  "anya-e0104n0:1666_1": "kiṃ sahapavattiattho, udāhu parikkhāraṭṭhoti? Yadi purimo pakkho, so pageva nillocito.",
  "anya-e0104n0:1666_2": "Atha dutiyo, idaṃ vicāretabbaṃ. Kathaṃ pavattamānaṃ jhānaṃ maggassa parikkhāro? Yadi",
  "anya-e0104n0:1666_3": "sahajātādipaccayabhāvena, evaṃ sati phassādīnampi maggaparikkhāratā āpajjati. Atha",
  "anya-e0104n0:1666_4": "paṭipakkhavidhaṃsanena, na sabbe jhānadhammā paṭipakkhavidhaṃsanasamatthā. Na hi",
  "anya-e0104n0:1666_5": "vicāro, vedanā ca kassaci saṃkilesadhammassa ujupaṭipakkhabhāvena pavattanti. Yaṃ",
  "anya-e0104n0:1666_6": "pana peṭake “sukhaṃ uddhaccakukkuccassa, vicāro vicikicchāya paṭipakkho”ti vuttaṃ,",
  "anya-e0104n0:1666_7": "taṃ pariyāyena vuttaṃ. Na hi sukhaṃ sayaṃ uddhaccakukkuccassa paṭipakkho, paṭipakkhassa",
  "anya-e0104n0:1666_8": "pana samādhissa paccayatāya paṭipakkho. Na ca vicāro paññā viya, adhimokkho viya",
  "anya-e0104n0:1666_9": "vā vicikicchāya paṭipakkho, paṭipakkhassa paṭirūpatāya pana paṭipakkho vutto. Tathā",
  "anya-e0104n0:1666_10": "pītipi na byāpādassa adoso viya ujupaṭipakkho, adosasampayogato pana paṭipakkho vutto.",
  "anya-e0104n0:1666_11": "Tena vuttaṃ “taṃ pariyāyena vutta”nti. Vitakkasamādhayo eva pana jhānadhammesu ujukaṃ",
  "anya-e0104n0:1666_12": "paṭipakkhavidhaṃsanasamatthāti paṭipakkhaviddhaṃsanasamatthassa paripuṇṇassa jhānakoṭṭhāsassa",
  "anya-e0104n0:1666_13": "abhāvato na cassa bodhipakkhiyesu saṅgaho kato. Yasmā pana sammāsaṅkappo, sammāsamādhi",
  "anya-e0104n0:1666_14": "ca maggapariyāpannā jhānadhammā, tasmā te sandhāya taṃsampayuttatāya vā itarepi gahetvā",
  "anya-e0104n0:1666_15": "pariyāyena vuttaṃ pāḷiyaṃ “yasmiṃ samaye lokuttaraṃ jhānaṃ bhāveti niyyānika”ntiādi.",
  "anya-e0104n0:1667": "Vuṭṭhānabalasamāyogakathāvaṇṇanā",
  "anya-e0104n0:1668_0": "827. Vuṭṭhānaṃ nimittato, pavattato ca vuṭṭhānaṃ. Balasamāyogo samathavipassanābalehi",
  "anya-e0104n0:1668_1": "sampayuttatā. Pariññābhisamayādivasena dukkhādīsu visesadassanaṭṭhena maggapaññāpi",
  "anya-e0104n0:1668_2": "vipassanāti vuccatīti “lokiyavipassanā”ti visesetvā vuttaṃ. Tenevāha “vuṭṭhānaṭṭhena",
  "anya-e0104n0:1668_3": "samathavipassanaṃ yuganaddhaṃ bhāvetī”ti. Nimittārammaṇattā nevanimittā vuṭṭhāti,",
  "anya-e0104n0:1668_4": "pavatti…pe… chindanato na pavattā vuṭṭhātīti yojanā. Tattha nimittato vuṭṭhānaṃ saṅkhāranimittaṃ",
  "anya-e0104n0:1668_5": "nissajjitvā nibbānārammaṇakaraṇaṃ. Pavattato vuṭṭhānaṃ hetunirodhena āyatiṃ vipākappavattassa",
  "anya-e0104n0:1668_6": "anuppavattidhammatāpādanaṃ. Tenāha “samudayassa asamucchindanato pavattā na vuṭṭhātī”ti.",
  "anya-e0104n0:1669_0": "Dubhatoti ubhato, da-kārāgamaṃ katvā evaṃ vuttaṃ. Dubhāti vā padantaramevetaṃ ubhayasaddena",
  "anya-e0104n0:1669_1": "samānatthaṃ. Dassanaṭṭhenāti pariññābhisamayādilakkhaṇena catusaccadassanaṭṭhena.",
  "anya-e0104n0:1669_2": "Micchādiṭṭhiyāti dvāsaṭṭhippabhedāyapi micchādiṭṭhiyā. Tadanuvattakakilesehīti apāyagamanīyatāya",
  "anya-e0104n0:1669_3": "tassā micchādiṭṭhiyā anuvattakehi vicikicchādikilesehi. Khandhehīti etthāpi tadanuvattakasaddo",
  "anya-e0104n0:1669_4": "ānetvā sambandhitabbo. Te ca micchādiṭṭhiādipaccayā uppajjanārahā veditabbā. Micchāsaṅkappātiādīsupi",
  "anya-e0104n0:1669_5": "tadanuvattakakilesehi ca khandhehi ca vuṭṭhāti. Bahiddhā ca sabbanimittehi vuṭṭhātīti",
  "anya-e0104n0:1669_6": "pāḷi saṃkhittā. Yathā micchādiṭṭhimicchāsaṅkappā, evaṃ micchāvācādayopi apāyagamanīyā",
  "anya-e0104n0:1669_7": "eva veditabbā. Micchāvācākammantājīvā cetanāsabhāvā. Micchāsati tathāpavattā cattāro",
  "anya-e0104n0:1669_8": "khandhā. Uparimaggattaye sammādiṭṭhi taṃtaṃmaggavajjhā mānato vuṭṭhāti. So hi “ahamasmī”ti",
  "anya-e0104n0:1669_9": "pavattiyā diṭṭhiṭṭhāniyo, micchāmaggato panettha vuṭṭhānaṃ anuddharitvā taṃtaṃmaggavajjhasaṃyojanānusayeheva vuṭṭhānaṃ uddhaṭaṃ.",
  "anya-e0104n0:1670": "Aṇusahagatāti aṇubhāvaṃ gatā pattā, tanubhūtāti attho.",
  "anya-e0104n0:1671_0": "828. Evaṃ vuṭṭhānaṃ dassetvā idāni balasamāyogaṃ dassetuṃ “lokiyānañcā”tiādi vuttaṃ.",
  "anya-e0104n0:1671_1": "Samathabalaṃ adhikaṃ hoti samādhibhāvanābhāvato. Vipassanābalaṃ adhikaṃ hoti ñāṇuttarattā",
  "anya-e0104n0:1671_2": "vipassanābhāvanāya. Samānabhāvena yuge naddhā baddhā viya hontīti yuganaddhā. Tenāha",
  "anya-e0104n0:1671_3": "“aññamaññaṃ anativattanaṭṭhenā”ti, kiccato anūnādhikabhāvenāti attho. Tato eva samāyogoti",
  "anya-e0104n0:1671_4": "samaparicchedayogoti attho.",
  "anya-e0104n0:1672_0": "Samādhipaṭipakkhadassanatthaṃ “uddhaccasahagatakilesehī”ti vuttaṃ, uddhaccapadhānehi",
  "anya-e0104n0:1672_1": "kilesehīti adhippāyo. Avikkhepo samādhīti samucchindanena vikkhepassa ujupaṭipakkhabhūto",
  "anya-e0104n0:1672_2": "samādhi. Nirodhagocaroti nibbānārammaṇo. Vuṭṭhānaṭṭhenāti vuṭṭhānakabhāvena nimittato,",
  "anya-e0104n0:1672_3": "pavattato ca vuṭṭhahamānavasena. Ekarasāti samānakiccā.",
  "anya-e0104n0:1673": "Pahātabbadhammapahānakathāvaṇṇanā",
  "anya-e0104n0:1674_0": "829. Ye dhammāti ye saṃkilesadhammā. Saṃyojanādīsu saṃyojanaṭṭhena bandhanaṭṭhena",
  "anya-e0104n0:1674_1": "saṃyojanāni, vibādhanaṭṭhena, upatāpanaṭṭhena vā kilesā, micchāsabhāvāti micchattā,",
  "anya-e0104n0:1674_2": "loke dhammā lokapariyāpannā dhammāti lokadhammā, maccherassa bhāvo, kammaṃ vāti macchariyaṃ,",
  "anya-e0104n0:1674_3": "viparītaṭṭhena vipallāsā, ganthanaṭṭhena ganthā, ayuttā gatīti agati, āsavantīti",
  "anya-e0104n0:1674_4": "āsavā, ohanantīti oghā, yojanaṭṭhena yogā, nīvarantīti nīvaraṇāni, dhammasabhāvaṃ",
  "anya-e0104n0:1674_5": "atikkamma parato āmasantīti parāmāsā, bhusaṃ ādiyantīti upādānāni, appahīnabhāvena",
  "anya-e0104n0:1674_6": "santāne anu anu sentīti anusayā, malīnabhāvakaraṇaṭṭhena malā, akusalakammāni ca",
  "anya-e0104n0:1674_7": "tāni sugatiduggatīnaṃ, tattha nibbattanakasukhadukkhānañca pathā cāti akusalakammapathā,",
  "anya-e0104n0:1674_8": "cittaṃ uppajjati etthāti cittuppādo, cittacetasikarāsi, akusalo ca so cittuppādo",
  "anya-e0104n0:1674_9": "cāti akusalacittuppādoti akusalasaddaṃ ānetvā sambandhitabbaṃ.",
  "anya-e0104n0:1675_0": "Khandhehi khandhānanti idhalokakkhandhehi paralokakkhandhānaṃ. Yāvañhi teti te rūparāgādayo",
  "anya-e0104n0:1675_1": "yāva pavattanti na samucchijjanti, tāva etesaṃ khandhaphaladukkhānaṃ anuparamo avicchedoti.",
  "anya-e0104n0:1675_2": "Etena tesaṃ saṃyojanatthaṃ vibhāveti. Uddhanti rūpārūpabhavesu, tatiyamagguppattiyā",
  "anya-e0104n0:1675_3": "vā uddhaṃ. Uddhaṃ bhajantīti uddhaṃbhāgā, rūpārūpabhavā, tesaṃ avicchedahetutāya",
  "anya-e0104n0:1675_4": "hitāni uddhaṃbhāgiyāni.",
  "anya-e0104n0:1676": "Kilissanti, kilesenti cāti duvidhampi atthaṃ dassento “sayaṃ saṃkiliṭṭhattā”tiādimāha.",
  "anya-e0104n0:1677": "Micchāvimutti “lokathūpikādīsu mokkho”ti pavattamicchāvimokkho. Abhinivisanādivasena micchā viparītaṃ na sammā pavattanato micchāñāṇaṃ mohova.",
  "anya-e0104n0:1678": "Lokappavattiyāti khandhappavattiyaṃ sati. Anuparamadhammakattāti puññapāpavasena aparāparaṃ avicchijjanato. “Lābhahetuko lābho”tiādinā kāraṇopacārena.",
  "anya-e0104n0:1679": "Āvāse macchariyaṃ, āvāsahetukaṃ vā macchariyaṃ āvāsamacchariyaṃ.",
  "anya-e0104n0:1680": "Tayoti vatthuṃ abhinditvā vuttaṃ, bhinditvā pana vuccamāne dvādasa honti.",
  "anya-e0104n0:1681_0": "Ganthakaraṇaṃ kāraṇabhāvena paṭibaddhatākaraṇaṃ ganthananti taṃ rūpakāyepi labbhatīti",
  "anya-e0104n0:1681_1": "āha “nāmakāyassa ceva rūpakāyassa cā”ti. Tattha byāpādassāpi abhisajjanupanayhavasena",
  "anya-e0104n0:1681_2": "pavattanato ganthanaṭṭho veditabbo, yato tassa paṭighasaṃyojanabhāvo vutto.",
  "anya-e0104n0:1682": "Chandadosamohabhayehīti chandadosamohabhayahetu. Tañhīti akattabbakaraṇaṃ, kattabbākaraṇañca.",
  "anya-e0104n0:1683": "Savanāti pavattanato. Savanatoti kilesāsucibhāvena vissandanato. Puna savanatoti pasavanato.",
  "anya-e0104n0:1684_0": "Ākaḍḍhanaṭṭhena, duruttaraṇaṭṭhena cāti etena oghā viya oghāti dasseti. Ārammaṇena,",
  "anya-e0104n0:1684_1": "dukkhena ca viyogassa appadānasaṅkhātena yojanaṭṭhena yogāti dasseti, saṃkilesakaraṇaṭṭhenāti",
  "anya-e0104n0:1684_2": "attho. Tesaññevāti kāmarāgādīnaṃyeva. Te hi sotavasena vattamānā soto viya sotapatite",
  "anya-e0104n0:1684_3": "satte apāyasamuddaṃ pāpenti, saṃsārasamuddato ca sīsaṃ ukkhipituṃ na denti, yathāgahitañca",
  "anya-e0104n0:1684_4": "ārammaṇaṃ vissajjituṃ na denti, yādisañca pāpaṃ katvā dukkhappatte punapi tādisena yojenti.",
  "anya-e0104n0:1685_0": "Cittassāti kusalacittassa, visesato jhānacittassa. Ādito varaṇaṃ āvaraṇaṃ. Kilesavāsanaṃ",
  "anya-e0104n0:1685_1": "netvā varaṇaṃ nīvaraṇaṃ. Kuṭṭakavāṭādīhi viya pidahanaṃ paṭicchādanaṃ, taṃ pana kusalādīni",
  "anya-e0104n0:1685_2": "saṅgaṇhituṃ, pariññātuṃ, ñātuñca appadānavasena daṭṭhabbaṃ.",
  "anya-e0104n0:1686": "Tassa tassa dhammassa sabhāvanti kāyādikassa tassa tassa dhammassa asubhādisabhāvaṃ. Abhūtaṃ sabhāvanti subhādisabhāvaṃ.",
  "anya-e0104n0:1687_0": "Thāmagataṭṭhenāti thāmagatabhāvena. Thāmagatanti ca anaññasādhāraṇo kāmarāgādīnaṃ",
  "anya-e0104n0:1687_1": "sabhāvo daṭṭhabbo. Yena te eva bhagavatā “anusayā”ti vuttā. Anusayanañca maggena",
  "anya-e0104n0:1687_2": "appahīnabhāvena paccayasamavāye uppajjanārahatā. Tenāha “punappunaṃ kāmarāgādīnaṃ",
  "anya-e0104n0:1687_3": "uppattihetubhāvena anusentiyevā”ti.",
  "anya-e0104n0:1688": "Dummocanīyabhāvena pavattiṃ sandhāyāha “telañjanakalalaṃ viyā”ti.",
  "anya-e0104n0:1689_0": "830. Sesāti anapāyagamanīyā. Sukhumā kāmarāgapaṭighāti sambandho. Catutthañāṇavajjhā",
  "anya-e0104n0:1689_1": "evāti avadhāraṇena paṭhamañāṇādivajjhatā nivattīyati. Tayidaṃ niyamadassanaṃ aññatthāpi",
  "anya-e0104n0:1689_2": "netabbanti dassento “parato”tiādimāha. Tattha “niyamaṃ na karissāmā”ti etena niyame",
  "anya-e0104n0:1689_3": "akate heṭṭhimamaggavajjhatāpi anuññātā eva hotīti.",
  "anya-e0104n0:1690": "Lobha…pe… catutthañāṇavajjhānītiādīsu paṭhamañāṇādīhi hatāpāyagamanīyādibhāvānīti adhippāyo veditabbo. Ādisaddena oḷārikasukhumatā gahitā.",
  "anya-e0104n0:1691": "Yaseti parivāre.",
  "anya-e0104n0:1692": "Agatīsu chandādayo kiñcāpi uparimaggavajjhā, tathāpi taṃmūlakassa akattabbakaraṇassa, kattabbākaraṇassa ca apāyagamanīyatāya paṭhamamaggavajjhā.",
  "anya-e0104n0:1693_0": "Katākatākusalākusalavisayaṃ yaṃ vippaṭisārabhūtaṃ kukkuccaṃ, taṃ idha tatiyañāṇavajjhaṃ",
  "anya-e0104n0:1693_1": "vuttaṃ. Yaṃ pana “kukkuccapakatatāya āpattimāpajjatī”ti vuttaṃ kukkuccaṃ, taṃ sandhāya",
  "anya-e0104n0:1693_2": "“kukkuccavicikicchā sotāpattimaggena pahīyantī”ti aṭṭhasāliniyaṃ vuttaṃ. Tasmā dvinnaṃ",
  "anya-e0104n0:1693_3": "vacanānaṃ adhippāyo veditabbo. Aññesupi edisesu ṭhānesu adhippāyo maggitabbo, na",
  "anya-e0104n0:1693_4": "virodhato paccetabbo. Oḷārikānavasesappahānaṃ vā sandhāya kukkuccassa paṭhamatatiyañāṇavajjhatā",
  "anya-e0104n0:1693_5": "vuttāti veditabbaṃ. “Bhagavatā paṭikkhittaṃ anuvasitvā anuvasitvā āvasathapiṇḍaṃ",
  "anya-e0104n0:1693_6": "bhuñjitu”nti, “kukkuccāyanto na paṭiggahesī”ti pana āgataṃ kukkuccaṃ, na nīvaraṇaṃ",
  "anya-e0104n0:1693_7": "arahato uppajjanato, nīvaraṇapaṭirūpakaṃ pana “kappati na kappatī”ti vīmaṃsanabhūtaṃ",
  "anya-e0104n0:1693_8": "vinayakukkuccaṃ nāma, taṃ tathāpavattacittuppādova.",
  "anya-e0104n0:1694": "Kāmarāgapaṭighānusayā aṇusahagatā tatiyañāṇavajjhā. Oḷārikānaṃ pana dutiyañāṇavajjhatā heṭṭhā vuttanayāva.",
  "anya-e0104n0:1695": "Cittuppādaggahaṇena cettha makkhapaḷāsamāyāsāṭheyyapamādathambhasārambhādīnaṃ saṅgaho katoti daṭṭhabbaṃ.",
  "anya-e0104n0:1696_0": "831. Aphalo vāyāmoti ettha atītānaṃ tāva pajahane aphalo hotu vāyāmo niruddhattā,",
  "anya-e0104n0:1696_1": "anāgatānaṃ pana kathanti tesampi vakkhamānaṃ aviparītamatthaṃ ajānanto natthitāmattaṃ",
  "anya-e0104n0:1696_2": "gahetvā codeti, tathāpi “aphalo”ti pubbe pahātabbānaṃ natthitāya codanā katā, idāni",
  "anya-e0104n0:1696_3": "pahānassa. Yadi hi pahānaṃ atthi, kathaṃ pahātabbā santi? Atha pahātabbā santi, kathaṃ",
  "anya-e0104n0:1696_4": "pahānaṃ hoti? Pahātabbā ca santi, pahānañca hotīti vippaṭisiddhametaṃ. Kasmā? Pahātabbesu",
  "anya-e0104n0:1696_5": "santesu pahānassa asambhavato tadupago vāyāmo aphalo ālokatamānaṃ sahāvaṭṭhāne sati",
  "anya-e0104n0:1696_6": "ālokassa aphalatā viya. Athāpi kathañci pahānaṃ siyā? Saṃkilesikā ca maggabhāvanā",
  "anya-e0104n0:1696_7": "āpajjati pahātabbapahāyakānaṃ sahāvaṭṭhānato. Vippayuttatā vā kilesānaṃ cittavippayuttasaṅkhāravādīnaṃ",
  "anya-e0104n0:1696_8": "vippayuttasaṅkhārānaṃ viyāti adhippāyo. Taṃ pana nesaṃ vādīnaṃ yathā matimattaṃ,",
  "anya-e0104n0:1696_9": "evamidhāpīti dassento āha “na ca paccuppannakileso cittavippayutto nāma atthī”ti.",
  "anya-e0104n0:1696_10": "Arūpadhammā hi ekavatthukādibhāvena vattamānā khaṇattayapariyāpannā paccuppannā,",
  "anya-e0104n0:1696_11": "te kathaṃ cittena vippayuttā nāma siyuṃ, tasmā nattheva vippayuttatā kilesānaṃ. Āveṇikāti",
  "anya-e0104n0:1696_12": "asādhāraṇā, sayameva uppāditā pāḷi anāruḷhāti adhippāyo. Pāḷiyaṃyeva hi paṭikkhittanti",
  "anya-e0104n0:1696_13": "sambandho. Svāyaṃ puggalo. Hañcīti yadi.",
  "anya-e0104n0:1697_0": "Vinibaddhoti mānena patthaddhacitto. Parāmaṭṭhoti micchābhiniviṭṭho. Thāmagatoti",
  "anya-e0104n0:1697_1": "thāmagatakileso thirabhāvagatānusayo. Tena hi natthi maggabhāvanāti yasmā tīsupi",
  "anya-e0104n0:1697_2": "kālesu kilesānaṃ pahānaṃ na yujjati, tikālikā ca kilesā, tasmā natthi maggabhāvanā,",
  "anya-e0104n0:1697_3": "tāya sādhetabbaṃ kiccaṃ natthīti attho. “Na hi natthi maggabhāvanā”tiādinā catukkhattuṃ",
  "anya-e0104n0:1697_4": "vuttassa paṭikkhepassa paṭikkhepo. Idaṃ vuttaṃ “pāḷiyaṃyeva hī”tiādiṃ ānetvā sambandhitabbaṃ.",
  "anya-e0104n0:1698_0": "Evamevāti yathā ajātaphale taruṇarukkhe mūle chinne asati chedane āyatiṃ uppajjanārahāni",
  "anya-e0104n0:1698_1": "chedanapaccayā anuppajjamānāni vinaṭṭhāni nāma honti, evameva maggabhāvanāya asati",
  "anya-e0104n0:1698_2": "uppajjanārahā kilesā maggabhāvanāya anuppajjamānā “pahīnā”ti vuccantīti upamāsaṃsandanaṃ",
  "anya-e0104n0:1698_3": "veditabbaṃ. Uppādoti uppādasīsena uppādavanto khandhā vuttā. Anuppādeti nibbāne.",
  "anya-e0104n0:1698_4": "Ajātāyeva na jāyanti, tasmā pahīnā nāma hontīti “natthi kilesappahāna”nti paravādinā",
  "anya-e0104n0:1698_5": "kato paṭikkhepo “na hī”ti paṭikkhitto. Te pana neva uppajjitvā vigatā, nāpi bhavissanti,",
  "anya-e0104n0:1698_6": "na ca uppannāti “atīte kilese pajahatī”tiādi na vattabbanti dasseti. Hetunirodhāti",
  "anya-e0104n0:1698_7": "dukkhahetūnaṃ kilesānaṃ nirodhā. Dukkhanirodhoti āyatiṃ uppajjanakadukkhassa nirodho.",
  "anya-e0104n0:1698_8": "Uppādapavattanimittāyūhanā paccuppannabhavavasena gahitā.",
  "anya-e0104n0:1699_0": "832. Etenāti “ajātāyeva na jāyantī”tiādivacanena. Vipassanāya ārammaṇabhūtaṃ upādānakkhandhapañcakasaṅkhātaṃ",
  "anya-e0104n0:1699_1": "bhūmipavattiṭṭhānaṃ laddhavanto bhūmiladdhā yathā “aggiāhito”ti, laddhabhūmikāti",
  "anya-e0104n0:1699_2": "attho. Vattamānādiuppannavidhuratāya bhūmiladdhuppannā eva nāma teti vuttaṃ.",
  "anya-e0104n0:1700_0": "833. Anubhavitvā, bhavitvā ca apagataṃ bhūtāpagataṃ. Anubhūtabhūtā hi bhūtatāsāmaññena",
  "anya-e0104n0:1700_1": "bhūtasaddena vuttā. Sāmaññameva hi upasaggena visesīyatīti. Anubhūtasaddo ca kammavacanicchāya",
  "anya-e0104n0:1700_2": "abhāvato anubhāvakavācako daṭṭhabbo. Vikappagāhavasena rāgādīhi, tabbipakkhehi ca",
  "anya-e0104n0:1700_3": "akusalaṃ, kusalañca ārammaṇarasaṃ anubhavati, na vipāko kammavegakkhittattā, nāpi",
  "anya-e0104n0:1700_4": "kiriyā ahetukānaṃ atidubbalatāya, sahetukānañca khīṇakilesassa chaḷaṅgupekkhāvato",
  "anya-e0104n0:1700_5": "uppajjamānānaṃ atisantavuttittā. Ettha ca purimanaye kusalākusalameva vattuṃ adhippāyavasena",
  "anya-e0104n0:1700_6": "“bhūtāpagata”nti vuttaṃ. Yaṃ “uppannānaṃ akusalānaṃ dhammānaṃ pahānāya uppannānaṃ",
  "anya-e0104n0:1700_7": "kusalānaṃ dhammānaṃ ṭhitiyā”ti ettha “uppanna”nti gahetvā taṃsadisānaṃ pahānaṃ, vuddhi",
  "anya-e0104n0:1700_8": "ca vuttā. Pacchimanaye ca-saddena kusalākusalañca ākaḍḍhitvā sabbaṃ saṅkhataṃ vuttaṃ",
  "anya-e0104n0:1700_9": "bhutvāpagatabhāvābhidhānādhippāyena. Vipaccituṃ okāsakaraṇavasena uppattitaṃ atītaṃ",
  "anya-e0104n0:1700_10": "kammañca tato uppajjituṃ āraddho vipāko ca anāgato okāsakatuppannoti vutto okāso",
  "anya-e0104n0:1700_11": "kato etena, okāso kato etassāti ca atthadvayavasena, yaṃ uppannasaddena vināpi viññāyamānaṃ",
  "anya-e0104n0:1700_12": "uppannaṃ sandhāya “nāhaṃ, bhikkhave, sañcetanikānaṃ kammāna”ntiādi vuttaṃ.",
  "anya-e0104n0:1701_0": "Tāsu tāsu bhūmīsūti manussadevādiattabhāvasaṅkhātesu upādānakkhandhesu. Tasmiṃ tasmiṃ",
  "anya-e0104n0:1701_1": "santāne anuppattidhammataṃ anāpāditatāya asamūhataṃ. Asamūhatattāyeva hissa natthīti",
  "anya-e0104n0:1701_2": "navattabbatāya uppannavohāro.",
  "anya-e0104n0:1702_0": "834. “Kā bhūmi, ko vā bhūmiladdho”ti āsaṅkaṃ nivattetuṃ “ettha cā”tiādi āraddhaṃ.",
  "anya-e0104n0:1702_1": "“Vipassanāya ārammaṇabhūtā”ti etena khandhānaṃ apariññātataṃ dasseti, na ārammaṇabhāvamattaṃ",
  "anya-e0104n0:1702_2": "tebhūmakaggahaṇeneva tassa siddhattā. Apariññātā hi khandhā kilesānaṃ bhūmīti adhippetā.",
  "anya-e0104n0:1702_3": "Khandhesu vatthubhūtesu. Ārammaṇavasenāti ārammaṇakaraṇavasena. Atītānāgate, pageva",
  "anya-e0104n0:1702_4": "paccuppanneti adhippāyo. Tanti taṃ aññasantānagataṃ kilesajātaṃ. Tato aññasmiṃ santāne",
  "anya-e0104n0:1702_5": "ārammaṇakaraṇamattena bhūmiladdhaṃ nāma yadi siyāti sambandho. Tassāti kilesajātassa.",
  "anya-e0104n0:1702_6": "Appaheyyato parasantatipatitattā na koci bhavamūlaṃ pajaheyya. Bhūmiladdhañhi anusayitaṃ",
  "anya-e0104n0:1702_7": "nāma hotīti adhippāyo. Vatthuvasenāti uppattiṭṭhānavasena. Yattha yattha bhave, santāne",
  "anya-e0104n0:1702_8": "vā. Pariññātānaṃ abhūmibhāvato “apariññātā”ti vuttaṃ. Uppādato pabhutīti tesaṃ khandhānaṃ",
  "anya-e0104n0:1702_9": "uppajjanato paṭṭhāya. Kilesānaṃ appahīnabhāvaṃ ṭhapetvā aññassa kāraṇassa abhāvato",
  "anya-e0104n0:1702_10": "tesu khandhesu kilesajātaṃ anuseti, tasmā taṃ anusayitaṃ kilesajātaṃ, teneva anusayanasaṅkhātena",
  "anya-e0104n0:1702_11": "appahīnaṭṭhena bhūmiladdhanti veditabbaṃ.",
  "anya-e0104n0:1703_0": "835. Tattha ca bhūmibhūtesu khandhesu na sabbe sabbesaṃ vatthū honti, atha kho viseso",
  "anya-e0104n0:1703_1": "atthīti taṃ dassento āha “yassa yesū”tiādi. Tattha yassāti yassa puggalassa. Yesūti",
  "anya-e0104n0:1703_2": "satipi ajjhattabhāvasāmaññe yesu atītādikāmāvacarādibhedabhinnesu khandhesu. Te eva",
  "anya-e0104n0:1703_3": "yathānusayitā khandhā. Kiṃ panete kilesā ārammaṇaṃ karontā viya paricchijja paricchijja",
  "anya-e0104n0:1703_4": "anusentīti? Yato te eva khandhā tesaṃ kilesānaṃ vatthūti vuttā, na heva kho anusayānaṃ",
  "anya-e0104n0:1703_5": "vatthuṃ paricchijja pavatti atthi. Atītādikāmāvacarādivasena pana yathāparicchinne",
  "anya-e0104n0:1703_6": "vatthusmiṃ yo kilesānaṃ appahīnaṭṭho, so paricchijja pavatto viya hotīti “atītakkhandhesū”tiādi",
  "anya-e0104n0:1703_7": "vuttaṃ. Tena vatthuvasena bhūmiladdhaṃ hotīti vatthubhedena siyā tassa bhedoti dasseti.",
  "anya-e0104n0:1703_8": "Tathāvavatthitabhāvato eva hi “aññataro lolajātiko taṃ rasapathaviṃ aṅguliyā sāyī”tiādivacanaṃ",
  "anya-e0104n0:1703_9": "kāmāvacarakkhandhesu anusayitānaṃ rasataṇhādīnaṃ rūpārūpāvacarakkhandhe atikkamitvā",
  "anya-e0104n0:1703_10": "puna kāmāvacarakkhandhavatthukataṃ vibhāveti. Tenāha “tathā kāmāvacarakkhandhesū”tiādi.",
  "anya-e0104n0:1703_11": "Yathā cettha rūpārūpāvacarakkhandhe atikkamitvā pavatti, evaṃ kāmāvacarakkhandhe",
  "anya-e0104n0:1703_12": "atikkamitvā pavatti hotīti āha “esa nayo rūpārūpāvacaresū”ti.",
  "anya-e0104n0:1704_0": "Pariyuṭṭhānābhibhavanavasena ca kilesānaṃ anusayanaṭṭho anumīyati tadabhāve abhāvato.",
  "anya-e0104n0:1704_1": "Yassa ye anusayā pahīnā, tesaṃ vatthu tena samatikkantaṃ pariññātattāti kuto nesaṃ",
  "anya-e0104n0:1704_2": "bhūmisamaññāti dassetuṃ vuttaṃ “sotāpannādīsu panā”tiādi. Idha vaṭṭamūlakilesāti",
  "anya-e0104n0:1704_3": "anusayā adhippetā, na avijjā, bhavataṇhā ca. Yaṃ kiñci cetanācetasikabhedaṃ, kāyikādibhedaṃ",
  "anya-e0104n0:1704_4": "vā. Itīti evaṃ, appahīnānusayattāti adhippāyo. Assāti puthujjanassa. Te panete anusayā",
  "anya-e0104n0:1704_5": "atītādikāmāvacarādivasena yathāparicchinne tattha tattha vatthusmiṃ anusayantāpi",
  "anya-e0104n0:1704_6": "te te pañcupādānakkhandhe avibhāgeneva vatthuṃ katvā anusentīti dassento “tassetaṃ",
  "anya-e0104n0:1704_7": "vaṭṭamūla”ntiādimāha.",
  "anya-e0104n0:1705_0": "836. Idāni tamatthaṃ anvayabyatirekavasena upamāya vibhāvetuṃ “pathavīrasādi viyā”tiādi",
  "anya-e0104n0:1705_1": "vuttaṃ. Rukkhagacchalatādīnaṃ paccayabhūto sasambhārapathaviyā raso pathavīraso.",
  "anya-e0104n0:1705_2": "Āporasepi eseva nayo. Sākhā nāma khuddakasākhā. Pasākho viṭapo. Rukkhapaveṇinti rukkhaparāparaṃ.",
  "anya-e0104n0:1705_3": "Santānayamāneti aparāparaṃ anuppabandhante.",
  "anya-e0104n0:1706": "Maṇḍūkakaṇṭakoti eko macchakaṇṭakoti vadanti. Anupādānoti pahīnacaturupādāno, rūpādīsu vā kiñcipi agaṇhanto.",
  "anya-e0104n0:1707_0": "837. Idha samudācāro nāma laddhattalābhatāti khaṇattayasamaṅgisamudācāruppannanti",
  "anya-e0104n0:1707_1": "āha “vattamānuppannameva samudācāruppanna”nti. Pubbabhāge anuppajjamānampīti tasmiṃ",
  "anya-e0104n0:1707_2": "āpāthagate ārammaṇe ādito pavattajavanavāresu anuppajjamānampi. Adhiggahitattāti",
  "anya-e0104n0:1707_3": "ayonisomanasikārena abhiruyha gahitattā, daḷhaṃ gahitattāti attho. Aparabhāgeti aparasmiṃ",
  "anya-e0104n0:1707_4": "kālabhāge, kālantareti attho. Ekantena uppattitoti paccayasamavāye sati tathā ayonisomanasikārassa",
  "anya-e0104n0:1707_5": "tattha nibbattattā niyamena uppajjanato. Kalyāṇigāmeti evaṃnāmake gāme. Rohaṇe kira",
  "anya-e0104n0:1707_6": "abhirūpānaṃ itthīnaṃ uppattiṭṭhānatāya so gāmo tathā vuccati. Cittasantatimanāruḷhanti",
  "anya-e0104n0:1707_7": "paccuppannataṃ paṭisedheti. “Uppattinivārakassa hetuno abhāvā”ti etena paccaye sati",
  "anya-e0104n0:1707_8": "paccayasamavāye uppajjanārahatāya avikkhambhitassa uppannatāpariyāyoti dasseti. Nanu",
  "anya-e0104n0:1707_9": "ca asamūhatuppannampi paccaye sati uppajjanārahameva? Saccametaṃ, pahānavisesabhāvakato",
  "anya-e0104n0:1707_10": "pana nesaṃ bhedo. Yathā avikkhambhitāsamūhatabhūmiladdhuppannaṃ sati paccayasamavāye",
  "anya-e0104n0:1707_11": "uppajjanārahaṃ, evaṃ ārammaṇādhiggahituppannampīti tividhassāpi bhūmiladdhena ekasaṅgahatā vuttā.",
  "anya-e0104n0:1708_0": "838. Akusalampi bhūtāpagatuppannaṃ atītattā na pahātabbaṃ, tathā ekaccaṃ okāsakatuppannaṃ",
  "anya-e0104n0:1708_1": "itaraṃ appahātabbato, sesadvayaṃ khaṇattayasamaṅgibhāvatoti āha “amaggavajjhattā”ti.",
  "anya-e0104n0:1708_2": "Kenacīti catūsu maggañāṇesu kenaci. Tassāti yathāvuttassa catubbidhassapi uppannassa.",
  "anya-e0104n0:1708_3": "Taṃ uppannabhāvaṃ vināsayamānanti anuppattidhammatāpādanena uppajjanārahataṃ vināsentaṃ.",
  "anya-e0104n0:1708_4": "Paṭhamaṃ lokiyañāṇena yathābalaṃ pahīnameva lokuttarañāṇaṃ pajahatīti lokiyaggahaṇaṃ kataṃ.",
  "anya-e0104n0:1709": "Pariññādikiccakathāvaṇṇanā",
  "anya-e0104n0:1710_0": "839. Saccābhisamayakālasminti catunnaṃ ariyasaccānaṃ paṭivijjhanakkhaṇe. Vuttānīti",
  "anya-e0104n0:1710_1": "“dukkhaṃ pariññeyya”ntiādinā, “yo, bhikkhave, dukkhaṃ passatī”tiādinā ca vuttāni.",
  "anya-e0104n0:1710_2": "Yathāsabhāvenāti aviparītasabhāvena. “Jānitabbānī”ti vatvā tesaṃ jānanavidhiṃ upamāvasena",
  "anya-e0104n0:1710_3": "aṭṭhakathāyaṃ tāva vuttanayena dassetuṃ “vuttaṃ heta”ntiādi vuttaṃ.",
  "anya-e0104n0:1711_0": "Tattha yathā padīpotiādi ekassa ñāṇassa ekakkhaṇe cattāri kiccāni kathaṃ sambhavanti.",
  "anya-e0104n0:1711_1": "Na hi tādisaṃ kiñci loke diṭṭhaṃ atthi, na ca vacanaṃ labbhatīti antolīnacodanaṃ",
  "anya-e0104n0:1711_2": "manasi katvā vuttaṃ “pariññābhisamayenā”ti. Anavasesato paricchijja jānanasaṅkhātena",
  "anya-e0104n0:1711_3": "paṭivijjhanena abhisameti asammohavasena paṭivijjhati. Pahānābhisamayenāti samucchedappahānasaṅkhātena",
  "anya-e0104n0:1711_4": "paṭivijjhanena asammohato abhisameti. Maggaṃ bhāvanābhisamayenāti maggañāṇaṃ sammāsaṅkappādisesamaggaṃ",
  "anya-e0104n0:1711_5": "sahajātādipaccayatāvasena bhāvanābhisamayena. Abhisameti pubbabhāgabhāvanāsambhūtena",
  "anya-e0104n0:1711_6": "ariyamaggabhāvanāsaṅkhātena paṭivijjhanena abhisameti aṭṭhaṅgikaṃ maggaṃ asammohato",
  "anya-e0104n0:1711_7": "paṭivijjhati. Maggañāṇañhi sampayuttadhammesu sammohaṃ viddhaṃsentaṃ attanipi sammohaṃ",
  "anya-e0104n0:1711_8": "viddhaṃsetiyeva. Nirodhanti nibbānaṃ. Sacchikiriyābhisamayenāti paccakkhakaraṇasaṅkhātena",
  "anya-e0104n0:1711_9": "paṭivijjhanena. Pāpuṇātīti adhigacchati. Svāyaṃ adhigamo dassanapaṭivedhoti āha “passati paṭivijjhatī”ti.",
  "anya-e0104n0:1712_0": "“Nirodhaṃ…pe… paṭivijjhatī”ti etena nirodhasaccamekaṃ ārammaṇapaṭivedhena cattāripi",
  "anya-e0104n0:1712_1": "saccāni asammohapaṭivedhena maggañāṇaṃ paṭivijjhatīti evaṃ yuttivasena vibhāvitaṃ",
  "anya-e0104n0:1712_2": "ekapaṭivedhaṃ āgamenapi sādhetuṃ “vuttampi ceta”ntiādi vuttaṃ. “Sabbaṃ veditabba”nti",
  "anya-e0104n0:1712_3": "iminā “yo dukkhasamudayaṃ passati, so dukkhampi passatī”tiādinā āgataṃ samudayaṃ",
  "anya-e0104n0:1712_4": "saccādimūlakaṃ yojanaṃ saṅgaṇhāti.",
  "anya-e0104n0:1713_0": "Na cetaṃ kālantaradassanaṃ sandhāya vuttaṃ, atha kho ekapaṭivedhamevāti dassentena",
  "anya-e0104n0:1713_1": "“maggasamaṅgissa ñāṇaṃ, dukkhepetaṃ ñāṇa”ntiādinā aparaṃ suttapadaṃ ānītaṃ. Tathā",
  "anya-e0104n0:1713_2": "hi “yo nu kho, āvuso, dukkhaṃ passati, dukkhasamudayampi so passati…pe… paṭipadampi",
  "anya-e0104n0:1713_3": "so passatī”ti ekasaccadassanasamaṅgino aññasaccadassanasamaṅgibhāvavicāraṇāya tamatthaṃ",
  "anya-e0104n0:1713_4": "sādhetuṃ āyasmatā gavampatittherena vuttaṃ, paccekañca saccattayadassanayojanā katā.",
  "anya-e0104n0:1713_5": "Aññathā kamābhisamaye purimadiṭṭhassa puna adassanato samudayādiṃ passato dukkhādidassanaṃ",
  "anya-e0104n0:1713_6": "puna avattabbaṃ siyā, vuccamāne ca sabbadassanaṃ dassanantaraparamanti dassanānuparamo eva siyāti.",
  "anya-e0104n0:1714_0": "Nissayabhāvahetutāya dukkhapariññāya vaṭṭijhāpanasadisatā, paṭipakkhaviddhaṃsanatāya",
  "anya-e0104n0:1714_1": "samudayappahānassa andhakāravidhamanasadisatā, ñāṇālokaparibrūhanatāya maggabhāvanāya",
  "anya-e0104n0:1714_2": "ālokaviddhaṃsanasadisatā, tena tena maggena yathā yathā nirodhassa sacchikiriyā,",
  "anya-e0104n0:1714_3": "tathā tathā kilesasnehapariyādānaṃ hotīti nirodhasacchikiriyāya snehapariyādānasadisatā",
  "anya-e0104n0:1714_4": "kāraṇūpacārena vuttā.",
  "anya-e0104n0:1715": "840. Obhāsetīti pakāseti. Kilesapaṭippassaddhinti sabbakilesadarathapariḷāhavūpasamabhāvato kilesānaṃ paṭippassaddhibhūtaṃ.",
  "anya-e0104n0:1716": "841. Appetīti pappoti. Dukkhapariññāya sakkāyatīrasamatikkamabhāvato orimatīrappahānasadisatā, maggabhāvanāya sattattiṃsabodhipakkhiyadhammāvahanatāya bhaṇḍavahanasadisatā.",
  "anya-e0104n0:1717": "842. Pavattaṃ ñāṇaṃ assāti pavattañāṇo, maggo. Assa maggassa.",
  "anya-e0104n0:1718": "Tathaṭṭhenāti tathasabhāvena, pīḷanādiaviparītasabhāvenāti attho. Ekapaṭivedhānīti ekajjhaṃ paṭivijjhitabbākārāni.",
  "anya-e0104n0:1719_0": "Dukkhassa pīḷanaṭṭhotiādīsu yaṃ vattabbaṃ, taṃ heṭṭhā buddhānussativaṇṇanāyaṃ vuttameva.",
  "anya-e0104n0:1719_1": "Ekasaṅgahitānīti ekeneva saṅgahitāni. Kena? Tathaṭṭhena, saccaṭṭhenāti attho. Yaṃ",
  "anya-e0104n0:1719_2": "ekasaṅgahitantiādi ñāṇassa ekapaṭivedhadassanaṃ. Maggañāṇañhi nirodhameva ārammaṇaṃ",
  "anya-e0104n0:1719_3": "karontampi yo so dukkhādīsu tacchāvipallāsabhūtabhāvasaṅkhāto saccaṭṭho, tappaṭicchādakasammohaviddhaṃsanena",
  "anya-e0104n0:1719_4": "taṃ yāthāvato paṭivijjhantaṃ paccakkhaṃ karontameva pavattati. Yato aparabhāge pīḷanādayo",
  "anya-e0104n0:1719_5": "soḷasapi saccaṭṭhā ariyassa hatthāmalakaṃ viya yāthāvato upaṭṭhahanti.",
  "anya-e0104n0:1720_0": "843. Atthāti ñāṇena araṇīyato atthāti laddhasamaññā ākārā. Aññasaccadassanavasenāti",
  "anya-e0104n0:1720_1": "samudayādisaccantaradassanavasena. Āvibhāvatoti pakāsabhāvato. Idaṃ vuttaṃ hoti –",
  "anya-e0104n0:1720_2": "ye ākārā dukkhādīsu sabhāvavasena, saccantaradassanavasena ca āvibhavanti, te pīḷanādayo",
  "anya-e0104n0:1720_3": "cattāroyevāti soḷaseva vuttā, na aññeti. Ayamattho idhādhippetoti kathamidaṃ viññāyatīti",
  "anya-e0104n0:1720_4": "āha “tattha katamaṃ dukkhe ñāṇa”ntiādi. Tenetaṃ dasseti – yasmā pāḷiyaṃ visuṃ visuṃ",
  "anya-e0104n0:1720_5": "ārammaṇakaraṇavasenapi saccañāṇaṃ vuttaṃ kiccanibbattivasenapi, tasmā viññāyati “sabhāvato,",
  "anya-e0104n0:1720_6": "saccantaradassanato ca saccānaṃ ākārā āvibhavantī”ti.",
  "anya-e0104n0:1721_0": "Kiccanibbattivasena dassanaṃ āvibhāvato dassanasadisanti taṃ anāmasitvā itarameva",
  "anya-e0104n0:1721_1": "dassento “tatthā”tiādimāha. Tatthāti tesu dvīsu dassanesu. Āyūhitanti piṇḍavasena",
  "anya-e0104n0:1721_2": "nibbattitaṃ. Yañhi kiñci paccayuppannaṃ nāma, sabbaṃ taṃ samuditameva nibbattatīti.",
  "anya-e0104n0:1721_3": "Saṅkhatanti paccayantarehi samecca sambhūya kataṃ. Rāsikatanti puñjakataṃ. Anekameva",
  "anya-e0104n0:1721_4": "hi paccayuppannaṃ ekajjhaṃ nibbattamānaṃ attano paccayehi rāsikataṃ viya hotīti.",
  "anya-e0104n0:1721_5": "Tasmāti samudayena āyūhitattā. Assāti dukkhasaccassa. Yasmiṃ santāne uppanno, tassa",
  "anya-e0104n0:1721_6": "kilesasantāpaharo. Sayampi kilesapariḷāhābhāvato susītalo. Santāpaṭṭho āvibhavati",
  "anya-e0104n0:1721_7": "uḷāradassanena tadaññassa anuḷārabhāvo viyāti dassento āha “āyasmato”tiādi. Avipariṇāmadhammassa",
  "anya-e0104n0:1721_8": "niccasabhāvassa vattabbameva natthi paṭipakkhato āvibhavanākārassa sukhasiddhito.",
  "anya-e0104n0:1722_0": "Nidānaṭṭho āvibhavati idamassa nidadātīti. Saṃyogapalibodhaṭṭhā paṭipakkhavasena",
  "anya-e0104n0:1722_1": "āvibhavanākārāti dassento āha “visaṃyogabhūtassā”tiādi. Kilesadukkhehi saṃyojanaṭṭho",
  "anya-e0104n0:1722_2": "saṃyogaṭṭho. Saṃsāracārake palibuddhanaṭṭho palibodhaṭṭho.",
  "anya-e0104n0:1723_0": "Kilesasaṅgaṇikādivasena avivekabhūtassa. Vivekaṭṭho upadhivivekatā. Sabbasaṅkhāravivittatā",
  "anya-e0104n0:1723_1": "asaṅkhatabhāvoti evaṃ acchariyabbhutasabhāvopi ariyamaggo saṅkhato eva, ayameva ca",
  "anya-e0104n0:1723_2": "eko asaṅkhatoti nirodhassa asaṅkhatabhāvo supākaṭo hoti. Dukkhaṃ visaṃ maraṇadhammato",
  "anya-e0104n0:1723_3": "tassa agadabhūtaṃ amataṃ nibbānaṃ.",
  "anya-e0104n0:1724_0": "“Maggo”ti sambhāvetabbataṃ patto sukhumasantabhāvena upaṭṭhito nikantibhūtopi nāyaṃ",
  "anya-e0104n0:1724_1": "samudayo hetu nibbānassa pattiyā. Ayaṃ ariyamaggo hetūti maggāmaggañāṇadassane vuttanayena",
  "anya-e0104n0:1724_2": "maggassa hetuṭṭho āvibhavati. Nirodhadassanenāti ativiya nipuṇassa paramagambhīrassa",
  "anya-e0104n0:1724_3": "nirodhasaccassa dassanena. Tenāha “paramasukhumānī”tiādi. Dukkhadassanenāti ativiya",
  "anya-e0104n0:1724_4": "ādīnavappattiyā vipulatarādīnavassa dukkhasaccassa dassanena. Tappaṭipakkhato ādhipateyyaṭṭho.",
  "anya-e0104n0:1724_5": "Tenāha “anekarogātura…pe… uḷārabhāvo viyā”ti. Evamete yathārahaṃ anvayato, byatirekato",
  "anya-e0104n0:1724_6": "ca saccesu āvibhavanākārā vibhāvitā.",
  "anya-e0104n0:1725_0": "Ekekassāti ekekassa atthassa, pīḷanāyūhananissaraṇaniyyānaṭṭhe sandhāyāha. Tiṇṇaṃ",
  "anya-e0104n0:1725_1": "tiṇṇanti saṅkhatādiatthe. Ye pana vādino. Nānābhisamayanti nānāñāṇena abhisamayaṃ,",
  "anya-e0104n0:1725_2": "catunnaṃ saccānaṃ nānākkhaṇe nānāñāṇena paṭivijjhananti attho. Yadi hi maggañāṇassa",
  "anya-e0104n0:1725_3": "catūsu saccesu nānābhisamayo siyā, dukkhadassanādīhi paṭhamamaggādīhi pahātabbānaṃ",
  "anya-e0104n0:1725_4": "saṃyojanattayādīnaṃ ekadesappahānaṃ āpajjati. Tathā ca sati ekadesasotāpattimaggaṭṭhatādippasaṅgo.",
  "anya-e0104n0:1725_5": "Taṃtaṃdassanānantarañca taṃtaṃphalena bhavitabbanti taṃtaṃpaheyyakilesapaṭippassaddhibhūtānaṃ",
  "anya-e0104n0:1725_6": "phalānaṃ maggānaṃ viya catukkatā siyā. Tathā ca sati ekadesasotāpannatādippasaṅgo.",
  "anya-e0104n0:1725_7": "Kiñca bhiyyo – yadi maggañāṇassa nānābhisamayo siyā, aññena ñāṇena dukkhaṃ passati.",
  "anya-e0104n0:1725_8": "Aññena samudayaṃ, aññena nirodhaṃ, aññena maggaṃ, evaṃ sati maggakiccaṃ aparipuṇṇameva",
  "anya-e0104n0:1725_9": "siyā. Maggadassanena hi dvayagati, teneva vā tassa dassanaṃ, aññena vāti. Tattha",
  "anya-e0104n0:1725_10": "paṭhamo tāva pakkho na yujjati attani pavattiyā asambhavato. Na hi teneva aṅgulaggena",
  "anya-e0104n0:1725_11": "tameva parāmasituṃ sakkā. Atha aññena anavaṭṭhānappasaṅgo “yena maggaṃ passati, sopi",
  "anya-e0104n0:1725_12": "maggo. Tampi yena passati, sopi maggo”ti. Tasmā ekābhisamayato yathāvutto asammohapaṭivedhova",
  "anya-e0104n0:1725_13": "yutto. Apica paricchinditabbaṃ, samucchinditabbañca saccadvayaṃ ārabbha pavattamānassa",
  "anya-e0104n0:1725_14": "maggañāṇassa paricchindanasamucchindanāni na sambhavanti tato anissaraṇato. Na hi",
  "anya-e0104n0:1725_15": "dukkhapariññāsamudayappahānāni dukkhasamudayasaccārammaṇena ñāṇena kātuṃ sakkuṇeyyāni.",
  "anya-e0104n0:1725_16": "Nibbānārammaṇena pana tattha, itaradvaye ca sammohaṃ viddhaṃsentena sakkā kātunti",
  "anya-e0104n0:1725_17": "ekābhisamayo eva yutto. Ayaṃ pana attho pāḷiyaṃ āgato evāti “tesaṃ uttaraṃ abhidhamme",
  "anya-e0104n0:1725_18": "kathāvatthusmiṃ vuttamevā”ti.",
  "anya-e0104n0:1726": "Pariññādippabhedakathāvaṇṇanā",
  "anya-e0104n0:1727_0": "845. Abhiññāpaññātiādīnaṃ attho heṭṭhā vuttoyeva. Apica sutamayāya, cintāmayāya,",
  "anya-e0104n0:1727_1": "ekaccabhāvanāmayāya ca abhivisiṭṭhāya paññāya ñātā abhiññātā. Āveṇikā bhūmi pariññantarānaṃ",
  "anya-e0104n0:1727_2": "avisayabhāvato. Na hi nāmarūpaparicchedapaccayapariggahaṇavasena tīraṇapariññādīnaṃ pavatti atthi.",
  "anya-e0104n0:1728_0": "846. Anulomañāṇampi aniccādivaseneva saṅkhāre ārabbha pavattati, pageva paṭisaṅkhānupassanādayoti",
  "anya-e0104n0:1728_1": "āha “yāva anulomā āveṇikā bhūmī”ti. Kāmañcettha tīraṇapariññābhūmiyaṃ ñātappahānapariññāyopi",
  "anya-e0104n0:1728_2": "laddhāvasarā, tattha pana yathā tīraṇapariññā sātisayaṃ kiccakārī, na tathā itarāti āveṇikaggahaṇaṃ.",
  "anya-e0104n0:1729_0": "847. Nippariyāyena pahānapariññā nāma maggañāṇanti “yāva maggañāṇā bhūmī”ti vuttaṃ.",
  "anya-e0104n0:1729_1": "Ayaṃ idha adhippetāti idha abhisamayakāle kiccavicāre ayaṃ pahānapariññā adhippetā",
  "anya-e0104n0:1729_2": "tadatthattā sesapariññānaṃ. Tenāha “yasmā vā”tiādi.",
  "anya-e0104n0:1730_0": "Tadatthāyevāti pahānapariññatthā eva. Atha vā tadatthāyevāti pahānatthā eva. Atha",
  "anya-e0104n0:1730_1": "vā tadatthāyevāti maggatthā eva. Ñātatīraṇapariññā hi yāvadeva maggādhigamatthāya",
  "anya-e0104n0:1730_2": "pavattā. Niyamato ñātā ceva tīritā ca honti ñātatīritabhāvehi vinā pahānābhāvato,",
  "anya-e0104n0:1730_3": "pahānasiddhiyañca ñātatīritabhāvasiddhito. Maggañāṇañhi dukkhe pariññābhisamayavasena",
  "anya-e0104n0:1730_4": "pavattamānaṃ tassa sabhāvalakkhaṇaṃ viya sāmaññalakkhaṇampi paṭivijjhatīti vuccati",
  "anya-e0104n0:1730_5": "tappaṭicchādakasammohaviddhaṃsanato. Tenāha “pariññattayampi…pe… veditabba”nti.",
  "anya-e0104n0:1731_0": "848. Pariññā viyāti tividhatāsāmaññaṃ nidasseti, na pariññāpahātabbatāsāmaññaṃ vikkhambhanappahānassa",
  "anya-e0104n0:1731_1": "aripaññākiccabhāvato. Kāmacchandādayo yathā na cittaṃ pariyuṭṭhāya tiṭṭhanti, evaṃ",
  "anya-e0104n0:1731_2": "pariyuṭṭhānassa nisedhanaṃ appavattikaraṇaṃ vikkhambhanaṃ, vikkhambhanameva pahānaṃ",
  "anya-e0104n0:1731_3": "vikkhambhanappahānaṃ. Pākaṭattāti “ayaṃ abyāpannacitto vigatathinamiddho”tiādinā",
  "anya-e0104n0:1731_4": "paresampi pākaṭattā. “Na sahasā cittaṃ ajjhottharantī”ti idaṃ paṭiladdhamattassa",
  "anya-e0104n0:1731_5": "jhānassa vasena vuttaṃ, subhāvite pana paguṇajjhāne yāva carimakacittampi na ajjhottharanteva.",
  "anya-e0104n0:1731_6": "Atha vā jhānassa pubbabhāgepīti jhānādhigamatthāya pubbabhāgapaṭipattiyā. Pacchābhāgepīti",
  "anya-e0104n0:1731_7": "jhānaṃ labhitvā aññakiccappasutassapi. Vitakkādayoti vitakkavicārapītisukharūpasaññādayo.",
  "anya-e0104n0:1731_8": "Dutiyajjhānādīnaṃ paṭipakkhā dutiyādīsu appitesuyeva vikkhambhanti, tato tato vuṭṭhitamattassa",
  "anya-e0104n0:1731_9": "pana pavattanti parittacittavaseneva vuṭṭhahanato.",
  "anya-e0104n0:1732_0": "849. “Padīpena andhakārassa viyā”ti idaṃ paṭipakkhena pahīnabhāvadassanatthaṃ vuttaṃ.",
  "anya-e0104n0:1732_1": "Paṭipakkho hi padīpo andhakārassa, ghaṭappahāro pana sevālassa na paṭipakkho, kevalaṃ",
  "anya-e0104n0:1732_2": "pavattinivāraṇamattameva karotīti. Tena asatipi ujuvipaccanīkatāya dutiyajjhānādīnaṃ",
  "anya-e0104n0:1732_3": "vitakkādīnaṃ vikkhambhanassa taṃ nidassanaṃ suṭṭhutaraṃ yujjati. “Vipassanāya avayavabhūtenā”ti",
  "anya-e0104n0:1732_4": "idaṃ idhādhikatatadaṅgappahānassa dassanatthaṃ vuttaṃ. Sīlavisodhanādināpi hi tadaṅgappahānaṃ",
  "anya-e0104n0:1732_5": "hotiyevāti. Ñāṇaṅgenāti ñāṇasaṅkhātena kāraṇena. Tadaṅgena tadaṅgassa pahānaṃ tadaṅgappahānaṃ.",
  "anya-e0104n0:1732_6": "Sati vijjamāne khandhapañcakasaṅkhāte kāye, sayaṃ vā tattha sati diṭṭhi sakkāyadiṭṭhi,",
  "anya-e0104n0:1732_7": "“rūpaṃ attato samanupassatī”tiādinā nayena vuttā attānudiṭṭhi. Soḷasavatthukā, aṭṭhavatthukā",
  "anya-e0104n0:1732_8": "ca kaṅkhāva malaṃ kaṅkhāmalaṃ. Samūhagāhassāti “attā attaniya”nti evaṃ pavattasamūhagahaṇassa",
  "anya-e0104n0:1732_9": "pahānaṃ kalāpasammasanena ekādasasu okāsesu pakkhipitvā vikiraṇavasena khandhānaṃ",
  "anya-e0104n0:1732_10": "dassanato. Assādasaññāyāti pañcakkhandhe assādanavasena pavattamicchāsaññāya. Appaṭisaṅkhānassāti",
  "anya-e0104n0:1732_11": "paṭisaṅkhānapaṭipakkhassa mohassa. Anupekkhanassāti apekkhāya. Saṅkhāresu niccādigāho",
  "anya-e0104n0:1732_12": "saccapaṭilomagāho maggasaccādhigamassa vilomanato. Sādīnavesu anādīnavasaññitā, anādīnave",
  "anya-e0104n0:1732_13": "ca sādīnavasaññitā saccapaṭilomagāhoti ca vadanti.",
  "anya-e0104n0:1733": "Evaṃ visuddhikkamena tadaṅgappahānaṃ dassetvā idāni aṭṭhārasamahāvipassanāvasenapi taṃ dassetuṃ “yaṃ vā panā”tiādi vuttaṃ. Tattha yaṃ vā pana pahānanti sambandho.",
  "anya-e0104n0:1734": "850. Vuttameva “sabbaṃ saṅkhāragataṃ aniccato anupassatī”tiādinā.",
  "anya-e0104n0:1735": "Santatisamūhakiccārammaṇānaṃ vasena ghanaggahaṇaṃ ghanasaññā, tassā ghanasaññāya.",
  "anya-e0104n0:1736": "Nirodhe adhimuttatā, tāyāti tiyaddhagatānaṃ saṅkhārānaṃ nirodhameva disvā tattha adhimuccanavasena pavattapaññā, tāya. Āyūhanassāti abhisaṅkharaṇassa.",
  "anya-e0104n0:1737_0": "Taṃ taṃ paricchedanti ādānanikkhepādikaṃ taṃ taṃ paricchedaṃ. Aññathāpavattidassananti",
  "anya-e0104n0:1737_1": "vuttaparicchedato pubbe, pacchā ca aññākārappavattiyā dassanaṃ, avatthāvisesappavattidassanaṃ",
  "anya-e0104n0:1737_2": "vā. Dhuvasaññāyāti thirabhāvaggahaṇassa.",
  "anya-e0104n0:1738": "Sārādānābhinivesassāti asāresu sāragahaṇābhinivesassa.",
  "anya-e0104n0:1739": "Saṃsayamicchāñāṇānaṃ vasena sammuyhanaṃ sammoho, so eva abhinivesoti sammohābhiniveso. Saṅkhāresu leṇatāṇabhāvaggahaṇaṃ ālayābhiniveso, atthato bhavanikanti.",
  "anya-e0104n0:1740_0": "Yathā cittaṃ saṅkhāre muñcitvā vivaṭṭaṃ nibbānaṃ pakkhandati, tathā pavattanato saṅkhārupekkhā",
  "anya-e0104n0:1740_1": "ca anulomañca “vivaṭṭānupassanā”ti vuttaṃ. Niviṭṭhabhāvena ogāḷhabhāvena pavattasaṃyojanādikilesā",
  "anya-e0104n0:1740_2": "eva kilesābhiniveso. Nibbedhabhāgiyaṃ samādhinti vipassanāsamādhimāha.",
  "anya-e0104n0:1741_0": "851. Asanivicakkaṃ asanimaṇḍalaṃ. Evaṃ pahānanti anuppattidhammatāpādanamāha. Kammakilesānaṃ,",
  "anya-e0104n0:1741_1": "sabbesampi vā saṅkhārānaṃ khayaṃ nirodhaṃ gacchatīti khayagāmī, ariyamaggo. Lokuttaraggahaṇeneva",
  "anya-e0104n0:1741_2": "siddhepi khayagāmiggahaṇaṃ vaṇṇabhaṇanatthaṃ. Samucchedappahānamevāti avadhāraṇaṃ",
  "anya-e0104n0:1741_3": "nippariyāyataṃ upādāya. Tadatthānevāti samucchedappahānatthāneva. Tena vikkhambhanatadaṅgappahānānaṃ",
  "anya-e0104n0:1741_4": "maggasambhāratamāha tehi vinā asijjhanato. Atha vā tadatthānevāti maggatthāneva.",
  "anya-e0104n0:1741_5": "Tena tadatthatāya tesaṃ taṃkiccataṃ dasseti. Tenāha “tasmā”tiādi. Tamevatthaṃ upamāya",
  "anya-e0104n0:1741_6": "dassetuṃ “paṭirājānaṃ vadhitvā”tiādi vuttaṃ. Yampi tato pubbe katanti yaṃ tatorajjappattito",
  "anya-e0104n0:1741_7": "pubbe kataṃ paccantasādhanaduggaviddhaṃsanādi. Yathā idañcidañca raññā katantiyeva",
  "anya-e0104n0:1741_8": "vuccati, evaṃ lokiyañāṇena sādhitānipi vikkhambhanatadaṅgappahānāni samucchedappahānavasena",
  "anya-e0104n0:1741_9": "pavattassa maggassa kiccabhāvena vuccanti, tadatthatāya, tesaṃ taṃsantatipatitatāya",
  "anya-e0104n0:1741_10": "ca maggassāti veditabbā.",
  "anya-e0104n0:1742_0": "852. Lokiyassa, lokiyā vā sacchikiriyā lokiyasacchikiriyā. Evaṃ lokuttarasacchikiriyā",
  "anya-e0104n0:1742_1": "veditabbā. Lābhīmhīti lābhī amhi. Tathā vasīmhīti etthāpi. Paccakkhato ñāṇaphassenāti",
  "anya-e0104n0:1742_2": "paccakkhato ārammaṇakaraṇasaṅkhātena ñāṇaphassanena. “Paccakkhato”ti ca iminā anumānato",
  "anya-e0104n0:1742_3": "ārammaṇakaraṇaṃ nivatteti, “īdisamida”nti paccavekkhaṇavasena paccakkhato jānanaṃ",
  "anya-e0104n0:1742_4": "hettha “ñāṇaphasso”ti adhippeto. Phassitāti ñāṇena phuṭṭhā.",
  "anya-e0104n0:1743": "Jhānamaggaphalāni viya attano santāne anuppādetvāpi tappaṭicchādakasammohaviddhaṃsanavasena tathāviddhaṃsanapavattañāṇaṃ aparappaccayañāṇaṃ.",
  "anya-e0104n0:1744": "Passanto paccakkhato jānanto. Amatogadhanti amatapariyāpannaṃ, amatasaṅkhātanti attho.",
  "anya-e0104n0:1745_0": "Sotāpattimaggo paṭhamaṃ nibbānadassanato dassanaṃ, tena dassanena sacchikiriyā dassanasacchikiriyā.",
  "anya-e0104n0:1745_1": "Kiñcāpi gotrabhuñāṇaṃ tato paṭhamataraṃ nibbānaṃ passati, ālambanakaraṇato disvā",
  "anya-e0104n0:1745_2": "kattabbakiccākaraṇato pana na dassananti vuccati. Sā duvidhāpīti sā dassanabhāvanāvasena",
  "anya-e0104n0:1745_3": "duvidhāpi sacchikiriyā. Dassanabhāvanāvasenāti dassanamaggabhāvanāmaggavasena. Tena",
  "anya-e0104n0:1745_4": "amaggavasena pavattanibbānassa paccavekkhaṇasacchikiriyaṃ nivatteti. Nibbānassāti",
  "anya-e0104n0:1745_5": "pana iminā maggaphalesu paccavekkhaṇasacchikiriyaṃ. Imassa ñāṇassāti imassa yathādhigatassa lokuttarañāṇassa.",
  "anya-e0104n0:1746_0": "853. Abhimatāti adhippetā. Bhāvanā nāma uppādanā, santānaparibhāvanā cāti tadubhayaṃ",
  "anya-e0104n0:1746_1": "dassento “lokiyāna”ntiādimāha. Yadaggena hi lokiyā kusalādayo uppāditā, vaḍḍhitā",
  "anya-e0104n0:1746_2": "ca, tadaggenassa sīlabhāvanā, kāyabhāvanā, cittabhāvanā, paññābhāvanā ca lokiyā nipphāditā",
  "anya-e0104n0:1746_3": "hoti, tāya ca santānopi paribhāvitoti. Tāsu lokiyalokuttarabhāvanāsu idha ñāṇadassanavisuddhikathāyaṃ",
  "anya-e0104n0:1746_4": "lokuttarabhāvanā adhippetā, na itarā tassā sambhārabhāvato. Catubbidhampetaṃ ñāṇanti",
  "anya-e0104n0:1746_5": "etaṃ catubbidhampi ariyamaggañāṇaṃ lokuttarāni sammāvācādibhedāni sīlādīni uppādeti.",
  "anya-e0104n0:1746_6": "Kathaṃ? Sahajātādipaccayatāya. Sīlādīnīti ettha ādi-saddena samādhissa gahaṇaṃ, na",
  "anya-e0104n0:1746_7": "paññāya. Na hi tadeva taṃ uppādeti, maggacittuppādo pana uppādeti. Tadantogadhabhāvā",
  "anya-e0104n0:1746_8": "sammāsaṅkappo. So hi pañcakkhandhasaṅgahitoti vadanti. Sīlādīnīti vā phalasīlādīnampi",
  "anya-e0104n0:1746_9": "gahaṇanti paññāyapi gahaṇaṃ yujjatiyeva. Sahajātapaccayāditāyāti ettha ādi-saddena",
  "anya-e0104n0:1746_10": "anantarapaccayāditāyapi saṅgaho daṭṭhabbo. Tehi ca santānaṃ vāsetīti tehi samucchindanapaṭipassambhanavasena",
  "anya-e0104n0:1746_11": "pavattehi lokuttarehi sīlādīhi ariyapuggalo attano santānaṃ paribhāveti. Yaṃ nissāya",
  "anya-e0104n0:1746_12": "parāvuttīti vadanti. Yathā pariññattayampi pahānattayampi maggañāṇassa kiccanti vuttaṃ",
  "anya-e0104n0:1746_13": "pariyāyena, na evamidha. Idha pana lokuttarabhāvanāva assa maggañāṇassa kiccaṃ. Na",
  "anya-e0104n0:1746_14": "hettha bhāvanāya pariyāyo labbhatīti avadhāraṇaṃ. Tena lokiyabhāvanaṃ nivatteti.",
  "anya-e0104n0:1747_0": "Evaṃ sarūpeneva āgatāyāti “cittaṃ bhāvaya”nti samādhi viya cittasīsena anāgantvā",
  "anya-e0104n0:1747_1": "“paññaṃ bhāvaya”nti evaṃ sarūpeneva āgatāya paññāya. Yaṃ vuttaṃ uddesavasena. Ettāvatā",
  "anya-e0104n0:1747_2": "taṃ vitthāritaṃ hoti. Ayañca pañho vissajjito hotīti sambandho.",
  "anya-e0104n0:1748": "Ñāṇadassanavisuddhiniddesavaṇṇanā niṭṭhitā.",
  "anya-e0104n0:1749": "Iti bāvīsatimaparicchedavaṇṇanā.",
  "anya-e0104n0:1750": "23. Paññābhāvanānisaṃsaniddesavaṇṇanā",
  "anya-e0104n0:1751": "Ānisaṃsapakāsanāvaṇṇanā",
  "anya-e0104n0:1752_0": "854. Anekasatānisaṃsā sāvakabodhiādivipulodātaguṇavisesāvahattā. Vitthāratoti nayadassanaṃ",
  "anya-e0104n0:1752_1": "akatvā “ayampi paññābhāvanāya ānisaṃso, ayampī”ti anupadadassanavasena vitthārato",
  "anya-e0104n0:1752_2": "pakāsetuṃ na sukaraṃ atibahubhāvato. Assāti paññābhāvanāya. Nānākilesaviddhaṃsananti",
  "anya-e0104n0:1752_3": "sakkāyadiṭṭhivicikicchādivasena nānāvidhānaṃ kilesadhammānaṃ tadaṅgādivasena pajahanaṃ.",
  "anya-e0104n0:1752_4": "Ariyaphalarasānubhavananti sotāpattiphalādiphalasukhapaṭisaṃvedanaṃ.",
  "anya-e0104n0:1753": "Nānākilesaviddhaṃsanakathāvaṇṇanā",
  "anya-e0104n0:1754_0": "855. “Ariyaphalarasānubhavana”nti eteneva kilesānaṃ paṭippassaddhippahānaṃ dīpīyatīti",
  "anya-e0104n0:1754_1": "“ariyamaggakkhaṇe”ti visesavacanaṃ, tabbhāvabhāvato vā. Siddhe hi samucchedappahāne",
  "anya-e0104n0:1754_2": "paṭippassaddhippahānaṃ siddhameva hotīti.",
  "anya-e0104n0:1755_0": "Bhīmavegānupatitāti sakalaṃ lokaṃ bhindantena viya bhīmena bhayānakena vegena sahasā",
  "anya-e0104n0:1755_1": "patitā. Siluccayeti pabbate selaputhule. Satejujjalamaṇḍaloti saradakālasamiddhena",
  "anya-e0104n0:1755_2": "attano tejasā samujjaladuddikkhamaṇḍalo. Vadhabandhanādiduggatiparipakkilesādijātiādisabbānatthavidhāyakaṃ.",
  "anya-e0104n0:1755_3": "Sandiṭṭhikanti paccakkhabhūtaṃ. Jaññāti jāneyya. Idhāti imissaṃ paññābhāvanāyaṃ.",
  "anya-e0104n0:1756": "Phalasamāpattikathāvaṇṇanā",
  "anya-e0104n0:1757_0": "856. Ariyassa maggassa phalaṃ ariyaphalaṃ, ariyañca taṃ visuddhattā phalañcātipi",
  "anya-e0104n0:1757_1": "ariyaphalaṃ, tassa raso, paṭippassaddhivimuttisukhaṃ, anubhavanaṃ nibbānārammaṇassa",
  "anya-e0104n0:1757_2": "tassa paṭisevanaṃ. Tatrāti tesu dvīsu ākāresu. Assāti ariyaphalassa.",
  "anya-e0104n0:1758_0": "857. Saṃyojanesu pahīnesu sabbepi kilesā pahīnāyeva hontīti saṃyojanānaṃyeva gahaṇaṃ.",
  "anya-e0104n0:1758_1": "Saṃyojanappahānamattameva ariyamaggassa phalaṃ nāma, na aññaṃ kiñci atthantaraṃ vipākabhūtanti",
  "anya-e0104n0:1758_2": "adhippāyo. Tenāha “phalaṃ nāma na koci añño dhammo atthī”ti. Ke panetaṃ vadantīti?",
  "anya-e0104n0:1758_3": "Andhakādayo. Te hi “arahattaṃ arahattanti, āvuso, vuccati…pe… mohakkhayo”ti suttapadassa",
  "anya-e0104n0:1758_4": "atthaṃ aññathā gahetvā nippariyāyato “arahattaṃ nāma kiñci natthi, kilesappahānameva",
  "anya-e0104n0:1758_5": "tathā voharīyatī”ti vadantā sesaphalepi paṭikkhipanti. Idaṃ suttampīti paṭisambhidāmaggapāḷimāha.",
  "anya-e0104n0:1758_6": "Pakaṭṭho ukkaṭṭho yogoti payogo, ariyamaggo, payoganimittaṃ jātakilesānaṃ paṭippassaddhi",
  "anya-e0104n0:1758_7": "payogapaṭippassaddhi. Yā pana ariyamaggassa bhāvitattā labbhamānāpi yassā vipākapaññāya",
  "anya-e0104n0:1758_8": "nippajjamānāya nippajjati, sā paṭippassaddhiyaṃ nipphādetabbāyaṃ paññāti paṭippassaddhipaññāti",
  "anya-e0104n0:1758_9": "vuttā. Sammādiṭṭhi micchādiṭṭhiyā vuṭṭhātīti sammādiṭṭhiyā ujuvipaccanīkadassanavasena",
  "anya-e0104n0:1758_10": "vatvā tadaññatopi vuṭṭhānaṃ dassetuṃ “tadanuvattakakilesehī”ti vuttaṃ, tassā micchādiṭṭhiyā",
  "anya-e0104n0:1758_11": "sampayogato, upanissayato ca anuvattakakilesehi. Tena tadekaṭṭhappahānamāha. Khandhehīti",
  "anya-e0104n0:1758_12": "tadanuvattakakkhandhehi, tāya micchādiṭṭhiyā sampayuttakkhandhehi ceva tappaccayā",
  "anya-e0104n0:1758_13": "āyatiṃ uppajjanakkhandhehi cāti attho. Bahiddhā ca sabbanimittehīti yathāvuttakilesakkhandhehi",
  "anya-e0104n0:1758_14": "bahiddhābhūtehi vipassanāya gocarabhūtehi sabbasaṅkhāranimittehi.",
  "anya-e0104n0:1759_0": "Evaṃ maggakiccaṃ dassetvā idāni tassa vasena phalaṃ dassetuṃ “tampayogapaṭippassaddhattā”tiādi",
  "anya-e0104n0:1759_1": "vuttaṃ. Tattha tampayogapaṭippassaddhattāti tassa ajjhattabahiddhā vuṭṭhānādipayogassa",
  "anya-e0104n0:1759_2": "paṭippassaddhattā. Maggo hi nimittato, pavattato ca vuṭṭhahanto kilese pajahatīti",
  "anya-e0104n0:1759_3": "attano khaṇe taṃ payogaṃ karoti nāma, phalakkhaṇe panassa so payogo paṭippassaddho",
  "anya-e0104n0:1759_4": "vūpasanto nāma hoti. Tena vuttaṃ “tampayogapaṭippassaddhattā”ti. Uppajjatīti maggānantaraṃ",
  "anya-e0104n0:1759_5": "dvikkhattuṃ vā tikkhattuṃ vā uppajjati. Phalasamāpattikāle pana bahukkhattuṃ, nirodhā",
  "anya-e0104n0:1759_6": "vuṭṭhahantassa dvikkhattuṃ uppajjati. Sabbampi yathāvuttapayogapaṭippassaddhinimittaṃ",
  "anya-e0104n0:1759_7": "uppajjanato “tampayogapaṭippassaddhattā uppajjatī”ti vuttaṃ. Maggassetaṃ phalanti",
  "anya-e0104n0:1759_8": "yathāvuttā vipākā sammādiṭṭhi nāma, etaṃ ariyamaggassa phalanti veditabbaṃ. Vitthāretabbanti",
  "anya-e0104n0:1759_9": "“sotāpattimaggakkhaṇe abhiniropanaṭṭhena sammāsaṅkappo micchāsaṅkappā”tiādinā saṅkappādivasena,",
  "anya-e0104n0:1759_10": "sesamaggavasena ca vitthārato veditabbaṃ.",
  "anya-e0104n0:1760_0": "Cattāri ca sāmaññaphalāni, ime dhammā appamāṇārammaṇāti appamāṇārammaṇatāya maggehi",
  "anya-e0104n0:1760_1": "nibbisesatāya. Tathā nevasaññānāsaññāyatanasaṅkhāto mahaggato dhammo nirodhato vuṭṭhānavelāyaṃ",
  "anya-e0104n0:1760_2": "appamāṇassa dhammassa anantarapaccayena paccayoti ariyaphalassa anantarapaccayatāya",
  "anya-e0104n0:1760_3": "ca dīpanāti evamādīnipi ettha ariyaphalassa sabhāvadhammabhāvena atthitāya sādhakāni,",
  "anya-e0104n0:1760_4": "na yathādassitapaṭisambhidāmaggapāḷiyevāti adhippāyo.",
  "anya-e0104n0:1761": "858. Phalasamāpattiyanti phalapavattisaṅkhātāya samāpattiyaṃ. Assāti ariyaphalassa. Sarūpakattukāraṇākāraṭṭhitivuṭṭhānānantaravasena idaṃ pañhākammaṃ.",
  "anya-e0104n0:1762": "859. Ariyaphalassa nirodhe appanāti ariyassa phalajhānassa nibbāne ārammaṇabhūte appanākārena pavatti.",
  "anya-e0104n0:1763_0": "860. Sabbepi puthujjanāti jhānasamāpattilābhinopi puthujjanā na samāpajjanti, pageva",
  "anya-e0104n0:1763_1": "itare. Ariyā sabbepi phalasamāpattiṃ samāpajjantīti kāmaṃ sāmaññajotanā, sā pana",
  "anya-e0104n0:1763_2": "visesaniviṭṭhāyeva hoti. Adhigatattāti pana hetukittanaṃ. Uparimānampi heṭṭhimāya",
  "anya-e0104n0:1763_3": "lokiyasamāpattiyā viya samāpajjanaṃ sādhentaṃ viya ṭhitanti taṃ nivattento “uparimā",
  "anya-e0104n0:1763_4": "panā”tiādimāha. Tattha uparimāti sakadāgāmiādayo. Heṭṭhimanti sotāpattiphalādiṃ.",
  "anya-e0104n0:1763_5": "Na samāpajjanti satipi adhigatatte. Kasmāti ce? Kāraṇamāha “puggalantarabhāvūpagamanena",
  "anya-e0104n0:1763_6": "paṭippassaddhattā”ti. Etena uparimo ariyo heṭṭhimaṃ phalasamāpattiṃ samāpajjati attanā",
  "anya-e0104n0:1763_7": "adhigatattā, yathā taṃ lokiyasamāpattinti, evaṃ pavattaṃ hetuṃ byabhicāreti. Na hi",
  "anya-e0104n0:1763_8": "lokiyajjhānesu puggalantarabhāvūpagamanaṃ nāma atthi visesābhāvato. Idha pana asamugghāṭitakammakilesanirodhanena",
  "anya-e0104n0:1763_9": "puthujjanehi viya sotāpannassa, sotāpannādīhi sakadāgāmiādīnaṃ puggalantarabhāvūpagamanaṃ",
  "anya-e0104n0:1763_10": "atthi. Yato heṭṭhimā heṭṭhimā phaladhammā uparūpari maggadhammehi nivattitā paṭipakkhehi",
  "anya-e0104n0:1763_11": "viya abhibhūtā appavattidhammataṃyeva āpannā. Tenāha “paṭippassaddhattā”ti.",
  "anya-e0104n0:1764_0": "Apica kusalakiriyapavatti nāma aññādisī, vipākapavatti ca aññādisī, anantaraphalattā",
  "anya-e0104n0:1764_1": "ca lokuttarakusalānaṃ heṭṭhimato uparimo bhavantaragato viya hoti. Taṃtaṃphalavaseneva",
  "anya-e0104n0:1764_2": "hi ariyānaṃ sotāpannādināmalābho. Te sace aññaphalasamaṅginopi honti, sotāpannādināmampi",
  "anya-e0104n0:1764_3": "tesaṃ avaṭṭhitaṃ siyā, tena tena jhānena gahitapaṭisandhiko viyāti tassa tassa ariyassa",
  "anya-e0104n0:1764_4": "taṃ taṃ phalaṃ bhavaṅgasadisanti na uparimassa heṭṭhimaphalasamaṅgitāya lesopi sambhavati,",
  "anya-e0104n0:1764_5": "kuto tassa samāpajjananti daṭṭhabbaṃ. Heṭṭhimā ca uparimanti heṭṭhimā ca sotāpannādayo",
  "anya-e0104n0:1764_6": "ariyā uparimaṃ sakadāgāmiphalādiṃ na samāpajjantīti sambandho. Tattha kāraṇamāha",
  "anya-e0104n0:1764_7": "“anadhigatattā”ti. Na hi anadhigatasamāpattiṃ samāpajjituṃ sakkā.",
  "anya-e0104n0:1765_0": "“Attano attanoyeva pana phalaṃ samāpajjantī”ti iminā sabbepi ariyā attano attano",
  "anya-e0104n0:1765_1": "phalasamāpattiṃ samāpajjantīti atthe āpanne tattha kesañci matibhedaṃ dassetuṃ “keci",
  "anya-e0104n0:1765_2": "panā”tiādi vuttaṃ. Ete hi samādhismiṃ paripūrakārinoti yasmā hi te “uparimā dve”ti",
  "anya-e0104n0:1765_3": "vuttā anāgāmino, arahanto ca samādhismiṃ paripūrakārino, itare pana sīlesu paripūrakārino,",
  "anya-e0104n0:1765_4": "tasmā dve eva phalasamāpattiṃ samāpajjantīti. Na hi samādhipāripūriyā vinā samāpattivaḷañjanaṃ",
  "anya-e0104n0:1765_5": "sambhavatīti adhippāyo. Tanti “samādhismiṃ paripūrakārino”ti tehi vuttakāraṇaṃ. Akāraṇamevāti",
  "anya-e0104n0:1765_6": "ayuttiyeva. Kasmāti ce? Āha “puthujjanassāpī”tiādi. Tassattho – sabbaso asamucchinnakilesassa",
  "anya-e0104n0:1765_7": "puthujjanassāpi attanā paṭiladdhalokiyasamāpattisamāpajjanaṃ labbhati, kimaṅgaṃ pana",
  "anya-e0104n0:1765_8": "samucchinnekaccakilesānaṃ heṭṭhimānaṃ ariyānaṃ, tasmā tesaṃ samādhismiṃ aparipūrakāritā",
  "anya-e0104n0:1765_9": "attano phalasamāpattiṃ asamāpajjanassa akāraṇanti. Yutticintā nāma pāḷianāruḷhe atthe",
  "anya-e0104n0:1765_10": "yuttā, ayaṃ panattho pāḷiāruḷhoti kāraṇāpadese anādarakaraṇamukhena pāḷiṃ dassento",
  "anya-e0104n0:1765_11": "“kiñcetthā”tiādimāha. Sotāpattimaggapaṭilābhatthāyāti sotāpattimaggassa samadhigamāya.",
  "anya-e0104n0:1765_12": "Sotāpattiphalasamāpattatthāyāti sotāpattiphalasamāpattiyā samāpajjanatthaṃ. Esa nayo sesesupi.",
  "anya-e0104n0:1766_0": "Ettha ca “suññatavihārasamāpattatthāya animittavihārasamāpattatthāyā”tiādinā sarūpato",
  "anya-e0104n0:1766_1": "uddhaṭattā tato pubbe āgatā maggaphalavārā appaṇihitavasena vuttā. Tattha anattānupassanāmukhena,",
  "anya-e0104n0:1766_2": "aniccānupassanāmukhena ca pavattānaṃ phalasamāpattīnaṃ purecarā gotrabhudhammā navadasabhāvena",
  "anya-e0104n0:1766_3": "vuttāti veditabbā. “Sotāpattiphalasamāpattatthāyā”tiādinā pana catūsupi phalesu ekasadisaṃ",
  "anya-e0104n0:1766_4": "desanāya āgatattā sotāpannasakadāgāminopi attano phalaṃ samāpajjantīti viññāyati.",
  "anya-e0104n0:1766_5": "Maggānantaraphalavasena taṃ vuttanti ca na sakkā vattuṃ vipassanāvasena dasannaṃ",
  "anya-e0104n0:1766_6": "gotrabhudhammānaṃ dassanavasena desanāya āraddhattā, maggavāreneva ca tadatthasiddhito.",
  "anya-e0104n0:1766_7": "Na ca maggānantaraṃ phalaṃ “phalasamāpattī”ti vuccati visuṃ parikammābhāvato. Tasmā",
  "anya-e0104n0:1766_8": "phalasamāpattivacaneneva sotāpannādīnampi phalasamāpattisamāpajjanaṃ siddhaṃ. Tenāha “tasmā”tiādi.",
  "anya-e0104n0:1767_0": "861. Payojanampi tadatthāya paṭipattiyā kāraṇaṃ hoti tannimittaṃ paṭipajjanatoti",
  "anya-e0104n0:1767_1": "“kasmā samāpajjantī”ti kāraṇaṃ pucchitvā “diṭṭhadhammasukhavihārattha”nti payojanaṃ",
  "anya-e0104n0:1767_2": "vissajjitaṃ. Kasmāti vā sampadāne nissakkavacanaṃ, kissāti vuttaṃ hoti. Diṭṭhadhammasukhavihāratthanti",
  "anya-e0104n0:1767_3": "diṭṭheva dhamme kilesadarathapariḷāhavūpasamena santena sukhavihārena viharaṇatthaṃ.",
  "anya-e0104n0:1767_4": "Satipi vipākabhāve parikammena vinā anuppajjanato phalasamāpattidhammānaṃ tassa tassa",
  "anya-e0104n0:1767_5": "ariyassa rucivaseneva pavatti, yato nesaṃ sādhipatitāti āha “addhāna…pe… samāpajjantī”ti.",
  "anya-e0104n0:1768_0": "862. Dvīhi ākārehīti dvīhi kāraṇehi. Yathā hi lokiyajjhānānaṃ samadhigamo sampayogasamaṅgibhāvena",
  "anya-e0104n0:1768_1": "sijjhamāno pahānaṅgasamatikkamamukhena vuccati tathā samadhigantabbattā, evaṃ phalasamāpattipi",
  "anya-e0104n0:1768_2": "nibbānamanasikārena sijjhamānā tadaññārammaṇāmanasikāramukhena vuccati sabbasaṅkhārato",
  "anya-e0104n0:1768_3": "vinivaṭṭitamānasatāvasena samijjhanato. Tenāha “nibbānato”tiādi. Udayabbayañāṇādiñāṇaparamparavasena",
  "anya-e0104n0:1768_4": "hi sabbaphalacittaṃ saṅkhārato sabbaso nibbinnavirattacittassa tato vinissaṭanibbānārammaṇaṃ",
  "anya-e0104n0:1768_5": "pavattati. Evaṃ pavattamānañca taṃ nibbānato aññassa ārammaṇassa amanasikārā, nibbānassa",
  "anya-e0104n0:1768_6": "ca manasikārā pavattatīti vuccati.",
  "anya-e0104n0:1769_0": "Animittāya cetovimuttiyāti animittavimokkhadvayāya phalasamāpattiyā, aniccānupassanāmukhena",
  "anya-e0104n0:1769_1": "vā samāpajjitabbāya phalasamāpattiyā. Samāpattiyāti samāpajjanatthāya. Sabbanimittānanti",
  "anya-e0104n0:1769_2": "rūpādisabbasaṅkhāranimittānaṃ. Amanasikāroti ādīnavato disvā vissaṭṭhatāya anāvajjanaṃ",
  "anya-e0104n0:1769_3": "asamannāhāro. Animittāya ca dhātuyā manasikāroti sabbasaṅkhāranimittābhāvato animittāya.",
  "anya-e0104n0:1769_4": "Kehici paccayehi na saṅkhatattā ca asaṅkhatāti laddhanāmāya asaṅkhatāya dhātuyā phalasamāpattisahajātena",
  "anya-e0104n0:1769_5": "manasikārena manasikaraṇaṃ, tassā vā dhātuyā phalasamāpatticittasaṅkhāte manasikaraṇaṃ.",
  "anya-e0104n0:1770_0": "863. Udayabbayādivasenāti udayabbayabhaṅgabhayatupaṭṭhānādivasena pavattanakānaṃ",
  "anya-e0104n0:1770_1": "navannampi ñāṇānaṃ byāpāraṃ vadati. Tenāha “pavattānupubbavipassanassā”ti. Saṅkhārārammaṇagotrabhuñāṇānantaranti",
  "anya-e0104n0:1770_2": "saṅkhārārammaṇassa “vodāna”nti laddhanāmassa gotrabhuñāṇassa anantaraṃ. Kasmā panettha",
  "anya-e0104n0:1770_3": "gotrabhuñāṇaṃ maggañāṇapurecārikaṃ viya nibbānārammaṇaṃ na hotīti? Phaladhammānaṃ",
  "anya-e0104n0:1770_4": "aniyyānikabhāvato. Ariyamaggadhammā eva hi niyyānikā. Vuttañhetaṃ “katame dhammā",
  "anya-e0104n0:1770_5": "niyyānikā? Cattāro maggā apariyāpannā”ti. Tasmā ekantena niyyānikasabhāvassa ubhatovuṭṭhānabhāvena",
  "anya-e0104n0:1770_6": "pavattamānassa maggañāṇassa anantarapaccayabhūtena ñāṇena nimittato vuṭṭhiteneva",
  "anya-e0104n0:1770_7": "bhavitabbanti tassa nibbānārammaṇatā yuttā, na pana ariyamaggassa bhāvitattā tassa",
  "anya-e0104n0:1770_8": "vipākabhāvena pavattamānānaṃ kilesānaṃ asamucchindanato aniyyānikattā avuṭṭhānasabhāvānaṃ",
  "anya-e0104n0:1770_9": "phalañāṇānaṃ purecārikañāṇassa kadācipi nibbānārammaṇatā ubhayattha anulomañāṇānaṃ",
  "anya-e0104n0:1770_10": "atulyākārato. Ariyamaggavīthiyañhi anulomañāṇāni anibbiddhapubbānaṃ thūlathūlalobhakkhandhādīnaṃ",
  "anya-e0104n0:1770_11": "sātisayaṃ padālanena lokiyañāṇesu ukkaṃsapāramippattāni maggañāṇānuguṇāni uppajjanti.",
  "anya-e0104n0:1770_12": "Phalasamāpattivīthiyaṃ pana tāni tena tena maggena tesaṃ tesaṃ kilesānaṃ samucchinnattā",
  "anya-e0104n0:1770_13": "tattha kilesavikkhambhane nirussukkāni kevalaṃ ariyānaṃ phalasamāpattisukhasamaṅgibhāvassa",
  "anya-e0104n0:1770_14": "parikammamattāni hutvā uppajjantīti na tesaṃ kutoci vuṭṭhānasambhavo, yato nesaṃ",
  "anya-e0104n0:1770_15": "pariyosānañāṇaṃ saṅkhāranimittavuṭṭhānato nibbānārammaṇaṃ siyā.",
  "anya-e0104n0:1771_0": "Evañca katvā “sekkhassa attano phalasamāpattivaḷañjanatthāya udayabbayādivasena saṅkhāre",
  "anya-e0104n0:1771_1": "sammasantassa vipassanāñāṇānupubbiyā phalameva uppajjati, na maggo”ti idañca aṭṭhakathāvacanaṃ",
  "anya-e0104n0:1771_2": "samatthitaṃ hoti. Tenāha “sekkhassāpi phalameva uppajjati, na maggo”ti. Nibbānārammaṇe",
  "anya-e0104n0:1771_3": "appanajjhānavasena yathāparicchinnakālaṃ nirantaraṃ phalacittasseva pavattanaṃ samāpajjanaṃ",
  "anya-e0104n0:1771_4": "phalasamāpattīti āha “phalasamāpattivasena nirodhe cittaṃ appetī”ti. Yadi anupubbavipassanānaṃ",
  "anya-e0104n0:1771_5": "vasena phalasamāpattisamāpajjanaṃ, tena nīhārena sekkhassa uparimaggenāpi bhavitabbanti",
  "anya-e0104n0:1771_6": "anuyogaṃ sandhāyāha “phalasamāpattininnatāyā”tiādi. Tena aññoyeva vipassanācāro ariyamaggāvaho,",
  "anya-e0104n0:1771_7": "añño phalasamāpattiāvahoti dasseti, svāyaṃ vipassanāya vibhāgo vutto eva. Ye panāti",
  "anya-e0104n0:1771_8": "abhayagirivāsino sandhāyāha. Te hi maggaphalavipassanāya āloḷetvā vadanti. Teneva",
  "anya-e0104n0:1771_9": "hi “evaṃ satī”tiādi vuttaṃ. Arahā paccekabuddho bhavissati yadi itaratthāpi vipassanā",
  "anya-e0104n0:1771_10": "tadatthāya saṃvatteyyāti adhippāyo. Pāḷivaseneva ca paṭikkhittanti “dasa gotrabhudhammā",
  "anya-e0104n0:1771_11": "vipassanāvasena uppajjantī”ti maggatthā phalatthā vipassanā visuṃ katvā pavattapāḷivaseneva",
  "anya-e0104n0:1771_12": "tesaṃ vacanaṃ paṭikkhittantipi na gahetabbaṃ, aññathā “dasa gotrabhudhammā”ti vacanaṃ",
  "anya-e0104n0:1771_13": "virujjheyyāti. Idameva pana gahetabbanti vuttassevatthassa nigamanaṃ. Phalañcassātiādi",
  "anya-e0104n0:1771_14": "mahaggatavipākānaṃ viya lokuttaravipākānañca kusalasarikkhatādassanaṃ. Jhānato sarikkhatādassaneneva",
  "anya-e0104n0:1771_15": "cettha bojjhaṅgamaggaṅgavasenāpi sarikkhatā dassitāyevāti veditabbaṃ.",
  "anya-e0104n0:1772_0": "864. Ṭhitiyāti pabandhaṭṭhitiyā. Yathāparicchinnakālañhi samāpattiyā pabandhavasenāvaṭṭhānaṃ",
  "anya-e0104n0:1772_1": "idha ṭhitīti. “Cande vā sūriye vā ettakaṃ ṭhānaṃ gate vuṭṭhahissāmī”ti kālāvadhiggahaṇavasena",
  "anya-e0104n0:1772_2": "samāpajjanaṃ cittassa abhisaṅkharaṇaṃ abhisaṅkhāro.",
  "anya-e0104n0:1773_0": "865. Sabbānevetānīti rūpanimittādisabbāneva etāni ekato kāmaṃ na manasi karoti asambhavato.",
  "anya-e0104n0:1773_1": "Sabbasaṅgāhikavasenāti anavasesapariyādānavasena. Samudāyasaddā hi avayavesupi pavattanti,",
  "anya-e0104n0:1773_2": "avayavabyatirekena ca samudāyo na labbhatīti avayavagatampi kiccaṃ samudāyavasena",
  "anya-e0104n0:1773_3": "vuttaṃ. Tasmāti sabbesaṃ saṅkhāranimittānaṃ ekato manasikārābhāvato. Yasmā bhavaṅgacitte",
  "anya-e0104n0:1773_4": "uppanne phalasamāpattito vuṭṭhito nāma hoti, tasmā vuttaṃ “yaṃ bhavaṅgassā”tiādi.",
  "anya-e0104n0:1773_5": "Bhavaṅgassa ārammaṇaṃ nāma kammādi. Manasi karototi bhavaṅgasahagatena manasikārena",
  "anya-e0104n0:1773_6": "manasi karoto, taṃ vā ārammaṇaṃ bhavaṅgamanasi karoto.",
  "anya-e0104n0:1774_0": "866. Phalassa phalameva vā anantaraṃ hoti purimassa purimassa pacchimaṃ pacchimaṃ.",
  "anya-e0104n0:1774_1": "Bhavaṅgaṃ vā sabbapacchimassa. Phalānantaraṃ maggavīthiyaṃ, phalasamāpattiyañca.",
  "anya-e0104n0:1774_2": "“Yena phalena nirodhā vuṭṭhānaṃ hotī”ti idaṃ phaluppattiyā nirodhā vuṭṭhānabhāvato",
  "anya-e0104n0:1774_3": "vuttaṃ. Tanti nirodhāvuṭṭhānabhāvena vuttaṃ anāgāmiphalaṃ vā aggaphalaṃ vā. Nevasaññānāsaññāyatanānantaranti",
  "anya-e0104n0:1774_4": "nevasaññānāsaññāyatanassa kusalassa, kiriyassa vā anantaraṃ satipi sattāhātikkame",
  "anya-e0104n0:1774_5": "vijātiyena antarikattā.",
  "anya-e0104n0:1775_0": "Paṭippassaddhadarathanti sabbaso passaddhakilesadarathaṃ. Amatārammaṇanti nibbānārammaṇaṃ.",
  "anya-e0104n0:1775_1": "Subhanti asobhanatāya kilesassāpi abhāvato sobhanaṃ. Taṇhāsaṅkhātaṃ lokāmisaṃ vantaṃ",
  "anya-e0104n0:1775_2": "chaḍḍitaṃ etenāti vantalokāmisaṃ. Vūpasantakilesatāya, susantatāya ca santaṃ. Yena",
  "anya-e0104n0:1775_3": "dhammena yogato samaṇo nāma hoti, tassa ariyamaggasaṅkhātassa sāmaññassa phalanti sāmaññaphalaṃ.",
  "anya-e0104n0:1776_0": "Ojavantenāti sabhāvasampannena. Sucināti kilesāsucivirahato parisuddhena. Sukhenāti",
  "anya-e0104n0:1776_1": "anuttarasukhena. Abhisanditanti sabbaso lūkhabhāvāpagamanena sinehitaṃ. Sātātisātenāti",
  "anya-e0104n0:1776_2": "mahaggatasātato, lokuttarakusalasātato ca ativiya sātena madhurena. Maggasukhatopi",
  "anya-e0104n0:1776_3": "hi phalasukhaṃ santataratāya paṇītataraṃ. Amatena sammoditaṃ. “Madhuṃ viyā”ti iminā",
  "anya-e0104n0:1776_4": "sātātisātataṃyeva vibhāveti.",
  "anya-e0104n0:1777": "Tassa ariyassa phalassa rasabhūtaṃ sārabhūtaṃ taṃ sukhaṃ paññaṃ bhāvetvā yasmā paṇḍito vindati paṭilabhatīti yojanā.",
  "anya-e0104n0:1778": "Nirodhasamāpattikathāvaṇṇanā",
  "anya-e0104n0:1779": "867. Tatrāti tasmiṃ “nirodhasamāpattiyā samāpajjanasamatthatā”ti saṃkhittavacane. Idaṃ sarūpādivasena pañhākammaṃ. Katthāti kasmiṃ bhave.",
  "anya-e0104n0:1780_0": "868. Anupubbanirodhavasenāti vipassanānugatā aṭṭha samāpattiyo ārohantena taṃtaṃpaṭipakkhanirodhamukhena",
  "anya-e0104n0:1780_1": "tiṇṇaṃ saṅkhārānaṃ anupubbato nirodhavasena. Yathāparicchinnakālaṃ yā cittacetasikānaṃ",
  "anya-e0104n0:1780_2": "appavatti, ayaṃ nirodhasamāpattīti attho. Ke samāpajjanti, ke na samāpajjantīti kāmaṃ",
  "anya-e0104n0:1780_3": "samāpajjanasamatthā padhānatāya paṭhamaṃ pucchitā, tabbissajjanaṃ pana garubhāvato",
  "anya-e0104n0:1780_4": "pacchā vissajjetuṃ asamāpajjanake tāva dassento “sabbepi…pe… na samāpajjantī”ti āha",
  "anya-e0104n0:1780_5": "yathā “vāmaṃ muñca, dakkhiṇaṃ gaṇhā”ti. Tattha “sabbepī”ti idaṃ puthujjanādīnaṃ tiṇṇaṃ",
  "anya-e0104n0:1780_6": "visesanaṃ. Te hi aṭṭhannaṃ samāpattīnaṃ lābhinopi alābhino viya samādhismiṃ aparipūrakāritāya",
  "anya-e0104n0:1780_7": "nirodhaṃ samāpajjituṃ na sakkonti. Kāmacchandādisamucchindanena hi samādhismiṃ paripūrakāritā,",
  "anya-e0104n0:1780_8": "na jhānādhigamamattena. Anāgāmino, arahantoti ettha sukkhavipassakā ca anāgāmino,",
  "anya-e0104n0:1780_9": "sukkhavipassakā ca arahantoti sukkhavipassakasaddo paccekaṃ yojetabbo. Ubhayepi cete",
  "anya-e0104n0:1780_10": "satipi vipassanābale samādhibalassa abhāvato nirodhaṃ na samāpajjanti. Anupubbavihārasambhavataññevettha",
  "anya-e0104n0:1780_11": "samādhibalaṃ icchitabbaṃ. Purimakā pana tayo satipi samādhibale vipassanābalassa",
  "anya-e0104n0:1780_12": "abhāvato, aparipuṇṇattā ca samāpajjituṃ na sakkonti. Aparipuṇṇatā cassa saṅkhārānaṃ",
  "anya-e0104n0:1780_13": "na sammā parimadditattā. Aṭṭha samāpatti…pe… samāpajjantī”ti vatvā tattha kāraṇaṃ",
  "anya-e0104n0:1780_14": "pāḷivaseneva dassetuṃ “dvīhi balehī”tiādi vuttaṃ. Tayo ca saṅkhārānanti ettha tayoti",
  "anya-e0104n0:1780_15": "sāmiatthe paccattavacanaṃ, tiṇṇanti attho. Ñāṇacariyāhīti ñāṇappavattīhi. Nirodhasamāpattiyāti",
  "anya-e0104n0:1780_16": "nirodhasamāpajjanāya ñāṇaṃ. Ayañca sampadāti ayaṃ baladvayasamannāgamādikā yathāvuttanirodhasamāpattiāvahā",
  "anya-e0104n0:1780_17": "sampatti. Anāgāmikhīṇāsaveti anāgāmino ceva khīṇāsave ca.",
  "anya-e0104n0:1781_0": "869. Samathabalanti kāmacchandādike paccanīkadhamme sametīti samatho, so eva paṭipakkhehi",
  "anya-e0104n0:1781_1": "akampiyaṭṭhena balaṃ. Aniccādivasena vividhehi ākārehi passatīti vipassanā, sā eva",
  "anya-e0104n0:1781_2": "vuttanayena balanti vipassanābalaṃ. Nekkhammavasenātiādīsu kāmacchandavikkhambhanassa",
  "anya-e0104n0:1781_3": "nekkhammasaṅkappassa, alobhapadhānassa vā tathāpavattakusalacittuppādassa vasena",
  "anya-e0104n0:1781_4": "cittassa ekaggatāsaṅkhāto yo avikkhepo, taṃ samathabalaṃ. Byāpādavikkhambhanassa",
  "anya-e0104n0:1781_5": "abyāpādavitakkassa, adosapadhānassa vā tathāpavattakusalacittuppādassa vaseneva.",
  "anya-e0104n0:1781_6": "Thinamiddhavikkhambhikāya vibhūtaṃ katvā manasikaraṇena upaṭṭhitaālokasaññāya vasena.",
  "anya-e0104n0:1781_7": "Uddhaccavikkhambhanassa avikkhepassa samādhānassa vasena. Sakalamicchāvitakkavikkhambhanassa",
  "anya-e0104n0:1781_8": "sikhāpattaānāpānassatisiddhapaṭinissaggānupassiassāsapassāsānaṃ vasena cittassa ekaggatāsaṅkhāto",
  "anya-e0104n0:1781_9": "yo avikkhepo, taṃ samathabalanti atthayojanā.",
  "anya-e0104n0:1782_0": "Evaṃ upacārassa jhānassa vasena samathabalaṃ dassetvā idāni taṃ aṭṭhannaṃ samāpattīnaṃ",
  "anya-e0104n0:1782_1": "vasena paṭipakkhehi anabhibhavanīyatāya ca balappattivasena dassetuṃ “paṭhamajjhānenā”tiādi",
  "anya-e0104n0:1782_2": "vuttaṃ. Tattha nīvaraṇeti nīvaraṇanimittaṃ nīvaraṇapaccayā. Na kampati jhānasamaṅgipuggalo,",
  "anya-e0104n0:1782_3": "jhānasampayuttasamādhi vā. So hi visesato idha “samathabala”nti adhippeto. Tathā",
  "anya-e0104n0:1782_4": "hi kenaṭṭhena samathabalanti balaṭṭho pucchito. Uddhacceti uddhaccanimittaṃ. Uddhaccasahagatakileseti",
  "anya-e0104n0:1782_5": "uddhaccena sampayuttamohaahirikādikilesahetu. Khandheti uddhaccasampayuttacatukkhandhanimittaṃ.",
  "anya-e0104n0:1782_6": "Na kampatītiādīni aññamaññavevacanāni. Kampanaṃ vā ṭhānāpagamo. Calanaṃ paribbhamanaṃ.",
  "anya-e0104n0:1782_7": "Vedhanaṃ sandhāvanaṃ. Uddhacce na kampati, uddhaccasahagatakilese na calati, uddhaccasahagatakkhandhe",
  "anya-e0104n0:1782_8": "na vedhatīti vā yojetabbaṃ. Uddhaccaggahaṇañcettha samathassa ujupaṭipakkhatāya tadabhibhavena",
  "anya-e0104n0:1782_9": "balappattidassanatthaṃ. Tenetaṃ aṭṭhannampi samāpattīnaṃ sādhāraṇato kiccātisayadassanaṃ",
  "anya-e0104n0:1782_10": "daṭṭhabbaṃ. Idaṃ samathabalanti yāyaṃ nekkhammādivasena laddhāya cittekaggatāya nīvaraṇādīhi",
  "anya-e0104n0:1782_11": "akampanīyatā, tāni ca abhibhavitvā avaṭṭhānaṃ, idaṃ samathabalaṃ.",
  "anya-e0104n0:1783_0": "Idāni vipassanābalaṃ niddisanto yasmā vipassanā saṅkhepato sattahi anupassanāhi saṅgahitā,",
  "anya-e0104n0:1783_1": "tasmā tato tato samāpattito vuṭṭhāya tāsaṃ vasena anupassanā kātabbā, tattakeneva",
  "anya-e0104n0:1783_2": "cettha anupassanākiccaṃ paripuṇṇaṃ hotīti “aniccānupassanā vipassanābalaṃ…pe… paṭinissaggānupassanā",
  "anya-e0104n0:1783_3": "vipassanābala”nti sarūpato dassetvā puna tā heṭṭhā vuttanayena visayavibhāgena dassetuṃ",
  "anya-e0104n0:1783_4": "“rūpe aniccānupassanā”tiādi vuttaṃ. Idhāpi paṭipakkhehi anabhibhavanīyatāva balaṭṭhoti",
  "anya-e0104n0:1783_5": "dassetuṃ “kenaṭṭhena vipassanābala”ntiādi āraddhaṃ. Tattha avijjāyāti dvādasasu akusalacittuppādesu",
  "anya-e0104n0:1783_6": "avijjānimittaṃ. Avijjāsahagatakileseti avijjāya sampayuttalobhadosādikilesavatthunimittaṃ.",
  "anya-e0104n0:1783_7": "Sesaṃ heṭṭhā vuttanayattā suviññeyyameva. Avijjaggahaṇañcettha vipassanāya ujupaṭipakkhatāya",
  "anya-e0104n0:1783_8": "tadabhibhavena balappattidassanatthaṃ. Tenetaṃ sattannampi anupassanānaṃ sādhāraṇato",
  "anya-e0104n0:1783_9": "kiccātisayadassanaṃ daṭṭhabbaṃ. Idaṃ vipassanābalanti yāyaṃ aniccānupassanādivasena",
  "anya-e0104n0:1783_10": "laddhassa vipassanāñāṇassa niccasaññādinimittaṃ akampanīyatā, tā ca abhibhavitvā",
  "anya-e0104n0:1783_11": "avaṭṭhānaṃ, idaṃ vipassanābalaṃ.",
  "anya-e0104n0:1784_0": "Vitakkavicārā vacīsaṅkhārā vācaṃ saṅkharonti pavattentīti katvā. Tenāha “pubbe kho,",
  "anya-e0104n0:1784_1": "āvuso visākha, vitakketvā vicāretvā pacchā vācaṃ bhindati, tasmā vitakkavicārā vacīsaṅkhāro”ti.",
  "anya-e0104n0:1784_2": "Te pana dutiyajjhāne vūpasantā hontīti āha “dutiyajjhānaṃ…pe… paṭippassaddhā hontī”ti.",
  "anya-e0104n0:1784_3": "Kāyena saṅkharīyantīti kāyasaṅkhārā, assāsapassāsā. Tathā hi vuttaṃ “assāsapassāsā",
  "anya-e0104n0:1784_4": "kho, āvuso visākha, kāyikā ete dhammā kāyappaṭibaddhā, tasmā assāsapassāsā kāyasaṅkhāro”ti.",
  "anya-e0104n0:1784_5": "Te pana yasmā catutthajjhāne vūpasantā honti, tasmā āha “catutthajjhānaṃ…pe… paṭippassaddhā",
  "anya-e0104n0:1784_6": "hontī”ti. Cittena saṅkharīyantīti cittasaṅkhārā, saññā vedanā. Tathā hi vuttaṃ “saññā",
  "anya-e0104n0:1784_7": "ca vedanā ca cetasikā ete dhammā cittappaṭibaddhā, tasmā saññā ca vedanā ca cittasaṅkhāro”ti.",
  "anya-e0104n0:1784_8": "Te pana yasmā nirodhaṃ samāpannassa vūpasamanti, tasmā vuttaṃ “saññāvedayita…pe…",
  "anya-e0104n0:1784_9": "paṭippassaddhā hontī”ti.",
  "anya-e0104n0:1785_0": "Ñāṇacariyāsu vivaṭṭānupassanāggahaṇeneva tassa ādibhūtā sesānupassanāpi gahitāva",
  "anya-e0104n0:1785_1": "honti tadavinābhāvato. Maggo ñāṇacariyā, phalasamāpatti ñāṇacariyāti maggaphalasamāpattīnaṃ",
  "anya-e0104n0:1785_2": "ñāṇacariyābhāvavacanaṃ maggaphaladhammānaṃ ñāṇapadhānattā, ñāṇena vā indriyādhipatihetumaggapaccayādivasena",
  "anya-e0104n0:1785_3": "sātisayapaccayabhūtena sesā maggaphaladhammā caritā pavattitāti katvā tathā vuttaṃ.",
  "anya-e0104n0:1785_4": "Samādhicariyāsupi eseva nayo. Imāhi soḷasahīti aṭṭhannaṃ anupassanānaṃ, aṭṭhannañca",
  "anya-e0104n0:1785_5": "maggaphalañāṇānaṃ vasena imāhi soḷasahi ñāṇapavattīhi.",
  "anya-e0104n0:1786_0": "Navahi samādhicariyāhīti aṭṭha samāpattiyo aṭṭha samādhicariyā, tāsaṃ upacārasamādhi",
  "anya-e0104n0:1786_1": "upacārasamādhibhāvanāsāmaññena ekā samādhicariyāti evaṃ navahi samādhicariyāhi. Tenāha",
  "anya-e0104n0:1786_2": "“paṭhamajjhānaṃ samādhicariyā”tiādi. Paṭhamajjhānapaṭilābhatthāya vitakko cātiādi",
  "anya-e0104n0:1786_3": "nānāvajjanupacāravasena vuttanti daṭṭhabbaṃ, uparisamāpattīnampi upacārassa tatheva",
  "anya-e0104n0:1786_4": "vuttattā. Na hi ekāvajjane catutthajjhānādiupacāre pītiādayo sambhavanti. Ettha ca",
  "anya-e0104n0:1786_5": "“paṭhamajjhānapaṭilābhatthāyā”tiādivacanena upacārasamādhissāpi pāripūrī icchitabbāti",
  "anya-e0104n0:1786_6": "dasseti. Kiṃ panettha samathabalasamādhicariyānaṃ nānattaṃ, kiṃ vā vipassanābalalokiyañāṇacariyānaṃ?",
  "anya-e0104n0:1786_7": "Yathā samathabalepi “nekkhammavasenā”tiādinā upacārasamādhinā saddhiṃ aṭṭhasu samāpattīsu",
  "anya-e0104n0:1786_8": "appanāsamādhiyeva vutto, tathā samādhicariyāsu, vipassanābalalokiyañāṇacariyāsu ca",
  "anya-e0104n0:1786_9": "vipassanāva vuttāti? Kiñcāpi vuttā, vivaṭṭānupassanā pana purecarañāṇādivipassanābale",
  "anya-e0104n0:1786_10": "avuttā eva ñāṇacariyāsu vuttā. Apica paṭipakkhehi akampiyaṭṭho balaṭṭho, pañcannaṃ",
  "anya-e0104n0:1786_11": "vasībhāvānaṃ vasena suciṇṇatā cariyaṭṭho, eteneva samathabalasamādhicariyānampi nānattaṃ",
  "anya-e0104n0:1786_12": "saṃvaṇṇitanti daṭṭhabbaṃ.",
  "anya-e0104n0:1787_0": "Vasībhāvatā paññāti ettha vaso etassa atthīti vasī, tassa bhāvo vasībhāvo, sā eva",
  "anya-e0104n0:1787_1": "vasībhāvatā. “Vasiyo”ti pana pāḷiyaṃ itthiliṅgavasena vuttattā tāyo dassetuṃ “vasīti",
  "anya-e0104n0:1787_2": "pañca vasiyo”tiādi vuttaṃ. Tattha jhānaṃ āvajjantassa nirantaraṃ jhānaṅgesu cittappavattanasamatthatā",
  "anya-e0104n0:1787_3": "āvajjanavasī. Samāpajjitukāmassa sīghaṃ jhānaṃ samāpajjanasamatthatā samāpajjanavasī.",
  "anya-e0104n0:1787_4": "Accharāmattaṃ vā katipayaccharāmattaṃ vā khaṇaṃ jhānaṃ ṭhapetuṃ samatthatā adhiṭṭhānavasī.",
  "anya-e0104n0:1787_5": "Tatheva lahuṃ vuṭṭhātuṃ samatthatā vuṭṭhānavasī. Paccavekkhaṇavasī pana āvajjanavasiyā",
  "anya-e0104n0:1787_6": "eva sijjhati. Paccavekkhaṇajavanāneva hi tattha āvajjanānantarānīti. Ayamettha saṅkhepo,",
  "anya-e0104n0:1787_7": "vitthāro pana heṭṭhā āgato eva. Ayañca vasībhāvo samādhicariyānaṃ vasena vutto. Ñāṇacariyāsu",
  "anya-e0104n0:1787_8": "pana lokuttarānaṃ ñāṇacariyānaṃ vasībhāvāpādanakiccaṃ nāma natthi. Paṭipakkhassa",
  "anya-e0104n0:1787_9": "suvihatattā sabhāvasiddho tattha vasībhāvo, lokiyānaṃ pana paguṇabalavabhāvāpādanena",
  "anya-e0104n0:1787_10": "vasībhāvo labbhateva.",
  "anya-e0104n0:1788_0": "870. Ukkaṭṭhaniddesoti anavasesaniddeso. Cuddasahi ñāṇacariyāhi hoti aggamaggaphalānaṃ",
  "anya-e0104n0:1788_1": "anadhigatattāti. Yadi evanti yadi ukkaṭṭhaniddesavasena “soḷasahi ñāṇacariyāhī”ti",
  "anya-e0104n0:1788_2": "vuttaṃ, tato avakaṃsavasenapi icchitabbaṃ, evaṃ sante kiṃ na hoti nirodhasamāpajjananti",
  "anya-e0104n0:1788_3": "adhippāyo. Pañca kāmaguṇā vatthubhūtā etassa santīti pañcakāmaguṇiko, kāmarāgo. Appahīnattā",
  "anya-e0104n0:1788_4": "asamucchinnattā. Na hi kāmarāgassa vikkhambhanappahānamattaṃ nirodhassa adhiṭṭhānaṃ",
  "anya-e0104n0:1788_5": "bhavituṃ sakkoti. Tasmāti samādhipāripanthikassa kāmarāgassa supahīnattā. Etena kāmaṃ",
  "anya-e0104n0:1788_6": "maggaphalañāṇacariyā lokiyañāṇasamādhicariyā viya nirodhasamāpajjane sarūpena na",
  "anya-e0104n0:1788_7": "viniyujjanti tadā appavattanato, tassa tassa pana paṭipakkhassa samucchindanena balacariyānaṃ",
  "anya-e0104n0:1788_8": "visesapaccayatāya nirodhasamāpattiyā adhiṭṭhānaṃ hotīti dasseti. Esāti anāgāmī. Idañhi",
  "anya-e0104n0:1788_9": "“nirodhā vuṭṭhahantassā”tiādivacanaṃ anāgāminova nirodhā vuṭṭhānaṃ sandhāya vuttaṃ",
  "anya-e0104n0:1788_10": "“nevasaññānāsaññāyatanakusala”nti vacanato, aññathā “nevasaññānāsaññāyatanakiriyā”ti vucceyya.",
  "anya-e0104n0:1789_0": "871. “Pañcavokārabhave”ti kasmā vuttaṃ, nanu catuvokārabhavepi arūpajjhānavasena",
  "anya-e0104n0:1789_1": "yathārahaṃ anupubbasamāpatti labbhatīti? Kāmaṃ labbhati, sā pana “anupubbasamāpattī”ti",
  "anya-e0104n0:1789_2": "na vuccati ekadesabhāvato. Aṭṭhasamāpattivaseneva ca “anupubbasamāpattī”ti vuccatīti",
  "anya-e0104n0:1789_3": "dassento āha “paṭhamajjhānādīnaṃ uppatti natthī”ti. Vatthussa abhāvāti hadayavatthuno",
  "anya-e0104n0:1789_4": "abhāvāti vadanti, karajakāyasaṅkhātassa pana vatthuno abhāvāti attho. Yadi hi āruppe",
  "anya-e0104n0:1789_5": "nirodhaṃ samāpajjeyya, cittacetasikānaṃ, aññassa ca kassaci abhāvato apaññattikova",
  "anya-e0104n0:1789_6": "bhaveyya anupādisesāya nibbānadhātuyā parinibbutasadiso. Kiñcāyaṃ upādāya nirodhaṃ",
  "anya-e0104n0:1789_7": "samāpannoti vucceyya, kiṃ vā etāya vatthucintāya. Aṅgavekallatova natthi āruppe nirodhasamāpattisamāpajjanaṃ.",
  "anya-e0104n0:1790_0": "872. Saṅkhārānaṃ pavattibhedeti saṅkhatadhammānaṃ khaṇe khaṇe uppajjane, bhijjane",
  "anya-e0104n0:1790_1": "ca, tesaṃ vā kusalādibhedabhinne yathārahaṃ tīhi dukkhatāhi upaddute pavattivibhāge.",
  "anya-e0104n0:1790_2": "Cittacetasikavigamehi rūpadhammesu labbhamānāpi saṅkhāradukkhatā abbohārikataṃ āpajjati.",
  "anya-e0104n0:1790_3": "Ukkaṇṭhitvāti nibbinditvā. Nibbānaṃ patvāti anupādisesanibbānaṃ patvā viya. Sukhanti niddukkhaṃ.",
  "anya-e0104n0:1791_0": "873. Samathavipassanāvasenāti yuganaddhānaṃ viya aññamaññūpakāritāya sahitānaṃ vasena.",
  "anya-e0104n0:1791_1": "Ussakkitvāti ukkaṃsaṃ patvā yāva nevasaññānāsaññāyatanā, yāva ca anulomañāṇā āruhitvā.",
  "anya-e0104n0:1791_2": "Nirodhayatoti nevasaññānāsaññāyatanaṃ samāpajjitvā taṃ nirodhentassa. Aññassa kassacipi",
  "anya-e0104n0:1791_3": "cittassa anuppajjanena evamassā nirodhasamāpattiyā samāpajjanaṃ hoti. “Yo hī”tiādinā",
  "anya-e0104n0:1791_4": "“samathavipassanāvasenā”ti vuttamevatthaṃ byatirekamukhena vivarati. Nevasaññānāsaññāyatanasamāpattiṃ",
  "anya-e0104n0:1791_5": "patvā tiṭṭhati taduddhaṃ suddhasamathavipassanāya abhāvato. Yo vipassanāvaseneva",
  "anya-e0104n0:1791_6": "ussakkati sace ariyo phalasamāpattatthiko, so attano phalasamāpattiṃ patvā tiṭṭhati.",
  "anya-e0104n0:1791_7": "Atha puthujjano, sekho vā maggatthiko tāya ce vipassanāya maggaṃ patvā phale ṭhito,",
  "anya-e0104n0:1791_8": "sopi phalasamāpattiṃ patvā tiṭṭhaticceva vuccati. Soti ubhayavasena paṭipanno. Tanti nirodhasamāpattiṃ.",
  "anya-e0104n0:1792_0": "874. Yena phaladvayasamannāgamādinā nirodhaṃ samāpajjituṃ samattho hoti, so vidhi",
  "anya-e0104n0:1792_1": "pageva vibhāvitoti samāpajjanākārameva dassento “katabhattakicco”tiādimāha. Tañhi",
  "anya-e0104n0:1792_2": "sabbāsampi bhāvanānaṃ sādhāraṇaṃ pubbakiccaṃ. Tattha saṅkhāreti tasmiṃ paṭhamajjhāne,",
  "anya-e0104n0:1792_3": "paṭhamajjhānacittuppāde vā saṅkhāre.",
  "anya-e0104n0:1793_0": "“Vipassatī”ti vuttaṃ, kīdisī panettha vipassanā icchitabbāti taṃ niddhāraṇatthaṃ",
  "anya-e0104n0:1793_1": "“vipassanā panesā”tiādinā tameva vipassanaṃ tidhā bhinditvā dasseti. Mandā ce vipassanā,",
  "anya-e0104n0:1793_2": "dandhābhiññaṃ maggaṃ sādheti. Tikkhā ce, khippābhiññanti ayaṃ mandatikkhatāya viseso.",
  "anya-e0104n0:1793_3": "Lakkhaṇappattā pana vipassanā maggassa paccayo hotiyevāti imamatthaṃ dassento āha",
  "anya-e0104n0:1793_4": "“saṅkhāra…pe… hotiyevā”ti. Tikkhāva vaṭṭati saṅkhārārammaṇepi sati sabbasaṅkhārehi",
  "anya-e0104n0:1793_5": "vivaṭṭanākāreneva pavattanato, maggo viya visaṅkhāragatassa phalassa paccayabhāvato",
  "anya-e0104n0:1793_6": "ca. Tenāha “maggabhāvanāsadisā”ti. Yasmā atimandā samathādikā saṅkhārānaṃ nirodhane",
  "anya-e0104n0:1793_7": "asamatthā samathaniṭṭhā hoti, atitikkhā ñāṇādikā sātisayaṃ saṅkhāresu dosadassane",
  "anya-e0104n0:1793_8": "phalasamāpattiniṭṭhā hoti, tasmā vuttaṃ “nātimandanātitikkhā vaṭṭatī”ti. Esa nirodhasamāpajjanako.",
  "anya-e0104n0:1793_9": "Te saṅkhāreti te paṭhamajjhānasaṅkhāre.",
  "anya-e0104n0:1794_0": "“Tathevā”ti iminā “nātimandāya nātitikkhāyā”ti imamatthaṃ ākaḍḍhati. Esa nayo sesesupi.",
  "anya-e0104n0:1794_1": "“Ākiñcaññāyatanaṃ samāpajjitvā vuṭṭhāya tattha saṅkhāre tatheva vipassatī”ti vattabbaṃ,",
  "anya-e0104n0:1794_2": "heṭṭhā vuttanayattā pana taṃ avatvā “catubbidhaṃ pubbakiccaṃ karoti”cceva vuttanti",
  "anya-e0104n0:1794_3": "keci, taṃ tesaṃ matimattaṃ. Vipassanācārato hi samādhicāro, tasmā samāpattito vuṭṭhāya",
  "anya-e0104n0:1794_4": "pubbakiccaṃ kātabbaṃ. Tathā hi paratopi “ākiñcaññāyatanaṃ samāpajjitvā vuṭṭhāya imaṃ",
  "anya-e0104n0:1794_5": "pubbakiccaṃ katvā”tiādiṃ vakkhati, na pana “tattha saṅkhāre tatheva vipassitvā”ti.",
  "anya-e0104n0:1794_6": "Nānābaddhaavikopananti attanā asambaddhassa parikkhārassa avināsanaṃ. Yathā taṃ na",
  "anya-e0104n0:1794_7": "vinassati, tathā adhiṭṭhānaṃ. Saṅghapaṭimānananti saṅghassa paṭimānanāvajjanaṃ. Satthupakkosananti",
  "anya-e0104n0:1794_8": "satthu pakkosanāvajjanaṃ. Addhānaparicchedanti jīvitaddhānaparicchedaṃ pubbakiccaṃ karotīti sambandho.",
  "anya-e0104n0:1795": "875. Adhiṭṭhātabbanti cittaṃ uppādetabbaṃ. Tathā cittuppādanameva hettha adhiṭṭhānaṃ.",
  "anya-e0104n0:1796_0": "Cittajarūpādīnaṃ anuppajjanato, pacchājātapaccayādiupatthambhābhāvato ca sattāhameva",
  "anya-e0104n0:1796_1": "tathā sarīraṃ pavattati, tato paraṃ kilamatīti sattāhameva paricchinditvā nirodhaṃ",
  "anya-e0104n0:1796_2": "samāpajjantīti vadanti.",
  "anya-e0104n0:1797_0": "Samāpattivasenevāti nirodhasamāpattivaseneva. Naṃ aggiādiantarāyaṃ rakkhati samāpannako",
  "anya-e0104n0:1797_1": "adhiṭṭhānavasenāti adhippāyo. Āyasmato sañjīvassātiādīsu yaṃ vattabbaṃ, taṃ heṭṭhā",
  "anya-e0104n0:1797_2": "iddhikathāyaṃ vuttameva.",
  "anya-e0104n0:1798": "876. Etassāti nirodhaṃ samāpajjantassa, nirodhasamāpajjanassa vā. Tasmiṃ samayeti tasmiṃ tassa bhikkhuno upasaṅkamanasamaye vuṭṭhātiyeva. Kālaparicchedasadisañhetaṃ.",
  "anya-e0104n0:1799_0": "Evaṃ garukāti aggiādīhipi anabhibhavanīyaṃ nirodhaṃ samāpannaṃ samāpattito vuṭṭhāpanato",
  "anya-e0104n0:1799_1": "evaṃ garukā hi saṅghassa āṇā nāma, tasmā attano hitasukhaṃ ākaṅkhantena jīvitahetupi",
  "anya-e0104n0:1799_2": "saṅghassa āṇā na atikkamitabbāti adhippāyo.",
  "anya-e0104n0:1800": "877. Na pakkosati “satthā taṃ, āvuso, āmantetī”ti. “Vuṭṭhahissāmī”ti āvajjitabbanti sambandho.",
  "anya-e0104n0:1801_0": "878. Jīvitaddhānassāti attano jīvitakālassa jīvitappavattiyā. Āyu eva āyusaṅkhārā.",
  "anya-e0104n0:1801_1": "“Āyuusmāviññāṇānī”ti ca vadanti, te cassa pakaticittasseva ārammaṇaṃ honti. Antonirodhe",
  "anya-e0104n0:1801_2": "maraṇaṃ natthi carimabhavaṅgena mīyanato. Āvajjitvāva samāpajjitabbaṃ “sahasā maraṇaṃ",
  "anya-e0104n0:1801_3": "mā ahosī”ti. Sahasā hi maraṇe aññabyākaraṇabhikkhuovādadānasāsanānubhāvadīpanānaṃ",
  "anya-e0104n0:1801_4": "anissaro siyā, anāgāmino vā aggamaggānadhigamo siyā. Avasesanti nānābaddhaavikopanāditividhampi",
  "anya-e0104n0:1801_5": "pubbakiccaṃ. Vuttaṃ aṭṭhakathāyaṃ.",
  "anya-e0104n0:1802_0": "879. Kiñcāpi “ekaṃ vā dve vā”ti aniyametvā viya vuttaṃ, dve vāre eva pana niyamato",
  "anya-e0104n0:1802_1": "vadanti. Cittavāreti nevasaññānāsaññāyatanacittavāre. Nirodhaṃ phusatīti acittakabhāvamevāha.",
  "anya-e0104n0:1802_2": "Nirodhassa payogattāti cittanirodhāya payogabhāvato, baladvayasambharaṇādipayogassa",
  "anya-e0104n0:1802_3": "cittanirodhattāti attho. Samathavipassanābalasamannāgamo, ñāṇasamādhicariyāvasībhāvo",
  "anya-e0104n0:1802_4": "cettha aññamaññānativattanavaseneva icchitabboti āha “dve samathavipassanādhamme",
  "anya-e0104n0:1802_5": "yuganaddhe katvā”ti. Anupubbanirodhassa payogoti paṭhamajjhānādīnaṃ, tadanupassanānañca",
  "anya-e0104n0:1802_6": "anupubbato nirodhanassāyaṃ payogo. Idaṃ vuttanayena aṭṭhasamāpattiārohanaṃ na nevasaññānāsaññāyatanasamāpattiyā",
  "anya-e0104n0:1802_7": "samāpajjanassa. Tasmā dvinnaṃ cittānaṃ upari cittāni na pavattantīti yojanā.",
  "anya-e0104n0:1803_0": "Parato acittako bhavituṃ na sakkotīti sakalaṃ yathāparicchinnakālaṃ acittako bhavituṃ",
  "anya-e0104n0:1803_1": "na sakkoti. Tañca kho saṅghapaṭimānanasatthupakkosanaaddhānaparicchedāvajjanānaṃ",
  "anya-e0104n0:1803_2": "akaraṇena, na nānābaddhaavikopanassa. Tassa hi akaraṇena kadāci kevalaṃ tādisassa",
  "anya-e0104n0:1803_3": "parikkhārassa avināso na siyā, na nirodhasamāpattivibandho. Ayañca attho mahānāgattheravatthunā",
  "anya-e0104n0:1803_4": "vibhāvito eva. Evaṃ sante tīhi ākārehi nirodhasamāpattiyā vuṭṭhānaṃ hotīti āpajjati,",
  "anya-e0104n0:1803_5": "tasmā taṃ na sārato paccetabbaṃ. Paṭinivattitvā puna ākiñcaññāyataneyeva patiṭṭhātīti",
  "anya-e0104n0:1803_6": "iminā samāpattiyā vibandhe jāte evaṃ hotīti dasseti, avibandheneva pana yathāparicchinnakālavītikkamane",
  "anya-e0104n0:1803_7": "phalacittuppattiyā vuṭṭhānaṃ hoti. Evañca katvā gambhīrakandaroruḷhatattapāsāṇakkantapurisanidassanampi",
  "anya-e0104n0:1803_8": "samatthitaṃ hotīti keci vadanti. Apare pana “pubbakiccassa akatattā nevasaññānāsaññāyatanaṃ",
  "anya-e0104n0:1803_9": "samāpannamattova ‘paṭinivattitvā ākiñcaññāyatane patiṭṭhātī’ti vuttattā saṅghapaṭimānanādiekaccapubbakiccākaraṇe",
  "anya-e0104n0:1803_10": "aṅgavekallato nirodhasamāpattisamāpajjanaṃ na ijjhatevā”ti vadanti. Vattasadisañhetaṃ",
  "anya-e0104n0:1803_11": "nirodhasamāpattiyā, yadidaṃ pubbakiccakaraṇaṃ. Tasmā tattha yaṃ garutaraṃ, tassa",
  "anya-e0104n0:1803_12": "akaraṇaṃ samāpajjanaṃ vibandhatīti apare. Vīmaṃsitvā gahetabbaṃ. “Ākiñcaññāyatane",
  "anya-e0104n0:1803_13": "patiṭṭhātī”ti ca idaṃ puna ākiñcaññāyatanassa samāpajjitabbattā vuttaṃ. Samāpajjitvā",
  "anya-e0104n0:1803_14": "hi vuṭṭhāya pubbakiccassa kātabbattā.",
  "anya-e0104n0:1804": "Yathā panātiādi katapubbakiccatāsāmaññena upamāsaṃsandanaṃ.",
  "anya-e0104n0:1805": "880. Assāti nirodhasamāpattiyā. “Kālaparicchedavasenā”tiādinā catūhi ākārehi nirodhasamāpattiyā ṭhānaṃ dasseti.",
  "anya-e0104n0:1806": "882. Vivekaninnanti nissaraṇavivekaninnaṃ, pageva saṅkhāravimukhatāya, phalacittuppattiyā cāti veditabbaṃ.",
  "anya-e0104n0:1807_0": "883. Ūsaṅkhārattayapaṭippassaddhiyā, avasesacetasikaviññāṇābhāvena rūpadhammamattāvasesatāya",
  "anya-e0104n0:1807_1": "ca matanirodhasamāpannānaṃ avisesaṃ gahetvā pucchā “matassa ca samāpannassa ca ko",
  "anya-e0104n0:1807_2": "viseso”ti. Kāmaṃ nesaṃ saṅkhārattayapaṭippassaddhiādīhi aviseso, rūpadhammamattāvasesatāya",
  "anya-e0104n0:1807_3": "pana āyuusmāindriyānaṃ apagamānapagamanaṃ visesoti dassetuṃ “yvāya”ntiādi vuttaṃ.",
  "anya-e0104n0:1808_0": "884. Sabhāvatoti sabhāvadhammato, paramatthatoti attho. Paramatthato hi vijjamānānaṃ",
  "anya-e0104n0:1808_1": "saṅkhatādibhāvena vattabbataṃ labhati, na avijjamānaṃ. Samāpajjantassa vasenāti yasmā",
  "anya-e0104n0:1808_2": "samāpajjantassa ariyapuggalassa samathavipassanādhamme yuganaddhe katvā aṭṭha samāpattiyo",
  "anya-e0104n0:1808_3": "ārohantassa anukkamena saṅkhārānaṃ paṭippassambhanapayoganibbattiyā nirodhasamāpatti",
  "anya-e0104n0:1808_4": "nipphannā nāma hoti, tasmā taṃ payoganibbattiṃ upādāya “nipphannā”ti vattuṃ vaṭṭati.",
  "anya-e0104n0:1809_0": "Saṅkhāravūpasamato, santadhammasamanvayato ca santaṃ. Ariyehi eva nisevitabbattā",
  "anya-e0104n0:1809_1": "ariyanisevitaṃ. Tissannampi dukkhatānaṃ nibbutabhāvato nibbānamiti saṅkhaṃ upāgataṃ.",
  "anya-e0104n0:1809_2": "Ariyaṃ paññanti suvisuddhaṃ maggaphalapaññaṃ. Imissāpīti nirodhasamāpattiyā. Samāpattisamatthatāti",
  "anya-e0104n0:1809_3": "samāpajjanasamatthatā.",
  "anya-e0104n0:1810": "Āhuneyyabhāvādisiddhikathāvaṇṇanā",
  "anya-e0104n0:1811_0": "885. Āhuneyyabhāvādisiddhīti āhuneyyapāhuneyyadakkhiṇeyyaañjalikaraṇīyaanuttarapuññakkhettabhāvasiddhi.",
  "anya-e0104n0:1811_1": "Avisesenāti dassanamaggapaññādivisesena vinā, etissā lokuttarapaññāya. Ānetvā hunitabbanti",
  "anya-e0104n0:1811_2": "āhunaṃ, dūratopi ānetvā dātabbadānaṃ, taṃ paṭiggahetuṃ yuttoti āhuneyyo. Pāhunaṃ",
  "anya-e0104n0:1811_3": "vuccati āgantukadānaṃ, taṃ paṭiggahetuṃ yuttoti pāhuneyyo. Dakkhiṇaṃ arahatīti dakkhiṇeyyo,",
  "anya-e0104n0:1811_4": "añjalikaraṇaṃ añjalikammaṃ, taṃ arahatīti añjalikaraṇīyo. Anuttaraṃ uttamaṃ sattānaṃ",
  "anya-e0104n0:1811_5": "puññaviruhanaṭṭhānanti anuttaraṃ puññakkhettaṃ lokassāti ayamettha saṅkhepo. Vitthāro",
  "anya-e0104n0:1811_6": "pana heṭṭhā vuttoyeva.",
  "anya-e0104n0:1812_0": "886. Mandāya vipassanāya āgatoti atikkhāya vipassanāya vasena paṭhamamaggapaññaṃ",
  "anya-e0104n0:1812_1": "bhāvetvā sotāpannabhāvaṃ āgato. Saddhādīnaṃ mudūnaṃ indriyānaṃ vasena mudindriyopi",
  "anya-e0104n0:1812_2": "samāno. Sattakkhattuparamoti sattakkhattuṃ paramā bhavūpapatti attabhāvaggahaṇaṃ,",
  "anya-e0104n0:1812_3": "tato paraṃ aṭṭhamaṃ bhavaṃ nādiyatīti sattakkhattuparamo. Saṃsaritvāti paṭisandhiggahaṇavasena",
  "anya-e0104n0:1812_4": "aparāparaṃ gantvā. Dukkhassantaṃ karotīti vaṭṭadukkhassa pariyantaṃ pariyosānaṃ karoti.",
  "anya-e0104n0:1812_5": "Ayaṃ kālena devalokassa, kālena manussalokassāti missakassa bhavassa vasena “sattasugatibhave",
  "anya-e0104n0:1812_6": "saṃsaritvā”ti vutto. Kulato kulaṃ gacchatīti kolaṃkolo. Sotāpattiphalasacchikiriyato",
  "anya-e0104n0:1812_7": "paṭṭhāya hi nīcakule upapatti nāma natthi, mahābhogakulesuyeva nibbattatīti attho.",
  "anya-e0104n0:1812_8": "Dve vā tīṇi vā kulānīti devamanussavasena dve vā tayo vā bhave. Iti ayampi missakabhaveneva",
  "anya-e0104n0:1812_9": "kathito. Desanāmattameva cetaṃ “dve vā tīṇi vā”ti. Yāva chaṭṭhabhavā saṃsarantopi",
  "anya-e0104n0:1812_10": "kolaṃkolova hoti. Attabhāvaggahaṇasaṅkhātaṃ ekaṃyeva khandhabījaṃ etassa atthīti",
  "anya-e0104n0:1812_11": "ekabījī. “Mānusakaṃ bhava”nti idampi desanāmattaṃ. “Devabhavaṃ nibbattetī”tipi vattuṃ",
  "anya-e0104n0:1812_12": "vaṭṭatiyeva. Ko panetesaṃ imaṃ pabhedaṃ niyametīti? Tiṇṇaṃ maggānaṃ vipassanā. Sace",
  "anya-e0104n0:1812_13": "hi upari tiṇṇaṃ maggānaṃ vipassanā balavatī hoti, ekabījī nāma hoti. Tato mandāya",
  "anya-e0104n0:1812_14": "kolaṃkolo, tato mandatarāya sattakkhattuparamo.",
  "anya-e0104n0:1813_0": "887. Paṭisandhivasena sakiṃ āgacchatīti sakadāgāmī. Sakidevāti ekavāraṃyeva. “Imaṃ",
  "anya-e0104n0:1813_1": "lokaṃ āgantvā”ti iminā pañcasu sakadāgāmīsu cattāro vajjetvā ekova gahito. Ekacco",
  "anya-e0104n0:1813_2": "hi idha sakadāgāmiphalaṃ patvā idheva parinibbāti, ekacco idha patvā devaloke parinibbāti,",
  "anya-e0104n0:1813_3": "ekacco devaloke patvā tattheva parinibbāti, ekacco devaloke patvā idhūpapajjitvā",
  "anya-e0104n0:1813_4": "parinibbāti. Ime cattāropi idha na gahitā. Yo pana idha patvā devaloke yāvatāyukaṃ",
  "anya-e0104n0:1813_5": "vasitvā puna idhūpapajjitvā parinibbāti, ayaṃ idha gahito.",
  "anya-e0104n0:1814_0": "888. Paṭisandhivasena idha anāgamanato anāgāmī. Indriyavemattatāvasenāti saddhādīnaṃ",
  "anya-e0104n0:1814_1": "vimuttiparipācakaindriyānaṃ paropariyattena. Pañcadhā idha vihāya niṭṭho hotīti so",
  "anya-e0104n0:1814_2": "anāgāmī antarāparinibbāyiādibhāvena pañcapakārena imaṃ lokaṃ pajahitvā parinibbāyanako",
  "anya-e0104n0:1814_3": "hoti. Āyuvemajjhassa antarāyeva kilesaparinibbānena parinibbāyanato antarāparinibbāyī.",
  "anya-e0104n0:1814_4": "Upahaccāti vā upagantvā kālakiriyaṃ. Appayogenāti adhimattapayogena vinā appakasireneva",
  "anya-e0104n0:1814_5": "tikkhindriyatāya sukheneva. Sappayogenāti ettha vuttavipariyāyena attho veditabbo.",
  "anya-e0104n0:1814_6": "Uddhaṃ vā hi bhāvena uddhamassa taṇhāsotaṃ, vaṭṭasotaṃ vāti uddhaṃsoto. Uddhaṃ vā",
  "anya-e0104n0:1814_7": "gantvā paṭilabhitabbato uddhamassa maggasotanti uddhaṃsoto. Paṭisandhivasena akaniṭṭhabhavaṃ",
  "anya-e0104n0:1814_8": "gacchatīti akaniṭṭhagāmī.",
  "anya-e0104n0:1815_0": "Yatthupapannoti avihādīsu yattha yattha upapanno. Imesaṃ pana anāgāmīnaṃ pabhedajānanatthaṃ",
  "anya-e0104n0:1815_1": "uddhaṃsotaakaniṭṭhagāmicatukkaṃ veditabbaṃ – yo hi avihato paṭṭhāya cattāro devaloke",
  "anya-e0104n0:1815_2": "sodhetvā akaniṭṭhaṃ gantvā parinibbāti, ayaṃ uddhaṃsoto akaniṭṭhagāmī nāma. Yo pana",
  "anya-e0104n0:1815_3": "heṭṭhā tayo devaloke sodhetvā sudassīdevaloke ṭhatvā parinibbāti, ayaṃ uddhaṃsoto",
  "anya-e0104n0:1815_4": "naakaniṭṭhagāmī nāma. Yo ito akaniṭṭhameva gantvā parinibbāti, ayaṃ nauddhaṃsoto",
  "anya-e0104n0:1815_5": "akaniṭṭhagāmī nāma. Yo pana heṭṭhā catūsu devalokesu tattha tattheva parinibbāti,",
  "anya-e0104n0:1815_6": "ayaṃ nauddhaṃsoto naakaniṭṭhagāmī nāma. Ete pana avihesu upapannasamanantarā āyuvemajjhaṃ",
  "anya-e0104n0:1815_7": "appatvā, patvā ca parinibbāyanavasena tayo antarāparinibbāyino, eko upahaccaparinibbāyī,",
  "anya-e0104n0:1815_8": "eko uddhaṃsototi pañca. Te asaṅkhārasasaṅkhāraparinibbāyivibhāgena dasa honti. Tathā",
  "anya-e0104n0:1815_9": "atappasudassasudassīsūti cattāro dasakā cattālīsaṃ. Akaniṭṭhe pana uddhaṃsoto natthi.",
  "anya-e0104n0:1815_10": "Tayo antarāparinibbāyino, eko upahaccaparinibbāyīti cattāro. Te asaṅkhārasasaṅkhāraparinibbāyivibhāgena",
  "anya-e0104n0:1815_11": "aṭṭhāti aṭṭhacattālīsaṃ anāgāmino.",
  "anya-e0104n0:1816": "Sotāpannā pana paṭipadābhedena cattāro sattakkhattuparamā, cattāro kolaṃkolā, cattāro ekabījinoti saddhādhurena paṭipannā dvādasa, tathā paññādhurenāti catuvīsati.",
  "anya-e0104n0:1817": "Sakadāgāmino suññatavimokkhena vimuttā paṭipadāvasena cattāro, tathā animittaappaṇihitavimokkhehīti dvādasa.",
  "anya-e0104n0:1818_0": "889. Tathā arahanto. Te pana dvādasa paññāvimuttā, dvādasa ubhatobhāgavimuttā, dvādasa",
  "anya-e0104n0:1818_1": "tevijjā, dvādasa chaḷabhiññā, dvādasa paṭisambhidāppattāti samasaṭṭhi honti. Evamete",
  "anya-e0104n0:1818_2": "saddhiṃ paccekasambuddhasammāsambuddhehi chacattālīsādhikasataṃ ariyā. Yasmā tesaṃ",
  "anya-e0104n0:1818_3": "ariyabhāvasiddhi ariyāya paññābhāvanāya, tena vuttaṃ “āhuneyyabhāvādisiddhipi imissā",
  "anya-e0104n0:1818_4": "lokuttarapaññābhāvanāya ānisaṃso”ti. Lokiyavijjābhiññāhi vināpi ubhatobhāgavimuttatā",
  "anya-e0104n0:1818_5": "hotīti ubhatobhāgavimutto visuṃ gahito. Yaṃ sandhāya vuttanti yaṃ catutthamaggapaññābhāvanaṃ",
  "anya-e0104n0:1818_6": "sandhāya heṭṭhā saṅkhepato gāthāvaṇṇanāyaṃ vuttaṃ, taṃ pana vuttākāraṃ nigamanavasena",
  "anya-e0104n0:1818_7": "dassetuṃ “maggakkhaṇe”tiādi vuttaṃ. Kāmaṃ catūsupi maggakkhaṇesu taṃ jaṭaṃ vijaṭeti",
  "anya-e0104n0:1818_8": "nāma, phalakkhaṇesupi yathārahaṃ vijaṭitajaṭo, aggaphalakkhaṇeyeva pana sabbaso vijaṭitajaṭo,",
  "anya-e0104n0:1818_9": "tato paraṃ vijaṭetabbāya jaṭāya abhāvato. Tenettha heṭṭhā heṭṭhimamaggapaññābhāvanānisaṃsassa",
  "anya-e0104n0:1818_10": "vuttattāva catutthamaggapaññābhāvanāvasena attho vutto.",
  "anya-e0104n0:1819": "Ratinti abhiratiṃ, abhirucinti attho. Tatthāti ariyāya paññābhāvanāya.",
  "anya-e0104n0:1820": "890. Imissā gāthāyāti imissaṃ gāthāyaṃ. Gāthā hi attano atthabhūtassa visuddhimaggassa ādhārabhāvena vuttā, sāmivacanaṃ vā etaṃ atthassa taṃsambandhibhāvato.",
  "anya-e0104n0:1821": "Paññābhāvanānisaṃsaniddesavaṇṇanā niṭṭhitā.",
  "anya-e0104n0:1822": "Iti tevīsatimaparicchedavaṇṇanā.",
  "anya-e0104n0:1823": "Nigamanakathāvaṇṇanā",
  "anya-e0104n0:1824": "891. Imissā dāni gāthāyātiādīnaṃ gāthānaṃ attho heṭṭhā vutto eva. Svāyaṃ “visuddhimaggaṃ bhāsissa”nti evaṃ paṭiññāto visuddhimaggo ettāvatā bhāsito hotīti sambandho.",
  "anya-e0104n0:1825_0": "892. Tatthātiādīsu ayaṃ padasambandhena saddhiṃ saṅkhepattho – tesaṃ “sīle patiṭṭhāyā”tigāthāyaṃ",
  "anya-e0104n0:1825_1": "vuttānaṃ sīlādippabhedānaṃ atthānaṃ pañcannampi mahānikāyānaṃ aṭṭhakathānaye aṭṭhakathātantiyaṃ",
  "anya-e0104n0:1825_2": "tattha tattha vutto yo vinicchayo, yebhuyyena taṃ sabbaṃ samāharitvā samānetvā nikāyantarassa",
  "anya-e0104n0:1825_3": "nikāyagatavādadosasaṅkarehi mutto so nicchayo yasmā pakāsito, tasmā visuddhikāmehi",
  "anya-e0104n0:1825_4": "yogīhi etasmiṃ visuddhimagge ādaro karaṇīyoyevāti.",
  "anya-e0104n0:1826": "Nigamanagāthāyo",
  "anya-e0104n0:1827": "Ettāvatā ca –",
  "anya-e0104n0:1828": "Suvisuddhasamācāro, visuddhanayamaṇḍitaṃ;",
  "anya-e0104n0:1829": "Visuddhimaggaṃ lokassa, yadaccantavisuddhiyā.",
  "anya-e0104n0:1830": "Abhāsi karuṇāvega-samussāhitamānaso;",
  "anya-e0104n0:1831": "Mahesi vipulodāta-visuddhimatipāṭavo.",
  "anya-e0104n0:1832": "Tassa atthaṃ pakāsetuṃ, kathāmaggaṃ purātanaṃ;",
  "anya-e0104n0:1833": "Nissāya yā samāraddhā, atthasaṃvaṇṇanā mayā.",
  "anya-e0104n0:1834": "Āyācito siddhagāma-pariveṇanivāsinā;",
  "anya-e0104n0:1835": "Therena dāṭhanāgena, suddhācārena dhīmatā.",
  "anya-e0104n0:1836": "Sā esā paramatthānaṃ, tattha tattha yathārahaṃ;",
  "anya-e0104n0:1837": "Nidhānato paramattha-mañjūsā nāma nāmato.",
  "anya-e0104n0:1838": "Sampattā pariniṭṭhānaṃ, anākulavinicchayā;",
  "anya-e0104n0:1839": "Aṭṭhāsītippamāṇāya, pāḷiyā bhāṇavārato.",
  "anya-e0104n0:1840": "Iti taṃ saṅkharontena, yaṃ taṃ adhigataṃ mayā;",
  "anya-e0104n0:1841": "Puññaṃ tassānubhāvena, lokanāthassa sāsane.",
  "anya-e0104n0:1842": "Ogāhetvā visuddhāya, sīlādipaṭipattiyā;",
  "anya-e0104n0:1843": "Sabbepi dehino hontu, vimuttirasabhāgino.",
  "anya-e0104n0:1844": "Ciraṃ tiṭṭhatu lokasmiṃ, sammāsambuddhasāsanaṃ;",
  "anya-e0104n0:1845": "Tasmiṃ sagāravā niccaṃ, hontu sabbepi pāṇino.",
  "anya-e0104n0:1846": "Sammā vassatu kālena, devo rājā mahīpati;",
  "anya-e0104n0:1847": "Saddhammanirato lokaṃ, dhammeneva pasāsatūti.",
  "anya-e0104n0:1848": "Badaratitthavihāravāsinā ācariyadhammapālena katā",
  "anya-e0104n0:1849": "Paramatthamañjūsā nāma visuddhimaggamahāṭīkā samattā.",
  "anya-e0104n0:1850": "Visuddhimagga-mahāṭīkā samattā."
}