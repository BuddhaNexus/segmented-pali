{
  "anya-e0104n0:0": "Namo tassa bhagavato arahato sammāsambuddhassa",
  "anya-e0104n0:1": "Visuddhimagga-mahāṭīkā",
  "anya-e0104n0:2": "(Dutiyo bhāgo)",
  "anya-e0104n0:3": "12. Iddhividhaniddesavaṇṇanā",
  "anya-e0104n0:4": "Abhiññākathāvaṇṇanā",
  "anya-e0104n0:5_0": "365. Saṁvaṇṇanāvasena anantarasamādhikathāya āsannapaccakkhataṁ dīpento “ayaṁ samādhibhāvanā”ti",
  "anya-e0104n0:5_1": "āha. “Abhiññā sampādetuṁ yogo kātabbo”ti vatvā tattha payojanavisese dassetuṁ “evañhī”tiādi",
  "anya-e0104n0:5_2": "vuttaṁ. Kiñcāpi thiratarabhāvo, vipassanābhāvanāsukhatā ca samādhibhāvanāya ānisaṁso",
  "anya-e0104n0:5_3": "eva, tathāpi pañca lokiyābhiññā yathāvuttasamādhibhāvanāya ānisaṁsabhāvena pākaṭā",
  "anya-e0104n0:5_4": "paññātāti tāsaṁyeva vasena yogino adhigatānisaṁsatā vuttā, cuddasadhā cittaparidamanena",
  "anya-e0104n0:5_5": "thirataratā vuttā. Lokiyābhiññāsu vasībhāvopi samādhisseva vasībhāvo, tathā ca “samāhito",
  "anya-e0104n0:5_6": "yathābhūtaṁ pajānātī”ti vacanato “sukheneva paññābhāvanaṁ sampādessatī”ti vuttaṁ.",
  "anya-e0104n0:5_7": "Tasmāti yasmā samādhibhāvanāya ānisaṁsalābho thirataratā, sukheneva ca paññābhāvanā",
  "anya-e0104n0:5_8": "ijjhati, tasmā abhiññākathaṁ tāva ārabhissāma, paññābhāvanāya okāse sampattepīti adhippāyo.",
  "anya-e0104n0:6_0": "Bhagavatā pañca lokikābhiññā vuttāti sambandho. Na catukkajjhānamattameva idha sāsane",
  "anya-e0104n0:6_1": "sampādetabbaṁ, napi iddhividhañāṇameva, atha kho aññampi atthīti uttaruttaripaṇītapaṇītadhammadesanatthañca.",
  "anya-e0104n0:7_0": "Iddhivikubbananti iddhisaṅkhātaṁ pakativaṇṇajahanakiriyaṁ, idaṁ iddhīsu vikubbaniddhiyā",
  "anya-e0104n0:7_1": "padhānatāya vuttaṁ, iddhiṁ vikubbanañcāti evaṁ vā attho daṭṭhabbo. Vikubbanassa visuṁ",
  "anya-e0104n0:7_2": "gahaṇampi vuttakāraṇeneva daṭṭhabbaṁ. Ākāsakasiṇavasena arūpasamāpattiyo na sambhavanti,",
  "anya-e0104n0:7_3": "ālokakasiṇañca odātakasiṇantogadhaṁ katvā “odātakasiṇapariyantesū”ti vuttaṁ kasiṇānulomādicittaparidamanavidhino",
  "anya-e0104n0:7_4": "adhippetattā, ākāsanimmānādiatthaṁ pana tadubhayampi icchitabbameva. Aṭṭha aṭṭhāti",
  "anya-e0104n0:7_5": "yathāvuttesu kasiṇesu ekekasmiṁ aṭṭha aṭṭha samāpattiyo. Kasiṇānulomatoti kasiṇapaṭipāṭito,",
  "anya-e0104n0:7_6": "paṭipāṭi ca desanāvasena veditabbā. Jhānānulomo pana paṭipattivasenapi. Ukkamanaṁ",
  "anya-e0104n0:7_7": "ukkantaṁ, ukkantameva ukkantikaṁ, jhānassa ukkantikaṁ jhānukkantikaṁ, tato, jhānalaṅghanatoti",
  "anya-e0104n0:7_8": "attho. Aṅgasaṅkantito aṅgātikkamato. Cittaṁ paridametabbaṁ yadicchakaṁ yatthicchakaṁ",
  "anya-e0104n0:7_9": "jhānānaṁ samāpajjanādisukhatthaṁ, tesaṁ ārammaṇānañca sallakkhaṇatthaṁ. Evañhissa",
  "anya-e0104n0:7_10": "tattha visavitā samijjhatīti.",
  "anya-e0104n0:8_0": "366.Jhānaṁ samāpajjatīti kiṁ catubbidhampi jhānaṁ samāpajjati, udāhu ekekanti? Kiñcettha",
  "anya-e0104n0:8_1": "yadi catubbidhampi samāpajjati, aṅgasaṅkantito viseso na siyā, atha ekekaṁ ārammaṇasaṅkantito.",
  "anya-e0104n0:8_2": "Nāyaṁ doso ābhogavasena tesaṁ visesasiddhito. Yadā hi kasiṇānulomameva ābhujitvā",
  "anya-e0104n0:8_3": "tattha tattha kasiṇe jhānāni samāpajjati, na aṅgasaṅkantiṁ, tadā kasiṇānulomo. Yadā",
  "anya-e0104n0:8_4": "pana aṅgasaṅkantiṁ ābhujitvā jhānāni samāpajjati, tadā aṅgasaṅkanti veditabbā. Iminā",
  "anya-e0104n0:8_5": "nayena kasiṇānulomaārammaṇasaṅkantiādīnampi aññamaññaṁ viseso veditabbo. Idaṁ kasiṇānulomaṁ",
  "anya-e0104n0:8_6": "nāma cittaparidamananti adhippāyo.",
  "anya-e0104n0:9_0": "Tathevāti “paṭipāṭiyā aṭṭhasu kasiṇesu satakkhattumpi sahassakkhattumpī”ti etassa",
  "anya-e0104n0:9_1": "upasaṁhārattho tathā-saddo. Paṭilomato cettha paṭipāṭi. Tenāha “paṭilomakkamenā”ti.",
  "anya-e0104n0:9_2": "Ayañhettha attho – paṭhamaṁ odātakasiṇe jhānaṁ samāpajjati, tato lohitakasiṇeti yāva",
  "anya-e0104n0:9_3": "pathavīkasiṇā vattabbā.",
  "anya-e0104n0:10": "Punappunaṁ samāpajjananti “satakkhattuṁ sahassakkhattu”nti vuttaṁ bahulākāramāha.",
  "anya-e0104n0:11_0": "Tatthevāti pathavīkasiṇeyeva. Tatoti pacchā tatiyajjhānato vuṭṭhānantarakālaṁ. Tadevāti",
  "anya-e0104n0:11_1": "pathavīkasiṇameva. Tato ākiñcaññāyatananti tato pathavīkasiṇugghāṭimākāse pavattitaākāsānañcāyatanasamāpattito",
  "anya-e0104n0:11_2": "vuṭṭhāya viññāṇañcāyatanaṁ amanasikaritvā taṁ laṅghitvā yathāvuttaākāsānañcāyatanaviññāṇassa",
  "anya-e0104n0:11_3": "abhāve pavattitaṁ ākiñcaññāyatanaṁ samāpajjati. Pathavīkasiṇugghāṭimākāsakasiṇaṁ",
  "anya-e0104n0:11_4": "pathavīkasiṇapakkhikameva hotīti vuttaṁ “kasiṇaṁ anukkamitvā”ti. Atha vā aṭṭhasu",
  "anya-e0104n0:11_5": "kasiṇesu kassaci ukkamanaṁ idha kasiṇukkantikaṁ nāmāti āha “kasiṇaṁ anukkamitvā”ti.",
  "anya-e0104n0:11_6": "Jhānukkantikanti ettha icchitaṁ avadhāraṇena nivattetabbaṁ, ukkamanassa ca sarūpaṁ",
  "anya-e0104n0:11_7": "dassetuṁ “evaṁ kasiṇa”ntiādiṁ vatvā puna taṁ pakāraṁ saha nissayena sesakasiṇesu",
  "anya-e0104n0:11_8": "atidisanto “evaṁ āpokasiṇādi…pe… kātabbā”ti āha. Tenāha “iminā nayenā”tiādi. Yathā",
  "anya-e0104n0:11_9": "paṭhamajjhānamūlakaṁ pathavīkasiṇādīsu jhānukkantikaṁ dassitaṁ, evaṁ dutiyajjhānādimūlakampi",
  "anya-e0104n0:11_10": "taṁ yathārahaṁ dassetabbaṁ.",
  "anya-e0104n0:12": "Tadevāti paṭhamajjhānameva. Kasiṇukkantikepi āpokasiṇādimūlikā yojanā vuttanayeneva kātabbā, tathā yathārahaṁ dutiyajjhānādimūlikā.",
  "anya-e0104n0:13_0": "Lohitakasiṇato ākiñcaññāyatananti lohitakasiṇaṁ āvajjento abhimukhaṁ katvā tassa",
  "anya-e0104n0:13_1": "ugghāṭanena upaṭṭhite kasiṇugghāṭimākāse amanasikārena ākāsānañcāyatanajjhānaṁ samāpajjitvā",
  "anya-e0104n0:13_2": "tattha pubbe pavattaviññāṇassa apagamaṁ ārammaṇaṁ katvā ākiñcaññāyatanaṁ samāpajjati.",
  "anya-e0104n0:14_0": "Itaresanti avasiṭṭharūpāvacarajjhānānaṁ. Na hi arūpajjhānesu aṅgasaṅkanti atthi,",
  "anya-e0104n0:14_1": "nāpi tāni pathavīkasiṇe pavattanti. Yaṁ pana aṅgārammaṇasaṅkantivacane “nīlakasiṇaṁ",
  "anya-e0104n0:14_2": "ugghāṭetvā ākāsānañcāyatana”ntiādi vuttaṁ, taṁ yathālābhavasena vuttaṁ, pariyāyena",
  "anya-e0104n0:14_3": "vāti daṭṭhabbaṁ. Nippariyāyato pana yathā aṅgasaṅkanti rūpajjhānesu eva labbhati,",
  "anya-e0104n0:14_4": "evaṁ arūpajjhānesu eva ārammaṇasaṅkanti. Tassa tasseva hi jhānassa ārammaṇantare",
  "anya-e0104n0:14_5": "pavatti ārammaṇasaṅkanti. Tenāha “sabbakasiṇesu ekasseva jhānassa samāpajjanaṁ ārammaṇasaṅkantikaṁ nāmā”ti.",
  "anya-e0104n0:15_0": "Yathā pana “sabbakasiṇesū”ti iminā ākāsaviññāṇakasiṇānampi saṅgaho hotīti na sakkā",
  "anya-e0104n0:15_1": "vattuṁ idha aṭṭhannaṁyeva kasiṇānaṁ adhigatattā, evaṁ sabbampi arūpajjhānaṁ “ekaṁ",
  "anya-e0104n0:15_2": "jhāna”nti na sakkā vattuṁ aṭṭhannaṁ samāpattīnaṁ vasena cittaparidamanassa icchitattā.",
  "anya-e0104n0:15_3": "Tasmā āruppajjhānānaṁ vasena aṅgārammaṇasaṅkanti pariyāyena vuttāti veditabbaṁ. Tathā",
  "anya-e0104n0:15_4": "hi pītakasiṇugghāṭimākāse yaṁ paṭhamāruppaviññāṇaṁ, tadārammaṇaṁ viññāṇañcāyatanaṁ",
  "anya-e0104n0:15_5": "sandhāyāha “pītakasiṇato viññāṇañcāyatanaṁ samāpajjitvā”ti. Iminā nayena sesadvayepi",
  "anya-e0104n0:15_6": "attho veditabbo. Ekantarikavasenāti aññattho antara-saddo. Antarameva antarikaṁ,",
  "anya-e0104n0:15_7": "ekajjhaṁ antarikaṁ etasminti ekantarikaṁ, jhānasamāpajjanaṁ, tassa vasena. Yathā",
  "anya-e0104n0:15_8": "aṅgānaṁ, ārammaṇassa ca ekajjhaṁ aññathā viseso hoti, tathā samāpajjanavasenāti.",
  "anya-e0104n0:15_9": "So pana viseso heṭṭhimānaṁ tesaṁ aṅgārammaṇānaṁ samatikkamanavasena hotīti vuttaṁ",
  "anya-e0104n0:15_10": "“ekantarikavasena aṅgānañca ārammaṇānañca saṅkamana”nti. “Idaṁ jhānaṁ pañcaṅgika”ntiādinā",
  "anya-e0104n0:15_11": "aṅgesu, “idaṁ pathavīkasiṇa”ntiādinā ārammaṇesu ca vavatthāpitesu ekajjhaṁ tesaṁ",
  "anya-e0104n0:15_12": "vavatthāpane na koci viseso atthīti aṭṭhakathāsu ayaṁ vidhi nābhato. Evañca katvā",
  "anya-e0104n0:15_13": "jhānukkantikādīsu paṭilomakkamena, anulomapaṭilomakkamena ca ekantarikabhāvena labbhamānampi",
  "anya-e0104n0:15_14": "jhānādīnaṁ ukkamanaṁ na uddhaṭaṁ, tehi nayehi vināpi cittaparidamanaṁ ijjhatīti papañcaparihāratthaṁ",
  "anya-e0104n0:15_15": "vā te aṭṭhakathāsu anāgatāti daṭṭhabbaṁ.",
  "anya-e0104n0:16_0": "367.Abhāvitabhāvano jhānābhiññāsu akatādhikāro. Tattha upanissayarahitopīti keci.",
  "anya-e0104n0:16_1": "Ādibhūtaṁ yogakammaṁ ādikammaṁ, taṁ etassa atthīti ādikammiko, pubbe akataparicayo",
  "anya-e0104n0:16_2": "bhāvanaṁ anuyuñjanto. Tenāha “yogāvacaro”ti. Kasiṇaparikammampi bhāroti dosavivajjanādividhinā",
  "anya-e0104n0:16_3": "kasiṇamaṇḍale paṭipatti yāva uggahanimittuppatti kasiṇaparikammaṁ, tampi nāma bhāro,",
  "anya-e0104n0:16_4": "pageva iddhivikubbanāti adhippāyo. Nimittuppādananti paṭibhāganimittuppādanaṁ. Taṁ",
  "anya-e0104n0:16_5": "vaḍḍhetvāti taṁ nimittaṁ, bhāvanañca vaḍḍhetvā. Na hi bhāvanāya vināva nimittavaḍḍhanaṁ",
  "anya-e0104n0:16_6": "labbhati. Keci upacārasamādhiṁ labhitvā appanāsamādhiṁ adhigantuṁ na sakkonti, tādisāpi",
  "anya-e0104n0:16_7": "bahū hontevāti āha “appanādhigamo bhāro”ti. Appanādhigamoti vā aṭṭhannaṁ samāpattīnaṁ",
  "anya-e0104n0:16_8": "adhigamamāha. Aññova samāpattīnaṁ upanissayo, añño abhiññānanti āha “paridamitacittassāpi",
  "anya-e0104n0:16_9": "iddhivikubbanaṁ nāma bhāro”ti. Khippaṁ nisanti nisāmanaṁ jhānacakkhunā pathavīkasiṇādijhānārammaṇassa",
  "anya-e0104n0:16_10": "dassanaṁ etassāti khippanisanti, sīghataraṁ jhānaṁ samāpajjitā, tassa bhāvo khippanisantibhāvo.",
  "anya-e0104n0:16_11": "Ambatarunicitaṁ mahāmahindattherādīhi otiṇṇaṭṭhānaṁ therambatthalaṁ. Yathā paṭipakkhavijayāya",
  "anya-e0104n0:16_12": "yodhājīvā nimmalameva asitomarādiṁ gahetvā vicaranti, evaṁ bhikkhunāpi kilesavijayāya",
  "anya-e0104n0:16_13": "nimmalāva jhānābhiññā vaḷañjitabbāti imamatthaṁ dassetuṁ “tasmā”tiādi vuttaṁ.",
  "anya-e0104n0:17_0": "Patiṭṭhābhāvoti idha parassa upaddavūpasamanaṁ adhippetaṁ. Taṁ hi khippanisantibhāvatopi",
  "anya-e0104n0:17_1": "garutaraṁ accāyikakiccasādhanavasena vidhātabbato durabhisambhavatarattā. Taṁ pana",
  "anya-e0104n0:17_2": "rakkhitattheranidassaneneva siddhampi tato garutarena aṅgāravassaparittāṇena vibhāvetuṁ",
  "anya-e0104n0:17_3": "“giribhaṇḍavāhanapūjāya…pe… thero viyā”ti āha. Giribhaṇḍavāhanapūjā nāma cetiyagirimādiṁ",
  "anya-e0104n0:17_4": "katvā sakaladīpe, samudde ca yāva yojanā mahatī dīpapūjā. Pathaviṁ māpetvāti mārena",
  "anya-e0104n0:17_5": "pavattitaṁ aṅgāravassaṁ phuliṅgamattenapi yāva manusse na pāpuṇāti, tāvadeva ākāse",
  "anya-e0104n0:17_6": "pathaviṁ nimminitvā.",
  "anya-e0104n0:18_0": "Balavapubbayogānanti garutarūpanissayānaṁ, iddhividhādīnaṁ hetubhūtamahābhinīhārānanti",
  "anya-e0104n0:18_1": "attho. Aggasāvakādīnanti ādi-saddena ekacce mahāsāvake saṅgaṇhāti. Bhāvanānukkamo",
  "anya-e0104n0:18_2": "yathāvuttaṁ cittaparidamanaṁ. Paṭisambhidādīti ādi-saddena ṭhānāṭhānañāṇādīnampi",
  "anya-e0104n0:18_3": "saṅgaho veditabbo, na sesābhiññānameva. Sāvakānampi hi ṭhānāṭhānañāṇādīni padesavasena",
  "anya-e0104n0:18_4": "ijjhanti. Tasmāti yasmā pubbahetusampannasseva yathāvuttaṁ bhāvanānukkamaṁ vinā abhiññāyo",
  "anya-e0104n0:18_5": "ijjhanti, na itarassa, tasmā. Aggidhamanādīhīti aggimhi tāpanakoṭṭanādīhi. Yathā",
  "anya-e0104n0:18_6": "cāti ca-saddena lākhākārādīnaṁ lākhākoṭṭanādiṁ avuttampi saṅgaṇhāti. Chanda…pe… vasenāti",
  "anya-e0104n0:18_7": "“chandavato ce abhiññā sijjhati, mayhampi sijjhatī”ti kattukamyatāchandaṁ sīsaṁ dhuraṁ",
  "anya-e0104n0:18_8": "jeṭṭhaṁ pubbaṅgamaṁ katvā, chandaṁ vā uppādetvā taṁ bhāvanāya mukhaṁ katvā jhānassa",
  "anya-e0104n0:18_9": "samāpajjanavasena. Eseva nayo sesesupi. “Āvajjanādivasībhāvavasenā”ti idaṁ aṭṭhasupi",
  "anya-e0104n0:18_10": "samāpattīsu sātisayaṁ vasībhāvāpādanaṁ sandhāya vuttaṁ. Tañca kho ādikammikavasena,",
  "anya-e0104n0:18_11": "na katādhikāravasenāti āha “pubbahetu…pe… vaṭṭatī”ti. Pubbahetusampannassa hi yaṁ",
  "anya-e0104n0:18_12": "jhānaṁ pādakaṁ katvā abhiññā nibbattetabbā, tattheva sātisayaṁ ciṇṇavasitāpi icchitabbā,",
  "anya-e0104n0:18_13": "na sabbatthevāti adhippāyo. “Catutthajjhānamatte ciṇṇavasinā”ti vacanato arūpasamāpattiyo",
  "anya-e0104n0:18_14": "vināpi abhiññā ijjhantīti vadanti. Tampi yadi pubbahetusampannassa vasena vuttaṁ,",
  "anya-e0104n0:18_15": "yuttameva. Athetarassa, tesaṁ matimattaṁ. Yathāti yena pakārena yena vidhinā. Etthāti",
  "anya-e0104n0:18_16": "etasmiṁ iddhividhanipphādane.",
  "anya-e0104n0:19_0": "368.Tatrāti ca tadeva paccāmasati. Pāḷinayānusārenevāti pāḷigatiyā anusaraṇeneva,",
  "anya-e0104n0:19_1": "pāṭhasaṁvaṇṇanānukkamenevāti attho. “Catutthajjhānaṁ upasampajja viharatī”ti vatvā",
  "anya-e0104n0:19_2": "“so”ti vuttattā āha “adhigatacatutthajjhāno yogī”ti. “Evaṁ samāhite”ti ettha evaṁ-saddo",
  "anya-e0104n0:19_3": "heṭṭhājhānattayādhigamapaṭipāṭisiddhassa catutthajjhānasamādhānassa nidassanatthoti",
  "anya-e0104n0:19_4": "āha “evanti catutthajjhānakkamanidassanameta”nti, catutthajjhānassa, tassa ca adhigamakkamassa",
  "anya-e0104n0:19_5": "nidassanaṁ. Yena samādhānānukkamena catutthajjhānasamādhi laddho, tadubhayanidassananti",
  "anya-e0104n0:19_6": "attho. Tenāha “iminā…pe… vuttaṁ hotī”ti. Yadipi “eva”nti idaṁ āgamanasamādhinā saddhiṁ",
  "anya-e0104n0:19_7": "catutthajjhānasamādhānaṁ dīpeti. Satipārisuddhisamādhi eva pana iddhiyā adhiṭṭhānabhāvato",
  "anya-e0104n0:19_8": "padhānanti āha “catutthajjhānasamādhinā samāhite”ti. Upekkhāsatipārisuddhibhāvenāti",
  "anya-e0104n0:19_9": "upekkhāya janitasatipārisuddhisabbhāvena. Sabbapaccanīkadhammūpakkilesaparisuddhāya",
  "anya-e0104n0:19_10": "hi paccanīkasamanepi abyāvaṭāya pārisuddhiupekkhāya vattamānāya catutthajjhānaṁ,",
  "anya-e0104n0:19_11": "taṁsampayuttadhammā ca suparisuddhā, suvisadā ca honti, satisīsena pana tattha desanā",
  "anya-e0104n0:19_12": "katāti āha “upekkhāsatipārisuddhibhāvena parisuddhe”ti. Parisuddhiyā eva paccayavisesena",
  "anya-e0104n0:19_13": "pavattiviseso pariyodātatā sudhantasuvaṇṇassa nighaṁsanena pabhassaratā viyāti āha",
  "anya-e0104n0:19_14": "“parisuddhattāyeva pariyodāte, pabhassareti vuttaṁ hotī”ti.",
  "anya-e0104n0:20_0": "Sukhādīnaṁ paccayānaṁ ghātenāti sukhasomanassānaṁ, dukkhadomanassānañca yathākkamaṁ",
  "anya-e0104n0:20_1": "rāgadosapaccayānaṁ vikkhambhanena. “Sukhaṁ somanassassa paccayo, somanassaṁ rāgassa,",
  "anya-e0104n0:20_2": "dukkhaṁ domanassassā”ti hi vuttaṁ. Yathā rāgādayo cetaso malāsucibhāvena “aṅgaṇānī”ti",
  "anya-e0104n0:20_3": "vuccanti, evaṁ upagantvā kilesanaṭṭhena upakkilesāti āha “anaṅgaṇattāyeva vigatūpakkilese”ti.",
  "anya-e0104n0:20_4": "Tenāha “aṅgaṇena hi taṁ cittaṁ upakkilissatī”ti, vibādhīyati upatāpīyatīti attho.",
  "anya-e0104n0:20_5": "Subhāvitattāti paguṇabhāvāpādanena suṭṭhu bhāvitattā. Tenāha “vasībhāvappatte”ti,",
  "anya-e0104n0:20_6": "āvajjanādinā pañcadhā, cuddasavidhena vā paridamanena vasavattitaṁ upagateti attho.",
  "anya-e0104n0:20_7": "Vase vattamānaṁ hi cittaṁ paguṇabhāvāpattiyā suparimadditaṁ viya cammaṁ, suparikammakatā",
  "anya-e0104n0:20_8": "viya ca lākhā mudunti vuccati. Kammakkhameti vikubbanādiiddhikammakkhame. Tañca ubhayanti",
  "anya-e0104n0:20_9": "mudutākammaniyadvayaṁ.",
  "anya-e0104n0:21_0": "Nāhantiādīsu na-kāro paṭisedhattho. Ahanti satthā attānaṁ niddisati. Bhikkhaveti",
  "anya-e0104n0:21_1": "bhikkhū ālapati. Aññanti idāni vuccamānacittato aññaṁ. Ekadhammampīti ekampi sabhāvadhammaṁ",
  "anya-e0104n0:21_2": "na samanupassāmīti sambandho. Ayaṁ hettha attho – ahaṁ, bhikkhave, sabbaññutaññāṇena",
  "anya-e0104n0:21_3": "olokentopi aññaṁ ekadhammampi na samanupassāmi. Yaṁ vasībhāvāpādanena bhāvitaṁ, tathā",
  "anya-e0104n0:21_4": "punappunaṁ karaṇena bahulīkataṁ, evaṁ savisesamudubhāvappattiyā muduṁ, kammakkhamatāya",
  "anya-e0104n0:21_5": "kammaniyañca hoti. Yathayidaṁ cittanti attano, tesañca paccakkhatāya evamāhāti. Yathā",
  "anya-e0104n0:21_6": "yathāvuttā parisuddhatādayo na vigacchanti, evaṁ subhāvitaṁ cittaṁ.",
  "anya-e0104n0:22_0": "Tattha avaṭṭhitaṁ idha “ṭhitaṁ, āneñjappatta”nti ca vuttanti āha “etesu parisuddhatādīsu",
  "anya-e0104n0:22_1": "ṭhitattā ṭhite, ṭhitattāyeva āneñjappatte”ti. Yathā mudukammaññatā vasībhāvappattiyā",
  "anya-e0104n0:22_2": "lakkhīyanti, evaṁ vasībhāvappattipi mudukammaññatāhi lakkhīyatīti, mudukammaññabhāvena",
  "anya-e0104n0:22_3": "vā attano vase ṭhitattā “ṭhite”ti vuttaṁ. Yathā hi kāraṇena phalaṁ niddharīyati,",
  "anya-e0104n0:22_4": "evaṁ phalenāpi kāraṇaṁ niddharīyatīti niccalabhāvena avaṭṭhānaṁ āneñjappatti. Sā",
  "anya-e0104n0:22_5": "ca sampayuttadhammesu thirabhāvena, paṭipakkhehi akammaniyatāya ca sambhavantī saddhādibalānaṁ",
  "anya-e0104n0:22_6": "ānubhāvena hotīti “saddhādīhi pariggahitattā āneñjappatte”ti saṅkhepato vuttamatthaṁ",
  "anya-e0104n0:22_7": "vivarituṁ “saddhāpariggahitaṁ hī”tiādi vuttaṁ. Tattha saddhāpariggahitanti evaṁ subhāvitaṁ",
  "anya-e0104n0:22_8": "vasībhāvappattaṁ etaṁ cittaṁ ekaṁsena abhiññāsacchikaraṇīyānaṁ dhammānaṁ abhiññāsacchikiriyāya",
  "anya-e0104n0:22_9": "saṁvattatīti evaṁ pavattāya saddhāya pariggahitaṁ yathāvuttasaddhābalena upatthambhitaṁ.",
  "anya-e0104n0:22_10": "Assaddhiyenāti tappaṭipakkhena assaddhiyena hetunā na iñjati na calati na kampati,",
  "anya-e0104n0:22_11": "aññadatthu upari visesāvahabhāveneva tiṭṭhati. Vīriyapariggahitantiādīsupi iminā",
  "anya-e0104n0:22_12": "nayena attho veditabbo. Ayaṁ pana viseso – vīriyapariggahitanti vasībhāvāpādanaparidamanasādhanena",
  "anya-e0104n0:22_13": "vīriyena upatthambhitaṁ. Satipariggahitanti yathāvutte bhāvanābahulīkāre asammosasādhikāya,",
  "anya-e0104n0:22_14": "kusalānañca dhammānaṁ gatiyo samannesamānāya satiyā upatthambhitaṁ. Samādhipariggahitanti",
  "anya-e0104n0:22_15": "tattheva avikkhepasādhanena samādhānena upatthambhitaṁ. Paññāpariggahitanti tassā",
  "anya-e0104n0:22_16": "eva bhāvanāya upakārānupakāradhammānaṁ pajānanalakkhaṇāya paññāya upatthambhitaṁ.",
  "anya-e0104n0:22_17": "Obhāsagatanti ñāṇobhāsasahagataṁ. Obhāsabhūtena hi yathāvuttasamādhānasaṁvaddhitena",
  "anya-e0104n0:22_18": "ñāṇena saṁkilesapakkhaṁ yāthāvato passanto tato utrasanto ottappanto taṁ adhibhavati,",
  "anya-e0104n0:22_19": "na tena abhibhūyati. Tenāha “kilesandhakārena na iñjatī”ti. Etena ñāṇapariggahitaṁ",
  "anya-e0104n0:22_20": "hirottappabalaṁ dasseti.",
  "anya-e0104n0:23_0": "Aṭṭhaṅgasamannāgatanti catutthajjhānasamādhinā samāhitatā, parisuddhatā, pariyodātatā,",
  "anya-e0104n0:23_1": "anaṅgaṇatā, vigatūpakkilesatā, mudubhāvo, kammaniyatā, āneñjappattiyā ṭhitatā, samāhitassa",
  "anya-e0104n0:23_2": "vā cittassa imāni aṅgānīti “samāhite”ti imaṁ aṅgabhāvena aggahetvā ṭhitiāneñjappattiyo",
  "anya-e0104n0:23_3": "visuṁ gahetvā imehi aṭṭhahi aṅgehi samannāgataṁ. Abhinīhārakkhamanti iddhividhādiatthaṁ",
  "anya-e0104n0:23_4": "abhinīhārakkhamaṁ tadabhimukhaṁ karaṇayoggaṁ. Tenāha “abhiññāsacchikaraṇīyānaṁ dhammānaṁ",
  "anya-e0104n0:23_5": "abhiññāsacchikiriyāyā”ti.",
  "anya-e0104n0:24_0": "Kāmaṁ nīvaraṇāni vikkhambhetvā eva paṭhamajjhānasamadhigamo, vitakkādike vūpasame",
  "anya-e0104n0:24_1": "eva ca dutiyajjhānādisamadhigamo, tathāpi na tathā tehi dūrībhūtā apetā vā yathā",
  "anya-e0104n0:24_2": "catutthajjhānato, cetaso malīnabhāvasaṅkhātauppilābhogakarehi nīvaraṇādīhi suṭṭhu",
  "anya-e0104n0:24_3": "vimuttiyā tassa parisuddhi, pariyodātatā ca yuttāti āha “nīvaraṇa…pe… pariyodāte”ti.",
  "anya-e0104n0:24_4": "Jhānapaṭilābhapaccayānanti jhānapaṭilābhahetukānaṁ jhānapaṭilābhaṁ nissāya uppajjanakānaṁ.",
  "anya-e0104n0:24_5": "Pāpakānanti lāmakānaṁ. Icchāvacarānanti icchāya avacarānaṁ icchāvasena otiṇṇānaṁ",
  "anya-e0104n0:24_6": "“aho vata mameva satthā paṭipucchitvā paṭipucchitvā bhikkhūnaṁ dhammaṁ deseyyā”tiādinayappavattānaṁ",
  "anya-e0104n0:24_7": "mānamāyāsāṭheyyādīnaṁ. Abhijjhādīnanti ādi-saddenāpi tesaṁyeva saṅgaho. Abhijjhā",
  "anya-e0104n0:24_8": "cettha paṭhamajjhānena avikkhambhaneyyā, mānādayo ca tadekaṭṭhā daṭṭhabbā “jhānapaṭilābhapaccayāna”nti",
  "anya-e0104n0:24_9": "anuvattamānattā. Vikkhambhaneyyā pana nīvaraṇaggahaṇeneva gahitā, kathaṁ pana paṭhamajjhānena",
  "anya-e0104n0:24_10": "avikkhambhaneyyā idha vigacchantīti? “Sabbe kusalā dhammā sabbākusalānaṁ paṭipakkhā”ti",
  "anya-e0104n0:24_11": "sallekhapaṭipattivasena evaṁ vuttaṁ jhānassa aparāmaṭṭhabhāvadassanato. Ye panettha",
  "anya-e0104n0:24_12": "“icchāvacarānaṁ abhijjhādīna”nti imehi padehi kopaapaccayakaāmarāgabyāpādādayo gahitāti",
  "anya-e0104n0:24_13": "adhippāyena “jhānapaṭilābhapaccayāna”nti pāṭhaṁ paṭikkhipitvā “jhānapaṭilābhapaccanīkāna”nti",
  "anya-e0104n0:24_14": "pāṭhoti vadanti, taṁ tesaṁ matimattaṁ tathā pāṭhasseva abhāvato. Jhānapaṭilābhapaccanīkā",
  "anya-e0104n0:24_15": "ca nīvaraṇā ceva tadekaṭṭhā ca tesaṁ dūrībhāvaṁ vatvā puna abhāvavigamacodanāya ayujjamānattā.",
  "anya-e0104n0:24_16": "Nanu ca anaṅgaṇasutta- vatthasuttesu ayamattho na labbhati, oḷārikānaṁyeva pāpadhammānaṁ",
  "anya-e0104n0:24_17": "tattha adhippetattā? Saccametaṁ, idha pana adhigatacatutthajjhānassa vasena vuttattā",
  "anya-e0104n0:24_18": "sukhumāyeva te gahitā, aṅgaṇūpakkilesatāsāmaññena panettha suttānaṁ apadisanaṁ. Tathā",
  "anya-e0104n0:24_19": "hi “suttānusārenā”ti vuttaṁ, na pana suttavasenāti. Avassaṁ ce tamevaṁ sampaṭicchitabbaṁ",
  "anya-e0104n0:24_20": "adhigatajjhānānampi kesañci icchāvacarānaṁ pavattisabbhāvato.",
  "anya-e0104n0:25_0": "Iddhipādabhāvūpagamenāti iddhiyā pādakabhāvassa padaṭṭhānabhāvassa upagamanena. Bhāvanāpāripūriyāti",
  "anya-e0104n0:25_1": "ito paraṁ kattabbassa abhāvavasena abhinīhārakkhamabhāvanāya paripuṇṇattā. Paṇītabhāvūpagamenāti",
  "anya-e0104n0:25_2": "tato eva padhānabhāvaṁ nītatāya uttamaṭṭhena, atittikaraṭṭhena ca paṇītabhāvassa",
  "anya-e0104n0:25_3": "upagamanena. Ubhayañcetaṁ ṭhitiyā kāraṇavacanaṁ paripuṇṇāya bhāvanāya paṇītabhāvappattiyā",
  "anya-e0104n0:25_4": "“ṭhite”ti. “Āneñjappatte”ti idaṁ ṭhitiyā visesanaṁ. Tenāha “yathā āneñjappattaṁ hoti,",
  "anya-e0104n0:25_5": "evaṁ ṭhite”ti. Imasmiṁ pakkhe “ṭhite āneñjappatte”ti ubhayamekaṁ aṅgaṁ, “samāhite”ti",
  "anya-e0104n0:25_6": "pana idampi ekamaṅgaṁ. Tenevassa paṭhamavikappato visesaṁ sandhāyāha “evampi aṭṭhaṅgasamannāgata”nti.",
  "anya-e0104n0:26": "Dasaiddhikathāvaṇṇanā",
  "anya-e0104n0:27_0": "369.Nipphattiatthenāti sijjhanaṭṭhena. Paṭilābhaṭṭhenāti pāpuṇanaṭṭhena. Tanti kāmitaṁ",
  "anya-e0104n0:27_1": "vatthuṁ. Samijjhatīti nipphajjati. Pabbajjaṁ ādiṁ katvā yāva jhānamaggā idha nekkhammaṁ.",
  "anya-e0104n0:27_2": "Ijjhatīti pāpuṇīyati. Paṭiharatīti pāṭihāriyanti yasmā paṭipakkhaṁ harati apaneti,",
  "anya-e0104n0:27_3": "tasmā pāṭihāriyaṁ. Attano paṭipakkhaṁ haratīti paṭihāriyaṁ, nekkhammādi, paṭihāriyameva",
  "anya-e0104n0:27_4": "pāṭihāriyaṁ, yathā “vekataṁ, vesama”nti ca.",
  "anya-e0104n0:28_0": "Ijjhanaṭṭhenāti nipphajjanaṭṭhena. Upāyasampadāyāti sampannaupāyassa, ñāyārambhassāti",
  "anya-e0104n0:28_1": "attho. Ijjhatīti pasaveti. Sīlavāti ācārasīlena sīlavā. Kalyāṇadhammoti dasakusalakammapathavasena",
  "anya-e0104n0:28_2": "sundaradhammo. Sīlasampattiyā vā sīlavā. Dānādisesapuññakiriyavatthuvasena kalyāṇadhammo.",
  "anya-e0104n0:28_3": "Paṇidahissatīti patthessati.",
  "anya-e0104n0:29_0": "Ijjhantīti vaḍḍhanti, ukkaṁsaṁ pāpuṇantīti attho. Sātisayanipphajjanapaṭilābhasijjhanabuddhiatthe",
  "anya-e0104n0:29_1": "hi iddhi vuttā. Sā dasavidhāti sabbā iddhiyo ānetvā atthuddhāravasena idhādhippetaṁ",
  "anya-e0104n0:29_2": "iddhiṁ dassetuṁ vuttaṁ. Bahubhāvādikassa adhiṭṭhānaṁ adhiṭṭhahanaṁ etissā atthīti",
  "anya-e0104n0:29_3": "adhiṭṭhānā. Vividhaṁ rūpanimmānasaṅkhātaṁ kubbanaṁ etissā atthīti vikubbanā. Manomayāti",
  "anya-e0104n0:29_4": "jhānamanena nibbattibhāvato manomayā. Ñāṇassa vipphāro vegāyitattaṁ etissā atthīti",
  "anya-e0104n0:29_5": "ñāṇavipphārā. Ariyānaṁ ayanti ariyā. Yato kutoci kammavipākato jātā iddhi kammavipākajā.",
  "anya-e0104n0:29_6": "Sātisayapuññanibbattā iddhi puññavato iddhi. Kammavipākajā iddhi jātito paṭṭhāya",
  "anya-e0104n0:29_7": "hoti, itarā yadā tadā puññassa vipaccanakāleti evaṁ vā imāsaṁ viseso veditabbo. Āthabbanavijjābhinibbattā",
  "anya-e0104n0:29_8": "vijjāmayā. Sammāpayogo upāyapayogo ñāyārambho.",
  "anya-e0104n0:30_0": "370.Pakatiyā ekoti sabhāvena eko. Bahukanti bahuṁ. Tena aggahitaparicchedaṁ adhiṭṭhātabbassa",
  "anya-e0104n0:30_1": "anekabhāvaṁ dassetvā puna paricchedato dassetuṁ “sataṁ vā”tiādi vuttaṁ. Āvajjatīti",
  "anya-e0104n0:30_2": "parikammasaṅkhātena ābhogena ābhujati bhāvirūpe tena parikammamanasikārena manasi",
  "anya-e0104n0:30_3": "karoti. Ñāṇena adhiṭṭhātīti tathā parikammaṁ katvā abhiññāñāṇena yathādhippete bahuke",
  "anya-e0104n0:30_4": "adhiṭṭhāti, adhiṭṭhānacittena saheva bahubhāvāpattito bahubhāvāpādakaṁ iddhividhañāṇaṁ",
  "anya-e0104n0:30_5": "pavattento ca tathā adhiṭṭhātīti vuccati. Sesesupi eseva nayo. Evanti pakārattho",
  "anya-e0104n0:30_6": "evaṁ-saddo, tena sabbampi adhiṭṭhānappakāraṁ saṅgaṇhāti. Adhiṭṭhānavasenāti “ñāṇena",
  "anya-e0104n0:30_7": "adhiṭṭhātī”ti evaṁ vuttaadhiṭṭhānavasena nipphannattā.",
  "anya-e0104n0:31": "371.Pakativaṇṇanti pakatisaṇṭhānaṁ attano pākatikarūpaṁ. Pakativaṇṇavijahanavikāravasenāti attano pakativaṇṇavijahanapubbakassa kumārakavaṇṇādivaṇṇavikārassa vasena.",
  "anya-e0104n0:32_0": "372.Imamhā kāyāti paccakkhabhāvena “imamhā”ti vuttā bhikkhussa karajakāyā. Aññaṁ",
  "anya-e0104n0:32_1": "kāyanti aññaṁ iddhimayaṁ kāyaṁ. Tato eva iddhimayarūpavantatāya rūpiṁ. Abhiññāmanena",
  "anya-e0104n0:32_2": "nibbattattā manomayaṁ. Nipphattivasenāti nipphajjanavasena. Abhiññāñāṇassa hi yathā",
  "anya-e0104n0:32_3": "manomayo kāyo nipphajjati, tathā pavatti manomayiddhi. Eseva nayo sesesupi. Yadi",
  "anya-e0104n0:32_4": "evaṁ kathamayameva manomayiddhīti? Ruḷhīvesā veditabbā yathā “manomayo attabhāvo”ti,",
  "anya-e0104n0:32_5": "yathā vā “gosamaññā visāṇādimati piṇḍe”. Atha vā abbhantarato nikkhante, iddhimatā",
  "anya-e0104n0:32_6": "ca ekantasadise imasmiṁ nimmāne supākaṭo manasā nibbattitabhāvoti yathā sātisayo",
  "anya-e0104n0:32_7": "manomayavohāro, na tathā aññāsu adhiṭṭhānavikubbaniddhīsu samaññantaravantāsūti veditabbaṁ.",
  "anya-e0104n0:33_0": "373.Ñāṇuppattito pubbe vāti arahattamaggañāṇuppattito pubbe vā vipassanākkhaṇe, tatopi",
  "anya-e0104n0:33_1": "vā pubbe antimabhavikassa paṭisandhiggahaṇato paṭṭhāya. Pacchā vā yāva khandhaparinibbānā.",
  "anya-e0104n0:33_2": "Taṅkhaṇe vā magguppattisamaye. Ñāṇānubhāvanibbatto visesoti sūriyassa uṭṭhitaṭṭhāne,",
  "anya-e0104n0:33_3": "samantato ca ālokakaraṇasamatthatā viya tasseva ñāṇassa ānubhāvena nibbatto sabbaso",
  "anya-e0104n0:33_4": "pahātabbapahānabhāvetabbabhāvanāpāripūrisaṅkhāto viseso. Vatthūni pana anantarāyatāvasena",
  "anya-e0104n0:33_5": "āgatāni. Aniccānupassanāyāti saṅkhāre aniccato anupassantiyā balavavipassanāya. Āraddhavipassanassa",
  "anya-e0104n0:33_6": "hi yathāvuttavipassanāya pavattikkhaṇe tato pubbe, pacchā ca pakiṇṇakasammasanavāre",
  "anya-e0104n0:33_7": "niccasaññāya pahānaṭṭho ijjhati. Eseva nayo sabbattha. Kāmaṁ ettakāya saṅkhepakathāyapi",
  "anya-e0104n0:33_8": "adhippetattho pakāsitova, vitthārakathāya pana vibhūtataro hotīti āha “vitthārena kathetabba”nti.",
  "anya-e0104n0:34": "Gabbhagatassevāti anādare sāmivacanaṁ. Vuttanayenāti “pacchimabhavikassā”tiādinā bākulattheravatthumhi vuttanayena.",
  "anya-e0104n0:35_0": "Dārubhāraṁ katvāti dārubhāraṁ sakaṭe katvā, āropetvāti attho. Ossajjitvāti chaḍḍetvā.",
  "anya-e0104n0:35_1": "Sakaṭamūleti sakaṭasamīpe. Vāḷayakkhānucariteti kururehi yakkhehi anuvicaritabbe.",
  "anya-e0104n0:35_2": "Yakkhapariggahitañhi rājagahanagaraṁ.",
  "anya-e0104n0:36_0": "374.Samādhitoti paṭhamajjhānādisamādhito. Pubbeti upacārajjhānakkhaṇe. Pacchāti samāpattiyā",
  "anya-e0104n0:36_1": "ciṇṇapariyante. Taṅkhaṇeti samāpannakkhaṇe. Samathānubhāvanibbatto visesoti tasmiṁ",
  "anya-e0104n0:36_2": "tasmiṁ jhāne samādhitejena nibbatto nīvaraṇavikkhambhanavitakkādisamatikkamasaññāvedayitanirodhaparissayasahanādiko viseso.",
  "anya-e0104n0:37_0": "Kapotakandarāyanti evaṁnāmake araññavihāre. Juṇhāya rattiyāti candālokavatiyā rattiyā.",
  "anya-e0104n0:37_1": "Navoropitehi kesehīti itthambhūtalakkhaṇe karaṇavacanaṁ. Yassāti pahārassa. Tassāti",
  "anya-e0104n0:37_2": "yakkhassa. Khippanisantibhāvassa ukkaṁsagatattā thero tasmiṁ paharante eva samāpattiṁ",
  "anya-e0104n0:37_3": "samāpajjīti āha “paharaṇasamaye samāpattiṁ appesī”ti. Pāḷiyaṁ pana “nisinno hoti",
  "anya-e0104n0:37_4": "aññataraṁ samādhiṁ samāpajjitvā”ti vuttaṁ. Ime pana therā samāpattito vuṭṭhānasamakālaṁ",
  "anya-e0104n0:37_5": "tena pahāro dinnoti vadanti.",
  "anya-e0104n0:38_0": "Sañjīvattheranti kakusandhassa bhagavato dutiyaṁ aggasāvakaṁ mahātheraṁ sandhāyāha.",
  "anya-e0104n0:38_1": "So hi āyasmā araññādīsu yattha katthaci nisinno appakasireneva nirodhaṁ samāpajjati,",
  "anya-e0104n0:38_2": "tasmā ekadivasaṁ aññatarasmiṁ rukkhamūle nirodhaṁ samāpajji, taṁ sandhāya vuttaṁ",
  "anya-e0104n0:38_3": "“nirodhasamāpanna”ntiādi. Cīvare aṁsumattampi na jhāyittha, sarīre kā kathā. Teneva",
  "anya-e0104n0:38_4": "hi thero “sañjīvo” tveva paññāyittha. Ayamassāti assa āyasmato sañjīvattherassa yo",
  "anya-e0104n0:38_5": "nirodhasamāpattiyaṁ aggiparissayābhāvo, ayaṁ samādhivipphārā iddhīti yojanā. Kathaṁ",
  "anya-e0104n0:38_6": "pana nirodhasamāpattiyaṁ samādhivipphārasambhavoti āha “anupubba…pe… nibbattattā”ti.",
  "anya-e0104n0:39_0": "Paṭhamaṁ ṭhapitabhaṇḍakassāti sabbapaṭhamaṁ ṭhapitabhaṇḍakassa. Tañhi gahaṇakāle",
  "anya-e0104n0:39_1": "sabbapacchimaṁ gayhati. Kālaparicchedavasenāti “ettake kāle gate vuṭṭhahissāmī”ti",
  "anya-e0104n0:39_2": "samāpattito pubbe katakālaparicchedavasena. Bhītā viraviṁsūti rattandhakāre rūpadassanena",
  "anya-e0104n0:39_3": "“pisāco uṭṭhahatī”ti maññamānā. Ettakehi nāma bhaṇḍakehi ajjhotthaṭo nibbikāro “aho",
  "anya-e0104n0:39_4": "mahānubhāvo, aho vivekavāsī”ti ca theragatena pasādena.",
  "anya-e0104n0:40": "Tattatelakaṭāhanti ādhārasīsena ādheyyamāha, kaṭāhe tattatelaṁ kaṭāhena āsiñcīti adhippāyo. Vivaṭṭamānanti katthacipi alagganavasena bhassantaṁ.",
  "anya-e0104n0:41": "Saparivārāti pañcahi itthisatehi saparivārā. Rājānaṁ mettāya pharīti odissakamettāsamāpattiyā rājānaṁ phusi. Khipitunti vijjhituṁ. Oropetunti sarasannāhaṁ paṭisaṁharituṁ.",
  "anya-e0104n0:42_0": "375.Paṭikkūlādīsūti aniṭṭhādīsu. Aniṭṭhaṁ hi paṭikkūlaṁ, amanuññampi “paṭikkūla”nti",
  "anya-e0104n0:42_1": "vuccati. Ādi-saddena apaṭikkūlādiṁ saṅgaṇhāti. Tatthāti paṭikkūlārammaṇe. Upekkhakoti",
  "anya-e0104n0:42_2": "chaḷaṅgupekkhāya upekkhako. Tatthāti paṭikkūlāpaṭikkūlabhede vatthusmiṁ. Satoti sativepullappattiyā",
  "anya-e0104n0:42_3": "satimā. Sampajānoti paññāvepullappattiyā sampajānakārī. Ayanti ayaṁ paṭikkūlādivatthūsu",
  "anya-e0104n0:42_4": "apaṭikkūlasaññīvihārādikā khīṇāsavānaṁ aggamaggādhigamasiddhā cittissariyatā. Tenāha",
  "anya-e0104n0:42_5": "“cetovasippattānaṁ…pe… vuccatī”ti.",
  "anya-e0104n0:43_0": "Aniṭṭhe vatthusmiṁ sattasaññite mettāpharaṇaṁ vā dhātuso paccavekkhaṇāya dhātumanasikāraṁ",
  "anya-e0104n0:43_1": "vā gūthādike dhātumanasikāraṁ karontoti yojetabbaṁ. Apaṭikkūlasaññī viharatīti hitesitāya,",
  "anya-e0104n0:43_2": "dhammasabhāvacintanāya ca na paṭikkūlasaññī hutvā iriyāpathavihārena viharati. Iṭṭhe",
  "anya-e0104n0:43_3": "vatthusmiṁ ñātimittādike. Kesādiasucikoṭṭhāsamattamevāti asubhapharaṇaṁ vā asubhamanasikāraṁ",
  "anya-e0104n0:43_4": "vā. Tattha rūpadhammajātaṁ aniccanti ādiattho iti-saddo, tasmā aniccadukkhānattavipariṇāmadhammoti",
  "anya-e0104n0:43_5": "manasikāraṁ vā karontoti yojanā. Paṭikkūlāpaṭikkūlesūti iṭṭhāniṭṭhāni vatthūni ekajjhaṁ",
  "anya-e0104n0:43_6": "gahetvā vadati. Esa nayo itarattha. Yaṁ vā sattānaṁ paṭhamaṁ paṭikkūlato upaṭṭhitameva",
  "anya-e0104n0:43_7": "pacchā apaṭikkūlato upatiṭṭhati, yañca apaṭikkūlato upaṭṭhitameva pacchā paṭikkūlato",
  "anya-e0104n0:43_8": "upatiṭṭhati, tadubhayepi khīṇāsavo sace ākaṅkhati, vuttanayena apaṭikkūlasaññī vā",
  "anya-e0104n0:43_9": "vihareyya, paṭikkūlasaññī vāti ayamariyiddhi vuttā.",
  "anya-e0104n0:44_0": "Cakkhunā rūpaṁ disvāti kāraṇavasena “cakkhū”ti laddhavohārena rūpadassanasamatthena",
  "anya-e0104n0:44_1": "cakkhuviññāṇena, cakkhunā vā kāraṇabhūtena, dvārabhūtena vā rūpaṁ passitvā. Neva",
  "anya-e0104n0:44_2": "sumano hotīti gehassitasomanassassāyaṁ paṭikkhepo, na nekkhammapakkhikāya kiriyāsomanassavedanāya.",
  "anya-e0104n0:44_3": "Chaḷaṅgupekkhanti iṭṭhāniṭṭhachaḷārammaṇāpāthe parisuddhapakatibhāvāvijahanalakkhaṇaṁ",
  "anya-e0104n0:44_4": "chasu dvāresu pavattiyā “chaḷaṅgupekkhā”ti laddhanāmaṁ tatramajjhattupekkhaṁ. Yathāvuttamatthaṁ",
  "anya-e0104n0:44_5": "pāḷiyā samatthetuṁ “paṭisambhidāya”ntiādi vuttaṁ.",
  "anya-e0104n0:45_0": "376.Pakkhīādīnanti ādi-saddena devādīnaṁ saṅgaho. Vehāsagamanādikāti pana ādi-saddena",
  "anya-e0104n0:45_1": "cakkhuvisuddhiādiṁ saṅgaṇhāti. Kusalakammena nibbattitvāpi akusalavipākānubhāvena",
  "anya-e0104n0:45_2": "sukhasamussayato vinipatitattā vinipātikānaṁ. Jhānanti abhiññāpattaṁ jhānaṁ sandhāyāha.",
  "anya-e0104n0:45_3": "Vipassanāpi ukkaṁsagatā ubbegapītisahitā ākāse laṅghāpanamattāpi hotīti vuttaṁ “vipassanaṁ",
  "anya-e0104n0:45_4": "vā”ti. “Paṭhamakappikāna”nti idaṁ “ekaccānaṁ manussāna”nti imassa visesanaṁ daṭṭhabbaṁ.",
  "anya-e0104n0:45_5": "Evamādīnanti ādi-saddena punabbasumātādīnaṁ saṅgaho daṭṭhabbo.",
  "anya-e0104n0:46_0": "377.Vehāsanti bhummatthe upayogavacanaṁ, accantasaṁyoge vā. Cakkavattī hi cakkaratanaṁ",
  "anya-e0104n0:46_1": "purakkhatvā attano bhavanato abbhuggantvā ākāseneva sineruṁ padakkhiṇaṁ katvā sakalacakkavāḷaṁ",
  "anya-e0104n0:46_2": "anusaṁyāyatīti. Assabandhāti assapālā, ye assānaṁ yavadāyakā. Tathā gobandhā.",
  "anya-e0104n0:47_0": "Cakkavattiādīnaṁ puññiddhiyā vitthāriyamānāya atipapañco hotīti puññavato iddhiṁ",
  "anya-e0104n0:47_1": "lakkhaṇato dassentena “paripākaṁ gate puññasambhāre ijjhanakaviseso”ti vatvāpi jotikādīnaṁ",
  "anya-e0104n0:47_2": "puññiddhiṁ ekadesena dassetuṁ “ettha cā”tiādi vuttaṁ. Tattha suvaṇṇapabbatoti sabbasuvaṇṇamayo",
  "anya-e0104n0:47_3": "pabbato. Tassa kira gahitagahitaṭṭhāne odhi na paññāyati. Ekasītāmatteti ettha sītā",
  "anya-e0104n0:47_4": "nāma kasanavasena naṅgalassa gatamaggo. Tumbaṁ nāma āḷhakaṁ. Cuddasa maggāti catuddasa kasanamaggā.",
  "anya-e0104n0:48": "378.Vijjaṁ parijapitvāti gandhārīvijjādikaṁ attano vijjaṁ katūpacāraṁ parivattetvā mantapaṭhanakkamena paṭhitvā.",
  "anya-e0104n0:49_0": "379.Sammāpayogenāti upāyapayogena, yathā yathicchitatthasiddhi hoti, tathā pavattitañāyārambhena.",
  "anya-e0104n0:49_1": "Tassa tassa kammassāti yathādhippetassa nipphādetabbakammassa. Ettha cāti “tattha",
  "anya-e0104n0:49_2": "tattha sammāpayogappaccayā ijjhanaṭṭhena iddhī”ti imissā dasamāya iddhiyā niddesepi.",
  "anya-e0104n0:49_3": "Purimapāḷisadisāvā”ti samādhivipphāraiddhiādīnaṁ niddesasadisāva. Sakaṭabyūhādikaraṇavasenāti",
  "anya-e0104n0:49_4": "sakaṭabyūhacakkabyūhapadumabyūhādīnaṁ saṁvidhānavasena nibbattavisesoti sambandho.",
  "anya-e0104n0:49_5": "Gaṇitagandhabbādi sippakammaṁ. Sallakattakādi vejjakammaṁ. Irubbedādīnaṁ tiṇṇaṁ vedānaṁ.",
  "anya-e0104n0:50_0": "“Ekopi hutvā bahudhāva hotī”tiādinā adhiṭṭhāniddhiyā eva gahitattā āha “adhiṭṭhānā",
  "anya-e0104n0:50_1": "iddhiyeva āgatā”ti. Imasmiṁ panattheti imasmiṁ abhiññānisaṁsasaṅkhāte, iddhividhasaṅkhāte vā atthe.",
  "anya-e0104n0:51_0": "380. “Ekavidhena ñāṇavatthu”ntiādīsu koṭṭhāsattho vidhasaddo, “vividhampi senābyūhaṁ",
  "anya-e0104n0:51_1": "dassetī”tiādīsu vikappattho, tadubhayampettha yujjatīti dassento āha “iddhividhāyāti",
  "anya-e0104n0:51_2": "iddhikoṭṭhāsāya, iddhivikappāya vā”ti. Iddhi hi abhiññāsu eko koṭṭhāso, vakkhamānehi",
  "anya-e0104n0:51_3": "bhedehi anekappabhedā ca. Vuttappakāravasenāti vuttassa cuddasappakārassa, cittaparidamanassa",
  "anya-e0104n0:51_4": "samāhitatādippakārassa ca vasena. “Iddhividhāyā”ti tadatthassa sampadānavacananti",
  "anya-e0104n0:51_5": "āha “iddhividhādhigamatthāyā”ti. “Kasiṇārammaṇato apanetvā”ti idaṁ abhiññāpādakaparikammacittānaṁ",
  "anya-e0104n0:51_6": "samānasantānatāya vuttaṁ, na parikammacittassa kasiṇārammaṇattā. Iddhividhābhimukhaṁ",
  "anya-e0104n0:51_7": "pesetīti nipphādetabbassa iddhividhassa abhimukhabhāvena pavatteti. Yaṁ hi “sataṁ",
  "anya-e0104n0:51_8": "homī”tiādinā parikammacittassa pavattanaṁ, tadevassa abhinīharaṇaṁ, iddhividhābhimukhapesanañca",
  "anya-e0104n0:51_9": "tatheva iddhividhassa pavattanato abhininnāmanaṁ idha parikammacittassa iddhividhe",
  "anya-e0104n0:51_10": "adhimuttīti āha “adhigantabbaiddhipoṇaṁ iddhipabbhāraṁ karotī”ti. Idha paccanubhavanaphusanā",
  "anya-e0104n0:51_11": "sacchikiriyāpattipariyāyā evāti dassento “pāpuṇātīti attho”ti āha. Assāti iddhividhassa.",
  "anya-e0104n0:52_0": "Ekopīti pi-saddo vakkhamānaṁ bahubhāvaṁ upādāya sampiṇḍanattho. So hissa paṭiyogī",
  "anya-e0104n0:52_1": "“ekopi hutvā bahudhā hoti, bahudhāpi hutvā eko hotī”ti. So ca kho bahubhāvaṁ nimminitvā",
  "anya-e0104n0:52_2": "ṭhitassa antarāva ekabhāvūpagamo. Yathākālaparicchedaṁ pana saraseneva ekabhāvūpagamo",
  "anya-e0104n0:52_3": "idha nādhippeto aniddhinimmānabhāvato. Tampi pubbe katakālaparicchedavasena siddhattā",
  "anya-e0104n0:52_4": "iddhānubhāvoyevāti keci. Aṭṭhāne vāyaṁ pi-saddo, eko hutvā bahudhāpi hoti, bahudhā",
  "anya-e0104n0:52_5": "hutvā ekopi hotīti sambandho. Imasmiṁ pakkhe pi-saddo vakkhamānaṁ ekabhāvaṁ upādāya",
  "anya-e0104n0:52_6": "“sampiṇḍanattho”ti vatvā “so hī”tiādi sabbaṁ yathārahaṁ vattabbaṁ. Bahubhāvanimmāne",
  "anya-e0104n0:52_7": "payojanaṁ dassetuṁ “bahūnaṁ santike”tiādi vuttaṁ. Tattha bahūnaṁ santiketi attanā",
  "anya-e0104n0:52_8": "nimmitānaṁ bahūnaṁ samīpe, tehi parivārito hutvāti adhippāyo. Vā-saddo avuttavikappattho,",
  "anya-e0104n0:52_9": "tena “dhammaṁ vā kathetukāmo”ti evamādi saṅgayhati. “Ñāṇena adhiṭṭhahanto evaṁ hotī”ti",
  "anya-e0104n0:52_10": "ānetvā sambandhitabbaṁ.",
  "anya-e0104n0:53_0": "381. Bhavati ettha iddhīti bhūmiyo, jhānāni. Etthāti ca hetumhi bhummavacanaṁ. Vivekato",
  "anya-e0104n0:53_1": "jātā bhūmi vivekajabhūmi. Vivekajaṁ hi paṭhamaṁ jhānaṁ nīvaraṇavivekasambhūtattā.",
  "anya-e0104n0:53_2": "Pītisukhabhūtā bhūmi pītisukhabhūmi. Dutiyajjhānañhi pītisukhabhūmibhūtañceva pītisukhasañjātañca",
  "anya-e0104n0:53_3": "samādhivasena. Upari dvīsupi eseva nayo. Iddhilābhāyāti iddhiyā adhigamāya. Iddhipaṭilābhāyāti",
  "anya-e0104n0:53_4": "iddhiyā punappunaṁ labhamānāya, bahulīkaraṇāyāti attho. Iddhivikubbanatāyāti iddhiyā",
  "anya-e0104n0:53_5": "vividharūpakāraṇāya, vikubbaniddhiyāti attho. Iddhivisavitāyāti iddhiyā vividhānisaṁsapasavanāya.",
  "anya-e0104n0:53_6": "Iddhivasitāyāti iddhiyā khippanisantiādibhāvāvahavasībhāvatthāya. Iddhivesārajjāyāti",
  "anya-e0104n0:53_7": "iddhiyā paṭipakkhadūrībhāvena vigatasaṁkilesatāya suṭṭhu visāradabhāvāya. Catutthajjhānaṁ",
  "anya-e0104n0:53_8": "tāva iddhiyā bhūmi hotu tattha patiṭṭhāya nipphādetabbato, itarāni pana kathanti",
  "anya-e0104n0:53_9": "āha “ettha cā”tiādi. Tattha tīṇi jhānāni sambhārabhūmiyoti veditabbānīti sambandho.",
  "anya-e0104n0:53_10": "Tatiyajjhāne sukhapharaṇena, paṭhamadutiyesu pītipharaṇena sukhapharaṇena ca hetubhūtenāti",
  "anya-e0104n0:53_11": "yathārahavasena yojanā. Pharaṇaṁ cettha jhānassa subhāvitabhāvena sātisayānaṁ pītisukhānaṁ",
  "anya-e0104n0:53_12": "vasena jhānappaccayādinā sahajātanāmakāyassa paribrūhanaṁ, rūpakāyassa ca taṁsamuṭṭhānehi",
  "anya-e0104n0:53_13": "paṇītarūpehi paripphuṭatā. Tenāha bhagavā “pītisukhena abhisandeti parisandeti paripūreti",
  "anya-e0104n0:53_14": "parippharatī”ti. Sukhasaññanti jhānasukhena sahagataṁ saññaṁ. Lahusaññanti taṁsampayuttalahutāsahagataṁ",
  "anya-e0104n0:53_15": "saññaṁ. Okkamitvāti anupavisitvā. Tesu hi jhānesu sātisayāya lahutāya sampayuttaṁ",
  "anya-e0104n0:53_16": "sukhaṁ santānavasena pavattento yogī taṁ samokkanto viya hotīti evaṁ vuttaṁ. Saññāsīsena",
  "anya-e0104n0:53_17": "niddeso. Jhānasampayuttā hi lahutā vināpi iddhiyā ākāsaṁ laṅghāpanappamāṇappattā",
  "anya-e0104n0:53_18": "viya hoti. Lahubhāvaggahaṇeneva cettha mudukammaññabhāvāpi gahitā eva. Tenāha “lahumudukammaññakāyo hutvā”ti.",
  "anya-e0104n0:54_0": "Imināpariyāyenāti tiṇṇaṁ jhānānaṁ samāpajjanena sukhalahubhāvappattanāmarūpakāyassa",
  "anya-e0104n0:54_1": "sati cittaparidamane catutthaṁ jhānaṁ sukheneva iddhipaṭilābhāya saṁvattatīti iminā",
  "anya-e0104n0:54_2": "pariyāyena. Pakatibhūmiyā hi adhiṭṭhānabhūtā sambhārabhūmiyo pākārassa nemippadeso viyāti.",
  "anya-e0104n0:55_0": "382. Iddhipādaniddese cattāroti gaṇanaparicchedo. Iddhipādāti ettha ijjhatīti iddhi,",
  "anya-e0104n0:55_1": "samijjhati nipphajjatīti attho. Ijjhanti vā etāya sattā iddhā vuddhā ukkaṁsagatā",
  "anya-e0104n0:55_2": "hontīti iddhi. Paṭhamenatthena iddhi eva pādoti iddhipādo, iddhikoṭṭhāsoti attho.",
  "anya-e0104n0:55_3": "Dutiyenatthena iddhiyā pādoti iddhipādo. Pādoti patiṭṭhā, adhigamūpāyoti attho. Tena",
  "anya-e0104n0:55_4": "hi uparūparivisesasaṅkhātaṁ iddhiṁ pajjanti pāpuṇanti. Ayaṁ tāva aṭṭhakathānayo.",
  "anya-e0104n0:55_5": "Tattha iddhi-saddassa paṭhamo kattuattho, dutiyo karaṇattho vutto. Pāda-saddassa",
  "anya-e0104n0:55_6": "eko karaṇatthova. Pajjitabbāva iddhi vuttā, na ca ijjhantī, pajjitabbā ca iddhi pajjanakaraṇena",
  "anya-e0104n0:55_7": "pādena samānādhikaraṇā hotīti paṭhamena atthena “iddhi eva pādo iddhipādo”ti na sakkā",
  "anya-e0104n0:55_8": "vattuṁ. Tathā iddhikiriyākaraṇena sādhetabbāva vuddhisaṅkhātā iddhi pajjanakiriyākaraṇena",
  "anya-e0104n0:55_9": "pajjitabbāti dvinnaṁ karaṇānaṁ na asamānādhikaraṇatā sambhavatīti dutiyenatthena",
  "anya-e0104n0:55_10": "“iddhiyā pādo iddhipādo”ti ca na sakkā vattuṁ. Tasmā paṭhamenatthena samānādhikaraṇasamāso,",
  "anya-e0104n0:55_11": "dutiyena sāmivacanasamāso na yujjatīti paṭhamenatthena iddhiyā pādo iddhipādo, dutiyenatthena",
  "anya-e0104n0:55_12": "iddhi eva pādo iddhipādoti samāso yutto, yathāvuttopi vā, pādassa ijjhamānakoṭṭhāsaijjhanakaraṇūpāyabhāvato.",
  "anya-e0104n0:56_0": "Pubbabhāgachandavasena chandahetuko. Sampayuttachandavasena chandādhiko. Pubbābhisaṅkhāravasena",
  "anya-e0104n0:56_1": "eva pana sahajātachandassāpi adhikatā veditabbā. Atha vā “chandañce bhikkhu adhipatiṁ",
  "anya-e0104n0:56_2": "karitvā labhati samādhiṁ, labhati cittassekaggataṁ, ayaṁ vuccati chandasamādhī”ti",
  "anya-e0104n0:56_3": "imāya pāḷiyā chandādhipatisamādhi chandasamādhīti adhipati-saddalopaṁ katvā samāso",
  "anya-e0104n0:56_4": "vuttoti viññāyati. Adhipatisaddatthadassanavasena pana aṭṭhakathāyaṁ “chandahetuko",
  "anya-e0104n0:56_5": "chandādhiko vā samādhī”ti vuttaṁ. Tenevāha “chandaṁ adhipatiṁ karitvā”tiādi. Padhānabhūtāti",
  "anya-e0104n0:56_6": "vīriyabhūtāti keci vadanti. Saṅkhatasaṅkhāranivattanatthaṁ pana padhānaggahaṇaṁ.",
  "anya-e0104n0:56_7": "Atha vā taṁ taṁ visesaṁ saṅkharotīti saṅkhāro, sabbampi vīriyaṁ. Tattha catukiccasādhakato",
  "anya-e0104n0:56_8": "aññassa nivattanatthaṁ padhānaggahaṇaṁ. Padhānabhūtā seṭṭhabhūtāti attho. Catubbidhassa",
  "anya-e0104n0:56_9": "pana vīriyassa adhippetattā bahuvacananiddeso. Yo pana “iddhiyā pādo iddhipādo”ti",
  "anya-e0104n0:56_10": "evaṁ samāsayojanāvasena pādassa upāyatthataṁ gahetvā iddhipādattho vutto, so paṭilābhapubbabhāgānaṁ",
  "anya-e0104n0:56_11": "kattukaraṇiddhibhāvaṁ “chandiddhipādo”tiādinā vā abhidhamme āgatattā chandādīhi iddhipādehi",
  "anya-e0104n0:56_12": "sādhetabbāya vuddhiyā kattiddhibhāvaṁ, chandādīnaṁ karaṇiddhibhāvañca sandhāya vuttoti veditabbo.",
  "anya-e0104n0:57_0": "Vīriyiddhipāde “vīriyasamādhipadhānasaṅkhārasamannāgata”nti dvikkhattuṁ vīriyaṁ āgataṁ.",
  "anya-e0104n0:57_1": "Tattha purimaṁ samādhivisesanaṁ vīriyādhipati samādhi vīriyasamādhīti. Dutiyaṁ samannāgamaṅgadassanaṁ.",
  "anya-e0104n0:57_2": "Dve eva hi sabbattha samannāgamaṅgāni samādhi, padhānasaṅkhāro ca. Chandādayo samādhivisesanāni,",
  "anya-e0104n0:57_3": "padhānasaṅkhāro pana padhānavacaneneva visesito, na chandādīhīti na idha vīriyādhipatitā",
  "anya-e0104n0:57_4": "padhānasaṅkhārassa vuttā hoti. Vīriyañca samādhiṁ visesetvā ṭhitameva samannāgamaṅgavasena",
  "anya-e0104n0:57_5": "padhānasaṅkhāravacanena vuttanti nāpi dvīhi vīriyehi samannāgamo vutto hotīti. Yasmā",
  "anya-e0104n0:57_6": "pana chandādīhi visiṭṭho samādhi, tathā visiṭṭheneva ca tena sampayutto padhānasaṅkhāro,",
  "anya-e0104n0:57_7": "sesadhammā ca, tasmā samādhivisesanānaṁ vasena cattāro iddhipādā vuttā. Visesanabhāvo",
  "anya-e0104n0:57_8": "ca chandādīnaṁ taṁtaṁavassayavasena hotīti.",
  "anya-e0104n0:58_0": "Atha vātiādinā nissayaṭṭhepi pāda-sadde upāyaṭṭhena chandādīnaṁ iddhipādatā vuttā.",
  "anya-e0104n0:58_1": "Teneva abhidhamme uttaracūḷabhājanīye “cattāro iddhipādā chandiddhipādo”tiādinā chandādīnameva",
  "anya-e0104n0:58_2": "iddhipādatā vuttā. Pañhāpucchake ca “cattāro iddhipādā idha bhikkhu chandasamādhī”tiādināva",
  "anya-e0104n0:58_3": "uddesaṁ katvāpi puna chandādīnaṁyeva kusalādibhāvo vibhatto. Upāyiddhipādadassanatthameva",
  "anya-e0104n0:58_4": "hi sutte, abhidhamme ca nissayiddhipādadassanaṁ kataṁ, aññathā catubbidhatā na hotīti.",
  "anya-e0104n0:59_0": "383.Chandādīni aṭṭhāti chandasamādhi vīriyasamādhi cittasamādhi vīmaṁsāsamādhīti",
  "anya-e0104n0:59_1": "evaṁ chandādīni aṭṭha. Kāmaṁ cettha catūsupi ṭhānesu samādhi samādhi eva, tathāpi",
  "anya-e0104n0:59_2": "iddhiṁ uppādetukāmatāchandasahitova samādhi iddhipaṭilābhāya saṁvattati, na kevalo.",
  "anya-e0104n0:59_3": "Evaṁ vīriyasamādhiādayopi. Tasmā chandādisahitā ete cattāro ca samādhī, chandādayo",
  "anya-e0104n0:59_4": "ca cattāroti aṭṭha pajjati iddhi etehi pāpuṇīyati, sayaṁ vā pajjanti iddhipaṭilābhāya",
  "anya-e0104n0:59_5": "sampajjantīti padānīti vuccanti. Tenāha “iddhipaṭilābhāya saṁvattantī”ti. Yaṁ pana",
  "anya-e0104n0:59_6": "pāḷiyaṁ “chando na samādhī”tiādi, taṁ yadipi chandādayo samādhisahitāva iddhiṁ nipphādenti,",
  "anya-e0104n0:59_7": "tathāpi visuṁ nesaṁ padabhāvadassanaṁ. Ekato niyuttova, na ekeko hutvāti adhippāyo.",
  "anya-e0104n0:59_8": "Niyuttovāti sahito eva, na viyutto.",
  "anya-e0104n0:60_0": "384.Anonatanti na onataṁ, vīriyena paggahitattā alīnanti attho. Tenāha “kosajje na",
  "anya-e0104n0:60_1": "iñjatī”ti, kosajjanimittaṁ na calatīti attho. Uddhaṁ nataṁ unnataṁ, uddhataṁ vikkhittaṁ.",
  "anya-e0104n0:60_2": "Na unnataṁ anunnataṁ, avikkhittaṁ samāhitanti attho. Tenāha “uddhacce na iñjatī”ti.",
  "anya-e0104n0:60_3": "Abhisaṅgavasena nataṁ abhinataṁ, na abhinataṁ anabhinataṁ, arattaṁ. Apagamanavasena",
  "anya-e0104n0:60_4": "nataṁ apanataṁ, kodhavasena vimukhaṁ. Na apanataṁ anapanataṁ, aduṭṭhaṁ. Diṭṭhiyā",
  "anya-e0104n0:60_5": "“ahaṁ, mama”nti nissayavasena na nissitanti anissitaṁ. Chandarāgavasena na paṭibaddhanti",
  "anya-e0104n0:60_6": "appaṭibaddhaṁ. Rāgo kevalaṁ āsattimattaṁ, chandarāgo pana bahalakileso. Tathā hissa",
  "anya-e0104n0:60_7": "dūre ṭhitampi ārammaṇaṁ paṭibaddhameva. Vippamuttanti visesato pamuttaṁ. Jhānānaṁ",
  "anya-e0104n0:60_8": "kāmarāgapaṭipakkhatāya āha “kāmarāge”ti. Visaṁyuttanti vivittaṁ saṁkilesato, na vā",
  "anya-e0104n0:60_9": "saṁyuttaṁ catūhipi yogehi. Vimariyādikataṁ kilesamariyādāya, yathā īsakampi kilesamariyādā",
  "anya-e0104n0:60_10": "na hoti, tathā paṭipannaṁ. Ekattagatanti ekaggataṁ upagataṁ accantameva samāhitaṁ.",
  "anya-e0104n0:60_11": "Tato eva nānattakilesehi nānāsabhāvehi kilesehi na iñjati.",
  "anya-e0104n0:61_0": "Esa atthoti kosajjādinimittaṁ. Imassa cittassa āneñjanattho siddho eva āneñjappattiyā",
  "anya-e0104n0:61_1": "pakāsanavasena dassitattā. Puna vuttoti iddhiyā bhūmipādapadadassanappasaṅgena “imāni",
  "anya-e0104n0:61_2": "mūlāni nāmā”ti mūlabhāvadassanatthaṁ puna vutto. Purimoti “saddhādīhi pariggahitattā”tiādinā",
  "anya-e0104n0:61_3": "pubbe chadhā dassitanayo. Ayanti adhunā soḷasadhā dassitanayo. Suttanaye, paṭisambhidānaye",
  "anya-e0104n0:61_4": "ca dassite tattha sammoho na hoti, na adassiteti āha “ubhayattha asammohattha”nti.",
  "anya-e0104n0:62_0": "385.Ñāṇena adhiṭṭhahantoti “kathaṁ panāyaṁ evaṁ hotī”ti ettha pubbe attanā vuttapadaṁ",
  "anya-e0104n0:62_1": "uddharati adhiṭṭhānavidhiṁ dassetuṁ “abhiññāpādakaṁ jhānaṁ samāpajjitvā vuṭṭhāyā”ti.",
  "anya-e0104n0:62_2": "Ettha anupubbena cattāri jhānāni samāpajjitvā catutthajjhānato vuṭṭhāyāti keci, taṁ",
  "anya-e0104n0:62_3": "ayuttaṁ. Yathicchitajjhānasamāpajjanatthañhi cittaparidamanaṁ, catutthajjhānameva",
  "anya-e0104n0:62_4": "ca abhiññāpādakaṁ, na itarāni. Parikammaṁ katvāti pādakajjhānato vuṭṭhāya kāmāvacaracittena",
  "anya-e0104n0:62_5": "“sataṁ homī”tiādinā cintanamevettha parikammakaraṇaṁ, tathāvajjanameva ca āvajjanaṁ.",
  "anya-e0104n0:62_6": "Dutiyampīti pi-saddo samuccayattho, tena tatiyampi, tato bhiyyopīti imamatthaṁ dīpeti.",
  "anya-e0104n0:62_7": "Yathā hi jhānabhāvanā, evamabhiññābhāvanāpi. “Ekavāraṁ dvevāra”nti idampi nidassanamattaṁ",
  "anya-e0104n0:62_8": "daṭṭhabbaṁ. Nimittārammaṇanti paṭibhāganimittārammaṇaṁ. Parikammacittānīti ettha",
  "anya-e0104n0:62_9": "ekekassa parikammacittassa satārammaṇatā daṭṭhabbā “sataṁ homī”ti pavattanato. Sahassārammaṇānīti",
  "anya-e0104n0:62_10": "etthāpi eseva nayo. Vaṇṇavasenāti attanā parikappitavaṇṇavasena. No paṇṇattivasenāti",
  "anya-e0104n0:62_11": "na sattapaṇṇattivasena. Taṁ adhiṭṭhānacittaṁ appanācittamivāti ivaggahaṇaṁ abhiññācittassa",
  "anya-e0104n0:62_12": "jhānacittassa paṭhamuppattisadisabhāvato vuttaṁ, na tassa appanābhāvato. Rūpāvacaracatutthajjhānikanti",
  "anya-e0104n0:62_13": "rūpāvacaracatutthajhānavantaṁ, tena sampayuttaṁ.",
  "anya-e0104n0:63_0": "386. Yadi evaṁ “āvajjitvā ñāṇena adhiṭṭhātī”ti paṭisambhidāvacanaṁ kathanti āha “yampī”tiādi.",
  "anya-e0104n0:63_1": "Tatrāpīti paṭisambhidāyampi. Āvajjatīti “bahukaṁ āvajjatī”ti idaṁ pāṭhapadaṁ parikammavaseneva",
  "anya-e0104n0:63_2": "vuttaṁ, na āvajjanavasena. Āvajjitvā ñāṇena adhiṭṭhātīti abhiññāñāṇavasena vuttaṁ,",
  "anya-e0104n0:63_3": "na parikammacittasampayuttassa, aññassa vā kāmāvacarassa ñāṇassa vasena. Na hi tassa",
  "anya-e0104n0:63_4": "tādiso ānubhāvo atthīti. Tasmāti yasmā appanāppattassa abhiññāñāṇasseva vasena adhiṭṭhānaṁ,",
  "anya-e0104n0:63_5": "tasmā. Ayamadhiṭṭhānakkamoti dassento “bahukaṁ āvajjatī”tiādimāha. Tattha sanniṭṭhāpanavasenāti nipphādanavasena.",
  "anya-e0104n0:64": "Kāyasakkhidassanatthanti na kevalaṁ vacanamattameva, atha kho ayametassatthassa attano kāyena sacchikatattā kāyasakkhīti sakkhidassanatthaṁ.",
  "anya-e0104n0:65_0": "Kokanadanti padumavisesanaṁ yathā “kokāsaka”nti. Taṁ kira bahupattaṁ, vaṇṇasampannaṁ,",
  "anya-e0104n0:65_1": "ativiya sugandhañca hoti. Pātoti pageva. Ayañhettha attho – yathā kokanadasaṅkhātaṁ",
  "anya-e0104n0:65_2": "padumaṁ pāto sūriyassuggamanavelāyaṁ phullaṁ vikasitaṁ avītagandhaṁ siyā virocamānaṁ,",
  "anya-e0104n0:65_3": "evaṁ sarīragandhena, guṇagandhena ca sugandhaṁ saradakāle antalikkhe ādiccamiva attano",
  "anya-e0104n0:65_4": "tejasā tapantaṁ aṅgehi niccharaṇakajutitāya aṅgīrasaṁ sammāsambuddhaṁ passāti.",
  "anya-e0104n0:66_0": "Abhabboti paṭipattisāramidaṁ sāsanaṁ, paṭipatti ca pariyattimūlikā, tvañca pariyattiṁ",
  "anya-e0104n0:66_1": "uggahetuṁ asamattho, tasmā abhabboti adhippāyo. Abhabbo nāma na hoti vāsadhurasseva padhānabhāvato.",
  "anya-e0104n0:67_0": "Bhikkhūti pabbajitavohārena vuttaṁ, bhāvinaṁ vā bhikkhubhāvaṁ upādāya yathā “agamā",
  "anya-e0104n0:67_1": "rājagahaṁ buddho”ti. Pilotikakhaṇḍanti suvisuddhaṁ coḷakhaṇḍaṁ. Rajo haratīti rajoharaṇaṁ.",
  "anya-e0104n0:67_2": "Abhinimminitvā adāsi tattha pubbe katādhikārattā. Tathā hi yoniso ummujjanto “attabhāvassa",
  "anya-e0104n0:67_3": "panāyaṁ doso”ti asubhasaññaṁ, aniccasaññañca paṭilabhitvā nāmarūpapariggahādinā pañcasu",
  "anya-e0104n0:67_4": "khandhesu ñāṇaṁ otāretvā kalāpasammasanādikkamena vipassanaṁ vaḍḍhetvā udayabbayañāṇādipaṭipāṭiyā",
  "anya-e0104n0:67_5": "vipassanaṁ anulomagotrabhusamīpaṁ pāpesi. Obhāsavissajjanapubbikā bhāsitagāthā obhāsagāthā.",
  "anya-e0104n0:68_0": "Rāgo rajo ariyassa vinaye, na ca pana reṇu vuccati “rajo”ti. Kasmā? Cittassa malīnabhāvakaraṇato.",
  "anya-e0104n0:68_1": "Rāgassetaṁ adhivacanaṁ “rajo”ti. Etaṁ rajanti etaṁ rāgasaṅkhātaṁ rajaṁ. Vippajahitvāti",
  "anya-e0104n0:68_2": "aggamaggena visesato pajahanahetu. Paṇḍitā viharanti teti te pajahanakā paṇḍitā hutvā",
  "anya-e0104n0:68_3": "viharanti. Vītarajassa sabbaso pahīnarāgādirajassa buddhassa bhagavato sāsane. Tathā hi vadanti –",
  "anya-e0104n0:69": "“Cittamhi saṁkiliṭṭhamhi, saṁkilissanti māṇavā;",
  "anya-e0104n0:70": "Citte suddhe visujjhanti, iti vuttaṁ mahesinā”ti. ;",
  "anya-e0104n0:71": "Chaḷabhiññāgahaṇena gahitāya chaḷabhiññāya vibhāvitepi ariyamagge anuttarabhāvasāmaññena phalanibbānehi saddhiṁ saṅgaṇhanto āha “nava lokuttaradhammā”ti.",
  "anya-e0104n0:72": "Pattassa pidahanākārena hatthaṁ ṭhapento “hatthaṁ pidahī”ti vutto. Hatthanti vā karaṇatthe upayogavacanaṁ, hatthena pidahīti attho.",
  "anya-e0104n0:73_0": "Sahassakkhattunti sahassadhā. Sahassadhā hi attānaṁ ekacitteneva nimminantopi sahassavāraṁ",
  "anya-e0104n0:73_1": "nimminanto viya hoti. Asatipi kiriyābyāvuttiyaṁ tadatthasiddhitoti imamatthaṁ dassetuṁ",
  "anya-e0104n0:73_2": "“sahassakkhattu”nti vuttaṁ. Ambavaneti ambavane katavihāre. Rammeti ramaṇīye. Yāva",
  "anya-e0104n0:73_3": "kālappavedanā, tāva nisīdīti yojanā.",
  "anya-e0104n0:74_0": "Aniyametvāti vaṇṇāvayavasarīrāvayavaparikkhārakiriyāvisesādīhi niyamaṁ akatvā. Nānāvaṇṇeti",
  "anya-e0104n0:74_1": "nānākāre yathāvuttavaṇṇādivasena nānāvidhe. Missakakeseti palitehi missitakese. Upaḍḍharattavaṇṇaupaḍḍhapaṇḍuvaṇṇādīsu",
  "anya-e0104n0:74_2": "aññataravaṇṇanti evaṁ upaḍḍharattacīvare. Padavasena atthassa, gamanavasena pāḷiyā",
  "anya-e0104n0:74_3": "bhaṇanaṁ padabhāṇaṁ. Parikathādivasena dhammassa kathanaṁ dhammakathā. Sarena bhaññaṁ",
  "anya-e0104n0:74_4": "suttādīnaṁ uccāraṇaṁ sarabhaññaṁ. Aparepīti vuttākārato aññepi dīgharassakisathūlādike",
  "anya-e0104n0:74_5": "nānappakārake. Icchiticchitappakārāyeva hontīti yathā yathā icchitā, taṁtaṁpakārāyeva",
  "anya-e0104n0:74_6": "honti. Yattakā hi visesā vaṇṇādivasena tesu icchitā, tattakavisesavantova te honti.",
  "anya-e0104n0:74_7": "Te pana tathā bahudhā bhinnākārepi vaṇṇavasena ārammaṇaṁ katvā ekameva adhiṭṭhānacittaṁ",
  "anya-e0104n0:74_8": "pavattati. Ayaṁ hissa ānubhāvo – yathā ekāva cetanā nānāvisesavantaṁ attabhāvaṁ nibbatteti,",
  "anya-e0104n0:74_9": "tattha bhavapatthanā kammassa visesapaccayo hoti. Acinteyyo ca kammavipākoti ce,",
  "anya-e0104n0:74_10": "idhāpi parikammacittaṁ visesapaccayo hoti, acinteyyo ca iddhivisayoti gahetabbaṁ.",
  "anya-e0104n0:74_11": "Esa nayoti yvāyaṁ bahubhāvanimmāne “abhiññāpādakaṁ jhānaṁ samāpajjitvā”tiādinā adhiṭṭhānanayo",
  "anya-e0104n0:74_12": "vutto, esa nayo itaresupi adhiṭṭhānesu.",
  "anya-e0104n0:75_0": "Iti avisesaṁ atidesena dassetvā visesaṁ sarūpato dassetuṁ “ayaṁ pana viseso”tiādi",
  "anya-e0104n0:75_1": "vuttaṁ. Tattha iminā bhikkhunā icchantenāti sambandho. Maṁ jānissantīti “iddhimā”ti",
  "anya-e0104n0:75_2": "maṁ jānissanti. Antarāvāti paricchinnakālassa abbhantare eva. Pādakajjhānantiādi",
  "anya-e0104n0:75_3": "parikammakaraṇākāradassanatthaṁ vuttaṁ, itaraṁ pana atideseneva vibhāvitanti. Evaṁ",
  "anya-e0104n0:75_4": "akarontoti “eko homī”ti antarā adhiṭṭhānaṁ akaronto. “Yathāparicchinnakālavasenā”ti",
  "anya-e0104n0:75_5": "iminā “sataṁ homī”tiādinā adhiṭṭhānaṁ karontena kālaparicchedavaseneva kātabbanti",
  "anya-e0104n0:75_6": "dasseti. Sayameva eko hoti adhiṭṭhānassa paṭippassaddhattā. Ettha ca parikammādhiṭṭhānacittānaṁ",
  "anya-e0104n0:75_7": "iddhimā vaṇṇavasena sayameva ārammaṇaṁ hoti. Tesu parikammacittāni santatipaccuppannārammaṇāni.",
  "anya-e0104n0:75_8": "Adhiṭṭhānacittaṁ sampativattamānārammaṇaṁ adhiṭṭhānassa ekacittakkhaṇikattāti vadanti.",
  "anya-e0104n0:76_0": "387.“Āvibhāva”nti padassa heṭṭhā vuttena hoti-saddena sambandho na yujjati upayogavacanena",
  "anya-e0104n0:76_1": "vuttattā, tathā vakkhamānena ca gacchati-saddena attano, paresañca āvibhāvassa icchitattā,",
  "anya-e0104n0:76_2": "nāmapadañca kiriyāpadāpekkhanti kiriyāsāmaññavācinā karoti-saddena yojetvā āha “āvibhāvaṁ",
  "anya-e0104n0:76_3": "karotī”ti. Tirobhāvanti etthāpi eseva nayo. Yadi evaṁ kathaṁ paṭisambhidāyanti codanaṁ",
  "anya-e0104n0:76_4": "sandhāyāha “idameva hī”tiādi. Kāmaṁ paṭisambhidāyaṁ “āvibhāvanti kenaci anāvaṭaṁ",
  "anya-e0104n0:76_5": "hotī”tiādinā āgataṁ, tampi idameva āvibhāvakaraṇaṁ, tirobhāvakaraṇañca sandhāya vuttaṁ.",
  "anya-e0104n0:76_6": "Sesapadāni tesaṁyeva vevacanāni. Andhakāranti rattandhakāraṁ, divāpi vā bilaguhādigataṁ",
  "anya-e0104n0:76_7": "andhakāraṁ. Paṭicchannanti kuṭṭakavāṭādinā paṭicchāditaṁ. Anāpāthanti dūratāsukhumataratādinā",
  "anya-e0104n0:76_8": "na āpāthagataṁ. Ayanti iddhimā. Paṭicchannopi dūre ṭhitopi attā vā paro vā yathā",
  "anya-e0104n0:76_9": "dissatīti vibhattiṁ pariṇāmetvā yojetabbaṁ. Ālokajātanti ālokabhūtaṁ, jātālokaṁ vā.",
  "anya-e0104n0:77_0": "388.Etaṁ pana pāṭihāriyanti āvibhāvapāṭihāriyamāha. Kena katapubbanti tattha kāyasakkhiṁ",
  "anya-e0104n0:77_1": "pucchitvā “satthā tāva kāyasakkhī”ti dassentena “bhagavatā”ti vatvā tamatthaṁ vibhāvetuṁ",
  "anya-e0104n0:77_2": "“bhagavā hī”tiādi vuttaṁ. Sāvatthivāsike passantīti ānetvā sambandho, tathā “yāva",
  "anya-e0104n0:77_3": "avīciṁ dassesī”ti. Ākāsagatesu heṭṭhimaheṭṭhimavimānesu uparūparivimānaṁ byavadhāyakesu",
  "anya-e0104n0:77_4": "byūhiyamānesu taggataṁ ākāsaṁ byūḷhaṁ nāma hotīti vuttaṁ “ākāsañca dvidhā viyūhitvā”ti.",
  "anya-e0104n0:78_0": "Ayamatthoti āvibhāvapāṭihāriyassa satthārā katabhāvo. Purimabuddhānaṁ paṭipattiāvajjanaṁ",
  "anya-e0104n0:78_1": "buddhappaveṇiyā anupālanatthaṁ. “Ekena pādenā”tiādi tivikkamadassanaṁ. Nayaṁ deti",
  "anya-e0104n0:78_2": "yassa nayassa anusārena vācanāmaggaṁ ṭhapesi.",
  "anya-e0104n0:79": "Cūḷaanāthapiṇḍiko nāma anāthapiṇḍikamahāseṭṭhissa kaniṭṭhabhātā.",
  "anya-e0104n0:80": "Sinerupabbataṁnibbijjhitvāti taṁ parisāya dissamānarūpaṁyeva katvā nibbijjhitvā. Nanti sinerupabbataṁ.",
  "anya-e0104n0:81": "Anekasatasahassasaṅkhassa okāsalokassa, taṁnivāsisattalokassa ca vivaṭabhāvakaraṇapāṭihāriyaṁ lokavivaraṇaṁ nāma. Mahābrahmāti sahampatimahābrahmā.",
  "anya-e0104n0:82": "Passatha tāva apaṇṇakapaṭipadāya phalanti nirayabhayena tajjetvā satthu anupubbikathānayena saggasukhena palobhetvā, na pana saggasampattiyaṁ ninnabhāvāpādanena.",
  "anya-e0104n0:83_0": "389. Yathā āvibhāvakaraṇe ālokakasiṇaṁ samāpajjitabbaṁ ālokanimmānāya, evaṁ tirobhāvakaraṇe",
  "anya-e0104n0:83_1": "andhakāranimmānāya nīlakasiṇaṁ samāpajjitabbaṁ. Kāmañcetaṁ pāḷiyaṁ sarūpato nāgataṁ,",
  "anya-e0104n0:83_2": "“vivaṭaṁ āvaṭa”nti pana vacanato atthato āgatameva. Odātakasiṇantogadhaṁ vā ālokakasiṇanti",
  "anya-e0104n0:83_3": "vuttovāyamattho. Andhakāranti andhakāravantaṁ.",
  "anya-e0104n0:84": "390.Avasese iṭṭiyattherādike.",
  "anya-e0104n0:85_0": "391. Pākaṭo iddhimā etassa atthīti pākaṭaṁ, pākaṭañca taṁ pāṭihāriyañcāti pākaṭapāṭihāriyaṁ.",
  "anya-e0104n0:85_1": "Na ettha iddhimā pākaṭoti apākaṭaṁ, apākaṭañca taṁ pāṭihāriyañcāti apākaṭapāṭihāriyaṁ.",
  "anya-e0104n0:85_2": "Iddhimato eva hi pākaṭāpākaṭabhāvenāyaṁ bhedo, na pāṭihāriyassa. Na hi taṁ apākaṭaṁ atthi.",
  "anya-e0104n0:86_0": "Uttarimanussadhammāti manussadhammo vuccati dasa kusalakammapathadhammā, tato manussadhammato",
  "anya-e0104n0:86_1": "uttari. Iddhisaṅkhātaṁ pāṭihāriyaṁ iddhipāṭihāriyaṁ. Āḷindeti pamukhe. Okāsehīti",
  "anya-e0104n0:86_2": "pakira. Iddhābhisaṅkhāranti iddhipayogaṁ. Abhisaṅkhāsīti abhisaṅkhari, akāsīti attho.",
  "anya-e0104n0:86_3": "Tālacchiggaḷenāti kuñcikacchiddena. Aggaḷantarikāyāti piṭṭhasaṅghātānaṁ antarena.",
  "anya-e0104n0:87_0": "Antarahitoti antaradhāyitukāmo. Bako brahmā yathā antaradhāyituṁ na sakkoti, tathā",
  "anya-e0104n0:87_1": "katvā bhagavā sayaṁ tassa, brahmagaṇassa ca anāpāthabhāvagamanena antarahito hutvā",
  "anya-e0104n0:87_2": "“samaṇassa gotamassa imasmiṁ ṭhāne atthibhāvo vā natthibhāvo vā na sakkā jānitu”nti",
  "anya-e0104n0:87_3": "evaṁ brahmagaṇassa vacanokāso mā hotūti “bhavevāha”nti imaṁ gāthaṁ abhāsi.",
  "anya-e0104n0:88_0": "Tattha bhavevāhaṁ bhayaṁ disvāti ahaṁ bhave saṁsāre jātijarādibhedaṁ bhayaṁ disvā",
  "anya-e0104n0:88_1": "eva. Bhavañca vibhavesinanti imañca kāmabhavādiṁ tividhampi sattabhavaṁ, vibhavesinaṁ",
  "anya-e0104n0:88_2": "vibhavaṁ gavesamānampi pariyesamānampi punappunaṁ bhave eva disvā. Bhavaṁ nābhivadinti",
  "anya-e0104n0:88_3": "taṇhādiṭṭhivasena kiñci bhavaṁ na abhivadiṁ na gahesiṁ. Nandiñca na upādiyinti bhavataṇhaṁ",
  "anya-e0104n0:88_4": "na upagacchiṁ, na aggahesinti attho.",
  "anya-e0104n0:89_0": "392.Alaggamānoti vinivijjhitvā gamanena kuṭṭādīsu katthaci na laggamāno. Āvajjitvā",
  "anya-e0104n0:89_1": "kataparikammenāti yassa parato gantukāmo, taṁ āvajjitvā “ākāso hotu, ākāso hotū”ti",
  "anya-e0104n0:89_2": "evaṁ kataparikammena iddhimatā. Pākārapabbatāpekkhāya “susiro, chiddo”ti ca pulliṅgavasena",
  "anya-e0104n0:89_3": "vuttaṁ. Ubbedhavasena pavattaṁ vivaraṁ susiraṁ. Tiriyaṁ pavattaṁ chiddaṁ.",
  "anya-e0104n0:90_0": "Yattha katthaci kasiṇe parikammaṁ katvāti pathavīkasiṇādīsu yattha katthaci kasiṇe",
  "anya-e0104n0:90_1": "jhānaṁ samāpajjitvā parikammaṁ katvā “ākāso hotū”ti adhiṭṭhātabbo. Tattha kāraṇamāha",
  "anya-e0104n0:90_2": "“aṭṭhasamāpattivasībhāvoyeva pamāṇa”nti. Tasmā yaṁ yaṁ icchati, taṁ tadeva hoti.",
  "anya-e0104n0:90_3": "Etena pathaviyā ummujjananimujjane āpokasiṇasamāpajjanaṁ, udakādīsu pathavīnimmāne",
  "anya-e0104n0:90_4": "pathavīkasiṇasamāpajjanaṁ na ekantato icchitabbanti vuttaṁ hoti. Etanti etaṁ tirokuṭṭādigamanapāṭihāriyakaraṇe",
  "anya-e0104n0:90_5": "ākāsakasiṇasamāpajjanaṁ avassaṁ vattabbaṁ anucchavikabhāvato. Evañca katvā “ākāsakasiṇavasena",
  "anya-e0104n0:90_6": "paṭicchannānaṁ vivaṭakaraṇa”ntiādivacanaṁ viya pathavīkasiṇavasena “ekopi hutvā bahudhā",
  "anya-e0104n0:90_7": "hotī”tiādibhāvo “ākāse vā udake vā pathaviṁ nimminitvā padasā gamanaṁ icchatī”tiādinā",
  "anya-e0104n0:90_8": "yaṁ pakiṇṇakanaye vuttaṁ, tampi samatthitaṁ hoti.",
  "anya-e0104n0:91_0": "“Doso natthī”ti dvikkhattuṁ baddhaṁ subaddhaṁ viya daḷhīkaraṇaṁ nāma hotīti adhippāyena",
  "anya-e0104n0:91_1": "vatvā tena payojanābhāvaṁ dassetuṁ “puna samāpajjitvā”tiādi vuttaṁ. Adhiṭṭhitattā",
  "anya-e0104n0:91_2": "ākāso hotiyevāti sacepi kiñci antarā upaṭṭhitaṁ pabbatādi siyā, tampi “ākāso hotū”ti",
  "anya-e0104n0:91_3": "adhiṭṭhitattā ākāso hotiyeva. Idampi aṭṭhānaparikappanamattaṁ, tādisassa upaṭṭhānameva",
  "anya-e0104n0:91_4": "natthīti dassetuṁ “antarā”tiādi vuttaṁ.",
  "anya-e0104n0:92_0": "393.Paricchinditvāti yathicchitaṭṭhānaṁ ñāṇena paricchinditvā. Tatrāti tasmiṁ pathaviyā",
  "anya-e0104n0:92_1": "udakabhāvādhiṭṭhāne ayaṁ yathāvuttapaṭipattivibhāvinī pāḷi. Parato “tatrāyaṁ pāḷī”ti",
  "anya-e0104n0:92_2": "āgataṭṭhānesupi iminā nayena attho veditabbo.",
  "anya-e0104n0:93": "Soti iddhimā. Adhiṭṭhānakāle kālaparicchedaṁ katvā adhiṭṭhātīti vuttaṁ “paricchinnakālaṁ pana atikkamitvā”ti. Pakatiyā udakaṁ animmānaudakaṁ.",
  "anya-e0104n0:94": "394.Viparītanti yaṁ udakaṁ akkamitvā akkamanto na saṁsīdati, taṁ panettha iddhiyā pathavīnimmānavasena veditabbaṁ. Pathavīkasiṇanti pathavīkasiṇajjhānaṁ.",
  "anya-e0104n0:95_0": "395.Pallaṅkanti samantato ūrubaddhāsanaṁ. Chinnapakkho, asañjātapakkho vā sakuṇo",
  "anya-e0104n0:95_1": "ḍetuṁ na sakkotīti pāḷiyaṁ “pakkhī sakuṇo”ti pakkhī-saddena visesetvā sakuṇo vuttoti",
  "anya-e0104n0:95_2": "“pakkhehi yuttasakuṇo”ti āha. Parikammaṁ katvāti “pathavī hotū”ti parikammaṁ katvā.",
  "anya-e0104n0:96_0": "Ākāse antalikkheti antalikkhasaññite ākāse. Yattha yattha hi āvaraṇaṁ natthi, taṁ",
  "anya-e0104n0:96_1": "taṁ “ākāsa”nti vuccati. Ayañca iddhimā na pathaviyā āsanne ākāse gacchati. Yattha",
  "anya-e0104n0:96_2": "pana pakkhīnaṁ agocaro, tattha gacchati, tādisañca loke “antalikkha”nti vuccati.",
  "anya-e0104n0:96_3": "Tena vuttaṁ “antalikkhasaññite ākāse”ti.",
  "anya-e0104n0:97_0": "Theroti pubbe vutta tipiṭakacūḷābhayatthero. Samāpattisamāpajjananti puna samāpattisamāpajjanaṁ.",
  "anya-e0104n0:97_1": "Nanu samāhitamevassa cittanti iddhimato pāṭihāriyavasena pavattamānassa cittaṁ accantaṁ",
  "anya-e0104n0:97_2": "samāhitameva hoti, na aññadā viya asamāhitanti adhippāyo. Taṁ pana therassa matimattaṁ.",
  "anya-e0104n0:97_3": "Pubbe hi pathavīkasiṇaṁ samāpajjitvā pathaviṁ adhiṭṭhāya gacchati, idāni pana ākāso",
  "anya-e0104n0:97_4": "icchitabbo, tasmā ākāsakasiṇaṁ samāpajjitabbameva. Tenāha “kiñcāpī”tiādi. Tirokuṭṭapāṭihāriyevuttanayeneva",
  "anya-e0104n0:97_5": "paṭipajjitabbanti yathā tattha kuṭṭādi “ākāso hotū”ti adhiṭṭhānena ākāso hoti, evaṁ",
  "anya-e0104n0:97_6": "idhāpi pabbatarukkhādiṁ adhiṭṭhānena ākāsaṁ katvā gantabbanti attho. Atha vā tirokuṭṭapāṭihāriye",
  "anya-e0104n0:97_7": "vuttanayenevāti “sace panassa bhikkhuno adhiṭṭhahitvā gacchantassā”tiādinā tattha",
  "anya-e0104n0:97_8": "vuttanayena. Etena “purimādhiṭṭhānabaleneva cassa antarā añño pabbato vā rukkho vā",
  "anya-e0104n0:97_9": "utumayo uṭṭhahissatīti aṭṭhānameveta”nti nāgādīhi kayiramāno vibandho gamanantarāyaṁ",
  "anya-e0104n0:97_10": "na karotīti dasseti.",
  "anya-e0104n0:98": "Okāseti janavivitte yuttaṭṭhāne. Pākaṭo hoti ākāsacārī ayaṁ samaṇoti.",
  "anya-e0104n0:99_0": "396.Dvācattālīsayojanasahassaggahaṇaṁ paṭhamakappavasena kataṁ, tato paraṁ pana anukkamena",
  "anya-e0104n0:99_1": "pathaviyā ussitabhāvena tato katipayayojanūnatā siyā, appakaṁ adhikaṁ vā ūnaṁ vā",
  "anya-e0104n0:99_2": "gaṇanūpagaṁ na hotīti tathā vuttaṁ. Tīsu dīpesu ekakkhaṇe ālokakaraṇenāti yadā yasmiṁ",
  "anya-e0104n0:99_3": "dīpe majjhe tiṭṭhanti, tadā tato purimasmiṁ atthaṁ gacchantā pacchime udentā hutvā",
  "anya-e0104n0:99_4": "ālokakaraṇena. Aññajotīnaṁ vā abhibhavanena, duddasatāya ca mahiddhike. Sattānaṁ",
  "anya-e0104n0:99_5": "sītapariḷāhavūpasamanena, osadhitiṇavanappatīnaṁ paribrūhanena ca mahānubhāve. Chupatīti",
  "anya-e0104n0:99_6": "phusati. Parimajjatīti hatthaṁ ito cito ca sañcārento ghaṁseti. Abhiññāpādakajjhānavasenevāti",
  "anya-e0104n0:99_7": "yassa kassaci abhiññāpādakajjhānavasena. Eva-kārena pādakajjhānavisesaṁ nivatteti,",
  "anya-e0104n0:99_8": "na adhiṭṭhānaṁ. Tenevāha “natthettha kasiṇasamāpattiniyamo”ti. Tirokuṭṭapāṭihāriyādīsu",
  "anya-e0104n0:99_9": "viya imasmiṁ nāma kasiṇe jhānaṁ samāpajjitvā adhiṭṭhātabbanti na ettha koci niyamo",
  "anya-e0104n0:99_10": "atthīti attho. Tathā hi pāḷiyaṁ kiñci samāpattiṁ aparāmasitvā “idha so iddhimā”tiādi",
  "anya-e0104n0:99_11": "vuttaṁ. Hatthapāse hoti “candimasūriye”ti evaṁ vuttaṁ candimasūriyamaṇḍalaṁ. Rūpagataṁ",
  "anya-e0104n0:99_12": "hatthapāseti hatthapāse ṭhitaṁ rūpagataṁ, hatthapāse vā rūpagataṁ. Hatthaṁ vā vaḍḍhetvā",
  "anya-e0104n0:99_13": "parāmasatīti yojanā.",
  "anya-e0104n0:100_0": "Upādinnakaṁ nissāya anupādinnakassa vaḍḍhanaṁ vuttaṁ. Yuttiyā panettha upādinnakassapi",
  "anya-e0104n0:100_1": "vaḍḍhanacchāyā dissati. Attano aṇumahantabhāvāpādane upādinnakassa hāpanaṁ viya vaḍḍhanampi",
  "anya-e0104n0:100_2": "labbhateva. Yathā āyasmato mahāmoggallānassa nandopanandadamaneti evaṁ pavattaṁ sahavatthunā",
  "anya-e0104n0:100_3": "theravādaṁ āharitvā tamatthaṁ dassetuṁ “tipiṭakacūḷanāgatthero āhā”tiādi āraddhaṁ.",
  "anya-e0104n0:100_4": "Kiṁ pana na hoti, hotiyevāti adhippāyo. Dve hi paṭisedhā pakatiṁ gamentīti. “Tadā",
  "anya-e0104n0:100_5": "mahantaṁ hoti mahāmoggallānattherassa viyā”ti idaṁ yathādhikatatthadassanavasena",
  "anya-e0104n0:100_6": "vuttaṁ, khuddakabhāvāpādanampettha labbhateva.",
  "anya-e0104n0:101": "Nandopanandanāgadamanakathāvaṇṇanā",
  "anya-e0104n0:102_0": "Olokesi buddhāciṇṇavasena “atthi nu kho assa upanissayo”ti. Lokiyaṁ ratanattaye pasādalakkhaṇaṁ",
  "anya-e0104n0:102_1": "sāsanāvatāraṁ sandhāyāha “appasanno”ti. Micchādiṭṭhito vivecetvā pasādetabboti adhippāyo.",
  "anya-e0104n0:102_2": "Tenāha “ko nu kho…pe… viveceyyā”ti.",
  "anya-e0104n0:103_0": "Taṁ divasanti yadā bhagavā bhikkhusaṅghaparivuto tāvatiṁsabhavanābhimukho gacchati,",
  "anya-e0104n0:103_1": "taṁ divasabhāgaṁ. Āpānabhūmiṁ sajjayiṁsūti yattha so nisinno bhojanakiccaṁ karoti,",
  "anya-e0104n0:103_2": "taṁ parivesanaṭṭhānaṁ sittaṁ sammaṭṭhaṁ bhojanūpakaraṇūpanayanādinā sajjayiṁsu paṭiyādesuṁ.",
  "anya-e0104n0:103_3": "Tividhanāṭakehīti vadhūkumārikaññāvatthāhi tividhāhi nāṭakitthīhi. Olokayamānoti",
  "anya-e0104n0:103_4": "pekkhanto, vicārento vā.",
  "anya-e0104n0:104_0": "Uparūparīti matthakamatthake. Bhavanenāti bhavanapadesena. Bhogehīti sarīrabhogehi.",
  "anya-e0104n0:104_1": "Avakujjenāti nikujjitena. Gahetvāti yathā tāvatiṁsabhavanassa padesopi nāvasissati, evaṁ pariyādāya.",
  "anya-e0104n0:105_0": "Sineruparibhaṇḍanti sinerumekhalaṁ. Sinerussa kira samantato bahalato, puthulato",
  "anya-e0104n0:105_1": "ca pañcayojanasahassaparimāṇāni cattāri paribhaṇḍāni tāvatiṁsabhavanassa ārakkhāya",
  "anya-e0104n0:105_2": "nāgehi, garuḷehi, kumbhaṇḍehi, yakkhehi ca adhiṭṭhitāni, tāni paribhaṇḍabhāvasāmaññena",
  "anya-e0104n0:105_3": "ekajjhaṁ katvā “paribhaṇḍa”nti vuttaṁ. Tehi kira sinerussa upaḍḍhaṁ pariyādinnaṁ.",
  "anya-e0104n0:106": "Attabhāvaṁ vijahitvāti manussarūpaṁ antaradhāpetvā. Bādhatīti khedamattaṁ uppādeti.",
  "anya-e0104n0:107_0": "Attabhāvaṁ vijahitvāti sukhumattabhāvanimmānena nāgarūpaṁ vijahitvā. Mukhaṁ vivari",
  "anya-e0104n0:107_1": "“mukhagataṁ samaṇaṁ saṁkhādissāmī”ti. Pācīnena ca pacchimena cāti nāgassa tathānipannattā",
  "anya-e0104n0:107_2": "vuttaṁ. Suṭṭhu satiyā paccupaṭṭhāpanatthamāha “manasi karohī”ti.",
  "anya-e0104n0:108": "Āditopaṭṭhāya sabbapāṭihāriyānīti tadā therena katapāṭihāriyāni sandhāya vuttaṁ. Imaṁ pana ṭhānanti imaṁ nāsāvātavissajjanakāraṇaṁ.",
  "anya-e0104n0:109": "Anubandhīti “na sakkā evaṁmahiddhikassa imassa samaṇassa paṭipaharitu”nti bhayena palāyantaṁ anubandhi.",
  "anya-e0104n0:110_0": "Ekapaṭipāṭiyāti ekāya paṭipāṭiyā, nirantaranti attho. Ayamevāti yā upādinnakaṁ nissāya",
  "anya-e0104n0:110_1": "anupādinnakassa vaḍḍhi, ayameva. Ettha edise hatthavaḍḍhanādipāṭihāriye yutti yuttarūpā",
  "anya-e0104n0:110_2": "cittato, ututo vā upādinnakarūpānaṁ anuppajjanato. Atha vā upādinnanti sakalameva",
  "anya-e0104n0:110_3": "indriyabaddhaṁ adhippetaṁ. Evampi tassa tathā vaḍḍhi na yujjati evāti vuttanayeneva",
  "anya-e0104n0:110_4": "vaḍḍhi veditabbā. Ekasantāne upādinnaṁ, anupādinnañca sambhinnaṁ viya pavattamānampi",
  "anya-e0104n0:110_5": "atthato asambhinnameva. Tattha yathā āḷhakamatte khīre anekāḷhake udake āsitte yadipi",
  "anya-e0104n0:110_6": "khīraṁ sabbena sambhinnaṁ sabbatthakameva lambamānaṁ hutvā tiṭṭhati, tathāpi na tattha",
  "anya-e0104n0:110_7": "khīraṁ vaḍḍhati, udakameva vaḍḍhati, evamevaṁ yadipi upādinnaṁ anupādinnañca sambhinnaṁ",
  "anya-e0104n0:110_8": "viya pavattati, tathāpi upādinnaṁ na vaḍḍhati, iddhānubhāvena cittajaṁ, tadanusārena",
  "anya-e0104n0:110_9": "utujañca vaḍḍhatīti daṭṭhabbaṁ.",
  "anya-e0104n0:111_0": "Soti so iddhimā. Evaṁ katvāti vuttākārena hatthaṁ vā vaḍḍhetvā te vā āgantvā hatthapāse",
  "anya-e0104n0:111_1": "ṭhite katvā. Pādaṭṭhapanādipi vuttanayeneva veditabbaṁ. Aparopi iddhimā. Tathevāti",
  "anya-e0104n0:111_2": "pāṭihāriyakaraṇato pubbe viya. Tathūpamametanti yathā udakapuṇṇāsu nānāpātīsu bahūhi",
  "anya-e0104n0:111_3": "nānācandamaṇḍalesu dissamānesu na tena candamaṇḍalassa gamanādiuparodho, bahūnañca",
  "anya-e0104n0:111_4": "paccekaṁ dassanaṁ ijjhati, tathūpamametaṁ pāṭihāriyaṁ candimasūriyānaṁ gamanādiuparodhābhāvato,",
  "anya-e0104n0:111_5": "bahūnañca iddhimantānaṁ tattha iddhipayogassa yathicchitaṁ samijjhanatoti adhippāyo.",
  "anya-e0104n0:112": "397.Paricchedaṁ katvāti abhividhivasena pana paricchedaṁ katvā, na mariyādavasena. Tathā hesa brahmaloke attano kāyena vasaṁ vatteti. Pāḷīti paṭisambhidāmaggapāḷi.",
  "anya-e0104n0:113_0": "Yāvabrahmalokāpi kāyena vasaṁ vattetīti ettha yasmā na brahmalokasseva gamanaṁ adhippetaṁ,",
  "anya-e0104n0:113_1": "nāpi brahmalokassa gamanameva, atha kho aññathā aññampi. Yāva brahmalokāti pana dūrāvadhinidassanametaṁ,",
  "anya-e0104n0:113_2": "tasmā “sace brahmalokaṁ gantukāmā hotī”ti vatvāpi itarampi dassetuṁ “santikepi dūre",
  "anya-e0104n0:113_3": "adhiṭṭhātī”tiādi vuttaṁ. Tattha pi-saddo samuccayattho, tena vuttāvasesassa adhiṭṭhāniddhiyā",
  "anya-e0104n0:113_4": "nipphādetabbassa sabbassāpi saṅgaho, na vuttassevāti daṭṭhabbaṁ.",
  "anya-e0104n0:114": "Yamakapāṭihāriyāvasānetiādinā tivikkamassa adhiṭṭhāniddhinipphannatā vuttā, aññattha pana lakkhaṇānisaṁsatā. Tadubhayaṁ yathā aññamaññaṁ na virujjhati, tathā vicāretvā gahetabbaṁ.",
  "anya-e0104n0:115": "Nīlamātikanti nīlavaṇṇodakamātikaṁ.",
  "anya-e0104n0:116": "Mahābodhinti aparājitapallaṅkaṁ mahābodhiṁ. Citte uppanne santike akāsīti tathā cittuppattisamanantarameva pathaviṁ, samuddañca saṁkhipitvā mahābodhisantike akāsi.",
  "anya-e0104n0:117": "Nakkhattadivaseti mahadivase. Candapūveti candasadise candamaṇḍalākāre pūve. Ekapattapūramattamakāsīti yathā te pamāṇato sarūpeneva antopattapariyāpannā honti, tathā akāsi.",
  "anya-e0104n0:118_0": "Kākavaliyavatthusmiñca “bhagavā thokaṁ bahuṁ akāsī”ti ānetvā sambandhitabbaṁ. Taṁ",
  "anya-e0104n0:118_1": "pana vatthuṁ saṅkhepatova dassetuṁ “mahākassapatthero kirā”tiādi vuttaṁ. Samāpattiyāti nirodhasamāpattiyā.",
  "anya-e0104n0:119": "Gaṅgātīreti tambapaṇṇidīpe gaṅgānadiyā tīre. Saññaṁ adāsīti yathā te yathādhiṭṭhitaṁ sappiṁ passanti, tathā saññaṁ adāsi.",
  "anya-e0104n0:120_0": "Tassāti yassa brahmuno rūpaṁ daṭṭhukāmo, tassa brahmuno rūpaṁ passati. Saddaṁ suṇātīti",
  "anya-e0104n0:120_1": "dibbāya sotadhātuyā brahmuno saddaṁ suṇāti. Cittaṁ pajānātīti cetopariyañāṇena brahmuno",
  "anya-e0104n0:120_2": "cittaṁ pajānāti. Karajakāyassa vasenāti cātumahābhūtikarūpakāyassa vasena. “Cittaṁ",
  "anya-e0104n0:120_3": "pariṇāmetī”ti ettha kiṁ taṁ cittaṁ, kathaṁ vā pariṇāmananti āha “pādakajjhānacittaṁ",
  "anya-e0104n0:120_4": "gahetvā kāye āropetī”ti. Kathaṁ pana kāye āropetīti āha “kāyānugatikaṁ karotī”ti.",
  "anya-e0104n0:120_5": "Evampi saddadandharovāyanti vacanapathaṁ pacchindanto āha “dandhagamana”nti. Karotīti",
  "anya-e0104n0:120_6": "sambandho. Kāyagamanaṁ hi dandhaṁ, dandhamahābhūtapaccayattāti adhippāyo. Ayañhettha",
  "anya-e0104n0:120_7": "attho – dissamānena kāyena gantukāmatāya vasena cittaṁ pariṇāmento yogī pādakajjhānaṁ",
  "anya-e0104n0:120_8": "samāpajjitvā vuṭṭhāya “idaṁ cittaṁ kāyo viya dandhagamanaṁ hotū”ti parikammaṁ karoti.",
  "anya-e0104n0:120_9": "Tathā parikammakaraṇaṁ hi sandhāya “pādakajjhānacittaṁ gahetvā”ti vuttaṁ. Parikammaṁ",
  "anya-e0104n0:120_10": "pana katvā puna samāpajjitvā ñāṇena adhiṭṭhahanto taṁ cittaṁ kāye āropeti, kāyānugatikaṁ",
  "anya-e0104n0:120_11": "dandhagamanaṁ karoti.",
  "anya-e0104n0:121_0": "Sukhasaññanti sukhasahagataṁ saññaṁ, saññāsīsena niddeso. Lahubhāvena saññātanti",
  "anya-e0104n0:121_1": "lahusaññaṁ. Kathaṁ pana iddhicittena saha sukhasaññāya sambhavoti āha “sukhasaññā",
  "anya-e0104n0:121_2": "nāma upekkhāsampayuttā saññā”ti. Sukhanti saññātanti vā sukhasaññaṁ. Tenevāha “upekkhā",
  "anya-e0104n0:121_3": "hi santaṁ sukhanti vuttā”ti ekantagarukehi nīvaraṇehi, oḷārikehi anupasantasabhāvehi",
  "anya-e0104n0:121_4": "ca vitakkādīhi vippayogo cittacetasikānaṁ lahubhāvassa kāraṇanti dassento āha “sāyeva…pe…",
  "anya-e0104n0:121_5": "veditabbā”ti. Taṁ okkantassāti taṁ sukhalahusaññaṁ anuppattassa. Assāti yogino. Gantukāmatā",
  "anya-e0104n0:121_6": "eva ettha pamāṇanti ettha etasmiṁ dissamānena kāyena gamane yaṁ ṭhānaṁ gantukāmo,",
  "anya-e0104n0:121_7": "taṁ uddissa gantukāmatāvasena pavattaparikammādhiṭṭhānāni eva pamāṇaṁ, tāvatā gamanaṁ",
  "anya-e0104n0:121_8": "ijjhati. Tasmā magganimmānavāyuadhiṭṭhānehi vināpi icchitadesappatti hotīti. Idāni",
  "anya-e0104n0:121_9": "tamevatthaṁ pākaṭataraṁ kātuṁ “sati hī”tiādi vuttaṁ.",
  "anya-e0104n0:122_0": "Kāyaṁ gahetvāti karajakāyaṁ ārammaṇakaraṇavasena parikammacittena gahetvā. Citte",
  "anya-e0104n0:122_1": "āropetīti “ayaṁ kāyo idaṁ cittaṁ viya hotū”ti pādakajjhānacitte āropeti taggatikaṁ",
  "anya-e0104n0:122_2": "karoti. Tenāha “cittānugatikaṁ karoti sīghagamana”nti. Cittagamananti cittappavattimāha.",
  "anya-e0104n0:122_3": "Idaṁ pana cittavasena kāyapariṇāmanapāṭihāriyaṁ. Cittagamanamevāti cittena samānagamanameva.",
  "anya-e0104n0:122_4": "Kathaṁ pana kāyo dandhappavattiko lahuparivattinā cittena samānagatiko hotīti? Na",
  "anya-e0104n0:122_5": "sabbathā samānagatiko. Yatheva hi kāyavasena cittapariṇāmane cittaṁ sabbathā kāyena",
  "anya-e0104n0:122_6": "samānagatikaṁ na hoti. Na hi tadā cittaṁ sabhāvasiddhena attano khaṇena avattitvā",
  "anya-e0104n0:122_7": "garuvuttikassa rūpadhammassa khaṇena vattati. “Idaṁ cittaṁ ayaṁ kāyo viya hotū”ti",
  "anya-e0104n0:122_8": "pana adhiṭṭhānena dandhagatikassa kāyassa anuvattanato yāva icchitaṭṭhānappatti,",
  "anya-e0104n0:122_9": "tāva kāyagatianulomeneva hutvā santānavasena pavattamānaṁ cittaṁ kāyagatiyā pariṇāmitaṁ",
  "anya-e0104n0:122_10": "nāma hoti, evaṁ “ayaṁ kāyo idaṁ cittaṁ viya hotū”ti adhiṭṭhānena pageva sukhalahusaññāya",
  "anya-e0104n0:122_11": "sampāditattā abhāvitiddhipādānaṁ viya dandhaṁ avattitvā yathā lahukatipayacittavāreheva",
  "anya-e0104n0:122_12": "icchitaṭṭhānappatti hoti, evaṁ pavattamāno kāyo cittagatiyā pariṇāmito nāma hoti,",
  "anya-e0104n0:122_13": "na ekacittakkhaṇeneva icchitaṭṭhānappattiyā.",
  "anya-e0104n0:123_0": "Evañca katvā “seyyathāpi nāma balavā puriso samiñjitaṁ vā bāhaṁ pasāreyya, pasāritaṁ",
  "anya-e0104n0:123_1": "vā bāhaṁ samiñjeyyā”ti idampi upamāvacanaṁ nippariyāyeneva samatthitaṁ hoti. Avassaṁ",
  "anya-e0104n0:123_2": "cetaṁ evaṁ sampaṭicchitabbaṁ, aññathā suttābhidhammapāṭhehi, vinayaaṭṭhakathāya ca",
  "anya-e0104n0:123_3": "virodho siyā, dhammatā ca vilomitā. “Nāhaṁ, bhikkhave, aññaṁ ekadhammampī”ti hi ettha",
  "anya-e0104n0:123_4": "aññagahaṇena rūpadhammā gahitā alahuparivattitāya. Abhidhamme ca purejātapaccayo",
  "anya-e0104n0:123_5": "rūpameva vutto, pacchājātapaccayo ca tasseva. Yattha yattha ca dhammā uppajjanti,",
  "anya-e0104n0:123_6": "tattha tattheva bhijjanti. Natthi desantarasaṅkamanaṁ, na ca sabhāvo aññathā hotīti.",
  "anya-e0104n0:123_7": "Na hi iddhibalena dhammānaṁ kenaci lakkhaṇaṁ aññathattaṁ kātuṁ sakkā, bhāvaññathattameva",
  "anya-e0104n0:123_8": "pana kātuṁ sakkā. “Tīsupi khaṇesū”ti idampi gamanārambhaṁ sandhāya vuttaṁ, na gamananiṭṭhānanti",
  "anya-e0104n0:123_9": "vadanti. Theroti aṭṭhakathācariyānaṁ antare eko thero. Idhāti idaṁ pāṭihāriyaṁ vibhajitvā",
  "anya-e0104n0:123_10": "vuttapāṭhe. Sayaṁ gamanameva āgataṁ “brahmalokaṁ gacchatī”ti vuttattā.",
  "anya-e0104n0:124_0": "Cakkhusotādīnanti cakkhusotādīnaṁ aṅgānaṁ. Tathā hi vuttaṁ “sabbaṅgapaccaṅga”nti,",
  "anya-e0104n0:124_1": "sabbaaṅgapaccaṅgavantanti attho. Pasādo nāma natthīti imināva bhāvajīvitindriyānampi",
  "anya-e0104n0:124_2": "abhāvo vuttoti daṭṭhabbaṁ. Rucivasenāti icchāvasena. Aññampīti bhagavatā kariyamānato",
  "anya-e0104n0:124_3": "aññampi kiriyaṁ karoti. Ayañcettha buddhānubhāvo. Yadi sāvakanimmitesu nānappakāratā",
  "anya-e0104n0:124_4": "natthi, “sace pana nānāvaṇṇe kātukāmo hotī”tiādi yaṁ heṭṭhā vuttaṁ, taṁ kathanti?",
  "anya-e0104n0:124_5": "Taṁ tathā tathā parikammaṁ katvā adhiṭṭhahantassa te te vaṇṇavayādivisesā parikammānurūpaṁ",
  "anya-e0104n0:124_6": "ijjhantīti katvā vuttaṁ. Idha pana yathādhiṭṭhite nimmitarūpe sace sāvako “ime visesā",
  "anya-e0104n0:124_7": "hontū”ti icchati, na ijjhati, buddhānaṁ pana ijjhatīti ayamattho dassitoti na koci virodho.",
  "anya-e0104n0:125_0": "Idāni yāni tāni “yāva brahmalokāpi kāyena vasaṁ vattetī”ti pāḷiyā atthadassanavasena",
  "anya-e0104n0:125_1": "vibhattāni “dūrepi santike adhiṭṭhātī”tiādīni cuddasa pāṭihāriyāni, tattha sikhāppattaṁ",
  "anya-e0104n0:125_2": "kāyena vasavattanapāṭihāriyaṁ dassetuṁ “ettha cā”tiādi āraddhaṁ. Tattha yanti kiriyāparāmasanaṁ,",
  "anya-e0104n0:125_3": "tena “rūpaṁ passatī”ti ettha yadetaṁ rūpadassanaṁ, “saddaṁ suṇātī”ti ettha yadetaṁ",
  "anya-e0104n0:125_4": "saddasavanaṁ, “cittaṁ pajānātī”ti ettha yadetaṁ cittajānananti evaṁ dibbacakkhusotacetopariyañāṇakattukaṁ",
  "anya-e0104n0:125_5": "dassanasavanajānanakiriyaṁ parāmasatīti daṭṭhabbaṁ. Ito paresu santiṭṭhatītiādīsupi",
  "anya-e0104n0:125_6": "eseva nayo. Yampissāti yampi assa. Yogino adhiṭṭhānanti sambandho. Yañca khoti ettha",
  "anya-e0104n0:125_7": "kho-saddo avadhāraṇattho, visesattho vā, tena ayamevettha kāyena vasavattanapāṭihāriyesu",
  "anya-e0104n0:125_8": "ukkaṭṭhataranti dīpeti. Kasmā? “Ayaṁ nu kho iddhimā, ayaṁ nu kho nimmito”ti ekaccassa",
  "anya-e0104n0:125_9": "brahmuno āsaṅkuppādanato. Yadaggena cetaṁ adhiṭṭhitaṁ visesato manomayanti vuccati,",
  "anya-e0104n0:125_10": "tadaggena ukkaṭṭhataranti veditabbaṁ. Tenāha “ettāvatā kāyena vasaṁ vatteti nāmā”ti.",
  "anya-e0104n0:125_11": "Yadi evaṁ kasmā idha sesāni gahitānīti āha “sesaṁ…pe… vutta”nti.",
  "anya-e0104n0:126_0": "398.Idaṁ nānākaraṇanti kāmamimāpi dve iddhiyo adhiṭṭhānavaseneva ijjhanti, tathāpi",
  "anya-e0104n0:126_1": "idaṁ idāni vuccamānaṁ imāsaṁ nānākaraṇaṁ viseso. Pakativaṇṇaṁ vijahitvāti attano",
  "anya-e0104n0:126_2": "pakatirūpaṁ vijahitvā apanetvā, paresaṁ adassetvāti attho. Kumārakavaṇṇanti kumārakasaṇṭhānaṁ.",
  "anya-e0104n0:126_3": "Dassetīti tathā vikubbanto attani dasseti. Nāgavaṇṇaṁ vātiādīsupi eseva nayo. Hatthimpi",
  "anya-e0104n0:126_4": "dassetīti attānampi hatthiṁ katvā dasseti, bahiddhāpi hatthiṁ dasseti. Etadatthameva",
  "anya-e0104n0:126_5": "hi idha “hatthivaṇṇaṁ vā dassetī”ti avatvā “hatthimpi dassetī”ti vuttaṁ. Yaṁ pana",
  "anya-e0104n0:126_6": "keci bahiddhā hatthiādidassanavacanaṁ “pakativaṇṇaṁ vijahitvā”ti vacanena vikubbaniddhibhāvena",
  "anya-e0104n0:126_7": "virujjhatīti vadanti, tadayuttaṁ. Kasmā? Pakativaṇṇavijahanaṁ nāma attano pakatirūpassa",
  "anya-e0104n0:126_8": "aññesaṁ adassanaṁ, na sabbena sabbaṁ tassa nirodhanaṁ. Evaṁ sati attānaṁ adassetvā",
  "anya-e0104n0:126_9": "bahiddhā hatthiṁ dassento “pakativaṇṇaṁ vijahitvā hatthiṁ dassetī”ti vuccamāne ko",
  "anya-e0104n0:126_10": "ettha virodho, attanā pana hatthivaṇṇo hutvā bahiddhāpi hatthiṁ dassante vattabbameva",
  "anya-e0104n0:126_11": "natthi. Tenevāha “bahiddhāpi hatthiādidassanavasena vutta”nti. Evañca katvā vikubbaniddhibhāvena ca na koci virodho.",
  "anya-e0104n0:127_0": "Pāḷiyañca kumārakavaṇṇaṁ vātiādīsu aniyamattho vā-saddo vutto. Tesu ekekasseva karaṇadassanatthaṁ.",
  "anya-e0104n0:127_1": "Hatthimpītiādīsu pana hatthiādīnaṁ bahūnaṁ ekajjhaṁ kātabbābhāvadassanatthaṁ samuccayattho",
  "anya-e0104n0:127_2": "pi-saddo vutto. Tena “hatthimpi dassetī”tiādīsu dutiye vuttanayeneva attho gahetabbo.",
  "anya-e0104n0:128_0": "Iddhimato attano kumārakākārena paresaṁ dassanaṁ kumārakavaṇṇanimmānaṁ, na ettha",
  "anya-e0104n0:128_1": "kiñci apubbaṁ pathavīādivatthu nipphādīyatīti kasiṇaniyamena payojanābhāvato “pathavīkasiṇādīsu",
  "anya-e0104n0:128_2": "aññatarārammaṇato”ti vuttaṁ. Satipi vā vatthunipphādane yathārahaṁ taṁ pathavīkasiṇādivaseneva",
  "anya-e0104n0:128_3": "ijjhatīti evampettha kasiṇaniyamena payojanaṁ nattheva. Kumārakavaṇṇañhi dassentena",
  "anya-e0104n0:128_4": "nīlavaṇṇaṁ vā dassetabbaṁ siyā, pītādīsu aññataravaṇṇaṁ vā. Tathā sati nīlādikasiṇāni",
  "anya-e0104n0:128_5": "samāpajjitabbānīti āpannova kasiṇaniyamo. Eseva nayo sesesupi. Evamadhiṭṭhite yadeke",
  "anya-e0104n0:128_6": "pathavīkasiṇavasena “ekopi hutvā bahudhā hotī”tiādi bhāvoti evaṁ pavattena kasiṇaniddesena",
  "anya-e0104n0:128_7": "idha vikubbaniddhiniddese “pathavīkasiṇādīsu aññatarārammaṇato”tiādivacanassa virodhaṁ",
  "anya-e0104n0:128_8": "āsaṅkanti, so anokāsovāti daṭṭhabbaṁ. Nimminitabbabhāvena attanā icchitoti attano",
  "anya-e0104n0:128_9": "kumārakavaṇṇo, na pana attano daharakāle kumārakavaṇṇoti. Nāgādivaṇṇesupi ayaṁ nayo",
  "anya-e0104n0:128_10": "byāpī evāti yadeke “nāgādinimmāne na yujjati viyā”ti vadanti, tadapohataṁ daṭṭhabbaṁ.",
  "anya-e0104n0:129_0": "Bahiddhāpīti pi-saddena ajjhattaṁ sampiṇḍeti. Ayañhettha attho – hatthimpi dassetītiādi",
  "anya-e0104n0:129_1": "ajjhattaṁ, bahiddhāpi hatthiādidassanavasena vuttaṁ, na “kumārakavaṇṇaṁ vā”tiādi",
  "anya-e0104n0:129_2": "viya ajjhattameva kumārakavaṇṇādīnaṁ dassanavasenāti. Yaṁ ettha vattabbaṁ adhiṭṭhānavidhānaṁ,",
  "anya-e0104n0:129_3": "taṁ heṭṭhā vuttameva.",
  "anya-e0104n0:130_0": "399.Kāyanti attano karajakāyaṁ. Vuttanayenevāti “ayaṁ kāyo susiro hotū”ti parikammaṁ",
  "anya-e0104n0:130_1": "katvā puna “pādakajjhānaṁ samāpajjitvā vuṭṭhāyā”ti imaṁ heṭṭhā vuttanayānusāramāha.",
  "anya-e0104n0:130_2": "Aññaṁ kāyanti yaṁ manomayaṁ kāyaṁ nimminitukāmo, taṁ. Muñjamhāti muñjatiṇato. Īsikanti",
  "anya-e0104n0:130_3": "tassa kaṇḍaṁ. Kosiyāti asikosato. Karaṇḍāyāti peḷāya, nimmokatoti ca vadanti. Abbāhatīti",
  "anya-e0104n0:130_4": "uddharati. Pavāheyyāti ākaḍḍheyya.",
  "anya-e0104n0:131": "Iddhividhaniddesavaṇṇanā niṭṭhitā.",
  "anya-e0104n0:132": "Iti dvādasamaparicchedavaṇṇanā."
}