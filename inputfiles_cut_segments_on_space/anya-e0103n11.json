{
  "anya-e0103n11:0": "11. Samādhiniddesavaṇṇanā",
  "anya-e0103n11:1": "Āhārepaṭikkūlabhāvanāvaṇṇanā",
  "anya-e0103n11:2_0": "294. Uddeso nāma niddesattho mudumajjhimapaññābāhullato, āgato ca bhāro avassaṁ vahitabboti",
  "anya-e0103n11:2_1": "āha ‘‘ekā saññāti evaṁ uddiṭṭhāya āhāre paṭikkūlasaññāya bhāvanāniddeso anuppatto’’ti.",
  "anya-e0103n11:2_2": "Tatthāyaṁ saññā-saddo ‘‘rūpasaññā saddasaññā’’tiādīsu (mahāni. 14) sañjānanalakkhaṇe",
  "anya-e0103n11:2_3": "dhamme āgato, ‘‘aniccasaññā dukkhasaññā’’tiādīsu vipassanāyaṁ āgato, ‘‘uddhumātakasaññāti",
  "anya-e0103n11:2_4": "vā sopākarūpasaññāti vā ime dhammā ekatthā udāhu nānatthā’’tiādīsu samathe āgato.",
  "anya-e0103n11:2_5": "Idha pana samathassa parikamme daṭṭhabbo. Āhāre hi paṭikkūlākāraggahaṇaṁ, tappabhāvitaṁ",
  "anya-e0103n11:2_6": "vā upacārajjhānaṁ idha ‘‘āhāre paṭikkūlasaññā’’ti adhippetaṁ. Tattha yasmiṁ āhāre",
  "anya-e0103n11:2_7": "paṭikkūlasaññā bhāvetabbā, tattha nibbedavirāguppādanāya tappasaṅgena sabbampi āhāraṁ",
  "anya-e0103n11:2_8": "kiccappabhedādīnavopammehi vibhāvetuṁ ‘‘āharatīti āhāro’’tiādi āraddhaṁ.",
  "anya-e0103n11:3_0": "Tattha āharatīti āhārapaccayasaṅkhātena uppattiyā, ṭhitiyā vā paccayabhāvena attano",
  "anya-e0103n11:3_1": "phalaṁ āneti nibbatteti pavatteti cāti attho. Kabaḷaṁ karīyatīti kabaḷīkāro, vatthuvasena",
  "anya-e0103n11:3_2": "cetaṁ vuttaṁ, lakkhaṇato pana ojālakkhaṇo veditabbo, kabaḷīkāro ca so yathāvuttenatthena",
  "anya-e0103n11:3_3": "āhāro cāti kabaḷīkārāhāro. Esa nayo sesesupi. Phusatīti phasso. Ayaṁ hi arūpadhammopi",
  "anya-e0103n11:3_4": "samāno ārammaṇe phusanākāreneva pavattati. Tathā hi so phusanalakkhaṇoti vuccati.",
  "anya-e0103n11:3_5": "Cetayatīti cetanā, attano sampayuttadhammehi saddhiṁ ārammaṇe abhisandahatīti attho,",
  "anya-e0103n11:3_6": "manosannissitā cetanā manosañcetanā. Upapattiparikappanavasena vijānātīti viññāṇaṁ.",
  "anya-e0103n11:3_7": "Evamettha sāmaññatthato, visesatthato ca āhārā veditabbā. Kasmā panete cattārova",
  "anya-e0103n11:3_8": "vuttā, aññe dhammā kiṁ attano phalassa paccayā na hontīti? No na honti, ime pana",
  "anya-e0103n11:3_9": "tathā ca honti aññathā cāti samānepi paccayabhāve atirekapaccayā honti, tasmā āhārāti vuccanti.",
  "anya-e0103n11:4_0": "Kathaṁ? Etesu hi paṭhamo sayaṁ yasmiṁ kalāpe tappariyāpannānaṁ yathārahaṁ paccayo",
  "anya-e0103n11:4_1": "hontova ojaṭṭhamakaṁ rūpaṁ āharati, dutiyo tisso vedanā āharati, tatiyo tīsu bhavesu",
  "anya-e0103n11:4_2": "paṭisandhiṁ āharati, catuttho paṭisandhikkhaṇe nāmarūpaṁ āharati. Tenāha ‘‘kabaḷīkārāhāro’’tiādi.",
  "anya-e0103n11:4_3": "Ettha ca kammajādibhedabhinnā ojā sati paccayalābhe dve tisso paveṇiyo ghaṭentī ojaṭṭhamakarūpaṁ",
  "anya-e0103n11:4_4": "āharati, sukhavedanīyādibhedabhinno phassāhāro yathārahaṁ tisso vedanā āharati, puññābhisaṅkhārādibhedabhinno",
  "anya-e0103n11:4_5": "manosañcetanāhāro kāmabhavādīsu tīsu bhavesu yathārahaṁ saviññāṇaṁ, aviññāṇañca paṭisandhiṁ",
  "anya-e0103n11:4_6": "āharati, viññāṇāhāro yathāpaccayaṁ paṭisandhikkhaṇe nāmaṁ rūpaṁ, nāmarūpañca āharatīti",
  "anya-e0103n11:4_7": "daṭṭhabbaṁ. Atha vā upatthambhakaṭṭhena ime eva dhammā āhārāti vuttā. Yathā hi kabaḷīkārāhāro",
  "anya-e0103n11:4_8": "rūpakāyassa upatthambhakaṭṭhena paccayo, evaṁ arūpino āhārā sampayuttadhammānaṁ.",
  "anya-e0103n11:4_9": "Tathā hi vuttaṁ ‘‘kabaḷīkāro āhāro imassa kāyassa āhārapaccayena paccayo, arūpino",
  "anya-e0103n11:4_10": "āhārā sampayuttakānaṁ dhammānaṁ taṁsamuṭṭhānānañca rūpānaṁ āhārapaccayena paccayo’’ti",
  "anya-e0103n11:4_11": "(paṭṭhā. 1.1.15). Aparo nayo – ajjhattikasantatiyā visesapaccayattā kabaḷīkārāhāro,",
  "anya-e0103n11:4_12": "phassādayo ca tayo dhammā āhārāti vuttā. Visesapaccayo hi kabaḷīkārāhārabhakkhānaṁ",
  "anya-e0103n11:4_13": "sattānaṁ rūpakāyassa kabaḷīkārāhāro, nāmakāye vedanāya phasso, viññāṇassa manosañcetanā,",
  "anya-e0103n11:4_14": "nāmarūpassa viññāṇaṁ. Yathāha ‘‘seyyathāpi, bhikkhave, ayaṁ kāyo āhāraṭṭhitiko, āhāraṁ",
  "anya-e0103n11:4_15": "paṭicca tiṭṭhati, anāhāro no tiṭṭhati (saṁ. ni. 5.183). Tathā phassapaccayā vedanā,",
  "anya-e0103n11:4_16": "saṅkhārapaccayā viññāṇaṁ, viññāṇapaccayā nāmarūpa’’nti (udā. 1; mahāva. 1; netti. 24).",
  "anya-e0103n11:5_0": "Kabaḷīkārāhāreti kabaḷīkāre āhāre nikanti taṇhā, taṁ bhayaṁ anatthāvahato. Gadhitassa",
  "anya-e0103n11:5_1": "hi āhāraparibhogo anatthāya hoti. Hetuatthe bhummaṁ. Evaṁ sesesu. Nikantīti nikāmanā",
  "anya-e0103n11:5_2": "chandarāgo . Bhāyati etasmāti bhayaṁ, nikanti eva bhayaṁ nikantibhayaṁ. Kabaḷīkārāhārahetu",
  "anya-e0103n11:5_3": "imesaṁ sattānaṁ chandarāgo bhayaṁ bhayānakaṁ diṭṭhadhammikādibhedassa anatthassa",
  "anya-e0103n11:5_4": "sakalassāpi vaṭṭadukkhassa hetubhāvato. Tenevāha ‘‘kabaḷīkāre ce, bhikkhave, āhāre",
  "anya-e0103n11:5_5": "atthi rāgo, atthi nandī, atthi taṇhā, patiṭṭhitaṁ tattha viññāṇaṁ viruḷha’’ntiādi",
  "anya-e0103n11:5_6": "(saṁ. ni. 2.64; kathā. 296; mahāni. 7). Upagamanaṁ appahīnavipallāsassa ārammaṇena",
  "anya-e0103n11:5_7": "samodhānaṁ saṅgati sukhavedanīyādiphassuppatti bhayaṁ bhayānakaṁ tīhi dukkhatāhi",
  "anya-e0103n11:5_8": "aparimuccanato. Tenāha ‘‘sukhavedanīyaṁ, bhikkhave, phassaṁ paṭicca uppajjati sukhā",
  "anya-e0103n11:5_9": "vedanā (saṁ. ni. 4.129), tassa vedanāpaccayā taṇhā…pe… dukkhakkhandhassa samudayo",
  "anya-e0103n11:5_10": "hotī’’ti (udā. 1). Tattha tattha bhave upapajjati etenāti upapatti, upapajjanaṁ vā",
  "anya-e0103n11:5_11": "upapatti, khipanaṁ bhayaṁ bhayānakaṁ upapattimūlakehi byasanehi aparimuttato. Tenāha",
  "anya-e0103n11:5_12": "‘‘avidvā, bhikkhave, purisapuggalo puññañce saṅkhāraṁ abhisaṅkharoti, puññupagaṁ",
  "anya-e0103n11:5_13": "bhavati viññāṇaṁ. Apuññañce saṅkhāraṁ abhisaṅkharoti, apuññupagaṁ bhavati viññāṇa’’ntiādi",
  "anya-e0103n11:5_14": "(saṁ. ni. 2.51). Paṭisandhīti bhavantarādīhi paṭisandhānaṁ, taṁ bhayaṁ bhayānakaṁ",
  "anya-e0103n11:5_15": "paṭisandhinimittehi dukkhehi avimuccanato. Tenāha ‘‘viññāṇe ce, bhikkhave, āhāre",
  "anya-e0103n11:5_16": "atthi rāgo, atthi nandī, atthi taṇhā, patiṭṭhitaṁ tattha viññāṇaṁ viruḷha’’ntiādi (saṁ. ni. 2.64).",
  "anya-e0103n11:6_0": "Puttamaṁsūpamena ovādena dīpetabbo nicchandarāgaparibhogāya. Evaṁ hi tattha nikantibhayaṁ",
  "anya-e0103n11:6_1": "na hoti. Niccammā gāvī yaṁ yaṁ ṭhānaṁ upagacchati, tattha tattheva naṁ pāṇino khādantiyeva.",
  "anya-e0103n11:6_2": "Evaṁ phasse sati vedanā uppajjati, vedanā ca dukkhasallādito daṭṭhabbāti phasse ādīnavaṁ",
  "anya-e0103n11:6_3": "passantassa upagamanabhayaṁ na hotīti āha ‘‘phassāhāro niccammagāvūpamena dīpetabbo’’ti.",
  "anya-e0103n11:6_4": "Ekādasahi aggīhi sabbaso ādittā bhavā aṅgārakāsusadisāti passato upapattibhayaṁ na",
  "anya-e0103n11:6_5": "hotīti āha ‘‘manosañcetanāhāro aṅgārakāsūpamena dīpetabbo’’ti. Corasadisaṁ viññāṇaṁ",
  "anya-e0103n11:6_6": "anatthapātato, pahārasadisī vedanā duradhivāsatoti sammadeva passato paṭisandhibhayaṁ",
  "anya-e0103n11:6_7": "na hotīti āha ‘‘viññāṇāhāro sattisatūpamena dīpetabbo’’ti.",
  "anya-e0103n11:7_0": "Evaṁ kiccādimukhena āhāresu ādīnavaṁ vibhāvetvā idāni tattha yathādhippetaṁ āhāraṁ",
  "anya-e0103n11:7_1": "niddhāretvā paṭikkūlato manasikāravidhiṁ dassetuṁ ‘‘imesu panā’’tiādi vuttaṁ. Upādāyarūpaniddesepi",
  "anya-e0103n11:7_2": "‘‘kabaḷīkāro āhāro’’ti (dha. sa. 595) āgatattā tato visesento ‘‘asitapītakhāyitasāyitappabhedo’’ti",
  "anya-e0103n11:7_3": "āha, bhūtakathanaṁ vā etaṁ. Tattha asitapītakhāyitasāyitappabhedoti asitabbapātabbakhāyitabbasāyitabbavibhāgo",
  "anya-e0103n11:7_4": "kālabhedavacanicchāya abhāvato yathā ‘‘duddha’’nti. Kabaḷīkāro āhāro vāti avadhāraṇaṁ",
  "anya-e0103n11:7_5": "yathā phassāhārādinivattanaṁ, evaṁ ojāhāranivattanampi daṭṭhabbaṁ. Savatthuko eva",
  "anya-e0103n11:7_6": "hi āhāro idha kammaṭṭhānabhūto, tena āharīyatīti āhāroti evamettha attho daṭṭhabbo.",
  "anya-e0103n11:7_7": "Āharatīti āhāroti ayaṁ panattho nibbattitaojāvasena veditabbo. Imasmiṁ attheti imasmiṁ",
  "anya-e0103n11:7_8": "kammaṭṭhānasaṅkhāte atthe. Uppannā saññāti saññāsīsena bhāvanaṁ vadati. Tathā hi",
  "anya-e0103n11:7_9": "vakkhati ‘‘paṭikkūlākāraggahaṇavasena panā’’tiādi (visuddhi. 1.305).",
  "anya-e0103n11:8_0": "Kammaṭṭhānaṁ uggahetvāti kammaṭṭhānaṁ pariyattidhammato, atthato ca suggahitaṁ sumanasikataṁ",
  "anya-e0103n11:8_1": "sūpadhāritaṁ katvā. Tenāha ‘‘uggahato ekapadampi avirajjhantenā’’ti. Tattha uggahatoti",
  "anya-e0103n11:8_2": "ācariyuggahato. Ekapadampīti ekampi padaṁ, ekakoṭṭhāsampi vā, padesamattampīti attho.",
  "anya-e0103n11:8_3": "Dasahākārehīti kasmā vuttaṁ, nanu antimajīvikābhāvato, piṇḍapātassa alābhalābhesu",
  "anya-e0103n11:8_4": "paritassanagedhādisamuppattito, bhuttassa sammadajananato, kimikulasaṁvaddhanatoti",
  "anya-e0103n11:8_5": "evamādīhipi ākārehi āhāre paṭikkūlatā paccavekkhitabbā? Vuttaṁ hetaṁ ‘‘antamidaṁ,",
  "anya-e0103n11:8_6": "bhikkhave, jīvikānaṁ yadidaṁ piṇḍolyaṁ, abhisāpoyaṁ, bhikkhave, lokasmiṁ ‘piṇḍolo",
  "anya-e0103n11:8_7": "vicarasi pattapāṇī’’’ti (saṁ. ni. 3.80), ‘‘aladdhā ca piṇḍapātaṁ paritassati, laddhā",
  "anya-e0103n11:8_8": "ca piṇḍapātaṁ gadhito mucchito ajjhosanno anādīnavadassāvī anissaraṇapañño paribhuñjatī’’ti",
  "anya-e0103n11:8_9": "(a. ni. 3.124), ‘‘bhutto ca āhāro kassaci kadāci maraṇaṁ vā maraṇamattaṁ vā dukkhaṁ",
  "anya-e0103n11:8_10": "āvahati, ukkocakādayo, takkoṭakādayo ca dvattiṁsa dvattiṁsa kulappabhedā kimayo ca",
  "anya-e0103n11:8_11": "naṁ upanissāya jīvantī’’ti.",
  "anya-e0103n11:9_0": "Vuccate – antimajīvikābhāvo tāva cittasaṁkilesavisodhanatthaṁ kammaṭṭhānābhinivesato",
  "anya-e0103n11:9_1": "pageva manasi kātabbo ‘‘māhaṁ chavālātasadiso bhaveyya’’nti. Tathā piṇḍapātassa alābhalābhesupi",
  "anya-e0103n11:9_2": "paritassanagedhādisamuppattinivāraṇaṁ pageva anuṭṭhātabbaṁ suparisuddhasīlassa paṭisaṅkhānavato",
  "anya-e0103n11:9_3": "tadabhāvato. Bhattasammado anekantiko, paribhogantogadho vā veditabbo. Kimikulasaṁvaddhanaṁ",
  "anya-e0103n11:9_4": "pana na saṅgahetabbaṁ, saṅgahitameva vā ‘‘dasahākārehī’’ti ettha niyamassa akatattā.",
  "anya-e0103n11:9_5": "Iminā vā nayena itaresampettha saṅgaho daṭṭhabbo yathāsambhavamettha paṭikkūlatāpaccavekkhaṇassa",
  "anya-e0103n11:9_6": "adhippetattā. Tathā hi gharagoḷikavaccamūsikajatukavaccādikaṁ sambhavantaṁ gahitaṁ,",
  "anya-e0103n11:9_7": "na ekantikanti. Tathā pariyesanādīsupi yathāsambhavaṁ vattabbaṁ.",
  "anya-e0103n11:10_0": "Gamanatotiādīsu paccāgamanampi gamanasabhāgattā gamaneneva saṅgahitaṁ. Paṭikkamanasālādiupasaṅkamanaṁ",
  "anya-e0103n11:10_1": "viya pariyesane samānapaṭikkūlaṁ hi asuciṭṭhānakkamanavirūpaduggandhadassanaghāyanādhivāsanehi.",
  "anya-e0103n11:10_2": "Gamanatoti bhikkhācāravasena gocaragāmaṁ uddissa gamanato. Pariyesanatoti gocaragāme",
  "anya-e0103n11:10_3": "bhikkhatthaṁ āhiṇḍanato. Paribhogatoti āhārassa paribhuñjanato. Ubhayaṁ ubhayena",
  "anya-e0103n11:10_4": "āsayati, ekajjhaṁ pavattamānopi kammabalavavatthito hutvā mariyādavasena aññamaññaṁ",
  "anya-e0103n11:10_5": "asaṅkarato sayati tiṭṭhati pavattatīti āsayo, āmāsayassa upari tiṭṭhanako pittādiko.",
  "anya-e0103n11:10_6": "Mariyādattho hi ayamākāro, tato āsayato. Nidadhāti yathābhutto āhāro nicito hutvā",
  "anya-e0103n11:10_7": "tiṭṭhati etthāti nidhānaṁ, āmāsayo, tato nidhānato. Aparipakkatoti gahaṇīsaṅkhātena",
  "anya-e0103n11:10_8": "kammajatejena aparipakkato. Paripakkatoti yathābhuttassa āhārassa vipakkabhāvato.",
  "anya-e0103n11:10_9": "Phalatoti nibbattito. Nissandatoti ito cito ca vissandanato. Sammakkhanatoti sabbaso",
  "anya-e0103n11:10_10": "makkhanato. Sabbattha āhāre paṭikkūlatā paccavekkhitabbāti yojanā. Taṁtaṁkiriyānipphattipaṭipāṭivasena",
  "anya-e0103n11:10_11": "cāyaṁ gamanatotiādikā anupubbī ṭhapitā, sammakkhanaṁ pana paribhogādīsu labbhamānampi",
  "anya-e0103n11:10_12": "nissandavasena visesato paṭikkūlanti sabbapacchā ṭhapitanti daṭṭhabbaṁ.",
  "anya-e0103n11:11_0": "295.Evaṁ mahānubhāveti idāni vattabbapaṭipattiyā mahānubhāveti vadanti, sabbatthakakammaṭṭhānapariharaṇādisiddhaṁ",
  "anya-e0103n11:11_1": "vā dhammasudhammataṁ purakkhatvā yogāvacarena evaṁ paṭipajjitabbanti dassento ‘‘evaṁ",
  "anya-e0103n11:11_2": "mahānubhāve nāma sāsane’’tiādimāha. Tattha nāma-saddo sambhāvane daṭṭhabbo. Pabbajitena",
  "anya-e0103n11:11_3": "gāmābhimukhena gantabbanti yojanā. Ayañca gamanādito paccavekkhaṇā yogino na attuddesikāva,",
  "anya-e0103n11:11_4": "atha kho anuddesikāpīti dassento ‘‘sakalaratti’’ntiādinā dhuradvayaṁ pariggahesi.",
  "anya-e0103n11:11_5": "Pariveṇanti pariveṇaṅgaṇaṁ. Vīsatiṁsavāreti ettha santatipaccuppannavasena vāraparicchedoti",
  "anya-e0103n11:11_6": "keci, apare pana ‘‘uṇhāsanenā’’ti vadanti. Nīvaraṇavikkhambhanañhi appattā bhāvanā",
  "anya-e0103n11:11_7": "pharaṇapītiyā abhāvato nisajjāvasena kāyakilamathaṁ na vinodatiyevāti iriyāpathacalanaṁ",
  "anya-e0103n11:11_8": "hotiyeva. Vīsatiṁsaggahaṇaṁ pana yathāsallakkhitabhikkhācaraṇavelāvasena. Atha vā",
  "anya-e0103n11:11_9": "gamanato yāva sammakkhanamanasikāro eko vāro, evaṁ vīsatiṁsavāre kammaṭṭhānaṁ manasi",
  "anya-e0103n11:11_10": "karitvā. Nijanasambādhānīti janasambādharahitāni, tena appākiṇṇataṁ, appasaddataṁ,",
  "anya-e0103n11:11_11": "appanigghosatañca dasseti. Tato eva pavivekasukhāni janavivekena iṭṭhāni, pavivekassa",
  "anya-e0103n11:11_12": "vā jhānānuyogassa upakārāni. Yasmā chāyūdakasampannāni, tasmā sītalāni. Yasmā sucīni,",
  "anya-e0103n11:11_13": "tasmā ramaṇīyabhūmibhāgānīti purimāni dve pacchimānaṁ dvinnaṁ kāraṇavacanāni. Ariyanti",
  "anya-e0103n11:11_14": "niddosaṁ. Vivekaratinti jhānānuyogaratiṁ.",
  "anya-e0103n11:12_0": "Kiñcāpi yogāvacarānaṁ vasanaṭṭhānaṁ nāma sujaggitaṁ susammaṭṭhameva hoti, kadāci",
  "anya-e0103n11:12_1": "pana jagganato pacchā evampi siyāti paṭikkūlatāpaccavekkhaṇāya sambhavadassanatthaṁ",
  "anya-e0103n11:12_2": "‘‘pādarajagharagolikavaccādisamparikiṇṇa’’ntiādi vuttanti daṭṭhabbaṁ. Tattha paccattharaṇanti",
  "anya-e0103n11:12_3": "bhūmiyā chavirakkhaṇatthaṁ attharitabbaṁ cimilikādiattharaṇamāha. Jatukā khuddakavagguliyo.",
  "anya-e0103n11:12_4": "Upahatattāti dūsitattā. Tatoti tato tato. Appekadā ulūkapārāvatādīhīti idhāpi ‘‘appekadā’’ti",
  "anya-e0103n11:12_5": "padaṁ ānetvā sambandhitabbaṁ. Udakacikkhallādīhīti ādi-saddena kacavarādiṁ saṅgaṇhāti.",
  "anya-e0103n11:12_6": "Pariveṇato vihāraṅgaṇappavesamaggo vihāraracchā.",
  "anya-e0103n11:13_0": "Vitakkamāḷaketi ‘‘kattha nu kho ajja bhikkhāya caritabba’’ntiādinā vitakkanamāḷake.",
  "anya-e0103n11:13_1": "Gāmamagganti gāmagāmimaggaṁ. Khāṇukaṇṭakamaggoti khāṇukaṇṭakavanto maggo. Daṭṭhabbo",
  "anya-e0103n11:13_2": "hotīti dassanena gamanaṁ upalakkheti.",
  "anya-e0103n11:14_0": "Gaṇḍaṁpaṭicchādentenātiādi evamajjhāsayena nivāsanādi kātabbanti vattadassanaṁ, gaṇḍaroginā",
  "anya-e0103n11:14_1": "vātātapādiparissayavinodanatthaṁ gaṇḍaṁ paṭicchādayamānena viya. Atha vā gaṇḍaṁ viya",
  "anya-e0103n11:14_2": "gaṇḍaṁ paṭicchādayamānenāti ekaṁ gaṇḍa-saddaṁ ānetvā sambandhitabbaṁ bhavati. ‘‘Gaṇḍoti",
  "anya-e0103n11:14_3": "kho, bhikkhave, pañcannetaṁ upādānakkhandhānaṁ adhivacana’’nti (a. ni. 9.15; saṁ.",
  "anya-e0103n11:14_4": "ni. 4.103) vacanato gaṇḍoti attabhāvassa pariyāyo, visesato rūpakāyassa dukkhatāsūlayogato,",
  "anya-e0103n11:14_5": "asucipaggharaṇato, uppādajarābhaṅgehi uddhumātakapakkapabhijjanato. Vaṇacoḷakanti",
  "anya-e0103n11:14_6": "vaṇapaṭicchādakavatthakhaṇḍaṁ. Nīharitvāti thavikato uddharitvā. Kuṇapānipīti pi-saddo",
  "anya-e0103n11:14_7": "garahāyaṁ evarūpānipi daṭṭhabbāni bhavantīti, sambhavadassane vā idampi tattha sambhavatīti.",
  "anya-e0103n11:14_8": "Adhivāsetabboti khamitabbo aññathā āhārassa anupalabbhanato. Gāmadvāreti gāmadvārasamīpe,",
  "anya-e0103n11:14_9": "ummārabbhantare vā. Gāmaracchā vinivijjhitvā ṭhitā oloketabbā honti yugamattadassināpi satāti adhippāyo.",
  "anya-e0103n11:15_0": "Paccattharaṇādīti gharagolikavaccādisaṁkiliṭṭhapaccattharaṇādikaṁ. Anekakuṇapapariyosānanti",
  "anya-e0103n11:15_1": "ettha dunnivatthaduppārutamanussasamākulānaṁ gāmaracchānaṁ olokanampi ānetvā vattabbaṁ.",
  "anya-e0103n11:15_2": "Tampi hi paṭikkūlamevāti. Aho vatāti garahane nipāto. Bhoti dhammālapanaṁ. Yāvañcidaṁ",
  "anya-e0103n11:15_3": "paṭikkūlo āhāro yadatthaṁ gamanampi nāma evaṁ jegucchaṁ, duradhivāsanañcāti attho.",
  "anya-e0103n11:16_0": "296.Gamanapaṭikkūlanti gamanameva paṭikkūlaṁ gamanapaṭikkūlaṁ. Adhivāsetvāpīti pi-saddo",
  "anya-e0103n11:16_1": "sampiṇḍanattho, tena ‘‘ettakenāpi mutti natthi, ito parampi mahantaṁ paṭikkūlaṁ sakalaṁ",
  "anya-e0103n11:16_2": "adhivāsetabbamevā’’ti vakkhamānaṁ paṭikkūlaṁ sampiṇḍeti. Saṅghāṭipārutenāti saṅghāṭiyā",
  "anya-e0103n11:16_3": "kappanapārupanena pārutasarīrena. Yatthāti yāsu vīthīsu. Yāva piṇḍikamaṁsāpīti yāva",
  "anya-e0103n11:16_4": "jaṅghapiṇḍikamaṁsappadesāpi. Udakacikkhalleti udakamisse kaddame. Ekena cīvaranti",
  "anya-e0103n11:16_5": "ekena hatthena nivatthacīvaraṁ. Macchā dhovīyanti etenāti macchadhovanaṁ, udakaṁ.",
  "anya-e0103n11:16_6": "Sammissa-saddo paccekaṁ sambandhitabbo. Oḷigallāni ucchiṭṭhodakagabbhamalādīnaṁ sakaddamānaṁ",
  "anya-e0103n11:16_7": "sandanaṭṭhānāni, yāni jaṇṇumattaasucibharitānipi honti. Candanikāni kevalānaṁ ucchiṭṭhodakagabbhamalādīnaṁ",
  "anya-e0103n11:16_8": "sandanaṭṭhānāni . Yatoti oḷigallādito. Tā makkhikāti tattha saṇḍasaṇḍacārino nīlamakkhikā.",
  "anya-e0103n11:16_9": "Nilīyantīti acchanti.",
  "anya-e0103n11:17_0": "Dadamānāpītiādi satipi kesañci saddhānaṁ vasena sakkaccakāre paṭikkūlapaccavekkhaṇāyogyaṁ",
  "anya-e0103n11:17_1": "pana asaddhānaṁ vasena pavattanakaasakkaccakārameva dassetuṁ āraddhaṁ. Tuṇhī honti",
  "anya-e0103n11:17_2": "sayameva riñcitvā gacchissatīti. Gacchāti apehi. Reti ambho. Muṇḍakāti anādarālapanaṁ.",
  "anya-e0103n11:17_3": "Samudācarantīti kathenti. Piṇḍolyassa antimajīvikābhāvenāha ‘‘kapaṇamanussena viya",
  "anya-e0103n11:17_4": "gāme piṇḍāya caritvā nikkhamitabba’’nti.",
  "anya-e0103n11:18_0": "297.Tatthāti tasmiṁ pattagate āhāre. Lajjitabbaṁ hoti ‘‘ucchiṭṭhaṁ nu kho ayaṁ mayhaṁ",
  "anya-e0103n11:18_1": "dātukāmo’’ti āsaṅkeyyāti, sedo paggharamāno āhārassa vā uṇhatāya, bhikkhuno vā sapariḷāhatāyāti",
  "anya-e0103n11:18_2": "adhippāyo. Sukkhathaddhabhattampīti sukkhatāya thaddhampi bhattaṁ, pageva takkakañjikādinā",
  "anya-e0103n11:18_3": "upasittanti adhippāyo. Tena sedena kilinnatāya paṭikkūlataṁ vadati.",
  "anya-e0103n11:19_0": "Tasminti piṇḍapāte. Sambhinnasobheti sabbaso vinaṭṭhasobhe. Vemajjhato paṭṭhāyāti",
  "anya-e0103n11:19_1": "jivhāya majjhato paṭṭhāya. Dantagūthako dantamalaṁ. Vicuṇṇitamakkhitoti ubhayehi",
  "anya-e0103n11:19_2": "dantehi vicuṇṇito kheḷādīhi samupalitto. Evaṁbhūtassa cassa yāyaṁ pubbe vaṇṇasampadā,",
  "anya-e0103n11:19_3": "gandhasampadā, abhisaṅkhārasampadā ca, sā ekaṁsena vinassati, raso pana nasseyya",
  "anya-e0103n11:19_4": "vā na vāti āha ‘‘antarahitavaṇṇagandhasaṅkhāraviseso’’ti. Suvānadoṇiyanti sārameyyānaṁ",
  "anya-e0103n11:19_5": "bhuñjanakaambaṇe. Suvānavamathu viyāti vantasunakhachaḍḍanaṁ viya. Cakkhussa āpāthaṁ",
  "anya-e0103n11:19_6": "atītattā ajjhoharitabbo hotīti ukkaṁsagataṁ tassa paṭikkūlabhāvaṁ vibhāveti.",
  "anya-e0103n11:20_0": "298.Paribhoganti ajjhoharaṇaṁ. Esa āhāro anto pavisamāno bahalamadhukatelamakkhito",
  "anya-e0103n11:20_1": "viya paramajeguccho hotīti sambandho. Antoti koṭṭhassa abbhantare. Nidhānamanupagato",
  "anya-e0103n11:20_2": "āmāsayaṁ appattoyeva āhāro pittādīhi vimissito hotīti āha ‘‘pavisamāno’’ti. Āmāsayapakkāsayavinimutto",
  "anya-e0103n11:20_3": "koyamāsayo nāmāti āsaṅkaṁ sandhāyāha ‘‘yasmā’’tiādi. Pittamevāsayo pittāsayo. Adhiko",
  "anya-e0103n11:20_4": "hotīti vuttaṁ mandapuññabāhullato lokassa. Evaṁ āsayatoti jeguccho hutvā anto paviṭṭho",
  "anya-e0103n11:20_5": "jegucchatarehi pittādīhi vimissito ativiya jeguccho hotīti evaṁ āsayato paṭikkūlatā paccavekkhitabbā.",
  "anya-e0103n11:21": "299.Nidhānatoti etthāpi eseva nayo. Soti āhāro. Dasavassikenāti jātiyā dasavassena sattena. Okāseti āmāsayasaṅkhāte padese.",
  "anya-e0103n11:22_0": "300.Evarūpeti edise, dasavassāni yāva vassasataṁ adhotavaccakūpasadiseti attho. Nidhānanti",
  "anya-e0103n11:22_1": "nidhātabbataṁ. Yathāvuttappakāreti sace pana ‘‘dasavassikenā’’tiādinā (visuddhi.",
  "anya-e0103n11:22_2": "1.299) yathāvutto pakāro etassāti yathāvuttappakāro, tasmiṁ. Paramandhakāratimiseti",
  "anya-e0103n11:22_3": "ativiya andhakaraṇamahātamasi. Atiduggandhajegucche padese paramajegucchabhāvaṁ upagantvā",
  "anya-e0103n11:22_4": "tiṭṭhatīti sambandho. Kattha kiṁ viyāti āha ‘‘yathā nāmā’’tiādi. Kālameghena abhivuṭṭhe",
  "anya-e0103n11:22_5": "āvāṭe bahuso vassanena ekaccaṁ asucijātaṁ uppilavitvā vigaccheyyāti akālamegha-ggahaṇaṁ.",
  "anya-e0103n11:22_6": "Tiṇapaṇṇakilañjakhaṇḍa-ggahaṇaṁ na asubhassāpi asubhena sammissatāya asubhabhāvappattidassanatthaṁ.",
  "anya-e0103n11:22_7": "Kāyaggisantāpakuthitakuthanasañjātapheṇapubbuḷakācitoti gahaṇitejena pakkuthitanippakkatāya",
  "anya-e0103n11:22_8": "samuppannapheṇapubbuḷanicito. Aparipakkatoti aparipakkabhāvato.",
  "anya-e0103n11:23_0": "301.Suvaṇṇarajatādidhātuyo viyāti yathā suvaṇṇarajatādidhātuyo vidhinā tāpiyamānā",
  "anya-e0103n11:23_1": "suvaṇṇarajatādike muñcantiyo suvaṇṇarajatādibhāvaṁ upagacchantīti vuccanti, na evamayaṁ.",
  "anya-e0103n11:23_2": "Ayaṁ pana āhāro kāyagginā paripakko pheṇapubbuḷake muñcanto saṇhaṁ karonti etthāti",
  "anya-e0103n11:23_3": "‘‘saṇhakaraṇī’’ti laddhanāmake nisade pisitvā nāḷike khuddakaveḷunāḷikāyaṁ vaṇṇasaṇṭhānamattena",
  "anya-e0103n11:23_4": "pakkhippamānapaṇḍumattikā viya karīsabhāvaṁ upagantvā pakkāsayaṁ pūreti, muttabhāvaṁ",
  "anya-e0103n11:23_5": "upagantvā muttavatthiṁ pūretīti yojanā. Gahaṇiyā indhanabhāgo viya kimibhakkhabhāgo",
  "anya-e0103n11:23_6": "ca apākaṭova . Rasabhāgo phalato pakāsīyati, aparipakkasabhāgā ca teti te anāmasitvā",
  "anya-e0103n11:23_7": "karīsamuttabhāgā evettha dassitā.",
  "anya-e0103n11:24_0": "302. Paṭikkūlassa nāma phalena paṭikkūleneva bhavitabbanti dassento ‘‘sammā paripaccamāno’’tiādimāha.",
  "anya-e0103n11:24_1": "Nakhadantādīnīti ādi-saddena na kevalaṁ tacādīni eva dvattiṁsākārapāḷiyaṁ (ma. ni.",
  "anya-e0103n11:24_2": "3.154; khu. pā. 3.dvattiṁsākāra) āgatāni, atha kho akkhigūthakaṇṇagūthadantamalajallikāsambhavādīni",
  "anya-e0103n11:24_3": "dvattiṁsakoṭṭhāsavinimuttāni asubhāni saṅgaṇhanto ‘‘nānākuṇapānī’’ti āhāti daṭṭhabbaṁ.",
  "anya-e0103n11:25_0": "303.Nissandamānoti vissavanto, paggharantoti attho. Ādinā pakārenāti ettha ādi-saddena",
  "anya-e0103n11:25_1": "nāsikāya siṅghāṇikā, mukhena kheḷo, kadāci pittaṁ, semhaṁ, lohitaṁ vamati, vaccamaggena",
  "anya-e0103n11:25_2": "uccāro, passāvamaggena passāvo, sakalakāye lomakūpehi sedajallikāti evaṁpakāraṁ asuciṁ",
  "anya-e0103n11:25_3": "saṅgaṇhāti. ‘‘Paṭhamadivase’’ti idaṁ nissandadivasāpekkhāya vuttaṁ. Tenāha ‘‘dutiyadivase",
  "anya-e0103n11:25_4": "nissandento’’ti. Vikuṇitamukhoti jigucchāvasena saṅkucitamukho. Tenāha ‘‘jegucchī’’ti.",
  "anya-e0103n11:25_5": "Maṅkubhūtoti vimanakajāto ‘‘imampi nāma posemī’’ti. Rattoti vatthaṁ viya raṅgajātena",
  "anya-e0103n11:25_6": "cittassa vipariṇāmākārena chandarāgena ratto. Giddhoti abhikaṅkhanasabhāvena abhigijjhanena",
  "anya-e0103n11:25_7": "giddho gedhaṁ āpanno. Gadhitoti dummocanīyabhāvena ganthito viya tattha paṭibaddho.",
  "anya-e0103n11:25_8": "Mucchitoti rasataṇhāya mucchaṁ mohaṁ āpanno. Virattoti vigatarāgo. Aṭṭīyamānoti dukkhiyamāno.",
  "anya-e0103n11:25_9": "Harāyamānoti lajjamāno. Jigucchamānoti hīḷento.",
  "anya-e0103n11:26_0": "Navadvārehīti pākaṭānaṁ mahantānaṁ vasena vuttaṁ, lomakūpavivarehipi sandatevāti.",
  "anya-e0103n11:26_1": "Nilīyatīti attānaṁ adassento nigūhati, saṅkucati vā. Evanti ekena dvārena pavesanaṁ",
  "anya-e0103n11:26_2": "anekehi dvārehi anekadhā nikkhāmanaṁ, pakāsanaṁ pavesanaṁ, nigūḷhaṁ nikkhāmanampīti",
  "anya-e0103n11:26_3": "somanassajātena pavesanaṁ, maṅkubhūtena nikkhāmanaṁ, sārattena pavesanaṁ, virattena",
  "anya-e0103n11:26_4": "nikkhāmananti imehi pakārehi.",
  "anya-e0103n11:27_0": "304.Paribhogakālepīti pi-saddena paviṭṭhamattopi nāma pavesadvāraṁ jegucchaṁ karoti,",
  "anya-e0103n11:27_1": "pageva laddhaparivāso paripākappatto itaradvārānīti dasseti. Esa āhāro. Gandhaharaṇatthanti",
  "anya-e0103n11:27_2": "vissagandhāpanayanatthaṁ. Kāyaggināti gahaṇitejānugatena kāyusmānā. Pheṇuddehakanti",
  "anya-e0103n11:27_3": "pheṇāni uṭṭhapetvā uṭṭhapetvā. Paccitvāti paripākaṁ gantvā. Uttaramānoti uppilavanto.",
  "anya-e0103n11:27_4": "Semhādīti ādi-saddena pittādike saṅgaṇhāti. Karīsādīti ādi-saddena sedajallikādike.",
  "anya-e0103n11:27_5": "Imāni dvārāni mukhādīni. Ekaccanti passāvamaggaṁ sandhāya vadati. Cokkhajātikā pana",
  "anya-e0103n11:27_6": "mukhādīnipi dhovitvā hatthaṁ puna dhovantiyeva. Puna ekaccanti vaccamaggaṁ. Dvattikkhattunti",
  "anya-e0103n11:27_7": "dvikkhattuṁ, tikkhattuṁ vā. Ettha ca āhāratthāya gamanapariyesanānaṁ paṭikkūlatā",
  "anya-e0103n11:27_8": "āhāre paṭikkūlatā vuttā. Paribhogassa tannissayato, āsayanidhānānaṁ taṁsambandhato,",
  "anya-e0103n11:27_9": "itaresaṁ tabbikāratoti ayampi viseso veditabbo. Kimibhakkhabhāvopi hissa vikārapakkheyeva ṭhapetabboti.",
  "anya-e0103n11:28_0": "305.Taṁ nimittanti yathāvuttehi ākārehi punappunaṁ manasi karontassa paṭikkūlākāravasena",
  "anya-e0103n11:28_1": "upaṭṭhitaṁ kabaḷīkārāhārasaññitaṁ bhāvanāya nimittaṁ ārammaṇaṁ, na uggahapaṭibhāganimittaṁ.",
  "anya-e0103n11:28_2": "Yadi hi tattha uggahanimittaṁ uppajjeyya, paṭibhāganimittenapi bhavitabbaṁ. Tathā",
  "anya-e0103n11:28_3": "ca sati appanāppattena jhānena bhavitabbaṁ, na ca bhavati, kasmā? Bhāvanāya nānākārato,",
  "anya-e0103n11:28_4": "sabhāvadhammabhāvena ca kammaṭṭhānassa gambhīrabhāvato. Tenāha ‘‘kabaḷīkārāhārassa",
  "anya-e0103n11:28_5": "sabhāvadhammatāya gambhīrattā’’ti. Ettha hi yadipi paṭikkūlākāravasena bhāvanā pavattati.",
  "anya-e0103n11:28_6": "Ye pana dhamme upādāya kabaḷīkārāhārapaññatti, te eva dhammā paṭikkūlā, na paññattīti",
  "anya-e0103n11:28_7": "paṭikkūlākāraggahaṇamukhenapi sabhāvadhammeyeva ārabbha bhāvanāya pavattanato, sabhāvadhammānañca",
  "anya-e0103n11:28_8": "sabhāveneva gambhīrabhāvato na tattha jhānaṁ appetuṁ sakkoti. Gambhīrabhāvato hi",
  "anya-e0103n11:28_9": "purimasaccadvayaṁ duddasaṁ jātanti. Yadi upacārasamādhinā cittaṁ samādhiyati, kathaṁ",
  "anya-e0103n11:28_10": "kammaṭṭhānaṁ ‘‘saññā’’ icceva voharīyatīti āha ‘‘paṭikkūlākāraggahaṇavasena panā’’tiādi.",
  "anya-e0103n11:29_0": "Idāni imissā bhāvanāya ānisaṁsaṁ dassetuṁ ‘‘imañca panā’’tiādi vuttaṁ. Rasataṇhāyāti",
  "anya-e0103n11:29_1": "madhurādirasavisayāya taṇhāya. Patilīyatīti saṅkucati anekākāraṁ tattha paṭikkūlatāya",
  "anya-e0103n11:29_2": "saṇṭhitattā. Patikuṭatīti apasakkati na visarati. Pativattatīti nivattati. Kantāranittharaṇatthikoti",
  "anya-e0103n11:29_3": "mahato dubbhikkhakantārassa nittharaṇappayojano. Vigatamadoti mānamadādīnaṁ abhāvena",
  "anya-e0103n11:29_4": "nimmado, madābhāvaggahaṇeneva cassa davamaṇḍanavibhūsanādīnampi abhāvo gahitoyevāti",
  "anya-e0103n11:29_5": "daṭṭhabbaṁ. Kabaḷīkārāhārapariññāmukhenāti vuttanayena paṭikkūlākārato kabaḷīkārāhārassa",
  "anya-e0103n11:29_6": "paricchijja jānanadvārena. Pañcakāmaguṇiko rāgoti anativattanaṭṭhena pañcasu kāmaguṇesu",
  "anya-e0103n11:29_7": "niyutto, tappayojano vā rāgo. Pariññaṁ samatikkamaṁ gacchati. Rasataṇhāya hi sammadeva",
  "anya-e0103n11:29_8": "vigatāya rūpataṇhādayopi vigatā eva honti bhojane mattaññutāya ukkaṁsagamanato. Sati",
  "anya-e0103n11:29_9": "ca visayisamatikkame visayo samatikkanto eva hotīti āha ‘‘so pañcakāmaguṇapariññāmukhena",
  "anya-e0103n11:29_10": "rūpakkhandhaṁ parijānātī’’ti. Rūpāyatanādīsu hi pariññaṁ gacchantesu tannissayabhūtāni,",
  "anya-e0103n11:29_11": "taggāhakā pasādā ca sukheneva pariññaṁ gacchantīti. Aparipakkādīti ādi-saddena āsayanidhānānampi",
  "anya-e0103n11:29_12": "saṅgaho daṭṭhabbo. Tattha aparipakkaṁ tāva udariyameva. Āsayaggahaṇena pittasemhapubbalohitānaṁ,",
  "anya-e0103n11:29_13": "paripakkaggahaṇena karīsamuttānaṁ, phalaggahaṇena kesādīnaṁ sabbesaṁ pariggaho siddho",
  "anya-e0103n11:29_14": "hotīti āha ‘‘kāyagatāsatibhāvanāpi pāripūriṁ gacchatī’’ti. Asubhasaññāyāti asubhabhāvanāya,",
  "anya-e0103n11:29_15": "aviññāṇakaasubhabhāvanānuyogassāti attho. Anulomapaṭipadaṁ paṭipanno hoti paṭikkūlākāraggahaṇena",
  "anya-e0103n11:29_16": "kāyassa asuciduggandhajegucchabhāvasallakkhaṇato. Imaṁ pana paṭipattinti imaṁ āhāre",
  "anya-e0103n11:29_17": "paṭikkūlasaññābhāvanaṁ. Amatapariyosānatanti nibbānaniṭṭhitaṁ āhāre paṭikkūlasaññābhāvanāsaṅkhātaṁ",
  "anya-e0103n11:29_18": "upacārajjhānaṁ pādakaṁ katvā vipassanaṁ vaḍḍhetvā nibbānādhigamanti attho.",
  "anya-e0103n11:30": "Āhārepaṭikkūlabhāvanāvaṇṇanā niṭṭhitā.",
  "anya-e0103n11:31": "Catudhātuvavatthānabhāvanāvaṇṇanā",
  "anya-e0103n11:32_0": "306.‘‘Ekaṁ vavatthānanti evaṁ uddiṭṭhassa catudhātuvavatthānassa bhāvanāniddeso anuppatto’’ti",
  "anya-e0103n11:32_1": "uddeso nāma niddesattho mudumajjhapaññābāhullato , āgato ca bhāro avassaṁ vahitabboti",
  "anya-e0103n11:32_2": "katvā vuttaṁ. Tattha satipi visayabhedena vavatthānassa bhede vavatthānabhāvasāmaññena",
  "anya-e0103n11:32_3": "pana taṁ abhinnaṁ katvā vuttaṁ ‘‘ekaṁ vavatthāna’’nti, pubbabhāge vā satipi visayabhede",
  "anya-e0103n11:32_4": "atthasiddhiyaṁ tassa ekavisayatāvāti ‘‘ekaṁ vavatthāna’’nti vuttaṁ. Yathā hi dvattiṁsākāre",
  "anya-e0103n11:32_5": "kammaṁ karontassa yogino yadipi pubbabhāge visuṁ visuṁ koṭṭhāsesu manasikāro pavattati,",
  "anya-e0103n11:32_6": "aparabhāge pana ekasmiṁ khaṇe ekasmiṁyeva koṭṭhāse atthasiddhi hoti, na sabbesu,",
  "anya-e0103n11:32_7": "evamidhāpīti. Tattha siyā – yathā paṭikkūlabhāvasāmaññena dvattiṁsākārakammaṭṭhāne",
  "anya-e0103n11:32_8": "abhedato manasikāro pavattati, evaṁ idha dhātubhāvasāmaññena abhedato manasikāro",
  "anya-e0103n11:32_9": "pavattatīti ‘‘ekaṁ vavatthāna’’nti vuttanti? Nayidamevaṁ. Tattha hi paṇṇattisamatikkamato",
  "anya-e0103n11:32_10": "paṭṭhāya paṭikkūlavaseneva sabbattha manasikāro pavattetabbo, idha pana sabhāvasarasalakkhaṇato",
  "anya-e0103n11:32_11": "dhātuyo manasi kātabbā, na dhātubhāvasāmaññato. Tenevāha ‘‘sabhāvūpalakkhaṇavasena",
  "anya-e0103n11:32_12": "sanniṭṭhāna’’nti. Kiṁ vā etena papañcena, aññehi ekūnacattālīsāya kammaṭṭhānehi asaṁsaṭṭhaṁ",
  "anya-e0103n11:32_13": "catudhātuvavatthānaṁ nāma ekaṁ kammaṭṭhānanti dassetuṁ ‘‘ekaṁ vavatthāna’’nti vuttanti",
  "anya-e0103n11:32_14": "daṭṭhabbaṁ. ‘‘Catudhātuvavatthānassa bhāvanāniddeso’’ti kasmā vuttaṁ, nanu catudhātuvavatthānaṁ",
  "anya-e0103n11:32_15": "bhāvanāva? Saccaṁ bhāvanāva, sakiṁ pavattaṁ pana vavatthānaṁ, tassa bahulīkāro bhāvanāti",
  "anya-e0103n11:32_16": "vacanabhedena vuttaṁ. Kathaṁ pana bhāvanā niddisīyati tassā vacīgocarātikkantabhāvatoti?",
  "anya-e0103n11:32_17": "Nāyaṁ doso bhāvanatthe bhāvanāvohārato. Bhāvanattho hi kammaṭṭhānapariggaho idha",
  "anya-e0103n11:32_18": "‘‘bhāvanā’’ti adhippeto.",
  "anya-e0103n11:33_0": "Sabhāvūpalakkhaṇavasenāti kakkhaḷattādikassa salakkhaṇassa upadhāraṇavasena. Idaṁ",
  "anya-e0103n11:33_1": "hi kammaṭṭhānaṁ pathavīkasiṇādikammaṭṭhānaṁ viya na paṇṇattimattasallakkhaṇavasena,",
  "anya-e0103n11:33_2": "nīlakasiṇādikammaṭṭhānaṁ viya na nīlādivaṇṇasallakkhaṇavasena, nāpi vipassanākammaṭṭhānaṁ",
  "anya-e0103n11:33_3": "viya saṅkhārānaṁ aniccatādisāmaññalakkhaṇasallakkhaṇavasena pavattati, atha kho pathavīādīnaṁ",
  "anya-e0103n11:33_4": "sabhāvasallakkhaṇavasena pavattati. Tena vuttaṁ ‘‘sabhāvūpalakkhaṇavasenā’’ti, kakkhaḷattādikassa",
  "anya-e0103n11:33_5": "salakkhaṇassa upadhāraṇavasenāti attho. Sanniṭṭhānanti ñāṇavinicchayo veditabbo,",
  "anya-e0103n11:33_6": "na yevāpanakavinicchayo, nāpi vitakkādivinicchayo . Dhātumanasikāroti dhātūsu manasikāro,",
  "anya-e0103n11:33_7": "catasso dhātuyo ārabbha bhāvanāmanasikāroti attho. Kātabbato kammaṁ, yogino sukhavisesānaṁ",
  "anya-e0103n11:33_8": "kāraṇabhāvato ṭhānañcāti kammaṭṭhānaṁ, catunnaṁ mahābhūtānaṁ sabhāvasallakkhaṇavasena",
  "anya-e0103n11:33_9": "pavattaṁ yogakammaṁ. Tenāha ‘‘dhātumanasikāro, dhātukammaṭṭhānaṁ, catudhātuvavatthānanti",
  "anya-e0103n11:33_10": "atthato eka’’nti. Tayidaṁ catudhātuvavatthānaṁ. ‘‘Dvidhā āgata’’nti kasmā vuttaṁ,",
  "anya-e0103n11:33_11": "nanu dhātuvibhaṅge nātisaṅkhepavitthāravasena āgataṁ, tasmā ‘‘tidhā āgata’’nti vattabbanti?",
  "anya-e0103n11:33_12": "Na, tatthāpi ajjhattikānaṁ dhātūnaṁ pabhedato anavasesapariyādānassa katattā, bāhirānañca",
  "anya-e0103n11:33_13": "dhātūnaṁ pariggahitattā . Atha vā dvidhā āgatanti ettha dvidhāva āgatanti na evaṁ",
  "anya-e0103n11:33_14": "niyamo gahetabbo, atha kho dvidhā āgatamevāti, tena tatiyassāpi pakārassa saṅgaho",
  "anya-e0103n11:33_15": "siddho hoti. So ca nātisaṅkhepavitthāranayo ‘‘saṅkhepato ca vitthārato cā’’ti ettha",
  "anya-e0103n11:33_16": "āvuttivasena, ca-saddeneva vā saṅgahoti daṭṭhabbo. Atha vā yo nātisaṅkhepavitthāranayena",
  "anya-e0103n11:33_17": "atisaṅkhepapaṭikkhepamukhena labbhamāno vitthārabhāgo, taṁ vitthāranayantogadhameva",
  "anya-e0103n11:33_18": "katvā vuttaṁ ‘‘dvidhā āgata’’nti. Evañca katvā ‘‘nātitikkhapaññassa dhātukammaṭṭhānikassa",
  "anya-e0103n11:33_19": "vasena vitthārato āgata’’nti idañca vacanaṁ samatthitaṁ hoti. ‘‘Mahāsatipaṭṭhāne’’ti",
  "anya-e0103n11:33_20": "ca idaṁ nidassanamattaṁ daṭṭhabbaṁ, satipaṭṭhāna(dī. ni. 2.378 ādayo; ma. ni. 3.111",
  "anya-e0103n11:33_21": "ādayo) kāyagatāsatisuttādīsupi (ma. ni. 3.153 ādayo) tatheva āgatattā. Rāhulovādeti",
  "anya-e0103n11:33_22": "mahārāhulovāde (ma. ni. 2.113 ādayo). Dhātuvibhaṅgeti dhātuvibhaṅgasutte (ma. ni.",
  "anya-e0103n11:33_23": "3.342 ādayo), abhidhamme dhātuvibhaṅge (vibha. 172 ādayo) ca.",
  "anya-e0103n11:34_0": "Kāmaṁ mahāsatipaṭṭhāne atthena upamaṁ parivāretvā desanā āgatā, upamā ca nāma yāvadeva",
  "anya-e0103n11:34_1": "upameyyatthavibhāvanatthāti upamaṁ tāva dassetvā upameyyatthaṁ vibhāvetuṁ ‘‘seyyathāpī’’tiādinā",
  "anya-e0103n11:34_2": "pāḷi ānītā. Kasmā panettha dhātuvasena, tatthapi catumahābhūtavasena kammaṭṭhānaniddeso",
  "anya-e0103n11:34_3": "katoti? Sattasuññatāsandassanatthaṁ, ettha dhātuvasena, tatthāpi oḷārikabhāvena supākaṭatāya,",
  "anya-e0103n11:34_4": "ekaccaveneyyajanacaritānukulatāya ca mahābhūtavasena kammaṭṭhānaniddeso katoti veditabbo.",
  "anya-e0103n11:34_5": "Tattha pathavīdhātūtiādīsu dhātuttho nāma sabhāvattho, sabhāvattho nāma suññatattho,",
  "anya-e0103n11:34_6": "suññatattho nāma nissattattho. Evaṁ sabhāvasuññatanissattatthena pathavīyeva dhātu",
  "anya-e0103n11:34_7": "pathavīdhātu. Āpodhātuādīsupi eseva nayo. Pathavīdhātūti sahajarūpadhammānaṁ patiṭṭhā",
  "anya-e0103n11:34_8": "dhātu, tathā āpodhātūti ābandhanadhātu, tejodhātūti paripācanadhātu, vāyodhātūti",
  "anya-e0103n11:34_9": "vitthambhanadhātūti evamettha samāso, bhāvattho ca veditabbo. Ayamettha saṅkhepo,",
  "anya-e0103n11:34_10": "vitthāro pana parato āgamissati.",
  "anya-e0103n11:35_0": "Evaṁ tikkhapaññassātiādīsu evanti yathādassitaṁ pāḷiṁ paccāmasati. Nātitikkhapaññassa",
  "anya-e0103n11:35_1": "vitthāradesanāti katvā āha ‘‘tikkhapaññassā’’ti. Yathā vatthayugaṁ arahatīti vatthayugiko,",
  "anya-e0103n11:35_2": "evaṁ dhātukammaṭṭhānaṁ arahati, dhātukammaṭṭhānapayojanoti vā dhātukammaṭṭhāniko,",
  "anya-e0103n11:35_3": "tassa dhātukammaṭṭhānikassa.",
  "anya-e0103n11:36_0": "Chekoti taṁtaṁsamaññāya kusalo, yathājāte sūnasmiṁ naṅguṭṭhakhuravisāṇādivante aṭṭhimaṁsādiavayavasamudāye",
  "anya-e0103n11:36_1": "avibhatte gāvīsamaññā, na vibhatte, vibhatte pana aṭṭhimaṁsādiavayavasamaññāti jānanako.",
  "anya-e0103n11:36_2": "Goghātakoti jīvikatthāya gunnaṁ ghātako. Antevāsīti kammakaraṇavasena tassa samīpavāsī",
  "anya-e0103n11:36_3": "tassa tannissāya jīvanato. Vinivijjhitvāti ekasmiṁ ṭhāne aññaṁ vinivijjhitvā. Mahāpathānaṁ",
  "anya-e0103n11:36_4": "vemajjhaṭṭhānasaṅkhāteti catunnaṁ mahāpathānaṁ tāya eva vinivijjhanaṭṭhānasaṅkhāte.",
  "anya-e0103n11:36_5": "Yasmā te cattāro mahāpathā catūhi disāhi āgantvā samohitā viya honti, tasmā taṁ ṭhānaṁ",
  "anya-e0103n11:36_6": "catumahāpathānaṁ, tasmiṁ catumahāpathe. Vilīyanti bhijjanti vibhajjantīti bīlā, bhāgā,",
  "anya-e0103n11:36_7": "va-kārassa ba-kāraṁ, i-kārassa ca ī-kāraṁ katvā. Tameva hi bhāgatthaṁ dassetuṁ ‘‘koṭṭhāsaṁ",
  "anya-e0103n11:36_8": "katvā’’ti vuttaṁ. Kiñcāpi ṭhita-saddo ‘‘ṭhito vā’’tiādīsu (a. ni. 5.28) viya ṭhānasaṅkhātairiyāpathasamaṅgitāya,",
  "anya-e0103n11:36_9": "gatinivattiatthatāya vā ṭhā-saddassa aññattha ṭhapetvā gamanaṁ sesairiyāpathasamaṅgitāya",
  "anya-e0103n11:36_10": "bodhako, idha pana yathā tathā rūpakāyassa pavattiākārabodhako adhippetoti āha ‘‘catunnaṁ",
  "anya-e0103n11:36_11": "iriyāpathānaṁ yena kenaci ākārena ṭhitattāyathāṭhita’’nti . Tattha ākārenāti ṭhānādinā",
  "anya-e0103n11:36_12": "rūpakāyassa pavattiākārena. Ṭhānādayo hi iriyāsaṅkhātāya kāyikakiriyāya pavattiṭṭhānatāya",
  "anya-e0103n11:36_13": "‘‘iriyāpathā’’ti vuccanti. Yathāṭhitanti yathāpavattaṁ. Yathāvuttaṭṭhānamevettha",
  "anya-e0103n11:36_14": "paṇidhānanti adhippetanti āha ‘‘yathāṭhitattāva yathāpaṇihita’’nti. Ṭhitanti vā kāyassa",
  "anya-e0103n11:36_15": "ṭhānasaṅkhātairiyāpathasamāyogaparidīpanaṁ. Paṇihitanti tadaññairiyāpathasamāyogaparidīpanaṁ.",
  "anya-e0103n11:36_16": "Ṭhitanti vā kāyasaṅkhātānaṁ rūpadhammānaṁ tasmiṁ tasmiṁ khaṇe sakiccavasena avaṭṭhānaparidīpanaṁ.",
  "anya-e0103n11:36_17": "Paṇihitanti paccayakiccavasena tehi tehi paccayehi pakārato nihitaṁ paṇihitanti evamettha",
  "anya-e0103n11:36_18": "attho veditabbo. Dhātusoti dhātuṁ dhātuṁ pathavīādidhātuṁ visuṁ visuṁ katvā. Paccavekkhatīti",
  "anya-e0103n11:36_19": "pati pati avekkhati ñāṇacakkhunā vinibbhujitvā passati.",
  "anya-e0103n11:37_0": "Yathā chekotiādinā pāḷiyā saddatthavivaraṇavasena vuttamevatthaṁ idāni bhāvatthavibhāvanavasena",
  "anya-e0103n11:37_1": "dassetuṁ ‘‘yathā goghātakassā’’tiādi vuttaṁ. Tattha posentassāti maṁsūpacayaparibrūhanāya",
  "anya-e0103n11:37_2": "kuṇḍakabhattakappāsaṭṭhiādīhi saṁvaḍḍhentassa. Vadhitaṁ matanti hiṁsitaṁ hutvā mataṁ.",
  "anya-e0103n11:37_3": "Matanti ca matamattaṁ. Tenevāha ‘‘tāvadevā’’ti. Gāvīti saññā na antaradhāyati yāni",
  "anya-e0103n11:37_4": "aṅgapaccaṅgāni upādāya gāvīsamaññā, matamattāyapi gāviyā tesaṁ sannivesassa avinaṭṭhattā.",
  "anya-e0103n11:37_5": "Bilāsoti bilaṁ bilaṁ katvā. Vibhajitvāti aṭṭhisaṅghātato maṁsaṁ vivecetvā, tato vā",
  "anya-e0103n11:37_6": "vivecitaṁ maṁsaṁ bhāgaso katvā. Tenevāha ‘‘maṁsasaññā pavattatī’’ti. Pabbajitassapi",
  "anya-e0103n11:37_7": "apariggahitakammaṭṭhānassa. Ghanavinibbhoganti santatisamūhakiccaghanānaṁ vinibbhujanaṁ",
  "anya-e0103n11:37_8": "vivecanaṁ. Dhātuso paccavekkhatoti yathāvuttaṁ ghanavinibbhogaṁ katvā dhātuso paccavekkhantassa.",
  "anya-e0103n11:37_9": "Sattasaññāti attānudiṭṭhivasena pavattā sattasaññāti vadanti, vohāravasena pavattasattasaññāyapi",
  "anya-e0103n11:37_10": "tadā antaradhānaṁ yuttameva yāthāvato ghanavinibbhogassa sampādanato. Evaṁ hi sati",
  "anya-e0103n11:37_11": "yathāvuttaopammatthena opameyyattho aññadatthu saṁsandati sameti. Tenevāha ‘‘dhātuvaseneva",
  "anya-e0103n11:37_12": "cittaṁ santiṭṭhatī’’ti.",
  "anya-e0103n11:38_0": "307. Evaṁ dhātukammaṭṭhānassa saṅkhepato āgataṭṭhānaṁ dassetvā idāni vitthārato āgataṭṭhānaṁ",
  "anya-e0103n11:38_1": "dassetuṁ ‘‘mahāhatthipadūpame panā’’tiādi vuttaṁ. Evanti iminā rāhulovāda- (ma. ni.",
  "anya-e0103n11:38_2": "2.113 ādayo) dhātuvibhaṅgesu (ma. ni. 3.342 ādayo; vibha. 172 ādayo) dhātukammaṭṭhānassa",
  "anya-e0103n11:38_3": "vitthārato āgamanameva upasaṁharati, na sabbaṁ desanānayaṁ aññathāpi tattha desanānayassa āgatattā.",
  "anya-e0103n11:39_0": "Tatrāti tasmiṁ yathādassite mahāhatthipadūpamapāṭhe. Ajjhattikāti sattasantānapariyāpannā.",
  "anya-e0103n11:39_1": "Ajjhattaṁ paccattanti padadvayenāpi taṁtaṁpāṭipuggalikadhammo vuccatīti āha ‘‘ubhayampi",
  "anya-e0103n11:39_2": "niyakassa adhivacana’’nti. Sasantatipariyāpannatāya pana attani gahetabbabhāvūpagamanavasena",
  "anya-e0103n11:39_3": "attānaṁ adhikicca pavattaṁ ajjhattaṁ. Taṁtaṁsantatipariyāpannatāya paccattaṁ. Tenevāha",
  "anya-e0103n11:39_4": "‘‘attani pavattattā ajjhattaṁ, attānaṁ paṭicca paṭicca pavattattā paccatta’’nti.",
  "anya-e0103n11:39_5": "Kakkhaḷanti kathinaṁ. Yasmā taṁ thaddhabhāvena sahajātānaṁ patiṭṭhā hoti, tasmā ‘‘thaddha’’nti",
  "anya-e0103n11:39_6": "vuttaṁ. Kharigatanti kharīsu kharasabhāvesu gataṁ tappariyāpannaṁ, kharasabhāvamevāti",
  "anya-e0103n11:39_7": "attho. Yasmā pana kharasabhāvaṁ pharusākārena upaṭṭhānato pharusākāraṁ hoti, tasmā",
  "anya-e0103n11:39_8": "vuttaṁ ‘‘pharusa’’nti. Tenāha ‘‘dutiyaṁ ākāravacana’’nti. Upādinnaṁ nāma sarīraṭṭhakaṁ.",
  "anya-e0103n11:39_9": "Taṁ pana kammasamuṭṭhānataṁ sandhāya upādinnampi atthi anupādinnampi, taṇhādīhi ādinnagahitaparāmaṭṭhavasena",
  "anya-e0103n11:39_10": "sabbampetaṁ upādinnamevāti dassetuṁ ‘‘upādinnanti daḷhaṁ ādinna’’ntiādi vuttaṁ. Tattha",
  "anya-e0103n11:39_11": "‘‘mama’’nti gahitaṁ ‘‘aha’’nti parāmaṭṭhanti yojanā. Seyyathidanti kathetukamyatāpucchāvācīti",
  "anya-e0103n11:39_12": "āha ‘‘taṁ katamanti ceti attho’’ti. Tatoti pacchā. Tanti taṁ ajjhattikādibhedato",
  "anya-e0103n11:39_13": "dassitaṁ pathavīdhātuṁ. Dassentoti vatthuvibhāgena dassento. Kiñcāpi matthaluṅgaṁ",
  "anya-e0103n11:39_14": "aṭṭhimiñjeneva saṅgahetvā idha pāḷiyaṁ visuṁ na uddhaṭaṁ, paṭisambhidāmagge (paṭi.",
  "anya-e0103n11:39_15": "ma. 1.4) pana vīsatiyā ākārehi paripuṇṇaṁ katvā dassetuṁ visuṁ gahitanti tampi saṅgaṇhanto",
  "anya-e0103n11:39_16": "thaddhabhāvādhikatāya pathavīdhātukoṭṭhāsesuyeva ‘‘matthaluṅgaṁ pakkhipitvā vīsatiyā",
  "anya-e0103n11:39_17": "ākārehi pathavīdhātu niddiṭṭhāti veditabbā’’ti āha. ‘‘Yaṁ vā panaññampi kiñcī’’ti",
  "anya-e0103n11:39_18": "vā iminā pāḷiyaṁ matthaluṅgassa saṅgaho daṭṭhabbo. Tasmā idha ‘‘yaṁ vā panaññampi",
  "anya-e0103n11:39_19": "kiñcī’’ti idaṁ pubbāparāpekkhaṁ ‘‘matthaluṅgaṁ pakkhipitvā vīsatiyā ākārehi pathavīdhātu",
  "anya-e0103n11:39_20": "niddiṭṭhāti veditabbā, yaṁ vā panaññampi kiñcī’’ti vacanato. Puna yaṁ vā panaññampi",
  "anya-e0103n11:39_21": "kiñcīti avasesesu tīsu koṭṭhāsesūti yojetabbaṁ. Tīsu koṭṭhāsesūti tippakāresu koṭṭhāsesu.",
  "anya-e0103n11:39_22": "Na hi te tayo koṭṭhāsā.",
  "anya-e0103n11:40_0": "Vissandanabhāvenāti paggharaṇasabhāvena. Appotīti visarati. Pappotīti pāpuṇāti, sasambhāraāpavasena",
  "anya-e0103n11:40_1": "cetaṁ vuttaṁ. So hi vissandanabhāvena sasambhārapathavīsaṅkhātaṁ taṁ taṁ ṭhānaṁ visarati,",
  "anya-e0103n11:40_2": "pāpuṇāti ca, lakkhaṇāpavaseneva vā. Sopi hi sahajātaaññamaññanissayādipaccayatāya",
  "anya-e0103n11:40_3": "sesabhūtattayasaṅkhātaṁ taṁ taṁ ṭhānaṁ dravabhāvasiddhena vissandanabhāvena ābandhattaṁ,",
  "anya-e0103n11:40_4": "āsattattaṁ, avippakiṇṇañca karontaṁ ‘‘appoti pappotī’’ti vattabbataṁ arahatīti.",
  "anya-e0103n11:41_0": "Tejanavasenāti nisitabhāvena tikkhabhāvena. Vuttanayenāti kammasamuṭṭhānādivasena",
  "anya-e0103n11:41_1": "‘‘nānāvidhesū’’ti āpodhātuyaṁ vuttanayena. Kupitenāti khubhitena. Usumajātoti usmābhibhūto.",
  "anya-e0103n11:41_2": "Jīratīti jiṇṇo hoti. Tejodhātuvasena labbhamānā imasmiṁ kāye jarāpavatti pākaṭajarāvasena",
  "anya-e0103n11:41_3": "veditabbāti dassetuṁ ‘‘indriyavekallata’’ntiādi vuttaṁ. Sarīre pakatiusumaṁ atikkamitvā",
  "anya-e0103n11:41_4": "uṇhabhāvo santāpo, sarīrassa dahanavasena pavatto mahādāho paridāhoti ayametesaṁ",
  "anya-e0103n11:41_5": "viseso. Yena jīrīyatīti ca ekāhikādijararogena jarīyatītipi attho yujjati. Satakkhattuṁ",
  "anya-e0103n11:41_6": "tāpetvā tāpetvā sītudake pakkhipitvā uddhaṭā sappi ‘‘satadhotasappī’’ti vadanti.",
  "anya-e0103n11:41_7": "Asitanti bhuttaṁ. Khāyitanti khāditaṁ. Sāyitanti assāditaṁ. Sammā paripākaṁ gacchatīti",
  "anya-e0103n11:41_8": "samavepākiniyā gahaṇiyā vasena vuttaṁ, asammāparipākopi pana visamavepākiniyā tassā",
  "anya-e0103n11:41_9": "eva vasena veditabbo. Rasādibhāvenāti rasarudhiramaṁsamedanhāruaṭṭhiaṭṭhimiñjasukkavasena.",
  "anya-e0103n11:41_10": "Vivekanti puthubhāvaṁ aññamaññaṁ visadisabhāvaṁ. Asitādibhedassa hi āhārassa pariṇāme",
  "anya-e0103n11:41_11": "raso hoti, taṁ paṭicca rasadhātu uppajjatīti attho. Evaṁ ‘‘rasassa pariṇāme rudhira’’ntiādinā sabbaṁ netabbaṁ.",
  "anya-e0103n11:42_0": "Vāyanavasenāti samudīraṇavasena, savegagamanavasena vā. Uggārahikkādīti ettha ādi-saddena",
  "anya-e0103n11:42_1": "uddekakhipanādipavattanakavātānaṁ saṅgaho daṭṭhabbo . Uccārapassāvādīti ādi-saddena",
  "anya-e0103n11:42_2": "pittasemhalasikākevaladuggandhādinīharaṇakānaṁ saṅgaho daṭṭhabbo. Yadipi kucchi-saddo",
  "anya-e0103n11:42_3": "udarapariyāyo, koṭṭha-saddena pana antantarassa vuccamānattā tadavasiṭṭho udarappadeso",
  "anya-e0103n11:42_4": "idha kucchi-saddena vuccatīti āha ‘‘kucchisayā vātāti antānaṁ bahivātā’’ti. Samiñjanapasāraṇādīti",
  "anya-e0103n11:42_5": "ādi-saddena ālokanavilokanauddharaṇātiharaṇādikā sabbā kāyikakiriyā saṅgahitā. ‘‘Assāsapassāsā",
  "anya-e0103n11:42_6": "cittasamuṭṭhānāvā’’ti etena assāsapassāsānaṁ sarīraṁ muñcitvā pavatti natthīti dīpeti.",
  "anya-e0103n11:42_7": "Na hi bahiddhā cittasamuṭṭhānassa sambhavo atthīti. Yadi evaṁ kathaṁ ‘‘passāsoti",
  "anya-e0103n11:42_8": "bahinikkhamananāsikavāto, dīghanāsikassa nāsikaggaṁ, itarassa uttaroṭṭhaṁ phusanto",
  "anya-e0103n11:42_9": "pavattatī’’ti vacanaṁ? Taṁ nikkhamanākārena pavattiyā cittasamuṭṭhānassa, santāne",
  "anya-e0103n11:42_10": "pavattautusamuṭṭhānassa ca vasena vuttanti veditabbaṁ. Sabbatthāti āpodhātuādīnaṁ",
  "anya-e0103n11:42_11": "tissannaṁ dhātūnaṁ niddesaṁ sandhāyāha. Tattha āpodhātuniddese ‘‘yaṁ vā panañña’’nti",
  "anya-e0103n11:42_12": "iminā sambhavassa, tejodhātuniddese sarīre pākatikausmāya, vāyodhātuniddese dhamanijālānusaṭassa",
  "anya-e0103n11:42_13": "tattha tattha cammakhīlapīḷakādinibbattakavāyuno saṅgaho daṭṭhabbo. Samiñjanādinibbattakavātā",
  "anya-e0103n11:42_14": "cittasamuṭṭhānāva. Yadi evaṁ, kathaṁ ‘‘purimā pañca catusamuṭṭhānā’’ti vacanaṁ? Na",
  "anya-e0103n11:42_15": "hi samiñjanādinibbattakā eva aṅgamaṅgānusārino vātā, atha kho tadaññepīti natthi virodho.",
  "anya-e0103n11:43_0": "Itīti vuttappakāraparāmasanaṁ. Tenāha ‘‘vīsatiyā ākārehī’’tiādi. Etthāti etasmiṁ",
  "anya-e0103n11:43_1": "vitthārato āgate dhātukammaṭṭhāneti attho. Tena ayaṁ vaṇṇanā na kevalaṁ mahāhatthipadūpamasseva",
  "anya-e0103n11:43_2": "(ma. ni. 1.300 ādayo), atha kho mahārāhulovāda- (ma. ni. 2.113 ādayo) dhātuvibhaṅgasuttānampi",
  "anya-e0103n11:43_3": "(ma. ni. 3.342 ādayo) atthasaṁvaṇṇanā hotiyevāti dassitaṁ hoti. Bhāvanānayepi eseva",
  "anya-e0103n11:43_4": "nayo. Tathā hi vuttaṁ ‘‘evaṁ rāhulovādadhātuvibhaṅgesupī’’ti.",
  "anya-e0103n11:44_0": "308.Bhāvanānayeti bhāvanāya naye. Yena kammaṭṭhānabhāvanā ijjhati, tasmiṁ bhāvanāvidhimhīti",
  "anya-e0103n11:44_1": "attho. Etthāti dhātukammaṭṭhāne. Yasmā yesaṁ ‘‘tikkhapañño nātitikkhapañño’’ti imesaṁ",
  "anya-e0103n11:44_2": "duvidhānaṁ puggalānaṁ vasena idaṁ kammaṭṭhānaṁ dvidhā āgataṁ dvidhā desitaṁ, tasmā",
  "anya-e0103n11:44_3": "kammaṭṭhānābhinivesopi tesaṁ dvidhāva icchitabboti taṁ tāva dassetuṁ ‘‘tikkhapaññassa",
  "anya-e0103n11:44_4": "bhikkhuno’’tiādi āraddhaṁ. Lomā pathavīdhātūtīti ettha iti-saddo ādiattho . Evaṁ",
  "anya-e0103n11:44_5": "vitthārato dhātupariggahoti ‘‘kesā pathavīdhātu, lomā pathavīdhātū’’tiādinā evaṁ",
  "anya-e0103n11:44_6": "dvācattālīsāya ākārehi vitthārato dhātukammaṭṭhānapariggaho. Papañcatoti dandhato",
  "anya-e0103n11:44_7": "saṇikato. Yaṁ thaddhalakkhaṇanti kesādīsu yaṁ thaddhalakkhaṇaṁ kakkhaḷabhāvo. Yaṁ",
  "anya-e0103n11:44_8": "ābandhanalakkhaṇantiādīsupi eseva nayo. Evaṁ manasi karototi vatthuṁ anāmasitvā evaṁ",
  "anya-e0103n11:44_9": "lakkhaṇamattato manasikāraṁ pavattentassa. Assāti tikkhapaññassa. Kammaṭṭhānaṁ pākaṭaṁ",
  "anya-e0103n11:44_10": "hotīti yogakammassa pavattiṭṭhānabhūtaṁ tadeva lakkhaṇaṁ vibhūtaṁ hoti, tassa vā",
  "anya-e0103n11:44_11": "lakkhaṇassa suṭṭhu upaṭṭhānato taṁ ārabbha pavattamānaṁ manasikārasaṅkhātaṁ kammaṭṭhānaṁ",
  "anya-e0103n11:44_12": "vibhūtaṁ visadaṁ hoti, tikkhapaññassa indriyapāṭavena saṁkhittarucibhāvato. Sabbaso",
  "anya-e0103n11:44_13": "mandapaññassa bhāvanāva na ijjhatīti āha ‘‘nātitikkhapaññassā’’ti. Evaṁ manasi karototi",
  "anya-e0103n11:44_14": "vuttanayena saṅkhepato manasi karoto. Andhakāraṁ avibhūtaṁ hotīti anupaṭṭhānato andhaṁ",
  "anya-e0103n11:44_15": "viya karontaṁ apākaṭaṁ hoti kammaṭṭhānanti yojanā. Purimanayenāti ‘‘kesā pathavīdhātū’’tiādinā",
  "anya-e0103n11:44_16": "pubbe vuttanayena. Vatthuāmasanena vitthārato manasi karontassa pākaṭaṁ hoti kammaṭṭhānaṁ,",
  "anya-e0103n11:44_17": "nātitikkhapaññassa akhippanisantitāya vitthārarucibhāvato.",
  "anya-e0103n11:45_0": "Idāni yathāvuttamatthaṁ upamāya vibhāvetuṁ ‘‘yathā dvīsu bhikkhūsū’’tiādi vuttaṁ.",
  "anya-e0103n11:45_1": "Tattha peyyālamukhanti peyyālapāḷiyā mukhabhūtaṁ dvārabhūtaṁ ādito vāraṁ, vāradvayaṁ",
  "anya-e0103n11:45_2": "vā. Vitthāretvāti anavasesato sajjhāyitvā. Ubhatokoṭivasenevāti tassa tassa vārassa",
  "anya-e0103n11:45_3": "ādiantaggahaṇavaseneva. Oṭṭhapariyāhatamattanti oṭṭhānaṁ samphusanamattaṁ. Yathā",
  "anya-e0103n11:45_4": "ganthaparivattane tikkhapaññassa bhikkhuno saṅkhepo ruccati, na vitthāro. Itarassa",
  "anya-e0103n11:45_5": "ca vitthāro ruccati, na saṅkhepo, evaṁ bhāvanānayepīti upamāsaṁsandanaṁ veditabbaṁ.",
  "anya-e0103n11:46_0": "Tasmāti yasmā tikkhapaññassa saṅkhepo, nātitikkhapaññassa ca vitthāro sappāyo, tasmā.",
  "anya-e0103n11:46_1": "Yasmā kammaṭṭhānaṁ anuyuñjitukāmassa sīlavisodhanādipubbakiccaṁ icchitabbaṁ, taṁ",
  "anya-e0103n11:46_2": "sabbākārasampannaṁ heṭṭhā vuttamevāti idha na āmaṭṭhaṁ. Yasmā pana vivekaṭṭhakāyassa,",
  "anya-e0103n11:46_3": "vivekaṭṭhacittasseva ca bhāvanā ijjhati , na itarassa, tasmā tadubhayaṁ dassento",
  "anya-e0103n11:46_4": "‘‘rahogatena paṭisallīnenā’’ti āha. Tattha rahogatenāti rahasi gatena, ekākinā bhāvanānukūlaṭṭhānaṁ",
  "anya-e0103n11:46_5": "upagatenāti attho. Paṭisallīnenāti pati pati puthuttārammaṇato cittaṁ nisedhetvā",
  "anya-e0103n11:46_6": "kammaṭṭhāne sallīnena, tattha saṁsiliṭṭhacittenāti attho. Sakalampi attano rūpakāyaṁ",
  "anya-e0103n11:46_7": "āvajjetvāti uddhaṁ pādatalā, adho kesamatthakā, tiriyaṁ tacapariyantaṁ sabbampi attano",
  "anya-e0103n11:46_8": "karajakāyaṁ dhātuvasena manasi karonto yasmā cātumahābhūtiko ayaṁ kāyo, tasmā ‘‘atthi",
  "anya-e0103n11:46_9": "imasmiṁ kāye pathavīdhātu āpodhātu tejodhātu vāyodhātū’’ti catumahābhūtavasena samannāharitvāti",
  "anya-e0103n11:46_10": "attho. Idāni tāsaṁ dhātūnaṁ lakkhaṇato, upaṭṭhānākārato ca manasikāravidhiṁ dassetuṁ",
  "anya-e0103n11:46_11": "‘‘yo imasmiṁ kāye’’tiādi vuttaṁ.",
  "anya-e0103n11:47_0": "Tattha thaddhabhāvoti lakkhaṇamāha. Thaddhattalakkhaṇā hi pathavīdhātu. Kharabhāvoti",
  "anya-e0103n11:47_1": "upaṭṭhānākāraṁ, ñāṇena gahetabbākāranti attho. Dravabhāvo lakkhaṇaṁ āpodhātuyā paggharaṇasabhāvattā.",
  "anya-e0103n11:47_2": "Ābandhanaṁ upaṭṭhānākāro. Uṇhabhāvo lakkhaṇaṁ tejodhātuyā usmāsabhāvattā. Paripācanaṁ",
  "anya-e0103n11:47_3": "upaṭṭhānākāro. Vitthambhanaṁ lakkhaṇaṁ vāyodhātuyā upatthambhanasabhāvattā. Samudīraṇaṁ",
  "anya-e0103n11:47_4": "upaṭṭhānākāro, upaṭṭhānākāro ca nāma dhātūnaṁ sakiccakaraṇavasena ñāṇassa vibhūtākāro.",
  "anya-e0103n11:47_5": "Kasmā panettha ubhayaggahaṇaṁ? Puggalajjhāsayato. Ekaccassa hi dhātuyo manasi karontassa",
  "anya-e0103n11:47_6": "tā sabhāvato gahetabbataṁ gacchanti, ekaccassa sakiccakaraṇato, yo rasoti vuccati.",
  "anya-e0103n11:47_7": "Tatrāyaṁ yogī dhātuyo manasi karonto ādito paccekaṁ salakkhaṇato, sarasatopi pariggaṇhāti.",
  "anya-e0103n11:47_8": "Tenāha ‘‘yo imasmiṁ kāye thaddhabhāvo vā kharabhāvo vā…pe… evaṁ saṁkhittena dhātuyo",
  "anya-e0103n11:47_9": "pariggahetvā’’ti. Tattha pariggahetvāti pariggāhakabhūtena ñāṇena dhātuyo lakkhaṇato,",
  "anya-e0103n11:47_10": "rasato vā paricchijja gahetvā. Ayaṁ tāva saṁkhittato bhāvanānaye kammaṭṭhānābhiniveso.",
  "anya-e0103n11:48_0": "Evaṁ pana dhātuyo pariggahetvā ‘‘atthi imasmiṁ kāye pathavīdhātu thaddhabhāvo vā",
  "anya-e0103n11:48_1": "kharabhāvo vā, āpodhātu dravabhāvo vā ābandhanabhāvo vā, tejodhātu uṇhabhāvo vā paripācanabhāvo",
  "anya-e0103n11:48_2": "vā, vāyodhātu vitthambhanabhāvo vā samudīraṇabhāvo vā’’ti evaṁ lakkhaṇādīhi saddhiṁyeva",
  "anya-e0103n11:48_3": "dhātuyo manasi karontena kālasatampi kālasahassampi punappunaṁ āvajjitabbaṁ manasi",
  "anya-e0103n11:48_4": "kātabbaṁ, takkāhataṁ vitakkapariyāhataṁ kātabbaṁ. Tassevaṁ manasi karoto yaṁ lakkhaṇādīsu",
  "anya-e0103n11:48_5": "supākaṭaṁ hutvā upaṭṭhāti, tadeva gahetvā itaraṁ vissajjetvā tena saddhiṁ ‘‘pathavīdhātu",
  "anya-e0103n11:48_6": "āpodhātū’’tiādinā manasikāro pavattetabbo. Evaṁ manasi karontena hi anupubbato, nātisīghato,",
  "anya-e0103n11:48_7": "nātisaṇikato, vikkhepapaṭibāhanato, paṇṇattisamatikkamanato, anupaṭṭhānamuñcanato,",
  "anya-e0103n11:48_8": "lakkhaṇato, tayo ca suttantāti imehi dasahākārehi manasikārakosallaṁ anuṭṭhātabbaṁ.",
  "anya-e0103n11:49_0": "Tattha anupubbatoti anupaṭipāṭito ācariyassa santike uggahitapaṭipāṭito, sā ca desanāpaṭipāṭiyeva",
  "anya-e0103n11:49_1": ". Evaṁ anupubbato manasi karontenāpi nātisīghato manasi kātabbaṁ. Atisīghato manasi",
  "anya-e0103n11:49_2": "karoto hi aparāparaṁ kammaṭṭhānamanasikāro nirantaraṁ pavattati, kammaṭṭhānaṁ pana",
  "anya-e0103n11:49_3": "avibhūtaṁ hoti, na visesaṁ āvahati. Tasmā nātisīghato manasi kātabbaṁ. Yathā ca nātisīghato,",
  "anya-e0103n11:49_4": "evaṁ nātisaṇikatopi. Atisaṇikato manasi karoto hi kammaṭṭhānaṁ pariyosānaṁ na gacchati,",
  "anya-e0103n11:49_5": "visesādhigamassa paccayo na hoti. Atisīghaṁ atisaṇikañca maggaṁ gacchantā purisā",
  "anya-e0103n11:49_6": "ettha nidassetabbā. Vikkhepapaṭibāhanatoti kammaṭṭhānaṁ vissajjetvā bahiddhā puthuttārammaṇe",
  "anya-e0103n11:49_7": "cetaso vikkhepo paṭibāhitabbo. Bahiddhā vikkhepe hi sati kammaṭṭhānā parihāyati paridhaṁsati.",
  "anya-e0103n11:49_8": "Ekapadikamaggagāmī puriso cettha nidassetabbo. Paṇṇattisamatikkamanatoti ‘‘yā ayaṁ",
  "anya-e0103n11:49_9": "pathavīdhātū’’tiādikā paṇṇatti, taṁ atikkamitvā lakkhaṇesu eva cittaṁ ṭhapetabbaṁ.",
  "anya-e0103n11:50_0": "Evaṁ paṇṇattiṁ vijahitvā kakkhaḷalakkhaṇādīsu eva manasikāraṁ pavattentassa lakkhaṇāni",
  "anya-e0103n11:50_1": "supākaṭāni suvibhūtāni hutvā upaṭṭhahanti. Tassevaṁ punappunaṁ manasikāravasena cittaṁ",
  "anya-e0103n11:50_2": "āsevanaṁ labhati. Sabbo rūpakāyo dhātumattato upaṭṭhāti suñño nissatto nijjīvo yantaṁ",
  "anya-e0103n11:50_3": "viya yantasuttena aparāparaṁ parivattamāno. Sace pana bahiddhāpi manasikāraṁ upasaṁharati,",
  "anya-e0103n11:50_4": "athassa āhiṇḍantā manussatiracchānādayo sattākāraṁ vijahitvā dhātusamūhavaseneva",
  "anya-e0103n11:50_5": "upaṭṭhahanti, tehi kariyamānā kiriyā dhātumayena yantena pavattiyamānā hutvā upaṭṭhāti,",
  "anya-e0103n11:50_6": "tehi ajjhohariyamānaṁ pānabhojanādi dhātusaṅghāte pakkhippamāno dhātusaṅghāto viya",
  "anya-e0103n11:50_7": "upaṭṭhāti. Athassa tathā laddhāsevanampi cittaṁ yadi accāraddhavīriyatāya uddhaccavasena",
  "anya-e0103n11:50_8": "vā atilīnavīriyatāya kosajjavasena vā bhāvanāvidhiṁ na otareyya, tadā adhicittasuttaṁ",
  "anya-e0103n11:50_9": "(a. ni. 3.103), anuttarasītibhāvasuttaṁ (a. ni. 6.85), bojjhaṅgasuttanti (saṁ. ni.",
  "anya-e0103n11:50_10": "5.194-195) imesu tīsu suttesu āgatanayena vīriyasamādhiyojanā kātabbā. Tena vuttaṁ",
  "anya-e0103n11:50_11": "‘‘tayo ca suttantā’’ti. Evaṁ pana vīriyasamataṁ yojetvā tasmiṁyeva lakkhaṇe manasikāraṁ",
  "anya-e0103n11:50_12": "pavattentassa yadā saddhādīni indriyāni laddhasamatāni suvisadāni pavattanti, tadā",
  "anya-e0103n11:50_13": "asaddhiyādīnaṁ dūrībhāvena sātisayaṁ thāmappattehi sattahi balehi laddhūpatthambhāni",
  "anya-e0103n11:50_14": "vitakkādīni jhānaṅgāni paṭutarāni hutvā pātubhavanti, tesaṁ ujuvipaccanīkatāya nīvaraṇāni",
  "anya-e0103n11:50_15": "vikkhambhitāniyeva honti saddhiṁ tadekaṭṭhehi pāpadhammehi. Ettāvatā cānena upacārajjhānaṁ",
  "anya-e0103n11:50_16": "samadhigataṁ hoti dhātulakkhaṇārammaṇaṁ . Tena vuttaṁ ‘‘punappunaṁ pathavīdhātu āpodhātūti…pe…",
  "anya-e0103n11:50_17": "upacāramatto samādhi uppajjatī’’ti.",
  "anya-e0103n11:51_0": "Tattha dhātumattatoti visesanivattiattho matta-saddo. Tena yaṁ ito bāhirakā, lokiyamahājano",
  "anya-e0103n11:51_1": "ca ‘‘satto jīvo’’tiādikaṁ visesaṁ imasmiṁ attabhāve avijjamānaṁ vikappanāmatteneva",
  "anya-e0103n11:51_2": "samāropenti, taṁ nivatteti. Tenevāha ‘‘nissattato nijjīvato’’ti. Āvajjitabbanti samannāharitabbaṁ.",
  "anya-e0103n11:51_3": "Manasi kātabbanti punappunaṁ bhāvanāvasena dhātumattato dhātulakkhaṇaṁ manasi ṭhapetabbaṁ.",
  "anya-e0103n11:51_4": "Paccavekkhitabbanti tadeva dhātulakkhaṇaṁ pati pati avekkhitabbaṁ, bhāvanāsiddhena",
  "anya-e0103n11:51_5": "ñāṇacakkhunā aparāparaṁ paccakkhato passitabbaṁ.",
  "anya-e0103n11:52_0": "Tassevaṁ vāyamamānassāti tassa yogino evaṁ vuttappakārena bhāvanaṁ anuyuñjantassa,",
  "anya-e0103n11:52_1": "tattha ca bhāvanāanuyoge sakkaccakāritāya, sātaccakāritāya, sappāyasevitāya, samathanimittasallakkhaṇena,",
  "anya-e0103n11:52_2": "bojjhaṅgānaṁ anupavattanena, kāye ca jīvite ca nirapekkhavuttitāya, antarā saṅkocaṁ",
  "anya-e0103n11:52_3": "anāpajjantena bhāvanaṁ ussukkāpetvā ussoḷhiyaṁ avaṭṭhānena sammadeva vāyāmaṁ payogaṁ",
  "anya-e0103n11:52_4": "parakkamaṁ pavattentassa. Dhātuppabhedāvabhāsanapaññāpariggahitoti pathavīādīnaṁ",
  "anya-e0103n11:52_5": "dhātūnaṁ sabhāvalakkhaṇāvabhāsanena avabhāsanakiccāya bhāvanāpaññāya ādimajjhapariyosānesu",
  "anya-e0103n11:52_6": "avijahanena sabbato gahito mahaggatabhāvaṁ appattatāya upacāramatto sikhāppatto kāmāvacarasamādhi",
  "anya-e0103n11:52_7": "uppajjati. Upacārasamādhīti ca ruḷhīvasena veditabbaṁ. Appanaṁ hi upecca cārī samādhi",
  "anya-e0103n11:52_8": "upacārasamādhi, appanā cettha natthi. Tādisassa pana samādhissa samānalakkhaṇatāya",
  "anya-e0103n11:52_9": "evaṁ vuttaṁ. Kasmā panettha appanā na hotīti? Tattha kāraṇamāha ‘‘sabhāvadhammārammaṇattā’’ti.",
  "anya-e0103n11:52_10": "Sabhāvadhamme hi tassa gambhīrabhāvato asati bhāvanāvisese appanājhānaṁ na uppajjati,",
  "anya-e0103n11:52_11": "lokuttaraṁ pana jhānaṁ visuddhibhāvanānukkamavasena, āruppaṁ ārammaṇātikkamabhāvanāvasena",
  "anya-e0103n11:52_12": "appanāppattaṁ hotīti maraṇānussatiniddese (visuddhi. 1.177) vuttovāyamattho.",
  "anya-e0103n11:53_0": "Evaṁ rūpakāye avisesena catunnaṁ dhātūnaṁ pariggaṇhanavasena dhātukammaṭṭhānaṁ dassetvā",
  "anya-e0103n11:53_1": "idāni tattha aṭṭhiādīnaṁ vinibbhujanavasena saṅkhepato sutte āgataṁ dhātumanasikāravidhiṁ",
  "anya-e0103n11:53_2": "dassetuṁ ‘‘atha vā panā’’tiādi āraddhaṁ. Tattha ye ime cattāro koṭṭhāsā vuttāti sambandho.",
  "anya-e0103n11:53_3": "Yathāpaccayaṁ ṭhitā sannivesavisiṭṭhā kaṭṭhavallitiṇamattikāyo upādāya yathā agārasamaññā,",
  "anya-e0103n11:53_4": "na tattha koci agāro nāma atthi, evaṁ yathāpaccayaṁ sannivesavisiṭṭhāni pavattamānāni",
  "anya-e0103n11:53_5": "aṭṭhinhārumaṁsacammāni paṭicca sarīrasamaññā, na ettha koci attā jīvo. Kevalaṁ tehi",
  "anya-e0103n11:53_6": "parivāritamākāsamattanti dasseti. Desanā sattasuññatāsandassanaparāti imamatthaṁ",
  "anya-e0103n11:53_7": "vibhāvento ‘‘nissattabhāvadassanattha’’ntiādimāha. Tattha aṭṭhiñca paṭiccāti paṇhikaṭṭhikādibhedaṁ",
  "anya-e0103n11:53_8": "paṭipāṭiyā ussitaṁ hutvā ṭhitaṁ atirekatisatabhedaṁ aṭṭhiṁ upādāya. Nhāruñcāti tameva",
  "anya-e0103n11:53_9": "aṭṭhisaṅghāṭaṁ ābandhitvā ṭhitaṁ navasatappabhedaṁ nhāruṁ. Maṁsanti tameva aṭṭhisaṅghāṭaṁ",
  "anya-e0103n11:53_10": "anulimpitvā ṭhitaṁ navapesisatappabhedaṁ maṁsaṁ. Cammanti macchikapattakacchāyāya",
  "anya-e0103n11:53_11": "chaviyā sañchāditaṁ sakalasarīraṁ pariyonandhitvā ṭhitaṁ bahalacammaṁ paṭicca upādāya.",
  "anya-e0103n11:53_12": "Sabbattha ca-saddo samuccayattho. Ākāso parivāritoti yathā bhittipādādivasena ṭhapitaṁ",
  "anya-e0103n11:53_13": "kaṭṭhaṁ, tasseva ābandhanavalli, anulepanamattikā, chādanatiṇanti etāni kaṭṭhādīni",
  "anya-e0103n11:53_14": "anto, bahi ca parivāretvā ṭhito ākāso agārantveva saṅkhaṁ gacchati, gehanti paṇṇattiṁ",
  "anya-e0103n11:53_15": "labhati, evameva yathāvuttāni aṭṭhiādīni anto, bahi ca parivāretvā ṭhito ākāso tāneva",
  "anya-e0103n11:53_16": "aṭṭhiādīni upādāya rūpantveva saṅkhaṁ gacchati, sarīranti vohāraṁ labhati. Yathā",
  "anya-e0103n11:53_17": "ca kaṭṭhādīni paṭicca saṅkhaṁ gataṁ agāraṁ loke ‘‘khattiyagehaṁ, brāhmaṇageha’’nti",
  "anya-e0103n11:53_18": "vuccati, evamidampi ‘‘khattiyasarīraṁ brāhmaṇasarīra’’nti voharīyati, natthettha",
  "anya-e0103n11:53_19": "koci satto vā jīvo vāti adhippāyo.",
  "anya-e0103n11:54_0": "Teti te cattāro koṭṭhāse vinibbhujitvā vinibbhujitvāti yojanā. Taṁtaṁantarānusārināti",
  "anya-e0103n11:54_1": "aṭṭhinhārūnaṁ nhārumaṁsānaṁ maṁsacammānanti tesaṁ tesaṁ koṭṭhāsānaṁ vivarānupātinā",
  "anya-e0103n11:54_2": "ñāṇasaṅkhātena hatthena. Vinibbhujitvā vinibbhujitvāti anekakkhattuṁ viniveṭhetvā.",
  "anya-e0103n11:54_3": "Atha vā vinibbhujitvā vinibbhujitvāti paccekaṁ aṭṭhiādīnaṁ antarānusārinā ñāṇahatthena",
  "anya-e0103n11:54_4": "vinibbhogaṁ katvā. Etesūti sakalampi attano rūpakāyaṁ catudhā katvā vibhattesu yathāvuttesu",
  "anya-e0103n11:54_5": "aṭṭhiādīsu catūsu koṭṭhāsesu. Purimanayenevāti ‘‘yo imasmiṁ kāye thaddhabhāvo vā’’tiādinā",
  "anya-e0103n11:54_6": "pubbe vuttanayeneva. Yaṁ panettha vattabbaṁ bhāvanāvidhānaṁ, taṁ anantaranaye vuttākāreneva vattabbaṁ.",
  "anya-e0103n11:55_0": "309. Vitthārato āgate pana ‘‘catudhātuvavatthāne’’ti ānetvā yojanā. Evaṁ idāni vuccamānākārena",
  "anya-e0103n11:55_1": "veditabbo bhāvanānayo. ‘‘Dvācattālīsāya ākārehi dhātuyo uggaṇhitvā’’ti kasmā vuttaṁ,",
  "anya-e0103n11:55_2": "nanu ādito dvattiṁsākārā dhātuyo na hontīti? Vatthusīsena dhātūnaṁyeva uggahetabbattā",
  "anya-e0103n11:55_3": "nāyaṁ doso. Vuttappakāreti ‘‘gocaragāmato nātidūranāccāsannatādīhi pañcahi aṅgehi",
  "anya-e0103n11:55_4": "samannāgate’’tiādinā (visuddhi. 1.53) vuttappakāre. Katasabbakiccenāti palibodhupacchedādikaṁ",
  "anya-e0103n11:55_5": "kataṁ sabbakiccaṁ etenāti katasabbakicco, tenassa sīlavisodhanādi pana kammaṭṭhānuggahaṇato",
  "anya-e0103n11:55_6": "pageva siddhaṁ hotīti dasseti. Sasambhārasaṅkhepatoti sambharīyanti etena buddhivohārāti",
  "anya-e0103n11:55_7": "sambhāro, tannimittaṁ. Kiṁ panetaṁ? Pathavīādi. Kesādīsu hi vīsatiyā ākāresu ‘‘pathavī’’ti",
  "anya-e0103n11:55_8": "buddhivohārā pathavīnimittakā thaddhataṁ upādāya pavattanato. Tasmā tattha pathavīsambhāro",
  "anya-e0103n11:55_9": "nāma savisesāya tassā atthitāya kesādayo saha sambhārehīti sasambhārā. Āpokoṭṭhāsādīsupi",
  "anya-e0103n11:55_10": "eseva nayo. Sasambhārānaṁ saṅkhepo sasambhārasaṅkhepo, tato sasambhārasaṅkhepato",
  "anya-e0103n11:55_11": "bhāvetabbanti yojanā. Saṅkhepato vīsatiyā, dvādasasu, catūsu, chasu ca koṭṭhāsesu",
  "anya-e0103n11:55_12": "yathākkamaṁ pathavīādikā catasso dhātuyo pariggahetvā dhātuvavatthānaṁ sasambhārasaṅkhepato",
  "anya-e0103n11:55_13": "bhāvanā. Tenāha ‘‘idha bhikkhu vīsatiyā koṭṭhāsesū’’tiādi.",
  "anya-e0103n11:56_0": "Sasambhāravibhattitoti sasambhārānaṁ kesādīnaṁ vibhāgato kesādike vīsati koṭṭhāse",
  "anya-e0103n11:56_1": "pubbe viya ekajjhaṁ aggahetvā vibhāgato pathavīdhātubhāvena vavatthāpanaṁ. Āpokoṭṭhāsādīsupi",
  "anya-e0103n11:56_2": "eseva nayo. Salakkhaṇasaṅkhepatoti lakkhīyati etenāti lakkhaṇaṁ, dhammānaṁ sabhāvo,",
  "anya-e0103n11:56_3": "idha pana thaddhatādi. Tasmā thaddhalakkhaṇādivantatāya saha lakkhaṇehīti salakkhaṇā,",
  "anya-e0103n11:56_4": "kesādayo dvācattālīsa ākārā. Tesaṁ saṅkhepato. Idaṁ vuttaṁ hoti – kesādike vīsati",
  "anya-e0103n11:56_5": "koṭṭhāse ekajjhaṁ gahetvā tattha thaddhatādikaṁ catubbidhampi lakkhaṇaṁ vavatthapetvā",
  "anya-e0103n11:56_6": "bhāvanā salakkhaṇasaṅkhepato bhāvanā. Esa nayo āpokoṭṭhāsādīsupi. Salakkhaṇavibhattitoti",
  "anya-e0103n11:56_7": "thaddhalakkhaṇādinā salakkhaṇānaṁ kesādīnaṁ vibhāgato kesādīsu dvācattālīsāya ākāresu",
  "anya-e0103n11:56_8": "paccekaṁ thaddhatādīnaṁ catunnaṁ catunnaṁ lakkhaṇānaṁ vavatthāpanavasena bhāvanā.",
  "anya-e0103n11:57_0": "Evaṁ catūhi ākārehi uddiṭṭhaṁ bhāvanānayaṁ niddisituṁ ‘‘kathaṁ sasambhārasaṅkhepato",
  "anya-e0103n11:57_1": "bhāvetī’’tiādi āraddhaṁ. Ettha ca yathā tikkhapañño puggalo tikkhatāya paropariyattasabbhāvato",
  "anya-e0103n11:57_2": "tikkhindriyamudindriyatāvasena duvidhoti. Tattha tikkhindriyassa vasena saṅkhepato",
  "anya-e0103n11:57_3": "paṭhamanayo vutto, mudindriyassa vasena dutiyo. Evaṁ nātitikkhapaññopi puggaloti.",
  "anya-e0103n11:57_4": "Tattha yo visadindriyo puggalo, tassa vasena sasambhārasaṅkhepato, salakkhaṇasaṅkhepato",
  "anya-e0103n11:57_5": "ca bhāvanānayo niddiṭṭho. Yo pana nātivisadindriyo, tassa vasena sasambhāravibhattito,",
  "anya-e0103n11:57_6": "salakkhaṇavibhattito ca bhāvanānayo niddiṭṭhoti veditabbo. Tassa evaṁ vavatthāpayato",
  "anya-e0103n11:57_7": "eva dhātuyo pākaṭā honti savisesaṁ dhātūnaṁ pariggahitattā. Bhāvanāvidhānaṁ panettha",
  "anya-e0103n11:57_8": "heṭṭhā vuttanayeneva veditabbaṁ.",
  "anya-e0103n11:58_0": "310.Yassāti nātivisadindriyaṁ puggalaṁ sandhāya vadati. Evaṁ bhāvayatoti sasambhārasaṅkhepato",
  "anya-e0103n11:58_1": "bhāventassa. Yena vidhinā uggahetvā kusalo hoti, so sattavidho vidhi ‘‘uggahakosalla’’nti",
  "anya-e0103n11:58_2": "vuccati, tannibbattaṁ vā ñāṇaṁ. Evaṁ manasikārakosallampi veditabbaṁ. Dvattiṁsākāreti",
  "anya-e0103n11:58_3": "dhātumanasikāravasena pariggahite kesādike dvattiṁsavidhe koṭṭhāse. ‘‘Dvattiṁsākāre’’ti",
  "anya-e0103n11:58_4": "ca idaṁ tejavāyukoṭṭhāsesu vaṇṇādivasena vavatthānassa abhāvato vuttaṁ. Sabbaṁ tattha",
  "anya-e0103n11:58_5": "vuttavidhānaṁ kātabbanti ‘‘vacasā manasā’’tiādinā vuttauggahakosalluddesato paṭṭhāya",
  "anya-e0103n11:58_6": "yāva ‘‘anupubbamuñcanādivasenā’’ti padaṁ, tāva āgataṁ sabbaṁ bhāvanāvidhānaṁ kātabbaṁ",
  "anya-e0103n11:58_7": "sampādetabbaṁ. Vaṇṇādivasenāti vaṇṇasaṇṭhānadisokāsaparicchedavasena. Ayañca vaṇṇādivasena",
  "anya-e0103n11:58_8": "manasikāro dhātupaṭikkūlavaṇṇamanasikārānaṁ sādhāraṇo pubbabhāgoti nibbattitadhātumanasikārameva",
  "anya-e0103n11:58_9": "dassetuṁ ‘‘avasāne evaṁ manasikāro pavattetabbo’’ti vuttaṁ.",
  "anya-e0103n11:59_0": "311.Aññamaññaṁ ābhogapaccavekkhaṇarahitā ete dhammāti ete ‘‘sīsakaṭāhapaliveṭhanacammaṁ",
  "anya-e0103n11:59_1": "kesā’’ti evaṁ vohariyamānā bhūtupādāyadhammā ‘‘mayi kesā jātā, mayamettha jātā’’ti",
  "anya-e0103n11:59_2": "evaṁ aññamaññaṁ ābhogapaccavekkhaṇasuññā. Iminā kāraṇassa ca phalassa ca abyāpāratāya",
  "anya-e0103n11:59_3": "dhātumattataṁ sandasseti, tena ca ābhogapaccavekkhaṇānampi evameva abyāpāratā dīpitāti",
  "anya-e0103n11:59_4": "daṭṭhabbaṁ. Na hi tāni, tesaṁ kāraṇāni ca tathā tathā ābhujitvā, paccavekkhitvā ca",
  "anya-e0103n11:59_5": "uppajjanti, paccayabhāvaṁ vā gacchantīti. Itīti vuttappakāraparāmasanaṁ. Acetanoti",
  "anya-e0103n11:59_6": "na cetano, cetanārahito vā. Abyākatoti abyākatarāsipariyāpanno. Suññoti attasuñño.",
  "anya-e0103n11:59_7": "Tato eva nissatto. Thaddhalakkhaṇādhikatāya thaddho. Tato eva pathavīdhātūti evaṁ",
  "anya-e0103n11:59_8": "manasikāro pavattetabboti sambandho. Evaṁ sabbattha.",
  "anya-e0103n11:60": "312.Suññagāmaṭṭhāneti ettha suññagāmaggahaṇaṁ paramatthato vedakavirahadassanatthaṁ kāyassa.",
  "anya-e0103n11:61": "313.Madhukaṭṭhiketi madhukabījāni.",
  "anya-e0103n11:62": "314. Gehathambhānaṁ ādhārabhāvena ṭhapitasilāyo pāsāṇaudukkhalakānīti adhippetāni.",
  "anya-e0103n11:63": "315. Duggandhādibhāve cassa sadisabhāvadassanatthaṁ allagocammaggahaṇaṁ.",
  "anya-e0103n11:64": "316. Yebhuyyena maṁsapesīnaṁ bahalatāya mahāmattikaggahaṇaṁ.",
  "anya-e0103n11:65": "317.Kuṭṭadārūsūti dārukuṭṭikāya kuṭiyā bhittipādabhūtesu kaṭṭhesu.",
  "anya-e0103n11:66_0": "318. Paṇhikaṭṭhiādīnaṁ ādhārabhāvo viya gopphakaṭṭhiādīnaṁ ādheyyabhāvopi asamannāhārasiddhoti",
  "anya-e0103n11:66_1": "dassanatthaṁ ‘‘paṇhikaṭṭhigopphakaṭṭhiṁ ukkhipitvā ṭhita’’ntiādiṁ vatvā puna ‘‘sīsaṭṭhigīvaṭṭhike",
  "anya-e0103n11:66_2": "patiṭṭhita’’ntiādi vuttaṁ.",
  "anya-e0103n11:67": "319.Sinnavettaggādīsūti seditavettakaḷīrādīsu.",
  "anya-e0103n11:68": "321. Uraṭṭhisaṅghāṭo pañjarasadisatāya ‘‘uraṭṭhipañjara’’nti vutto. Tassa athirabhāvadassanatthaṁ jiṇṇasandamānikapañjaraṁ nidassanabhāvena gahitaṁ.",
  "anya-e0103n11:69": "322.Yamakamaṁsapiṇḍeti maṁsapiṇḍayugaḷe.",
  "anya-e0103n11:70_0": "323. Kilomakassa setavaṇṇatāya ‘‘pilotikapaliveṭhite’’ti pilotikaṁ nidassanabhāvena",
  "anya-e0103n11:70_1": "vuttaṁ. Evameva na vakkahadayāni sakalasarīre ca maṁsaṁ jānātīti ettha na vakkahadayāni",
  "anya-e0103n11:70_2": "jānanti ‘‘mayaṁ paṭicchannakilomakena paṭicchannānī’’ti, na sakalasarīre ca maṁsaṁ",
  "anya-e0103n11:70_3": "jānāti ‘‘ahaṁ paṭicchannakilomakena paṭicchanna’’nti yojetabbaṁ.",
  "anya-e0103n11:71": "324.Koṭṭhamatthakapassanti kusūlassa abbhantare matthakapassaṁ.",
  "anya-e0103n11:72": "325.Dvinnaṁ thanānamantareti dvinnaṁ thanappadesānaṁ vemajjhe, thanappadeso ca abbhantaravasena veditabbo.",
  "anya-e0103n11:73": "327.Ekavīsatiantabhogeti ekavīsatiyā ṭhānesu obhaggobhagge antamaṇḍale.",
  "anya-e0103n11:74": "328. Āmāsaye ṭhito paribhuttāhāro udariyanti adhippetanti āha ‘‘udariyaṁ udare ṭhitaṁ asitapītakhāyitasāyita’’nti.",
  "anya-e0103n11:75_0": "331. Abaddhapittaṁ saṁsaraṇalohitaṁ viya, kāyusmā viya ca kammajarūpapaṭibaddhavuttikanti",
  "anya-e0103n11:75_1": "āha ‘‘ābaddhapittaṁ jīvitindriyapaṭibaddhaṁ sakalasarīraṁ byāpetvā ṭhita’’nti. Paṭibaddhatāvacanena",
  "anya-e0103n11:75_2": "cassa jīvitindriye sati sabbhāvameva dīpeti, na jīvitindriyassa viya ekantakammajatanti",
  "anya-e0103n11:75_3": "daṭṭhabbaṁ. Pittakosaketi mahākosāṭakīkosasadise pittādhāre. Yūsabhūtoti rasabhūto.",
  "anya-e0103n11:76": "332. Ucchiṭṭhodakagabbhamalādīnaṁ chaḍḍanaṭṭhānaṁ candanikā, tassaṁ candanikāyaṁ.",
  "anya-e0103n11:77": "333. Pubbāsayo mandapaññānaṁ kesañcideva hotīti katvā asabbasādhāraṇanti adhippāyenāha ‘‘pubbo anibaddhokāso’’ti.",
  "anya-e0103n11:78_0": "334.Pittaṁ viyāti abaddhapittaṁ viya. Sakalasarīranti jīvitindriyapaṭibaddhaṁ sabbaṁ",
  "anya-e0103n11:78_1": "sarīrappadesaṁ. Vakkahadayayakanapapphāsāni tementanti ettha yakanaṁ heṭṭhābhāgapūraṇena,",
  "anya-e0103n11:78_2": "itarāni tesaṁ upari thokaṁ thokaṁ paggharaṇena ca temetīti daṭṭhabbaṁ. Heṭṭhā leḍḍukhaṇḍādīni",
  "anya-e0103n11:78_3": "temayamāneti temakatemitabbānaṁ abyāpāratāsāmaññanidassanatthaṁ eva upamā daṭṭhabbā,",
  "anya-e0103n11:78_4": "na ṭhānasāmaññanidassanatthaṁ. Sannicitalohitena hi temetabbānaṁ kesañci heṭṭhā,",
  "anya-e0103n11:78_5": "kassaci upari ṭhitatā kāyagatāsatiniddese (visuddhi. 1.206) dassitāti. Yakanassa",
  "anya-e0103n11:78_6": "heṭṭhābhāgaṭṭhānaṁ ‘‘mayi lohitaṁ ṭhita’’nti na jānāti, vakkādīni ‘‘amhe temayamānaṁ",
  "anya-e0103n11:78_7": "lohitaṁ ṭhita’’nti na jānantīti evaṁ yojanā veditabbā.",
  "anya-e0103n11:79_0": "336.Patthinnasinehoti thinabhāvaṁ ghanabhāvaṁ gatasineho. Sakalasarīre maṁsanti yojanā,",
  "anya-e0103n11:79_1": "tañca thūlasarīraṁ sandhāya vuttaṁ. Medassa satipi patthinnatāya ghanabhāve maṁsassa",
  "anya-e0103n11:79_2": "viya na baddhatāti vuttaṁ ‘‘patthinnayūso’’ti. Tenevassa āpokoṭṭhāsatā.",
  "anya-e0103n11:80": "337.Udakapuṇṇesutaruṇatālaṭṭhikūpakesūti nātipariṇatānaṁ sajalakānaṁ aggato chinnānaṁ tālasalāṭukānaṁ vivarāni sandhāya vuttaṁ.",
  "anya-e0103n11:81": "338. Vasāya attano ādhāre abhibyāpanamukhena abyāpāratāsāmaññaṁ vibhāvetabbanti ācāmagatatelaṁ nidassitanti daṭṭhabbaṁ.",
  "anya-e0103n11:82": "339.Kheḷuppattipaccaye ambilaggamadhuraggādike.",
  "anya-e0103n11:83_0": "343. Kesādīsu manasikāraṁ pavattetvā tejokoṭṭhāsesu pavattetabbo manasikāroti vibhattiṁ",
  "anya-e0103n11:83_1": "pariṇāmetvā yojetabbaṁ. Yena santappatīti yena kāyo santappati, ayaṁ santappanakicco.",
  "anya-e0103n11:83_2": "Tejoti tassa pariggaṇhanākāro eva paccāmaṭṭho. Yena jīrīyatītiādīsupi eseva nayo.",
  "anya-e0103n11:84_0": "344.Assāsapassāsavasenāti antopavisanabahinikkhamananāsikāvātabhāvena. ‘‘Evaṁ pavattamanasikārassā’’ti",
  "anya-e0103n11:84_1": "iminā vuttākārena sasambhāravibhattito pavattakammaṭṭhānamanasikārassa. Dhātuyo pākaṭā",
  "anya-e0103n11:84_2": "hontīti vitthārato pariggahitattā dhātuyo vibhūtā honti. Idhāpi bhāvanāvidhānaṁ heṭṭhā",
  "anya-e0103n11:84_3": "vuttanayeneva veditabbaṁ.",
  "anya-e0103n11:85": "345.Tatthevāti tesuyeva vīsatiyā koṭṭhāsesu. Paripācanalakkhaṇaṁ vitthambhanalakkhaṇanti etthāpi ‘‘tatthevā’’ti ānetvā sambandhitabbaṁ.",
  "anya-e0103n11:86_0": "Puna tatthevāti tesuyeva dvādasasu koṭṭhāsesūti attho. Ettha ca kesādikoṭṭhāsānaṁ",
  "anya-e0103n11:86_1": "saṁviggahatāya tattha vijjamānā āpodhātuādayo nhāniyacuṇṇādīsu udakādayo viya suviññeyyāti",
  "anya-e0103n11:86_2": "‘‘tattheva ābandhanalakkhaṇa’’ntiādi vuttaṁ.",
  "anya-e0103n11:87_0": "Santappanāditejokoṭṭhāsesu pana vāyodhātuādayo na tathā suviññeyyāti katvā ‘‘tena",
  "anya-e0103n11:87_1": "avinibhutta’’nti vuttaṁ, na tatthevāti. Yadi evaṁ, vāyukoṭṭhāsesu kathaṁ tatthevāti?",
  "anya-e0103n11:87_2": "Vāyukoṭṭhāsāpi hi uddhaṅgamavātādayo piṇḍākāreneva pariggahetabbataṁ upagacchanti,",
  "anya-e0103n11:87_3": "na pana santappanāditejokoṭṭhāsāti nāyaṁ doso. Tattha tenāti tena tejena. Avinibhuttanti",
  "anya-e0103n11:87_4": "avinābhūtaṁ, taṁtaṁkalāpagatavasena vā evaṁ vuttaṁ. Evaṁ vavatthāpayatoti vuttākārena",
  "anya-e0103n11:87_5": "salakkhaṇasaṅkhepato dhātuyo vavatthāpentassa . Vuttanayenāti ‘‘tassevaṁ vāyamamānassā’’tiādinā",
  "anya-e0103n11:87_6": "(visuddhi. 1.308) heṭṭhā vuttanayena.",
  "anya-e0103n11:88_0": "346.Evampi bhāvayatoti salakkhaṇasaṅkhepato dhātuyo pariggahetvā bhāventassāpi. Pubbe",
  "anya-e0103n11:88_1": "vuttanayenāti sasambhāravibhattito bhāvanāyaṁ vuttena nayena. Evanti yathā kese,",
  "anya-e0103n11:88_2": "evaṁ. Sabbakoṭṭhāsesūti ekacattālīsabhedesu sesasabbakoṭṭhāsesu evamettha aṭṭhasaṭṭhidhātusatassa",
  "anya-e0103n11:88_3": "pariggaho vutto hoti. Bhāvanāvidhānaṁ panettha heṭṭhā vuttanayameva.",
  "anya-e0103n11:89_0": "Idāni vacanatthādimukhenapi dhātūsu manasikāravidhānaṁ dassetuṁ ‘‘vacanatthato’’tiādi",
  "anya-e0103n11:89_1": "vuttaṁ. Tattha vacanatthatoti yasmā sabbapaṭhamaṁ kammaṭṭhānassa uggahaṇaṁ vacanavasena",
  "anya-e0103n11:89_2": "hoti vacanadvārena tadatthassa ādito gahetabbato, tasmā vacanatthatopi dhātūnaṁ manasikātabbatā",
  "anya-e0103n11:89_3": "vuttā. Kalāpatoti vacanatthavasena visesato, sāmaññato ca dhātuyo pariggahetvā ṭhitassa",
  "anya-e0103n11:89_4": "yasmā tā piṇḍaso pavattanti, na paccekaṁ, tasmā kalāpatopi manasikātabbatā vuttā.",
  "anya-e0103n11:89_5": "Te pana kalāpā paramāṇuparimāṇā hontīti tappariyāpannānaṁ pathavīdhātuādīnaṁ ekasmiṁ",
  "anya-e0103n11:89_6": "sarīre parimeyyaparicchedaṁ dassetuṁ cuṇṇato manasikātabbatā vuttā. So panāyaṁ tāsaṁ",
  "anya-e0103n11:89_7": "cuṇṇato manasikāro saṅghāṭavasena hotīti nibbaṭṭitasarūpameva pariggahetabbaṁ dassetuṁ",
  "anya-e0103n11:89_8": "lakkhaṇādito manasikāro vutto. Lakkhaṇādito dhātuyo pariggaṇhantena salakkhaṇavibhattito",
  "anya-e0103n11:89_9": "kammaṭṭhānābhinivese yasmā dvācattālīsāya koṭṭhāsānaṁ vasena dhātūsu pariggayhamānāsu",
  "anya-e0103n11:89_10": "‘‘ettakā utusamuṭṭhānā, ettakā cittādisamuṭṭhānā’’ti ayaṁ vibhāgo ñātabbo hoti, tasmā",
  "anya-e0103n11:89_11": "samuṭṭhānato manasikāro vutto.",
  "anya-e0103n11:90_0": "Evaṁ pariññātasamuṭṭhānānampi tāsaṁ saddānusārena vinā visesasāmaññapariggaho kātabboti",
  "anya-e0103n11:90_1": "dassetuṁ nānattekattato manasikāro vutto. Lakkhaṇavisesato vinibhuttarūpāpi etā aniddisitabbaṭṭhānatāya",
  "anya-e0103n11:90_2": "padesena avinibhuttāti ayaṁ viseso pariggahetabboti dassetuṁ vinibbhogāvinibbhogato",
  "anya-e0103n11:90_3": "manasikāro vutto. Satipi avinibbhogavuttiyaṁ kācideva kāsañci sabhāgā, kāci visabhāgāti",
  "anya-e0103n11:90_4": "ayampi viseso pariggahetabboti dassetuṁ sabhāgavisabhāgato manasikāro vutto. Sabhāgavisabhāgāpi",
  "anya-e0103n11:90_5": "dhātuyo ajjhattikā īdisakiccavisesayuttā, bāhirā tabbiparītāti ayaṁ viseso pariggahetabboti",
  "anya-e0103n11:90_6": "dassetuṁ ajjhattikabāhiravisesato manasikāro vutto. Sajātisaṅgahādiko dhātusaṅgahavisesopi",
  "anya-e0103n11:90_7": "pariggahitabboti dassetuṁ saṅgahato manasikāro vutto. Sandhāraṇādīhi yathāsakakiccehi",
  "anya-e0103n11:90_8": "aññamaññūpatthambhabhāvatopi dhātuyo pariggahetabbāti dassetuṁ paccayato manasikāro",
  "anya-e0103n11:90_9": "vutto. Abyāpāranayato dhātuyo pariggahetabbāti dassetuṁ asamannāhārato manasikāro",
  "anya-e0103n11:90_10": "vutto. Attano paccayadhammavisesato, paccayabhāvavisesato ca dhātuyo pariggahetabbāti",
  "anya-e0103n11:90_11": "dassetuṁ paccayavibhāgato manasikāro vuttoti evametesaṁ terasannaṁ ākārānaṁ pariggahe",
  "anya-e0103n11:90_12": "kāraṇaṁ veditabbaṁ. Ākārehīti pakārehi, kāraṇehi vā.",
  "anya-e0103n11:91_0": "347. Tattha patthaṭattāti puthuttā, tena puthubhāvato puthuvī, puthuvī eva pathavīti",
  "anya-e0103n11:91_1": "niruttinayena saddatthamāha. Patthanaṭṭhena vā pathavī, patiṭṭhābhāvena patthāyati",
  "anya-e0103n11:91_2": "upatiṭṭhatīti attho. ‘‘Appotī’’ti padassa attho heṭṭhā vutto eva. Āpīyatīti sosīyati,",
  "anya-e0103n11:91_3": "pivīyatīti keci. ‘‘Ayaṁ panattho sasambhārāpe yujjatī’’ti vadanti, lakkhaṇāpepi yujjateva.",
  "anya-e0103n11:91_4": "Sopi hi pharusapācanavisosanākārena sesabhūtattayena pīyamāno viya pavattatīti. Appāyatīti",
  "anya-e0103n11:91_5": "brūheti. Paribrūhanarasā hi āpodhātu. Tejatīti niseti, tikkhabhāvena sesabhūtattayaṁ",
  "anya-e0103n11:91_6": "usmāpayatīti attho. Vāyatīti samīreti, desantaruppattihetubhāvena bhūtasaṅghātaṁ gametīti attho.",
  "anya-e0103n11:92_0": "Evaṁ tāva visesato vacanatthaṁ vatvā idāni sāmaññato vattuṁ ‘‘avisesena panā’’tiādi",
  "anya-e0103n11:92_1": "vuttaṁ. Salakkhaṇadhāraṇatoti yathā titthiyaparikappito ‘‘pakati attā’’ti evamādiko",
  "anya-e0103n11:92_2": "sabhāvato natthi, na evametā. Etā pana salakkhaṇaṁ sabhāvaṁ dhārentīti dhātuyo. Dukkhādānatoti",
  "anya-e0103n11:92_3": "dukkhassa vidahanato. Etā hi dhātuyo kāraṇabhāvena vavatthitā hutvā ayalohādidhātuyo",
  "anya-e0103n11:92_4": "viya ayalohādiṁ anekappakāraṁ saṁsāradukkhaṁ vidahanti. Dukkhādhānatoti anappakassa",
  "anya-e0103n11:92_5": "dukkhassa vidhānamattato avasavattanato, taṁ vā dukkhaṁ etāhi kāraṇabhūtāhi sattehi",
  "anya-e0103n11:92_6": "anuvidhīyati, tathāvihitañca taṁ etāsveva dhīyati ṭhapīyatīti evaṁ dukkhādhānato,",
  "anya-e0103n11:92_7": "dhātuyo. Apica ‘‘nijjīvaṭṭho dhātuṭṭho’’ti vuttovāyamattho. Tathā hi bhagavā ‘‘chadhāturoyaṁ",
  "anya-e0103n11:92_8": "bhikkhu puriso’’tiādīsu (ma. ni. 3.343-345) jīvasaññāsamūhananatthaṁ dhātudesanaṁ",
  "anya-e0103n11:92_9": "akāsīti. Iti vacanatthamukhenapi asādhāraṇato, sādhāraṇato ca dhātūnaṁ sarasalakkhaṇameva",
  "anya-e0103n11:92_10": "vibhāvīyatīti āha ‘‘evaṁ visesasāmaññavasena vacanatthato manasi kātabbā’’ti. Manasikāro",
  "anya-e0103n11:92_11": "pana vacanatthamukhena dhātuyo pariggahetvā ṭhitassa heṭṭhā vuttanayeneva veditabbo.",
  "anya-e0103n11:93_0": "348.Ākārehīti pakārehi. Atha vā ākarīyanti dissanti ettha dhātuyoti ākārā, koṭṭhāsā.",
  "anya-e0103n11:93_1": "Aṭṭhadhammasamodhānāti yathāvuttānaṁ paccayavisesena visiṭṭharūpānaṁ vaṇṇādīnaṁ aṭṭhannaṁ",
  "anya-e0103n11:93_2": "dhammānaṁ samavadhānato sannivesavisesavasena sahāvaṭṭhānato taṁ upādāya. Kesāti",
  "anya-e0103n11:93_3": "sammuti samaññāmattaṁ hoti. Tesaṁyeva vinibbhogāti tesaṁyeva vaṇṇādīnaṁ vinibbhujanato.",
  "anya-e0103n11:93_4": "Yathā hi vaṇṇādayo aṭṭha dhammā paññāya vinibbhujjamānā aññamaññabyatirekena paramatthato",
  "anya-e0103n11:93_5": "upalabbhanti, na evaṁ vaṇṇādibyatirekena paramatthato kesā upalabbhanti. Tasmā ye",
  "anya-e0103n11:93_6": "ca dhamme samudite upādāya ‘‘kesā’’ti sammuti, tesu visuṁ visuṁ katesu natthi ‘‘kesā’’ti",
  "anya-e0103n11:93_7": "sammuti, vohāramattanti attho.",
  "anya-e0103n11:94_0": "‘‘Aṭṭhadhammakalāpamattamevā’’ti idaṁ kesapaññattiyā upādāyabhūte vaṇṇādike ekattena",
  "anya-e0103n11:94_1": "gahetvā vuttaṁ, na tesaṁ aṭṭhadhammamattabhāvato. Kammasamuṭṭhāno koṭṭhāsoti kesesu",
  "anya-e0103n11:94_2": "tāva kesamūlaṁ, evaṁ lomādīsupi yathārahaṁ veditabbaṁ. Dasadhammakalāpopīti ettha",
  "anya-e0103n11:94_3": "asitādiparipācako tejokoṭṭhāso navadhammakalāpopīti vattabbo. Yadime kesādikoṭṭhāsā",
  "anya-e0103n11:94_4": "yathārahaṁ aṭṭhanavadasadhammasamūhabhūtā , atha kasmā pathavīādidhātumattato manasi",
  "anya-e0103n11:94_5": "karīyantīti āha ‘‘ussadavasena panā’’tiādi. Yasmā ayaṁ dhātumanasikāro yāvadeva sattasaññāsamugghāṭanattho,",
  "anya-e0103n11:94_6": "dhammavinibbhogo ca sātisayaṁ sattasaññāsamugghāṭāya saṁvattati, tasmā koṭṭhāsesu",
  "anya-e0103n11:94_7": "evaṁ dhammavibhāgo veditabbo. Ettha hi udariyaṁ karīsaṁ pubbo muttañca utusamuṭṭhānā,",
  "anya-e0103n11:94_8": "asitādiparipācakatejo kammasamuṭṭhāno, assāsapassāsavāto cittasamuṭṭhānoti cha ekasamuṭṭhānā,",
  "anya-e0103n11:94_9": "sedoassu kheḷo siṅghāṇikāti cattāro utucittavasena dvisamuṭṭhānā, sesā dvattiṁsa catusamuṭṭhānā.",
  "anya-e0103n11:95_0": "Tesu asitādiparipācake tejokoṭṭhāse eko kalāpo jīvitanavako, aññesu ekasamuṭṭhānesu",
  "anya-e0103n11:95_1": "utusamuṭṭhāno, cittasamuṭṭhāno vā ekeko aṭṭhako, dvisamuṭṭhānesu utucittavasena dve",
  "anya-e0103n11:95_2": "dve aṭṭhakā, catusamuṭṭhānesu utucittāhārasamuṭṭhānā tayo tayo aṭṭhakā, utucittasamuṭṭhānesu",
  "anya-e0103n11:95_3": "saddanavakā, aṭṭhasu tejovāyokoṭṭhāsesu aṭṭha jīvitanavakā, sesesu catuvīsatiyā koṭṭhāsesu",
  "anya-e0103n11:95_4": "kāyabhāvadasakadvayasahitā, cakkhādisaññitesu maṁsakoṭṭhāsesu cakkhusotaghānajivhāvatthudasakasahitā",
  "anya-e0103n11:95_5": "cāti paripuṇṇāyatanake rūpakāye bhedaṁ anāmasitvā ekattavasena gayhamānā sattacattālīsādhikasatarūpakalāpā",
  "anya-e0103n11:95_6": "rūpavibhāgato sādhikaṁ diyaḍḍharūpasahassaṁ hoti, koṭṭhāsānaṁ pana avayavavibhāgena",
  "anya-e0103n11:95_7": "tadavayavakalāpānaṁ bhede gayhamāne rūpadhammānaṁ asaṅkhyeyyabhedatā veditabbā .",
  "anya-e0103n11:95_8": "Evaṁ dhammavibhāgato anekabhedabhinnāpi ime dvācattālīsa koṭṭhāsā ussadaggahaṇena",
  "anya-e0103n11:95_9": "catudhātuvaseneva vavatthapetabbā. Tenāha ‘‘ussadavasena pana…pe… manasi kātabbā’’ti.",
  "anya-e0103n11:95_10": "Tattha manasikāravidhi vuttanayeneva veditabbo.",
  "anya-e0103n11:96_0": "349.Majjhimena pamāṇenāti ārohapariṇāhehi majjhimasarīre labbhamānena majjhimena",
  "anya-e0103n11:96_1": "parimāṇena. Pariggayhamānāti paññāya paritakketvā gayhamānā. Paramāṇubhedasañcuṇṇāti",
  "anya-e0103n11:96_2": "ettha yathā ‘‘aṅgulassa aṭṭhamo bhāgo yavo, yavassa aṭṭhamo bhāgo ūkā, ūkāya aṭṭhamo",
  "anya-e0103n11:96_3": "bhāgo likkhā, likkhāya aṭṭhamo bhāgo rathareṇu, rathareṇussa aṭṭhamo bhāgo tajjārī,",
  "anya-e0103n11:96_4": "tajjāriyā aṭṭhamo bhāgo aṇu, evaṁ aṇuno aṭṭhamo bhāgo paramāṇu nāmā’’ti keci. Aṭṭhakathāyaṁ",
  "anya-e0103n11:96_5": "(vibha. aṭṭha. 515) pana ‘‘sattadhaññamāsappamāṇaṁ ekaṁ aṅgulaṁ, sattaūkāpamāṇo eko",
  "anya-e0103n11:96_6": "dhaññamāso, sattalikkhāpamāṇā ekā ūkā, chattiṁsarathareṇuppamāṇā ekā likkhā, chattiṁsatajjārippamāṇo",
  "anya-e0103n11:96_7": "eko rathareṇu, chattiṁsaaṇuppamāṇā ekā tajjārī, chattiṁsaparamāṇuppamāṇo eko aṇū’’ti",
  "anya-e0103n11:96_8": "vuttaṁ. Tasmā aṇuno chattiṁsatimabhāgamatto paramāṇu nāma ākāsakoṭṭhāsiko maṁsacakkhussa",
  "anya-e0103n11:96_9": "agocaro dibbacakkhusseva gocarabhūto. Taṁ sandhāyāha ‘‘paramāṇubhedasañcuṇṇā’’ti,",
  "anya-e0103n11:96_10": "yathāvuttaparamāṇuppabhedena cuṇṇavicuṇṇabhūtā. Sukhumarajabhūtāti tatoyeva ativiya",
  "anya-e0103n11:96_11": "sukhumarajabhāvaṁ gatā.",
  "anya-e0103n11:97_0": "Doṇamattā siyāti soḷasa nāḷimattā. Idhāpi ‘‘majjhimena pamāṇenā’’ti ānetvā sambandhitabbaṁ.",
  "anya-e0103n11:97_1": "Tena ‘‘pakatiyā catumuṭṭhikaṁ kuḍuvaṁ, catukuḍuvaṁ nāḷi, tāya nāḷiyā soḷasa nāḷiyo",
  "anya-e0103n11:97_2": "doṇaṁ, taṁ pana magadhanāḷiyā dvādasa nāḷiyo hontī’’ti vadanti. Saṅgahitāti yathā",
  "anya-e0103n11:97_3": "na vippakirati, evaṁ ābandhanavasena sampiṇḍitvā gahitā. Anupālitāti yathā paggharaṇasabhāvāya",
  "anya-e0103n11:97_4": "āpodhātuyā vasena kilinnabhāvaṁ, picchilabhāvaṁ vā nāpajjati, evaṁ anurakkhitā. Vitthambhitāti",
  "anya-e0103n11:97_5": "saṅghātavāyunā ativiya vitthambhanaṁ pāpitā. Na vikirati na viddhaṁsatīti sukhumarajabhūtāpi",
  "anya-e0103n11:97_6": "pathavīdhātu ābandhanaparipācanasamudīraṇakiccāhi āpotejovāyodhātūhi laddhapaccayā",
  "anya-e0103n11:97_7": "sinehena temitā tejasā paripakkā vāyunā vitthambhanaṁ pāpitā piṭṭhacuṇṇā viya na",
  "anya-e0103n11:97_8": "ito cito ca vikirati na viddhaṁsati, atha kho piṇḍitā ghanabhūtā hutvā nānappakārena",
  "anya-e0103n11:97_9": "gahetabbataṁ āpajjati. Tenāha ‘‘avikiriyamānā’’tiādi. Tattha vikappanti vibhāgaṁ.",
  "anya-e0103n11:97_10": "Yadipi tejovāyodhātuyopi saviggahā rūpadhammabhāvato, yādiso pana ghanabhāvo pathavīāpodhātūsu",
  "anya-e0103n11:97_11": "labbhati , na tādiso tejovāyodhātūsu labbhatīti meyyabhāvābhāvato tattha cuṇṇabhedo",
  "anya-e0103n11:97_12": "na uddhaṭo. Tathā hi sasambhāratejovāyūsupi meyyabhāvo na labbhateva.",
  "anya-e0103n11:98_0": "Yūsagatāti yūsabhāvaṁ dravabhāvaṁ gatā. Tato eva ābandhanākārabhūtā. Na paggharatīti",
  "anya-e0103n11:98_1": "na ogaḷati. Na parissavatīti na vissandati. Pīṇitapīṇitabhāvaṁ dassetīti āpodhātuyā",
  "anya-e0103n11:98_2": "brūhanarasatāya vuttaṁ.",
  "anya-e0103n11:99_0": "Usumākārabhūtāti etena kāye pākatikausmāpi gahaṇīsaṅkhātāya tassāyeva tejodhātuyā",
  "anya-e0103n11:99_1": "vasena hotīti dasseti. Paripācetīti santejeti. Sā hi yathābhuttassa āhārassa sammā",
  "anya-e0103n11:99_2": "pariṇāmanena rasādisampattiyā hetubhāvaṁ gacchantī imaṁ kāyaṁ paripāceti santejetīti",
  "anya-e0103n11:99_3": "vuccati. Tenevāha ‘‘na pūtibhāvaṁ dassetī’’ti. Kammūpanissayāya, cittappasādahetukāya",
  "anya-e0103n11:99_4": "ca sarīre vaṇṇasampadāya tejodhātu visesapaccayo, pageva utuāhārasamuṭṭhānāya rūpasampattiyā",
  "anya-e0103n11:99_5": "yathāvuttatejodhātūti āha ‘‘vaṇṇasampattiñcassa āvahatī’’ti.",
  "anya-e0103n11:100_0": "Samudīraṇavitthambhanalakkhaṇāti ettha samudīraṇaṁ anupellanaṁ, visosananti keci.",
  "anya-e0103n11:100_1": "Vitthambhanaṁ sesabhūtattayassa thambhitattāpādanaṁ, uppīlananti eke. Tāyāti vitthambhanalakkhaṇāya",
  "anya-e0103n11:100_2": "vāyodhātuyā. Aparāyāti samudīraṇalakkhaṇāya. Sā hi pellanasabhāvā. Tenāha ‘‘samabbhāhato’’ti.",
  "anya-e0103n11:100_3": "Samabbhāhanañca rūpakalāpassa desantaruppattiyā hetubhāvo. Avaghaṭṭanaṁ āsannataruppattiyā.",
  "anya-e0103n11:100_4": "Lāḷetīti parivatteti. Idāni yadatthaṁ cuṇṇato manasikāro āgato, taṁ nigamanavasena",
  "anya-e0103n11:100_5": "dassetuṁ ‘‘evameta’’ntiādi vuttaṁ. Tattha dhātuyantanti suttena viya yantarūpakaṁ",
  "anya-e0103n11:100_6": "asatipi kattubhūte attani cittavasena dhātumayaṁ yantaṁ pavattati, idhāpi manasikāravidhi",
  "anya-e0103n11:100_7": "vuttanayeneva veditabbo.",
  "anya-e0103n11:101_0": "350. Yadipi catunnaṁ dhātūnaṁ lakkhaṇādayo heṭṭhā tattha tattha vuttā eva, tathāpi",
  "anya-e0103n11:101_1": "te anavasesato dassetvā visuṁ kammaṭṭhānapariggahavidhiṁ dassetuṁ ‘‘lakkhaṇādito’’tiādi",
  "anya-e0103n11:101_2": "āraddhaṁ. Tattha lakkhīyati etenāti lakkhaṇaṁ, kakkhaḷattaṁ lakkhaṇametissāti kakkhaḷattalakkhaṇā.",
  "anya-e0103n11:101_3": "Nanu ca kakkhaḷattameva pathavīdhātūti? Saccametaṁ, tathāpi viññātāviññātasaddatthatāvasena",
  "anya-e0103n11:101_4": "abhinnepi dhamme kappanāsiddhena bhedena evaṁ niddeso kato. Evaṁ hi atthavisesāvabodho",
  "anya-e0103n11:101_5": "hotīti. Atha vā lakkhīyatīti lakkhaṇaṁ, kakkhaḷattaṁ hutvā lakkhiyamānā dhātu kakkhaḷattalakkhaṇāti",
  "anya-e0103n11:101_6": "evamettha attho daṭṭhabbo. Sesāsupi eseva nayo. Patiṭṭhānarasāti sahajātadhammānaṁ",
  "anya-e0103n11:101_7": "patiṭṭhābhāvakiccā. Tato eva nesaṁ sampaṭicchanākārena ñāṇassa paccupatiṭṭhatīti",
  "anya-e0103n11:101_8": "sampaṭicchanapaccupaṭṭhānā. Padaṭṭhānaṁ panettha aññadhammatāya na uddhaṭaṁ, sādhāraṇabhāvasabbhāvato",
  "anya-e0103n11:101_9": "vā dūrakāraṇaṁ viya. Yathā vā dhammuddesavāravaṇṇanādīsu rasādinā aññesaṁ paccayabhāvaṁ",
  "anya-e0103n11:101_10": "dassetvā paccayavantatādassanatthaṁ padaṭṭhānaṁ uddhaṭaṁ, na evamidha. Idha pana",
  "anya-e0103n11:101_11": "dhātūnaṁ anaññasādhāraṇavisesavibhāvanaparāya codanāya aññadhammabhūtaṁ padaṭṭhānaṁ",
  "anya-e0103n11:101_12": "na uddhaṭanti daṭṭhabbaṁ. Brūhanarasāti sahajātadhammānaṁ vaḍḍhanakiccā. Tathā hi",
  "anya-e0103n11:101_13": "sā nesaṁ pīṇitabhāvaṁ dassetīti vuccati. Saṅgahapaccupaṭṭhānāti bāhiraudakaṁ viya",
  "anya-e0103n11:101_14": "nhānīyacuṇṇassa sahajātadhammānaṁ saṅgahaṇapaccupaṭṭhānā. Maddavānuppadānapaccupaṭṭhānāti",
  "anya-e0103n11:101_15": "bāhiraggi viya jatulohādīnaṁ sahajātadhammānaṁ mudubhāvānuppadānapaccupaṭṭhānā. Abhinīhāro",
  "anya-e0103n11:101_16": "bhūtasaṅghāṭassa desantaruppattihetubhāvo, nīharaṇaṁ vā bījato aṅkurassa viya.",
  "anya-e0103n11:102_0": "351.Utusamuṭṭhānāva kammādivasena anuppattito. Utucittasamuṭṭhānā kadāci ututo, kadāci",
  "anya-e0103n11:102_1": "cittato uppajjanato. Avasesāti vuttāvasesā kesādayo catuvīsati, ādito tayo tejokoṭṭhāsā,",
  "anya-e0103n11:102_2": "pañca vāyokoṭṭhāsā cāti dvattiṁsa. Sabbepīti te sabbepi kammādivasena uppajjanato",
  "anya-e0103n11:102_3": "catusamuṭṭhānā. Kesādīnampi hi maṁsato avimuttabhāgo kammāhāracittasamuṭṭhānova hotīti.",
  "anya-e0103n11:103_0": "352.Nānattekattatoti visesasāmaññato. Dhammānaṁ hi aññamaññaṁ visadisatā nānattaṁ,",
  "anya-e0103n11:103_1": "samānatā ekattaṁ. Sabbāsampīti catunnampi. Salakkhaṇāditoti sakaṁ lakkhaṇaṁ salakkhaṇaṁ,",
  "anya-e0103n11:103_2": "tato salakkhaṇādito. Ādi-saddena rasapaccupaṭṭhānānaṁ viya mudusaṇhapharusabhāvādīnampi",
  "anya-e0103n11:103_3": "saṅgaho daṭṭhabbo. ‘‘Kammasamuṭṭhānādivasena nānattabhūtāna’’nti kasmā vuttaṁ, nanu",
  "anya-e0103n11:103_4": "kammasamuṭṭhānādivasena catunnaṁ dhātūnaṁ ekattaṁ hoti sādhāraṇattāti? Na, ‘‘aññā",
  "anya-e0103n11:103_5": "eva dhātuyo kammasamuṭṭhānā, aññā utuādisamuṭṭhānā’’tiādikaṁ bhedaṁ sandhāya tathā",
  "anya-e0103n11:103_6": "vacanato. Etāsaṁ dhātūnaṁ. Ruppanalakkhaṇaṁ ruppanasabhāvaṁ. Kimpanetaṁ ruppanaṁ",
  "anya-e0103n11:103_7": "nāma? Yā sītādivirodhipaccayasannipāte visadisuppatti, tasmiṁ vā sati yo vijjamānasseva",
  "anya-e0103n11:103_8": "visadisuppattiyā hetubhāvo, taṁ ruppanaṁ. Anatītattāti apariccajanato.",
  "anya-e0103n11:104_0": "Mahantapātubhāvo cettha sasambhāradhātuvasena veditabbo, tathā mahāvikāratā mahābhūtasāmaññalakkhaṇadhātuvasena,",
  "anya-e0103n11:104_1": "mahāparihāratā, mahattavijjamānatā ca ubhayavasenāti. Bhūtasaddāpekkhāya ‘‘etānī’’ti",
  "anya-e0103n11:104_2": "napuṁsakaniddeso. Mahantāni pātubhūtāni anekasatasahassa rūpakalāpasaṅghāṭatāya samūhavasena,",
  "anya-e0103n11:104_3": "santativasena ca aparimitaparimāṇānaṁ, anekayojanāyāmavitthārānañca uppajjanato.",
  "anya-e0103n11:104_4": "Cattāri nahutānīti cattāri dasasahassāni. Devadānavādīnaṁ tigāvutādisarīravasena",
  "anya-e0103n11:104_5": "mahantāni pātubhūtāni.",
  "anya-e0103n11:105_0": "Tatthāyaṁ vacanattho – mahantāni bhūtāni jātāni nibbattānīti mahābhūtānīti. Anekābhūtavisesadassanena,",
  "anya-e0103n11:105_1": "anekabbhutadassanena ca anekacchariyadassanavasena mahanto abbhuto, mahantāni vā",
  "anya-e0103n11:105_2": "abhūtāni etthāti mahābhūto, māyākāro. Yakkhādayo jātivaseneva mahantā bhūtāti mahābhūtā,",
  "anya-e0103n11:105_3": "niruḷho vā ayaṁ tesu mahābhūtasaddo daṭṭhabbo. Pathavīādayo pana vañcakatāya, aniddisitabbaṭṭhānatāya",
  "anya-e0103n11:105_4": "ca mahābhūtā viya mahābhūtā. Bhūtasaddassa ubhayaliṅgatāya napuṁsakatā katā. Tattha",
  "anya-e0103n11:105_5": "vañcakatā sayaṁ anīlādisabhāvāni hutvā nīlādisabhāvassa upaṭṭhāpanaṁ, anitthipurisādisabhāvāneva",
  "anya-e0103n11:105_6": "ca hutvā itthipurisādiākārassa upaṭṭhāpanaṁ. Tathā aññamaññassa anto, bahi ca aṭṭhitānaṁyeva",
  "anya-e0103n11:105_7": "aññamaññaṁ nissāya avaṭṭhānato aniddisitabbaṭṭhānatā. Yadi hi imā dhātuyo aññamaññassa",
  "anya-e0103n11:105_8": "anto ṭhitā, na sakiccakarā siyuṁ aññamaññānuppavesanato, atha bahi ṭhitā vinibbhuttā",
  "anya-e0103n11:105_9": "siyuṁ. Tathā sati avinibbhuttavādo hāyeyya, tasmā na niddisitabbaṭṭhānā. Evaṁ santepi",
  "anya-e0103n11:105_10": "patiṭṭhānādinā yathāsakaṁ kiccavisesena sesānaṁ tiṇṇaṁ tiṇṇaṁ upakārikā honti, yena",
  "anya-e0103n11:105_11": "sahajātādinā paccayena paccayā honti. Tenāha ‘‘na ca aññamaññaṁ nissāya na tiṭṭhantī’’ti.",
  "anya-e0103n11:105_12": "Manāpehīti manoharehi cāturiyavantehi. Vaṇṇasaṇṭhānavikkhepehīti kāḷasāmatādivaṇṇehi,",
  "anya-e0103n11:105_13": "puthulavivarakisatādisaṇṭhānehi, hatthabhamukādivikkhepehi ca. Sarasalakkhaṇanti",
  "anya-e0103n11:105_14": "sabhāvabhūtaṁ lakkhaṇaṁ, sakiccakaṁ vā sabhāvaṁ.",
  "anya-e0103n11:106_0": "Mahāparihāratoti ettha vacanatthaṁ vadanto āha ‘‘mahantehi…pe… bhūtāni, mahāparihārāni",
  "anya-e0103n11:106_1": "vā bhūtānī’’ti. Tattha pacchimatthe purimapade uttarapadassa parihāra-saddassa lopaṁ",
  "anya-e0103n11:106_2": "katvā ‘‘mahābhūtānī’’ti vuttaṁ.",
  "anya-e0103n11:107_0": "Tathā hīti tato eva vikārassa mahantattā evāti taṁ vikāraṁ dassetuṁ ‘‘bhūmito’’tiādi",
  "anya-e0103n11:107_1": "vuttaṁ. Tattha accimatoti aggissa. Koṭisatasahassaṁ ekaṁ koṭisatasahassekaṁ cakkavāḷanti",
  "anya-e0103n11:107_2": "taṁ sabbaṁ āṇākhettabhāvena ekaṁ katvā vadati. Vilīyatīti vipattikarameghābhivuṭṭhena",
  "anya-e0103n11:107_3": "khārudakena lavaṇaṁ viya vilayaṁ gacchati viddhaṁsati. Kupitenāti khubhitena. Vikīratīti",
  "anya-e0103n11:107_4": "vidhamati viddhaṁsati.",
  "anya-e0103n11:108_0": "Anupādinnesu vikāramahattaṁ dassetvā upādinnesu dassento ‘‘patthaddho’’tiādimāha.",
  "anya-e0103n11:108_1": "Tattha kaṭṭhamukhena vāti vā-saddo upamattho. Yathā kaṭṭhamukhena sappena ḍaṭṭho",
  "anya-e0103n11:108_2": "patthaddho hoti, evaṁ pathavīdhātuppakopena so kāyo kaṭṭhamukheva hoti, kaṭṭhamukhamukhagato",
  "anya-e0103n11:108_3": "viya patthaddho hotīti attho. Atha vā vā-saddo avadhāraṇattho. So ‘‘pathavīdhātuppakopena",
  "anya-e0103n11:108_4": "vā’’ti evaṁ ānetvā sambandhitabbo. Ayañhettha attho – kaṭṭhamukhena ḍaṭṭhopi kāyo",
  "anya-e0103n11:108_5": "pathavīdhātuppakopeneva patthaddho hoti, tasmā pathavīdhātuyā aviyutto so kāyo sabbadā",
  "anya-e0103n11:108_6": "kaṭṭhamukhamukhagato viya hotīti. Vā-saddo vā aniyamattho, tatrāyamattho – kaṭṭhamukhena",
  "anya-e0103n11:108_7": "ḍaṭṭho kāyo patthaddho hoti vā, na vā hoti mantāgadavasena, pathavīdhātuppakopena",
  "anya-e0103n11:108_8": "pana mantāgadarahito so kāyo kaṭṭhamukhamukhagato viya hoti ekantapatthaddhoti.",
  "anya-e0103n11:109_0": "Pūtiyoti kuthito. Santattoti sabbaso tatto samuppannadāho. Sañchinnoti samantato",
  "anya-e0103n11:109_1": "chinno paramāṇubhedasañcuṇṇo āyasmato upasenattherassa sarīraṁ viya. Mahāvikārāni",
  "anya-e0103n11:109_2": "bhūtānīti mahāvikāravantāni bhūtāni mahābhūtānīti purimapade uttarapadalopena niddeso",
  "anya-e0103n11:109_3": "daṭṭhabbo. ‘‘Pathavī’’tiādinā sabbalokassa pākaṭānipi vipallāsaṁ muñcitvā yathāsabhāvato",
  "anya-e0103n11:109_4": "pariggaṇhane mahantena vāyāmena vinā na pariggaṇhantīti duviññeyyasabhāvattā ‘‘mahantānī’’ti",
  "anya-e0103n11:109_5": "vuccanti. Tāni hi suviññeyyāni. ‘‘Amahantānī’’ti mantvā ṭhitā tesaṁ duppariggahataṁ",
  "anya-e0103n11:109_6": "disvā ‘‘aho mahantāni etānī’’ti jānātīti mahābhūtekadesatādīhi vā kāraṇehi mahābhūtāni.",
  "anya-e0103n11:109_7": "Etā hi dhātuyo mahābhūtekadesato, mahābhūtasāmaññato, mahābhūtasannissayato, mahābhūtabhāvato,",
  "anya-e0103n11:109_8": "mahābhūtapariyosānato cāti imehipi kāraṇehi ‘‘mahābhūtānī’’ti vuccanti.",
  "anya-e0103n11:110_0": "Tattha mahābhūtekadesatoti ‘‘bhūtamidanti, bhikkhave, samanupassathā’’tiādīsu (ma.",
  "anya-e0103n11:110_1": "ni. 1.401) hi avisesena khandhapañcakaṁ ‘‘bhūta’’nti vuccati. Tattha yadidaṁ kāmabhave,",
  "anya-e0103n11:110_2": "rūpabhave, pañcavokārabhave, ekacce ca saññībhave pavattaṁ khandhapañcakaṁ, taṁ mahāvisayatāya",
  "anya-e0103n11:110_3": "‘‘mahābhūta’’nti vattabbataṁ arahati. Pathavīādayo pana catasso dhātuyo tassa mahābhūtassa",
  "anya-e0103n11:110_4": "ekadesabhūtā ‘‘mahābhūtā’’ti vuccanti. Samudāyesu hi pavattavohārā avayavesupi dissanti",
  "anya-e0103n11:110_5": "yathā ‘‘samuddo diṭṭho, paṭo daḍḍho’’ti ca. Mahābhūtasamaññatoti tadadhīnavuttitāya",
  "anya-e0103n11:110_6": "bhavanti ettha upādārūpānīti bhūtāni, pathavīādayo catasso dhātuyo. Sā panāyametāsu",
  "anya-e0103n11:110_7": "bhūtasamaññā anaññatthavuttitāya upādārūpānaṁ aviparītaṭṭhā, lokassa cetā bahūpakārā,",
  "anya-e0103n11:110_8": "cakkhusamuddādīnaṁ nissayabhūtā cāti mahantāni bhūtānīti samaññāyiṁsu. Mahābhūtasannissayatoti",
  "anya-e0103n11:110_9": "mahantānaṁ mahānubhāvānaṁ mahāsammatamandhātuppabhutīnaṁ raññaṁ, sakkādīnaṁ devānaṁ,",
  "anya-e0103n11:110_10": "vepacittiādīnaṁ asurānaṁ, mahābrahmādīnaṁ brahmānaṁ, guṇato vā mahantānaṁ buddhānaṁ,",
  "anya-e0103n11:110_11": "paccekabuddhānaṁ, sāvakānaṁ upādāyupādāya vā sabbesampi bhūtānaṁ sattānaṁ nissayabhūtatāya",
  "anya-e0103n11:110_12": "mahantā bhūtā etesūti mahābhūtā. Cātumahābhūtiko hi nesaṁ kāyoti. Mahābhūtabhāvatoti",
  "anya-e0103n11:110_13": "bahubhūtabhāvato. Ayaṁ hi mahā-saddo ‘‘mahājano sannipatito’’tiādīsu bahubhāve dissati.",
  "anya-e0103n11:110_14": "Pathavīādayo ca dhātuyo ekasmimpi attabhāve aparimeyyappabhedā pavattanti. Tasmā",
  "anya-e0103n11:110_15": "mahantā bahū anekasatasahassappabhedā bhūtāti mahābhūtā. Mahābhūtapariyosānatoti",
  "anya-e0103n11:110_16": "mahābhūtassa vasena pariyosānappattito.",
  "anya-e0103n11:111": "‘‘Kālo ghasati bhūtāni, sabbāneva sahattanā;",
  "anya-e0103n11:112": "Yo ca kālaghaso bhūto, sa bhūtapacaniṁ pacī’’ti. (jā. 1.2.190) –",
  "anya-e0103n11:113_0": "Hi evamādīsu khīṇāsavo ‘‘bhūto’’ti vutto. So hi ucchinnabhavanettikatāya āyatiṁ appaṭisandhikattā",
  "anya-e0103n11:113_1": "ekantato ‘‘bhūto’’ti vuccati, na itare, bhavissantīti vohāraṁ anatītattā. Bhūto eva",
  "anya-e0103n11:113_2": "idha pūjāvasena ‘‘mahābhūto’’ti vutto yathā ‘‘mahākhīṇāsavo, mahāmoggallāno’’ti ca.",
  "anya-e0103n11:113_3": "Imāsañca dhātūnaṁ anādimati saṁsāre pabandhavasena pavattamānānaṁ yathāvuttassa mahābhūtasseva",
  "anya-e0103n11:113_4": "santāne pariyosānappatti, nāññatra. Tasmā mahābhūte bhūtā pariyosānaṁ pattāti mahābhūtā",
  "anya-e0103n11:113_5": "purimapade bhūta-saddassa lopaṁ katvā. Evametā dhātuyo mahābhūtekadesatādīhi mahābhūtāti",
  "anya-e0103n11:113_6": "veditabbā. Pathavīādīnaṁ kakkhaḷapaggharaṇādivisesalakkhaṇasamaṅgitā apariccattadhātulakkhaṇānaṁyevāti",
  "anya-e0103n11:113_7": "āha ‘‘dhātulakkhaṇaṁ anatītattā’’ti. Na hi sāmaññapariccāgena viseso, visesanirapekkhaṁ",
  "anya-e0103n11:113_8": "vā sāmaññaṁ pavattati. Tathā hi vadanti –",
  "anya-e0103n11:114": "‘‘Tamatthāpekkhato bhedaṁ, sasāmaññaṁ jahāti no;",
  "anya-e0103n11:115": "Gaṇhāti saṁsayuppādā, samevekatthakaṁ dvaya’’nti.",
  "anya-e0103n11:116_0": "Salakkhaṇadhāraṇena cāti yena salakkhaṇadhāraṇena ‘‘dhātuyo’’ti vuccanti, teneva",
  "anya-e0103n11:116_1": "‘‘dhammā’’tipi vuccanti ubhayathāpi nissattanijjīvatāya eva vibhāvanato. Tenevāha",
  "anya-e0103n11:116_2": "– ‘‘chadhāturoyaṁ bhikkhu puriso, dhammesu dhammānupassī viharatī’’ti ca. Arūpānaṁ",
  "anya-e0103n11:116_3": "khaṇato rūpānaṁ khaṇassa nātiittaratāyāha ‘‘attano khaṇānurūpa’’nti. Dharaṇenāti",
  "anya-e0103n11:116_4": "ṭhānena, pavattanenāti attho. Khayaṭṭhenāti khaṇabhaṅgutāya. Bhayaṭṭhenāti udayavayapaṭipīḷanādinā",
  "anya-e0103n11:116_5": "sappaṭibhayatāya. Asārakaṭṭhenāti attasāravirahena.",
  "anya-e0103n11:117_0": "353.Sahuppannāva etāti etā catasso dhātuyo saha uppannāva saha pavattamānāva samānakāle",
  "anya-e0103n11:117_1": "labbhamānāpi avakaṁsato sabbapariyantime utucittāhārasamuṭṭhānesu suddhaṭṭhake, kammajesu",
  "anya-e0103n11:117_2": "jīvitanavaketi ekekasmiṁ suddhaṭṭhakādikalāpepi padesena avinibbhuttā visuṁ visuṁ",
  "anya-e0103n11:117_3": "aniddisitabbaṭṭhānatāya. Yattha hi tissannaṁ dhātūnaṁ patiṭṭhāvasena pathavī, tattheva",
  "anya-e0103n11:117_4": "tassā ābandhanaparipācanasamudīraṇavasena itarā. Esa nayo sesāsupi.",
  "anya-e0103n11:118_0": "354.Purimā dve garukattā sabhāgā aññamaññanti adhippāyo. Ettha ca nanu pathaviyāpi",
  "anya-e0103n11:118_1": "lahubhāvo atthi. Tathā hi sā ‘‘kakkhaḷaṁ mudukaṁ saṇhaṁ pharusaṁ garukaṁ lahuka’’nti",
  "anya-e0103n11:118_2": "niddiṭṭhā, āpepi lahubhāvo labbhatevāti? Na, nippariyāyagarubhāvassa adhippetattā.",
  "anya-e0103n11:118_3": "Garubhāvo eva hi pathavīdhātuyā garutaraṁ upādāya lahubhāvoti pariyāyena vutto sītabhāvo",
  "anya-e0103n11:118_4": "viya tejodhātuyā. Yadi evaṁ rūpassa lahutāti kathaṁ? Ayampi vuttanayā eva lahutākāraṁ",
  "anya-e0103n11:118_5": "upādāya labbhanato. Na hi paricchedavikāralakkhaṇāni paramatthato labbhanti nipphannarūpānaṁ",
  "anya-e0103n11:118_6": "avatthāvisesasabhāvato. Tasmā paramatthasiddhaṁ garubhāvaṁ sandhāya vuttaṁ ‘‘purimā",
  "anya-e0103n11:118_7": "dve garukattā sabhāgā’’ti. ‘‘Tathā’’ti padena ‘‘sabhāgā’’ti imamatthaṁ upasaṁharati.",
  "anya-e0103n11:118_8": "‘‘Dve’’ti pana idaṁ yathā ‘‘purimā’’ti ettha, evaṁ ‘‘pacchimā’’ti etthāpi ānetvā",
  "anya-e0103n11:118_9": "sambandhitabbaṁ. Visabhāgā garukalahukabhāvatoti adhippāyo. Yathā ca garukalahukabhāvehi,",
  "anya-e0103n11:118_10": "evaṁ peyyabhāvāpeyyabhāvehi ca sabhāgavisabhāgatā yojetabbā.",
  "anya-e0103n11:119_0": "355.Ajjhattikā heṭṭhā vuttaajjhattikā, sattasantānapariyāpannāti attho. Viññāṇavatthu",
  "anya-e0103n11:119_1": "viññattiindriyānanti cakkhādīnaṁ channaṁ viññāṇavatthūnaṁ, dvinnaṁ viññattīnaṁ, itthipurisindriyajīvitindriyānañca.",
  "anya-e0103n11:119_2": "Ye pana ‘‘viññāṇavatthūti hadayavatthu gahita’’nti vadanti, tesaṁ indriya-ggahaṇena",
  "anya-e0103n11:119_3": "aṭṭhannampi rūpindriyānaṁ gahaṇaṁ veditabbaṁ. ‘‘Vuttaviparītappakārā’’ti idaṁ bāhirānaṁ",
  "anya-e0103n11:119_4": "dhātūnaṁ yathā sabbaso viññāṇavatthuviññattiindriyānaṁ anissayatā ca iriyāpathaviraho",
  "anya-e0103n11:119_5": "ca vuttavipariyāyo, evaṁ catusamuṭṭhānatāpīti katvā vuttaṁ, na lakkhaṇarūpassa viya",
  "anya-e0103n11:119_6": "kutocipi samuṭṭhānassa abhāvato utusamuṭṭhānatāya tāsaṁ. Lahutādinissayatāpi ajjhattikānaṁ",
  "anya-e0103n11:119_7": "dhātūnaṁ vattabbā, na vā vattabbā. Viññatti-ggahaṇaṁ hi lakkhaṇanti.",
  "anya-e0103n11:120": "356.Itarāhīti āpotejovāyudhātūhi. Ekasaṅgahāti sajātisaṅgahena ekasaṅgahā. Samānajātiyānaṁ hi saṅgaho sahajātisaṅgaho. Tenāha ‘‘samuṭṭhānanānattābhāvato’’ti.",
  "anya-e0103n11:121_0": "357.Tiṇṇaṁmahābhūtānaṁ patiṭṭhā hutvā paccayo hotīti yehi mahābhūtehi sampiṇḍanavasena",
  "anya-e0103n11:121_1": "saṅgahitā, paripācanavasena anupālitā, samudīraṇavasena vitthambhitā ca, tesaṁ attanā",
  "anya-e0103n11:121_2": "sahajātānaṁ tiṇṇaṁ mahābhūtānaṁ patiṭṭhā hutvā tato eva sandhāraṇavasena avassayo",
  "anya-e0103n11:121_3": "hoti, vuttanayena vā patiṭṭhā hutvā sahajātādivasena paccayo hotīti. Esa nayo sesāsupi.",
  "anya-e0103n11:122_0": "358. Yadipi aññamaññaābhogapaccavekkhaṇarahitā ete dhammāti heṭṭhā dhātūnaṁ asamannāhāratā",
  "anya-e0103n11:122_1": "dassitā eva, athāpi imināva nayena visuṁ kammaṭṭhānapariggaho kātabboti dassento",
  "anya-e0103n11:122_2": "‘‘pathavīdhātu cetthā’’tiādimāha. Tattha pathavīdhātu cetthāti ca-saddo sampiṇḍanattho,",
  "anya-e0103n11:122_3": "tena ayampi eko manasikārappakāroti dīpeti. Etthāti etāsu dhātūsu. Ahaṁ ‘‘pathavīdhātū’’ti",
  "anya-e0103n11:122_4": "vā ‘‘paccayo homī’’ti vā na jānātīti attani viya attano kicce ca ābhogābhāvaṁ dassetvā",
  "anya-e0103n11:122_5": "upakārakassa viya upakattabbānampi ābhogābhāvaṁ dassetuṁ ‘‘itarānipī’’tiādi vuttaṁ.",
  "anya-e0103n11:122_6": "Sabbatthāti sabbāsu dhātūsu, tatthāpi attakiccupakattabbabhedesu sabbesu.",
  "anya-e0103n11:123_0": "359.Paccayavibhāgatoti paccayadhammavibhāgato ceva paccayabhāvavibhāgato ca. ‘‘Paccayato’’ti",
  "anya-e0103n11:123_1": "hi iminā pathavīādīnaṁ aññāsādhāraṇo patiṭṭhābhāvādinā sesabhūtattayassa paccayabhāvo",
  "anya-e0103n11:123_2": "vutto. Idha pana yehi dhammehi pathavīādīnaṁ uppatti, tesaṁ pathavīādīnañca anavasesato",
  "anya-e0103n11:123_3": "paccayabhāvavibhāgo vuccatīti ayaṁ imesaṁ dvinnaṁ ākārānaṁ viseso. Kammanti kusalākusalaṁ",
  "anya-e0103n11:123_4": "rūpuppādakaṁ kammaṁ. Cittanti yaṁ kiñci rūpuppādakaṁ cittaṁ. Āhāroti ajjhattiko rūpuppādako",
  "anya-e0103n11:123_5": "āhāro. Utūti yo koci utu, atthato tejodhātu. Kammamevāti avadhāraṇaṁ samuṭṭhānasaṅkarābhāvadassanatthaṁ,",
  "anya-e0103n11:123_6": "tena akammajānampi kesañci kammassa pariyāyapaccayabhāvo dīpito hoti. Tathā hi vakkhati",
  "anya-e0103n11:123_7": "‘‘kammapaccayacittasamuṭṭhāna’’ntiādi. Nanu ca kammasamuṭṭhānānaṁ kammato aññenapi",
  "anya-e0103n11:123_8": "paccayena bhavitabbanti? Bhavitabbaṁ, so pana kammagatikovāti paṭiyogīnivattanatthaṁ",
  "anya-e0103n11:123_9": "avadhāraṇaṁ kataṁ, tenāha ‘‘na cittādayo’’ti. Cittādisamuṭṭhānānanti etthāpi ayamattho",
  "anya-e0103n11:123_10": "yathārahaṁ vattabbo. Itareti cittādito aññe. Janakapaccayoti samuṭṭhāpakataṁ sandhāya",
  "anya-e0103n11:123_11": "vuttaṁ, paccayo pana kammapaccayova. Vuttaṁ hi ‘‘kusalākusalā cetanā vipākānaṁ khandhānaṁ",
  "anya-e0103n11:123_12": "kaṭattā ca rūpānaṁ kammapaccayena paccayo’’ti (paṭṭhā. 1.1.427).",
  "anya-e0103n11:124_0": "Sesānanti cittādisamuṭṭhānānaṁ. Pariyāyato upanissayapaccayo hotīti paṭṭhāne (paṭṭhā.",
  "anya-e0103n11:124_1": "1.1.9) arūpānaṁyeva upanissayapaccayassa āgatattā nippariyāyena rūpadhammānaṁ upanissayapaccayo",
  "anya-e0103n11:124_2": "natthi. Sutte pana ‘‘puggalaṁ upanissāya vanasaṇḍaṁ upanissāyā’’ti vacanato suttantikapariyāyena",
  "anya-e0103n11:124_3": "vinā abhāvo upanissayapaccayoti veditabbo. Cittaṁ janakapaccayo hotīti sahajātanissayāhārādivasena",
  "anya-e0103n11:124_4": "paccayo hontaṁ cittaṁ samuṭṭhāpakataṁ upādāya ‘‘janakapaccayo hotī’’ti vuttaṁ. Āhārautūsupi eseva nayo.",
  "anya-e0103n11:125_0": "Evaṁ kammādīnaṁ paccayadhammānaṁ vasena dhātūsu paccayavibhāgaṁ dassetvā idāni taṁsamuṭṭhānānaṁ",
  "anya-e0103n11:125_1": "dhātūnampi vasena paccayavibhāgaṁ dassento paṭhamaṁ tāva ‘‘kammasamuṭṭhānaṁ mahābhūta’’ntiādinā",
  "anya-e0103n11:125_2": "uddisitvā puna ‘‘tattha kammasamuṭṭhānā pathavīdhātū’’tiādinā niddisati. Tattha kammasamuṭṭhānā",
  "anya-e0103n11:125_3": "pathavīdhātūti ‘‘kammasamuṭṭhānaṁ mahābhūta’’nti ettha sāmaññato vuttā kammajapathavīdhātu.",
  "anya-e0103n11:125_4": "Kammasamuṭṭhānānaṁ itarāsanti kammajānaṁ āpodhātuādīnaṁ tissannaṁ dhātūnaṁ sahuppattiyā",
  "anya-e0103n11:125_5": "attano upakārakānaṁ tāsaṁ upakārakato, ādhārabhāvato, uppādato yāva bhaṅgādharaṇato,",
  "anya-e0103n11:125_6": "vigamābhāvato ca sahajātaaññamaññanissayaatthiavigatavasena ceva patiṭṭhāvasena ca",
  "anya-e0103n11:125_7": "paccayo hoti, hontī ca kammaṁ viya attano, tāsañca na janakavasena paccayo hoti asamuṭṭhāpakattā",
  "anya-e0103n11:125_8": "tāsaṁ. Kāmañcettha nissayapaccaya-ggahaṇeneva patiṭṭhābhāvo saṅgahito, pathavīdhātuyā",
  "anya-e0103n11:125_9": "pana anaññasādhāraṇakiccaṁ sahajātānaṁ patiṭṭhābhāvoti imaṁ visesaṁ dassetuṁ ‘‘patiṭṭhāvasena",
  "anya-e0103n11:125_10": "cā’’ti visuṁ katvā vuttaṁ. Ābandhanavasena cātiādīsupi eseva nayo. Tisantatimahābhūtānanti",
  "anya-e0103n11:125_11": "utucittāhārasamuṭṭhānānaṁ catumahābhūtānaṁ aññamaññaṁ avokiṇṇānaṁ, avicchedena pavattiṁ",
  "anya-e0103n11:125_12": "upādāya santatīti santatiggahaṇaṁ. Pathavīdhātuyā patiṭṭhābhāvo nāma sahajātānaṁ",
  "anya-e0103n11:125_13": "dhammānaṁyevāti āha ‘‘na patiṭṭhāvasenā’’ti. Na ābandhanavasenātiādīsupi eseva nayo.",
  "anya-e0103n11:125_14": "Etthāti etesu kammasamuṭṭhānamahābhūtesu. ‘‘Cittasamuṭṭhānā pathavīdhātu cittasamuṭṭhānānaṁ",
  "anya-e0103n11:125_15": "itarāsa’’ntiādīsu sukaro tantinayo netunti ‘‘cittaāhāra…pe… eseva nayo’’ti atidisati.",
  "anya-e0103n11:126_0": "Sahajātādipaccayavasappavattāsu ca panāti ettha ca-saddo samuccayattho, pana-saddo",
  "anya-e0103n11:126_1": "visesattho, tadubhayena ca yathāvuttasahajātādipaccayehi pavattamānā dhātuyo iminā",
  "anya-e0103n11:126_2": "visesena pavattantīti imamatthaṁ dīpeti.",
  "anya-e0103n11:127_0": "Idāni taṁ visesaṁ dassetuṁ ‘‘ekaṁ paṭiccā’’tigāthamāha. Tattha ekaṁ dhātuṁ paṭicca",
  "anya-e0103n11:127_1": "tisso dhātuyo catudhā sampavattanti, tisso dhātuyo paṭicca ekāva dhātu catudhā sampavattati,",
  "anya-e0103n11:127_2": "dve dhātuyo paṭicca dve dhātuyo chadhā sampavattantīti yojanā. Attho pana pathavīādīsu",
  "anya-e0103n11:127_3": "ekekissā paccayabhāve itarāsaṁ tissannaṁ tissannaṁ paccayuppannatāti ayameko catukko,",
  "anya-e0103n11:127_4": "tissannaṁ tissannaṁ paccayabhāve itarāya ekekissā paccayuppannatāti ayamaparo catukko,",
  "anya-e0103n11:127_5": "paṭhamadutiyā, tatiyacatutthā, paṭhamatatiyā, dutiyacatutthā, paṭhamacatutthā, dutiyatatiyāti",
  "anya-e0103n11:127_6": "imāsaṁ dvinnaṁ dvinnaṁ paccayabhāve tattha tattha itarāsaṁ dvinnaṁ dvinnaṁ paccayuppannatāti",
  "anya-e0103n11:127_7": "ayameko chakko. Evaṁ paccayabhāvena catudhā, chadhā ca pavattamānānaṁ ekakadvikatikavasena",
  "anya-e0103n11:127_8": "tikadukaekakavasena ca yathākkamaṁ paccayapaccayuppannatāvibhāgo veditabbo. Ayañca",
  "anya-e0103n11:127_9": "paccayabhāvo sahajātaaññamaññanissayaatthiavigatapaccayavasena, tatthāpi ca aññamaññamukheneva",
  "anya-e0103n11:127_10": "veditabbo. Yaṁ sandhāya vuttaṁ paṭiccavāre ‘‘ekaṁ mahābhūtaṁ paṭicca tayo mahābhūtā,",
  "anya-e0103n11:127_11": "tayo mahābhūte paṭicca ekaṁ mahābhūtaṁ, dve mahābhūte paṭicca dve mahābhūtā uppajjantī’’ti (paṭṭhā. 1.1.53).",
  "anya-e0103n11:128_0": "Abhikkamapaṭikkamādīti ādi-saddena ādānavissajjanādikāyikakiriyākaraṇassa saṅgaho",
  "anya-e0103n11:128_1": "daṭṭhabbo. Uppīḷanassa paccayo hoti ghaṭṭanakiriyāya pathavīdhātuvasena sijjhanato.",
  "anya-e0103n11:128_2": "Sāvāti pathavīdhātuyeva. Āpodhātuyā anugatā āpodhātuyā tattha appadhānabhāvaṁ, pathavīdhātuyā",
  "anya-e0103n11:128_3": "ca padhānabhāvanti patiṭṭhābhāve viya patiṭṭhāpanepi sātisayakiccattā tassā patiṭṭhāpanassa",
  "anya-e0103n11:128_4": "pādaṭṭhapanassa paccayo hotīti sambandho. Avakkhepanassāti adhonikkhipanassa. Tattha",
  "anya-e0103n11:128_5": "ca garutarasabhāvāya āpodhātuyā sātisayo byāpāroti āha ‘‘pathavīdhātuyā anugatā āpodhātū’’ti.",
  "anya-e0103n11:128_6": "Tathā uddhaṅgatikā tejodhātūti uddharaṇe vāyodhātuyā tassā anugatabhāvo vutto. Tiriyaṁ",
  "anya-e0103n11:128_7": "gatikāya vāyodhātuyā atiharaṇavītiharaṇesu sātisayo byāpāroti tejodhātuyā tassā anugatabhāvo",
  "anya-e0103n11:128_8": "gahito. Tattha ṭhitaṭṭhānato abhimukhaṁ pādassa haraṇaṁ atiharaṇaṁ, purato haraṇaṁ.",
  "anya-e0103n11:128_9": "Tato thokaṁ vītikkamma haraṇaṁ vītiharaṇaṁ, passato haraṇaṁ.",
  "anya-e0103n11:129_0": "Ekekena mukhenāti ‘‘patthaṭattā pathavī’’tiādinā (visuddhi. 1.347) vibhattesu terasasu",
  "anya-e0103n11:129_1": "ākāresu ekekena dhātūnaṁ pariggaṇhanamukhena. Svāyanti so ayaṁ upacārasamādhi. Kathaṁ",
  "anya-e0103n11:129_2": "panassa vavatthānapariyāyoti āha ‘‘catunnaṁ dhātūna’’ntiādi.",
  "anya-e0103n11:130_0": "360. Idāni imissā bhāvanāya ānisaṁse dassetuṁ ‘‘idañca panā’’tiādi vuttaṁ. Suññataṁ",
  "anya-e0103n11:130_1": "avagāhatīti dhātumattatādassanena rūpakāyassa anattakataṁ vavatthāpayato tadanusārena",
  "anya-e0103n11:130_2": "nāmakāyassāpi anattakatā supākaṭā hotīti sabbaso attasuññataṁ pariyogāhati tattha",
  "anya-e0103n11:130_3": "patiṭṭhahati. Sattasaññaṁ samugghātetīti tato eva ‘‘satto poso itthī puriso’’ti evaṁ",
  "anya-e0103n11:130_4": "pavattaṁ ayāthāvasaññaṁ ugghāteti samūhanati. Vāḷamigayakkharakkhasādivikappaṁ anāvajjamānoti",
  "anya-e0103n11:130_5": "sasantāne viya parasantānepi dhātumattatāya sudiṭṭhattā khīṇāsavo viya ‘‘ime sīhabyagghādayo",
  "anya-e0103n11:130_6": "vāḷamigā, ime yakkharakkhasā’’ti evamādivikappaṁ akaronto bhayabheravaṁ sahati abhibhavati.",
  "anya-e0103n11:130_7": "Yathāvuttavikappanāpajjanaṁ hi bhayabheravasahanassa kāraṇaṁ vuttaṁ. Ugghāto uppilāvitattaṁ.",
  "anya-e0103n11:130_8": "Nigghāto dīnabhāvappatti. Mahāpañño ca pana hoti dhātuvasena kāye sammadeva ghanavinibbhogassa",
  "anya-e0103n11:130_9": "karaṇato. Tathā hidaṁ kammaṭṭhānaṁ buddhicaritassa anukūlanti vuttaṁ, sugatiparāyaṇo",
  "anya-e0103n11:130_10": "vā indriyānaṁ aparipakkatāyanti adhippāyo.",
  "anya-e0103n11:131": "Ekūnavīsatibhāvanānayapaṭimaṇḍitassa",
  "anya-e0103n11:132": "Catudhātuvavatthānaniddesassa līnatthavaṇṇanā niṭṭhitā.",
  "anya-e0103n11:133_0": "361. ‘‘Ko samādhī’’tiādinā sarūpādipucchā yāvadeva vibhāgāvabodhanatthā. Sarūpādito",
  "anya-e0103n11:133_1": "hi ñātassa pabhedo vuccamāno suviññeyyo hoti saṅkhepapubbakattā vitthārassa, vitthāravidhinā",
  "anya-e0103n11:133_2": "ca saṅkhepavidhi saṅgayhatīti ‘‘samādhissa vitthāraṁ bhāvanānayañca dassetu’’nti",
  "anya-e0103n11:133_3": "vuttaṁ. Atha vā ‘‘ko samādhī’’tiādināpi samādhisseva pakārabhedo dassīyati, bhāvanānisaṁsopi",
  "anya-e0103n11:133_4": "bhāvanānayanissito evāti adhippāyena ‘‘vitthāraṁ bhāvanānayañca dassetu’’nti vuttaṁ.",
  "anya-e0103n11:133_5": "Sabbappakāratoti palibodhupacchedādikassa sabbassa bhāvanāya pubbakiccassa karaṇappakārato",
  "anya-e0103n11:133_6": "ceva sabbakammaṭṭhānabhāvanāvibhāvanato ca.",
  "anya-e0103n11:134_0": "‘‘Samattā hotī’’ti vatvā tameva samattabhāvaṁ vibhāvetuṁ ‘‘duvidhoyevā’’tiādi vuttaṁ.",
  "anya-e0103n11:134_1": "Idha adhippeto samādhīti lokiyasamādhiṁ āha. Dasasu kammaṭṭhānesūti yāni heṭṭhā ‘‘upacārāvahānī’’ti",
  "anya-e0103n11:134_2": "vuttāni dasa kammaṭṭhānāni, tesu. Appanāpubbabhāgacittesūti appanāya pubbabhāgacittesu",
  "anya-e0103n11:134_3": "aṭṭhannaṁ jhānānaṁ pubbabhāgacittuppādesu. Ekaggatāti ekāvajjanavīthiyaṁ, nānāvajjanavīthiyañca",
  "anya-e0103n11:134_4": "ekaggatā. Avasesakammaṭṭhānesūti ‘‘appanāvahānī’’ti vuttesu tiṁsakammaṭṭhānesu.",
  "anya-e0103n11:135": "Samādhiānisaṁsakathāvaṇṇanā",
  "anya-e0103n11:136_0": "362. Diṭṭhadhammo vuccati paccakkhabhūto attabhāvo, tattha sukhavihāro diṭṭhadhammasukhavihāro.",
  "anya-e0103n11:136_1": "Kāmaṁ ‘‘samāpajjitvā’’ti etena appanāsamādhiyeva vibhāvito, ‘‘ekaggacittā’’ti pana",
  "anya-e0103n11:136_2": "padena upacārasamādhinopi gahaṇaṁ hotīti tato nivattanatthaṁ ‘‘appanāsamādhibhāvanā’’ti",
  "anya-e0103n11:136_3": "vuttaṁ. Na kho paneteti ete bāhirakabhāvitā jhānadhammā cittekaggatāmattakarā. Ariyassa",
  "anya-e0103n11:136_4": "vinaye buddhassa bhagavato sāsane ‘‘sallekhā’’ti na vuccanti kilesānaṁ sallekhanapaṭipadā",
  "anya-e0103n11:136_5": "na hotīti katvā, sāsane pana avihiṁsādayopi sallekhāva lokuttarapādakattā.",
  "anya-e0103n11:137_0": "Sambādheti taṇhāsaṁkilesādinā saṁkiliṭṭhatāya paramasambādhe ativiya saṅkaṭaṭṭhānabhūte",
  "anya-e0103n11:137_1": "saṁsārappavatte. Okāsādhigamanayenāti atthapaṭilābhayoggassa navamakhaṇasaṅkhātassa",
  "anya-e0103n11:137_2": "okāsassa adhigamanayena. Tassa hi dullabhatāya appanādhigamampi anadhigamayamāno",
  "anya-e0103n11:137_3": "saṁvegabahulo puggalo upacārasamādhimhiyeva ṭhatvā vipassanāya kammaṁ karoti ‘‘sīghaṁ",
  "anya-e0103n11:137_4": "saṁsāradukkhaṁ samatikkamissāmī’’ti.",
  "anya-e0103n11:138_0": "Abhiññāpādakanti iddhividhādiabhiññāñāṇapādakabhūtaṁ adhiṭṭhānabhūtaṁ. Hotīti vuttanayāti",
  "anya-e0103n11:138_1": "ettha iti-saddo pakārattho, tena ‘‘iminā pakārena vuttanayā’’ti sesābhiññānampi vuttappakāraṁ",
  "anya-e0103n11:138_2": "saṅgaṇhāti. Sati sati āyataneti purimabhavasiddhe abhiññādhigamassa kāraṇe vijjamāne.",
  "anya-e0103n11:138_3": "Abhiññādhigamassa hi adhikāro icchitabbo, yo ‘‘pubbahetū’’ti vuccati. Na samāpattīsu",
  "anya-e0103n11:138_4": "vasībhāvo. Tenāha bhagavā ‘‘sati sati āyatane’’ti (ma. ni. 3.158; a. ni. 3.102).",
  "anya-e0103n11:138_5": "Abhiññāsacchikaraṇīyassāti vakkhamānavibhāgāya abhivisiṭṭhāya paññāya sacchikātabbassa.",
  "anya-e0103n11:138_6": "Dhammassāti bhāvetabbassa ceva vibhāvetabbassa ca dhammassa. Abhiññāsacchikiriyāya",
  "anya-e0103n11:138_7": "cittaṁ abhininnāmetīti yojanā. Tatra tatrevāti tasmiṁ tasmiṁyeva sacchikātabbadhamme.",
  "anya-e0103n11:138_8": "Sakkhibhāvāya paccakkhakāritāya bhabbo sakkhibhabbo, tassa bhāvo sakkhibhabbatā,",
  "anya-e0103n11:138_9": "taṁ sakkhibhabbataṁ.",
  "anya-e0103n11:139_0": "Taṁ taṁ bhavagamikammaṁ ārabbha bhavapatthanāya anuppannāyapi kammassa katūpacitabhāveneva",
  "anya-e0103n11:139_1": "bhavapatthanākiccaṁ sijjhatīti dassento āha ‘‘apatthayamānā vā’’ti. Saha byeti pavattatīti",
  "anya-e0103n11:139_2": "sahabyo, sahāyo, idha pana ekabhavūpago adhippeto, tassa bhāvo sahabyatā, taṁ sahabyataṁ.",
  "anya-e0103n11:140": "Kiṁ pana appanāsamādhibhāvanāyeva bhavavisesānisaṁsā, udāhu itarāpīti codanaṁ manasi katvā āha ‘‘upacārasamādhibhāvanāpī’’tiādi.",
  "anya-e0103n11:141_0": "Nibbānanti tissannaṁ dukkhatānaṁ nibbutiṁ. Rūpadhamme pariyāpannā vijjamānāpi saṅkhāradukkhatā",
  "anya-e0103n11:141_1": "cittassa abhāvena asantasamāva. Tenāha ‘‘sukhaṁ viharissāmā’’ti. Soḷasahi ñāṇacariyāhīti",
  "anya-e0103n11:141_2": "aniccānupassanādukkhaanattanibbidāvirāganirodhapaṭinissaggavivaṭṭānupassanāti imāhi",
  "anya-e0103n11:141_3": "aṭṭhahi, aṭṭhahi ca ariyamaggaphalañāṇehīti evaṁ soḷasahi. Navahi samādhicariyāhīti",
  "anya-e0103n11:141_4": "pañcannaṁ rūpajjhānānaṁ, catunnaṁ arūpajjhānānañca vasena evaṁ navahi. Keci pana",
  "anya-e0103n11:141_5": "‘‘cattāro rūpajjhānasamādhī, cattāro arūpajjhānasamādhī, ubhayesaṁ upacārasamādhiṁ",
  "anya-e0103n11:141_6": "ekaṁ katvā evaṁ navā’’ti vadanti.",
  "anya-e0103n11:142": "Samādhibhāvanāyogeti samādhibhāvanāya anuyoge anuyuñjane, samādhibhāvanāsaṅkhāte vā yoge. Yogoti bhāvanā vuccati. Yathāha ‘‘yogā ve jāyatī bhūrī’’ti (dha. pa. 282).",
  "anya-e0103n11:143": "363.Samādhipīti pi-saddena sīlaṁ sampiṇḍeti.",
  "anya-e0103n11:144": "Samādhiniddesavaṇṇanā niṭṭhitā.",
  "anya-e0103n11:145": "Iti ekādasamaparicchedavaṇṇanā.",
  "anya-e0103n11:146": "Paṭhamo bhāgo niṭṭhito."
}