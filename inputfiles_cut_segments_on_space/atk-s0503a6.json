{
  "atk-s0503a6:0": "6. Jaccandhavaggo",
  "atk-s0503a6:1": "1. Āyusaṅkhārossajjanasuttavaṇṇanā",
  "atk-s0503a6:2_0": "51. Jaccandhavaggassa paṭhame vesāliyantiādi heṭṭhā vuttatthameva. Vesāliṁ piṇḍāya",
  "atk-s0503a6:2_1": "pāvisīti kadā pāvisi? Ukkācelato nikkhamitvā vesāliṁ gatakāle. Bhagavā hi veḷuvagāmake",
  "atk-s0503a6:2_2": "vassaṁ vasitvā tato nikkhamitvā anupubbena sāvatthiṁ patvā jetavane vihāsi. Tasmiṁ",
  "atk-s0503a6:2_3": "kāle dhammasenāpati attano āyusaṅkhāraṁ oloketvā ‘‘sattāhameva pavattissatī’’ti ñatvā",
  "atk-s0503a6:2_4": "bhagavantaṁ anujānāpetvā nāḷakagāmaṁ gantvā tattha mātaraṁ sotāpattiphale patiṭṭhāpetvā",
  "atk-s0503a6:2_5": "parinibbāyi. Satthā cundena ābhatā tassa dhātuyo gahetvā dhātucetiyaṁ kārāpetvā mahābhikkhusaṅghaparivuto",
  "atk-s0503a6:2_6": "rājagahaṁ agamāsi. Tattha gatakāle āyasmā mahāmoggallāno parinibbāyi. Bhagavā tassapi",
  "atk-s0503a6:2_7": "dhātuyo gahetvā cetiyaṁ kārāpetvā rājagahato nikkhamitvā anupubbena ukkācelaṁ agamāsi.",
  "atk-s0503a6:2_8": "Tattha gaṅgātīre bhikkhusaṅghaparivuto nisīditvā aggasāvakānaṁ parinibbānappaṭisaṁyuttaṁ",
  "atk-s0503a6:2_9": "dhammaṁ desetvā ukkācelato nikkhamitvā vesāliṁ agamāsi. Evaṁ gato bhagavā ‘‘pubbaṇhasamayaṁ",
  "atk-s0503a6:2_10": "nivāsetvā pattacīvaramādāya vesāliṁ piṇḍāya pāvisī’’ti vuccati. Tena vuttaṁ – ‘‘ukkācelato",
  "atk-s0503a6:2_11": "nikkhamitvā vesāliṁ gatakāle’’ti.",
  "atk-s0503a6:3_0": "Nisīdananti idha cammakkhaṇḍaṁ adhippetaṁ. Cāpālaṁ cetiyanti pubbe cāpālassa nāma",
  "atk-s0503a6:3_1": "yakkhassa vasitaṭṭhānaṁ ‘‘cāpālacetiya’’nti paññāyittha. Tattha bhagavato katavihāropi",
  "atk-s0503a6:3_2": "tāya ruḷhiyā ‘‘cāpālacetiya’’nti vuccati. Udenaṁ cetiyanti evamādīsupi eseva nayo.",
  "atk-s0503a6:3_3": "Sattambanti kikissa kira kāsirañño dhītaro satta kumāriyo saṁvegajātā rājagehato",
  "atk-s0503a6:3_4": "nikkhamitvā yattha padhānaṁ padahiṁsu, taṁ ṭhānaṁ ‘‘sattambaṁ cetiya’’nti vadanti.",
  "atk-s0503a6:3_5": "Bahuputtanti bahupāroho eko nigrodharukkho, tasmiṁ adhivatthaṁ devataṁ bahū manussā",
  "atk-s0503a6:3_6": "putte patthenti, tadupādāya taṁ ṭhānaṁ ‘‘bahuputtaṁ cetiya’’nti paññāyittha. Sārandadanti",
  "atk-s0503a6:3_7": "sārandadassa nāma yakkhassa vasitaṭṭhānaṁ. Iti sabbāneva tāni buddhuppādato pubbe",
  "atk-s0503a6:3_8": "devatāpariggahitattā cetiyavohārena voharitāni , bhagavato vihāre katepi ca tatheva",
  "atk-s0503a6:3_9": "paññāyanti. Ramaṇīyāti ettha vesāliyā tāva bhūmibhāgasampattiyā puggalasampattiyā",
  "atk-s0503a6:3_10": "sulabhapaccayatāya ca ramaṇīyabhāvo veditabbo. Vihārānaṁ pana nagarato nātidūratāya",
  "atk-s0503a6:3_11": "nāccāsannatāya gamanāgamanasampattiyā anākiṇṇavihāraṭṭhānatāya chāyūdakasampattiyā",
  "atk-s0503a6:3_12": "pavivekapatirūpatāya ca ramaṇīyatā daṭṭhabbā. Cattāro iddhipādāti ettha iddhipādapadassa",
  "atk-s0503a6:3_13": "attho heṭṭhā vuttoyeva. Bhāvitāti vaḍḍhitā. Bahulīkatāti punappunaṁ katā. Yānīkatāti",
  "atk-s0503a6:3_14": "yuttayānaṁ viya katā. Vatthukatāti patiṭṭhaṭṭhena vatthu viya katā. Anuṭṭhitāti adhiṭṭhitā.",
  "atk-s0503a6:3_15": "Paricitāti samantato citā suvaḍḍhitā. Susamāraddhāti suṭṭhu samāraddhā, ativiya sammā nipphāditāti.",
  "atk-s0503a6:4_0": "Evaṁ aniyamena kathetvā puna niyametvā dassetuṁ, ‘‘tathāgatassa kho’’tiādimāha. Ettha",
  "atk-s0503a6:4_1": "ca kappanti āyukappaṁ. Tiṭṭheyyāti tasmiṁ tasmiṁ kāle yaṁ manussānaṁ āyuppamāṇaṁ,",
  "atk-s0503a6:4_2": "taṁ paripuṇṇaṁ katvā tiṭṭheyya dhareyya. Kappāvasesaṁ vāti ‘‘appaṁ vā bhiyyo vā’’ti",
  "atk-s0503a6:4_3": "(dī. ni. 2.7; a. ni. 7.74) vuttaṁ vassasatato atirekaṁ vā. Mahāsīvatthero panāha",
  "atk-s0503a6:4_4": "– ‘‘buddhānaṁ aṭṭhāne gajjitaṁ nāma natthi. Yatheva hi veḷuvagāmake uppannaṁ māraṇantikaṁ",
  "atk-s0503a6:4_5": "vedanaṁ dasa māse vikkhambhesi, evaṁ punappunaṁ taṁ samāpattiṁ samāpajjitvā vikkhambhento",
  "atk-s0503a6:4_6": "imaṁ bhaddakappameva tiṭṭheyyā’’ti. Kasmā pana na ṭhitoti? Upādinnakasarīraṁ nāma",
  "atk-s0503a6:4_7": "khaṇḍiccādīhi abhibhuyyati, buddhā ca pana khaṇḍiccādibhāvaṁ appatvā pañcame āyukoṭṭhāse",
  "atk-s0503a6:4_8": "bahujanassa piyamanāpakāleyeva parinibbāyanti. Buddhānubuddhesu aggasāvakamahāsāvakesu",
  "atk-s0503a6:4_9": "parinibbutesu aparivārena ekakeneva ṭhātabbaṁ hoti, daharasāmaṇeraparivārena vā.",
  "atk-s0503a6:4_10": "Tato ‘‘aho buddhānaṁ parisā’’ti hīḷetabbataṁ āpajjeyya, tasmā na ṭhitoti. Evaṁ vuttepi",
  "atk-s0503a6:4_11": "so pana na ruccati, ‘‘āyukappo’’ti idameva aṭṭhakathāya niyamitaṁ.",
  "atk-s0503a6:5_0": "Oḷārikenimitteti thūle saññuppādane. Thūlasaññuppādanañhetaṁ, ‘‘tiṭṭhatu bhagavā",
  "atk-s0503a6:5_1": "kappa’’nti sakalakappaṁ avaṭṭhānayācanāya yadidaṁ ‘‘yassa kassaci, ānanda, cattāro",
  "atk-s0503a6:5_2": "iddhipādā bhāvitā’’tiādinā aññāpadesena attano caturiddhipādabhāvanānubhāvena kappaṁ",
  "atk-s0503a6:5_3": "avaṭṭhānasamatthatāvibhāvanaṁ. Obhāseti pākaṭavacane. Pākaṭañcetaṁ vacanaṁ pariyāyaṁ",
  "atk-s0503a6:5_4": "muñcitvā ujukameva attano adhippāyavibhāvanaṁ.",
  "atk-s0503a6:6_0": "Bahujanahitāyāti mahājanassa hitatthāya. Bahujanasukhāyāti mahājanassa sukhatthāya.",
  "atk-s0503a6:6_1": "Lokānukampāyāti sattalokassa anukampaṁ paṭicca. Katarassa sattalokassa? Yo bhagavato",
  "atk-s0503a6:6_2": "dhammadesanaṁ sutvā paṭivijjhati, amatapānaṁ pivati, tassa. Bhagavato hi dhammacakkappavattanasuttadesanāya",
  "atk-s0503a6:6_3": "aññātakoṇḍaññappamukhā aṭṭhārasa brahmakoṭiyo dhammaṁ paṭivijjhiṁsu. Evaṁ yāva subhaddaparibbājakavinayanā",
  "atk-s0503a6:6_4": "dhammapaṭividdhasattānaṁ gaṇanā natthi, mahāsamayasuttaṁ maṅgalasuttaṁ cūḷarāhulovādasuttaṁ",
  "atk-s0503a6:6_5": "samacittasuttanti imesaṁ catunnaṁ suttānaṁ desanākāle abhisamayappattasattānaṁ paricchedo",
  "atk-s0503a6:6_6": "natthi, etassa aparimāṇassa sattalokassa anukampāya bhagavato ṭhānaṁ jātaṁ. Evaṁ",
  "atk-s0503a6:6_7": "anāgatepi bhavissatīti adhippāyena vadati. Devamanussānanti na kevalaṁ devamanussānaṁyeva,",
  "atk-s0503a6:6_8": "avasesānaṁ nāgasupaṇṇādīnampi atthāya hitāya sukhāya bhagavato ṭhānaṁ hoti. Sahetukapaṭisandhike",
  "atk-s0503a6:6_9": "pana maggaphalasacchikiriyāya bhabbapuggale dassetuṁ evaṁ vuttaṁ, tasmā aññesampi",
  "atk-s0503a6:6_10": "atthatthāya hitatthāya sukhatthāya bhagavā tiṭṭhatūti attho. Tattha atthāyāti idhalokasampattiatthāya",
  "atk-s0503a6:6_11": ". Hitāyāti paralokasampattihetubhūtahitatthāya. Sukhāyāti nibbānadhātusukhatthāya.",
  "atk-s0503a6:6_12": "Purimaṁ pana hitasukhaggahaṇaṁ sabbasādhāraṇavasena veditabbaṁ.",
  "atk-s0503a6:7_0": "Yathā taṁ mārena pariyuṭṭhitacittoti ettha nti nipātamattaṁ, yathā mārena pariyuṭṭhitacitto",
  "atk-s0503a6:7_1": "ajjhotthaṭacitto aññopi koci puthujjano paṭivijjhituṁ na sakkuṇeyya, evameva nāsakkhi",
  "atk-s0503a6:7_2": "paṭivijjhitunti attho. Māro hi yassa keci vipallāsā appahīnā, tassa cittaṁ pariyuṭṭhāti.",
  "atk-s0503a6:7_3": "Yassa pana sabbena sabbaṁ dvādasa vipallāsā appahīnā, tassa vattabbameva natthi,",
  "atk-s0503a6:7_4": "therassa ca cattāro vipallāsā appahīnā, tenassa cittaṁ pariyuṭṭhāsi. So pana cittapariyuṭṭhānaṁ",
  "atk-s0503a6:7_5": "karonto kiṁ karotīti? Bheravaṁ rūpārammaṇaṁ vā dasseti, saddārammaṇaṁ vā sāveti,",
  "atk-s0503a6:7_6": "tato sattā taṁ disvā vā sutvā vā satiṁ vissajjetvā vivaṭamukhā honti. Tesaṁ mukhena",
  "atk-s0503a6:7_7": "hatthaṁ pavesetvā hadayaṁ maddati, tato visaññino hutvā tiṭṭhanti. Therassa panesa",
  "atk-s0503a6:7_8": "mukhena hatthaṁ pavesetuṁ kiṁ sakkhissati, bheravārammaṇaṁ pana dasseti. Taṁ disvā",
  "atk-s0503a6:7_9": "thero nimittobhāsaṁ na paṭivijjhi. Jānantoyeva bhagavā kimatthaṁ yāvatatiyaṁ āmantesi?",
  "atk-s0503a6:7_10": "Parato ‘‘tiṭṭhatu, bhante bhagavā’’ti yācite ‘‘tuyhevetaṁ dukkaṭaṁ, tuyhevetaṁ aparaddha’’nti",
  "atk-s0503a6:7_11": "dosāropanena sokatanukaraṇatthaṁ. Passati hi bhagavā ‘‘ayaṁ mayi ativiya siniddhahadayo,",
  "atk-s0503a6:7_12": "so parato bhūmicālakāraṇañca āyusaṅkhārossajjanañca sutvā mama ciraṭṭhānaṁ yācissati,",
  "atk-s0503a6:7_13": "athāhaṁ ‘kissa tvaṁ puretaraṁ na yācasī’ti tasseva sīse dosaṁ pātessāmi, sattā ca",
  "atk-s0503a6:7_14": "attano aparādhena na tathā vihaññanti, tenassa soko tanuko bhavissatī’’ti.",
  "atk-s0503a6:8": "Gaccha tvaṁ, ānandāti yasmā divāvihāratthāya idhāgato, tasmā, ānanda, gaccha tvaṁ yathārucitaṁ ṭhānaṁ divāvihārāya. Tenevāha – ‘‘yassa dāni kālaṁ maññasī’’ti.",
  "atk-s0503a6:9_0": "Māropāpimāti ettha satte anatthe niyojento māretīti māro. Pāpimāti tasseva vevacanaṁ.",
  "atk-s0503a6:9_1": "So hi pāpadhammena samannāgatattā ‘pāpimā’ti vuccati. Bhāsitā kho panesāti ayañhi",
  "atk-s0503a6:9_2": "bhagavati bodhimaṇḍe satta sattāhe atikkamitvā ajapālanigrodhe viharante attano dhītāsu",
  "atk-s0503a6:9_3": "āgantvā icchāvighātaṁ patvā gatāsu ayaṁ ‘‘attheso upāyo’’ti cintento āgantvā ‘‘bhagavā",
  "atk-s0503a6:9_4": "yadatthaṁ tumhehi pāramiyo pūritā, so vo attho anuppatto, paṭividdhaṁ sabbaññutaññāṇaṁ,",
  "atk-s0503a6:9_5": "kiṁ te lokavicaraṇenā’’ti vatvā yathā ajja evameva ‘‘parinibbātu dāni, bhante bhagavā’’ti",
  "atk-s0503a6:9_6": "yāci. Bhagavā cassa ‘‘na tāvāha’’ntiādīni vatvā paṭikkhipi. Taṁ sandhāya idāni ‘‘bhāsitā",
  "atk-s0503a6:9_7": "kho panesā’’tiādimāha.",
  "atk-s0503a6:10_0": "Tattha viyattāti ariyamaggādhigamavasena byattā. Vinītāti tatheva kilesavinayanena",
  "atk-s0503a6:10_1": "vinītā. Visāradāti sārajjakarānaṁ diṭṭhivicikicchādīnaṁ pahānena visāradabhāvaṁ pattā.",
  "atk-s0503a6:10_2": "Bahussutāti tepiṭakavasena bahu sutametesanti bahussutā. Tameva dhammaṁ dhārentīti",
  "atk-s0503a6:10_3": "dhammadharā. Atha vā bahussutāti pariyattibahussutā ceva paṭivedhabahussutā ca. Dhammadharāti",
  "atk-s0503a6:10_4": "pariyattidhammānaṁ ceva paṭivedhadhammānañca dhāraṇato dhammadharāti evampettha attho",
  "atk-s0503a6:10_5": "veditabbo . Dhammānudhammappaṭipannāti ariyadhammassa anudhammabhūtaṁ vipassanādhammaṁ",
  "atk-s0503a6:10_6": "paṭipannā. Sāmīcippaṭipannāti ñāṇadassanavisuddhiyā anucchavikaṁ visuddhiparamparāpaṭipadaṁ",
  "atk-s0503a6:10_7": "paṭipannā. Anudhammacārinoti sallekhikaṁ tassā paṭipadāya anurūpaṁ appicchatādidhammaṁ",
  "atk-s0503a6:10_8": "caraṇasīlā. Sakaṁ ācariyakanti attano ācariyavādaṁ. Ācikkhissantīti ādito kathessanti,",
  "atk-s0503a6:10_9": "attanā uggahitaniyāmena pare uggaṇhāpessantīti attho. Desessantīti vācessanti, pāḷiṁ",
  "atk-s0503a6:10_10": "sammā vācessantīti attho. Paññapessantīti pajānāpessanti, pakāsessantīti attho. Paṭṭhapessantīti",
  "atk-s0503a6:10_11": "pakārena ṭhapessanti. Vivarissantīti vivaṭaṁ karissanti. Vibhajissantīti vibhattaṁ",
  "atk-s0503a6:10_12": "karissanti. Uttānīkarissantīti anuttānaṁ gambhīraṁ uttānaṁ pākaṭaṁ karissanti. Sahadhammenāti",
  "atk-s0503a6:10_13": "sahetukena sakāraṇena vacanena. Sappāṭihāriyanti yāvaniyyānikaṁ katvā. Dhammaṁ desessantīti",
  "atk-s0503a6:10_14": "navavidhalokuttaradhammaṁ pabodhessanti, pakāsessantīti attho.",
  "atk-s0503a6:11_0": "Ettha ca ‘‘paññapessantī’’tiādīhi chahi padehi cha atthapadāni dassitāni, ādito pana",
  "atk-s0503a6:11_1": "dvīhi padehi cha byañjanapadānīti. Ettāvatā tepiṭakaṁ buddhavacanaṁ saṁvaṇṇanānayena",
  "atk-s0503a6:11_2": "saṅgahetvā dassitaṁ hoti. Vuttañhetaṁ nettiyaṁ ‘‘dvādasapadāni suttaṁ, taṁ sabbaṁ",
  "atk-s0503a6:11_3": "byañjanañca attho cā’’ti (netti. saṅgahavāra).",
  "atk-s0503a6:12_0": "Brahmacariyanti sikkhattayasaṅgahitaṁ sakalaṁ sāsanabrahmacariyaṁ. Iddhanti samiddhaṁ",
  "atk-s0503a6:12_1": "jhānuppādavasena. Phītanti vuddhippattaṁ sabbaphāliphullaṁ abhiññāsampattivasena.",
  "atk-s0503a6:12_2": "Vitthārikanti vitthataṁ tasmiṁ tasmiṁ disābhāge patiṭṭhahanavasena. Bāhujaññanti",
  "atk-s0503a6:12_3": "bahūhi ñātaṁ paṭividdhaṁ bahujanābhisamayavasena. Puthubhūtanti sabbākāravasena puthulabhāvappattaṁ.",
  "atk-s0503a6:12_4": "Kathaṁ? Yāva devamanussehi suppakāsitanti yattakā viññujātikā devā manussā ca atthi,",
  "atk-s0503a6:12_5": "tehi sabbehi suṭṭhu pakāsitanti attho.",
  "atk-s0503a6:13_0": "Appossukkoti nirussukko līnavīriyo. ‘‘Tvañhi, pāpima, sattasattāhātikkamanato paṭṭhāya",
  "atk-s0503a6:13_1": "‘parinibbātu dāni, bhante bhagavā, parinibbātu sugato’ti viravanto āhiṇḍittha, ajja",
  "atk-s0503a6:13_2": "dāni paṭṭhāya vigatussāho hohi, mā mayhaṁ parinibbānatthāya vāyāmaṁ karohī’’ti vadati.",
  "atk-s0503a6:13_3": "Sato sampajāno āyusaṅkhāraṁ ossajīti satiṁ sūpaṭṭhitaṁ katvā ñāṇena paricchinditvā",
  "atk-s0503a6:13_4": "āyusaṅkhāraṁ vissaji pajahi. Tattha na bhagavā hatthena leḍḍuṁ viya āyusaṅkhāraṁ",
  "atk-s0503a6:13_5": "ossaji, temāsamattameva pana samāpattiṁ samāpajjitvā tato paraṁ na samāpajjissāmīti",
  "atk-s0503a6:13_6": "cittaṁ uppādesi. Taṁ sandhāya vuttaṁ – ‘‘ossajī’’ti, ‘‘vossajjī’’tipi pāṭho.",
  "atk-s0503a6:14_0": "Kasmā pana bhagavā kappaṁ vā kappāvasesaṁ vā ṭhātuṁ samattho tattakaṁ kālaṁ aṭṭhatvā",
  "atk-s0503a6:14_1": "parinibbāyituṁ mārassa yācanāya āyusaṅkhāraṁ ossaji? Na bhagavā mārassa yācanāya",
  "atk-s0503a6:14_2": "āyusaṅkhāraṁ ossaji, nāpi therassa āyācanāya na ossajissati, temāsato pana paraṁ",
  "atk-s0503a6:14_3": "buddhaveneyyānaṁ abhāvato āyusaṅkhāraṁ ossaji . Ṭhānañhi nāma buddhānaṁ bhagavantānaṁ",
  "atk-s0503a6:14_4": "yāvadeva veneyyavinayanatthaṁ, te asati vineyyajane kena nāma kāraṇena ṭhassanti.",
  "atk-s0503a6:14_5": "Yadi ca mārassa yācanāya parinibbāyeyya, puretaraṁyeva parinibbāyeyya. Bodhimaṇḍepi",
  "atk-s0503a6:14_6": "hi mārena yācitaṁ, nimittobhāsakaraṇampi therassa sokatanukaraṇatthanti vuttovāyamattho.",
  "atk-s0503a6:14_7": "Apica buddhabaladīpanatthaṁ nimittobhāsakaraṇaṁ. Evaṁ mahānubhāvā buddhā bhagavantoyeva",
  "atk-s0503a6:14_8": "tiṭṭhantāpi attano ruciyāva tiṭṭhanti, parinibbāyantāpi attano ruciyāva parinibbāyantīti.",
  "atk-s0503a6:15_0": "Mahābhūmicāloti mahanto pathavīkampo. Tadā kira dasasahassilokadhātu akampittha.",
  "atk-s0503a6:15_1": "Bhiṁsanakoti bhayajanako. Devadundubhiyo ca phaliṁsūti devabheriyo nadiṁsu, devo",
  "atk-s0503a6:15_2": "sukkhagajjitaṁ gajji, akālavijjulatā nicchariṁsu, khaṇikavassaṁ vassīti vuttaṁ hoti.",
  "atk-s0503a6:16_0": "Etamatthaṁ viditvāti etaṁ saṅkhāravisaṅkhārānaṁ visesasaṅkhātaṁ atthaṁ sabbākārato",
  "atk-s0503a6:16_1": "viditvā. Imaṁudānanti anavasesasaṅkhāre vissajjetvā attano visaṅkhāragamanadīpakaṁ",
  "atk-s0503a6:16_2": "udānaṁ udānesi. Kasmā udānesi? Koci nāma vadeyya ‘‘mārena pacchato pacchato anubandhitvā",
  "atk-s0503a6:16_3": "‘parinibbātu, bhante’ti upadduto bhayena bhagavā āyusaṅkhāraṁ ossajī’’ti. ‘‘Tassokāso",
  "atk-s0503a6:16_4": "mā hotu, bhītassa udānaṁ nāma natthī’’ti etassa dīpanatthaṁ pītivegavissaṭṭhaṁ udānaṁ",
  "atk-s0503a6:16_5": "udānesīti aṭṭhakathāsu vuttaṁ. Tato temāsamatteneva ca pana buddhakiccassa nipphajjanato",
  "atk-s0503a6:16_6": "evaṁ dīgharattaṁ mayā parihaṭoyaṁ dukkhabhāro na cirasseva nikkhipiyatīti passato",
  "atk-s0503a6:16_7": "parinibbānaguṇapaccavekkhaṇe tassa uḷāraṁ pītisomanassaṁ uppajji, tena pītivegena",
  "atk-s0503a6:16_8": "udānesīti yuttaṁ viya. Ekantena hi visaṅkhāraninno nibbānajjhāsayo satthā mahākaruṇāya",
  "atk-s0503a6:16_9": "balakkārena viya sattahitatthaṁ loke suciraṁ ṭhito. Tathā hi devasikaṁ catuvīsatikoṭisatasahassasaṅkhā",
  "atk-s0503a6:16_10": "samāpattiyo vaḷañjeti, sodāni mahākaruṇādhikārassa nipphannattā nibbānābhimukho anappakaṁ",
  "atk-s0503a6:16_11": "pītisomanassaṁ paṭisaṁvedesi. Teneva hi bhagavato kilesaparinibbānadivase viya khandhaparinibbānadivasepi",
  "atk-s0503a6:16_12": "sarīrābhā visesato vippasannā parisuddhā pabhassarā ahosīti.",
  "atk-s0503a6:17_0": "Gāthāya soṇasiṅgālādīnampi paccakkhabhāvato tulitaṁ paricchinnanti tulaṁ, kāmāvacarakammaṁ.",
  "atk-s0503a6:17_1": "Na tulaṁ atulaṁ, tulaṁ vā sadisamassa aññaṁ lokiyakammaṁ natthīti atulaṁ, mahaggatakammaṁ.",
  "atk-s0503a6:17_2": "Kāmāvacaraṁ rūpāvacaraṁ vā tulaṁ, arūpāvacaraṁ atulaṁ. Appavipākaṁ vā tulaṁ, bahuvipākaṁ",
  "atk-s0503a6:17_3": "atulaṁ. Sambhavanti sambhavassa hetubhūtaṁ, upapattijanakanti attho. Bhavasaṅkhāranti",
  "atk-s0503a6:17_4": "punabbhavasaṅkhāraṇakaṁ. Avassajīti vissajjesi. Munīti buddhamuni. Ajjhattaratoti",
  "atk-s0503a6:17_5": "niyakajjhattarato. Samāhitoti upacārappanāsamādhivasena samāhito. Abhindi kavacamivāti",
  "atk-s0503a6:17_6": "kavacaṁ viya abhindi. Attasambhavanti attani sañjātaṁ kilesaṁ. Idaṁ vuttaṁ hoti ‘‘savipākaṭṭhena",
  "atk-s0503a6:17_7": "sambhavaṁ, bhavābhavābhisaṅkharaṇaṭṭhena bhavasaṅkhāranti ca laddhanāmaṁ tulātulasaṅkhātaṁ",
  "atk-s0503a6:17_8": "lokiyakammañca ossaji, saṅgāmasīse mahāyodho kavacaṁ viya attasambhavaṁ kilesañca",
  "atk-s0503a6:17_9": "ajjhattarato samāhito hutvā abhindī’’ti.",
  "atk-s0503a6:18_0": "Atha vā tulanti tulento tīrento. Atulañca sambhavanti nibbānañceva bhavañca. Bhavasaṅkhāranti",
  "atk-s0503a6:18_1": "bhavagāmikaṁ kammaṁ. Avassaji munīti ‘‘pañcakkhandhā aniccā, pañcannaṁ khandhānaṁ",
  "atk-s0503a6:18_2": "nirodho nibbānaṁ nicca’’ntiādinā nayena tulento buddhamuni bhave ādīnavaṁ, nibbāne",
  "atk-s0503a6:18_3": "ca ānisaṁsaṁ disvā taṁ khandhānaṁ mūlabhūtaṁ bhavasaṅkhārakammaṁ ‘‘kammakkhayāya",
  "atk-s0503a6:18_4": "saṁvattatī’’ti (ma. ni. 2.81; a. ni. 4.233) evaṁ vuttena kammakkhayakarena ariyamaggena",
  "atk-s0503a6:18_5": "avassaji . Kathaṁ ajjhattarato samāhito, abhindi kavacamivattasambhavaṁ. So hi vipassanāvasena",
  "atk-s0503a6:18_6": "ajjhattarato, samathavasena samāhitoti evaṁ pubbabhāgato paṭṭhāya samathavipassanābalena",
  "atk-s0503a6:18_7": "kavacaṁ viya attabhāvaṁ pariyonandhitvā ṭhitaṁ, attani sambhavattā ‘‘attasambhava’’nti",
  "atk-s0503a6:18_8": "laddhanāmaṁ sabbaṁ kilesajālaṁ abhindi, kilesābhāveneva kammaṁ appaṭisandhikattā",
  "atk-s0503a6:18_9": "avassaṭṭhaṁ nāma hotīti evaṁ kilesappahānena kammaṁ pajahi. Iti bodhimūleyeva avassaṭṭhabhavasaṅkhāro",
  "atk-s0503a6:18_10": "bhagavā vekhamissakena viya jarasakaṭaṁ samāpattivekhamissakena attabhāvaṁ yāpentopi",
  "atk-s0503a6:18_11": "‘‘ito temāsato uddhaṁ samāpattivekhamassa na dassāmī’’ti cittuppādanena āyusaṅkhāraṁ ossajīti.",
  "atk-s0503a6:19": "Paṭhamasuttavaṇṇanā niṭṭhitā.",
  "atk-s0503a6:20": "2. Sattajaṭilasuttavaṇṇanā",
  "atk-s0503a6:21_0": "52. Dutiye bahidvārakoṭṭhaketi pāsādadvārakoṭṭhakassa bahi, na vihāradvārakoṭṭhakassa.",
  "atk-s0503a6:21_1": "So kira pāsādo lohapāsādo viya samantā catudvārakoṭṭhakaparivuto pākāraparikkhitto.",
  "atk-s0503a6:21_2": "Tesu pācīnadvārakoṭṭhakassa bahi pāsādacchāyāyaṁ pācīnalokadhātuṁ olokento paññattavarabuddhāsane",
  "atk-s0503a6:21_3": "nisinno hoti. Jaṭilāti jaṭāvanto tāpasavesadhārino. Nigaṇṭhāti setapaṭanigaṇṭharūpadhārino.",
  "atk-s0503a6:21_4": "Ekasāṭakāti ekasāṭakanigaṇṭhā viya ekaṁ pilotikakhaṇḍaṁ hatthe bandhitvā tenāpi sarīrassa",
  "atk-s0503a6:21_5": "purimabhāgaṁ paṭicchādetvā vicaraṇakā. Parūḷhakacchanakhalomāti parūḷhakacchalomā",
  "atk-s0503a6:21_6": "parūḷhanakhā parūḷhaavasesalomā ca, kacchādīsu dīghalomā dīghanakhā cāti attho. Khārivividhamādāyāti",
  "atk-s0503a6:21_7": "vividhaṁ khārādinānappakāraṁ pabbajitaparikkhārabhaṇḍikaṁ gahetvā. Avidūre atikkamantīti",
  "atk-s0503a6:21_8": "vihārassa avidūramaggena nagaraṁ pavisanti.",
  "atk-s0503a6:22_0": "Rājāhaṁ, bhante, pasenadi kosaloti ahaṁ, bhante, rājā pasenadi kosalo, mayhaṁ nāmaṁ",
  "atk-s0503a6:22_1": "tumhe jānāthāti. Kasmā pana rājā loke aggapuggalassa santike nisinno evarūpānaṁ nagganissirīkānaṁ",
  "atk-s0503a6:22_2": "añjaliṁ paggaṇhātīti? Saṅgaṇhanatthāya. Evañhissa ahosi ‘‘sacāhaṁ ettakampi etesaṁ",
  "atk-s0503a6:22_3": "na karissāmi, mayaṁ puttadāraṁ pahāya etassatthāya dubbhojanadukkhaseyyādīni anubhoma,",
  "atk-s0503a6:22_4": "ayaṁ amhākaṁ nipaccakāramattampi na karoti . Tasmiñhi kate amhe ‘ocarakā’ti jano",
  "atk-s0503a6:22_5": "aggahetvā ‘pabbajitā’icceva sañjānissati, kiṁ imassa bhūtatthakathanenāti attanā",
  "atk-s0503a6:22_6": "diṭṭhaṁ sutaṁ paṭicchādetvā na katheyyuṁ, evaṁ kate pana anigūhitvā kathessantī’’ti.",
  "atk-s0503a6:22_7": "Apica satthu ajjhāsayajānanatthampi evamakāsīti. Rājā kira bhagavantaṁ upasaṅkamantopi",
  "atk-s0503a6:22_8": "katipayakālaṁ sammāsambodhiṁ na saddahi. Tenassa evaṁ ahosi ‘‘yadi bhagavā sabbaṁ",
  "atk-s0503a6:22_9": "jānāti, mayā imesaṁ nipaccakāraṁ katvā ‘ime arahanto’ti vutte nānujāneyya, atha maṁ",
  "atk-s0503a6:22_10": "anuvattanto anujāneyya, kuto tassa sabbaññutā’’ti. Evaṁ so satthu ajjhāsayajānanatthaṁ",
  "atk-s0503a6:22_11": "tathā akāsi. Bhagavā pana ‘‘ujukameva ‘na ime samaṇā ocarakā’ti vutte yadipi rājā",
  "atk-s0503a6:22_12": "saddahati, mahājano pana tamatthaṁ ajānanto na saddaheyya, samaṇo gotamo ‘rājā attano",
  "atk-s0503a6:22_13": "kathaṁ suṇātī’ti yaṁ kiñci mukhāruḷhaṁ kathetī’ti vadeyya, tadassa dīgharattaṁ ahitāya",
  "atk-s0503a6:22_14": "dukkhāya saṁvatteyya, añño ca guḷhakammaṁ vivaṭaṁ kataṁ bhaveyya, sayameva rājā tesaṁ",
  "atk-s0503a6:22_15": "ocarakabhāvaṁ kathessatī’’ti ñatvā ‘‘dujjānaṁ kho eta’’ntiādimāha.",
  "atk-s0503a6:23_0": "Tattha kāmabhogināti iminā pana rāgābhibhavaṁ, ubhayenāpi vikkhittacittataṁ dasseti.",
  "atk-s0503a6:23_1": "Puttasambādhasayananti puttehi sambādhasayanaṁ . Ettha ca puttasīsena dārapariggahaṁ,",
  "atk-s0503a6:23_2": "puttadāresu uppilāvitena tesaṁ gharāvāsādihetu sokābhibhavena cittassa saṁkiliṭṭhataṁ",
  "atk-s0503a6:23_3": "dasseti. Kāsikacandananti saṇhacandanaṁ, kāsikavatthañca candanañcāti vā attho. Mālāgandhavilepananti",
  "atk-s0503a6:23_4": "vaṇṇagandhatthāya mālā, sugandhabhāvatthāya gandhaṁ, chavirāgakaraṇatthāya vilepanaṁ",
  "atk-s0503a6:23_5": "dhārentena. Jātarūparajatanti suvaṇṇañceva avasiṭṭhadhanañca. Sādiyantenāti paṭiggaṇhantena.",
  "atk-s0503a6:23_6": "Sabbenapi kāmesu abhigiddhabhāvameva pakāseti.",
  "atk-s0503a6:24_0": "Saṁvāsenāti sahavāsena. Sīlaṁ veditabbanti ‘‘ayaṁ pesalo vā dussīlo vā’’ti saṁvasantena",
  "atk-s0503a6:24_1": "ekasmiṁ ṭhāne saha vasantena jānitabbo. Tañca kho dīghena addhunā na ittaranti tañca",
  "atk-s0503a6:24_2": "sīlaṁ dīghena kālena veditabbaṁ, na ittarena. Katipayadivase hi saññatākāro saṁvutindriyākāro",
  "atk-s0503a6:24_3": "ca hutvā sakkā dassetuṁ. Manasi karotā no amanasi karotāti tampi ‘‘sīlamassa pariggaṇhissāmī’’ti",
  "atk-s0503a6:24_4": "manasi karontena paccavekkhantena sakkā jānituṁ, na itarena. Paññavatāti tampi sappaññeneva",
  "atk-s0503a6:24_5": "paṇḍitena. Bālo hi manasi karontopi jānituṁ na sakkoti. Saṁvohārenāti kathanena.",
  "atk-s0503a6:25": "‘‘Yo hi koci manussesu, vohāraṁ upajīvati;",
  "atk-s0503a6:26": "Evaṁ vāseṭṭha jānāhi, vāṇijo so na brāhmaṇo’’ti. (su. ni. 619) –",
  "atk-s0503a6:27_0": "Ettha hi vāṇijjaṁ vohāro nāma. ‘‘Cattāro ariyavohārā’’ti (dī. ni. 3.313) ettha cetanā.",
  "atk-s0503a6:27_1": "‘‘Saṅkhā samaññā paññatti vohāro’’ti (dha. sa. 1313-1315) ettha paññatti. ‘‘Vohāramattena",
  "atk-s0503a6:27_2": "so vohareyyā’’ti (saṁ. ni. 1.25) ettha kathā vohāro. Idhāpi so eva adhippeto. Ekaccassa",
  "atk-s0503a6:27_3": "hi sammukhākathā parammukhākathāya na sameti, parammukhākathā sammukhākathāya, tathā",
  "atk-s0503a6:27_4": "purimakathā pacchimakathāya, pacchimakathā ca purimakathāya. So kathentoyeva sakkā",
  "atk-s0503a6:27_5": "jānituṁ ‘‘asuci eso puggalo’’ti. Sucisīlassa pana purimaṁ pacchimena, pacchimañca",
  "atk-s0503a6:27_6": "purimena, sammukhā kathitañca parammukhā kathitena, parammukhā kathitañca sammukhā",
  "atk-s0503a6:27_7": "kathitena sameti, tasmā kathentena sakkā sucibhāvo jānitunti pakāsento āha – ‘‘saṁvohārena",
  "atk-s0503a6:27_8": "soceyyaṁ veditabba’’nti.",
  "atk-s0503a6:28_0": "Thāmoti ñāṇathāmo. Yassa hi ñāṇathāmo natthi, so uppannesu upaddavesu gahetabbagahaṇaṁ",
  "atk-s0503a6:28_1": "kattabbakaraṇaṁ apassanto advārikaṁ gharaṁ paviṭṭho viya carati. Tenāha – ‘‘āpadāsu",
  "atk-s0503a6:28_2": "kho, mahārāja,thāmo veditabbo’’ti. Sākacchāyāti sahakathāya. Duppaññassa hi kathā",
  "atk-s0503a6:28_3": "udake geṇḍu viya uplavati, paññavato kathentassa paṭibhānaṁ anantaṁ hoti. Udakavipphandaneneva",
  "atk-s0503a6:28_4": "hi maccho khuddako mahanto vāti paññāyati.",
  "atk-s0503a6:29_0": "Iti bhagavā rañño ujukameva te ‘‘ime nāmā’’ti avatvā arahantānaṁ anarahantānañca",
  "atk-s0503a6:29_1": "jānanūpāyaṁ pakāsesi. Rājā taṁ sutvā bhagavato sabbaññutāya desanāvilāsena ca abhippasanno",
  "atk-s0503a6:29_2": "‘‘acchariyaṁ, bhante’’tiādinā attano pasādaṁ pakāsetvā idāni te yāthāvato bhagavato",
  "atk-s0503a6:29_3": "ārocento ‘‘ete, bhante, mama purisā carā’’tiādimāha. Tattha carāti apabbajitā eva",
  "atk-s0503a6:29_4": "pabbajitarūpena raṭṭhapiṇḍaṁ bhuñjantā paṭicchannakammantattā. Ocarakāti heṭṭhā carakā.",
  "atk-s0503a6:29_5": "Carā hi pabbatamatthakena carantāpi heṭṭhā carakāva nihīnakammattā. Atha vā ocarakāti",
  "atk-s0503a6:29_6": "carapurisā. Ocaritvāti avacaritvā vīmaṁsitvā, tasmiṁ tasmiṁ dese taṁ taṁ pavattiṁ",
  "atk-s0503a6:29_7": "ñatvāti attho. Osārissāmīti paṭipajjissāmi, karissāmīti attho. Rajojallanti rajañca",
  "atk-s0503a6:29_8": "malañca. Pavāhetvāti suṭṭhu vikkhālanavasena apanetvā. Kappitakesamassūti alaṅkārasatthe",
  "atk-s0503a6:29_9": "vuttavidhinā kappakehi chinnakesamassū. Kāmaguṇehīti kāmakoṭṭhāsehi, kāmabandhanehi",
  "atk-s0503a6:29_10": "vā samappitāti suṭṭhu appitā allīnā. Samaṅgibhūtāti sahabhūtā . Paricāressantīti",
  "atk-s0503a6:29_11": "indriyāni samantato cāressanti kīḷāpessanti vā.",
  "atk-s0503a6:30_0": "Etamatthaṁ viditvāti etaṁ tesaṁ rājapurisānaṁ attano udarassa kāraṇā pabbajitavesena",
  "atk-s0503a6:30_1": "lokavañcanasaṅkhātaṁ atthaṁ viditvā. Imaṁ udānanti imaṁ parādhīnatāparavañcanatāpaṭikkhepavibhāvanaṁ udānaṁ udānesi.",
  "atk-s0503a6:31_0": "Tattha na vāyameyya sabbatthāti dūteyyaocarakakammādike sabbasmiṁ pāpadhamme ime",
  "atk-s0503a6:31_1": "rājapurisā viya pabbajito na vāyameyya, vāyāmaṁ ussāhaṁ na kareyya, sabbattha yattha",
  "atk-s0503a6:31_2": "katthaci vāyāmaṁ akatvā appamattakepi puññasmiṁyeva vāyameyyāti adhippāyo. Nāññassa",
  "atk-s0503a6:31_3": "puriso siyāti pabbajitarūpena aññassa puggalassa sevakapuriso na siyā. Kasmā? Evarūpassapi",
  "atk-s0503a6:31_4": "ocarakādipāpakammassa kattabbattā. Nāññaṁ nissāya jīveyyāti aññaṁ paraṁ issarādiṁ",
  "atk-s0503a6:31_5": "nissāya ‘‘tappaṭibaddhaṁ me sukhadukkha’’nti evaṁcitto hutvā na jīvikaṁ pavatteyya,",
  "atk-s0503a6:31_6": "attadīpo attasaraṇo anaññasaraṇo eva bhaveyya. Atha vā anatthāvahato ‘‘ocaraṇa’’nti",
  "atk-s0503a6:31_7": "laddhanāmakattā aññaṁ akusalakammaṁ nissāya na jīveyya. Dhammena na vaṇiṁ careti",
  "atk-s0503a6:31_8": "dhanādiatthāya dhammaṁ na katheyya. Yo hi dhanādihetu paresaṁ dhammaṁ deseti, so",
  "atk-s0503a6:31_9": "dhammena vāṇijjaṁ karoti nāma, evaṁ dhammena taṁ na careyya. Atha vā dhanādīnaṁ atthāya",
  "atk-s0503a6:31_10": "kosalarañño puriso viya ocarakādikammaṁ karonto parehi anāsaṅkanīyatāya pabbajjāliṅgasamādānādīni",
  "atk-s0503a6:31_11": "anutiṭṭhanto dhammena vāṇijjaṁ karoti nāma. Yopi idha parisuddhaṁ brahmacariyaṁ carantopi",
  "atk-s0503a6:31_12": "aññataraṁ devanikāyaṁ paṇidhāya brahmacariyaṁ carati, sopi dhammena vāṇijjaṁ karoti",
  "atk-s0503a6:31_13": "nāma, evaṁ dhammena vāṇijjaṁ na care, na kareyyāti attho.",
  "atk-s0503a6:32": "Dutiyasuttavaṇṇanā niṭṭhitā.",
  "atk-s0503a6:33": "3. Paccavekkhaṇasuttavaṇṇanā",
  "atk-s0503a6:34_0": "53. Tatiye attano aneke pāpake akusale dhamme pahīneti lobhadosamohaviparītamanasikāraahirikānottappakodhūpanāhamakkhapalāsaissāmacchariyamāyā-",
  "atk-s0503a6:34_1": "sāṭheyyathambhasārambhamānātimānamadapamādataṇhāavijjātividhākusalamūladuccaritasaṁkilesavisama-",
  "atk-s0503a6:34_2": "saññāvitakkapapañcacatubbidhavipallāsaāsavaoghayogaganthāgatigamanataṇhupādānapañcavidha-",
  "atk-s0503a6:34_3": "cetokhilapañcacetovinibandhanīvaraṇābhinandanachavivāda- mūlataṇhākāyasattānusayaaṭṭhamicchattanava-",
  "atk-s0503a6:34_4": "taṇhāmūlakadasākusalakammapathadvāsaṭṭhidiṭṭhigataaṭṭhasatataṇhāvicaritādippabhede",
  "atk-s0503a6:34_5": "attano santāne anādikālapavatte diyaḍḍhasahassakilese taṁsahagate cāpi aneke pāpake",
  "atk-s0503a6:34_6": "lāmake akosallasambhūtaṭṭhena akusale dhamme anavasesaṁ saha vāsanāya bodhimūleyeva",
  "atk-s0503a6:34_7": "pahīne ariyamaggena samucchinne paccavekkhamāno ‘‘ayampi me kileso pahīno, ayampi",
  "atk-s0503a6:34_8": "me kileso pahīno’’ti anupadapaccavekkhaṇāya paccavekkhamāno bhagavā nisinno hoti.",
  "atk-s0503a6:35_0": "Aneke ca kusale dhammeti sīlasamādhipaññāvimuttivimuttiñāṇadassanaṁ cattāro satipaṭṭhānā,",
  "atk-s0503a6:35_1": "cattāro sammappadhānā, cattāro iddhipādā, cattāro ariyamaggā, cattāri phalāni, catasso",
  "atk-s0503a6:35_2": "paṭisambhidā, catuyoniparicchedakañāṇaṁ, cattāro ariyavaṁsā, cattāri vesārajjañāṇāni,",
  "atk-s0503a6:35_3": "pañca padhāniyaṅgāni, pañcaṅgiko sammāsamādhi, pañcañāṇiko sammāsamādhi, pañcindriyāni,",
  "atk-s0503a6:35_4": "pañca balāni, pañca nissāraṇīyā dhātuyo, pañca vimuttāyatanañāṇāni, pañca vimuttiparipācanīyā",
  "atk-s0503a6:35_5": "saññā, cha anussatiṭṭhānāni, cha gāravā, cha nissāraṇīyā dhātuyo, cha satatavihārā,",
  "atk-s0503a6:35_6": "cha anuttariyāni, cha nibbedhabhāgiyā paññā, cha abhiññā, cha asādhāraṇañāṇāni, satta",
  "atk-s0503a6:35_7": "aparihāniyā dhammā, satta ariyadhanāni, satta bojjhaṅgā, satta sappurisadhammā, satta",
  "atk-s0503a6:35_8": "nijjaravatthūni, satta saññā, satta dakkhiṇeyyapuggaladesanā, satta khīṇāsavabaladesanā,",
  "atk-s0503a6:35_9": "aṭṭha paññāpaṭilābhahetudesanā, aṭṭha sammattāni, aṭṭha lokadhammātikkamā, aṭṭha",
  "atk-s0503a6:35_10": "ārambhavatthūni, aṭṭha akkhaṇadesanā, aṭṭha mahāpurisavitakkā, aṭṭha abhibhāyatanadesanā,",
  "atk-s0503a6:35_11": "aṭṭha vimokkhā, nava yonisomanasikāramūlakā dhammā, nava pārisuddhipadhāniyaṅgāni,",
  "atk-s0503a6:35_12": "nava sattāvāsadesanā, nava āghātappaṭivinayā, nava saññā, nava nānattāni, nava anupubbavihārā,",
  "atk-s0503a6:35_13": "dasa nāthakaraṇā dhammā, dasa kasiṇāyatanāni, dasa kusalakammapathā, dasa sammattāni,",
  "atk-s0503a6:35_14": "dasa ariyavāsā, dasa asekkhā dhammā, dasa tathāgatabalāni, ekādasa mettānisaṁsā,",
  "atk-s0503a6:35_15": "dvādasa dhammacakkākārā, terasa dhutaṅgaguṇā, cuddasa buddhañāṇāni, pannarasa vimuttiparipācanīyā",
  "atk-s0503a6:35_16": "dhammā, soḷasavidhā ānāpānassati, soḷasa aparantapanīyā dhammā, aṭṭhārasa mahāvipassanā,",
  "atk-s0503a6:35_17": "aṭṭhārasa buddhadhammā, ekūnavīsati paccavekkhaṇañāṇāni, catucattālīsa ñāṇavatthūni,",
  "atk-s0503a6:35_18": "paññāsa udayabbayañāṇāni, paropaññāsa kusalā dhammā, sattasattati ñāṇavatthūni, catuvīsatikoṭisatasahassasamāpattisañcārimahāvajirañāṇaṁ,",
  "atk-s0503a6:35_19": "anantanayasamantapaṭṭhānapavicayapaccavekkhaṇadesanāñāṇāni, tathā anantāsu lokadhātūsu",
  "atk-s0503a6:35_20": "anantānaṁ sattānaṁ āsayādivibhāvanañāṇāni cāti evamādike aneke attano kusale anavajjadhamme",
  "atk-s0503a6:35_21": "anantakālaṁ pāramiparibhāvanāya maggabhāvanāya ca pāripūriṁ vuddhiṁ gate ‘‘imepi",
  "atk-s0503a6:35_22": "anavajjadhammā mayi saṁvijjanti, imepi anavajjadhammā mayi saṁvijjantī’’ti rucivasena",
  "atk-s0503a6:35_23": "manasikārābhimukhe buddhaguṇe vaggavagge puñjapuñje katvā paccavekkhamāno nisinno",
  "atk-s0503a6:35_24": "hoti. Te ca kho sapadesato eva, na nippadesato. Sabbe buddhaguṇe bhagavatāpi anupadaṁ",
  "atk-s0503a6:35_25": "anavasesato manasi kātuṁ na sakkā anantāparimeyyabhāvato.",
  "atk-s0503a6:36": "Vuttañhetaṁ –",
  "atk-s0503a6:37": "‘‘Buddhopi buddhassa bhaṇeyya vaṇṇaṁ,",
  "atk-s0503a6:38": "Kappampi ce aññamabhāsamāno;",
  "atk-s0503a6:39": "Khīyetha kappo ciradīghamantare,",
  "atk-s0503a6:40": "Vaṇṇo na khīyetha tathāgatassā’’ti.",
  "atk-s0503a6:41": "Aparampi vuttaṁ –",
  "atk-s0503a6:42": "‘‘Asaṅkhyeyyāni nāmāni, saguṇena mahesino;",
  "atk-s0503a6:43": "Guṇena nāmamuddheyyaṁ, api nāma sahassato’’ti.",
  "atk-s0503a6:44_0": "Tadā hi bhagavā pacchābhattaṁ piṇḍapātappaṭikkanto vihāraṁ pavisitvā gandhakuṭippamukhe",
  "atk-s0503a6:44_1": "ṭhatvā bhikkhūsu vattaṁ dassetvā gatesu mahāgandhakuṭiṁ pavisitvā paññattavarabuddhāsane",
  "atk-s0503a6:44_2": "nisinno attano atītajātivisayaṁ ñāṇaṁ pesesi. Athassa tāni nirantaraṁ poṅkhānupoṅkhaṁ",
  "atk-s0503a6:44_3": "anantāparimāṇappabhedā upaṭṭhahiṁsu. So ‘‘evaṁ mahantassa nāma dukkhakkhandhassa",
  "atk-s0503a6:44_4": "mūlabhūtā ime kilesā’’ti kilesavisayaṁ ñāṇācāraṁ pesetvā te pahānamukhena anupadaṁ",
  "atk-s0503a6:44_5": "paccavekkhitvā ‘‘ime vata kilesā anavasesato mayhaṁ suṭṭhu pahīnā’’ti puna tesaṁ",
  "atk-s0503a6:44_6": "pahānakaraṁ sākāraṁ saparivāraṁ sauddesaṁ ariyamaggaṁ paccavekkhanto anantāparimāṇabhede",
  "atk-s0503a6:44_7": "attano sīlādianavajjadhamme manasākāsi. Tena vuttaṁ –",
  "atk-s0503a6:45": "‘‘Tena kho pana samayena bhagavā attano aneke pāpake akusale dhamme pahīne paccavekkhamāno nisinno hoti, aneke ca kusale dhamme bhāvanāpāripūriṁ gate’’ti.",
  "atk-s0503a6:46": "Evaṁ paccavekkhitvā uppannapītisomanassuddesabhūtaṁ imaṁ udānaṁ udānesi.",
  "atk-s0503a6:47_0": "Tattha ahu pubbeti arahattamaggañāṇuppattito pubbe sabbopi cāyaṁ rāgādiko kilesagaṇo",
  "atk-s0503a6:47_1": "mayhaṁ santāne ahu āsi, na imasmiṁ kilesagaṇe kocipi kileso nāhosi. Tadā nāhūti tadā",
  "atk-s0503a6:47_2": "tasmiṁ kāle ariyamaggakkhaṇe so kilesagaṇo na ahu na āsi, tattha aṇumattopi kileso",
  "atk-s0503a6:47_3": "aggamaggakkhaṇe appahīno nāma natthi. ‘‘Tato nāhū’’tipi paṭhanti, tato arahattamaggakkhaṇato",
  "atk-s0503a6:47_4": "paraṁ nāsīti attho. Nāhu pubbeti yo cāyaṁ mama aparimāṇo anavajjadhammo etarahi bhāvanāpāripūriṁ",
  "atk-s0503a6:47_5": "gato upalabbhati, sopi ariyamaggakkhaṇato pubbe na ahu na āsi. Tadā ahūti yadā pana",
  "atk-s0503a6:47_6": "me aggamaggañāṇaṁ uppannaṁ, tadā sabbopi me anavajjadhammo āsi. Aggamaggādhigamena",
  "atk-s0503a6:47_7": "hi saddhiṁ sabbepi sabbaññuguṇā buddhānaṁ hatthagatā eva honti.",
  "atk-s0503a6:48_0": "Nacāhu na ca bhavissati, na cetarahi vijjatīti yo pana so anavajjadhammo ariyamaggo",
  "atk-s0503a6:48_1": "mayhaṁ bodhimaṇḍe uppanno, yena sabbo kilesagaṇo anavasesaṁ pahīno, so yathā mayhaṁ",
  "atk-s0503a6:48_2": "maggakkhaṇato pubbe na cāhu na ca ahosi, evaṁ attanā pahātabbakilesābhāvato te kilesā",
  "atk-s0503a6:48_3": "viya ayampi na ca bhavissati anāgate na uppajjissati, etarahi paccuppannakālepi na",
  "atk-s0503a6:48_4": "vijjati na upalabbhati attanā kattabbakiccābhāvato. Na hi ariyamaggo anekavāraṁ pavattati.",
  "atk-s0503a6:48_5": "Tenevāha – ‘‘na pāraṁ diguṇaṁ yantī’’ti.",
  "atk-s0503a6:49_0": "Iti bhagavā ariyamaggena attano santāne anavasesaṁ pahīne akusale dhamme bhāvanāpāripūriṁ",
  "atk-s0503a6:49_1": "gate aparimāṇe anavajjadhamme ca paccavekkhamāno attupanāyikapītivegavissaṭṭhaṁ udānaṁ",
  "atk-s0503a6:49_2": "udānesi. Purimāya kathāya purimavesārajjadvayameva kathitaṁ, pacchimadvayaṁ sammāsambodhiyā",
  "atk-s0503a6:49_3": "pakāsitattā pakāsitameva hotīti.",
  "atk-s0503a6:50": "Tatiyasuttavaṇṇanā niṭṭhitā.",
  "atk-s0503a6:51": "4. Paṭhamanānātitthiyasuttavaṇṇanā",
  "atk-s0503a6:52_0": "54. Catutthe nānātitthiyasamaṇabrāhmaṇaparibbājakāti ettha taranti etena saṁsāroghanti",
  "atk-s0503a6:52_1": "titthaṁ, nibbānamaggo. Idha pana viparītavipallāsavasena diṭṭhigatikehi tathā gahitadiṭṭhidassanaṁ",
  "atk-s0503a6:52_2": "‘‘tittha’’nti adhippetaṁ. Tasmiṁ sassatādinānākāre titthe niyuttāti nānātitthiyā,",
  "atk-s0503a6:52_3": "nagganigaṇṭhādisamaṇā ceva kaṭhakalāpādibrāhmaṇā ca pokkharasātādiparibbājakā ca",
  "atk-s0503a6:52_4": "samaṇabrāhmaṇaparibbājakā. Nānātitthiyā ca te samaṇabrāhmaṇaparibbājakā cāti nānātitthiyasamaṇabrāhmaṇaparibbājakā.",
  "atk-s0503a6:53_0": "‘‘Sassato attā ca loko cā’’tiādinā passanti etāya, sayaṁ vā passati, tathā dassanamattameva",
  "atk-s0503a6:53_1": "vāti diṭṭhi, micchābhinivesassetaṁ adhivacanaṁ. Sassatādivasena nānā anekavidhā diṭṭhiyo",
  "atk-s0503a6:53_2": "etesanti nānādiṭṭhikā. Sassatādivaseneva khamanaṁ khanti, rocanaṁ ruci, atthato ‘‘sassato",
  "atk-s0503a6:53_3": "attā ca loko cā’’tiādinā (udā. 55) pavatto cittavipallāso saññāvipallāso ca. Tathā",
  "atk-s0503a6:53_4": "nānā khantiyo etesanti nānākhantikā, nānā ruciyo etesanti nānārucikā. Diṭṭhigatikā",
  "atk-s0503a6:53_5": "hi pubbabhāge tathā tathā cittaṁ rocetvā khamāpetvā ca pacchā ‘‘idameva saccaṁ moghamañña’’nti",
  "atk-s0503a6:53_6": "abhinivisanti. Atha vā ‘‘aniccaṁ nicca’’ntiādinā tathā tathā dassanavasena diṭṭhi,",
  "atk-s0503a6:53_7": "khamanavasena khanti, ruccanavasena rucīti evaṁ tīhipi padehi diṭṭhi eva vuttāti",
  "atk-s0503a6:53_8": "veditabbā. Nānādiṭṭhinissayanissitāti sassatādiparikappavasena nānāvidhaṁ diṭṭhiyā",
  "atk-s0503a6:53_9": "nissayaṁ vatthuṁ kāraṇaṁ, diṭṭhisaṅkhātameva vā nissayaṁ nissitā allīnā upagatā,",
  "atk-s0503a6:53_10": "taṁ anissajjitvā ṭhitāti attho. Diṭṭhiyopi hi diṭṭhigatikānaṁ abhinivesākārānaṁ nissayā honti.",
  "atk-s0503a6:54_0": "Santīti atthi saṁvijjanti upalabbhanti. Eketi ekacce. Samaṇabrāhmaṇāti pabbajjūpagamena",
  "atk-s0503a6:54_1": "samaṇā, jātiyā brāhmaṇā, lokena vā samaṇāti ca brāhmaṇāti ca evaṁ gahitā. Evaṁvādinoti",
  "atk-s0503a6:54_2": "evaṁ idāni vattabbākārena vadantīti evaṁvādino. Evaṁ idāni vattabbākārena pavattā",
  "atk-s0503a6:54_3": "diṭṭhi etesanti evaṁdiṭṭhino. Tattha dutiyena diṭṭhigatikānaṁ micchābhiniveso dassito,",
  "atk-s0503a6:54_4": "paṭhamena tesaṁ yathābhinivesaṁ paresaṁ tattha patiṭṭhāpanavasena vohāro.",
  "atk-s0503a6:55_0": "Sassato loko, idameva saccaṁ moghamaññanti ettha lokoti attā. So hi diṭṭhigatikehi",
  "atk-s0503a6:55_1": "lokiyanti ettha puññaṁ pāpaṁ tabbipākā, sayaṁ vā kārakādibhāvena abhiyuttehi lokiyatīti",
  "atk-s0503a6:55_2": "lokoti adhippeto. Svāyaṁ sassato amaro nicco dhuvoti yadidaṁ amhākaṁ dassanaṁ idameva",
  "atk-s0503a6:55_3": "saccaṁ aviparītaṁ, aññaṁ pana asassatotiādi paresaṁ dassanaṁ moghaṁ micchāti attho.",
  "atk-s0503a6:55_4": "Etena cattāropi sassatavādā dassitā honti. Asassatoti na sassato, anicco adhuvo cavanadhammoti",
  "atk-s0503a6:55_5": "attho. ‘‘Asassato’’ti sassatabhāvappaṭikkhepeneva ucchedo dīpitoti sattapi ucchedavādā dīpitā honti.",
  "atk-s0503a6:56_0": "Antavāti sapariyanto parivaṭumo paricchinnappamāṇo, na sabbagatoti attho. Etena sarīraparimāṇo",
  "atk-s0503a6:56_1": "aṅguṭṭhaparimāṇo avayavaparimāṇo paramāṇuparimāṇo attāti evamādivādā dassitā honti.",
  "atk-s0503a6:56_2": "Anantavāti apariyanto, sabbagatoti attho. Etena kapilakaṇādādivādā dīpitā honti.",
  "atk-s0503a6:57_0": "Taṁ jīvaṁ taṁsarīranti yaṁ sarīraṁ, tadeva jīvasaṅkhātaṁ vatthu, yañca jīvasaṅkhātaṁ",
  "atk-s0503a6:57_1": "vatthu, tadeva sarīranti jīvañca sarīrañca advayaṁ samanupassati. Etena ājīvakānaṁ",
  "atk-s0503a6:57_2": "viya ‘‘rūpī attā’’ti ayaṁ vādo dassito hoti. Aññaṁ jīvaṁ aññaṁ sarīranti iminā pana",
  "atk-s0503a6:57_3": "‘‘arūpī attā’’ti ayaṁ vādo dassito.",
  "atk-s0503a6:58_0": "Hoti tathāgato paraṁ maraṇāti ettha tathāgatoti satto. Tañhi diṭṭhigatiko kārakavedakādisaṅkhātaṁ,",
  "atk-s0503a6:58_1": "niccadhuvādisaṅkhātaṁ vā tathābhāvaṁ gatoti tathāgatoti voharati, so maraṇato idhakāyassa",
  "atk-s0503a6:58_2": "bhedato paraṁ uddhaṁ hoti, atthi saṁvijjatīti attho. Etena sassataggāhamukhena soḷasa",
  "atk-s0503a6:58_3": "saññīvādā aṭṭha asaññīvādā aṭṭha ca nevasaññīnāsaññīvādā dassitā honti. Na hotīti",
  "atk-s0503a6:58_4": "natthi na upalabbhati. Etena ucchedavādo dassito. Hoti ca na ca hotīti atthi ca natthi",
  "atk-s0503a6:58_5": "cāti. Etena ekaccasassatavādā satta saññīvādā ca dassitā. Neva hoti na na hotīti",
  "atk-s0503a6:58_6": "iminā pana amarāvikkhepavādo dassitoti veditabbaṁ.",
  "atk-s0503a6:59_0": "Ime kira diṭṭhigatikā nānādesato āgantvā sāvatthiyaṁ paṭivasantā ekadā samayappavādake",
  "atk-s0503a6:59_1": "sannipatitvā attano attano vādaṁ paggayha aññavāde khuṁsentā vivādāpannā ahesuṁ.",
  "atk-s0503a6:59_2": "Tena vuttaṁ ‘‘te bhaṇḍanajātā’’tiādi.",
  "atk-s0503a6:60_0": "Tattha bhaṇḍanaṁ nāma kalahassa pubbabhāgo. Bhaṇḍanajātāti jātabhaṇḍanā. Kalahoti",
  "atk-s0503a6:60_1": "kalaho eva, kalassa vā hananato kalaho daṭṭhabbo. Aññamaññassa viruddhavādaṁ āpannāti",
  "atk-s0503a6:60_2": "vivādāpannā. Mammaghaṭṭanato mukhameva sattīti mukhasatti, pharusavācā. Phalūpacārena",
  "atk-s0503a6:60_3": "viya hi kāraṇaṁ kāraṇūpacārena phalampi vohariyati yathā taṁ ‘‘sukho buddhuppādo,",
  "atk-s0503a6:60_4": "pāpakammaṁ paccanubhotī’’ti ca. Tāhi mukhasattīhi vitudantā vijjhantā viharanti.",
  "atk-s0503a6:60_5": "Ediso dhammoti dhammo aviparītasabhāvo ediso evarūpo, yathā mayā vuttaṁ ‘‘sassato",
  "atk-s0503a6:60_6": "loko’’ti. Nediso dhammoti na ediso dhammo , yathā tayā vuttaṁ ‘‘asassato loko’’ti,",
  "atk-s0503a6:60_7": "evaṁ sesapadehipi yojetabbaṁ. So ca titthiyānaṁ vivādo sakalanagare pākaṭo jāto.",
  "atk-s0503a6:60_8": "Atha bhikkhū sāvatthiṁ piṇḍāya paviṭṭhā taṁ sutvā ‘‘atthi no idaṁ kathāpābhataṁ,",
  "atk-s0503a6:60_9": "yaṁ nūna mayaṁ imaṁ pavattiṁ bhagavato āroceyyāma, appeva nāma taṁ nissāya satthu",
  "atk-s0503a6:60_10": "saṇhasukhumaṁ dhammadesanaṁ labheyyāmā’’ti te pacchābhattaṁ dhammadesanākāle bhagavato",
  "atk-s0503a6:60_11": "etamatthaṁ ārocesuṁ. Tena vuttaṁ – ‘‘atha kho sambahulā bhikkhū’’tiādi.",
  "atk-s0503a6:61_0": "Taṁ sutvā bhagavā aññatitthiyānaṁ dhammassa ayathābhūtapajānanaṁ pakāsento ‘‘aññatitthiyā,",
  "atk-s0503a6:61_1": "bhikkhave’’tiādimāha. Tattha andhāti paññācakkhuvirahena andhā. Tenāha ‘‘acakkhukā’’ti.",
  "atk-s0503a6:61_2": "Paññā hi idha ‘‘cakkhū’’ti adhippetā. Tathā hi vuttaṁ ‘‘atthaṁ na jānantī’’tiādi.",
  "atk-s0503a6:61_3": "Tattha atthaṁ na jānantīti idhalokatthaṁ paralokatthaṁ na jānanti, idhalokaparalokesu",
  "atk-s0503a6:61_4": "vuddhiṁ abbhudayaṁ nāvabujjhanti, paramatthe pana nibbāne kathāvakā. Ye hi nāma pavattimattepi",
  "atk-s0503a6:61_5": "sammūḷhā, te kathaṁ nivattiṁ jānissantīti. Anatthaṁ na jānantīti yadaggena te atthaṁ",
  "atk-s0503a6:61_6": "na jānanti, tadaggena anatthampi na jānanti. Yasmā dhammaṁ na jānanti, tasmā adhammampi",
  "atk-s0503a6:61_7": "na jānanti. Te hi vipariyesaggāhitāya dhammaṁ kusalampi akusalaṁ karonti, adhammampi",
  "atk-s0503a6:61_8": "akusalaṁ kusalaṁ karonti. Na kevalañca dhammādhammesu eva, atha kho tassa vipākesupi",
  "atk-s0503a6:61_9": "sammūḷhā. Tathā hi te kammampi vipākaṁ katvā voharanti, vipākampi kammaṁ katvā. Tathā",
  "atk-s0503a6:61_10": "dhammaṁ sabhāvadhammampi na jānanti, adhammaṁ asabhāvadhammampi na jānanti. Evaṁbhūtā",
  "atk-s0503a6:61_11": "ca sabhāvadhammaṁ asabhāvadhammañca, asabhāvadhammaṁ sabhāvadhammañca katvā pavedenti.",
  "atk-s0503a6:62_0": "Iti bhagavā titthiyānaṁ mohadiṭṭhipaṭilābhabhāvena paññācakkhuvekallato andhabhāvaṁ",
  "atk-s0503a6:62_1": "dassetvā idāni tamatthaṁ jaccandhūpamāya pakāsetuṁ ‘‘bhūtapubbaṁ, bhikkhave’’tiādimāha.",
  "atk-s0503a6:62_2": "Tattha bhūtapubbanti pubbe bhūtaṁ, atītakāle nibbattaṁ. Aññataro rājā ahosīti purātano",
  "atk-s0503a6:62_3": "nāmagottehi loke apākaṭo eko rājā ahosi. So rājā aññataraṁ purisaṁ āmantesīti tassa",
  "atk-s0503a6:62_4": "kira rañño sobhaggappattaṁ sabbaṅgasampannaṁ attano opavayhaṁ hatthiṁ upaṭṭhānaṁ",
  "atk-s0503a6:62_5": "āgataṁ disvā etadahosi – ‘‘bhaddakaṁ vata, bho, hatthiyānaṁ dassanīya’’nti. Tena",
  "atk-s0503a6:62_6": "ca samayena eko jaccandho rājaṅgaṇena gacchati. Taṁ disvā rājā cintesi – ‘‘mahājāniyā",
  "atk-s0503a6:62_7": "kho ime andhā ye evarūpaṁ dassanīyaṁ na labhanti daṭṭhuṁ. Yaṁnūnāhaṁ imissā sāvatthiyā",
  "atk-s0503a6:62_8": "yattakā jaccandhā sabbe te sannipātāpetvā ekadesaṁ ekadesaṁ hatthena phusāpetvā tesaṁ",
  "atk-s0503a6:62_9": "vacanaṁ suṇeyya’’nti. Keḷisīlo rājā ekena purisena sāvatthiyā sabbe jaccandhe sannipātāpetvā",
  "atk-s0503a6:62_10": "tassa purisassa saññaṁ adāsi ‘‘yathā ekeko jaccandho sīsādikaṁ ekekaṁyeva hatthissa",
  "atk-s0503a6:62_11": "aṅgaṁ phusitvā ‘hatthī mayā diṭṭho’ti saññaṁ uppādesi, tathā karohī’’ti. So puriso",
  "atk-s0503a6:62_12": "tathā akāsi. Atha rājā te jaccandhe paccekaṁ pucchi ‘‘kīdiso, bhaṇe, hatthī’’ti.",
  "atk-s0503a6:62_13": "Te attanā diṭṭhadiṭṭhāvayavameva hatthiṁ katvā vadantā ‘‘ediso hatthī, nediso hatthī’’ti",
  "atk-s0503a6:62_14": "aññamaññaṁ kalahaṁ karontā hatthādīhi upakkamitvā rājaṅgaṇe mahantaṁ kolāhalaṁ akaṁsu.",
  "atk-s0503a6:62_15": "Rājā saparijano tesaṁ taṁ vippakāraṁ disvā phāsukehi bhijjamānehi hadayena uggatena",
  "atk-s0503a6:62_16": "mahāhasitaṁ hasi. Tena vuttaṁ – ‘‘atha kho, bhikkhave, so rājā…pe… attamano ahosī’’ti.",
  "atk-s0503a6:63_0": "Tattha ambhoti ālapanaṁ. Yāvatakāti yattakā. Jaccandhāti jātiyā andhā, jātito paṭṭhāya",
  "atk-s0503a6:63_1": "acakkhukā. Ekajjhanti ekato. Bhaṇeti abahumānālāpo. Hatthiṁ dassehīti yathāvuttaṁ",
  "atk-s0503a6:63_2": "hatthiṁ sayāpetvā dassehi. So ca susikkhitattā aparipphandanto nipajji. Diṭṭho no",
  "atk-s0503a6:63_3": "hatthīti hatthena parāmasanaṁ dassanaṁ katvā āhaṁsu. Tena purisena sīsaṁ parāmasāpetvā",
  "atk-s0503a6:63_4": "‘‘ediso hatthī’’ti saññāpitattā tādisaṁyeva naṁ hatthiṁ sañjānantā jaccandhā ‘‘ediso",
  "atk-s0503a6:63_5": "deva hatthī seyyathāpi kumbho’’ti vadiṁsu. Kumbhoti ca ghaṭoti attho. Khīloti nāgadantakhīlo.",
  "atk-s0503a6:63_6": "Soṇḍoti hattho. Naṅgalīsāti naṅgalassa sirassa īsā. Kāyoti sarīraṁ. Koṭṭhoti kusūlo.",
  "atk-s0503a6:63_7": "Pādoti jaṅgho. Thūṇoti thambho. Naṅguṭṭhanti vāḷassa urimappadeso. Vāladhīti vālassa",
  "atk-s0503a6:63_8": "aggappadeso. Muṭṭhīhi saṁsumbhiṁsūti muṭṭhiyo bandhitvā pahariṁsu, muṭṭhighātaṁ akaṁsu.",
  "atk-s0503a6:63_9": "Attamano ahosīti keḷisīlattā so rājā tena jaccandhānaṁ kalahena attamano pahāsena gahitamano ahosi.",
  "atk-s0503a6:64_0": "Evameva khoti upamāsaṁsandanaṁ. Tassattho – bhikkhave, yathā te jaccandhā acakkhukā",
  "atk-s0503a6:64_1": "ekaṅgadassino anavasesato hatthiṁ apassitvā attanā diṭṭhāvayavamattaṁ hatthisaññāya",
  "atk-s0503a6:64_2": "itarehi diṭṭhaṁ ananujānantā aññamaññaṁ vivādaṁ āpannā kalahaṁ akaṁsu, evameva ime",
  "atk-s0503a6:64_3": "aññatitthiyā sakkāyassa ekadesaṁ rūpavedanādiṁ attano diṭṭhidassanena yathādiṭṭhaṁ",
  "atk-s0503a6:64_4": "‘‘attā’’ti maññamānā tassa sassatādibhāvaṁ āropetvā ‘‘idameva saccaṁ moghamañña’’nti",
  "atk-s0503a6:64_5": "abhinivisitvā aññamaññaṁ vivadanti, yathābhūtaṁ pana atthānatthaṁ dhammādhammañca",
  "atk-s0503a6:64_6": "na jānanti. Tasmā andhā acakkhukā jaccandhapaṭibhāgāti.",
  "atk-s0503a6:65_0": "Etamatthaṁ viditvāti etaṁ titthiyānaṁ dhammasabhāvaṁ yathābhūtaṁ ajānantānaṁ apassantānaṁ",
  "atk-s0503a6:65_1": "jaccandhānaṁ viya hatthimhi yathādassanaṁ micchābhinivesaṁ, tattha ca vivādāpattiṁ",
  "atk-s0503a6:65_2": "sabbākārato viditvā tadatthadīpakaṁ imaṁ udānaṁ udānesi.",
  "atk-s0503a6:66_0": "Tattha imesu kira sajjanti, eke samaṇabrāhmaṇāti idhekacce pabbajjūpagamanena samaṇā,",
  "atk-s0503a6:66_1": "jātimattena brāhmaṇā ‘‘sassato loko’’tiādinayappavattesu imesu eva asāresu diṭṭhigatesu",
  "atk-s0503a6:66_2": "diṭṭhābhinandanavasena, imesu vā rūpādīsu upādānakkhandhesu evaṁ aniccesu dukkhesu",
  "atk-s0503a6:66_3": "vipariṇāmadhammesu taṇhābhinandanadiṭṭhābhinandanānaṁ vasena ‘‘etaṁ mamā’’tiādinā",
  "atk-s0503a6:66_4": "sajjanti kira. Aho nesaṁ sammohoti dasseti. Kirasaddo cettha arucisūcanattho. Tena",
  "atk-s0503a6:66_5": "tattha saṅgakāraṇābhāvameva dīpeti. Na kevalaṁ sajjanti eva, atha kho viggayha naṁ",
  "atk-s0503a6:66_6": "vivadanti ‘‘na tvaṁ imaṁ dhammavinayaṁ ājānāsi, ahaṁ imaṁ dhammavinayaṁ ājānāmī’’tiādinā",
  "atk-s0503a6:66_7": "viggāhikakathānuyogavasena viggayha vivadanti vivādaṁ āpajjanti. Nanti cettha nipātamattaṁ.",
  "atk-s0503a6:66_8": "Atha vā viggayha nanti naṁ diṭṭhinissayaṁ sakkāyadiṭṭhimeva vā viparītadassanattā",
  "atk-s0503a6:66_9": "sassatādivasena aññamaññaṁ viruddhaṁ gahetvā vivadanti visesato vadanti, attano eva",
  "atk-s0503a6:66_10": "vādaṁ visiṭṭhaṁ aviparītaṁ katvā abhinivissa voharanti. Yathā kiṁ? Janā ekaṅgadassino",
  "atk-s0503a6:66_11": "yatheva jaccandhajanā hatthissa ekekaṅgadassino ‘‘yaṁ yaṁ attanā phusitvā ñātaṁ,",
  "atk-s0503a6:66_12": "taṁ tadeva hatthī’’ti gahetvā aññamaññaṁ viggayha vivadiṁsu, evaṁsampadamidanti attho.",
  "atk-s0503a6:66_13": "Ivasaddo cettha luttaniddiṭṭhoti veditabbo.",
  "atk-s0503a6:67": "Catutthasuttavaṇṇanā niṭṭhitā.",
  "atk-s0503a6:68": "5. Dutiyanānātitthiyasuttavaṇṇanā",
  "atk-s0503a6:69": "55. Pañcame sassato attā ca loko cāti rūpādīsu aññataraṁ attāti ca lokoti ca gahetvā taṁ sassataṁ niccanti aññepi ca tathā gāhentā voharanti. Yathāha –",
  "atk-s0503a6:70": "‘‘Rūpaṁ attā ceva loko ca sassato cāti attānañca lokañca paññapenti. Vedanaṁ… saññaṁ… saṅkhāre… viññāṇaṁ attā ca loko ca sassato cāti attānañca lokañca paññapentī’’ti.",
  "atk-s0503a6:71_0": "Atha vā attāti ahaṅkāravatthu, lokoti mamaṅkāravatthu, yaṁ ‘‘attaniya’’nti vuccati.",
  "atk-s0503a6:71_1": "Attāti vā sayaṁ, lokoti paro. Attāti vā pañcasu upādānakkhandhesu eko khandho, itaro",
  "atk-s0503a6:71_2": "loko. Attāti vā saviññāṇako khandhasantāno, aviññāṇako loko. Evaṁ taṁ taṁ attāti",
  "atk-s0503a6:71_3": "ca lokoti ca yathādassanaṁ dvidhā gahetvā tadubhayaṁ ‘‘nicco dhuvo sassato’’ti abhinivissa",
  "atk-s0503a6:71_4": "voharanti. Etena cattāro sassatavādā dassitā. Asassatoti sattapi ucchedavādā dassitā.",
  "atk-s0503a6:71_5": "Sassato ca asassato cāti ekacco attā ca loko ca sassato, ekacco asassatoti evaṁ sassato",
  "atk-s0503a6:71_6": "ca asassato cāti attho. Atha vā sveva attā ca loko ca attagatidiṭṭhikānaṁ viya sassato",
  "atk-s0503a6:71_7": "ca asassato ca, siyā sassatoti evamettha attho veditabbo. Sabbathāpi iminā ekaccasassatavādo",
  "atk-s0503a6:71_8": "dassito. Neva sassato nāsassatoti iminā amarāvikkhepavādo dassito. Te hi sassatavāde",
  "atk-s0503a6:71_9": "asassatavāde ca dosaṁ disvā ‘‘neva sassato nāsassato attā ca loko cā’’ti vikkhepaṁ karontā vivadanti.",
  "atk-s0503a6:72_0": "Sayaṁkatoti attanā kato. Yathā hi tesaṁ tesaṁ sattānaṁ attā ca attano dhammānudhammaṁ",
  "atk-s0503a6:72_1": "katvā sukhadukkhāni paṭisaṁvedeti, evaṁ attāva attānaṁ tassa ca upabhogabhūtaṁ kiñcanaṁ",
  "atk-s0503a6:72_2": "palibodhasaṅkhātaṁ lokañca karoti, abhinimminātīti attaladdhi viya ayampi tesaṁ laddhi.",
  "atk-s0503a6:72_3": "Paraṁkatoti parena kato, attato parena issarena vā purisena vā pajāpatinā vā kālena",
  "atk-s0503a6:72_4": "vā pakatiyā vā attā ca loko ca kato , nimmitoti attho. Sayaṁkato ca paraṁkato cāti",
  "atk-s0503a6:72_5": "yasmā attānañca lokañca nimminantā issarādayo na kevalaṁ sayameva nimminanti, atha",
  "atk-s0503a6:72_6": "kho tesaṁ tesaṁ sattānaṁ dhammādhammānaṁ sahakārīkāraṇaṁ labhitvāva, tasmā sayaṁkato",
  "atk-s0503a6:72_7": "ca paraṁkato ca attā ca loko cāti ekaccānaṁ laddhi. Asayaṁkāro aparaṁkāroti natthi",
  "atk-s0503a6:72_8": "etassa sayaṁkāroti asayaṁkāro, natthi etassa parakāroti aparakāro. Anunāsikāgamaṁ",
  "atk-s0503a6:72_9": "katvā vuttaṁ ‘‘aparaṁkāro’’ti. Ayaṁ ubhayattha dosaṁ disvā ubhayaṁ paṭikkhipati.",
  "atk-s0503a6:72_10": "Atha kathaṁ uppannoti āha – adhiccasamuppannoti yadicchāya samuppanno kenaci kāraṇena",
  "atk-s0503a6:72_11": "vinā uppannoti adhiccasamuppannavādo dassito. Tena ca ahetukavādopi saṅgahito hoti.",
  "atk-s0503a6:73_0": "Idāni ye diṭṭhigatikā attānaṁ viya sukhadukkhampi tassa guṇabhūtaṁ kiñcanabhūtaṁ",
  "atk-s0503a6:73_1": "vā sassatādivasena abhinivissa voharanti, tesaṁ taṁ vādaṁ dassetuṁ ‘‘santeke samaṇabrāhmaṇā’’tiādi",
  "atk-s0503a6:73_2": "vuttaṁ. Taṁ vuttanayameva.",
  "atk-s0503a6:74": "Etamatthaṁ viditvāti ettha pana idha jaccandhūpamāya anāgatattā taṁ hitvā heṭṭhā vuttanayeneva attho yojetabbo, tathā gāthāya.",
  "atk-s0503a6:75_0": "Tattha antarāva visīdanti, apatvāva tamogadhanti ayaṁ viseso. Tassattho – evaṁ diṭṭhigatesu",
  "atk-s0503a6:75_1": "diṭṭhinissayesu āsajjamānā diṭṭhigatikā kāmoghādīnaṁ catunnaṁ oghānaṁ, saṁsāramahoghasseva",
  "atk-s0503a6:75_2": "vā antarāva vemajjhe eva yaṁ tesaṁ pārabhāvena patiṭṭhaṭṭhena vā ogadhasaṅkhātaṁ",
  "atk-s0503a6:75_3": "nibbānaṁ tadadhigamūpāyo vā ariyamaggo taṁ appatvāva anadhigantvāva visīdanti saṁsīdanti.",
  "atk-s0503a6:75_4": "Ogādhanti patiṭṭhahanti etena, ettha vāti ogādho, ariyamaggo nibbānañca. Ogādhamevettha",
  "atk-s0503a6:75_5": "rassattaṁ katvā ogadhanti vuttaṁ. Taṁ ogadhaṁ tamogadhanti padavibhāgo.",
  "atk-s0503a6:76": "Pañcamasuttavaṇṇanā niṭṭhitā.",
  "atk-s0503a6:77": "6. Tatiyanānātitthiyasuttavaṇṇanā",
  "atk-s0503a6:78_0": "56. Chaṭṭhe sabbaṁ heṭṭhā vuttanayameva. Imaṁ udānanti ettha pana diṭṭhitaṇhāmānesu",
  "atk-s0503a6:78_1": "dosaṁ disvā te dūrato vajjetvā saṅkhāre yathābhūtaṁ passato ca tattha anādīnavadassitāya",
  "atk-s0503a6:78_2": "micchābhiniviṭṭhassa yathābhūtaṁ apassato ca yathākkamaṁ saṁsārato ativattanānativattanadīpakaṁ",
  "atk-s0503a6:78_3": "imaṁ udānaṁ udānesīti attho yojetabbo.",
  "atk-s0503a6:79_0": "Tattha ahaṅkārapasutāyaṁ pajāti ‘‘sayaṁkato attā ca loko cā’’ti evaṁ vuttasayaṁkārasaṅkhātaṁ",
  "atk-s0503a6:79_1": "ahaṅkāraṁ tathāpavattaṁ diṭṭhiṁ pasutā anuyuttā ayaṁ pajā micchābhiniviṭṭho sattakāyo.",
  "atk-s0503a6:79_2": "Paraṁkārūpasaṁhitāti paro añño issarādiko sabbaṁ karotīti evaṁ pavattaparaṁkāradiṭṭhisannissitā",
  "atk-s0503a6:79_3": "tāya upasaṁhitāti paraṁkārūpasaṁhitā. Etadeke nābbhaññaṁsūti etaṁ diṭṭhidvayaṁ eke",
  "atk-s0503a6:79_4": "samaṇabrāhmaṇā tattha dosadassino hutvā nānujāniṁsu. Kathaṁ? Sati hi sayaṁkāre kāmakārato",
  "atk-s0503a6:79_5": "sattānaṁ iṭṭheneva bhavitabbaṁ, na aniṭṭhena. Na hi koci attano dukkhaṁ icchati,",
  "atk-s0503a6:79_6": "bhavati ca aniṭṭhaṁ, tasmā na sayaṁkāro. Paraṁkāropi yadi issarahetuko, svāyaṁ issaro",
  "atk-s0503a6:79_7": "attatthaṁ vā kareyya paratthaṁ vā. Tattha yadi attatthaṁ, attanā akatakicco siyā",
  "atk-s0503a6:79_8": "asiddhassa sādhanato. Atha vā paratthaṁ sabbesaṁ hitasukhameva nipphajjeyya, na ahitaṁ",
  "atk-s0503a6:79_9": "dukkhaṁ nipphajjati, tasmā issaravasena na paraṁkāro sijjhati. Yadi ca issarasaṅkhātaṁ",
  "atk-s0503a6:79_10": "aññanirapekkhaṁ niccamekakāraṇaṁ pavattiyā siyā, kammena uppatti na siyā, sabbeheva",
  "atk-s0503a6:79_11": "ekajjhaṁ uppajjitabbaṁ kāraṇassa sannihitattā. Athassa aññampi sahakārīkāraṇaṁ icchitaṁ,",
  "atk-s0503a6:79_12": "taññeva hetu, kiṁ issarena apariniṭṭhitasāmatthiyena parikappitena. Yathā ca issarahetuko",
  "atk-s0503a6:79_13": "paraṁkāro na sijjhati, evaṁ pajāpatipurisapakatibrahmakālādihetutopi na sijjhateva",
  "atk-s0503a6:79_14": "tesampi asiddhattā vuttadosānativattanato ca. Tena vuttaṁ ‘‘etadeke nābbhaññaṁsū’’ti.",
  "atk-s0503a6:79_15": "Ye pana yathāvutte sayaṁkāraparaṁkāre nānujānantāpi adhiccasamuppannaṁ attānañca",
  "atk-s0503a6:79_16": "lokañca paññapenti, tepi na naṁ sallanti addasuṁ adhiccasamuppannantivādinopi micchābhinivesaṁ",
  "atk-s0503a6:79_17": "anatikkamanato yathābhūtaṁ ajānantānaṁ diṭṭhigataṁ tattha tattha dukkhuppādanato",
  "atk-s0503a6:79_18": "vijjhanaṭṭhena ‘‘salla’’nti na passiṁsu.",
  "atk-s0503a6:80_0": "Etañca sallaṁ paṭikacca passatoti yo pana āraddhavipassako pañcapi upādānakkhandhe",
  "atk-s0503a6:80_1": "aniccato dukkhato anattato samanupassati, so etañca tividhaṁ viparītadassanaṁ aññañca",
  "atk-s0503a6:80_2": "sakalaṁ micchābhinivesaṁ tesañca nissayabhūte pañcupādānakkhandhepi tujjanato duruddhārato",
  "atk-s0503a6:80_3": "ca ‘‘salla’’nti paṭikacca pubbeyeva vipassanāpaññāya passati. Evaṁ passato ariyamaggakkhaṇe",
  "atk-s0503a6:80_4": "ekanteneva ahaṁ karomīti na tassa hoti. Yathā ca attano kārakabhāvo tassa na upaṭṭhāti,",
  "atk-s0503a6:80_5": "evaṁ paro karotīti na tassa hoti, kevalaṁ pana aniccasaṅkhātaṁ paṭiccasamuppannadhammamattameva",
  "atk-s0503a6:80_6": "hoti. Ettāvatā sammāpaṭipannassa sabbathāpi diṭṭhimānābhāvova dassito. Tena ca arahattappattiyā",
  "atk-s0503a6:80_7": "saṁsārasamatikkamo pakāsito hoti.",
  "atk-s0503a6:81_0": "Idāni yo diṭṭhigate allīno, na so saṁsārato sīsaṁ ukkhipituṁ sakkoti, taṁ dassetuṁ",
  "atk-s0503a6:81_1": "‘‘mānupetā’’ti gāthamāha. Tattha mānupetā ayaṁ pajāti ayaṁ sabbāpi diṭṭhigatikasaṅkhātā",
  "atk-s0503a6:81_2": "pajā sattakāyo ‘‘mayhaṁ diṭṭhi sundarā, mayhaṁ ādāno sundaro’’ti attano gāhassa saṁpaggahalakkhaṇena",
  "atk-s0503a6:81_3": "mānena upetā samannāgatā. Mānaganthā mānavinibaddhāti tato eva tena aparāparaṁ uppajjamānena",
  "atk-s0503a6:81_4": "yathā taṁ diṭṭhiṁ na paṭinissajjati, evaṁ attano santānassa ganthitattā vinibaddhattā",
  "atk-s0503a6:81_5": "ca mānaganthā mānavinibaddhā. Diṭṭhīsu sārambhakathā, saṁsāraṁ nātivattatīti ‘‘idameva",
  "atk-s0503a6:81_6": "saccaṁ moghamañña’’nti attukkaṁsanaparavambhanavasena attano diṭṭhābhinivesena paresaṁ",
  "atk-s0503a6:81_7": "diṭṭhīsu sārambhakathā virodhakathā saṁsāranāyikānaṁ avijjātaṇhānaṁ appahānato saṁsāraṁ",
  "atk-s0503a6:81_8": "nātivattati, na atikkamatīti attho.",
  "atk-s0503a6:82": "Chaṭṭhasuttavaṇṇanā niṭṭhitā.",
  "atk-s0503a6:83": "7. Subhūtisuttavaṇṇanā",
  "atk-s0503a6:84_0": "57. Sattame subhūtīti tassa therassa nāmaṁ. So hi āyasmā padumuttarassa bhagavato",
  "atk-s0503a6:84_1": "pādamūle katābhinīhāro kappasatasahassaṁ upacitapuññasambhāro imasmiṁ buddhuppāde",
  "atk-s0503a6:84_2": "uḷāravibhave gahapatikule uppanno bhagavato dhammadesanaṁ sutvā saṁvegajāto gharā",
  "atk-s0503a6:84_3": "nikkhamma pabbajitvā katādhikārattā ghaṭento vāyamanto na cirasseva chaḷabhiñño jāto,",
  "atk-s0503a6:84_4": "brahmavihārabhāvanāya pana ukkaṁsapāramippattiyā ‘‘etadaggaṁ, bhikkhave, mama sāvakānaṁ",
  "atk-s0503a6:84_5": "bhikkhūnaṁ araṇavihārīnaṁ yadidaṁ subhūtī’’ti (a. ni. 1.201) araṇavihāre bhagavatā",
  "atk-s0503a6:84_6": "etadagge ṭhapito. So ekadivasaṁ sāyanhasamayaṁ divāṭṭhānato vihāraṅgaṇaṁ otiṇṇo catuparisamajjhe",
  "atk-s0503a6:84_7": "bhagavantaṁ dhammaṁ desentaṁ disvā ‘‘desanāpariyosāne vuṭṭhahitvā vandissāmī’’ti",
  "atk-s0503a6:84_8": "kālaparicchedaṁ katvā bhagavato avidūre aññatarasmiṁ rukkhamūle nisinno phalasamāpattiṁ",
  "atk-s0503a6:84_9": "samāpajji. Tena vuttaṁ – ‘‘tena kho pana samayena āyasmā subhūti…pe… samāpajjitvā’’ti.",
  "atk-s0503a6:85_0": "Tattha dutiyajjhānato paṭṭhāya rūpāvacarasamādhi sabbopi arūpāvacarasamādhi avitakkasamādhi",
  "atk-s0503a6:85_1": "eva. Idha pana catutthajjhānapādako arahattaphalasamādhi ‘‘avitakkasamādhī’’ti adhippeto.",
  "atk-s0503a6:85_2": "Dutiyajjhānādīhi pahīnā micchāvitakkā na tāva suppahīnā accantapahānābhāvato, ariyamaggena",
  "atk-s0503a6:85_3": "pana pahīnā eva puna pahānakiccābhāvato. Tasmā aggamaggapariyosānabhūto arahattaphalasamādhi",
  "atk-s0503a6:85_4": "sabbesaṁ micchāvitakkānaṁ pahānante uppannattā visesato ‘‘avitakkasamādhī’’ti vattabbataṁ",
  "atk-s0503a6:85_5": "arahati, pageva catutthajjhānapādako. Tena vuttaṁ – ‘‘idha pana catutthajjhānapādako",
  "atk-s0503a6:85_6": "arahattaphalasamādhi ‘avitakkasamādhī’ti adhippeto’’ti.",
  "atk-s0503a6:86": "Etamatthaṁ viditvāti etaṁ āyasmato subhūtissa sabbamicchāvitakkasabbasaṁkilesapahānasaṅkhātaṁ atthaṁ sabbākārato jānitvā tadatthadīpakaṁ imaṁ udānaṁ udānesi.",
  "atk-s0503a6:87_0": "Tattha yassa vitakkā vidhūpitāti yena ariyapuggalena, yassa vā ariyapuggalassa kāmavitakkādayo",
  "atk-s0503a6:87_1": "sabbepi micchāvitakkā vidhūpitā ariyamaggañāṇena santāpitā samucchinnā. Ajjhattaṁ",
  "atk-s0503a6:87_2": "suvikappitā asesāti niyakajjhattasaṅkhāte attano santāne uppajjanārahā suvikappitā",
  "atk-s0503a6:87_3": "suṭṭhu vikappitā asesato, kiñcipi asesetvā susamucchinnāti attho. Taṁ saṅgamaticca",
  "atk-s0503a6:87_4": "arūpasaññīti ettha nti nipātamattaṁ. Atha vā hetuattho taṁsaddo. Yasmā anavasesena",
  "atk-s0503a6:87_5": "micchāvitakkā samucchinnā, tasmā rāgasaṅgādikaṁ pañcavidhaṁ saṅgaṁ, sabbampi vā kilesasaṅgaṁ",
  "atk-s0503a6:87_6": "aticca atikkamitvā atikkamanahetu rūpasabhāvābhāvato ruppanasaṅkhātassa ca vikārassa",
  "atk-s0503a6:87_7": "tattha abhāvato nibbikārahetubhāvato vā ‘‘arūpa’’nti laddhanāmaṁ nibbānaṁ ārammaṇaṁ",
  "atk-s0503a6:87_8": "katvā pavattāhi maggaphalasaññāhi arūpasaññī. Catuyogātigatoti kāmayogo bhavayogo",
  "atk-s0503a6:87_9": "diṭṭhiyogo avijjāyogoti cattāro yoge yathārahaṁ catūhipi maggehi atikkamitvā gato.",
  "atk-s0503a6:87_10": "Na jātu metīti makāro padasandhikaro, jātu ekaṁseneva punabbhavāya na eti, āyatiṁ",
  "atk-s0503a6:87_11": "punabbhavābhinibbatti tassa natthīti attho. ‘‘Na jāti metī’’tipi paṭhanti, so evattho.",
  "atk-s0503a6:87_12": "Iti bhagavā āyasmato subhūtissa arahattaphalasamāpattivihāraṁ anupādisesanibbānañca",
  "atk-s0503a6:87_13": "ārabbha pītivegavissaṭṭhaṁ udānaṁ udānesi.",
  "atk-s0503a6:88": "Sattamasuttavaṇṇanā niṭṭhitā.",
  "atk-s0503a6:89": "8. Gaṇikāsuttavaṇṇanā",
  "atk-s0503a6:90_0": "58. Aṭṭhame dve pūgāti dve gaṇā. Aññatarissā gaṇikāyāti aññatarāya nagarasobhiniyā.",
  "atk-s0503a6:90_1": "Sārattāti suṭṭhu rattā. Paṭibaddhacittāti kilesavasena baddhacittā. Rājagahe kira",
  "atk-s0503a6:90_2": "ekasmiṁ chaṇadivase bahū dhuttapurisā gaṇabandhanena vicarantā ekamekassa ekamekaṁ",
  "atk-s0503a6:90_3": "vesiṁ ānetvā uyyānaṁ pavisitvā chaṇakīḷaṁ kīḷiṁsu. Tato parampi dve tayo chaṇadivase",
  "atk-s0503a6:90_4": "taṁ taṁyeva vesiṁ ānetvā chaṇakīḷaṁ kīḷiṁsu. Athāparasmiṁ chaṇadivase aññepi dhuttā",
  "atk-s0503a6:90_5": "tatheva chaṇakīḷaṁ kīḷitukāmā vesiyo ānentā purimadhuttehi pubbe ānītaṁ ekaṁ vesiṁ",
  "atk-s0503a6:90_6": "ānenti. Itare taṁ disvā ‘‘ayaṁ amhākaṁ pariggaho’’ti āhaṁsu. Tepi tatheva āhaṁsu.",
  "atk-s0503a6:90_7": "‘‘Evaṁ amhākaṁ pariggaho, amhākaṁ pariggaho’’ti kalahaṁ vaḍḍhetvā pāṇippahārādīni",
  "atk-s0503a6:90_8": "akaṁsu. Tena vuttaṁ – ‘‘tena kho pana samayena rājagahe dve pūgā’’tiādi. Tattha upakkamantīti",
  "atk-s0503a6:90_9": "paharanti. Maraṇampi nigacchantīti balavūpakkamehi maraṇaṁ upagacchanti, itarepi",
  "atk-s0503a6:90_10": "maraṇamattaṁ maraṇappamāṇadukkhaṁ pāpuṇanti.",
  "atk-s0503a6:91_0": "Etamatthaṁ viditvāti etaṁ kāmesu gedhaṁ vivādamūlaṁ sabbānatthamūlanti sabbākārato",
  "atk-s0503a6:91_1": "viditvā. Imaṁ udānanti antadvaye ca majjhimāya paṭipattiyā ādīnavānisaṁsavibhāvanaṁ",
  "atk-s0503a6:91_2": "imaṁ udānaṁ udānesi.",
  "atk-s0503a6:92_0": "Tattha yañca pattanti yaṁ rūpādipañcakāmaguṇajātaṁ pattaṁ ‘‘natthi kāmesu doso’’ti",
  "atk-s0503a6:92_1": "diṭṭhiṁ purakkhatvā vā apurakkhatvā vā etarahi laddhaṁ anubhuyyamānaṁ. Yañca pattabbanti",
  "atk-s0503a6:92_2": "yañca kāmaguṇajātameva ‘‘bhuñjitabbā kāmā, paribhuñjitabbā kāmā, āsevitabbā kāmā,",
  "atk-s0503a6:92_3": "paṭisevitabbā kāmā, yo kāme paribhuñjati, so lokaṁ vaḍḍheti, yo lokaṁ vaḍḍheti, so",
  "atk-s0503a6:92_4": "bahuṁ puññaṁ pasavatī’’ti diṭṭhiṁ upanissāya taṁ anissajjitvā katena kammunā anāgate",
  "atk-s0503a6:92_5": "pattabbaṁ anubhavitabbañca. Ubhayametaṁ rajānukiṇṇanti etaṁ ubhayaṁ pattaṁ pattabbañca",
  "atk-s0503a6:92_6": "rāgarajādīhi anukiṇṇaṁ. Sampatte hi vatthukāme anubhavanto rāgarajena vokiṇṇo hoti,",
  "atk-s0503a6:92_7": "tattha pana saṁkiliṭṭhacittassa phale āyatiṁ āpanne domanassuppattiyā dosarajena",
  "atk-s0503a6:92_8": "vokiṇṇo hoti, ubhayatthāpi moharajena vokiṇṇo hoti. Kassa panetaṁ rajānukiṇṇanti",
  "atk-s0503a6:92_9": "āha – ‘‘āturassānusikkhato’’ti kāmapatthanāvasena kilesāturassa, tassa ca phalena",
  "atk-s0503a6:92_10": "dukkhāturassa ca ubhayatthāpi paṭikārābhilāsāya kilesaphale anusikkhato.",
  "atk-s0503a6:93_0": "Tathā yañca pattanti yaṁ acelakavatādivasena pattaṁ attaparitāpanaṁ . Yañca pattabbanti",
  "atk-s0503a6:93_1": "yaṁ micchādiṭṭhikammasamādānahetu apāyesu pattabbaṁ phalaṁ. Ubhayametaṁ rajānukiṇṇanti",
  "atk-s0503a6:93_2": "tadubhayaṁ dukkharajānukiṇṇaṁ. Āturassāti kāyakilamathena dukkhāturassa. Anusikkhatoti",
  "atk-s0503a6:93_3": "micchādiṭṭhiṁ, tassā samādāyake puggale ca anusikkhato.",
  "atk-s0503a6:94_0": "Ye ca sikkhāsārāti yehi yathāsamādinnaṁ sīlabbatādisaṅkhātaṁ sikkhaṁ sārato gahetvā",
  "atk-s0503a6:94_1": "‘‘iminā saṁsārasuddhī’’ti kathitā. Tenāha – sīlabbataṁ jīvitaṁ brahmacariyaṁ upaṭṭhānasārāti.",
  "atk-s0503a6:94_2": "Tattha yaṁ ‘‘na karomī’’ti oramati, taṁ sīlaṁ, visabhojanakicchācaraṇādikaṁ vataṁ,",
  "atk-s0503a6:94_3": "sākabhakkhatādijīvikā jīvitaṁ, methunavirati brahmacariyaṁ, etesaṁ anutiṭṭhanaṁ upaṭṭhānaṁ,",
  "atk-s0503a6:94_4": "bhūtapiṇḍakaparibhaṇḍādivasena khandhadevasivādiparicaraṇaṁ vā upaṭṭhānaṁ, evametehi",
  "atk-s0503a6:94_5": "yathāvuttehi sīlādīhi saṁsārasuddhi hotīti tāni sārato gahetvā ṭhitā samaṇabrāhmaṇā",
  "atk-s0503a6:94_6": "sikkhāsārā sīlabbataṁ jīvitaṁ brahmacariyaṁ ‘‘upaṭṭhānasārā’’ti veditabbā. Ayameko",
  "atk-s0503a6:94_7": "antoti ayaṁ sīlabbataparāmāsavasena attakilamathānuyogasaṅkhāto majjhimāya paṭipattiyā",
  "atk-s0503a6:94_8": "uppathabhūto lāmakaṭṭhena ca eko anto. Ayaṁ dutiyo antoti ayaṁ kāmasukhallikānuyogo",
  "atk-s0503a6:94_9": "kāmesu pātabyatāpattisaṅkhāto dutiyo vuttanayena anto.",
  "atk-s0503a6:95_0": "Iccete ubho antāti kāmasukhallikānuyogo attakilamathānuyogo ca iti ete ubho antā.",
  "atk-s0503a6:95_1": "Te ca kho etarahi patte, āyatiṁ pattabbe ca kilesadukkharajānukiṇṇe kāmaguṇe attaparitāpane",
  "atk-s0503a6:95_2": "ca allīnehi kilesadukkhāturānaṁ anusikkhantehi, sayañca kilesadukkhāturehi paṭipajjitabbattā",
  "atk-s0503a6:95_3": "lāmakā uppathabhūtā cāti antā. Kaṭasivaḍḍhanāti andhaputhujjanehi abhikaṅkhitabbaṭṭhena",
  "atk-s0503a6:95_4": "kaṭasisaṅkhātānaṁ taṇhāavijjānaṁ abhivaḍḍhanā. Kaṭasiyo diṭṭhiṁ vaḍḍhentīti tā pana",
  "atk-s0503a6:95_5": "kaṭasiyo nānappakāradiṭṭhiṁ vaḍḍhenti. Vatthukāmesu assādānupassino hi te pajahituṁ",
  "atk-s0503a6:95_6": "asakkontassa taṇhāavijjāsahakārīkāraṇaṁ labhitvā ‘‘natthi dinna’’ntiādinā (dha. sa.",
  "atk-s0503a6:95_7": "1221; vibha. 938) natthikadiṭṭhiṁ akiriyadiṭṭhiṁ ahetukadiṭṭhiñca gaṇhāpenti, attaparitāpanaṁ",
  "atk-s0503a6:95_8": "anuyuttassa pana avijjātaṇhāsahakārīkāraṇaṁ labhitvā ‘‘sīlena suddhi vatena suddhī’’tiādinā",
  "atk-s0503a6:95_9": "attasuddhiabhilāsena sīlabbataparāmāsadiṭṭhiṁ gaṇhāpenti. Sakkāyadiṭṭhiyā pana tesaṁ",
  "atk-s0503a6:95_10": "paccayabhāvo pākaṭoyeva. Evaṁ antadvayūpanissayena taṇhāavijjānaṁ diṭṭhivaḍḍhakatā",
  "atk-s0503a6:95_11": "veditabbā. Keci pana ‘‘kaṭasīti pañcannaṁ khandhānaṁ adhivacana’’nti vadanti. Tesaṁ",
  "atk-s0503a6:95_12": "yadaggena tato antadvayato saṁsārasuddhi na hoti, tadaggena te upādānakkhandhe abhivaḍḍhetīti",
  "atk-s0503a6:95_13": "adhippāyo. Apare pana ‘‘kaṭasivaḍḍhanā’’ti padassa ‘‘aparāparaṁ jarāmaraṇehi sivathikavaḍḍhanā’’ti",
  "atk-s0503a6:95_14": "atthaṁ vadanti. Tehipi antadvayassa saṁsārasuddhihetubhāvābhāvoyeva vutto, kaṭasiyā",
  "atk-s0503a6:95_15": "pana diṭṭhivaḍḍhanakāraṇabhāvo vattabbo.",
  "atk-s0503a6:96_0": "Ete te ubho ante anabhiññāyāti te ete yathāvutte ubhopi ante ajānitvā ‘‘ime antā",
  "atk-s0503a6:96_1": "te ca evaṁgahitā evaṁanuṭṭhitā evaṁgatikā evaṁabhisamparāyā’’ti evaṁ ajānanahetu",
  "atk-s0503a6:96_2": "ajānanakāraṇā. ‘‘Paññāya cassa disvā āsavā parikkhīṇā’’tiādīsu (pu. pa. 208; a. ni.",
  "atk-s0503a6:96_3": "9.43) viyassa hetuatthatā daṭṭhabbā. Olīyanti eketi eke kāmasukhānuyogavasena saṅkocaṁ",
  "atk-s0503a6:96_4": "āpajjanti. Atidhāvanti eketi eke attakilamathānuyogavasena atikkamanti. Kāmasukhamanuyuttā",
  "atk-s0503a6:96_5": "hi vīriyassa akaraṇato kosajjavasena sammāpaṭipattito saṅkocamāpannatā olīyanti nāma,",
  "atk-s0503a6:96_6": "attaparitāpanamanuyuttā pana kosajjaṁ pahāya anupāyena vīriyārambhaṁ karontā sammāpaṭipattiyā",
  "atk-s0503a6:96_7": "atikkamanato atidhāvanti nāma, tadubhayaṁ pana tattha ādīnavādassanato. Tena vuttaṁ",
  "atk-s0503a6:96_8": "– ‘‘ubho ante anabhiññāya olīyanti eke atidhāvanti eke’’ti. Tattha taṇhābhinandanavasena",
  "atk-s0503a6:96_9": "olīyanti, diṭṭhābhinandanavasena atidhāvantīti veditabbaṁ.",
  "atk-s0503a6:97_0": "Atha vā sassatābhinivesavasena olīyanti eke, ucchedābhinivesavasena atidhāvanti eke.",
  "atk-s0503a6:97_1": "Gosīlādivasena hi attaparitāpanamanuyuttā ekacce ‘‘imināhaṁ sīlena vā vatena vā tapena",
  "atk-s0503a6:97_2": "vā brahmacariyena vā devo vā bhavissāmi devaññataro vā, tattha nicco dhuvo sassato",
  "atk-s0503a6:97_3": "avipariṇāmadhammo sassatisamaṁ tatheva ṭhassāmī’’ti sassatadassanaṁ abhinivisantā",
  "atk-s0503a6:97_4": "saṁsāre olīyanti nāma, kāmasukhamanuyuttā pana ekacce yaṁkiñci katvā indriyāni santappetukāmā",
  "atk-s0503a6:97_5": "lokāyatikā viya tadanuguṇaṁ ucchedadassanaṁ abhinivisantā anupāyena vaṭṭupacchedassa",
  "atk-s0503a6:97_6": "pariyesanato atidhāvanti nāma. Evaṁ sassatucchedavasenapi olīyanātidhāvanāni veditabbāni.",
  "atk-s0503a6:98_0": "Ye ca kho te abhiññāyāti ye ca kho pana ariyapuggalā te yathāvutte ubho ante ‘‘ime",
  "atk-s0503a6:98_1": "antā evaṁgahitā evaṁanuṭṭhitā evaṁgatikā evaṁabhisamparāyā’’ti abhivisiṭṭhena ñāṇena",
  "atk-s0503a6:98_2": "vipassanāsahitāya maggapaññāya jānitvā majjhimapaṭipadaṁ sammāpaṭipannā, tāya sammāpaṭipattiyā.",
  "atk-s0503a6:98_3": "Tatra ca nāhesunti tatra tasmiṁ antadvaye patitā na ahesuṁ, taṁ antadvayaṁ pajahiṁsūti",
  "atk-s0503a6:98_4": "attho. Tena ca nāmaññiṁsūti tena antadvayapahānena ‘‘mama idaṁ antadvayapahānaṁ,",
  "atk-s0503a6:98_5": "ahaṁ antadvayaṁ pahāsiṁ, iminā antadvayapahānena seyyo’’tiādinā taṇhādiṭṭhimānamaññanāvasena",
  "atk-s0503a6:98_6": "na amaññiṁsu sabbamaññanānaṁ sammadeva pahīnattā. Ettha ca aggaphale ṭhite ariyapuggale",
  "atk-s0503a6:98_7": "sandhāya ‘‘tatra ca nāhesuṁ, tena ca nāmaññiṁsū’’ti atītakālavasena ayaṁ desanā pavattā,",
  "atk-s0503a6:98_8": "maggakkhaṇe pana adhippete vattamānakālavaseneva vattabbaṁ siyā. Vaṭṭaṁ tesaṁ natthi",
  "atk-s0503a6:98_9": "paññāpanāyāti ye evaṁ pahīnasabbamaññanā uttamapurisā, tesaṁ anupādāparinibbutānaṁ",
  "atk-s0503a6:98_10": "kammavipākakilesavasena tividhampi vaṭṭaṁ natthi paññāpanāya, vattamānakkhandhabhedato",
  "atk-s0503a6:98_11": "uddhaṁ anupādāno viya jātavedo apaññattikabhāvameva gacchatīti attho.",
  "atk-s0503a6:99": "Aṭṭhamasuttavaṇṇanā niṭṭhitā.",
  "atk-s0503a6:100": "9. Upātidhāvantisuttavaṇṇanā",
  "atk-s0503a6:101_0": "59. Navame rattandhakāratimisāyanti rattiyaṁ andhakāre mahātimisāyaṁ. Rattīpi hi",
  "atk-s0503a6:101_1": "andhakāravirahitā hoti, yā puṇṇamāya ratti juṇhobhāsitā. Andhakāropi ‘‘timisā’’ti",
  "atk-s0503a6:101_2": "na vattabbo hoti abbhamahikādiupakkilesavirahite deve. Mahandhakāro hi ‘‘timisā’’ti",
  "atk-s0503a6:101_3": "vuccati. Ayaṁ pana amāvasī ratti devo ca meghapaṭalasañchanno. Tena vuttaṁ – ‘‘rattandhakāratimisāyanti",
  "atk-s0503a6:101_4": "rattiyā andhakāre mahātimisāya’’nti. Abbhokāseti appaṭicchanne okāse vihāraṅgaṇe.",
  "atk-s0503a6:101_5": "Telappadīpesu jhāyamānesūti telapajjotesu jalamānesu.",
  "atk-s0503a6:102_0": "Nanu ca bhagavato byāmappabhā pakatiyā byāmamattappadesaṁ abhibyāpetvā candimasūriyālokaṁ",
  "atk-s0503a6:102_1": "abhibhavitvā ghanabahalaṁ buddhālokaṁ vissajjentī andhakāraṁ vidhamitvā tiṭṭhati,",
  "atk-s0503a6:102_2": "kāyappabhāpi nīlapītādivasena chabbaṇṇaghanabuddharasmiyo vissajjetvā pakatiyāva",
  "atk-s0503a6:102_3": "samantato asītihatthappadesaṁ obhāsentī tiṭṭhati, evaṁ buddhālokeneva ekobhāsabhūte",
  "atk-s0503a6:102_4": "bhagavato nisinnokāse padīpakaraṇe kiccaṁ natthīti? Saccaṁ natthi, tathāpi puññatthikā",
  "atk-s0503a6:102_5": "upāsakā bhagavato bhikkhusaṅghassa ca pūjākaraṇatthaṁ devasikaṁ telappadīpaṁ upaṭṭhapenti.",
  "atk-s0503a6:102_6": "Tathā hi vuttaṁ – sāmaññaphalepi ‘‘ete maṇḍalamāle dīpā jhāyantī’’ti (dī. ni. 1.159).",
  "atk-s0503a6:102_7": "‘‘Rattandhakāratimisāya’’nti idampi tassā rattiyā sabhāvakittanatthaṁ vuttaṁ, na",
  "atk-s0503a6:102_8": "pana bhagavato nisinnokāsassa andhakārabhāvato. Pūjākaraṇatthameva hi tadāpi upāsakehi padīpā kāritā.",
  "atk-s0503a6:103_0": "Tasmiñhi divase sāvatthivāsino bahū upāsakā pātova sarīrapaṭijagganaṁ katvā vihāraṁ",
  "atk-s0503a6:103_1": "gantvā uposathaṅgāni samādiyitvā buddhappamukhaṁ bhikkhusaṅghaṁ nimantetvā nagaraṁ",
  "atk-s0503a6:103_2": "pavisitvā mahādānāni pavattetvā bhagavantaṁ bhikkhusaṅghañca anugantvā nivattitvā",
  "atk-s0503a6:103_3": "attano attano gehāni gantvā sayampi paribhuñjitvā suddhavatthanivatthā suddhuttarāsaṅgā",
  "atk-s0503a6:103_4": "gandhamālādihatthā vihāraṁ gantvā bhagavantaṁ pūjetvā keci manobhāvanīye bhikkhū",
  "atk-s0503a6:103_5": "payirupāsantā keci yonisomanasikarontā divasabhāgaṁ vītināmesuṁ. Te sāyanhasamaye",
  "atk-s0503a6:103_6": "bhagavato santike dhammaṁ sutvā satthari dhammasabhāmaṇḍapato paṭṭhāya gandhakuṭisamīpe",
  "atk-s0503a6:103_7": "ajjhokāse paññattavarabuddhāsane nisinne, bhikkhusaṅghe ca bhagavantaṁ upasaṅkamitvā",
  "atk-s0503a6:103_8": "payirupāsante uposathavisodhanatthañceva yonisomanasikāraparibrūhanatthañca nagaraṁ",
  "atk-s0503a6:103_9": "agantvā vihāreyeva vasitukāmā ohīyiṁsu. Atha te bhagavato bhikkhusaṅghassa ca pūjākaraṇatthaṁ",
  "atk-s0503a6:103_10": "bahū telappadīpe āropetvā satthāraṁ upasaṅkamitvā vanditvā bhikkhusaṅghassa ca añjaliṁ",
  "atk-s0503a6:103_11": "katvā bhikkhūnaṁ pariyante nisinnā kathaṁ samuṭṭhāpesuṁ, ‘‘bhante, ime titthiyā nānāvidhāni",
  "atk-s0503a6:103_12": "diṭṭhigatāni abhinivissa voharanti, tathā voharantā ca kadāci sassataṁ, kadāci asassataṁ,",
  "atk-s0503a6:103_13": "ucchedādīsu aññataranti ekasmiṁyeva aṭṭhatvā navanavāni diṭṭhigatāni ‘idameva saccaṁ",
  "atk-s0503a6:103_14": "moghamañña’nti paggayha tiṭṭhanti ummattakasadisā, tesaṁ tathā abhiniviṭṭhānaṁ kā",
  "atk-s0503a6:103_15": "gati, ko abhisamparāyo’’ti. Tena ca samayena bahū paṭaṅgapāṇakā patantā patantā tesu",
  "atk-s0503a6:103_16": "telappadīpesu nipatanti. Tena vuttaṁ – ‘‘tena kho pana samayena sambahulā adhipātakā’’tiādi.",
  "atk-s0503a6:104_0": "Tattha adhipātakāti paṭaṅgapāṇakā, ye ‘‘salabhā’’tipi vuccanti. Te hi dīpasikhaṁ",
  "atk-s0503a6:104_1": "adhipatanato ‘‘adhipātakā’’ti adhippetā. Āpātaparipātanti āpātaṁ paripātaṁ, āpatitvā",
  "atk-s0503a6:104_2": "āpatitvā paripatitvā paripatitvā, abhimukhapātañceva paribbhamitvā pātañca katvāti",
  "atk-s0503a6:104_3": "attho. ‘‘Āpāthe paripāta’’nti keci paṭhanti, āpāthe padīpassa attano āpāthagamane",
  "atk-s0503a6:104_4": "sati paripatitvā paripatitvāti attho. Anayanti avaḍḍhiṁ dukkhaṁ. Byasananti vināsaṁ.",
  "atk-s0503a6:104_5": "Purimapadena hi maraṇamattaṁ dukkhaṁ, pacchimapadena maraṇaṁ tesaṁ dīpeti. Tattha",
  "atk-s0503a6:104_6": "keci pāṇakā saha patanena mariṁsu, keci maraṇamattaṁ dukkhaṁ āpajjiṁsu.",
  "atk-s0503a6:105_0": "Etamatthaṁ viditvāti etaṁ adhipātakapāṇakānaṁ attahitaṁ ajānantānaṁ attupakkamavasena",
  "atk-s0503a6:105_1": "niratthakabyasanāpattiṁ viditvā tesaṁ viya diṭṭhigatikānaṁ diṭṭhābhinivesena anayabyasanāpattidīpakaṁ",
  "atk-s0503a6:105_2": "imaṁ udānaṁ udānesi.",
  "atk-s0503a6:106_0": "Tattha upātidhāvanti na sāramentīti sīlasamādhipaññāvimuttiādibhedaṁ sāraṁ na enti,",
  "atk-s0503a6:106_1": "catusaccābhisamayavasena na adhigacchanti. Tasmiṁ pana saupāye sāre tiṭṭhanteyeva",
  "atk-s0503a6:106_2": "vimuttābhilāsāya taṁ upentā viya hutvāpi diṭṭhivipallāsena atidhāvanti atikkamitvā",
  "atk-s0503a6:106_3": "gacchanti, pañcupādānakkhandhe ‘‘niccaṁ subhaṁ sukhaṁ attā’’ti abhinivisitvā gaṇhantāti",
  "atk-s0503a6:106_4": "attho. Navaṁ navaṁ bandhanaṁ brūhayantīti tathā gaṇhantā ca taṇhādiṭṭhisaṅkhātaṁ",
  "atk-s0503a6:106_5": "navaṁ navaṁ bandhanaṁ brūhayanti vaḍḍhayanti. Patanti pajjotamivādhipātakā, diṭṭhe",
  "atk-s0503a6:106_6": "sute itiheke niviṭṭhāti evaṁ taṇhādiṭṭhibandhanehi baddhattā eke samaṇabrāhmaṇā diṭṭhe",
  "atk-s0503a6:106_7": "attanā cakkhuviññāṇena diṭṭhidassaneneva vā diṭṭhe anussavūpalabbhamatteneva ca sute",
  "atk-s0503a6:106_8": "‘‘itiha ekantato evameta’’nti niviṭṭhā diṭṭhābhinivesena ‘‘sassata’’ntiādinā abhiniviṭṭhā,",
  "atk-s0503a6:106_9": "ekantahitaṁ vā nissaraṇaṁ ajānantā rāgādīhi ekādasahi aggīhi ādittaṁ bhavattayasaṅkhātaṁ",
  "atk-s0503a6:106_10": "aṅgārakāsuṁyeva ime viya adhipātakā imaṁ pajjotaṁ patanti, na tato sīsaṁ ukkhipituṁ sakkontīti attho.",
  "atk-s0503a6:107": "Navamasuttavaṇṇanā niṭṭhitā.",
  "atk-s0503a6:108": "10. Uppajjantisuttavaṇṇanā",
  "atk-s0503a6:109_0": "60. Dasame yāvakīvanti yattakaṁ kālaṁ. Yatoti yadā, yato paṭṭhāya, yasmiṁ kāleti",
  "atk-s0503a6:109_1": "vā attho. Evametaṁ, ānandāti, ānanda, tathāgate uppanne tathāgatassa tathāgatasāvakānaṁyeva",
  "atk-s0503a6:109_2": "ca lābhasakkāro abhivaḍḍhati, titthiyā pana nittejā vihatappabhā pahīnalābhasakkārā",
  "atk-s0503a6:109_3": "hontīti yaṁ tayā vuttaṁ, etaṁ evaṁ, na etassa aññathābhāvo. Cakkavattino hi cakkaratanassa",
  "atk-s0503a6:109_4": "pātubhāvena loko cakkaratanaṁ muñcitvā aññattha pūjāsakkārasammānaṁ na pavatteti,",
  "atk-s0503a6:109_5": "cakkaratanameva pana sabbo loko sabbabhāvehi sakkaroti garuṁ karoti māneti pūjeti.",
  "atk-s0503a6:109_6": "Iti vaṭṭānusāripuññamattanissandassapi tāva mahanto ānubhāvo, kimaṅgaṁ pana vivaṭṭānusāripuññaphalūpatthambhassa",
  "atk-s0503a6:109_7": "anantāparimeyyaguṇagaṇādhārassa buddharatanassa dhammaratanassa saṅgharatanassa cāti dasseti.",
  "atk-s0503a6:110_0": "Bhagavā hi sammāsambodhiṁ patvā pavattavaradhammacakko anukkamena loke ekasaṭṭhiyā",
  "atk-s0503a6:110_1": "arahantesu jātesu saṭṭhi arahante janapadacārikāya vissajjetvā uruvelaṁ patvā uruvelakassapappamukhe",
  "atk-s0503a6:110_2": "sahassajaṭile arahatte patiṭṭhāpetvā tehi parivuto laṭṭhivanuyyāne nisīditvā bimbisārappamukhānaṁ",
  "atk-s0503a6:110_3": "aṅgamagadhavāsīnaṁ dvādasa nahutāni sāsane otāretvā yadā rājagahe vihāsi, tato paṭṭhāya",
  "atk-s0503a6:110_4": "bhagavato bhikkhusaṅghassa ca yathā yathā uparūpari uḷāralābhasakkāro abhivaḍḍhati,",
  "atk-s0503a6:110_5": "tathā tathā sabbatitthiyānaṁ lābhasakkāro parihāyi eva.",
  "atk-s0503a6:111_0": "Athekadivasaṁ āyasmā ānando divāṭṭhāne nisinno bhagavato ca ariyasaṅghassa ca sammāpaṭipattiṁ",
  "atk-s0503a6:111_1": "paccavekkhitvā pītisomanassajāto ‘‘kathaṁ nu kho titthiyāna’’nti tesaṁ paṭipattiṁ",
  "atk-s0503a6:111_2": "āvajjesi. Athassa nesaṁ sabbathāpi duppaṭipattiyeva upaṭṭhāsi. So ‘‘evaṁmahānubhāve",
  "atk-s0503a6:111_3": "nāma puññūpanissayassa dhammānudhammappaṭipattiyā ca ukkaṁsapāramippatte bhagavati,",
  "atk-s0503a6:111_4": "ariyasaṅghe ca dharante kathaṁ ime aññatitthiyā evaṁ duppaṭipannā akatapuññā varākā",
  "atk-s0503a6:111_5": "lābhino sakkatā bhavissantī’’ti titthiyānaṁ lābhasakkārahāniṁ nissāya kāruññaṁ uppādetvā",
  "atk-s0503a6:111_6": "atha attano parivitakkaṁ ‘‘yāvakīvañca, bhante’’tiādinā bhagavato ārocesi. Bhagavā",
  "atk-s0503a6:111_7": "ca taṁ, ‘‘ānanda, tayā micchā parivitakkita’’nti avatvā suvaṇṇāliṅgasadisaṁ gīvaṁ",
  "atk-s0503a6:111_8": "unnāmetvā supupphitasatapattasassirikaṁ mahāmukhaṁ abhippasannataraṁ katvā ‘‘evametaṁ,",
  "atk-s0503a6:111_9": "ānandā’’ti sampahaṁsitvā ‘‘yāvakīvañcā’’tiādinā tassa vacanaṁ paccanumodi. Tena vuttaṁ",
  "atk-s0503a6:111_10": "– ‘‘atha kho āyasmā ānando…pe… bhikkhusaṅgho cā’’ti. Atha bhagavā tassaṁ aṭṭhuppattiyaṁ",
  "atk-s0503a6:111_11": "atītepi mayi anuppanne ekacce nīcajanā sammānaṁ labhitvā mama uppādato paṭṭhāya hatalābhasakkārā",
  "atk-s0503a6:111_12": "ahesunti bāverujātakaṁ (jā. 1.4.153 ādayo) kathesi.",
  "atk-s0503a6:112_0": "Etamatthaṁviditvāti diṭṭhigatikānaṁ tāva sakkārasammāno yāva na sammāsambuddhā loke",
  "atk-s0503a6:112_1": "uppajjanti, tesaṁ pana uppādato paṭṭhāya te hatalābhasakkārā nippabhā nittejāva honti,",
  "atk-s0503a6:112_2": "duppaṭipattiyā dukkhato ca na muccantīti etamatthaṁ sabbākārato viditvā tadatthadīpanaṁ",
  "atk-s0503a6:112_3": "imaṁ udānaṁ udānesi.",
  "atk-s0503a6:113_0": "Tattha obhāsati tāva so kimīti so khajjūpanakakimi tāvadeva obhāsati jotati dibbati.",
  "atk-s0503a6:113_1": "Yāva na unnamate pabhaṅkaroti tīsupi mahādīpesu ekakkhaṇe ālokakaraṇena ‘‘pabhaṅkaro’’ti",
  "atk-s0503a6:113_2": "laddhanāmo sūriyo yāva na uggamati na udeti. Anuggate hi sūriye laddhokāsā khajjūpanakā",
  "atk-s0503a6:113_3": "viparivattamānāpi kaṇṭakaphalasadisā tamasi vijjotanti. Sa verocanamhi uggate, hatappabho",
  "atk-s0503a6:113_4": "hoti na cāpi bhāsatīti samantato andhakāraṁ vidhamitvā kiraṇasahassena virocanasabhāvatāya",
  "atk-s0503a6:113_5": "verocananāmake ādicce uṭṭhite so khajjūpanako hatappabho nittejo kāḷako hoti, rattandhakāre",
  "atk-s0503a6:113_6": "viya na bhāsati na dibbati.",
  "atk-s0503a6:114_0": "Evaṁ obhāsitameva takkikānanti yathā tena khajjūpanakena sūriyuggamanato pureyeva",
  "atk-s0503a6:114_1": "obhāsitaṁ hoti, evaṁ takketvā vitakketvā parikappanamattena diṭṭhīnaṁ gahaṇato ‘‘takkikā’’ti",
  "atk-s0503a6:114_2": "laddhanāmehi titthiyehi obhāsitaṁ attano samayatejena dīpetvā adhiṭṭhitaṁ tāva, yāva",
  "atk-s0503a6:114_3": "sammāsambuddhā loke nuppajjanti. Na takkikā sujjhanti na cāpi sāvakāti yadā pana",
  "atk-s0503a6:114_4": "sammāsambuddhā loke uppajjanti, tadā diṭṭhigatikā na sujjhanti na sobhanti, na cāpi",
  "atk-s0503a6:114_5": "tesaṁ sāvakā sobhanti, aññadatthu vihatasobhā rattikhittā viya sarā na paññāyanteva.",
  "atk-s0503a6:114_6": "Atha vā yāva sammāsambuddhā loke nuppajjanti, tāvadeva takkikānaṁ obhāsitaṁ attano",
  "atk-s0503a6:114_7": "samayena jotanaṁ bālalāpanaṁ, na tato paraṁ. Kasmā? Yasmā na takkikā sujjhanti, na",
  "atk-s0503a6:114_8": "cāpi sāvakā. Te hi durakkhātadhammavinayā sammāpaṭipattirahitā na saṁsārato sujjhanti",
  "atk-s0503a6:114_9": "aniyyānikasāsanattā. Tenāha ‘‘duddiṭṭhī na dukkhā pamuccare’’ti. Takkikā hi ayāthāvaladdhikatāya",
  "atk-s0503a6:114_10": "duddiṭṭhino micchābhiniviṭṭhadiṭṭhikā viparītadassanā taṁ diṭṭhiṁ anissajjitvā saṁsāradukkhato",
  "atk-s0503a6:114_11": "na kadācipi muccantīti.",
  "atk-s0503a6:115": "Dasamasuttavaṇṇanā niṭṭhitā.",
  "atk-s0503a6:116": "Niṭṭhitā ca jaccandhavaggavaṇṇanā."
}