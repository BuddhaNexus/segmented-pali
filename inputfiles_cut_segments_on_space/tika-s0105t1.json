{
  "tika-s0105t1:0": "3. Ambaṭṭhasuttavaṇṇanā",
  "tika-s0105t1:1": "Addhānagamanavaṇṇanā",
  "tika-s0105t1:2_0": "254. Evaṁ sāmaññaphalasuttaṁ saṁvaṇṇetvā idāni ambaṭṭhasuttaṁ saṁvaṇṇento yathānupubbaṁ",
  "tika-s0105t1:2_1": "saṁvaṇṇokāsassa pattabhāvaṁ vibhāvetuṁ, sāmaññaphalasuttassānantaraṁ saṅgītassa suttassa",
  "tika-s0105t1:2_2": "ambaṭṭhasuttabhāvaṁ pakāsetuṁ ‘‘evaṁ me sutaṁ…pe… kosalesūti ambaṭṭhasutta’’nti āha.",
  "tika-s0105t1:2_3": "Evamīdisesu. Itisaddo cettha ādiattho, padatthavipallāsajotako pana itisaddo luttaniddiṭṭho,",
  "tika-s0105t1:2_4": "ādisaddalopo vā esa, upalakkhaṇaniddeso vā. Apubbapadavaṇṇanā nāma heṭṭhā aggahitatāya",
  "tika-s0105t1:2_5": "apubbassa padassa atthavibhajanā. ‘‘Hitvā punappunāgata-matthaṁ atthaṁ pakāsayissāmī’’ti",
  "tika-s0105t1:2_6": "(dī. ni. aṭṭha. 1.ganthārambhakathā) hi vuttaṁ, ‘‘anupubbapadavaṇṇanā’’ti katthaci",
  "tika-s0105t1:2_7": "pāṭho, so ayuttova ṭīkāya anuddhaṭattā, tathā asaṁvaṇṇitattā ca.",
  "tika-s0105t1:3_0": "‘‘Rājakumārā gottavasena kosalā nāmā’’ti (dī. ni. ṭī. 1.254) ācariyena vuttaṁ. Akkharacintakā",
  "tika-s0105t1:3_1": "pana vadanti ‘‘kosaṁ lanti gaṇhanti, kusalaṁ vā pucchantīti kosalā’’ti. Janapadinoti",
  "tika-s0105t1:3_2": "janapadavanto, janapadassa vā issarā. ‘‘Kosalā nāma rājakumārā’’ti vutteyeva siddhepi",
  "tika-s0105t1:3_3": "‘‘janapadino’’ti vacanaṁ santesupi aññesu taṁtaṁnāmapaññātesu tattha nivasantesu",
  "tika-s0105t1:3_4": "janapadibhāvato tesameva nivasanamupādāya janapadassāyaṁ samaññāti dassanatthaṁ.",
  "tika-s0105t1:3_5": "‘‘Tesaṁ nivāso’’ti iminā ‘‘kosalānaṁ nivāsā kosalā’’ti taddhitaṁ dasseti. ‘‘Ekopi",
  "tika-s0105t1:3_6": "janapado’’ti iminā pana saddatoyevetaṁ puthuvacanaṁ, atthato panesa eko evāti vibhāveti.",
  "tika-s0105t1:3_7": "Api-saddo cettha anuggahe, tena kāmaṁ ekoyevesa janapado, tathāpi iminā kāraṇena",
  "tika-s0105t1:3_8": "puthuvacanamupapannanti anuggaṇhāti. Yadi ekova janapado, kathaṁ tattha bahuvacananti",
  "tika-s0105t1:3_9": "āha ‘‘ruḷhisaddenā’’tiādi, ruḷhisaddattā bahuvacanamupapannanti vuttaṁ hoti. Nissitesu",
  "tika-s0105t1:3_10": "payuttassa puthuvacanassa, puthubhāvassa vā nissaye abhiniropanā idha ruḷhi, tena",
  "tika-s0105t1:3_11": "vuttaṁ ācariyena idha ceva aññattha ca majjhimāgamaṭīkādīsu ‘‘akkharacintakā hi īdisesu",
  "tika-s0105t1:3_12": "ṭhānesu yutte viya īdisaliṅgavacanāni icchanti, ayamettha ruḷhi yathā ‘aññatthāpi",
  "tika-s0105t1:3_13": "kurūsu viharati, aṅgesu viharatī’ti cā’’ti. Keci pana kosalanāmābhiniropanamicchanti,",
  "tika-s0105t1:3_14": "ayuttametaṁ puthuvacanassa appayujjitabbattā. Nāmābhiniropanāya hi ekavacanampi bhavati",
  "tika-s0105t1:3_15": "yathā ‘‘sīho gāyatī’’ti. Tabbisesitepi janapadasadde jātisaddattā ekavacanameva.",
  "tika-s0105t1:3_16": "Tenāha ‘‘tasmiṁ kosalesu janapade’’ti, kosalanāmake tasmiṁ janapadeti attho. Abhūtato",
  "tika-s0105t1:3_17": "hi vohāramattaṁ ruḷhi, bhūtatoyeva attho vinicchinitabbo. Yathā hi –",
  "tika-s0105t1:4": "‘‘Santi puttā videhānaṁ, dīghāvu raṭṭhavaḍḍhano;",
  "tika-s0105t1:5": "Te rajjaṁ kārayissanti, mithilāyaṁ pajāpatī’’ti. (jā. 2.22.276) ādīsu –",
  "tika-s0105t1:6_0": "Taṁputtasaṅkhātassa ekatthassa ruḷhivasena ‘‘puttā’’ti bahuvacanapayogo, tathā idhāpi",
  "tika-s0105t1:6_1": "tannivāsasaṅkhātassa ekatthassa ruḷhivasena ‘‘kosalesū’’ti bahuvacanapayogo hoti.",
  "tika-s0105t1:6_2": "Yathā ca ‘‘pāṇaṁ na haññe, na ca’dinnamādiye’’tiādīsu (a. ni. 8.42, 43, 45) jātivasena",
  "tika-s0105t1:6_3": "bahvatthānamekavacanapayogo, tathā idhāpi jātivasena avayavappabhedena bahvatthassa",
  "tika-s0105t1:6_4": "‘‘janapade’’ti ekavacanapayogo hoti. Vuttañca ācariyena majjhimāgamaṭīkāyaṁ ‘‘tabbisesanepi",
  "tika-s0105t1:6_5": "janapadasadde jātisadde ekavacanameva. Tenāha ‘tasmiṁ aṅgesu janapade’ti’’.",
  "tika-s0105t1:7_0": "Evaṁ ruḷhivasena bahumhi viya vattabbe bahuvacanaṁ dassetvā idāni bahvatthavasena",
  "tika-s0105t1:7_1": "bahumpi eva vattabbe bahuvacanaṁ dassento ‘‘porāṇā panāhū’’tiādimāha. Pana-saddo",
  "tika-s0105t1:7_2": "cettha visesatthajotano, tena puthuatthavisayatāya evetaṁ puthuvacanaṁ, na ruḷhivasenāti",
  "tika-s0105t1:7_3": "vakkhamānaṁ visesaṁ joteti. So hi padeso tiyojanasataparimāṇatāya bahuppabhedoti,",
  "tika-s0105t1:7_4": "imasmiṁ pana naye tesu kosalesu janapadesūti attho veditabbo. Mahāpanādanti mahāpanādajātaka",
  "tika-s0105t1:7_5": "(jā. 1.3.40, 41, 42) surucijātakesu (jā. 1.14.102 ādayo) āgataṁ surucino nāma videharañño",
  "tika-s0105t1:7_6": "puttaṁ mahāpanādanāmakaṁ rājakumāraṁ. Nānānāṭakānīti bhaṇḍukaṇḍapaṇḍukaṇḍapamukhāni",
  "tika-s0105t1:7_7": "chasatasahassāni nānāvidhanāṭakāni, katthaci pana ādisaddopi diṭṭho, so jātakaṭṭhakathāyaṁ",
  "tika-s0105t1:7_8": "na dissati, yadi ca dissati, tena naṭalaṅghakādīnaṁ saṅgaho daṭṭhabbo. Sitamattampīti",
  "tika-s0105t1:7_9": "mihitamattampi. Tassa kira dibbanāṭakānaṁ anantarabhaveyeva diṭṭhattā manussanāṭakānaṁ",
  "tika-s0105t1:7_10": "naccaṁ amanuññaṁ ahosi. Naṅgalānipi chaḍḍetvāti kasikammappahānavasena naṅgalāni",
  "tika-s0105t1:7_11": "pahāya, nidassanamattañcetaṁ. Na hi kevalaṁ kassakā eva, atha kho aññepi ubhayaraṭṭhavāsino",
  "tika-s0105t1:7_12": "manussā attano attano kiccaṁ pahāya tasmiṁ maṅgalaṭṭhāne sannipatiṁsu. Tadā kira",
  "tika-s0105t1:7_13": "mahāpanādakumārassa pāsādamaṅgalaṁ, chattamaṅgalaṁ, āvāhamaṅgalanti tīṇi maṅgalāni",
  "tika-s0105t1:7_14": "ekato akaṁsu, kāsivideharaṭṭhavāsinopi tattha sannipatitvā atirekasattavassāni chaṇamanubhaviṁsūti,",
  "tika-s0105t1:7_15": "adhunā pana ‘‘naṅgalādīnī’’ti pāṭho dissati, so na porāṇapāṭho ṭīkāyamanuddhaṭattā.",
  "tika-s0105t1:8_0": "Mahājanakāye sannipatiteti keci ‘‘pahaṁsanavidhiṁ dassetvā rājakumāraṁ hāsāpessāmā’’ti,",
  "tika-s0105t1:8_1": "keci ‘‘taṁ kīḷanaṁ passissāmā’’ti evaṁ mahājanasamūhe sannipatite. Atulambābhiruhanadārucitakapavesanādi",
  "tika-s0105t1:8_2": "nānākīḷāyo dassetvā. Sakkapesito kira dibbanāṭako rājaṅgaṇe ākāse ṭhatvā upaḍḍhabhāgaṁ",
  "tika-s0105t1:8_3": "nāma dasseti, ekova hattho, eko pādo, ekaṁ akkhi, ekā dāṭhā naccati calati, upaḍḍhaṁ",
  "tika-s0105t1:8_4": "phandati, sesaṁ niccalamahosi, taṁ disvā mahāpanādo thokaṁ hasitamakāsi, imamatthaṁ",
  "tika-s0105t1:8_5": "sandhāya ‘‘so dibbanāṭakaṁ dassetvā hasāpesī’’ti vuttaṁ. Suhajjā nāma vissāsikā ‘‘suṭṭhu",
  "tika-s0105t1:8_6": "hadayametesa’’nti katvā. Ādisaddena ñātakaparijanādīnaṁ saṅgaho. Tasmāti tathā vacanato.",
  "tika-s0105t1:8_7": "Taṁ kusalanti vacanaṁ upādāyāti ettha ‘‘kacci kusalaṁ? Āma kusala’’nti vacanapaṭivacanavasena",
  "tika-s0105t1:8_8": "pavattakusalavāditāya te manussā ādito ‘‘kusalā’’ti samaññaṁ labhiṁsu, tesaṁ kusalānaṁ",
  "tika-s0105t1:8_9": "issarāti rājakumārā kosalā nāma jātā, tesaṁ nivāsaṭṭhānatāya pana padeso kosalāti",
  "tika-s0105t1:8_10": "pubbe vuttanayameva. Tenāha ‘‘so padeso kosalāti vuccatī’’ti. Evaṁ majjhimāgamaṭīkāyaṁ",
  "tika-s0105t1:8_11": "ācariyeneva vuttaṁ. Tatrāyamadhippāyo siyā – ‘‘so padeso kosalāti vuccatī’’ti saññīsaññā",
  "tika-s0105t1:8_12": "yathākkamaṁ ekavacanabahuvacanavasena vuttattā purimanaye viya idhāpi ruḷhivaseneva",
  "tika-s0105t1:8_13": "bahuvacanaṁ hoti. Rājakumārānaṁ nāmalābhahetumattañhettha visesoti. Idha pana ācariyena",
  "tika-s0105t1:8_14": "evaṁ vuttaṁ so padesoti padesasāmaññato vuttaṁ, vacanavipallāsena vā, te padesāti",
  "tika-s0105t1:8_15": "attho. Kosalāti vuccati kusalā eva kosalāti katvā’’ti (dī. ni. ṭī. 1.254) tatrāyamadhippāyo",
  "tika-s0105t1:8_16": "siyā – so padesoti jātisaddavasena, vacanavipallāsena vā vuttattā puthuatthavisayatāya",
  "tika-s0105t1:8_17": "eva bahuvacanaṁ hoti. Padesassa nāmalābhahetu hettha visesoti. ‘‘Kusala’’nti hi vacanamupādāya",
  "tika-s0105t1:8_18": "ruḷhināmavasena vuttanayena kosalā yathā ‘‘yevāpanakaṁ, natumhākavaggo’’ti. Apica",
  "tika-s0105t1:8_19": "vacanapaṭivacanavasena ‘‘kusala’’nti vadanti etthāti kosalā. Vicitrā hi taddhitavuttīti.",
  "tika-s0105t1:8_20": "Kusalanti ca ārogyaṁ ‘‘kacci nu bhoto kusalaṁ, kacci bhoto anāmaya’’ntiādīsu (jā.",
  "tika-s0105t1:8_21": "1.15.145; jā. 2.20.129) viya, kacci tumhākaṁ ārogyaṁ hotīti attho, chekaṁ vā ‘‘kusalā",
  "tika-s0105t1:8_22": "naccagītassa , sikkhitā cāturitthiyo’’tiādīsu (jā. 2.22.94) viya, kacci tesaṁ nāṭakānaṁ",
  "tika-s0105t1:8_23": "chekatā hotīti attho.",
  "tika-s0105t1:9_0": "Caraṇaṁ cārikā, caraṇaṁ vā cāro, so eva cārikā, tayidaṁ maggagamanameva idhādhippetaṁ,",
  "tika-s0105t1:9_1": "na cuṇṇikagamanamattanti dassetuṁ ‘‘addhānagamana’’nti vuttaṁ, bhāvanapuṁsakañcetaṁ,",
  "tika-s0105t1:9_2": "addhānagamanasaṅkhātāya cārikāya caramānoti vuttaṁ hoti, abhedepi vā bhedavohārena",
  "tika-s0105t1:9_3": "vuttaṁ yathā ‘‘divāvihāraṁ nisīdī’’ti, (ma. ni. 1.256) addhānagamanasaṅkhātaṁ cārikaṁ",
  "tika-s0105t1:9_4": "caramāno, caraṇaṁ karontoti attho. Sabbatthako hi karabhūdhātūnamatthoti. ‘‘Addhānamagga’’ntipi",
  "tika-s0105t1:9_5": "katthaci pāṭho, so na sundaro. Na hi cārikāsaddo maggavācakoti. Idāni taṁ vibhāgena",
  "tika-s0105t1:9_6": "dassetvā idhādhippetaṁ niyamento ‘‘cārikā ca nāmesā’’tiādimāha. Sāvakānampi ruḷhivasena",
  "tika-s0105t1:9_7": "cārikāya sambhavato tato viseseti ‘‘bhagavato’’ti iminā. Tathā hi majjhimāgamaṭṭhakathāyaṁ",
  "tika-s0105t1:9_8": "vuttaṁ ‘‘cārikaṁ caramānoti ettha kiñcāpi ayaṁ cārikā nāma mahājanasaṅgahatthaṁ buddhānaṁyeva",
  "tika-s0105t1:9_9": "labbhati, buddhe upādāya pana ruḷhisaddena sāvakānampi vuccati kilañjādīhi katabījanīpi",
  "tika-s0105t1:9_10": "tālavaṇṭaṁ viyā’’ti. Dūrepīti ettha pi-saddena, api-saddena vā nātidūrepīti sampiṇḍanaṁ",
  "tika-s0105t1:9_11": "tatthāpi cārikāsambhavato. Bodhaneyyapuggalanti catusaccapaṭivedhavasena bodhanārahapuggalaṁ.",
  "tika-s0105t1:9_12": "Sahasā gamananti sīghagamanaṁ. ‘‘Mahākassapassa paccuggamanādīsū’’ti vuttameva sarūpato",
  "tika-s0105t1:9_13": "dasseti ‘‘bhagavā hī’’tiādinā. Paccuggacchantoti paṭimukhaṁ gacchanto, paccuṭṭhahantoti",
  "tika-s0105t1:9_14": "attho. ‘‘Tathā’’ti iminā ‘‘tiṁsayojana’’nti padamanukaḍḍhati. Pakkusāti nāma gandhārarājā.",
  "tika-s0105t1:9_15": "Mahākappino nāma kukkuṭavatīrājā. Dhaniyo nāma koraṇḍaseṭṭhiputto gopo.",
  "tika-s0105t1:10_0": "Evaṁ dhammagarutākittanamukhena mahākassapapaccuggamanādīni (saṁ. ni. aṭṭha. 2.154)",
  "tika-s0105t1:10_1": "ekadesena dassetvā idāni vanavāsitissasāmaṇerassa vatthuṁ vitthāretvā cārikaṁ dassetuṁ",
  "tika-s0105t1:10_2": "‘‘ekadivasa’’ntiādi āraddhaṁ. Ko panesa tissasāmaṇero nāma? Sāvatthiyaṁ dhammasenāpatino",
  "tika-s0105t1:10_3": "upaṭṭhākakule jāto mahāpuñño ‘‘piṇḍapātadāyakatisso, kambaladāyakatisso’’ti ca pubbe",
  "tika-s0105t1:10_4": "laddhanāmo pacchā ‘‘vanavāsitisso’’ti pākaṭo khīṇāsavasāmaṇero. Vitthāro dhammapade",
  "tika-s0105t1:10_5": "(dha. pa. aṭṭha. 1.74 vanavāsītissasāmaṇeravatthu). Ākāsagāmīhi saddhiṁ ākāseneva",
  "tika-s0105t1:10_6": "gantukāmo bhagavā ‘‘chaḷabhiññānaṁ ārocehī’’ti avoca. Tassāti tissasāmaṇerassa. Tanti",
  "tika-s0105t1:10_7": "bhagavantaṁ saddhiṁ bhikkhusaṅghena cīvaraṁ pārupantaṁ. No thero no oramattako vatāti",
  "tika-s0105t1:10_8": "sambandho, guṇena lāmakappamāṇiko no hotīti attho.",
  "tika-s0105t1:11_0": "Attanopattāsaneti bhikkhūnaṁ āsanapariyante. Tesaṁ gāmikānaṁ dānapaṭisaṁyuttaṁ maṅgalaṁ",
  "tika-s0105t1:11_1": "vatvā. Kasmā pana sadevakassa lokassa maggadesakopi samāno bhagavā evamāhāti codanaṁ",
  "tika-s0105t1:11_2": "sodhetuṁ ‘‘bhagavā kirā’’tiādi vuttaṁ. Maggadesakoti nibbānamaggassa, sugatimaggassa vā desako.",
  "tika-s0105t1:12_0": "Tāyāti araññasaññāya. Saṅghakammavasena sijjhamānāpi upasampadā satthu āṇāvasena",
  "tika-s0105t1:12_1": "sijjhanato ‘‘buddhadāyajjaṁ te dassāmī’’ti vuttanti vadanti. Apare pana ‘‘aparipuṇṇavīsativassasseva",
  "tika-s0105t1:12_2": "tassa upasampadaṁ anujānanto satthā ‘buddhadāyajjaṁ te dassāmī’ti avocā’’ti vadanti.",
  "tika-s0105t1:12_3": "Dhammasenāpatinā upajjhāyena upasampādetvā, tatoyevesa dhammasenāpatino saddhivihārikoti",
  "tika-s0105t1:12_4": "aṭṭhakathāsu vutto. Dhammapadaṭṭhakathāyaṁ pana dhammasenāpatiāditherānaṁ cattālīsabhikkhusahassaparivārānaṁ",
  "tika-s0105t1:12_5": "attano attano parivārehi saddhiṁ paccekaṁ gamanaṁ, bhagavato ca ekakasseva gamanaṁ",
  "tika-s0105t1:12_6": "khuddakabhāṇakānaṁ matena vuttaṁ, idha, pana majjhimāgamaṭṭhakathāyañca (ma. ni.",
  "tika-s0105t1:12_7": "aṭṭha. 2.65) aññathā gamanaṁ dīghabhāṇakamajjhimabhāṇakānaṁ matenāti daṭṭhabbaṁ.",
  "tika-s0105t1:12_8": "Ayanti mahākassapādīnamatthāya cārikā. Yaṁ pana anuggaṇhantassa bhagavato gamanaṁ,",
  "tika-s0105t1:12_9": "ayaṁ aturitacārikā nāmāti sambandho.",
  "tika-s0105t1:13_0": "Imaṁpana cārikanti aturitacārikaṁ. Mahāmaṇḍalanti majjhimadesapariyāpanneneva bāhirimena",
  "tika-s0105t1:13_1": "pamāṇena paricchinnattā mahantataraṁ maṇḍalaṁ. Majjhimamaṇḍalanti itaresaṁ ubhinnaṁ",
  "tika-s0105t1:13_2": "vemajjhe pavattaṁ maṇḍalaṁ. Antomaṇḍalanti itarehi khuddakaṁ maṇḍalaṁ, itaresaṁ vā",
  "tika-s0105t1:13_3": "antogadhattā antimaṁ maṇḍalaṁ, abbhantarimaṁ maṇḍalanti vuttaṁ hoti. Kiṁ panimesaṁ",
  "tika-s0105t1:13_4": "pamāṇanti āha ‘‘katthā’’tiādi. Tattha navayojanasatikatā majjhimadesapariyāpannavaseneva",
  "tika-s0105t1:13_5": "gahetabbā tato paraṁ aturitacārikāya agamanato. Taduttari hi turitacārikāya eva tathāgato",
  "tika-s0105t1:13_6": "gacchati, na aturitacārikāya. Pavāretvāva cārikācaraṇaṁ buddhāciṇṇanti vuttaṁ ‘‘mahāpavāraṇāya",
  "tika-s0105t1:13_7": "pavāretvā’’tiādi. Pāṭipadadivaseti paṭhamakattikapuṇṇamiyā anantare pāṭipadavase.",
  "tika-s0105t1:13_8": "Samantāti gatagataṭṭhānassa catūsu passesu samantato. Mahājanakāyassa sannipatanato",
  "tika-s0105t1:13_9": "purimaṁ purimaṁ āgatā nimantetuṁ labhanti. Tathā sannipatanameva dassetuṁ ‘‘itaresū’’tiādi",
  "tika-s0105t1:13_10": "vuttaṁ. Samathavipassanā taruṇā hontīti ettha samathassa taruṇabhāvo upacārasamādhivasena,",
  "tika-s0105t1:13_11": "vipassanāya pana saṅkhāraparicchedañāṇaṁ, kaṅkhāvitaraṇañāṇaṁ, sammasanañāṇaṁ, maggāmaggañāṇanti",
  "tika-s0105t1:13_12": "catunnaṁ ñāṇānaṁ vasena veditabbo. Taruṇavipassanāti hi tesaṁ catunnaṁ ñāṇānamadhivacanaṁ.",
  "tika-s0105t1:13_13": "Pavāraṇāsaṅgahaṁ datvāti anumatidānavasena datvā. Kattikapuṇṇamāyanti pacchimakattikapuṇṇamiyaṁ.",
  "tika-s0105t1:13_14": "‘‘Migasirassa paṭhamapāṭipadadivase’’ti idaṁ majjhimadesavohāravasena migasiramāsassa",
  "tika-s0105t1:13_15": "paṭhamaṁ pāṭipadadivasaṁ sandhāya vuttaṁ, etarahi pavattavohāravasena pana pacchimakattikamāsassa",
  "tika-s0105t1:13_16": "kāḷapakkhapāṭipadadivaso veditabbo.",
  "tika-s0105t1:14_0": "Aññenapi kāraṇenāti bhikkhūnaṁ samathavipassanātaruṇabhāvato aññenapi majjhimamaṇḍale",
  "tika-s0105t1:14_1": "veneyyānaṁ ñāṇaparipākādikāraṇena. Catumāsanti āsaḷhīpuṇṇamiyā pāṭipadato yāva pacchimakattikapuṇṇamī,",
  "tika-s0105t1:14_2": "tāva catumāsaṁ. ‘‘Samantā yojanasata’’ntiādinā vuttanayeneva. Vasanaṁ vassaṁ, vasanakiriyā,",
  "tika-s0105t1:14_3": "vutthaṁ vasitaṁ vassamassāti vutthavasso, tassa. Tathāgatena vinetabbattā ‘‘bhagavato",
  "tika-s0105t1:14_4": "veneyyasattā’’ti sāminiddeso vutto, kattuniddeso vā esa. Veneyyasattāti ca caritānurūpaṁ",
  "tika-s0105t1:14_5": "vinetabbasattā. Indriyaparipākaṁ āgamayamānoti saddhādiindriyānaṁ vimuttiparipācanabhāvena",
  "tika-s0105t1:14_6": "paripakkaṁ paṭimānento. Phussamāghaphagguṇacittamāsānaṁ aññataramāsassa paṭhamadivase",
  "tika-s0105t1:14_7": "nikkhamanato māsaniyamo ettha na katoti daṭṭhabbaṁ. Tenāha ‘‘ekamāsaṁ vā dviticatumāsaṁ",
  "tika-s0105t1:14_8": "vā tattheva vasitvā’’ti. Tatthevāti vassūpagamanaṭṭhāne eva. ‘‘Sattahi vā’’tiādi",
  "tika-s0105t1:14_9": "‘‘ekamāsaṁ vā’’tiādinā yathākkamaṁ yojetabbaṁ – yadi aparampi ekamāsaṁ tattheva vasati,",
  "tika-s0105t1:14_10": "sattahi māsehi cārikaṁ pariyosāpeti. Yadi dvimāsaṁ chahi, yadi timāsaṁ pañcahi, yadi",
  "tika-s0105t1:14_11": "catumāsaṁ tattheva vasati, catūhi māsehi cārikaṁ pariyosāpetīti. Kasmā pana cārikāgamananti",
  "tika-s0105t1:14_12": "āsaṅkānivattanatthaṁ ‘‘itī’’tiādi vuttaṁ. Atirekaṁ jarādubbalo bāḷhajiṇṇo. Te kadā",
  "tika-s0105t1:14_13": "passissanti, na passissanti eva. Lokānukampakāyāti lokānukampakāya eva. Tena vuttaṁ",
  "tika-s0105t1:14_14": "‘‘na cīvarādihetū’’ti.",
  "tika-s0105t1:15_0": "Jaṅghavihāravasenāti jaṅghāhi vicaraṇavasena, jaṅghāhi vicaritvā tattha tattha katipāhaṁ",
  "tika-s0105t1:15_1": "nivasanavasena vā. Sabbiriyāpathasādhāraṇañhi vihāravacanaṁ. Sarīraphāsukatthāyāti",
  "tika-s0105t1:15_2": "ekasmiṁyeva ṭhāne nibaddhavāsavasena ussannadhātukassa sarīrassa vicaraṇena phāsubhāvatthāya.",
  "tika-s0105t1:15_3": "Aṭṭhuppattikālābhikaṅkhanatthāyāti aggikkhandhopamasutta (a. ni. 7.72) maghadevajātakādi",
  "tika-s0105t1:15_4": "(jā. 1.1.9) desanānaṁ viya dhammadesanāya abhikaṅkhitabbaaṭṭhuppattikālatthāya, aṭṭhuppattikālassa",
  "tika-s0105t1:15_5": "vā abhikaṅkhanatthāya, aṭṭhuppattikāle dhammadesanatthāyāti vuttaṁ hoti. Sikkhāpadapaññāpanatthāyāti",
  "tika-s0105t1:15_6": "surāpānasikkhāpadādi (pāci. 327, 328, 329) paññāpane viya sikkhāpadānaṁ paññāpanatthāya.",
  "tika-s0105t1:15_7": "Bodhanatthāyāti aṅgulimālādayo (ma. ni. 2.347) viya bodhaneyyasatte catusaccabodhanatthāya.",
  "tika-s0105t1:15_8": "Mahatāti mahatiyā. Kañci, katipaye vā puggale uddissa cārikā nibaddhacārikā. Tadaññā",
  "tika-s0105t1:15_9": "sambahule uddissa gāmanigamanagarapaṭipāṭiyā cārikā anibaddhacārikā. Tenāha ‘‘tatthā’’tiādi.",
  "tika-s0105t1:15_10": "Yaṁ caratīti kiriyāparāmasanaṁ.",
  "tika-s0105t1:16_0": "‘‘Esā idha adhippetā’’ti vuttameva vitthārato dassetuṁ ‘‘tadā kirā’’tiādi vuttaṁ.",
  "tika-s0105t1:16_1": "Dasasahassilokadhātuyāti jātikkhettabhūtaṁ dasasahassacakkavāḷaṁ sandhāya vuttaṁ.",
  "tika-s0105t1:16_2": "Kasmāti ce? Tattheva bhabbasattānaṁ sambhavato. Tattha hi satte bhabbe paripakkindriye",
  "tika-s0105t1:16_3": "passituṁ buddhañāṇaṁ abhinīharitvā ṭhito bhagavā ñāṇajālaṁ pattharatīti vuccati,",
  "tika-s0105t1:16_4": "idañca devabrahmānaṁ vasena vuttaṁ. Manussā pana imasmiṁyeva cakkavāḷe, imasmiṁyeva",
  "tika-s0105t1:16_5": "ca saparivāre jambudīpe bodhaneyyā honti. Bodhaneyyabandhaveti bodhaneyyasattasaṅkhāte",
  "tika-s0105t1:16_6": "bhagavato bandhave. Gottādisambandhā viya hi saccapaṭivedhasambandhā veneyyā bhagavato",
  "tika-s0105t1:16_7": "bandhavā nāmāti. Gocarabhāvūpagamanaṁ sandhāya ‘‘sabbaññutaññāṇajālassa anto paviṭṭho’’ti",
  "tika-s0105t1:16_8": "vuttaṁ. Bhagavā kira mahākaruṇāsamāpattiṁ samāpajjitvā tato vuṭṭhāya ‘‘ye sattā bhabbā",
  "tika-s0105t1:16_9": "paripakkañāṇā, te mayhaṁ ñāṇassa upaṭṭhahantū’’ti cittaṁ adhiṭṭhāya samannāharati,",
  "tika-s0105t1:16_10": "tassa sahasamannāhārā eko vā dve vā sambahulā vā tadā vinayūpagā veneyyā ñāṇassa",
  "tika-s0105t1:16_11": "āpāthamāgacchanti, ayamettha buddhānubhāvo. Evamāpāthagatānaṁ pana nesaṁ upanissayaṁ",
  "tika-s0105t1:16_12": "pubbacariyaṁ, pubbahetuṁ, sampati vattamānañca paṭipattiṁ oloketi. Veneyyasattapariggaṇhanatthañhi",
  "tika-s0105t1:16_13": "samannāhāre kate paṭhamaṁ nesaṁ veneyyabhāvena upaṭṭhānaṁ hoti, atha ‘‘kiṁ nu kho",
  "tika-s0105t1:16_14": "bhavissatī’’ti saraṇagamanādivasena kañci nipphattiṁ vīmaṁsamāno pubbūpanissayādīni",
  "tika-s0105t1:16_15": "oloketi. Tenāha ‘‘atha bhagavā’’tiādi. Soti ambaṭṭho. Vādapaṭivādaṁ katvāti ‘‘evaṁ",
  "tika-s0105t1:16_16": "nu te ambaṭṭhā’’tiādinā (dī. ni. 1.262) mayā vuttavacanassa ‘‘ye ca kho te bho gotama",
  "tika-s0105t1:16_17": "muṇḍakā samaṇakā’’tiādinā (dī. ni. 1.263) paṭivacanaṁ datvā, asabbhivākyanti asappurisavācaṁ,",
  "tika-s0105t1:16_18": "tikkhattuṁ ibbhavādanipātanavasena nānappakāraṁ sādhusabhāvāya vācāya vattumayuttaṁ",
  "tika-s0105t1:16_19": "vākyaṁ vakkhatīti vuttaṁ hoti. Nibbisevananti vigatatudanaṁ, mānadappavasena apagataparinipphandananti attho.",
  "tika-s0105t1:17_0": "Avasaritabbanti upagantabbaṁ. Tassa gāmassa idaṁ nāmamattaṁ, kimettha atthapariyesanāyāti",
  "tika-s0105t1:17_1": "vuttaṁ ‘‘ijjhānaṅgalantipi pāṭho’’ti. ‘‘Yena disābhāgenā’’ti karaṇaniddesānurūpaṁ",
  "tika-s0105t1:17_2": "karaṇatthe upayogavacananti dasseti ‘‘tena avasarī’’ti iminā. ‘‘Yasmiṁ padese’’ti",
  "tika-s0105t1:17_3": "pana bhummaniddesānurūpaṁ ‘‘taṁ vā avasarī’’ti vuttaṁ. Tadubhayamevatthaṁ vivarati",
  "tika-s0105t1:17_4": "‘‘tena disābhāgenā’’tiādinā. Gatoti upagato, agamāsīti attho. Puna gatoti sampatto,",
  "tika-s0105t1:17_5": "sampāpuṇīti attho. ‘‘Icchānaṅgale’’ti idaṁ tadā bhagavato gocaragāmanidassanaṁ, samīpatthe",
  "tika-s0105t1:17_6": "cetaṁ bhummaṁ . ‘‘Icchānaṅgalavanasaṇḍe’’ti idaṁ pana nivāsaṭṭhānadassanaṁ, nippariyāyato",
  "tika-s0105t1:17_7": "adhikaraṇe cetaṁ bhummanti tadubhayampi padaṁ visesatthadassanena vivaranto ‘‘icchānaṅgalaṁ",
  "tika-s0105t1:17_8": "upanissāyā’’tiādimāha . ‘‘Sīlakhandhāvāra’’ntiādi vuttanayena veneyyahitasamapekkhanavaseneva",
  "tika-s0105t1:17_9": "bhagavato vihāradassanaṁ. Tattha dhammarājassa bhagavato sabbaso adhammaniggaṇhanaparā",
  "tika-s0105t1:17_10": "eva paṭipatti, sā ca sīlasamādhipaññāvasenāti sīlādittayasseva gahaṇaṁ. Sīlakhandhāvāranti",
  "tika-s0105t1:17_11": "cakkavattirañño dāruiṭṭhakādikataṁ khandhāvārasadisaṁ sīlasaṅkhātaṁ khandhāvāraṁ",
  "tika-s0105t1:17_12": "bandhitvā viharatīti sambandho. Dārukkhandhādīhi āsamantato varanti parikkhipanti",
  "tika-s0105t1:17_13": "etthāti hi khandhāvāro a-kārassa dīghaṁ katvā, rājūnaṁ aciranivāsaṭṭhānaṁ. Tattha",
  "tika-s0105t1:17_14": "pana bhagavato aciranivasanakiriyāsambandhamattena bhayanivāraṇaṭṭhena taṁsadisatāya",
  "tika-s0105t1:17_15": "sīlampi tathā vuccati. Samādhikontanti sammāsamādhisaṅkhātaṁ maṅgalasattiṁ. Sabbaññutaññāṇapadanti",
  "tika-s0105t1:17_16": "sabbaññutaññāṇasaṅkhātaṁ jayamantapadaṁ. Parivattayamānoti parijappamāno. ‘‘Sabbaññutaññāṇasara’’ntipi",
  "tika-s0105t1:17_17": "pāṭho, sabbaññutaññāṇavajiraggasaraṁ aparāparaṁ samparivattamānoti attho. Yathābhirucitena",
  "tika-s0105t1:17_18": "vihārenāti sabbavihārasādhāraṇadassanaṁ, dibbavihārādīsu yena yena attanā abhirucitena",
  "tika-s0105t1:17_19": "vihārena viharatīti attho.",
  "tika-s0105t1:18": "Pokkharasātivatthuvaṇṇanā",
  "tika-s0105t1:19_0": "255.Manteti iruvedādimantasatthe. Iruvedādayo hi guttabhāsitabbaṭṭhena ‘‘mantā’’ti",
  "tika-s0105t1:19_1": "vuccanti. Aṇa-saddo saddeti āha ‘‘sajjhāyatī’’ti. Lokiyā pana vadanti ‘‘brahmuno",
  "tika-s0105t1:19_2": "apaccaṁ brāhmaṇo, nāgamo, ṇattaṁ, dīghādī’’ti. Kasmā ayameva vacanattho vuttoti āha",
  "tika-s0105t1:19_3": "‘‘idamevā’’tiādi. Atha kesaṁ itaro vacanatthoti codanamapaneti ‘‘ariyā panā’’tiādinā.",
  "tika-s0105t1:19_4": "Atha vā yaṁ lokiyā vadanti ‘‘brahmunā jāto brāhmaṇo’’tiādiniruttiṁ, taṁ paṭikkhipituṁ",
  "tika-s0105t1:19_5": "evaṁ vuttaṁ. ‘‘Idamevā’’ti hi avadhāraṇena taṁ paṭikkhipati. ‘‘Jātibrāhmaṇāna’’nti",
  "tika-s0105t1:19_6": "pana iminā saddantarena dassitesu jātibrāhmaṇavisuddhibrāhmaṇavasena duvidhesu brāhmaṇesu",
  "tika-s0105t1:19_7": "visuddhibrāhmaṇānaṁ niruttiṁ dassento ‘‘ariyā panā’’tiādimāha. Bahanti pāpe bahi",
  "tika-s0105t1:19_8": "karontīti hi ariyā brāhmaṇā niruttinayena. ‘‘Tassa kira kāyo setapokkharasadiso’’ti",
  "tika-s0105t1:19_9": "idamevassa nāmalābhahetudassanaṁ, sesaṁ pana tappasaṅgena yathāvijjamānavisesadassanameva.",
  "tika-s0105t1:19_10": "Tenāha ‘‘iti naṁ pokkharasadisattā pokkharasātīti sañjānantī’’ti. Pokkharena sadiso",
  "tika-s0105t1:19_11": "kāyo yassāti hi pokkharasātī niruttinayena . Sātasaddo vā sadisattho, pokkharena",
  "tika-s0105t1:19_12": "sāto sadiso kāyo tathā, so yassāti pokkharasātī. Setapokkharasadisoti setapadumavaṇṇo.",
  "tika-s0105t1:19_13": "Devanagareti ālakamandādidevapure. Ussāpitarajatatoraṇanti gambhīranemanikhātaṁ accuggataṁ",
  "tika-s0105t1:19_14": "rajatamayaṁ indakhīlaṁ . Kāḷamegharājīti kadāci dissamānā kāḷaabbhalekhā. Rajatapanāḷikāti",
  "tika-s0105t1:19_15": "rajatamayatumbaṁ. Suvaṭṭitāti vaṭṭabhāvassa yuttaṭṭhāne suṭṭhu vaṭṭulā. Kāḷavaṅgatilakādīnamabhāvena",
  "tika-s0105t1:19_16": "suparisuddhā.‘‘Arājake’’tiādināpi sobhaggappattabhāvameva nidasseti.",
  "tika-s0105t1:20_0": "Idāni aparampi tassa nāmalābhahetuṁ dassento ‘‘ayaṁ panā’’tiādimāha. Tattha ca ‘‘himavantapadese",
  "tika-s0105t1:20_1": "mahāsare padumagabbhe nibbattī’’ti idamevassa nāmalābhahetudassanaṁ. Sesaṁ pana tappasaṅgena",
  "tika-s0105t1:20_2": "tathāpavattākāradassanameva. Tenāha ‘‘iti naṁ pokkhare sayitattā pokkharasātīti sañjānantī’’ti.",
  "tika-s0105t1:20_3": "Pokkhare kamale sayatīti hi pokkharasātī, sātaṁ vā vuccati samasaṇṭhānaṁ, pokkhare",
  "tika-s0105t1:20_4": "jātaṁ samasaṇṭhānaṁ tathā, tamassatthītipi pokkharasātī. Yaṁ pana ācariyena vuttaṁ",
  "tika-s0105t1:20_5": "‘‘imassa brāhmaṇassa kīdiso pubbayogo, yena naṁ bhagavā anuggaṇhituṁ taṁ ṭhānaṁ upagatoti",
  "tika-s0105t1:20_6": "āhā’’ti, (dī. ni. ṭī. 1.255) tadetaṁ ‘‘ayaṁ panā’’tiādivacanaṁ ekadesameva sandhāya",
  "tika-s0105t1:20_7": "vuttaṁ. ‘‘So tato manussaloka’’ntiādivacanato devaloke nibbattīti ettha aparāparaṁ",
  "tika-s0105t1:20_8": "nibbatti eva vuttāti daṭṭhabbaṁ. Tathārūpena kammena nibbattimeva sandhāya ‘‘mātukucchivāsaṁ",
  "tika-s0105t1:20_9": "jigucchitvā’’tiādi vuttaṁ. ‘‘Padumagabbhe nibbattī’’ti iminā saṁsedajoyeva hutvā",
  "tika-s0105t1:20_10": "nibbattīti dasseti. Na pupphatīti na vikasati. Tenāti tāpasena. Nāḷatoti pupphadaṇḍato.",
  "tika-s0105t1:20_11": "Suvaṇṇacuṇṇehi piñjaraṁ hemavaṇṇo yassāti suvaṇṇacuṇṇapiñjaro, taṁ, suvaṇṇacuṇṇehi",
  "tika-s0105t1:20_12": "vikiṇṇabhāvena hemavaṇṇanti attho. Piñjarasaddo hi hemavaṇṇapariyāyoti sāratthadīpaniyaṁ",
  "tika-s0105t1:20_13": "(sārattha. ṭī. 1.22) vuttaṁ. Esa nayo padumareṇupiñjaranti etthāpi. Rajatabimbakanti",
  "tika-s0105t1:20_14": "rūpiyamayarūpakaṁ. Paṭijaggāmīti posemi. Pāranti pariyosānaṁ, nipphatti vā vuccati",
  "tika-s0105t1:20_15": "nadīsamuddādīnaṁ pariyosānabhūtaṁ pāraṁ viyāti katvā. Paṭisandhipaññāsaṅkhātena sabhāvañāṇena",
  "tika-s0105t1:20_16": "paṇḍito. Iti kattabbesu, vedesu vā visāradapaññāsaṅkhātena veyyattiyena byatto. Aggabrāhmaṇoti",
  "tika-s0105t1:20_17": "disāpāmokkhabrāhmaṇo. Sippanti vedasippaṁ tasseva pakaraṇādhigatattā. Brahmadeyyaṁ",
  "tika-s0105t1:20_18": "adāsīti vakkhamānanayena brahmadeyyaṁ katvā adāsi.",
  "tika-s0105t1:21_0": "‘‘Ajjhāvasatī’’ti ettha adhi-saddo, ā-saddo ca upasaggamattaṁ, tato ‘‘ukkaṭṭha’’nti",
  "tika-s0105t1:21_1": "idaṁ ajjhāpubbavasayoge bhummatthe upayogavacanaṁ. Adhi-saddo vā issariyattho, ā-saddo",
  "tika-s0105t1:21_2": "mariyādattho tato ‘‘ukkaṭṭha’’nti idaṁ kammappavacanīyayoge bhummatthe upayogavacananti",
  "tika-s0105t1:21_3": "dasseti ‘‘ukkaṭṭhanāmake’’tiādinā. Tadevatthaṁ vivarituṁ ‘‘tassā’’tiādi vuttaṁ. ‘‘Tassa",
  "tika-s0105t1:21_4": "nagarassa sāmiko hutvā’’ti hi ‘‘abhibhavitvā’’ti etassatthavivaraṇaṁ, tenetaṁ dīpeti",
  "tika-s0105t1:21_5": "‘‘sāmibhāvo abhibhavana’’nti. ‘‘Yāya mariyādāyā’’tiādi pana ā-saddassatthavivaraṇaṁ,",
  "tika-s0105t1:21_6": "tenetaṁ dīpeti ‘‘āsaddo mariyādattho, mariyādā ca nāma yāya tattha vasitabbaṁ, sāyeva",
  "tika-s0105t1:21_7": "aparādhīnatā’’ti. Yāya mariyādāyāti hi yāya aparādhīnatāsaṅkhātāya anaññasādhāraṇāya",
  "tika-s0105t1:21_8": "avatthāyāti attho. ‘‘Upasaggavasenā’’tiādi pana ‘‘ukkaṭṭhanāmake’’ti etassatthavivaraṇaṁ,",
  "tika-s0105t1:21_9": "tenetaṁ dīpeti ‘‘satipi bhummavacanappasaṅge dhātvatthānuvattakavisesakabhūtehi duvidhehipi",
  "tika-s0105t1:21_10": "upasaggehi yuttattā upayogavacanamevettha vihita’’nti. ‘‘Tassa kirā’’tiādi pana atthānugatasamaññāparidīpanaṁ.",
  "tika-s0105t1:21_11": "Vatthu nāma nagaramāpanārahabhūmippadeso ‘‘ārāmavatthu, vihāravatthū’’tiādīsu viya.",
  "tika-s0105t1:22_0": "Ukkāti daṇḍadīpikā. Aggahesunti ‘‘ajja maṅgaladivaso, tasmā sunakkhattaṁ, tatthāpi",
  "tika-s0105t1:22_1": "ayaṁ sukhaṇo mā atikkamī’’ti rattivibhāyanaṁ anurakkhantā, rattiyaṁ ālokakaraṇatthāya",
  "tika-s0105t1:22_2": "ukkā ṭhapetvā ukkāsu jalamānāsu nagarassa vatthuṁ aggahesuṁ, tenetaṁ dīpeti – ukkāsu",
  "tika-s0105t1:22_3": "ṭhitāti ukkaṭṭhā. Mūlavibhujādi ākatigaṇapakkhepena, niruttinayena vā ukkāsu vijjotayantīsu",
  "tika-s0105t1:22_4": "ṭhitāti ukkaṭṭhā, tathā ukkāsu ṭhitāsu ṭhitā āsītipi ukkaṭṭhāti. Majjhimāgamaṭṭhakathāyaṁ",
  "tika-s0105t1:22_5": "pana evaṁ vuttaṁ ‘‘tañca nagaraṁ ‘maṅgaladivaso sukhaṇo, sunakkhattaṁ mā atikkamī’ti",
  "tika-s0105t1:22_6": "rattimpi ukkāsu ṭhitāsu māpitattā ukkaṭṭhātipi vuccati, daṇḍadīpikāsu jāletvā dhāriyamānāsu",
  "tika-s0105t1:22_7": "māpitattāti vuttaṁ hotī’’ti, (ma. ni. aṭṭha. 1.mūlapariyāyasuttavaṇṇanā) tadapiminā",
  "tika-s0105t1:22_8": "saṁsandati ceva sameti ca nagaravatthupariggahassapi nagaramāpanapariyāpannattāti",
  "tika-s0105t1:22_9": "daṭṭhabbaṁ. Apare pana bhaṇanti ‘‘bhūmibhāgasampattiyā, upakaraṇasampattiyā, manussasampattiyā",
  "tika-s0105t1:22_10": "ca taṁ nagaraṁ ukkaṭṭhaguṇayogato ukkaṭṭhāti nāmaṁ labhatī’’ti. Lokiyā pana vadanti",
  "tika-s0105t1:22_11": "‘‘ukkā dhārīyati etassa māpitakāleti ukkaṭṭhā, vaṇṇavikāroya’’nti, itthiliṅgavasena",
  "tika-s0105t1:22_12": "cāyaṁ samaññā, tenevidha payogo dissati ‘‘yathā ca bhavaṁ gotamo ukkaṭṭhāya aññāni",
  "tika-s0105t1:22_13": "upāsakakulāni upasaṅkamatī’’ti (dī. ni. 1.299) mūlapariyāyasuttādīsu (ma. ni. 1.1)",
  "tika-s0105t1:22_14": "ca ‘‘ekaṁ samayaṁ bhagavā ukkaṭṭhāyaṁ viharati subhagavane sālarājamūle’’tiādi. Evamettha",
  "tika-s0105t1:22_15": "hotu upasaggavasena upayogavacanaṁ, kathaṁ panetaṁ sesapadesu siyāti anuyogenāha",
  "tika-s0105t1:22_16": "‘‘tassa anupayogattā sesapadesū’’ti. Tattha tassāti upasaggavasena upayogasaññuttassa",
  "tika-s0105t1:22_17": "‘‘ukkaṭṭha’’nti padassa. Anupayogattāti visesanabhāvena anupayuttattā. Sesapadesūti",
  "tika-s0105t1:22_18": "‘‘sattussada’’ntiādīsu sattasu padesu.",
  "tika-s0105t1:23_0": "Kiṁ nu khvāyaṁ saddapayogo saddalakkhaṇānugatoti codanamapaneti ‘‘tattha…pe… pariyesitabba’’nti",
  "tika-s0105t1:23_1": "iminā. Tatthāti upasaggavasena, anupayogavasena ca upayogavacananti vutte dubbidhepi",
  "tika-s0105t1:23_2": "vidhāne. Lakkhaṇanti gahaṇūpāyañāyabhūtaṁ saddalakkhaṇaṁ, suttaṁ vā. Pariyesitabbanti",
  "tika-s0105t1:23_3": "saddasatthesu vijjamānattā ñāṇena gavesitabbaṁ, gahetabbanti vuttaṁ hoti. Etena hi",
  "tika-s0105t1:23_4": "saddalakkhaṇānugatovāyaṁ saddapayogoti dasseti, saddavidū ca icchanti ‘‘upaanuadhiāiccādipubbavasayoge",
  "tika-s0105t1:23_5": "sattamiyatthe upayogavacanaṁ pāpuṇāti, visesitabbapade ca yathāvidhimanupayogo visesanapadānaṁ",
  "tika-s0105t1:23_6": "samānādhikaraṇabhūtāna’’nti. Tatra yadā adhi-saddo, ā-saddo ca upasaggamattaṁ, tadā",
  "tika-s0105t1:23_7": "‘‘tatiyāsattamīnañcā’’ti lakkhaṇena ajjhāpubbavasayoge upayogavacanaṁ. Tathā hi vadanti",
  "tika-s0105t1:23_8": "‘‘sattamiyatthe kāladisāsu upānvajjhāvasayoge, adhipubbasiṭhāvasānaṁ payoge, tappānacāresu",
  "tika-s0105t1:23_9": "ca dutiyā. Kāle pubbaṇhasamayaṁ nivāsetvā, ekaṁ samayaṁ bhagavā, kañci kālaṁ purejātapaccayena",
  "tika-s0105t1:23_10": "paccayo, imaṁ rattiṁ cattāro mahārājāno. Disāyaṁ purimaṁ disaṁ dhataraṭṭho. Upādipubbavasayoge",
  "tika-s0105t1:23_11": "gāmaṁ upavasati, gāmaṁ anuvasati, gāmaṁ āvasati, agāraṁ ajjhāvasati, adhipubbasiṭhāvasānaṁ",
  "tika-s0105t1:23_12": "payoge pathaviṁ adhisessati, gāmaṁ adhitiṭṭhati, gāmaṁ ajjhāvasati. Tappānacāresu",
  "tika-s0105t1:23_13": "nadiṁ pivati, gāmaṁ carati iccādīti.",
  "tika-s0105t1:24_0": "Yadā pana adhi-saddo issariyattho, ā-saddo ca mariyādattho, tadā ‘‘kammappavacanīyayutte’’ti",
  "tika-s0105t1:24_1": "lakkhaṇena kammappavacanīyayoge upayogavacanaṁ. Tathā hi vadanti ‘‘anuādayo upasaggā,",
  "tika-s0105t1:24_2": "dhīādayo nipātā ca kammappavacanīyasaññā honti kiriyāsaṅkhātaṁ kammaṁ pavacanīyaṁ",
  "tika-s0105t1:24_3": "yesaṁ te kammappavacanīyā’’ti. Sesapadānaṁ pana yathāvidhimanupayoge katarena lakkhaṇena",
  "tika-s0105t1:24_4": "upayogavacananti? Yathāvuttalakkhaṇeneva. Yajjevaṁ tesampi ādhārabhāvato nānādhāratā",
  "tika-s0105t1:24_5": "siyāti? Na, bahūnampi padānaṁ nagaravasena ekatthabhāvato. Sakatthamattañhi tesaṁ",
  "tika-s0105t1:24_6": "nānākaraṇanti. Aññe pana saddavidū evamicchanti ‘‘samānādhikaraṇapadānaṁ paccekaṁ",
  "tika-s0105t1:24_7": "kiriyāsambandhanena visesitabbapadena samānavacanatā yathā ‘kaṭaṁ karoti, vipulaṁ,",
  "tika-s0105t1:24_8": "dassanīya’nti ettha ‘kaṭaṁ karoti, vipulaṁ karoti, dassanīyaṁ karotī’ti paccekaṁ",
  "tika-s0105t1:24_9": "kiriyāsambandhanena kammattheyeva dutiyā’’ti, tadetaṁ vicāretabbaṁ visesanapadānaṁ",
  "tika-s0105t1:24_10": "samānādhikaraṇānaṁ kiriyāsambajjhanābhāvato. Yadā hi kiriyāsambajjhanaṁ, tadā visesanameva na hotīti.",
  "tika-s0105t1:25_0": "Ussadatā nāmettha bahulatāti vuttaṁ ‘‘bahujana’’nti. Taṁ pana bahulataṁ dasseti ‘‘ākiṇṇamanussa’’ntiādinā.",
  "tika-s0105t1:25_1": "Araññādīsu gahetvā posetabbā posāvaniyā, etena tesaṁ dhammabhāvaṁ dasseti. Āvijjhitvāti",
  "tika-s0105t1:25_2": "parikkhipitvā. Khaṇitvā katā pokkharaṇī, ābandhitvā kataṁ taḷākaṁ. Acchinnūdakaṭṭhāneyeva",
  "tika-s0105t1:25_3": "jalajakusumāni jātānīti vuttaṁ ‘‘udakassa niccabharitānevā’’ti. Udakassāti ca pūraṇakiriyāyoge",
  "tika-s0105t1:25_4": "karaṇatthe sāmivacanaṁ ‘‘mahante mahante sāṇipasibbake kārāpetvā hiraññasuvaṇṇassa",
  "tika-s0105t1:25_5": "pūrāpetvā’’tiādīsu (pārā. 34) viya. Saha dhaññenātisadhaññanti nagarasaddāpekkhāya",
  "tika-s0105t1:25_6": "napuṁsakaliṅgena vuttaṁ, yathāvākyaṁ vā upayogavacanena. Evaṁ sabbattha. Pubbaṇṇāparaṇṇādibhedaṁ",
  "tika-s0105t1:25_7": "bahudhaññasannicayanti ettha ādisaddena tadubhayavinimuttaṁ alābukumbhaṇḍādisūpeyyaṁ",
  "tika-s0105t1:25_8": "saṅgaṇhāti. Tenāyamattho viññāyati – nayidha dhaññasaddo sāliādidhaññavisesavācako,",
  "tika-s0105t1:25_9": "posane sādhuttamattena pana niravasesapubbaṇṇāparaṇṇasūpeyyavācako, virūpekasesavasena",
  "tika-s0105t1:25_10": "vā payuttoti. Ettāvatāti yathāvuttapadattayena. Rājalīlāyāti rājūnaṁ vilāsena. Samiddhiyā",
  "tika-s0105t1:25_11": "upabhogaparibhogasampuṇṇabhāvena sampatti samiddhisampatti.",
  "tika-s0105t1:26_0": "‘‘Rājabhogga’’nti vutte ‘‘kena dinna’’nti avassaṁ pucchitabbato evaṁ vuttanti dasseti",
  "tika-s0105t1:26_1": "‘‘kenā’’tiādinā. Raññā viya bhuñjitabbanti vā rājabhogganti aṭṭhakathāto aparo nayo.",
  "tika-s0105t1:26_2": "Yāva puttanattapanattaparamparā kulasantakabhāvena rājato laddhattā ‘‘rañño dāyabhūta’’nti",
  "tika-s0105t1:26_3": "vuttaṁ. ‘‘Dhammadāyādā me bhikkhave bhavathā’’tiādīsu (ma. ni. 1.29) viya ca dāyasaddo",
  "tika-s0105t1:26_4": "dāyajjapariyāyoti āha ‘‘dāyajjanti attho’’ti. Kathaṁ dinnattā brahmadeyyaṁ nāmāti",
  "tika-s0105t1:26_5": "codanaṁ pariharati ‘‘chattaṁ ussāpetvā’’tiādinā. Rājanīhārena paribhuñjitabbato hi",
  "tika-s0105t1:26_6": "uddhaṁ paribhogalābhassa brahmadeyyatā nāma natthi, idañca tathā dinnameva, tasmā",
  "tika-s0105t1:26_7": "brahmadeyyaṁ nāmāti vuttaṁ hoti. Chejjabhejjanti sarīradaṇḍadhanadaṇḍādibhedaṁ daṇḍamāha.",
  "tika-s0105t1:26_8": "Nadītitthapabbatādīsūti nadītitthapabbatapādagāmadvāraaṭavimukhādīsu. Setacchattaggahaṇena",
  "tika-s0105t1:26_9": "sesarājakakudhabhaṇḍampi gahitaṁ tappamukhattāti veditabbaṁ. ‘‘Raññā bhuñjitabba’’ntveva",
  "tika-s0105t1:26_10": "vutte idhādhippetattho na pākaṭoti hutvā-saddaggahaṇaṁ kataṁ. Tañhi so rājakulato",
  "tika-s0105t1:26_11": "asamudāgatopi rājā hutvā bhuñjituṁ labhatīti ayamidhādhippeto attho. Dātabbanti dāyaṁ,",
  "tika-s0105t1:26_12": "‘‘rājadāya’’nti imināva raññā dinnabhāve siddhe ‘‘raññā pasenadinā kosalena dinna’’nti",
  "tika-s0105t1:26_13": "puna ca vacanaṁ kimatthiyanti āha ‘‘dāyakarājadīpanattha’’ntiādi. Asukena raññā dinnanti",
  "tika-s0105t1:26_14": "dāyakarājassa adīpitattā evaṁ vuttanti adhippāyo. Ettha ca paṭhamanaye ‘‘rājabhogga’’nti",
  "tika-s0105t1:26_15": "pade pucchāsambhavato idaṁ vuttaṁ, dutiyanaye pana ‘‘rājadāya’’nti padeti ayampi",
  "tika-s0105t1:26_16": "viseso daṭṭhabbo. Tattha atibahulatāya purato ṭhapanokāsābhāvato passenapi odanasūpabyañjanādi",
  "tika-s0105t1:26_17": "dīyati etassāti pasenadi, aluttasamāsavasena. So hi rājā taṇḍuladoṇassa odanampi",
  "tika-s0105t1:26_18": "tadupiyena sūpabyañjanena bhuñjati. Tathā hi naṁ bhuttapātarāsakāle satthu santikamāgantvā",
  "tika-s0105t1:26_19": "ito cito ca samparivattantaṁ niddāya abhibhuyyamānaṁ ujukaṁ nisīditumasakkontaṁ bhagavā –",
  "tika-s0105t1:27": "‘‘Middhī yadā hoti mahagghaso ca,",
  "tika-s0105t1:28": "Niddāyitā samparivattasāyī;",
  "tika-s0105t1:29": "Mahāvarāhova nivāpavuṭṭho,",
  "tika-s0105t1:30": "Punappunaṁ gabbhamupeti mando’’ti. (dha. pa. 325; netti. 26, 90);",
  "tika-s0105t1:31": "Imāya gāthāya ovadi. Bhāgineyyañca so sudassanaṁ nāma māṇavaṁ –",
  "tika-s0105t1:32": "‘‘Manujassa sadā satīmato,",
  "tika-s0105t1:33": "Mattaṁ jānato laddhabhojane;",
  "tika-s0105t1:34": "Tanukassa bhavanti vedanā,",
  "tika-s0105t1:35": "Saṇikaṁ jīrati āyupālaya’’nti. (saṁ. ni. 1.24) –",
  "tika-s0105t1:36_0": "Imaṁ gāthaṁ bhagavato santike uggahāpetvā attano bhuñjantassa osānapiṇḍakāle devasikaṁ",
  "tika-s0105t1:36_1": "bhaṇāpeti, so aparena samayena tassā gāthāya atthaṁ sallakkhetvā punappunaṁ osānapiṇḍapariharaṇena",
  "tika-s0105t1:36_2": "nāḷikodanamattāya saṇṭhahitvā tanusarīro balavā sukhappatto ahosīti. Udānaṭṭhakathāyaṁ",
  "tika-s0105t1:36_3": "(udā. aṭṭha. 12) pana evaṁ vuttaṁ ‘‘paccāmittaṁ parasenaṁ jinātīti pasenadī’’ti.",
  "tika-s0105t1:36_4": "Saddavidūpi hi ja-kārassa da-kāre idamudāharanti. So hi attano bhāgineyyaṁ ajātasatturājānaṁ,",
  "tika-s0105t1:36_5": "pañcacorasatādīni ca avaruddhakāni jinātīti. Kosalaraṭṭhassādhipatibhāvato kosalo,",
  "tika-s0105t1:36_6": "tasmā kosalādhipatinā pasenadi nāmakena raññā dinnanti attho veditabbo. Nissaṭṭhapariccattatāsaṅkhātena",
  "tika-s0105t1:36_7": "puna aggahetabbabhāveneva dinnattā idha brahmadeyyaṁ nāma, na tu purimanaye viya",
  "tika-s0105t1:36_8": "rājasaṅkhepena paribhuñjitabbabhāvena dinnattāti āha ‘‘yathā’’tiādi. Nissaṭṭhaṁ hutvā,",
  "tika-s0105t1:36_9": "nissaṭṭhabhāvena vā pariccattaṁ nissaṭṭhapariccattaṁ, muttacāgavasena cajitanti attho.",
  "tika-s0105t1:37_0": "Savanaṁ upalabbhoti dasseti ‘‘upalabhī’’ti iminā, so cāyamupalabbho savanavaseneva",
  "tika-s0105t1:37_1": "jānananti vuttaṁ ‘‘sotadvārasampattavacananigghosānusārena aññāsī’’ti. Sotadvārānusāraviññāṇavīthivasena",
  "tika-s0105t1:37_2": "jānanameva hi idha savanaṁ teneva ‘‘samaṇo khalu bho gotamo’’tiādinā vuttassatthassa",
  "tika-s0105t1:37_3": "adhigatattā, na pana sotadvāravīthivasena sutamattaṁ tena tadatthassa anadhigatattā.",
  "tika-s0105t1:37_4": "Avadhāraṇaphalattā saddapayogassa sabbampi vākyaṁ antogadhāvadhāraṇaṁ. Tasmā tadatthajotakasaddena",
  "tika-s0105t1:37_5": "vināpi aññatthāpohanavasena assosi eva, nāssa koci savanantarāyo ahosīti ayamattho",
  "tika-s0105t1:37_6": "viññāyatīti āha ‘‘padapūraṇamatte nipāto’’ti, antogadhāvadhāraṇepi ca sabbasmiṁ vākye",
  "tika-s0105t1:37_7": "nītatthato avadhāraṇatthaṁ kho-saddaggahaṇaṁ ‘‘evā’’ti sāmatthiyā sātisayaṁ etadatthassa",
  "tika-s0105t1:37_8": "viññāyamānattāti paṭhamavikappo vutto, nītatthato avadhāraṇena ko attho ekantiko",
  "tika-s0105t1:37_9": "kato, avadhārito cāti vuttaṁ ‘‘tatthā’’tiādi. Atha padapūraṇamattena kho-saddena",
  "tika-s0105t1:37_10": "kiṁ payojananti codanamapaneti ‘‘padapūraṇenā’’tiādinā, akkharasamūhapadassa, padasamūhavākyassa",
  "tika-s0105t1:37_11": "ca siliṭṭhatāpayojanamattamevāti attho. ‘‘Assosī’’ti hidaṁ padaṁ kho-sadde gahite",
  "tika-s0105t1:37_12": "tena phullitaṁ maṇḍitaṁ vibhūsitaṁ viya hontaṁ pūritaṁ nāma hoti, tena ca purimapacchimapadāni",
  "tika-s0105t1:37_13": "sukhuccāraṇavasena siliṭṭhāni honti, na tasmiṁ aggahite, tasmā padapūraṇamattampi",
  "tika-s0105t1:37_14": "padabyañjanasiliṭṭhatāpayojananti vuttaṁ hoti. Mattasaddo cettha visesanivattiattho,",
  "tika-s0105t1:37_15": "tenassa anatthantaradīpanatā dassitā, eva-saddena pana padabyañjanasiliṭṭhatāya ekantikatā.",
  "tika-s0105t1:38_0": "‘‘Samaṇo khalū’’tiādi yathāsutatthanidassananti dasseti ‘‘idānī’’tiādinā. Samitapāpattāti",
  "tika-s0105t1:38_1": "ettha accantaṁ anavasesato savāsanaṁ samitapāpattāti attho gahetabbo. Evañhi bāhirakavītarāgasekkhāsekkhapāpasamanato",
  "tika-s0105t1:38_2": "bhagavato pāpasamanaṁ yathārahaṁ visesitaṁ hoti. Tena vuttaṁ ‘‘bhagavā ca anuttarena",
  "tika-s0105t1:38_3": "ariyamaggena samitapāpo’’ti. Tadevatthaṁ niddesapāṭhena sādhetuṁ ‘‘vuttañheta’’ntiādimāha.",
  "tika-s0105t1:38_4": "Assāti anena bhikkhunā, bhagavatā vā. Samitāti samāpitā, samabhāvaṁ vā āpādayitā,",
  "tika-s0105t1:38_5": "assa vā sampadānabhūtassa santā hontīti attho. Atthānugatā cāyaṁ bhagavati samaññāti",
  "tika-s0105t1:38_6": "vuttaṁ ‘‘bhagavā cā’’tiādi. Tenāti tathā samitapāpattā. Yathābhūtaṁ pavatto yathābhuccaṁ,",
  "tika-s0105t1:38_7": "tadeva guṇo, tena adhigataṁ tathā. ‘‘Khalū’’ti idaṁ nepātikaṁ khalupacchābhattikapade",
  "tika-s0105t1:38_8": "(mi. pa. 4.1.8) viya, na nāmaṁ, anekatthattā ca nipātānaṁ anussavanatthova idhādhippetoti",
  "tika-s0105t1:38_9": "āha ‘‘anussavanatthe nipāto’’ti, paramparasavanañcettha anussavanaṁ. Brāhmaṇajātisamudāgatanti",
  "tika-s0105t1:38_10": "brāhmaṇajātiyā āgataṁ, jātisiddhanti vuttaṁ hoti. Ālapanamattanti piyālapanavacanamattaṁ,",
  "tika-s0105t1:38_11": "na taduttari atthaparidīpanaṁ. Piyasamudāhārā hete ‘‘bho’’ti vā ‘‘āvuso’’ti vā ‘‘devānaṁ",
  "tika-s0105t1:38_12": "piyā’’ti vā. Dhammapade brāhmaṇavatthupāṭhena, (dha. pa. 315 ādayo) suttanipāte ca",
  "tika-s0105t1:38_13": "vāseṭṭhasuttapadena brāhmaṇajātisamudāgatālapanabhāvaṁ samatthetuṁ ‘‘vuttampi ceta’’ntiādimāha.",
  "tika-s0105t1:39_0": "Tatrāyamattho – sace rāgādikiñcanehi sakiñcano assa, so āmantanādīsu ‘‘bho bho’’ti",
  "tika-s0105t1:39_1": "vadanto hutvā vicaraṇato bhovādīyeva nāma hoti, na brāhmaṇo. ‘‘Akiñcanaṁ anādānaṁ,",
  "tika-s0105t1:39_2": "tamahaṁ brūmi brāhmaṇa’’nti (dha. pa. 396, su. ni. 625) sesagāthāpadaṁ. Tattha rāgādayo",
  "tika-s0105t1:39_3": "satte kiñcanti maddanti palibuddhantīti kiñcanāni. Manussā kira goṇehi khalaṁ maddāpentā",
  "tika-s0105t1:39_4": "‘‘kiñcehi kapila, kiñcehi kāḷakā’’ti vadanti, tasmā kiñcanasaddo maddanattho veditabbo.",
  "tika-s0105t1:39_5": "Yathāha niddese ‘‘akiñcananti rāgakiñcanaṁ, dosa, moha, māna, diṭṭhi, kilesakiñcanaṁ,",
  "tika-s0105t1:39_6": "duccaritakiñcanaṁ, yassete kiñcanā pahīnā samucchinnā vūpasantā paṭippassaddhā abhabbuppattikā",
  "tika-s0105t1:39_7": "ñāṇagginā daḍḍhā, so vuccati akiñcano’’ti (cūḷani. 28, 32, 60, 63). Gotamoti gottavasena",
  "tika-s0105t1:39_8": "parikittanaṁ, yaṁ ‘‘ādiccagotta’’ntipi loke vadanti, sakyaputtoti pana jātivasena",
  "tika-s0105t1:39_9": "sākiyoti ca tasseva vevacanaṁ. Vuttañhetaṁ pabbajjāsutte –",
  "tika-s0105t1:40": "‘‘Ādiccā nāma gottena, sākiyā nāma jātiyā;",
  "tika-s0105t1:41": "Tamhā kulā pabbajitomhi, na kāme abhipatthaya’’nti. (su. ni. 425);",
  "tika-s0105t1:42_0": "Tathā cāha ‘‘gotamoti bhagavantaṁ gottavasena parikittetī’’tiādi. Tattha gaṁ tāyatīti",
  "tika-s0105t1:42_1": "gottaṁ, ‘‘gotamo’’ti pavattamānaṁ abhidhānaṁ, buddhiñca ekaṁsikavisayatāya rakkhatīti",
  "tika-s0105t1:42_2": "attho. Yathā hi buddhi ārammaṇabhūtena atthena vinā na vattati, evaṁ abhidhānaṁ abhidheyyabhūtena,",
  "tika-s0105t1:42_3": "tasmā so gottasaṅkhāto attho tāni rakkhatīti vuccati, go-saddo cettha abhidhāne,",
  "tika-s0105t1:42_4": "buddhiyañca vattati. Tathā hi vadanti –",
  "tika-s0105t1:43": "‘‘Go goṇe cendriye bhumyaṁ, vacane ceva buddhiyaṁ;",
  "tika-s0105t1:44": "Ādicce rasmiyañceva, pānīyepi ca vattate;",
  "tika-s0105t1:45": "Tesu atthesu goṇe thī, pumā ca itare pumā’’ti.",
  "tika-s0105t1:46_0": "Tattha ‘‘gosu duyhamānāsu gato, gopañcamo’’tiādīsu gosaddo goṇe vattati. ‘‘Gocaro’’tiādīsu",
  "tika-s0105t1:46_1": "indriye. ‘‘Gorakkha’’ntiādīsu bhūmiyaṁ. Tathā hi suttanipātaṭṭhakathāya vāseṭṭhasuttasaṁvaṇṇanāyaṁ",
  "tika-s0105t1:46_2": "vuttaṁ ‘‘gorakkhanti khettarakkhaṁ, kasikammanti vuttaṁ hoti. Pathavī hi ‘go’ti vuccati,",
  "tika-s0105t1:46_3": "tappabhedo ca ‘‘khetta’’nti (su. ni. aṭṭha. 2.619-626). ‘‘Gottaṁ nāma dve gottāni",
  "tika-s0105t1:46_4": "hīnañca gottaṁ, ukkaṭṭhañca gotta’’ntiādīsu (pāci. 15) vacane, buddhiyañca vattati.",
  "tika-s0105t1:46_5": "‘‘Gogottaṁ gotamaṁ name’’ti porāṇakaviracanāya ādicce, ādiccabandhuṁ gotamaṁ sammāsambuddhaṁ",
  "tika-s0105t1:46_6": "namāmīti hi attho, ‘‘uṇhagū’’tiādīsu rasmiyaṁ, uṇhā gāvo rasmiyo etassāti hi uṇhagu,",
  "tika-s0105t1:46_7": "sūriyo. ‘‘Gosītacandana’’ntiādīsu (a. ni. ṭī. 1.49) pānīye , gosaṅkhātaṁ pānīyaṁ",
  "tika-s0105t1:46_8": "viya sītaṁ, tadeva candanaṁ tathā. Tasmiñhi uddhanato uddharitapakkuthitatelasmiṁ",
  "tika-s0105t1:46_9": "pakkhitte taṅkhaṇaññeva taṁ telaṁ sītalaṁ hotīti. Etesu pana atthesu goṇe vattamāno",
  "tika-s0105t1:46_10": "go-saddo yathārahaṁ itthiliṅgo ceva pulliṅgo ca, sesesu pana pulliṅgoyeva.",
  "tika-s0105t1:47_0": "Kiṁ panetaṁ gottaṁ nāmāti? Aññakulaparamparāya asādhāraṇaṁ tassa kulassa ādipurisasamudāgataṁ",
  "tika-s0105t1:47_1": "taṁkulapariyāpannasādhāraṇaṁ sāmaññarūpanti daṭṭhabbaṁ. Sādhāraṇameva hi idaṁ taṁkulapariyāpannānaṁ",
  "tika-s0105t1:47_2": "sādhāraṇato ca sāmaññarūpaṁ. Tathā hi taṁkule jātā suddhodanamahārājādayopi ‘‘gotamo’’",
  "tika-s0105t1:47_3": "tveva vuccanti, teneva bhagavā attano pitaraṁ suddhodanamahārājānaṁ ‘‘atikkantavarā",
  "tika-s0105t1:47_4": "kho gotama tathāgatā’’ti (mahāva. 105) avoca, vessavaṇopi mahārājā bhagavantaṁ ‘‘vijjācaraṇasampannaṁ,",
  "tika-s0105t1:47_5": "buddhaṁ vandāma gotama’’nti, (dī. ni. 3.288) āyasmāpi vaṅgīso āyasmantaṁ ānandaṁ",
  "tika-s0105t1:47_6": "‘‘sādhu nibbāpanaṁ brūhi, anukampāya gotamā’’ti (saṁ. ni. 1.212). Idha pana bhagavantameva.",
  "tika-s0105t1:47_7": "Tenāha ‘‘bhagavantaṁ gottavasena parikittetī’’ti. Tasmāti yathāvuttamatthattayaṁ",
  "tika-s0105t1:47_8": "paccāmasati. Ettha ca ‘‘samaṇo’’ti iminā sarikkhakajanehi bhagavato bahumatabhāvo",
  "tika-s0105t1:47_9": "dassito tabbisayasamitapāpatāparikittanato, ‘‘gotamo’’ti iminā lokiyajanehi tabbisayauḷāragottasambhūtatāparikittanato.",
  "tika-s0105t1:48_0": "Sakyassa suddhodanamahārājassa putto sakyaputto, iminā pana uccākulaparidīpanaṁ uditoditavipulakhattiyakulasambhūtatāparikittanato.",
  "tika-s0105t1:48_1": "Sabbakhattiyānañhi ādibhūtamahāsammatamahārājato paṭṭhāya asambhinnaṁ uḷāratamaṁ",
  "tika-s0105t1:48_2": "sakyarājakulaṁ. Yathāha –",
  "tika-s0105t1:49": "‘‘Mahāsammatarājassa, vaṁsajo hi mahāmuni;",
  "tika-s0105t1:50": "Kappādismiñhi rājāsi, mahāsammatanāmako’’ti. (mahāvaṁse dutiyaparicchede paṭhamagāthā);",
  "tika-s0105t1:51_0": "Kathaṁ saddhāpabbajitabhāvaparidīpananti āha ‘‘kenacī’’tiādi. Parijiyanaṁ parihāyanaṁ",
  "tika-s0105t1:51_1": "pārijuññaṁ, parijiratīti vā parijiṇṇo, tassa bhāvo pārijuññaṁ, tena. Ñātipārijuññabhogapārijuññādinā",
  "tika-s0105t1:51_2": "kenaci pārijuññena parihāniyā anabhibhūto anajjhotthaṭo hutvā pabbajitoti attho.",
  "tika-s0105t1:51_3": "Tadeva pariyāyantarena vibhāvetuṁ ‘‘aparikkhīṇaṁyeva taṁ kulaṁ pahāyā’’ti vuttaṁ.",
  "tika-s0105t1:51_4": "Aparikkhīṇanti hi ñātipārijuññabhogapārijuññādinā kenaci pārijuññena aparikkhayaṁ.",
  "tika-s0105t1:51_5": "Saddhāya pabbajitoti saddhāya eva pabbajito. Evañhi ‘‘kenacī’’tiādinā nivattitavacanaṁ",
  "tika-s0105t1:51_6": "sūpapannaṁ hoti. Nanu ca ‘‘sakyakulā pabbajito’’ti idaṁ uccākulā pabbajitabhāvaparidīpanameva",
  "tika-s0105t1:51_7": "siyā tadatthasseva viññāyamānattā, na saddhāpabbajitabhāvaparidīpanaṁ tadatthassa",
  "tika-s0105t1:51_8": "aviññāyamānattāti? Na kho panevaṁ daṭṭhabbaṁ mahantaṁ ñātiparivaṭṭaṁ, mahantañca",
  "tika-s0105t1:51_9": "bhogakkhandhaṁ pahāya saddhāpabbajitabhāvassa atthato siddhattā. Tathā hi lokanāthassa",
  "tika-s0105t1:51_10": "abhijātiyaṁ tassa kulassa na kiñci pārijuññaṁ, atha kho vuḍḍhiyeva, tato tassa samiddhatamabhāvo",
  "tika-s0105t1:51_11": "loke pākaṭo paññāto hoti, tasmā ‘‘sakyakulā pabbajito’’ti ettakeyeva vutte tathā",
  "tika-s0105t1:51_12": "samiddhatamaṁ kulaṁ pahāya saddhāpabbajitabhāvo siddhoyevāti, imaṁ parihāraṁ ‘‘kenaci",
  "tika-s0105t1:51_13": "pārijuññenā’’tiādinā vibhāvetīti daṭṭhabbaṁ. Tato paranti ‘‘kosalesu cārikaṁ caramāno’’tiādivacanaṁ.",
  "tika-s0105t1:52": "‘‘Sādhu dhammaruci rājā, sādhu paññāṇavā naro;",
  "tika-s0105t1:53": "Sādhu mittānamadubbho, pāpassākaraṇaṁ sukha’’nti. ādīsu –",
  "tika-s0105t1:54_0": "Viya sādhusaddo idha sundaratthoti āha ‘‘sundaraṁ kho panā’’ti. Khoti avadhāraṇatthe",
  "tika-s0105t1:54_1": "nipāto, panāti pakkhantaratthe. Evaṁ sātthakatāviññāpanatthañhi saṁvaṇṇanāyametesaṁ",
  "tika-s0105t1:54_2": "gahaṇaṁ. Sundaranti ca bhaddakaṁ, bhaddakatā ca passantānaṁ hitasukhāvahabhāvenāti",
  "tika-s0105t1:54_3": "vuttaṁ ‘‘atthāvahaṁ sukhāvaha’’nti. Attho cettha diṭṭhadhammikasamparāyikaparamatthavasena",
  "tika-s0105t1:54_4": "tividhaṁ hitaṁ sukhampi tatheva tividhaṁ sukhaṁ.",
  "tika-s0105t1:55_0": "Tathārūpānanti tādisānaṁ, ayaṁ saddato attho. Atthamattaṁ pana dassetuṁ ‘‘evarūpāna’’nti",
  "tika-s0105t1:55_1": "vuttaṁ. Yādisehi ca guṇehi bhagavā samannāgato catuppamāṇikassa lokassa sabbakālampi-accantāya-saddhāya-pasādanīyo",
  "tika-s0105t1:55_2": "tesaṁ yathābhūtasabhāvattā, tādisehi guṇehi samannāgatabhāvaṁ sandhāya ‘‘tathārūpānaṁ",
  "tika-s0105t1:55_3": "arahata’’nti vuttanti dassento ‘‘yathārūpo’’tiādimāha. Laddhasaddhānanti laddhasaddahānaṁ,",
  "tika-s0105t1:55_4": "parajanassa saddhaṁ paṭilabhantānanti vuttaṁ hoti. Laddhasaddānanti vā paṭiladdhakittisaddānaṁ,",
  "tika-s0105t1:55_5": "etena ‘‘arahata’’nti padassa arahantānanti attho, arahantasamaññāya ca pākaṭabhāvo",
  "tika-s0105t1:55_6": "dassito, apica ‘‘yathārūpo so bhavaṁ gotamo’’ti iminā ‘‘tathārūpāna’’nti padassa",
  "tika-s0105t1:55_7": "aniyamavasena atthaṁ dassetvā sarūpaniyamavasenapi dassetuṁ ‘‘yathābhuccaguṇādhigamena",
  "tika-s0105t1:55_8": "loke arahantoti laddhasaddhāna’’nti vuttaṁ, idampi hi ‘‘tathārūpāna’’nti padasseva",
  "tika-s0105t1:55_9": "atthadassanaṁ, ayameva ca nayo ācariyehi adhippeto idha ṭīkāyaṁ, (dī. ni. ṭī. 1.255)",
  "tika-s0105t1:55_10": "sāratthadīpaniyañca tatheva vuttattā. ‘‘Yathārūpā te bhavanto arahanto’’ti avatvā",
  "tika-s0105t1:55_11": "‘‘yathārūpo so bhavaṁ gotamo’’ti vacanaṁ bhagavatiyeva garugāravavasena ‘‘tathārūpānaṁ",
  "tika-s0105t1:55_12": "arahata’’nti puthuvacananiddiṭṭhabhāvaviññāpanatthaṁ . Attani, garūsu ca hi bahuvacanaṁ",
  "tika-s0105t1:55_13": "icchanti saddavidū. ‘‘Yathābhucca…pe… arahata’’nti iminā ca dhammappamāṇānaṁ, lūkhappamāṇānañca",
  "tika-s0105t1:55_14": "sattānaṁ bhagavato pasādāvahataṁ yathārutato dasseti arahantabhāvassa tesaññeva yathārahaṁ",
  "tika-s0105t1:55_15": "visayattā, taṁdassanena pana itaresampi rūpappamāṇaghosappamāṇānaṁ pasādāvahatā dassitāyeva",
  "tika-s0105t1:55_16": "tadavinābhāvatoti daṭṭhabbaṁ.",
  "tika-s0105t1:56_0": "Pasādasommānīti pasannāni, sītalāni ca, pasādavasena vā sītalāni, anena pasannamanataṁ",
  "tika-s0105t1:56_1": "dasseti. ‘‘Dassana’’nti vuttepi taduttari kattabbatāsambhavato ayaṁ sambhāvanattho",
  "tika-s0105t1:56_2": "labbhatīti āha ‘‘dassanamattampi sādhu hotī’’ti. Itarathā hi ‘‘dassanaññeva sādhu,",
  "tika-s0105t1:56_3": "na taduttari karaṇa’’nti anadhippetattho āpajjati, sambhāvanattho cettha pi-saddo,",
  "tika-s0105t1:56_4": "api-saddo vā luttaniddiṭṭho. ‘‘Brahmacariyaṁ pakāsetī’’ti ettha iti-saddo ‘‘abbhuggato’’ti",
  "tika-s0105t1:56_5": "iminā sambandhamupagato, tasmā ayaṁ ‘‘sādhu hotī’’ti idha iti-saddo ‘‘brāhmaṇo pokkharasātī",
  "tika-s0105t1:56_6": "ambaṭṭhaṁ māṇavaṁ āmantesī’’ti iminā sambajjhitabbo, ‘‘ajjhāsayaṁ katvā’’ti ca pāṭhaseso",
  "tika-s0105t1:56_7": "tadatthassa viññāyamānattā. Yassa hi attho viññāyati, saddo na payujjati, so ‘‘pāṭhaseso’’ti",
  "tika-s0105t1:56_8": "vuccati, imamatthaṁ vibhāvento āha ‘‘dassanamattampi sādhu hotīti evaṁ ajjhāsayaṁ",
  "tika-s0105t1:56_9": "katvā’’ti. Mūlapaṇṇāsake cūḷasīhanādasuttaṭṭhakathāya (ma. ni. aṭṭha. 1.144) āgataṁ",
  "tika-s0105t1:56_10": "kosiyasakuṇavatthu cettha kathetabbaṁ.",
  "tika-s0105t1:57": "Ambaṭṭhamāṇavakathāvaṇṇanā",
  "tika-s0105t1:58_0": "256. ‘‘Ajjhāyako’’ti idaṁ paṭhamapakatiyā garahāvacanameva, dutiyapakatiyā pasaṁsāvacanaṁ",
  "tika-s0105t1:58_1": "katvā voharanti yathā taṁ ‘‘puriso naro’’ti dassetuṁ aggaññasuttapada (dī. ni. 3.132)",
  "tika-s0105t1:58_2": "mudāhaṭaṁ. Tattha imeti jhāyakanāmena samaññitā janā. Na jhāyantīti paṇṇakuṭīsu jhānaṁ",
  "tika-s0105t1:58_3": "na appenti na nipphādenti, gāmanigamasāmantaṁ osaritvā vedaganthe karontāva acchantīti",
  "tika-s0105t1:58_4": "attho. Taṁ panetesaṁ brāhmaṇajhāyakasaṅkhātaṁ paṭhamadutiyanāmaṁ upādāya tatiyameva",
  "tika-s0105t1:58_5": "jātanti āha ‘‘ajjhāyakātveva tatiyaṁ akkharaṁ upanibbatta’’nti, akkharanti ca nirutti",
  "tika-s0105t1:58_6": "samaññā. Sā hi tasmiṁyeva niruḷhabhāvena aññattha asañcaraṇato ‘‘akkhara’’nti vuccati.",
  "tika-s0105t1:58_7": "Mante parivattetīti vede sajjhāyati, pariyāpuṇātīti attho. Idha hi adhiāpubbai-saddavasena",
  "tika-s0105t1:58_8": "padasandhi, itarattha pana jhe-saddavasena. Mante dhāretīti yathāadhīte mante asammūḷhe",
  "tika-s0105t1:58_9": "katvā hadaye ṭhapeti.",
  "tika-s0105t1:59_0": "Āthabbaṇavedo parūpaghātakarattā sādhūnamaparibhogoti katvā ‘‘iruvedayajuvedasāmavedāna’’nti",
  "tika-s0105t1:59_1": "vuttaṁ. Tattha iccante thomīyante devā etāyāti iru ica-dhātuvasena ca-kārassa ra-kāraṁ",
  "tika-s0105t1:59_2": "katvā, itthiliṅgoyaṁ . Yajjante pujjante devā anenāti yaju punnapuṁsakaliṅgavasena.",
  "tika-s0105t1:59_3": "Soyanti antaṁ karonti, sāyanti vā tanuṁ karonti pāpamanenāti sāmaṁ so-dhātupakkhe",
  "tika-s0105t1:59_4": "o-kārassa ā-kāraṁ katvā. Vidanti dhammaṁ, kammaṁ vā etehīti vedā, te eva mantā ‘‘sugatiyopi",
  "tika-s0105t1:59_5": "munanti, suyyanti ca etehī’’ti katvā. Paharaṇaṁ saṅghaṭṭanaṁ pahataṁ, oṭṭhānaṁ pahataṁ",
  "tika-s0105t1:59_6": "tathā, tassa karaṇavasena, oṭṭhāni cāletvā paguṇabhāvakaraṇavasena pāraṁ gato, na",
  "tika-s0105t1:59_7": "atthavibhāvanavasenāti vuttaṁ hoti. Pāragūti ca niccasāpekkhatāya kitantasamāso.",
  "tika-s0105t1:60_0": "‘‘Saha nighaṇṭunā’’tiādinā yathāvākyaṁ vibhatyantavasena nibbacanadassanaṁ. Nighaṇṭurukkhādīnanti",
  "tika-s0105t1:60_1": "nighaṇṭu nāma rukkhaviseso, tadādikānamatthānanti attho, etena nighaṇṭurukkhapariyāyaṁ",
  "tika-s0105t1:60_2": "ādiṁ katvā tappamukhena sesapariyāyānaṁ tattha dassitattā so gantho nighaṇṭu nāma",
  "tika-s0105t1:60_3": "yathā taṁ ‘‘pārājikakaṇḍo, kusalattiko’’ti ayamattho dassito iminā yathārutameva",
  "tika-s0105t1:60_4": "tadatthassa adhigatattā. Ācariyā pana evaṁ vadanti ‘‘vacanīyavācakabhāvena atthaṁ,",
  "tika-s0105t1:60_5": "saddañca nikhaḍati bhindati vibhajja dassetīti nikhaṇḍu, so eva kha-kārassa gha-kāraṁ",
  "tika-s0105t1:60_6": "katvā ‘nighaṇḍū’ti vutto’’ti (dī. ni. ṭī. 1.256), tadetaṁ aṭṭhakathānayato aññanayadassananti",
  "tika-s0105t1:60_7": "gahetabbaṁ. Itarathā hi so aṭṭhakathāya virodho siyā, vicāretabbametaṁ. Akkharacintakā",
  "tika-s0105t1:60_8": "pana evamicchanti ‘‘tattha tatthāgatāni nāmāni nissesato ghaṭenti rāsiṁ karonti etthāti",
  "tika-s0105t1:60_9": "nighaṇṭu niggahitāgamenā’’ti. Vevacanappakāsakanti pariyāyasaddadīpakaṁ, ekekassa",
  "tika-s0105t1:60_10": "atthassa anekapariyāyavacanavibhāvakanti attho. Nidassanamattañcetaṁ anekesampi atthānaṁ",
  "tika-s0105t1:60_11": "ekasaddavacanīyatāvibhāvanavasenapi tassa ganthassa pavattattā. Ko panesoti? Etarahi",
  "tika-s0105t1:60_12": "nāmaliṅgānusāsanaratanamālābhidhānappadīpikādi. Vacībhedādilakkhaṇā kiriyā kappīyati",
  "tika-s0105t1:60_13": "etenāti kiriyākappo, tatheva vividhaṁ kappīyati etenāti vikappo, kiriyākappo ca so",
  "tika-s0105t1:60_14": "vikappo cāti kiriyākappavikappo. So hi vaṇṇapadasambandhapadatthādivibhāgato bahuvikappoti",
  "tika-s0105t1:60_15": "katvā ‘‘kiriyākappavikappo’’ti vuccati, so ca ganthavisesoyevāti vuttaṁ ‘‘kavīnaṁ",
  "tika-s0105t1:60_16": "upakārāvahaṁ sattha’’nti, catunnampi kavīnaṁ kavibhāvasampadābhogasampadādipayojanavasena",
  "tika-s0105t1:60_17": "upakārāvaho ganthoti attho . Ko panesoti? Kabyabandhanavidhividhāyako kabyālaṅkāragītāsubodhālaṅkārādi.",
  "tika-s0105t1:60_18": "Idaṁ pana mūlakiriyākappaganthaṁ sandhāya vuttaṁ. So hi mahāvisayo satasahassagāthāparimāṇo,",
  "tika-s0105t1:60_19": "yaṁ ‘‘nayacariyādipakaraṇa’’ntipi vadanti. Vacanatthato pana kiṭayati gameti ñāpeti",
  "tika-s0105t1:60_20": "kiriyādivibhāganti keṭubhaṁ kiṭa-dhātuto abhapaccayavasena, a-kārassa ca ukāro. Atha",
  "tika-s0105t1:60_21": "vā kiriyādivibhāgaṁ anavasesapariyādānato kiṭento gamanto obheti pūretīti keṭubhaṁ",
  "tika-s0105t1:60_22": "kiṭa-saddūpapadaubhadhātuvasena. Apica kiṭanti gacchanti kavayo bandhesu kosallametenāti",
  "tika-s0105t1:60_23": "keṭubhaṁ, purimanayenevettha padasiddhi. Ṭhānakaraṇādivibhāgato, nibbacanavibhāgato",
  "tika-s0105t1:60_24": "ca akkharā pabhedīyanti etenāti akkharappabhedo, taṁ pana chasu vedaṅgesu pariyāpannaṁ",
  "tika-s0105t1:60_25": "pakaraṇadvayamevāti vuttaṁ ‘‘sikkhā ca nirutti cā’’ti. Tattha sikkhanti akkharasamayametāyāti",
  "tika-s0105t1:60_26": "sikkhā, akārādivaṇṇānaṁ ṭhānakaraṇapayatanapaṭipādakasatthaṁ. Nicchayena, nissesato",
  "tika-s0105t1:60_27": "vā utti nirutti, vaṇṇāgamavaṇṇavipariyāyādilakkhaṇaṁ. Vuttañca –",
  "tika-s0105t1:61": "‘‘Vaṇṇāgamo vaṇṇavipariyāyo,",
  "tika-s0105t1:62": "Dve cāpare vaṇṇavikāranāsā;",
  "tika-s0105t1:63": "Dhātussa atthātisayena yogo,",
  "tika-s0105t1:64": "Taduccate pañcavidhā niruttī’’ti. (pārā. aṭṭha. 1.verañjakaṇḍavaṇṇanā; visuddhi. 1.144; mahāni. aṭṭha. 1.50);",
  "tika-s0105t1:65_0": "Idha pana tabbasena anekadhā nibbacanaparidīpakaṁ satthaṁ uttarapadalopena ‘‘niruttī’’ti",
  "tika-s0105t1:65_1": "adhippetaṁ nibbacanavibhāgatopi akkharapabhedabhāvassa ācariyehi (dī. ni. ṭī. 1.256)",
  "tika-s0105t1:65_2": "vuttattā, tamantarena nibbacanavibhāgassa ca byākaraṇaṅgena saṅgahitattā. Byākaraṇaṁ,",
  "tika-s0105t1:65_3": "nirutti ca hi paccekameva vedaṅgaṁ yathāhu –",
  "tika-s0105t1:66": "‘‘Kappo byākaraṇaṁ joti-satthaṁ sikkhā nirutti ca;",
  "tika-s0105t1:67": "Chandoviciti cetāni, vedaṅgāni vadanti chā’’ti.",
  "tika-s0105t1:68_0": "Tasmā byākaraṇaṅgena asaṅkarabhūtameva niruttinayena nibbacanamidhādhippetaṁ, na",
  "tika-s0105t1:68_1": "chasu byañjanapadesu viya tadubhayasādhāraṇanibbacanaṁ vedaṅgavisayattāti veditabbaṁ.",
  "tika-s0105t1:68_2": "Ayaṁ panettha mahāniddesaṭṭhakathāya (mahāni. aṭṭha. 50) āgataniruttinayavinicchayo",
  "tika-s0105t1:68_3": ". Tattha hi ‘‘nakkhattarājāriva tārakāna’’nti (jā. 1.1.11, 25) ettha ra-kārāgamo",
  "tika-s0105t1:68_4": "viya avijjamānassa akkharassa āgamo vaṇṇāgamo nāma. Hiṁsanattā ‘‘hiṁso’’ti vattabbe",
  "tika-s0105t1:68_5": "‘‘sīho’’ti parivattanaṁ viya vijjamānānamakkharānaṁ heṭṭhupariyavasena parivattanaṁ",
  "tika-s0105t1:68_6": "vaṇṇavipariyāyo nāma. ‘‘Navachannakedāni diyyatī’’ti (jā. 1.6.88) ettha a-kārassa",
  "tika-s0105t1:68_7": "e-kārāpajjanaṁ viya aññakkharassa aññakkharāpajjanaṁ vaṇṇavikāro nāma. ‘‘Jīvanassa",
  "tika-s0105t1:68_8": "mūto jīvanamūto’’ti vattabbe ‘‘jīmūto’’ti va-kāra na-kārānaṁ vināso viya vijjamānakkharānaṁ",
  "tika-s0105t1:68_9": "vināso vaṇṇavināso nāma. ‘‘Pharusāhi vācāhi pakubbamāno, āsajja maṁ tvaṁ vadase kumārā’’ti",
  "tika-s0105t1:68_10": "(jā. 1.10.85) ettha ‘‘pakubbamāno’’ti padassa abhibhavamānoti atthapaṭipādanaṁ viya",
  "tika-s0105t1:68_11": "tattha tattha yathāyogaṁ visesatthapaṭipādanaṁ dhātūnamatthātisayena yogo nāmāti.",
  "tika-s0105t1:69_0": "Yathāvuttappabhedānaṁ tiṇṇaṁ vedānaṁ ayaṁ catutthoyeva siyā, atha kena saddhiṁ pañcamoti",
  "tika-s0105t1:69_1": "āha ‘‘āthabbaṇavedaṁ catutthaṁ katvā’’ti. Āthabbaṇavedo nāma āthabbaṇavedikehi vihito",
  "tika-s0105t1:69_2": "parūpaghātakaro manto, so pana itihāsapañcamabhāvappakāsanatthaṁ gaṇitatāmattena",
  "tika-s0105t1:69_3": "gahito, na sarūpavasena, evañca katvā ‘‘etesa’’nti padassa tesaṁ tiṇṇaṁ vedānantveva",
  "tika-s0105t1:69_4": "attho gahetabbo. Tañhi ‘‘tiṇṇaṁ vedāna’’nti etassa visesananti. Itiha asāti evaṁ",
  "tika-s0105t1:69_5": "idha loke ahosi ‘‘āsā’’tipi katthaci pāṭho, soyevattho. Iha ṭhāne iti evaṁ, idaṁ",
  "tika-s0105t1:69_6": "vā kammaṁ, vatthuṁ vā āsa icchāhītipi attho. Tassa ganthassa mahāvisayatādīpanatthañcettha",
  "tika-s0105t1:69_7": "vicchāvacanaṁ, iminā ‘‘itihāsā’’ti vacanena paṭisaṁyutto itihāso taddhitavasenāti",
  "tika-s0105t1:69_8": "atthaṁ dasseti. Itiha āsa, itiha āsā’’ti īdisavacanapaṭisaṁyutto itihāso niruttinayenāti",
  "tika-s0105t1:69_9": "atthadassanantipi vadanti. Akkharacintakā pana evamicchanti ‘‘itiha-saddo pārampariyopadese",
  "tika-s0105t1:69_10": "ekova nipāto, asati vijjatīti aso, itiha aso etasminti itihāso samāsavasenā’’ti,",
  "tika-s0105t1:69_11": "tesaṁ mate ‘‘itiha asā’’ti ettha evaṁ pārampariyopadeso asa vijjamāno ahosīti attho.",
  "tika-s0105t1:69_12": "‘‘Purāṇakathāsaṅkhāto’’ti iminā tassa ganthavisesabhāvamāha, bhāratanāmakānaṁ dvebhātikarājūnaṁ",
  "tika-s0105t1:69_13": "yuddhakathā, rāmarañño sītāharaṇakathā, narasīharājuppattikathāti evamādipurāṇakathāsaṅkhāto",
  "tika-s0105t1:69_14": "bhāratapurāṇarāmapurāṇanarasīhapurāṇādigantho itihāso nāmāti vuttaṁ hoti. ‘‘Tesaṁ",
  "tika-s0105t1:69_15": "itihāsapañcamānaṁ vedāna’’nti iminā yathāvākyaṁ ‘‘tiṇṇaṁ vedāna’’nti ettha visesanabhāvaṁ dasseti.",
  "tika-s0105t1:70_0": "Pajjati attho etenāti padaṁ, nāmākhyātopasagganipātādivasena anekavibhāgaṁ vibhattiyantapadaṁ.",
  "tika-s0105t1:70_1": "Tadapi byākaraṇe āgatamevāti vuttaṁ ‘‘tadavasesa’’nti, padato avasesaṁ pakatipaccayādisaddalakkhaṇabhūtanti",
  "tika-s0105t1:70_2": "attho. Taṁ taṁ saddaṁ, tadatthañca byākaroti byācikkhati etenāti byākaraṇaṁ, visesena",
  "tika-s0105t1:70_3": "vā ākarīyante pakatipaccayādayo abhinipphādīyante ettha, anenāti vā byākaraṇaṁ, sādhusaddānamanvākhyāyakaṁ",
  "tika-s0105t1:70_4": "muddhabodhabyākaraṇa sārassatabyākaraṇa pāṇinībyākaraṇacandrabyākaraṇādi adhunāpi",
  "tika-s0105t1:70_5": "vijjamānasatthaṁ. Adhīyatīti ajjhāyati. Vedetīti paresaṁ vāceti. Ca-saddo atthadvayasamuccinanattho,",
  "tika-s0105t1:70_6": "vikappanattho vā atthantarassa vikappitattā. Vicitrā hi taddhitavutti. Padakoti byākaraṇesu",
  "tika-s0105t1:70_7": "āgatapadakosallaṁ sandhāya vuttaṁ, veyyākaraṇoti tadavasiṭṭhapakatipaccayādisaddavidhikosallanti",
  "tika-s0105t1:70_8": "imassatthassa viññāpanatthaṁ padadvayassa ekato atthavacanaṁ. Esā hi ācariyānaṁ pakati,",
  "tika-s0105t1:70_9": "yadidaṁ yena kenaci pakārena atthantaraviññāpanaṁ. Ayaṁ aṭṭhakathāto aparo nayo –",
  "tika-s0105t1:70_10": "te eva vede padaso kāyatīti padakoti. Tattha padasoti gajjabandhapajjabandhapadena.",
  "tika-s0105t1:70_11": "Kāyatīti katheti yathā ‘‘jātaka’’nti, iminā vedakārakasamatthataṁ dasseti. Evañhi",
  "tika-s0105t1:70_12": "‘‘ajjhāyako’’tiādīhi imassa viseso pākaṭo hotīti.",
  "tika-s0105t1:71_0": "Āyatiṁ hitaṁ bālajanasaṅkhāto loko na yatati na īhati anenāti lokāyataṁ. Tañhi ganthaṁ",
  "tika-s0105t1:71_1": "nissāya sattā puññakiriyāya cittampi na uppādenti, lokā vā bālajanā āyatanti ussahanti",
  "tika-s0105t1:71_2": "vādassādena etthāti lokāyataṁ. Aññamaññaviruddhaṁ, saggamokkhaviruddhaṁ vā tanonti",
  "tika-s0105t1:71_3": "etthāti vitaṇḍo ḍa-paccayavasena, na-kārassa ca ṇa-kāraṁ katvā, viruddhena vādadaṇḍena",
  "tika-s0105t1:71_4": "tāḷenti vādino etthāti vitaṇḍo taḍi-dhātuvasena, niggahītāgamañca katvā. Adesampi",
  "tika-s0105t1:71_5": "yaṁ nissāya vādīnaṁ vādo pavatto, taṁ tesaṁ desatopi upacāravasena vuccati yathā",
  "tika-s0105t1:71_6": "‘‘cakkhuṁ loke piyarūpaṁ sātarūpaṁ, etthesā taṇhā pahīyamānā pahīyati, ettha nirujjhamānā",
  "tika-s0105t1:71_7": "nirujjhatī’’ti, (dī. ni. 2.401; ma. ni. 1.133; vibha. 204) visesena vā paṇḍitānaṁ",
  "tika-s0105t1:71_8": "manaṁ taḍenti cālenti etenāti vitaṇḍo, taṁ vadanti, so vādo vā etesanti vitaṇḍavādā,",
  "tika-s0105t1:71_9": "tesaṁ satthaṁ tathā. Lakkhaṇadīpakasatthaṁ uttarapadalopena, taddhitavasena vā lakkhaṇanti",
  "tika-s0105t1:71_10": "dasseti ‘‘lakkhaṇadīpaka’’ntiādinā. Lakkhīyati buddhabhāvādi anenāti lakkhaṇaṁ, nigrodhabimbatādi.",
  "tika-s0105t1:71_11": "Tenāha ‘‘yesaṁ vasenā’’tiādi. Dvādasasahassaganthapamāṇanti ettha bhāṇavārappamāṇādīsu",
  "tika-s0105t1:71_12": "viya bāttiṁsakkharaganthova adhippeto. Vuttañhi –",
  "tika-s0105t1:72": "‘‘Aṭṭhakkharā ekapadaṁ, ekā gāthā catuppadaṁ;",
  "tika-s0105t1:73": "Gāthā cekā mato gantho, gantho bāttiṁsatakkharo’’ti.",
  "tika-s0105t1:74_0": "Dvādasahi guṇitasahassabāttiṁsakkharaganthappamāṇanti attho. Yatthāti yasmiṁ lakkhaṇasatthe,",
  "tika-s0105t1:74_1": "ādhāre cetaṁ bhummaṁ yathā ‘‘rukkhe sākhā’’ti. Soḷasa ca sahassañca soḷasasahassaṁ,",
  "tika-s0105t1:74_2": "soḷasādhikasahassagāthāparimāṇāti attho. Evañhi ādhārādheyyavacanaṁ sūpapannaṁ hotīti.",
  "tika-s0105t1:74_3": "Padhānavasena buddhānaṁ lakkhaṇadīpanato buddhamantā nāma. Paccekabuddhādīnampi hi",
  "tika-s0105t1:74_4": "lakkhaṇaṁ tattha dīpitameva. Tena vuttaṁ ‘‘yesaṁ vasenā’’tiādi.",
  "tika-s0105t1:75_0": "‘‘Anūnoparipūrakārī’’ti atthamattadassanaṁ, saddato pana adhigatamatthaṁ dassetuṁ",
  "tika-s0105t1:75_1": "‘‘avayo na hotī’’ti vuttaṁ. Ko panesa avayoti anuyogamapaneti ‘‘avayo nāmā’’tiādinā.",
  "tika-s0105t1:75_2": "Ayamettādhippāyo – yo tāni sandhāretuṁ sakkoti, so ‘‘vayo’’ti vuccati. Yo pana na",
  "tika-s0105t1:75_3": "sakkoti, so avayo nāma. Yo ca avayo na hoti, so ‘‘dve paṭisedhā pakatiyatthagamakā’’ti",
  "tika-s0105t1:75_4": "ñāyena vayo evāti. Vayatīti hi vayo, ādimajjhapariyosānesu katthacipi aparikilamanto",
  "tika-s0105t1:75_5": "avitthāyanto te ganthe santāne paṇeti byavaharatīti attho. Ayaṁ pana vinayaṭṭhakathānayo",
  "tika-s0105t1:75_6": "(pārā. 84) – anavayoti anu avayo, sandhivasena u-kāralopo, anu anu avayo anūno, paripuṇṇasippoti",
  "tika-s0105t1:75_7": "attho. Vayoti hi hāni ‘‘āyavayo’’tiādīsu viya, natthi etassa yathāvuttaganthesu vayo",
  "tika-s0105t1:75_8": "ūnatāti avayo, anu anu avayo anavayoti.",
  "tika-s0105t1:76_0": "‘‘Anuññāto’’ti padassa kammasādhanavasena, ‘‘paṭiññāto’’ti padassa ca kattusādhanavasena",
  "tika-s0105t1:76_1": "atthaṁ dassento ‘‘ācariyenā’’tiādimāha. Assāti ambaṭṭhassa. Pāḷiyaṁ ‘‘yamahaṁ jānāmi,",
  "tika-s0105t1:76_2": "taṁ tvaṁ jānāsī’’ti idaṁ anujānanākāradassanaṁ, ‘‘yaṁ tvaṁ jānāsi, tamahaṁ jānāmī’’ti",
  "tika-s0105t1:76_3": "idaṁ pana paṭijānanākāradassananti dasseti ‘‘yaṁ aha’’ntiādinā. ‘‘Āma ācariyā’’ti",
  "tika-s0105t1:76_4": "hi yathāgataṁ paṭijānanavacanameva atthavasena vuttaṁ. Yanti tevijjakaṁ pāvacanaṁ.",
  "tika-s0105t1:76_5": "Tassāti ācariyassa. Paṭivacanadānameva paṭiññā tathā, tāya sayameva paṭiññātoti attho.",
  "tika-s0105t1:76_6": "‘‘Sake’’tiādi anujānanapaṭijānanādhikāradassanaṁ. Adesassapi desamiva kappanāmattenāti",
  "tika-s0105t1:76_7": "vuttaṁ ‘‘katarasmi’’ntiādi. Sassa attano santakaṁ sakaṁ. Ācariyānaṁ paramparato,",
  "tika-s0105t1:76_8": "paramparabhūtehi vā ācariyehi āgataṁ ācariyakaṁ. Tisso vijjā, tāsaṁ samūho tevijjakaṁ,",
  "tika-s0105t1:76_9": "vedattayaṁ. Padhānaṁ vacanaṁ, pakaṭṭhānaṁ vā aṭṭhakādīnaṁ vacanaṁ pāvacanaṁ.",
  "tika-s0105t1:77_0": "257. Idāni yenādhippāyena brāhmaṇo pokkharasātī ambaṭṭhaṁ māṇavaṁ āmantetvā ‘‘ayaṁ",
  "tika-s0105t1:77_1": "tātā’’tiādivacanamabrvi, tadadhippāyaṁ vibhāvento ‘‘esa kirā’’tiādimāha. Tattha uggatassāti",
  "tika-s0105t1:77_2": "pubbe pākaṭassa kittimato porāṇajanassa. Bahū janāti pūraṇakassapādayo sandhāya vuttaṁ.",
  "tika-s0105t1:77_3": "Ekaccanti khattiyādijātimantaṁ, lokasammataṁ vā janaṁ. Garūti bhāriyaṁ, attānaṁ tato",
  "tika-s0105t1:77_4": "mocetvā apagamanamattampi dukkaraṁ hoti, pageva taduttari karaṇanti vuttaṁ hoti.",
  "tika-s0105t1:77_5": "Anattho nāma tathāpagamanādinā nindābyārosaupārambhādi.",
  "tika-s0105t1:78_0": "‘‘Abbhuggato’’ti ettha abhisaddayogena itthambhūtākhyānatthavaseneva ‘‘gotama’’nti",
  "tika-s0105t1:78_1": "upayogavacanaṁ. ‘‘Taṁ bhavantaṁ, tathā santaṁyevā’’ti padesupi tassa anupayogattā",
  "tika-s0105t1:78_2": "tadatthavasenevāti dasseti ‘‘tassa bhoto’’tiādinā. Tenāha ‘‘idhāpī’’tiādi. Tathā",
  "tika-s0105t1:78_3": "satoyevāti yenākārena arahatādinā saddo abbhuggato, tenākārena santassa bhūtassa",
  "tika-s0105t1:78_4": "eva tassa bhavato gotamassa saddo yadi vā abbhuggatoti attho. Apica taṁ bhavantaṁ",
  "tika-s0105t1:78_5": "gotamaṁ tathā santaṁyevāti ekassapi atthassa dvikkhattuṁ sambandhabhāvena vacanaṁ",
  "tika-s0105t1:78_6": "sāmaññavisiṭṭhatāparikappanena atthavisesaviññāpanatthaṁ, tasmā ‘‘tassa bhoto gotamassā’’ti",
  "tika-s0105t1:78_7": "sāmaññasambandhabhāvena vicchinditvā ‘‘tathā satoyevā’’ti visesasambandhabhāvena",
  "tika-s0105t1:78_8": "yojetabbaṁ. Yadi-saddo cettha saṁsayattho dvinnampi atthānaṁ saṁsayitabbattā. Vā-saddo",
  "tika-s0105t1:78_9": "ca vikappanattho tesu ekassa vikappetabbattā. Saddavidū pana evaṁ vadanti – ‘‘imassa",
  "tika-s0105t1:78_10": "vacanaṁ saccaṁ vā yadi vā musā’’tiādīsu viya yadi-saddo vā-saddo ca ubhopi vikappatthāyeva.",
  "tika-s0105t1:78_11": "Yadi-saddopi hi ‘‘yaṁ yadeva parisaṁ upasaṅkamati yadi khattiyaparisaṁ yadi brāhmaṇaparisa’’ntiādīsu",
  "tika-s0105t1:78_12": "(a. ni. 5.34) vā-saddattho dissati. ‘‘Appaṁ vassasataṁ āyu, idānetarahi vijjatī’’tiādīsu",
  "tika-s0105t1:78_13": "viya ca idha samānatthasaddapayogoti. Pāḷiyaṁ ‘‘yadi vā no tathā’’ti idampi ‘‘santaṁyeva",
  "tika-s0105t1:78_14": "saddo abbhuggato’’ti iminā sambajjhitvā yathāvuttanayeneva yojetabbaṁ. Nanu ‘‘gotama’’nti",
  "tika-s0105t1:78_15": "padeyeva upayogavacanaṁ siyā, na etthāti codanāya ‘‘idhāpī’’tiādi vuttaṁ, tassa anupayogattā,",
  "tika-s0105t1:78_16": "vicchinditvā sambandhavisesabhāvena yojetabbattā vā idhāpi itthambhūtākhyānatthavaseneva",
  "tika-s0105t1:78_17": "upayogavacanaṁ nāmāti vuttaṁ hoti. Itthambhūtākhyānaṁ attho yassa tathā, abhisaddo,",
  "tika-s0105t1:78_18": "itthambhūtākhyānameva vā attho tathā, soyevattho. Yadaggena hi saddayogo hoti, tadaggena atthayogopīti.",
  "tika-s0105t1:79_0": "258.Bhoti attano ācariyaṁ ālapati. Yathā-saddaṁ sātthakaṁ katvā saha pāṭhasesena",
  "tika-s0105t1:79_1": "yojetuṁ ‘‘yathā sakkā’’tiādi vuttaṁ. Soti bhagavā. Purimanaye ākāratthajotanayathā-saddayogyato",
  "tika-s0105t1:79_2": "kathanti pucchāmattaṁ, idha pana tadayogyato ‘‘ākārapucchā’’ti vuttaṁ. Bāhirakasamaye",
  "tika-s0105t1:79_3": "ācariyamhi upajjhāyasamudācāroti āha ‘‘atha naṁ upajjhāyo’’ti, upajjhāyasaññito ācariyabrāhmaṇoti attho.",
  "tika-s0105t1:80_0": "Kāmañca manto, brahmaṁ, kappoti tibbidho vedo, tathāpi aṭṭhakādi vuttaṁ padhānabhūtaṁ",
  "tika-s0105t1:80_1": "mūlaṁ manto, tadatthavivaraṇamatthaṁ brahmaṁ, tattha vuttanayena yaññakiriyāvidhānaṁ",
  "tika-s0105t1:80_2": "kappoti mantasseva padhānabhāvato, itaresañca tannissayeneva jātattā mantaggahaṇena",
  "tika-s0105t1:80_3": "brahmakappānampi gahaṇaṁ siddhamevāti dasseti ‘‘tīsu vedesū’’ti iminā. Mantoti hi",
  "tika-s0105t1:80_4": "aṭṭhakādīhi isīhi vuttamūlavedasseva nāmaṁ, vedoti sabbassa, tasmā ‘‘vedesū’’ti vutte",
  "tika-s0105t1:80_5": "sabbesampi gahaṇaṁ sijjhatīti veditabbaṁ. Lakkhaṇānīti lakkhaṇadīpakāni mantapadāni.",
  "tika-s0105t1:80_6": "Pajjagajjabandhapavesanavasena pakkhipitvā. Brāhmaṇavesenevāti vedavācakabrāhmaṇaliṅgeneva.",
  "tika-s0105t1:80_7": "Vedeti mahāpurisalakkhaṇamante. Mahesakkhā sattāti mahāpuññavanto paṇḍitasattā. Jānissanti",
  "tika-s0105t1:80_8": "iti manasi katvā vācentīti sambandho. Tenāti tathā vācanato. Pubbeti ‘‘tathāgato",
  "tika-s0105t1:80_9": "uppajjissatī’’ti vattabbakālato pabhuti tathāgatassa dharamānakāle. Ajjhāyitabbavācetabbabhāvena",
  "tika-s0105t1:80_10": "āgacchanti pākaṭā bhavanti. Ekagāthādvigāthādivasena anukkamena antaradhāyanti. Na",
  "tika-s0105t1:80_11": "kevalaṁ lakkhaṇamantāyeva, atha kho aññepi vedā brāhmaṇānaṁ aññāṇabhāvena anukkamena",
  "tika-s0105t1:80_12": "antaradhāyanti evāti ācariyena (dī. ni. ṭī. 1.258) vuttaṁ.",
  "tika-s0105t1:81_0": "Buddhabhāvapatthanā paṇidhi, pāramīsambharaṇaṁ samādānaṁ, kammassakatādipaññā ñāṇaṁ.",
  "tika-s0105t1:81_1": "‘‘Paṇidhimahato samādānamahatotiādinā paccekaṁ mahantasaddo yojetabbo’’ti (dī. ni.",
  "tika-s0105t1:81_2": "ṭī. 1.258) ācariyena vuttaṁ. Evañca sati karuṇā ādi yesaṁ saddhāsīlādīnaṁ te karuṇādayo,",
  "tika-s0105t1:81_3": "te eva guṇā karuṇādiguṇā, paṇidhi ca samādānañca ñāṇañca karuṇādiguṇā ca, tehi mahanto",
  "tika-s0105t1:81_4": "paṇidhisamādānañāṇakaruṇādiguṇamahantoti nibbacanaṁ kātabbaṁ. Evañhi dvandatoparattā",
  "tika-s0105t1:81_5": "mahantasaddo paccekaṁ yojīyatīti. Apica paṇidhi ca samādānañca ñāṇañca karuṇā ca,",
  "tika-s0105t1:81_6": "tamādi yesaṁ te tathā, teyeva guṇā, tehi mahantoti nibbacanenapi attho sūpapanno",
  "tika-s0105t1:81_7": "hoti, paṇidhimahantatādi cassa buddhavaṁsa (bu. vaṁ. 9 ādayo) cariyāpiṭakādi (cariyā.",
  "tika-s0105t1:81_8": "1 ādayo) vasena veditabbo. Mahāpadānasuttaṭṭhakathāyaṁ pana ‘‘mahāpurisassāti jātigottakulapadesādivasena",
  "tika-s0105t1:81_9": "mahantassa purisassā’’ti (dī. ni. aṭṭha. 2.33) vuttaṁ. Tattha ‘‘khattiyo, brāhmaṇo’’ti",
  "tika-s0105t1:81_10": "evamādi jāti. ‘‘Koṇḍañño, gotamo’’ti evamādi gottaṁ. ‘‘Poṇikā, cikkhallikā, sākiyā,",
  "tika-s0105t1:81_11": "koliyā’’ti evamādi kulapadeso, tadetaṁ sabbampi idha ādisaddena saṅgahitanti daṭṭhabbaṁ.",
  "tika-s0105t1:81_12": "Evañhi sati ‘‘dveyeva gatiyo bhavantī’’ti ubhinnaṁ sādhāraṇavacanaṁ samatthitaṁ hotīti.",
  "tika-s0105t1:82_0": "Niṭṭhāti nipphattiyo siddhiyo. Nanvāyaṁ gati-saddo anekattho, kasmā niṭṭhāyameva",
  "tika-s0105t1:82_1": "vuttoti āha‘‘kāmañcāya’’ntiādi. Bhavabhedeti nirayādibhavavisese. So hi sucaritaduccaritakammena",
  "tika-s0105t1:82_2": "sattehi upapajjanavasena gantabbāti gati. Gacchati pavattati etthāti gati, nivāsaṭṭhānaṁ.",
  "tika-s0105t1:82_3": "Gamati yathāsabhāvaṁ jānātīti gati. Paññā, gamanaṁ byāpanaṁ gati, vissaṭabhāvo, so",
  "tika-s0105t1:82_4": "pana ito ca etto ca byāpetvā ṭhitatāva. Gamanaṁ nipphattanaṁ gati, niṭṭhā , ajjhāsayapaṭisaraṇatthāpi",
  "tika-s0105t1:82_5": "nidassananayena gahitā. Tathā hesa ‘‘imesaṁ kho ahaṁ bhikkhūnaṁ sīlavantānaṁ kalyāṇadhammānaṁ",
  "tika-s0105t1:82_6": "neva jānāmi āgatiṁ vā gatiṁ vā’’ti (ma. ni. 1.508) ettha ajjhāsaye vattati, ‘‘nibbānaṁ",
  "tika-s0105t1:82_7": "arahato gatī’’ti (pari. 339) ettha paṭisaraṇe, parāyaṇe apassayeti attho. Gacchati",
  "tika-s0105t1:82_8": "yathāruci pavattatīti gati, ajjhāsayo. Gacchati avacarati, avacaraṇavasena vā pavattati",
  "tika-s0105t1:82_9": "etthāti gati, paṭisaraṇaṁ. Sabbasaṅkhatavisaññuttassa hi arahato nibbānameva paṭisaraṇaṁ,",
  "tika-s0105t1:82_10": "idha pana niṭṭhāyaṁ vattatīti veditabbo tadaññesamavisayattā.",
  "tika-s0105t1:83_0": "Nanu dvinnaṁ nipphattīnaṁ nimittabhūtāni lakkhaṇāni visadisāneva, atha kasmā ‘‘yehi",
  "tika-s0105t1:83_1": "samannāgatassā’’tiādinā tesaṁ sadisabhāvo vuttoti codanālesaṁ dassetvā sodhento ‘‘tattha",
  "tika-s0105t1:83_2": "kiñcāpī’’tiādimāha. Samānepi nigrodhabimbatādilakkhaṇabhāve attheva koci nesaṁ visesoti",
  "tika-s0105t1:83_3": "dassetuṁ ‘‘na teheva buddho hotī’’ti vuttaṁ. ‘‘Yathā hi buddhānaṁ lakkhaṇāni suvisadāni,",
  "tika-s0105t1:83_4": "suparibyattāni, paripuṇṇāni ca honti, na evaṁ cakkavattīna’’nti ayaṁ pana viseso",
  "tika-s0105t1:83_5": "ācariyadhammapālattherena (dī. ni. ṭī. 1.258) pakāsito. Jāyanti bhinnesupi atthesu",
  "tika-s0105t1:83_6": "abhinnadhīsaddā etāyāti jāti, lakkhaṇabhāvamattaṁ. Vuttañhi –",
  "tika-s0105t1:84": "‘‘Sabalādīsu bhinnesu, yāya vattantubhinnadhī;",
  "tika-s0105t1:85": "Saddā sā jātiresā ca, mālāsuttamivanvitā’’ti.",
  "tika-s0105t1:86_0": "Tasmā lakkhaṇatāmattena samānabhāvato visadisānipi tāniyeva cakkavattinipphattinimittabhūtāni",
  "tika-s0105t1:86_1": "lakkhaṇāni sadisāni viya katvā tāni buddhanipphattinimittabhūtāni lakkhaṇāni nāmāti",
  "tika-s0105t1:86_2": "idaṁ vacanaṁ vuccatīti attho. Adhiāpubbavasayoge bhummatthe upayogavacananti āha",
  "tika-s0105t1:86_3": "‘‘agāre vasatī’’ti catūhi acchariyadhammehīti abhirūpatā, dīghāyukatā, appābādhatā,",
  "tika-s0105t1:86_4": "brāhmaṇagahapatikānaṁ piyamanāpatāti imehi catūhi acchariyasabhāvabhūtāhi iddhīhi. Yathāha –",
  "tika-s0105t1:87": "‘‘Rājā ānanda, mahāsudassano catūhi iddhīhi samannāgato ahosi. Katamāhi catūhi iddhīhi? Idhānanda, rājā mahāsudassano abhirūpo ahosi dassanīyo pāsādiko’’tiādi (dī. ni. 2.252).",
  "tika-s0105t1:88_0": "Cetiyajātake (jā. aṭṭha. 3.8.44) āgatanayaṁ gahetvāpi evaṁ vadanti ‘‘sarīrato candanagandho",
  "tika-s0105t1:88_1": "vāyati, ayaṁ ekā iddhi. Mukhato uppalagandho vāyati, ayaṁ dutiyā. Cattāro devaputtā",
  "tika-s0105t1:88_2": "catūsu disāsu sabbakālaṁ khaggahatthā ārakkhaṁ gaṇhanti, ayaṁ tatiyā. Ākāsena vicarati,",
  "tika-s0105t1:88_3": "ayaṁ catutthī’’ti. Anāgatavaṁsasaṁvaṇṇanāyaṁ pana ‘‘abhirūpabhāvo ekā iddhi, samavepākiniyā",
  "tika-s0105t1:88_4": "gahaṇiyā samannāgatabhāvo dutiyā, yāvatāyukampi sakalalokassa dassanātittikabhāvo",
  "tika-s0105t1:88_5": "tatiyā, ākāsacāribhāvo catutthī’’ti vuttaṁ. Tattha samavepākiniyā gahaṇiyā samannāgatabhāvoti",
  "tika-s0105t1:88_6": "samavipācaniyā kammajatejodhātuyā sampannatā. Yassa hi bhuttamattova āhāro jīrati,",
  "tika-s0105t1:88_7": "yassa vā pana puṭabhattaṁ viya tatheva tiṭṭhati, ubhopete na samavepākiniyā samannāgatā.",
  "tika-s0105t1:88_8": "Yassa pana puna bhattakāle bhattacchando uppajjateva, ayaṁ samavepākiniyā samannāgato",
  "tika-s0105t1:88_9": "nāma, tathārūpatāti attho. Saṅgahavatthūhīti dānaṁ, piyavacanaṁ, atthacariyā, samānattatāti",
  "tika-s0105t1:88_10": "imehi saṅgahopāyehi. Yathāha –",
  "tika-s0105t1:89": "‘‘Dānañca peyyavajjañca, atthacariyā ca yā idha;",
  "tika-s0105t1:90": "Samānattatā ca dhammesu, tattha tattha yathārahaṁ;",
  "tika-s0105t1:91": "Ete kho saṅgahā loke, rathassāṇīva yāyato.",
  "tika-s0105t1:92": "Ete ca saṅgahā nāssu, na mātā puttakāraṇā;",
  "tika-s0105t1:93": "Labhetha mānaṁ pūjaṁ vā, pitā vā puttakāraṇā.",
  "tika-s0105t1:94": "Yasmā ca saṅgahā ete, samapekkhanti paṇḍitā;",
  "tika-s0105t1:95": "Tasmā mahattaṁ papponti, pāsaṁsā ca bhavanti te’’ti. (dī. ni. 3.273);",
  "tika-s0105t1:96_0": "Rañjanatoti pītisomanassavasena rañjanato, na rāgavasena, pītisomanassānaṁ jananatoti",
  "tika-s0105t1:96_1": "vuttaṁ hoti. Catūhi saṅgahavatthūhi rañjanaṭṭhena rājāti pana sabbesaṁ rājūnaṁ samaññā",
  "tika-s0105t1:96_2": "tathā akarontānampi vilīvabījanādīsu tālavaṇṭavohāro viya ruḷhivasena pavattito,",
  "tika-s0105t1:96_3": "tasmā ‘‘acchariyadhammehī’’ti asādhāraṇanibbacanaṁ vuttanti daṭṭhabbaṁ.",
  "tika-s0105t1:97_0": "Saddasāmatthiyato anekadhā cakkavattīsaddassa vacanatthaṁ dassento padhānabhūtaṁ",
  "tika-s0105t1:97_1": "vacanatthaṁ paṭhamaṁ dassetuṁ ‘‘cakkaratana’’ntiādimāha. Idameva hi padhānaṁ cakkaratanassa",
  "tika-s0105t1:97_2": "pavattanamantarena cakkavattibhāvānāpattito. Tathā hi aṭṭhakathāsu vuttaṁ ‘‘kittāvatā",
  "tika-s0105t1:97_3": "cakkavattī hotīti? Ekaṅguladvaṅgulamattampi cakkaratane ākāsaṁ abbhuggantvā pavatte’’ti",
  "tika-s0105t1:97_4": "(dī. ni. aṭṭha. 2.243; ma. ni. aṭṭha. 3.256). Yasmā pana rājā cakkavattī ekaṁsaṁ",
  "tika-s0105t1:97_5": "uttarāsaṅgaṁ karitvā vāmahatthena hatthisoṇḍasadisapanāḷiṁ suvaṇṇabhiṅkāraṁ ukkhipitvā",
  "tika-s0105t1:97_6": "dakkhiṇahatthena cakkaratanaṁ udakena abbhukkiritvā ‘‘pavattatu bhavaṁ cakkaratanaṁ,",
  "tika-s0105t1:97_7": "abhivijinātu bhavaṁ cakkaratana’’nti (dī. ni. 2.244) vacanena cakkaratanaṁ vehāsaṁ",
  "tika-s0105t1:97_8": "abbhuggantvā pavattesi, tasmā tādisaṁ pavattāpanaṁ sandhāya ‘‘cakkaratanaṁ vattetī’’ti",
  "tika-s0105t1:97_9": "vuttaṁ. Yathāha ‘‘atha kho ānanda rājā mahāsudassano uṭṭhāyāsanā…pe… cakkaratanaṁ",
  "tika-s0105t1:97_10": "abbhukkiri ‘pavattatu bhavaṁ cakkaratana’nti’’ādi (dī. ni. 2.244). Na kevalañca cakkasaddo",
  "tika-s0105t1:97_11": "cakkarataneyeva vattati atha kho sampatticakkādīsupi, tasmā taṁtadatthavācakasaddasāmatthiyatopi",
  "tika-s0105t1:97_12": "vacanatthaṁ dasseti ‘‘sampatticakkehī’’tiādinā. Tattha sampatticakkehīti –",
  "tika-s0105t1:98": "‘‘Patirūpe vase dese, ariyamittakaro siyā;",
  "tika-s0105t1:99": "Sammāpaṇidhisampanno, pubbe puññakato naro;",
  "tika-s0105t1:100": "Dhaññaṁ dhanaṁ yaso kitti, sukhañcetaṁdhivattatī’’ti. (a. ni. 4.31) –",
  "tika-s0105t1:101_0": "Vuttehi patirūpadesavāsādisampatticakkehi. Vattatīti pavattati sampajjati, uparūpari",
  "tika-s0105t1:101_1": "kusaladhammaṁ vā paṭipajjati. Tehīti sampatticakkehi. Paranti sattanikāyaṁ, yathā",
  "tika-s0105t1:101_2": "sayaṁsaddo suddhakattutthassa jotako, tathā paraṁsaddopi hetukattutthassāti veditabbaṁ.",
  "tika-s0105t1:101_3": "Vattetīti pavatteti sampādeti, uparūpari kusaladhammaṁ vā paṭipajjāpeti. Yathāha –",
  "tika-s0105t1:102_0": "‘‘Rājā mahāsudassano evamāha ‘pāṇo na hantabbo, adinnaṁ na ādātabbaṁ, kāmesu micchā",
  "tika-s0105t1:102_1": "na caritabbā, musā na bhaṇitabbā, majjaṁ na pātabbaṁ, yathābhuttañca bhuñjathā’ti.",
  "tika-s0105t1:102_2": "Ye kho panānanda puratthimāya disāya paṭirājāno, te rañño mahāsudassanassa anuyantā",
  "tika-s0105t1:102_3": "ahesu’’ntiādi (dī. ni. 2.244).",
  "tika-s0105t1:103": "Iriyāpathacakkānanti iriyāpathabhūtānaṁ cakkānaṁ. Iriyāpathopi hi ‘‘cakka’’nti vuccati ‘‘catucakkaṁ navadvāra’’ntiādīsu (saṁ. ni. 1.29, 109). Yathāha –",
  "tika-s0105t1:104": "‘‘Rathaṅge lakkhaṇe dhammo-racakkesviriyāpathe;",
  "tika-s0105t1:105": "Cakkaṁ sampattiyaṁ cakka-ratane maṇḍale bale;",
  "tika-s0105t1:106": "Kulālabhaṇḍe āṇāya-māyudhe dānarāsisū’’ti.",
  "tika-s0105t1:107": "Vattoti pavattanaṁ uppajjanaṁ, imināva iriyāpathacakkaṁ vatteti parahitāya uppādetīti nibbacanampi dasseti atthato samānattā. Tathā cāha –",
  "tika-s0105t1:108_0": "‘‘Atha kho taṁ ānanda cakkaratanaṁ puratthimaṁ disaṁ pavatti, anvadeva rājā mahāsudassano",
  "tika-s0105t1:108_1": "saddhiṁ caturaṅginiyā senāya. Yasmiṁ kho panānanda, padese cakkaratanaṁ patiṭṭhāsi,",
  "tika-s0105t1:108_2": "tattha rājā mahāsudassano vāsaṁ upagacchi saddhiṁ caturaṅginiyā senāyā’’tiādi (dī. ni. 2.244).",
  "tika-s0105t1:109": "Ayaṁ aṭṭhakathāto aparo nayo – appaṭihataṁ āṇāsaṅkhātaṁ cakkaṁ vattetīti cakkavattī. Tathā hi vuttaṁ –",
  "tika-s0105t1:110_0": "‘‘Pañcahi bhikkhave dhammehi samannāgato rājā cakkavattī dhammeneva cakkaṁ vatteti,",
  "tika-s0105t1:110_1": "taṁ hoti cakkaṁ appaṭivattiyaṁ kenaci manussabhūtena paccatthikena pāṇinā. Katamehi",
  "tika-s0105t1:110_2": "pañcahi? Idha bhikkhave rājā cakkavattī atthaññū ca hoti, dhammaññū ca mattaññū,",
  "tika-s0105t1:110_3": "ca kālaññū ca parisaññū ca. Imehi kho…pe… pāṇinā’’tiādi (a. ni. 5.131).",
  "tika-s0105t1:111_0": "Khattiyamaṇḍalādisaññitaṁ cakkaṁ samūhaṁ attano vase vatteti anuvattetītipi cakkavattī.",
  "tika-s0105t1:111_1": "Vuttañhi ‘‘ye kho panānanda puratthimāya disāya paṭirājāno, te rañño mahāsudassanassa",
  "tika-s0105t1:111_2": "anuyantā ahesu’’ntiādi (dī. ni. 2.244). Cakkalakkhaṇaṁ vattati etassātipi cakkavattī.",
  "tika-s0105t1:111_3": "Tenāha ‘‘imassa deva kumārassa heṭṭhā pādatalesu cakkāni jātāni sahassārāni sanemikāni",
  "tika-s0105t1:111_4": "sanābhikāni sabbākāraparipūrānī’’tiādi (dī. ni. 2.35). Cakkaṁ mahantaṁ kāyabalaṁ",
  "tika-s0105t1:111_5": "vattati etassātipi cakkavattī. Vuttañhetaṁ ‘‘ayañhi deva kumāro sattussado…pe… ayañhi",
  "tika-s0105t1:111_6": "deva kumāro sīhapubbaddhakāyo’’tiādi (dī. ni. 2.35). Tena hissa lakkhaṇena mahabbalabhāvo",
  "tika-s0105t1:111_7": "viññāyati. Cakkaṁ dasavidhaṁ, dvādasavidhaṁ vā vattadhammaṁ vattati paṭipajjatīti",
  "tika-s0105t1:111_8": "cakkavattī. Tena vuttaṁ ‘‘na hi te tāta dibbaṁ cakkaratanaṁ pettikaṁ dāyajjaṁ , iṅgha",
  "tika-s0105t1:111_9": "tvaṁ tāta ariye cakkavattivatte vattāhī’’tiādi (dī. ni. 3.83). Cakkaṁ mahantaṁ dānaṁ",
  "tika-s0105t1:111_10": "vatteti pavattetītipi cakkavattī. Vuttañca –",
  "tika-s0105t1:112_0": "‘‘Paṭṭhapesi kho ānanda rājā mahāsudassano tāsaṁ pokkharaṇīnaṁ tīre evarūpaṁ dānaṁ",
  "tika-s0105t1:112_1": "annaṁ annatthikassa, pānaṁ pānatthikassa, vatthaṁ vatthatthikassa, yānaṁ yānatthikassa,",
  "tika-s0105t1:112_2": "sayanaṁ sayanatthikassa, itthiṁ itthitthikassa, hiraññaṁ hiraññatthikassa, suvaṇṇaṁ",
  "tika-s0105t1:112_3": "suvaṇṇatthikassā’’tiādi (dī. ni. 2.254).",
  "tika-s0105t1:113_0": "Rājāti sāmaññaṁ tadaññasādhāraṇato. Cakkavattīti visesaṁ anaññasādhāraṇato. Dhammasaddo",
  "tika-s0105t1:113_1": "ñāye, samo eva ca ñāyo nāmāti āha ‘‘ñāyena samenā’’ti. Vattati uppajjati, paṭipajjatīti",
  "tika-s0105t1:113_2": "vā attho. ‘‘Idaṁ nāma caratī’’ti avuttepi sāmaññajotanāya visese avaṭṭhānato, visesatthinā",
  "tika-s0105t1:113_3": "ca visesassa payujjitabbattā ‘‘sadatthaparatthe’’ti yojīyati. Padesaggahaṇe hi asati",
  "tika-s0105t1:113_4": "gahetabbassa nippadesatā viññāyati yathā ‘‘dikkhito na dadātī’’ti. Yasmā cakkavattirājā",
  "tika-s0105t1:113_5": "dhammeneva rajjamadhigacchati, na adhammena parūpaghātādinā. Tasmā vuttaṁ ‘‘dhammena",
  "tika-s0105t1:113_6": "rajjaṁ labhitvā’’tiādi, dhammenāti ca ñāyena, kusaladhammena vā. Rañño bhāvo rajjaṁ, issariyaṁ.",
  "tika-s0105t1:114_0": "Paresaṁ hitopāyabhūtaṁ dhammaṁ karoti, caratīti vā dhammiko. Attano hitopāyabhūtassa",
  "tika-s0105t1:114_1": "dhammassa kārako, carako vā rājāti dhammarājāti imaṁ savisesaṁ atthaṁ dasseti ‘‘parahitadhammakaraṇena",
  "tika-s0105t1:114_2": "vā’’tiādinā. Ayaṁ pana mahāpadānaṭṭhakathānayo – dasavidhe kusaladhamme, agatirahite",
  "tika-s0105t1:114_3": "vā rājadhamme niyuttoti dhammiko; teneva dhammena lokaṁ rañjetīti dhammarājā. Pariyāyavacanameva",
  "tika-s0105t1:114_4": "hi idaṁ padadvayanti. Ācariyena pana evaṁ vuttaṁ ‘‘cakkavattivattasaṅkhātaṁ dhammaṁ",
  "tika-s0105t1:114_5": "carati, cakkavattivattasaṅkhāto vā dhammo etassa, etasmiṁ vā atthīti dhammiko, dhammato",
  "tika-s0105t1:114_6": "anapetattā dhammo ca so rañjanaṭṭhena rājā cāti dhammarājā’’ti (dī. ni. ṭī. 1.258).",
  "tika-s0105t1:114_7": "‘‘Rājā hoti cakkavattī’’ti vacanato ‘‘cāturanto’’ti idaṁ catudīpissarataṁ vibhāvetīti",
  "tika-s0105t1:114_8": "āha ‘‘cāturantāyā’’tiādi. Cattāro samuddā antā pariyosānā etissāti cāturantā, pathavī.",
  "tika-s0105t1:114_9": "Sā hi catūsu disāsu puratthimasamuddādicatusamuddapariyosānattā evaṁ vuccati. Tena",
  "tika-s0105t1:114_10": "vuttaṁ ‘‘catusamudda antāyā’’ti, sā pana avayavabhūtehi catubbidhehi dīpehi vibhūsitā",
  "tika-s0105t1:114_11": "ekalokadhātupariyāpannā pathavīyevāti dasseti ‘‘catubbidhadīpavibhūsitāya pathaviyā’’ti iminā. Yathāha –",
  "tika-s0105t1:115": "‘‘Yāvatā candimasūriyā, pariharanti disā bhanti virocanā;",
  "tika-s0105t1:116": "Sabbeva dāsā mandhātu, ye ca pāṇā pathavissitā’’ti.",
  "tika-s0105t1:117_0": "Ettha ca ‘‘catudīpavibhūsitāyā’’ti avatvā catubbidhadīpavibhūsitāyāti vidhasaddaggahaṇaṁ",
  "tika-s0105t1:117_1": "paccekaṁ pañcasataparittadīpānampi mahādīpeyeva saṅgahaṇatthaṁ saddātirittena atthātirittassa",
  "tika-s0105t1:117_2": "viññāyamānattā, koṭṭhāsavācakena vā vidhasaddena samānabhāgānaṁ gahitattāti daṭṭhabbaṁ.",
  "tika-s0105t1:117_3": "Kopādipaccatthiketi ettha ādisaddena kāmamohamānamadādike saṅgaṇhāti. Vijetīti taṁkālāpekkhāya",
  "tika-s0105t1:117_4": "vattamānavacanaṁ, vijitavāti attho. Saddavidū hi atīte tāvīsaddamicchanti. ‘‘Sabbarājāno",
  "tika-s0105t1:117_5": "vijetī’’ti vadanto kāmaṁ cakkavattino kenaci yuddhaṁ nāma natthi, yuddhena pana sādhetabbassa",
  "tika-s0105t1:117_6": "vijayassa siddhiyā ‘‘vijitasaṅgāmo’’ tveva vuttoti dasseti.",
  "tika-s0105t1:118_0": "Thāvarassa dhuvassa bhāvo thāvariyaṁ, yathā janapade thāvariyaṁ patto, taṁ dassetuṁ",
  "tika-s0105t1:118_1": "‘‘na sakkā kenacī’’tiādi vuttaṁ, iminā kenaci akampiyaṭṭhena janapade thāvariyappattoti",
  "tika-s0105t1:118_2": "tappurisasamāsaṁ dasseti, itarena ca daḷhabhattibhāvato janapado thāvariyappatto",
  "tika-s0105t1:118_3": "etasminti aññapadatthasamāsaṁ. Tamhīti asmiṁ rājini. Yathā janapado tasmiṁ thāvariyaṁ",
  "tika-s0105t1:118_4": "patto, tadāvikaronto ‘‘anuyutto’’tiādimāha. Tattha anuyuttoti niccapayutto. Sakammaniratoti",
  "tika-s0105t1:118_5": "cakkavattino rajjakamme sadā pavatto . Acalo asampavedhīti pariyāyavacanametaṁ, corānaṁ",
  "tika-s0105t1:118_6": "vā vilopanamattena acalo, dāmarikattena asampavedhī. Corehi vā acalo, paṭirājūhi",
  "tika-s0105t1:118_7": "asampavedhī. Anatimudubhāvena vā acalo, anaticaṇḍabhāvena asampavedhī. Tathā hi aticaṇḍassa",
  "tika-s0105t1:118_8": "rañño balikhaṇḍādīhi lokaṁ pīḷayato manussā majjhimajanapadaṁ chaḍḍetvā pabbatasamuddatīrādīni",
  "tika-s0105t1:118_9": "nissāya paccante vāsaṁ kappenti, atimudukassa ca rañño corasāhasikajanavilopapīḷitā",
  "tika-s0105t1:118_10": "manussā paccantaṁ pahāya janapadamajjhe vāsaṁ kappenti, iti evarūpe rājini janapado",
  "tika-s0105t1:118_11": "thāvarabhāvaṁ na pāpuṇāti. Etasmiṁ pana tadubhayavirahite suvaṇṇatulā viya samabhāvappatte",
  "tika-s0105t1:118_12": "rājini rajjaṁ kārayamāne janapado pāsāṇapiṭṭhiyaṁ ṭhapetvā ayopaṭṭena parikkhitto",
  "tika-s0105t1:118_13": "viya acalo asampavedhī thāvariyappattoti.",
  "tika-s0105t1:119_0": "Seyyathidanti ekova nipāto, ‘‘so katamo, taṁ katamaṁ, sā katamā’’tiādinā yathārahaṁ",
  "tika-s0105t1:119_1": "liṅgavibhattivacanavasena payojiyamānova hoti, idha tāni katamānīti payuttoti āha",
  "tika-s0105t1:119_2": "‘‘tassa cetānī’’tiādi. Cacati cakkavattino yathāruci ākāsādigamanāya paribbhamatīti",
  "tika-s0105t1:119_3": "cakkaṁ. Cakkaratanañhi antosamuṭṭhitavāyodhātuvasena rañño cakkavattissa vacanasamanantarameva",
  "tika-s0105t1:119_4": "pavattati, na candasūriyavimānādi viya bahisamuṭṭhitavāyodhātuvasenāti vimānaṭṭhakathāyaṁ",
  "tika-s0105t1:119_5": "(vi. va. aṭṭha. 1.paṭhamapīṭhavimānavaṇṇanā) vuttaṁ. Ratijananaṭṭhenāti pītisomanassuppādanaṭṭhena.",
  "tika-s0105t1:119_6": "Tañhi passantassa, suṇantassa ca anappakaṁ pītisomanassaṁ uppajjati acchariyadhammattā.",
  "tika-s0105t1:119_7": "Vacanatthato pana rameti ratiṁ karotīti ratanaṁ, ramanaṁ vā rataṁ, taṁ netīti ratanaṁ,",
  "tika-s0105t1:119_8": "rataṁ vā janetīti ratanaṁ ja-kāralopavasenātipi neruttikā. Sabbatthāti hatthiratanādīsu.",
  "tika-s0105t1:120_0": "Cittīkatabhāvādināpi cakkassa ratanaṭṭho veditabbo, so pana ratijananaṭṭheneva ekasaṅgahatāya",
  "tika-s0105t1:120_1": "visuṁ na gahito. Kasmā ekasaṅgahoti ce? Cittīkatādibhāvassapi ratinimittattā. Atha",
  "tika-s0105t1:120_2": "vā ganthabyāsaṁ pariharitukāmena cittīkatādibhāvo na gahitoti veditabbaṁ. Aññāsu",
  "tika-s0105t1:120_3": "pana aṭṭhakathāsu (dī. ni. aṭṭha. 2.33; saṁ. ni. aṭṭha. 3.5.223; khu. pā. aṭṭha.",
  "tika-s0105t1:120_4": "6.3.yānīdhātigāthāvaṇṇanā; su. ni. aṭṭha. 1.226; mahāni. aṭṭha. 156) evaṁ vuttaṁ –",
  "tika-s0105t1:121": "‘‘Ratijananaṭṭhena ratanaṁ. Apica –",
  "tika-s0105t1:122": "Cittīkataṁ mahagghañca, atulaṁ dullabhadassanaṁ;",
  "tika-s0105t1:123": "Anomasattaparibhogaṁ, ratanaṁ tena vuccati.",
  "tika-s0105t1:124_0": "‘‘Cakkaratanassa ca nibbattakālato paṭṭhāya aññaṁ devaṭṭhānaṁ nāma na hoti, sabbepi",
  "tika-s0105t1:124_1": "gandhapupphādīhi tasseva pūjañca abhivādanādīni ca karontīti cittīkataṭṭhena ratanaṁ.",
  "tika-s0105t1:124_2": "Cakkaratanassa ca ettakaṁ nāma dhanaṁ agghatīti aggho natthi, iti mahagghaṭṭhenapi",
  "tika-s0105t1:124_3": "ratanaṁ. Cakkaratanañca aññehi loke vijjamānaratanehi asadisanti atulaṭṭhena ratanaṁ.",
  "tika-s0105t1:124_4": "Yasmā pana yasmiṁ kappe buddhā uppajjanti, tasmiṁyeva cakkavattino uppajjanti, buddhā",
  "tika-s0105t1:124_5": "ca kadāci karahaci uppajjanti, tasmā dullabhadassanaṭṭhenapi ratanaṁ. Tadetaṁ jātirūpakulaissariyādīhi",
  "tika-s0105t1:124_6": "anomassa uḷārasattasseva uppajjati, na aññassāti anomasattaparibhogaṭṭhenapi ratanaṁ.",
  "tika-s0105t1:124_7": "Yathā ca cakkaratanaṁ, evaṁ sesānipī’’ti.",
  "tika-s0105t1:125_0": "Tatrāyaṁ taṭṭīkāya, aññattha ca vuttanayena atthavibhāvanā – idañhi ‘‘cittīkata’’ntiādivacanaṁ",
  "tika-s0105t1:125_1": "nibbacanatthavasena vuttaṁ na hoti, atha kinti ce? Loke ‘‘ratana’’nti sammatassa",
  "tika-s0105t1:125_2": "vatthuno garukātabbabhāvena vuttaṁ. Sarūpato panetaṁ lokiyamahājanena sammataṁ hiraññasuvaṇṇādikaṁ,",
  "tika-s0105t1:125_3": "cakkavattirañño uppannaṁ cakkaratanādikaṁ, kataññukatavedipuggalādikaṁ, sabbukkaṭṭhaparicchedavasena",
  "tika-s0105t1:125_4": "buddhādisaraṇattayañca daṭṭhabbaṁ. ‘‘Aho manohara’’nti citte kattabbatāya cittīkataṁ,",
  "tika-s0105t1:125_5": "svāyaṁ cittīkāro tassa pūjanīyatāyāti katvā pūjanīyanti atthaṁ vadanti. Keci pana",
  "tika-s0105t1:125_6": "‘‘vicitrakataṭṭhena cittīkata’’nti bhaṇanti, taṁ na gahetabbaṁ idha cittasaddassa",
  "tika-s0105t1:125_7": "hadayavācakattā ‘‘cittīkatvā suṇātha me’’ti (bu. vaṁ. 1.80) āhaccabhāsitapāḷiyaṁ",
  "tika-s0105t1:125_8": "viya. Tathā cāhu ‘‘yathārahamivaṇṇāgamo bhūkaresū’’ti. ‘‘Passa cittīkataṁ rūpaṁ,",
  "tika-s0105t1:125_9": "maṇinā kuṇḍalena cā’’tiādīsu (ma. ni. 2.302) pana pubbe avicitraṁ idāni vicitraṁ",
  "tika-s0105t1:125_10": "katanti cittīkatanti attho gahetabbo tattha cittasaddassa vicitravācakattā. Mahantaṁ",
  "tika-s0105t1:125_11": "vipulaṁ aparimitaṁ agghatīti mahagghaṁ. Natthi etassa tulā upamā, tulaṁ vā sadisanti",
  "tika-s0105t1:125_12": "atulaṁ. Kadācideva uppajjanato dukkhena laddhabbadassanattā dullabhadassanaṁ. Anomehi",
  "tika-s0105t1:125_13": "uḷāraguṇeheva sattehi paribhuñjitabbato anomasattaparibhogaṁ.",
  "tika-s0105t1:126_0": "Idāni nesaṁ cittīkatādiatthānaṁ savisesaṁ cakkaratane labbhamānataṁ dassetvā itaresupi",
  "tika-s0105t1:126_1": "te atidisituṁ ‘‘yathā ca cakkaratana’’ntiādi āraddhaṁ. Tattha aññaṁ devaṭṭhānaṁ nāma",
  "tika-s0105t1:126_2": "na hoti rañño anaññasādhāraṇissariyādisampattipaṭilābhahetuto, aññesaṁ sattānaṁ yathicchitatthapaṭilābhahetuto",
  "tika-s0105t1:126_3": "ca. Aggho natthi ativiya uḷārasamujjalaratanattā, acchariyabbhutadhammatāya ca. Yadaggena",
  "tika-s0105t1:126_4": "ca mahagghaṁ, tadaggena atulaṁ. Sattānaṁ pāpajigucchanena vigatakāḷako puññapasutatāya",
  "tika-s0105t1:126_5": "maṇḍabhūto yādiso kālo buddhuppādāraho, tādise eva cakkavattīnampi sambhavoti āha",
  "tika-s0105t1:126_6": "‘‘yasmā panā’’tiādi. Kadāci karahacīti pariyāyavacanaṁ, ‘‘kadācī’’ti vā yathāvuttakālaṁ",
  "tika-s0105t1:126_7": "sandhāya vuttaṁ, ‘‘karahacī’’ti jambusiridīpasaṅkhātaṁ desaṁ. Tenāha –",
  "tika-s0105t1:127": "‘‘Kālaṁ dīpañca desañca, kulaṁ mātarameva ca;",
  "tika-s0105t1:128": "Ime pañca viloketvā, uppajjati mahāyaso’’ti. (dha. pa. aṭṭha. 1.1.10);",
  "tika-s0105t1:129_0": "Upamāvasena cetaṁ vuttaṁ. Upamopameyyānañca na accantameva sadisatā, tasmā yathā",
  "tika-s0105t1:129_1": "buddhā kadāci karahaci uppajjanti, na tathā cakkavattino, cakkavattino pana anekadāpi",
  "tika-s0105t1:129_2": "buddhuppādakappe uppajjantīti attho gahetabbo. Evaṁ santepi cakkavattivattapūraṇassa",
  "tika-s0105t1:129_3": "dukkarabhāvato dullabhuppādoyevāti iminā dullabhuppādatāsāmaññena tesaṁ dullabhadassanatā",
  "tika-s0105t1:129_4": "vuttāti veditabbaṁ. Kāmaṁ cakkaratanānubhāvena samijjhamāno guṇo cakkavattiparivārajanasādhāraṇo,",
  "tika-s0105t1:129_5": "tathāpi cakkavattī eva naṁ sāmibhāvena visavitāya paribhuñjatīti vattabbataṁ arahati",
  "tika-s0105t1:129_6": "tadatthameva uppajjanatoti dassento ‘‘tadeta’’ntiādimāha. Yathāvuttānaṁ pañcannaṁ,",
  "tika-s0105t1:129_7": "channampi vā atthānaṁ sesaratanesupi labbhanato ‘‘evaṁ sesānipī’’ti vuttaṁ.",
  "tika-s0105t1:130_0": "Imehi pana ratanehi rājā cakkavattī kimatthaṁ paccanubhoti, nanu vināpi tesu kenaci",
  "tika-s0105t1:130_1": "raññā cakkavattinā bhavitabbanti codanāya tassa tehi hathārahamatthapaccanubhavanadassanena",
  "tika-s0105t1:130_2": "kenacipi avinābhāvitaṁ vibhāvetuṁ ‘‘imesu panā’’tiādi āraddhaṁ. Ajitaṁ puratthimādidisāya",
  "tika-s0105t1:130_3": "khattiyamaṇḍalaṁ jināti mahesakkhatāsaṁvattaniyakammanissandabhāvato. Yathāsukhaṁ",
  "tika-s0105t1:130_4": "anuvicarati hatthiratanaṁ, assaratanañca abhiruhitvā tesaṁ ānubhāvena antopātarāsaṁyeva",
  "tika-s0105t1:130_5": "samuddapariyantaṁ pathaviṁ anupariyāyitvā rājadhāniyā eva paccāgamanato. Pariṇāyakaratanena",
  "tika-s0105t1:130_6": "vijitamanurakkhati tattha tattha kattabbakiccasaṁvidahanato. Avasesehi maṇiratanaitthiratanagahapatiratanehi",
  "tika-s0105t1:130_7": "upabhuñjanena pavattaṁ upabhogasukhaṁ anubhavati yathārahaṁ tehi tathānubhavanasiddhito.",
  "tika-s0105t1:130_8": "So hi maṇiratanena yojanappamāṇe padese andhakāraṁ vidhametvā ālokadassanādinā sukhamanubhavati,",
  "tika-s0105t1:130_9": "itthiratanena atikkantamānusakarūpadassanādivasena, gahapatiratanena icchiticchitamaṇikanakarajatādidhanapaṭilābhavasena sukhamanubhavati.",
  "tika-s0105t1:131": "Idāni sattiyā, sattiphalena ca yathāvuttamatthaṁ vibhāvetuṁ ‘‘paṭhamenā’’tiādi vuttaṁ. Tividhā hi sattiyo ‘‘sakkonti samatthenti rājāno etāyā’’ti katvā. Yathāhu –",
  "tika-s0105t1:132": "‘‘Pabhāvussāhamantānaṁ, vasā tisso hi sattiyo;",
  "tika-s0105t1:133": "Pabhāvo daṇḍajo tejo, patāpo tu ca kosajo.",
  "tika-s0105t1:134": "Manto ca mantanaṁ so tu, catukkaṇṇo dvigocaro;",
  "tika-s0105t1:135": "Tigocaro tu chakkaṇṇo, rahassaṁ guyhamuccate’’ti.",
  "tika-s0105t1:136_0": "Tattha vīriyabalaṁ ussāhasatti. Paṭhamena cassa cakkaratanena tadanuyogo paripuṇṇo",
  "tika-s0105t1:136_1": "hoti. Kasmāti ce? Tena ussāhasattiyā pavattetabbassa appaṭihatāṇācakkabhāvassa siddhito.",
  "tika-s0105t1:136_2": "Paññābalaṁ mantasatti. Pacchimena cassa pariṇāyakaratanena tadanuyogo. Kasmāti ce",
  "tika-s0105t1:136_3": "? Tassa sabbarājakiccesu kusalabhāvena mantasattiyā viya avirajjhanapayogattā. Damanena,",
  "tika-s0105t1:136_4": "dhanena ca pabhuttaṁ pabhūsatti. Hatthiassagahapatiratanehi cassa tadanuyogo paripuṇṇo",
  "tika-s0105t1:136_5": "hoti. Kasmāti ce? Hatthiassaratanānaṁ mahānubhāvatāya, gahapatiratanato paṭiladdhakosasampattiyā",
  "tika-s0105t1:136_6": "ca pabhāvasattiyā viya pabhāvasamiddhisiddhito. Itthimaṇiratanehi tividhasattiyogaphalaṁ",
  "tika-s0105t1:136_7": "paripuṇṇaṁ hotīti sambandho, yathāvuttāhi tividhāhi sattīhi payujjanato yaṁ phalaṁ",
  "tika-s0105t1:136_8": "laddhabbaṁ. Taṁ sabbaṁ tehi paripuṇṇaṁ hotīti attho. Kasmāti ce? Teheva upabhogasukhassa sijjhanato.",
  "tika-s0105t1:137_0": "Duvidhasukhavasenapi yathāvuttamatthaṁ vibhāvetuṁ ‘‘so itthimaṇiratanehī’’tiādi kathitaṁ.",
  "tika-s0105t1:137_1": "Bhogasukhanti samīpe katvā paribhogavasena pavattasukhaṁ. Sesehīti tadavasesehi cakkādipañcaratanehi.",
  "tika-s0105t1:137_2": "Apaccatthikatāvasena pavattasukhaṁ issariyasukhaṁ. Idāni tesaṁ sampannahetuvasenapi",
  "tika-s0105t1:137_3": "kenaci avinābhāvitameva vibhāvetuṁ ‘‘visesato’’tiādimāha. Adosakusalamūlajanitakammānubhāvenāti",
  "tika-s0105t1:137_4": "adosasaṅkhātena kusalamūlena sahajātādipaccayavasena uppāditakammassa ānubhāvena",
  "tika-s0105t1:137_5": "sampajjanti sommatararatanajātikattā. Kammaphalañhi yebhuyyena kammasarikkhakaṁ.",
  "tika-s0105t1:137_6": "Majjhimāni maṇiitthigahapatiratanāni alobhakusalamūlajanitakammānubhāvena sampajjanti",
  "tika-s0105t1:137_7": "uḷāradhanassa, uḷāradhanapaṭilābhakāraṇassa ca pariccāgasampadāhetukattā. Pacchimaṁ",
  "tika-s0105t1:137_8": "pariṇāyakaratanaṁ amohakusalamūlajanitakammānubhāvena sampajjati mahāpaññeneva cakkavattirājakiccassa",
  "tika-s0105t1:137_9": "parinetabbattā, mahāpaññabhāvassa ca amohakusalamūlajanitakammanissandabhāvato. Bojjhaṅgasaṁyutteti",
  "tika-s0105t1:137_10": "mahāvagge dutiye bojjhaṅgasaṁyutte (saṁ. ni. 5.223). Ratanasuttassāti tattha pañcamavagge",
  "tika-s0105t1:137_11": "saṅgītassa dutiyassa ratanasuttassa (saṁ. ni. 5.223). Upadeso nāma savisesaṁ sattannaṁ",
  "tika-s0105t1:137_12": "ratanānaṁ vicāraṇavasena pavatto nayo.",
  "tika-s0105t1:138_0": "Saraṇato paṭipakkhavidhamanato sūrā sattivanto, nibbhayāvahāti attho. Tenāha ‘‘abhīrukajātikā’’ti.",
  "tika-s0105t1:138_1": "Asure vijinitvā ṭhitattā sakko devānamindo dhīro nāma, tassa senaṅgabhāvato devaputto",
  "tika-s0105t1:138_2": "‘‘aṅga’’nti vuccati, dhīrassa aṅgaṁ, tassa rūpamiva rūpaṁ yesaṁ te dhīraṅgarūpā,",
  "tika-s0105t1:138_3": "tena vuttaṁ ‘‘devaputtasadisakāyā’’ti. Eketi sārasamāsanāmakā ācariyā, tadakkhamanto",
  "tika-s0105t1:138_4": "āha ‘‘ayaṁ panetthā’’tiādi. Sabhāvoti sabhāvabhūto attho. Uttamasūrāti uttamayodhā.",
  "tika-s0105t1:138_5": "Sūrasaddo hi idha yodhattho. Evañhi purimanayato imassa visesatā hoti, ‘‘uttamattho",
  "tika-s0105t1:138_6": "sūrasaddo’’tipi vadanti, ‘‘uttamā sūrā vuccantī’’tipi hi pāṭho dissati. Vīrānanti",
  "tika-s0105t1:138_7": "vīriyavantānaṁ. Aṅganti kāraṇaṁ ‘‘aṅgīyati ñāyati phalametenā’’ti katvā. Yena vīriyena",
  "tika-s0105t1:138_8": "‘‘dhīrā’’ti vuccanti, tadeva dhīraṅgaṁ nāmāti āha ‘‘vīriyanti vuttaṁ hotī’’ti. Rūpanti",
  "tika-s0105t1:138_9": "sarīraṁ. Tena vuttaṁ ‘‘vīriyamayasarīrā viyā’’ti. Vīriyameva vīriyamayaṁ yathā ‘‘dānamaya’’nti,",
  "tika-s0105t1:138_10": "(dī. ni. 3.305; itivu. 60; netti. 34) tasmā vīriyasaṅkhātasarīrā viyāti attho. Vīriyaṁ",
  "tika-s0105t1:138_11": "pana na ekantarūpanti viya-saddaggahaṇaṁ kataṁ. Apica dhīraṅgena nibbattaṁ dhīraṅganti",
  "tika-s0105t1:138_12": "atthaṁ dassetuṁ ‘‘vīriyamayasarīrā viyā’’ti vuttaṁ, evampi vīriyato rūpaṁ na ekantaṁ",
  "tika-s0105t1:138_13": "nibbattanti viya-saddena dasseti. Atha vā rūpaṁ sarīrabhūtaṁ dhīraṅgaṁ vīriyametesanti",
  "tika-s0105t1:138_14": "yojetabbaṁ, tathāpi vīriyaṁ nāma kiñci saviggahaṁ na hotīti dīpeti ‘‘vīriyamayasarīrā",
  "tika-s0105t1:138_15": "viyā’’ti iminā, idhāpi mayasaddo sakattheyeva daṭṭhabbo, tasmā saviggahavīriyasadisāti",
  "tika-s0105t1:138_16": "attho. Idaṁ vuttaṁ hoti – saviggahaṁ ce vīriyaṁ nāma siyā, te cassa puttā taṁsadisāyeva",
  "tika-s0105t1:138_17": "bhaveyyunti ayameva cattho ācariyena (dī. ni. ṭī. 1.258) anumato. Mahāpadānaṭṭhakathāyaṁ",
  "tika-s0105t1:138_18": "pana evaṁ vuttaṁ ‘‘dhīraṅgaṁ rūpametesanti dhīraṅgarūpā, vīriyajātikā vīriyasabhāvā",
  "tika-s0105t1:138_19": "vīriyamayā akilāsuno ahesuṁ, divasampi yujjhantā na kilamantīti vuttaṁ hotī’’ti,",
  "tika-s0105t1:138_20": "(dī. ni. aṭṭha. 2.34) tadetaṁ rūpasaddassa sabhāvatthataṁ sandhāya vuttanti daṭṭhabbaṁ.",
  "tika-s0105t1:138_21": "Idha ceva aññattha katthaci ‘‘dhitaṅgarūpā’’ti pāṭho dissati. Vīriyatthopi hi dhitisaddo",
  "tika-s0105t1:138_22": "hoti ‘‘saccaṁ dhammo dhiti cāgo, diṭṭhaṁ so ativattatī’’tiādīsu (jā. 1.1.57) dhitisaddo",
  "tika-s0105t1:138_23": "viya. Katthaci pana ‘‘vīraṅga’’nti pāṭhova diṭṭho. Yathā ruccati, tathā gahetabbaṁ.",
  "tika-s0105t1:139_0": "Nanu ca rañño cakkavattissa paṭisenā nāma natthi, ya’massa puttā pamaddeyyuṁ, atha",
  "tika-s0105t1:139_1": "kasmā ‘‘parasenappamaddanā’’ti vuttanti codanaṁ sodhento ‘‘sace’’tiādimāha, parasenā",
  "tika-s0105t1:139_2": "hotu vā, mā vā, ‘‘sace pana bhaveyyā’’ti parikappanāmattena tesaṁ evamānubhāvataṁ",
  "tika-s0105t1:139_3": "dassetuṁ tathā vuttanti adhippāyo, ‘‘parasenappamaddanā’’ti vuttepi parasenaṁ pamaddituṁ",
  "tika-s0105t1:139_4": "samatthāti attho gahetabbo pakaraṇatopi atthantarassa viññāyamānattā, yathā ‘‘sikkhamānena",
  "tika-s0105t1:139_5": "bhikkhave bhikkhunā aññātabbaṁ paripucchitabbaṁ paripañhitabba’’nti (pāci. 434) etassa",
  "tika-s0105t1:139_6": "padabhājanīye (pāci. 436) ‘‘sikkhitukāmenā’’ti atthaggahaṇanti imamatthaṁ dassetuṁ",
  "tika-s0105t1:139_7": "‘‘taṁ parimaddituṁ samatthā’’ti vuttaṁ. Na hi te parasenaṁ pamaddantā tiṭṭhanti,",
  "tika-s0105t1:139_8": "atha kho pamaddanasamatthā eva honti . Evamaññatrapi yathārahaṁ. Parasenaṁ pamaddanāya",
  "tika-s0105t1:139_9": "samatthentīti parasenappamaddanāti atthaṁ dassetītipi vadanti.",
  "tika-s0105t1:140_0": "Pubbe katūpacitassa etarahi vipaccamānakassa puññadhammassa cirataraṁ vipaccituṁ",
  "tika-s0105t1:140_1": "paccayabhūtaṁ cakkavattivattasamudāgataṁ payogasampattisaṅkhātaṁ dhammaṁ dassetuṁ",
  "tika-s0105t1:140_2": "‘‘dhammenā’’ti padassa ‘‘pāṇona hantabbotiādinā pañcasīladhammenā’’ti atthamāha.",
  "tika-s0105t1:140_3": "Ayañhi attho ‘‘ye kho panānanda puratthimāya disāya paṭirājāno, te rājānaṁ mahāsudassanaṁ",
  "tika-s0105t1:140_4": "upasaṅkamitvā evamāhaṁsu ‘ehi kho mahārāja, svāgataṁ te mahārāja, sakaṁ te mahārāja,",
  "tika-s0105t1:140_5": "anusāsa mahārājā’ti. Rājā mahāsudassano evamāha ‘pāṇo na hantabbo, adinnaṁ na ādātabbaṁ,",
  "tika-s0105t1:140_6": "kāmesu micchā na caritabbā, musā na bhaṇitabbā, majjaṁ na pātabbaṁ, yathābhuttañca",
  "tika-s0105t1:140_7": "bhuñjathā’ti. Ye kho panānanda puratthimāya disāya paṭirājāno, te rañño mahāsudassanassa",
  "tika-s0105t1:140_8": "anuyantā ahesu’’ntiādinā (dī. ni. 2.244) āgataṁ rañño ovādadhammaṁ sandhāya vutto.",
  "tika-s0105t1:140_9": "Evañhi ‘‘adaṇḍena asatthenā’’ti idampi visesanavacanaṁ susamatthitaṁ hoti. Aññāsupi",
  "tika-s0105t1:140_10": "suttanipātaṭṭhakathādīsu (su. ni. aṭṭha. 226; khu. pā. aṭṭha. 6.3; dī. ni. aṭṭha.",
  "tika-s0105t1:140_11": "2.33; saṁ. ni. aṭṭha. 3.223) ayamevattho vutto.",
  "tika-s0105t1:141_0": "Mahāpadānaṭṭhakathāyaṁ pana ‘‘adaṇḍenāti ye katāparādhe satte satampi sahassampi",
  "tika-s0105t1:141_1": "gaṇhanti, te dhanadaṇḍena rajjaṁ kārenti nāma, ye chejjabhejjaṁ anusāsanti, te satthadaṇḍena.",
  "tika-s0105t1:141_2": "Ayaṁ pana duvidhampi daṇḍaṁ pahāya adaṇḍena ajjhāvasati. Asatthenāti ye ekatodhārādinā",
  "tika-s0105t1:141_3": "satthena paraṁ vihesanti, te satthena rajjaṁ kārenti nāma. Ayaṁ pana satthena khuddakamakkhikāyapi",
  "tika-s0105t1:141_4": "pivanamattaṁ lohitaṁ kassaci anuppādetvā dhammeneva, ‘ehi kho mahārājā’ti evaṁ paṭirājūhi",
  "tika-s0105t1:141_5": "sampaṭicchitāgamano vuttappakāraṁ pathaviṁ abhivijinitvā ajjhāvasati abhibhavitvā",
  "tika-s0105t1:141_6": "sāmī hutvā vasatīti attho’’ti (dī. ni. aṭṭha. 2.34) vuttaṁ, tadetaṁ ‘‘dhammenā’’ti",
  "tika-s0105t1:141_7": "padassa ‘‘pubbe katūpacitena etarahi vipaccamānakena yena kenaci puññadhammenā’’ti",
  "tika-s0105t1:141_8": "atthaṁ sandhāya vuttaṁ. Teneva hi ‘‘dhammena paṭirājūhi sampaṭicchitāgamano vuttappakāraṁ",
  "tika-s0105t1:141_9": "pathaviṁ abhivijinitvā ajjhāvasatī’’ti. Ācariyenapi (dī. ni. ṭī. 1.258) vuttaṁ dhammenāti",
  "tika-s0105t1:141_10": "katūpacitena attano puññadhammena. Tena hi sañcoditā pathaviyaṁ sabbarājāno paccuggantvā",
  "tika-s0105t1:141_11": "‘‘svāgataṁ te mahārājā’’tiādīni vatvā attano rajjaṁ rañño cakkavattissa niyyātenti.",
  "tika-s0105t1:141_12": "Tena vuttaṁ ‘‘so imaṁ pathaviṁ sāgarapariyantaṁ adaṇḍena asatthena dhammena abhivijiya",
  "tika-s0105t1:141_13": "ajjhāvasatī’’ti, tenapi yathāvuttamevatthaṁ dasseti, tasmā ubhayathāpi ettha attho",
  "tika-s0105t1:141_14": "yutto evāti daṭṭhabbaṁ. Cakkavattivattapūraṇādipayogasampattimantarena hi pubbe katūpacitakammeneva",
  "tika-s0105t1:141_15": "evamajjhāvasanaṁ na sambhavati, tathā pubbe katūpacitakammamantarena cakkavattivattapūraṇādipayogasampattiyā evāti.",
  "tika-s0105t1:142_0": "Evaṁ ekaṁ nipphattiṁ kathetvā dutiyaṁ nipphattiṁ kathetuṁ yadetaṁ ‘‘sace kho panā’’tiādivacanaṁ",
  "tika-s0105t1:142_1": "vuttaṁ, tattha anuttānamatthaṁ dassento ‘‘arahaṁ…pe… vivaṭṭacchadoti etthā’’tiādimāha",
  "tika-s0105t1:142_2": ". Yasmā rāgādayo satta pāpadhammā loke uppajjanti, uppajjamānā ca te sattasantānaṁ",
  "tika-s0105t1:142_3": "chādetvā pariyonandhitvā kusalappavattiṁ nivārenti, tasmā te idha chadasaddena vuttāti",
  "tika-s0105t1:142_4": "dasseti ‘‘rāgadosā’’tiādinā. Duccaritanti micchādiṭṭhito aññena manoduccaritena saha",
  "tika-s0105t1:142_5": "tīṇi duccaritāni, micchādiṭṭhi pana visesena sattānaṁ chadanato, paramasāvajjattā",
  "tika-s0105t1:142_6": "ca visuṁ gahitā. Vuttañca ‘‘sabbe te imeheva dvāsaṭṭhiyā vatthūhi antojālīkatā, ettha",
  "tika-s0105t1:142_7": "sitāva ummujjamānā ummujjantī’’tiādi (dī. ni. 1.146). Tathā muyhanaṭṭhena moho, aviditakaraṇaṭṭhena",
  "tika-s0105t1:142_8": "avijjāti pavattiākārabhedena aññāṇameva dvidhā vuttaṁ. Tathā hissa dvidhāpi chadanattho",
  "tika-s0105t1:142_9": "kathito ‘‘andhatamaṁ tadā hoti, yaṁ moho sahate nara’’nti, (mahāni. 5, 156, 195)",
  "tika-s0105t1:142_10": "‘‘avijjāya nivuto loko, vevicchā pamādā nappakāsatī’’ti (su. ni. 1039; cūḷani. pārāyanavagga.2)",
  "tika-s0105t1:142_11": "ca. Evaṁ rāgadosādīnampi chadanattho vattabbo. Mahāpadānaṭṭhakathāyaṁ (dī. ni. aṭṭha.",
  "tika-s0105t1:142_12": "2.33) pana rāgadosamohamānadiṭṭhikilesataṇhāvasena satta pāpadhammā gahitā. Tatra",
  "tika-s0105t1:142_13": "rañjanaṭṭhena rāgo, taṇhāyanaṭṭhena taṇhāti pavattiākārabhedena lobho eva dvidhā",
  "tika-s0105t1:142_14": "vutto. Tathā hissa dvidhāpi chadanattho ekantikova. Yathāha ‘‘andhatamaṁ tadā hoti,",
  "tika-s0105t1:142_15": "yaṁ rāgo sahate nara’’nti, ‘‘kāmandhā jālasañchannā, taṇhāchadanachāditā’’ti (udā.",
  "tika-s0105t1:142_16": "94) ca, kilesaggahaṇena ca vuttāvasiṭṭhā vicikicchādayo vuttā.",
  "tika-s0105t1:143_0": "Sattahi paṭicchanneti hetugabbhavacanaṁ, sattahi pāpadhammehi paṭicchannattā kilesavasena",
  "tika-s0105t1:143_1": "andhakāre loketi attho. Taṁ chadananti sattapāpadhammasaṅkhātaṁ chadanaṁ. Vivaṭṭetvāti",
  "tika-s0105t1:143_2": "vivaṭṭaṁ katvā vigametvā. Tadeva pariyāyantarena vuttaṁ ‘‘samantato sañjātāloko hutvā’’ti.",
  "tika-s0105t1:143_3": "Kilesachadanavigamo eva hi āloko, etena vivaṭṭayitabbo vigametabboti vivaṭṭo, chādeti",
  "tika-s0105t1:143_4": "paṭicchādetīti chado, vivaṭṭo chado anenāti vivaṭṭacchadā,vivaṭṭacchado vāti atthaṁ",
  "tika-s0105t1:143_5": "dasseti. Ayañhi vivaṭṭacchadasaddo daḷhadhammapaccakkhadhammasaddādayo viya pulliṅgavasena",
  "tika-s0105t1:143_6": "ākāranto, okāranto ca hoti. Tathā hi mahāpadānaṭṭhakathāyaṁ vuttaṁ ‘‘rāgadosamohamānadiṭṭhikilesataṇhāsaṅkhātaṁ",
  "tika-s0105t1:143_7": "chadanaṁ āvaraṇaṁ vivaṭaṁ viddhaṁsitaṁ vivaṭakaṁ etenāti vivaṭacchado, ‘vivaṭṭacchadā’tipi",
  "tika-s0105t1:143_8": "pāṭho, ayamevattho’’ti, (dī. ni. aṭṭha. 2.33) tassā līnatthappakāsaniyampi vuttaṁ",
  "tika-s0105t1:143_9": "‘‘vivaṭṭacchadāti okārassa ākāraṁ katvā niddeso’’ti. Saddavidū pana ‘‘ādhanvāditoti",
  "tika-s0105t1:143_10": "lakkhaṇena samāsantagatehi dhanusaddādīhi kvaci āpaccayo’’ti vatvā ‘‘kaṇḍivadhanvā,",
  "tika-s0105t1:143_11": "paccakkhadhammā, vivaṭṭacchadā’’ti payogamudāharanti.",
  "tika-s0105t1:144_0": "Kasmā padattayametaṁ vuttanti anuyogaṁ hetālaṅkāranayena pariharanto ‘‘tatthā’’tiādimāha,",
  "tika-s0105t1:144_1": "tatthāti ca tīsu padesūti attho. Pūjāvisesaṁ paṭiggaṇhituṁ arahatīti arahanti atthena",
  "tika-s0105t1:144_2": "pūjārahatā vuttā. Yasmā sammāsambuddho, tasmā pūjārahatāti tassā pūjārahatāya hetu",
  "tika-s0105t1:144_3": "vutto. Savāsanasabbakilesappahānapubbakattā buddhabhāvassa buddhattahetubhūtā vivaṭṭacchadatā",
  "tika-s0105t1:144_4": "vuttā. Kammādivasena tividhaṁ vaṭṭañca rāgādivasena sattavidho chado ca vaṭṭacchadā,",
  "tika-s0105t1:144_5": "vaṭṭacchadehi vigato, vigatā vā vaṭṭacchadā yassāti vivaṭṭacchado,vivaṭṭacchadā vā,",
  "tika-s0105t1:144_6": "dvandapubbago pana vi-saddo ubhayattha yojetabboti imamatthaṁ dassetuṁ ‘‘vivaṭṭo",
  "tika-s0105t1:144_7": "ca vicchado cā’’ti vuttaṁ. Evampi vadanti ‘‘vivaṭṭo ca so vicchado cāti vivaṭṭacchado,",
  "tika-s0105t1:144_8": "uttarapade pubbapadalopoti atthaṁ dassetī’’ti. ‘‘Arahaṁ vaṭṭābhāvenā’’ti idaṁ kilesehi",
  "tika-s0105t1:144_9": "ārakattā, kilesārīnaṁ saṁsāracakkassārānañca hatattā, pāpakaraṇe ca rahābhāvāti atthaṁ",
  "tika-s0105t1:144_10": "sandhāya vuttaṁ. Idañhi phalena hetānumānadassanaṁ – yathā taṁ dhūmena aggissa, udakoghena",
  "tika-s0105t1:144_11": "upari vuṭṭhiyā, etena ca atthena arahabhāvo hetu, vaṭṭābhāvo phalanti ayaṁ ācariyamati.",
  "tika-s0105t1:144_12": "‘‘Paccayādīnaṁ, pūjāvisesassa ca arahattā’’ti pana hetunā phalānumānadassanampi siyā",
  "tika-s0105t1:144_13": "yathā taṁ agginā dhūmassa, upari vuṭṭhiyā udakoghassa. ‘‘Sammāsambuddho chadanābhāvenā’’ti",
  "tika-s0105t1:144_14": "idaṁ pana hetunā phalānumānadassanaṁ savāsanasabbakilesacchadanābhāvapubbakattā sammāsambuddhabhāvassa.",
  "tika-s0105t1:144_15": "Arahattamaggena hi vicchadatā, sabbaññutaññāṇena sammāsambuddhabhāvo. ‘‘Vivaṭṭo ca",
  "tika-s0105t1:144_16": "vicchado cā’’ti idaṁ hetudvayaṁ. Kāmañca ācariyamatiyā phalena hetuanumānadassane",
  "tika-s0105t1:144_17": "vivaṭṭatā phalameva hoti, hetuanumānadassanassa, pana tathāñāṇassa ca hetubhāvato",
  "tika-s0105t1:144_18": "hetuyeva nāmāti veditabbaṁ.",
  "tika-s0105t1:145_0": "Evaṁ padattayavacane hetālaṅkāranayena payojanaṁ dassetvā idāni catuvesārajjavasenapi",
  "tika-s0105t1:145_1": "dassento ‘‘dutiyenā’’tiādimāha. Tattha dutiyena vesārajjenāti ‘‘cattārimāni bhikkhave",
  "tika-s0105t1:145_2": "tathāgatassa vesārajjāni, yehi vesārajjehi samannāgato tathāgato āsabhaṁ ṭhānaṁ paṭijānāti,",
  "tika-s0105t1:145_3": "parisāsu sīhanādaṁ nadati, brahmacakkaṁ pavattetī’’tiādinā (a. ni. 4.8; ma. ni. 1.150)",
  "tika-s0105t1:145_4": "bhagavatā vuttakkamena dutiyabhūtena ‘‘khīṇāsavassa te paṭijānato ‘ime āsavā aparikkhīṇā’ti,",
  "tika-s0105t1:145_5": "tatra vata maṁ samaṇo vā brāhmaṇo vā devo vā māro vā brahmā vā koci vā lokasmiṁ saha",
  "tika-s0105t1:145_6": "dhammena paṭicodessatīti nimittametaṁ bhikkhave na samanupassāmi, etamahaṁ bhikkhave",
  "tika-s0105t1:145_7": "nimittaṁ asamanupassanto khemappatto abhayappatto vesārajjappatto viharāmī’’ti paridīpitena",
  "tika-s0105t1:145_8": "vesārajjena. Purimasiddhīti purimassa ‘‘araha’’nti padassa atthasiddhi arahattasiddhi,",
  "tika-s0105t1:145_9": "dutiyavesārajjassa tadatthabhāvato tena vesārajjena tadatthasiddhīti vuttaṁ hoti.",
  "tika-s0105t1:145_10": "‘‘Khīṇāsavassa te paṭijānato ‘ime āsavā aparikkhīṇā’ ti’’ādinā vuttameva hi dutiyavesārajjaṁ",
  "tika-s0105t1:145_11": "‘‘kilesehi ārakattā’’tiādinā vutto ‘‘araha’’nti padassa atthoti . Tato ca viññāyati",
  "tika-s0105t1:145_12": "‘‘yathā dutiyena vesārajjena purimasiddhi, evaṁ purimenapi atthena dutiyavesārajjasiddhī’’ti.",
  "tika-s0105t1:145_13": "Evañca katvā iminā nayena catuvesārajjavasena padattayavacane payojanadassanaṁ upapannaṁ",
  "tika-s0105t1:145_14": "hoti. Itarathā hi kiñcipayojanābhāvato idaṁyeva vacanaṁ idha avattabbaṁ siyāti. Esa nayo sesesupi.",
  "tika-s0105t1:146_0": "Paṭhamenāti vuttanayena paṭhamabhūtena ‘‘sammāsambuddhassa te paṭijānato ‘ime dhammā",
  "tika-s0105t1:146_1": "anabhisambuddhā’ti, tatra…pe… viharāmī’’ti paridīpitena vesārajjena. Dutiyasiddhīti",
  "tika-s0105t1:146_2": "dutiyassa ‘‘sammāsambuddho’’ti padassa atthasiddhi buddhattasiddhi tassa tadatthabhāvato.",
  "tika-s0105t1:146_3": "Tatiyacatutthehīti vuttanayeneva tatiyacatutthabhūtehi ‘‘ye kho pana te antarāyikā",
  "tika-s0105t1:146_4": "dhammā vuttā, te paṭisevato nālaṁ antarāyāyāti, tatra…pe… viharāmī’’ti ca ‘‘yassa",
  "tika-s0105t1:146_5": "kho pana te atthāya dhammo desito, so na niyyāti takkarassa sammā dukkhakkhayāyāti,",
  "tika-s0105t1:146_6": "tatra…pe… viharāmī’’ti (a. ni. 4.8; ma. ni. 1.150) ca paridīpitehi vesārajjehi. Tatiyasiddhīti",
  "tika-s0105t1:146_7": "tatiyassa ‘‘vivaṭṭacchadā’’ti padassa atthasiddhi vivaṭṭacchadatthasiddhi tehi tassa",
  "tika-s0105t1:146_8": "pākaṭabhāvatoti attho. ‘‘Yāthāvato antarāyikaniyyānikadhammāpadesena hi satthu vivaṭṭacchadabhāvo",
  "tika-s0105t1:146_9": "loke pākaṭo ahosī’’ti (dī. ni. ṭī. 1.258) ācariyena vuttaṁ, vivaṭṭacchadabhāveneva",
  "tika-s0105t1:146_10": "antarāyikaniyyānikadhammadesanāsiddhito ‘‘tatiyena tatiyacatutthasiddhī’’tipi vattuṁ yujjati.",
  "tika-s0105t1:147_0": "Evaṁ padattayavacane catuvesārajjavasena payojanaṁ dassetvā idāni cakkhuttayavasenapi",
  "tika-s0105t1:147_1": "dassento ‘‘purimañcā’’tiādimāha. Tattha ca-saddo upanyāsattho. Purimaṁ ‘‘araha’’nti",
  "tika-s0105t1:147_2": "padaṁ bhagavato heṭṭhimamaggaphalattayañāṇasaṅkhātaṁ dhammacakkhuṁ sādheti kilesārīnaṁ,",
  "tika-s0105t1:147_3": "saṁsāracakkassa arānañca hatabhāvadīpanato. Dutiyaṁ ‘‘sammāsambuddho’’ti padaṁ āsayānusayaindriyaparopariyattañāṇasaṅkhātaṁ",
  "tika-s0105t1:147_4": "buddhacakkhuṁ sādheti sammāsambuddhasseva taṁsambhavato. Tadetañhi ñāṇadvayaṁ sāvakapaccekabuddhānaṁ",
  "tika-s0105t1:147_5": "na sambhavati. Tatiyaṁ ‘‘vivaṭṭacchadā’’ti padaṁ sabbaññutaññāṇasaṅkhātaṁ samantacakkhuṁ",
  "tika-s0105t1:147_6": "sādheti savāsanasabbakilesappahānadīpanato. ‘‘Sammāsambuddho’’ti hi vatvā ‘‘vivaṭṭacchadā’’ti",
  "tika-s0105t1:147_7": "vacanaṁ sammāsambuddhabhāvāya savāsanasabbakilesappahānaṁ vibhāvetīti. ‘‘Ahaṁ kho",
  "tika-s0105t1:147_8": "pana tāta ambaṭṭha mantānaṁ dātā’’ti idaṁ appadhānaṁ, ‘‘tvaṁ mantānaṁ paṭiggahetā’’ti",
  "tika-s0105t1:147_9": "idameva padhānaṁ samuttejanāvacananti sandhāya ‘‘tvaṁ mantānaṁ paṭiggahetāti iminā’ssa",
  "tika-s0105t1:147_10": "mantesu sūrabhāvaṁ janetī’’ti vuttaṁ, lakkhaṇavibhāvane visadañāṇatāsaṅkhātaṁ sūrabhāvaṁ janetīti attho.",
  "tika-s0105t1:148_0": "259.Evaṁbhoti ettha evaṁ-saddo vacanasampaṭicchane nipāto, vacanasampaṭicchanañcettha",
  "tika-s0105t1:148_1": "tathā mayaṁ taṁ bhavantaṁ gotamaṁ vedissāma, tvaṁ mantānaṁ paṭiggahetāti ca evaṁ",
  "tika-s0105t1:148_2": "pavattassa pokkharasātino vacanassa sampaṭiggaho. ‘‘Tassattho’’tiādināpi hi tadevatthaṁ",
  "tika-s0105t1:148_3": "dasseti. Tathā ca vuttaṁ ‘‘brāhmaṇassa pokkharasātissa paṭissutvā’’ti, taṁ panesa",
  "tika-s0105t1:148_4": "ācariyassa samuttejanāya lakkhaṇesu vigatasammohabhāvena buddhamante sampassamānattā",
  "tika-s0105t1:148_5": "vadatīti dassento ‘‘sopī’’tiādimāha. Tattha ‘‘tāyāti tāya yathāvuttāya samuttejanāyā’’ti",
  "tika-s0105t1:148_6": "(dī. ni. ṭī. 1.259) ācariyena vuttaṁ, adhunā pana potthakesu ‘‘tāya ācariyakathāyā’’ti",
  "tika-s0105t1:148_7": "pāṭho dissati. Atthato cesa aviruddhoyeva. Mantesu satisamuppādikā hi kathā samuttejanāti.",
  "tika-s0105t1:149": "Ayānabhūminti yānassa abhūmiṁ, yānena yātumasakkuṇeyyaṭṭhānabhūtaṁ, dvārakoṭṭhakasamīpaṁ gantvāti attho.",
  "tika-s0105t1:150_0": "Avisesena vuttassapi vacanassa attho aṭṭhakathāpamāṇato visesena gahetabboti āha",
  "tika-s0105t1:150_1": "‘‘ṭhitamajjhanhikasamaye’’ti. Sabbesamāciṇṇavasena paṭhamanayaṁ vatvā padhānikānameva",
  "tika-s0105t1:150_2": "āveṇikāciṇṇavasena dutiyanayo vutto. Divāpadhānikāti divāpadhānānuyuñjanakā, divasabhāge",
  "tika-s0105t1:150_3": "samaṇadhammakaraṇatthaṁ te evaṁ caṅkamantīti vuttaṁ hoti. Tenāha ‘‘tādisānañhī’’tiādi.",
  "tika-s0105t1:150_4": "‘‘Pariveṇato pariveṇamāgacchanto papañco hoti, pucchitvāva pavisissāmī’’ti ambaṭṭhassa",
  "tika-s0105t1:150_5": "tadupasaṅkamanādhippāyaṁ vibhāvento ‘‘so kirā’’tiādimāha.",
  "tika-s0105t1:151_0": "260. Abhiññātakule jāto abhiññātakolañño. Kāmañca vakkhamānanayena pubbe ambaṭṭhakulamapaññātaṁ,",
  "tika-s0105t1:151_1": "tadā pana paññātanti āha ‘‘tadā kirā’’tiādi. Rūpajātimantakulāpadesehīti ‘‘ayamīdiso’’ti",
  "tika-s0105t1:151_2": "apadisanahetubhūtehi catūhi rūpajātimantakulehi. Yena te bhikkhū cintayiṁsu, tadadhippāyaṁ",
  "tika-s0105t1:151_3": "āvi kātuṁ ‘‘yo hī’’tiādi vuttaṁ. Avisesato vuttampi visesato viññāyamānatthaṁ sandhāya",
  "tika-s0105t1:151_4": "bhāsitavacananti dasseti ‘‘gandhakuṭiṁ sandhāyā’’ti iminā. Evamīdisesu.",
  "tika-s0105t1:152_0": "Aturitoti avegāyanto, ‘‘aturanto’’tipi pāṭho, soyevattho. Kathaṁ pavisanto ataramāno",
  "tika-s0105t1:152_1": "pavisati nāmāti āha ‘‘saṇika’’ntiādi. Tattha padappamāṇaṭṭhāneti dvinnaṁ padānaṁ",
  "tika-s0105t1:152_2": "antare muṭṭhiratanapamāṇaṭṭhāne. Sinduvāro nāma eko pupphūpagarukkho, yassa setaṁ",
  "tika-s0105t1:152_3": "pupphaṁ hoti, yo ‘‘nigguṇḍī’’ tipi vuccati. Pamukhanti gandhakuṭigabbhapamukhaṁ.",
  "tika-s0105t1:152_4": "‘‘Kuñcikacchiddasamīpe’’ti vuttavacanaṁ samatthetuṁ ‘‘dvāraṁ kirā’’tiādi vuttaṁ.",
  "tika-s0105t1:153": "261.‘‘Dānaṁ dadamānehī’’ti iminā pāramitānubhāvena sayameva dvāravivaraṇaṁ dasseti.",
  "tika-s0105t1:154_0": "Bhagavatā saddhiṁ sammodiṁsūti ettha samatthena saṁ-saddena viññāyamānaṁ bhagavato",
  "tika-s0105t1:154_1": "tehi saddhiṁ paṭhamaṁ pavattamodatāsaṅkhātaṁ neyyatthaṁ dassento ‘‘yathā’’tiādimāha.",
  "tika-s0105t1:154_2": "Bhagavāpi hi ‘‘kacci bho māṇavā khamanīyaṁ, kacci yāpanīya’’ntiādīni pucchanto tehi",
  "tika-s0105t1:154_3": "māṇavehi saddhiṁ pubbabhāsitāya paṭhamaññeva pavattamodo ahosi. Samappavattamodāti",
  "tika-s0105t1:154_4": "bhagavato tadanukaraṇena samaṁ pavattasaṁsandanā. Tadatthaṁ saha upamāya dassetuṁ",
  "tika-s0105t1:154_5": "‘‘sītodakaṁ viyā’’tiādi vuttaṁ. Tattha paramanibbutakilesadarathatāya bhagavato sītodakasadisatā,",
  "tika-s0105t1:154_6": "anibbutakilesadarathatāya ca māṇavānaṁ uṇhodakasadisatā daṭṭhabbā. Sammoditanti saṁsanditaṁ.",
  "tika-s0105t1:154_7": "Mudasaddo hettha saṁsandaneyeva, na pāmojje, evañhi yathāvuttaupamāvacanaṁ samatthitaṁ",
  "tika-s0105t1:154_8": "hoti. Tathā hi vuttaṁ ‘‘ekībhāva’’nti, sammodanakiriyāya samānataṁ ekarūpatanti attho.",
  "tika-s0105t1:155_0": "Khamanīyanti ‘‘catucakkaṁ navadvāraṁ sarīrayantaṁ dukkhabahulatāya sabhāvato dussahaṁ",
  "tika-s0105t1:155_1": "kacci khamituṁ sakkuṇeyya’’nti pucchanti, yāpanīyanti āhārādipaccayapaṭibaddhavuttikaṁ",
  "tika-s0105t1:155_2": "cirappabandhasaṅkhātāya yāpanāya kacci yāpetuṁ sakkuṇeyyaṁ, sīsarogādiābādhābhāvena",
  "tika-s0105t1:155_3": "kacci appābādhaṁ, dukkhajīvikābhāvena kacci appātaṅkaṁ, taṁtaṁkiccakaraṇe uṭṭhānasukhatāya",
  "tika-s0105t1:155_4": "kacci lahuṭṭhānaṁ, tadanurūpabalayogato kacci balaṁ, sukhavihāraphalasabbhāvena kacciphāsuvihāro",
  "tika-s0105t1:155_5": "atthīti sabbattha kacci-saddaṁ yojetvā attho veditabbo. Balappattā pīti pītiyeva.",
  "tika-s0105t1:155_6": "Taruṇā pīti pāmojjaṁ. Sammodanaṁ janeti karotīti sammodanikaṁ, tadeva sammodaniyaṁ",
  "tika-s0105t1:155_7": "ka-kārassa ya-kāraṁ katvā. Sammodetabbato sammodanīyanti imamatthaṁ dasseti ‘‘sammodituṁ",
  "tika-s0105t1:155_8": "yuttabhāvato’’ti iminā. Evaṁ ācariyehi vuttaṁ. Sammodituṁ arahatīti sammodanikaṁ,",
  "tika-s0105t1:155_9": "tadeva sammodaniyaṁ yathāvuttanayenāti imamatthampi dassetīti daṭṭhabbaṁ. ‘‘Sāretu’’nti",
  "tika-s0105t1:155_10": "etassa ‘‘nirantaraṁ pavattetu’’nti atthavacanaṁ. Saritabbabhāvatoti anussaritabbabhāvato.",
  "tika-s0105t1:155_11": "‘‘Sāretuṁ arahatī’’ti atthe yathāpadaṁ dīghena ‘‘sāraṇīya’’nti vuttaṁ. ‘‘Saritabba’’nti",
  "tika-s0105t1:155_12": "atthe pana ‘‘saraṇīya’’nti vattabbe dīghaṁ katvā ‘‘sāraṇīya’’nti vuttanti veditabbaṁ.",
  "tika-s0105t1:155_13": "Evaṁ saddato atthaṁ dassetvā idāni atthamattato dassetuṁ ‘‘suyyamānasukhato’’tiādi",
  "tika-s0105t1:155_14": "vuttaṁ. Tattha suyyamānasukhatoti āpāthamadhurattamāha, anussariyamānasukhatoti vimaddaramaṇīyattaṁ.",
  "tika-s0105t1:155_15": "Byañjanaparisuddhatāyāti sabhāvaniruttibhāvena tassā kathāya vacanacāturiyaṁ, atthaparisuddhatāyāti",
  "tika-s0105t1:155_16": "atthassa nirupakkilesattaṁ. Anekehi pariyāyehīti anekehi kāraṇehi.",
  "tika-s0105t1:156_0": "Apasādessāmīti maṅkuṁ karissāmi. Ubhosu khandhesu sāṭakaṁ āsajjetvā kaṇṭhe olambanaṁ",
  "tika-s0105t1:156_1": "sandhāya ‘‘kaṇṭhe olambitvā’’ti vuttaṁ. Dussakaṇṇaṁ gahetvāti nivatthasāṭakassa koṭiṁ",
  "tika-s0105t1:156_2": "ekena hatthena gahetvā. Caṅkamitumāruhanaṁ sandhāya ‘‘caṅkamaṁ abhiruhitvā’’ti āha.",
  "tika-s0105t1:156_3": "Dhātusamatāti rasādidhātūnaṁ samāvatthatā, arogatāti attho. Pāsādikatthanti pasādajananatthaṁ",
  "tika-s0105t1:156_4": "‘‘gatagataṭṭhāne’’ti iminā sambandho. ‘‘Pāsādikattā’’tipi pāṭho, tassattho – aṅgapaccaṅgānaṁ",
  "tika-s0105t1:156_5": "pasādāvahattāti, ‘‘uppannabahumānā’’ti iminā sambandho. Uppaṇḍanakathanti avahasitabbatāyuttakathaṁ.",
  "tika-s0105t1:156_6": "‘‘Anācārabhāvasāraṇīya’’nti tassa visesanaṁ, anācārabhāvena sāraṇīyaṁ ‘‘anācāro vatāya’’nti",
  "tika-s0105t1:156_7": "saritabbakanti attho.",
  "tika-s0105t1:157_0": "262. Kātuṁ dukkaramasakkuṇeyyaṁ kiccamayaṁ ārabhīti dassetuṁ ‘‘bhavaggaṁ gahetukāmo",
  "tika-s0105t1:157_1": "viyā’’tiādi vuttaṁ. Asakkuṇeyyañhetaṁ sadevakenapi lokena, yadidaṁ bhagavato apasādanaṁ.",
  "tika-s0105t1:157_2": "Tenāha ‘‘aṭṭhāne vāyamatī’’ti. Handa tena saddhiṁ mantemīti evaṁ aṭṭhāne vāyamantopi",
  "tika-s0105t1:157_3": "ayaṁ bālo ‘‘mayi kiñci akathente mayā saddhiṁ uttari kathetumpi na visahatī’’ti mānameva",
  "tika-s0105t1:157_4": "paggaṇhissati, kathente pana kathāpasaṅgenassa jātigotte vibhāvite mānaniggaho bhavissati,",
  "tika-s0105t1:157_5": "‘‘handa tena saddhiṁ mantemī’’ti bhagavā ambaṭṭhaṁ māṇavaṁ etadavocāti attho. Ācārasamācārasikkhāpanena",
  "tika-s0105t1:157_6": "ācariyā, tesaṁ pana ācariyānaṁ pakaṭṭhā ācariyāti pācariyā yathā ‘‘papitāmaho’’ti",
  "tika-s0105t1:157_7": "imamatthaṁ dassetuṁ ‘‘ācariyehi ca tesaṁ ācariyehi cā’’ti vuttaṁ.",
  "tika-s0105t1:158": "Paṭhamaibbhavādavaṇṇanā",
  "tika-s0105t1:159_0": "263. Kiñcāpi ‘‘sayāno vā’’tiādivacanaṁ na vattabbaṁ, mānavasena pana yugaggāhaṁ karonto",
  "tika-s0105t1:159_1": "vadatīti dassento ‘‘kāmaṁ tīsū’’tiādimāha. Tattha tīsu iriyāpathesūti ṭhānagamananisajjāsu.",
  "tika-s0105t1:159_2": "Tesveva hi ācariyena saddhiṁ sallapitumarahati, na tu sayane garukaraṇīyānaṁ sayānānampi",
  "tika-s0105t1:159_3": "sammukhā garukārehi sayanassa akattabbabhāvato. Kathāsallāpanti kathāvasena yugaggāhakaraṇatthaṁ",
  "tika-s0105t1:159_4": "sallapanaṁ. Sayānena hi ācariyena saddhiṁ sayānassa kathā nāma ācāro na hoti, tathāpetaṁ",
  "tika-s0105t1:159_5": "itarehi sadisaṁ katvā kathanaṁ idha kathāsallāpo.",
  "tika-s0105t1:160_0": "Yaṁ panetaṁ ‘‘sayāno vā hi bho gotama brāhmaṇo sayānena brāhmaṇena saddhiṁ sallapitumarahatī’’ti",
  "tika-s0105t1:160_1": "vuttassa sallāpassa anācārabhāvavibhāvanaṁ satthārā ambaṭṭhena saddhiṁ kathentena",
  "tika-s0105t1:160_2": "kataṁ, taṁ pāḷivasena saṅgītimanāruḷhampi agarahitāya ācariyaparamparāya yāvajjatanā",
  "tika-s0105t1:160_3": "samābhatanti ‘‘ye ca kho te bho gotamā’’tiādikāya uparipāḷiyā sambandhabhāvena dassento",
  "tika-s0105t1:160_4": "‘‘tato kirā’’tiādimāha. Gorūpanti go nūna rūpakavasena vuttattā, rūpasaddassa ca",
  "tika-s0105t1:160_5": "tabbhāvavuttito. Yadi ahīḷento bhaveyya, ‘‘muṇḍā samaṇā’’ti vadeyya, hīḷento pana",
  "tika-s0105t1:160_6": "garahatthena ka-saddena padaṁ vaḍḍhetvā ‘‘muṇḍakā samaṇakā’’ti vadatīti dassetuṁ",
  "tika-s0105t1:160_7": "‘‘muṇḍe muṇḍā’’tiādi vuttaṁ. Ibbhāti gahapatikāti atthamattavacanaṁ, saddato pana",
  "tika-s0105t1:160_8": "ibhassa payogo ibho uttarapadalopena, taṁ ibhaṁ arahantīti ibbhā dvittaṁ katvā. Kiṁ",
  "tika-s0105t1:160_9": "vuttaṁ hoti – yathā sobhanaṁ gamanato ibhasaṅkhāto hatthivāhanabhūto parassa vasena",
  "tika-s0105t1:160_10": "pavattati, na attano, evametepi brāhmaṇānaṁ sussūsakā suddā parassa vasena pavattanti,",
  "tika-s0105t1:160_11": "na attano, tasmā ibhasadisapayogatāya ibbhāti. Te pana kuṭumbikatāya gharavāsino",
  "tika-s0105t1:160_12": "gharasāmikā hontīti atthamattaṁ dasseti ‘‘gahapatikā’’ti iminā.",
  "tika-s0105t1:161_0": "Kaṇhāti kaṇhajātikā. Dvijā eva hi suddhajātikā, na itareti tassādhippāyo. Tenāha",
  "tika-s0105t1:161_1": "‘‘kāḷakā’’ti. Pitāmahabhāvena ñātibandhavattā bandhu. Tenāha ‘‘pitāmahoti voharantī’’ti.",
  "tika-s0105t1:161_2": "Apaccāti puttā. Mukhato nikkhantāti brāhmaṇānaṁ pubbapurisā brahmuno mukhato nikkhantā,",
  "tika-s0105t1:161_3": "ayaṁ tesaṁ paṭhamuppattīti adhippāyo. Sesapadesupi eseva nayo. Ayaṁ panettha viseso",
  "tika-s0105t1:161_4": "– ‘‘ibbhā kaṇhā’’ti vatvā ‘‘bandhupādāpaccā’’ti vadanto kulavasena samaṇā vessakulapariyāpannā,",
  "tika-s0105t1:161_5": "paṭhamuppattivasena pana brahmuno piṭṭhipādato nikkhantā, na pakativessā viya nābhitoti",
  "tika-s0105t1:161_6": "dassetīti, idaṁ panassa ‘‘mukhato nikkhantā’’tiādivacanatopi ativiya asamavekkhitapubbavacanaṁ",
  "tika-s0105t1:161_7": "catuvaṇṇapariyāpannasseva samaṇabhāvasambhavato. Aniyametvāti avisesetvā, anuddesikabhāvenāti attho.",
  "tika-s0105t1:162_0": "Mānameva nissāya kathesīti mānamevāpassayaṁ katvā attānaṁ ukkaṁsento, pare ca vambhento",
  "tika-s0105t1:162_1": "‘‘muṇḍakā samaṇakā’’tiādivacanaṁ kathesi. Jānāpessāmīti attano gottapamāṇaṁ yāthāvato",
  "tika-s0105t1:162_2": "vibhāvanena viññāpessāmi. Atthoti hitaṁ, icchitavatthu vā, taṁ pana kattabbakiccamevāti",
  "tika-s0105t1:162_3": "vuttaṁ ‘‘āgantvā kattabbakiccasaṅkhāto attho’’ti, so etassa atthīti atthikaṁ yathā",
  "tika-s0105t1:162_4": "‘‘daṇḍiko’’ti. Dutiyassapi puggalavācakassa tadassatthipaccayassa vijjamānattā paṭhamena",
  "tika-s0105t1:162_5": "tadārammaṇikacittameva viññāyatīti āha ‘‘tassa māṇavassa citta’’nti. Atthikamassa",
  "tika-s0105t1:162_6": "atthīti atthikavā yathā ‘‘guṇavā’’ti.",
  "tika-s0105t1:163_0": "‘‘Yāyeva kho panatthāyā’’ti liṅgavipallāsavasena vuttanti dasseti ‘‘yeneva kho panatthenā’’ti",
  "tika-s0105t1:163_1": "iminā. Tenevāha ‘‘tameva atthanti idaṁ purisaliṅgavaseneva vutta’’nti. Tattha hi",
  "tika-s0105t1:163_2": "sābhāvikaliṅgatādassanena idha asābhāvikaliṅgatāsiddhīti. Ayaṁ panettha aṭṭhakathāto",
  "tika-s0105t1:163_3": "aparo nayo – yāya atthāyāti pulliṅgavaseneva tadatthe sampadānavacanaṁ, yassa kattabbakiccasaṅkhātassa",
  "tika-s0105t1:163_4": "atthassa atthāyāti atthoti. Assāti ambaṭṭhassa dassetvāti sambandho. Aññesaṁ santikaṁ",
  "tika-s0105t1:163_5": "āgatānanti garuṭṭhāniyānaṁ santikamupagatānaṁ sādhurūpānaṁ. Vattanti tesaṁ samāciṇṇaṁ.",
  "tika-s0105t1:163_6": "Pakaraṇatoyeva ‘‘ācariyakule’’ti attho viññāyati, ‘‘avusitavā’’ti ca asikkhitabhāvoyeva",
  "tika-s0105t1:163_7": "vohāravasena vutto yathā taṁ cīvaradānaṁ ticīvarena acchādesīti. Tenāha ‘‘ācariyakule",
  "tika-s0105t1:163_8": "avusitavā asikkhito’’ti. Asikkhitattā eva appassuto, ‘‘vusitamānī’’ti ca padāpekkhāya",
  "tika-s0105t1:163_9": "apariyositavacanattā samānoti pāṭhasesoti dasseti ‘‘appassutova samāno’’ti iminā.",
  "tika-s0105t1:163_10": "Bāhusaccañhi nāma yāvadeva upasamatthaṁ icchitabbaṁ, tadabhāvato panāyaṁ ambaṭṭho",
  "tika-s0105t1:163_11": "avusitavā asikkhito appassutoti viññāyatīti evampi atthāpattito kāraṇaṁ vibhāvento",
  "tika-s0105t1:163_12": "āha ‘‘kimaññatra avusitattā’’ti. Imampi sambandhaṁ dīpeti ‘‘etassa hī’’tiādinā. Yathārutato",
  "tika-s0105t1:163_13": "pana pharusavacanasamudācārena anupasamakāraṇadassanametaṁ. Tatrāyaṁ yojanā – ‘‘kimaññatra",
  "tika-s0105t1:163_14": "avusitattā’’ti idaṁ kāraṇaṁ etassa ambaṭṭhassa pharusavacanasamudācāre kāraṇanti.",
  "tika-s0105t1:163_15": "‘‘Pharusavacanasamudācārenā’’tipi pāṭho, tathā samudācāravasena vuttaṁ kāraṇanti",
  "tika-s0105t1:163_16": "attho. Evampi yojenti – avusitattā avusitabhāvaṁ aññatra ṭhapetvā etassa evaṁ pharusavacanasamudācāre",
  "tika-s0105t1:163_17": "kāraṇaṁ kimaññaṁ atthīti. Purimayojanāvettha yuttatarā yathāpāṭhaṁ yojetabbato. ‘‘Aññatrā’’ti",
  "tika-s0105t1:163_18": "nipātayogato avusitattāti upayogatthe nissakkavacanaṁ. Tadeva kāraṇaṁ samattheti",
  "tika-s0105t1:163_19": "‘‘ācariyakule’’tiādinā.",
  "tika-s0105t1:164_0": "264. Kodhasaṅkhātassa parassa vasānugatacittatāya asakamano. Mānanimmadanatthanti",
  "tika-s0105t1:164_1": "mānassa nimmadanatthaṁ abhimaddanatthaṁ, amadanatthaṁ vā, mānamadavirahatthanti attho.",
  "tika-s0105t1:164_2": "Dosaṁ uggiletvāti sinehapānena kilinnaṁ vātapittasemhadosaṁ ubbamanaṁ katvā. Gottena",
  "tika-s0105t1:164_3": "gottanti ambaṭṭheneva bhagavatā puṭṭhena vuttena sāvajjena purātanagottena adhunā",
  "tika-s0105t1:164_4": "anavajjasaññitaṁ gottaṁ. Kulāpadesena kulāpadesanti etthāpi eseva nayo. Uṭṭhāpetvāti",
  "tika-s0105t1:164_5": "sāvajjato uṭṭhahanaṁ katvā, uddharitvāti vuttaṁ hoti. Gottañcettha ādipurisavasena,",
  "tika-s0105t1:164_6": "kulāpadeso pana tadanvaye uppannābhiññātapurisavasena gahetabbo yathā ‘‘ādicco māghavo’’ti.",
  "tika-s0105t1:164_7": "Sākiyānañhi ādiccagottaṁ aditiyā nāma devadhītāya puttabhūtaṁ ādipurisaṁ pati hoti,",
  "tika-s0105t1:164_8": "taṁ ‘‘gotamagotta’’ntipi vadanti. Yathāha pabbajjāsutte –",
  "tika-s0105t1:165": "‘‘Ādiccā nāma gottena, sākiyā nāma jātiyā;",
  "tika-s0105t1:166": "Tamhā kulā pabbajitomhi, na kāme abhipatthaya’’nti. (su. ni. 425);",
  "tika-s0105t1:167_0": "Māghavakulaṁ pana tadanvaye abhiññātaṁ macalagāmikapurisaṁ pati hotīti. Gottamūlassa",
  "tika-s0105t1:167_1": "gārayhatāya amānavatthubhāvapavedanato ‘‘mānaddhajaṁ mūle chetvā nipātessāmī’’ti",
  "tika-s0105t1:167_2": "vuttaṁ. Ghaṭṭentoti jātigottavasena omasanto. Hīḷentoti hīḷanaṁ garahaṁ karonto.",
  "tika-s0105t1:167_3": "‘‘Caṇḍā bho gotama sakyajātī’’tiādinā sākiyesu caṇḍabhāvādidosaṁ pāpitesu samaṇopi",
  "tika-s0105t1:167_4": "gotamo pāpito bhavissatīti adhippāyo.",
  "tika-s0105t1:168_0": "Yasmiṁ mānussayakodhussayā aññamaññūpatthaddhā, so ‘‘caṇḍo’’ti vuccatīti dasseti",
  "tika-s0105t1:168_1": "‘‘mānanissitakodhayuttā’’ti iminā, pakatūpanissayārammaṇavasena cettha nissitabhāvo,",
  "tika-s0105t1:168_2": "na sahajātādivasena. Kharāti cittena, vācāya ca kakkhaḷā. Lahukāti taruṇā avuddhakammā.",
  "tika-s0105t1:168_3": "Tenāha ‘‘appakenevā’’tiādi. Alābukaṭāhanti lābuphalassa abhejjakapālaṁ. Aṭṭhakathāmuttakanayaṁ",
  "tika-s0105t1:168_4": "dassetuṁ ‘‘bhassāti sāhasikāti keci vadanti, sārambhakāti apare’’ti (dī. ni. ṭī.",
  "tika-s0105t1:168_5": "1.264) ācariyena vuttaṁ. Samānāti hontā bhavamānāti asasaddavasenatthoti āha ‘‘santāti",
  "tika-s0105t1:168_6": "purimapadasseva vevacana’’nti. Na sakkarontīti sakkāraṁ na karontīti atthameva viññāpeti",
  "tika-s0105t1:168_7": "‘‘na brāhmaṇāna’’ntiādinā. Apacitikammanti paṇipātakammaṁ. ‘‘Yadime sakyā’’ti pacchimavākye",
  "tika-s0105t1:168_8": "ya-saddassa kiriyāparāmasanassa aniyamassa ‘‘tayidaṁ bho gotamā’’ti purimavākye ta-saddena",
  "tika-s0105t1:168_9": "niyamanaṁ veditabbanti āha ‘‘yaṁ ime sakyā’’tiādi. Nānulomanti attano jātiyā na anucchavikaṁ.",
  "tika-s0105t1:169": "Dutiyaibbhavādavaṇṇanā",
  "tika-s0105t1:170_0": "265. Sandhāgārapadanibbacanaṁ heṭṭhā vuttameva. Tadā abhisittasakyarājūnampi bahutaṁ",
  "tika-s0105t1:170_1": "sandhāyāha ‘‘abhisittasakyarājāno’’ti. Kāmañhi sakyarājakule yo sabbesaṁ vuddhataro,",
  "tika-s0105t1:170_2": "samattho ca, so eva abhisekaṁ labhati . Ekacco pana abhisitto samāno ‘‘idaṁ rajjaṁ",
  "tika-s0105t1:170_3": "nāma bahukiccaṁ bahubyāpāra’’nti tato nibbijja rajjaṁ vayasā anantarassa niyyāteti,",
  "tika-s0105t1:170_4": "kadāci sopi aññassāti evaṁ paramparāniyyātanavasena tadā bahū abhisittapubbā sakyarājāno",
  "tika-s0105t1:170_5": "hontīti idaṁ ācariyassābhimataṁ (dī. ni. ṭī. 1.265). Apica yathārahaṁ ṭhānantaresu",
  "tika-s0105t1:170_6": "abhisittasakyarājūnampi bahutaṁ sandhāya evamāhātipi yujjati. Te hi ‘‘rājāno’’ti vuccanti. Yathāha –",
  "tika-s0105t1:171": "‘‘Rājāno nāma pathabyārājā, padesarājā, maṇḍalikā, antarabhogikā, akkhadassā, mahāmattā, ye vā pana chejjabhejjaṁ karontā anusāsanti, ete rājāno nāmā’’ti (pārā. 92).",
  "tika-s0105t1:172_0": "Saṁhārimehi vāḷarūpehi kato pallaṅko, bhaddapīṭhaṁ vettāsanaṁ. Mihitamattaṁ hasitamattaṁ.",
  "tika-s0105t1:172_1": "Anuhasantīti mamuddesikaṁ mahāhasitaṁ karonti, idañhi ‘‘anujagghantā’’ti etassa saṁvaṇṇanāpadaṁ.",
  "tika-s0105t1:172_2": "Jagghasaddo ca mahāhasane pavattati ‘‘na ujjagghikāya antaraghare gamissāmī’’tiādīsu (pāci. 586) viya.",
  "tika-s0105t1:173_0": "Kaṇhāyanato paṭṭhāya paramparāgataṁ kulavaṁsaṁ anussavavasena jānanti. Kulābhimānino",
  "tika-s0105t1:173_1": "hi yebhuyyena paresaṁ uccāvacaṁ kulaṁ tathā tathā udāharanti, attano ca kulavaṁsaṁ",
  "tika-s0105t1:173_2": "jānanti, evaṁ ambaṭṭhopi, tathā hesa parato bhagavatā pucchito vajirapāṇi bhayena",
  "tika-s0105t1:173_3": "attano kulavaṁsaṁ yāthāvato kathesīti. Olambetvāti hatthisoṇḍasaṇṭhānādinā sāṭakaṁ",
  "tika-s0105t1:173_4": "avalambetvā. Tatoti tathājānanato, gamanato ca. Mamaññeva maññeti mamameva anujagghantā maññe.",
  "tika-s0105t1:174": "Tatiyaibbhavādavaṇṇanā",
  "tika-s0105t1:175_0": "266.Khettaleḍḍūnanti khette kasanavasena uṭṭhāpitamattikākhaṇḍānaṁ. Leḍḍukānamantare",
  "tika-s0105t1:175_1": "nivāsitattā ‘‘leḍḍukikā’’ icceva (dī. ni. ṭī. 1.266) saññātā khuddakasakuṇikā. Majjhimapaṇṇāsake",
  "tika-s0105t1:175_2": "leḍḍukikopamasuttavaṇṇanāyaṁ ‘‘cātakasakuṇikā’’ti (ma. ni. aṭṭha. 3.150) vuttā, nighaṇṭusatthesu",
  "tika-s0105t1:175_3": "pana taṁ ‘‘lāpasakuṇikā’’ti vadanti. Kodhavasena laggitunti upanayhituṁ, āghātaṁ bandhitunti attho.",
  "tika-s0105t1:176_0": "‘‘Amhe haṁsakoñcamorasame karotī’’ti vadanto heṭṭhā gahitaṁ ‘‘na taṁ koci haṁso vā",
  "tika-s0105t1:176_1": "koñco vā moro vā āgantvā kiṁ tvaṁ lapasīti nisedhetī’’ti idampi vacanaṁ saṅgītimanāruḷhaṁ",
  "tika-s0105t1:176_2": "tadā bhagavatā vuttamevāti dasseti. Tadā vadantoyeva hi evaṁ karotīti vattumarahati.",
  "tika-s0105t1:176_3": "‘‘Evaṁ nu te’’tiādivacanaṁ, ‘‘avusitavāyevā’’tiādivacanañca mānavasena samaṇena gotamena",
  "tika-s0105t1:176_4": "vuttanti ambaṭṭho maññatīti adhippāyenāha ‘‘nimmāno dāni jātoti maññamāno’’ti.",
  "tika-s0105t1:177": "Dāsiputtavādavaṇṇanā",
  "tika-s0105t1:178_0": "267.Nimmādetīti a-kārassa ā-kāraṁ katvā niddeso ummāde madasaddena nipphannattāti",
  "tika-s0105t1:178_1": "dasseti ‘‘nimmadetī’’ti iminā. Nimmāneti vigatamāne. Yadi panāhaṁ gottaṁ puccheyyaṁ",
  "tika-s0105t1:178_2": "sādhu vatāti attho. Pākaṭaṁ kātukamyatāya tikkhattuṁ mahāsaddena avoca. Kasmā avocāti",
  "tika-s0105t1:178_3": "pana asuddhabhāvaṁ jānantassāpi tathāvacane kāraṇapucchā. Gottabhūtaṁ nāmameva adhippetaṁ,",
  "tika-s0105t1:178_4": "na visuṁ gottanti āha ‘‘mātāpettikanti mātāpitūnaṁ santaka’’nti. Gottañhi pitito",
  "tika-s0105t1:178_5": "laddhabbaṁ pettikameva, na mātāpettikaṁ. Na hi brāhmaṇānaṁ sagottāya eva āvāhavivāho",
  "tika-s0105t1:178_6": "icchito, gottanāmaṁ pana jātisiddhaṁ, na kittimaṁ, na guṇanāmaṁ vā, jāti ca ubhayasambandhinīti",
  "tika-s0105t1:178_7": "mātāpettikameva, na pettikamattaṁ. Nāmagottanti gottabhūtaṁ nāmaṁ, na kittimaṁ, na",
  "tika-s0105t1:178_8": "guṇanāmaṁ vā visesanaparanipātavasena vuttattā yathā ‘‘agyāhito’’ti. Nāmañca tadeva",
  "tika-s0105t1:178_9": "paveṇīvasena pavattattā gottañcāti hi nāmagottaṁ. Tattha yā ‘‘kaṇhāyano’’ti nāmapaṇṇatti",
  "tika-s0105t1:178_10": "niruḷhā, taṁ sandhāyāha ‘‘paṇṇattivasena nāma’’nti. Taṁ panetaṁ nāmaṁ kaṇhaisito",
  "tika-s0105t1:178_11": "paṭṭhāya tasmiṁ kulaparamparāvasena āgataṁ, na etasmiṁyeva niruḷhanti vuttaṁ ‘‘paveṇīvasena",
  "tika-s0105t1:178_12": "gotta’’nti. Gottapadassa vacanattho heṭṭhā vuttoyeva.",
  "tika-s0105t1:179_0": "‘‘Anussarato’’ti ettha na kevalaṁ anussaraṇamattaṁ adhippetaṁ, atha kho kulasuddhivīmaṁsanavasenevāti",
  "tika-s0105t1:179_1": "āha ‘‘kulakoṭiṁ sodhentassā’’ti, kulaggaṁ visodhentassāti attho. ‘‘Ayyaputtā’’ti",
  "tika-s0105t1:179_2": "ettha ayyasaddo ayyiraketi vuttaṁ ‘‘sāmino puttā’’ti. Catūsu dāsīsu disā okkākarañño",
  "tika-s0105t1:179_3": "antojātadāsī. Tenāha ‘‘gharadāsiyā putto’’ti. Ettha ca yasmā ambaṭṭho jātiṁ nissāya",
  "tika-s0105t1:179_4": "mānathaddho, na ca tassa yāthāvato jātiyā avibhāvitāya mānaniggaho karīyati, akate",
  "tika-s0105t1:179_5": "ca mānaniggahe mānavasena ratanattayaṁ aparajjhissati, kate pana mānaniggahe aparabhāge",
  "tika-s0105t1:179_6": "ratanattaye pasīdissati, na cedisī vācā pharusavācā nāma hoti cittassa saṇhabhāvato.",
  "tika-s0105t1:179_7": "Majjhimapaṇṇāsake abhayasuttañca (ma. ni. 2.83) ettha nidassanaṁ . Keci ca janā kakkhaḷāya",
  "tika-s0105t1:179_8": "vācāya vuttā agginā viya lohādayo mudubhāvaṁ gacchanti, tasmā bhagavā ambaṭṭhaṁ nibbisevanaṁ",
  "tika-s0105t1:179_9": "kattukāmo ‘‘ayyaputtā sakyā bhavanti, dāsiputto tvamasi sakyāna’’nti avoca.",
  "tika-s0105t1:180_0": "‘‘Idhekacco pāpabhikkhu tathāgatappaveditaṁ dhammavinayaṁ pariyāpuṇitvā attano dahatī’’tiādīsu",
  "tika-s0105t1:180_1": "(pārā. 195) viya dahasaddo dhāraṇattho, dhāraṇañcettha pubbapurisavasena saññāpananti",
  "tika-s0105t1:180_2": "āha ‘‘okkāko no pubbapuriso’’tiādi. Dahasaddañhi bhasmīkaraṇe, dhāraṇe ca icchanti",
  "tika-s0105t1:180_3": "saddavidū. Pabhā niccharatīti pabhassaraṁ hutvā nikkhamati tathārūpena puññakammena",
  "tika-s0105t1:180_4": "dantānaṁ pabhassarabhāvato.",
  "tika-s0105t1:181_0": "Teti jeṭṭhakumāre. Paṭhamakappikānanti paṭhamakappassa ādikāle nibbattānaṁ. Kirasaddena",
  "tika-s0105t1:181_1": "cettha anussavatthena, yo vuccamānāya rājaparamparāya kesañci matibhedo, taṁ ulliṅgeti.",
  "tika-s0105t1:181_2": "Anussavavacaneneva hi ananussuto uttaravihāravāsiādīnaṁ matibhedo nirākarīyatīti.",
  "tika-s0105t1:181_3": "Mahāsammatassāti aggaññasutte vakkhamānanayena ‘‘ayaṁ no rājā’’ti mahājanena sammannitvā",
  "tika-s0105t1:181_4": "ṭhapitattā ‘‘mahāsammato’’ti evaṁ sammatassa. Yaṁ sandhāya vadanti –",
  "tika-s0105t1:182": "‘‘Ādiccakulasambhūto, suvisuddhaguṇākaro;",
  "tika-s0105t1:183": "Mahānubhāvo rājāsi, mahāsammatanāmako.",
  "tika-s0105t1:184": "Yo cakkhubhūto lokassa, guṇaraṁsisamujjalo;",
  "tika-s0105t1:185": "Tamonudo virocittha, dutiyo viya bhāṇumā.",
  "tika-s0105t1:186": "Ṭhapitā yena mariyādā, loke lokahitesinā;",
  "tika-s0105t1:187": "Vavatthitā sakkuṇanti, na vilaṅghayitu janā.",
  "tika-s0105t1:188": "Yasassinaṁ tejassinaṁ, lokasīmānurakkhakaṁ;",
  "tika-s0105t1:189": "Ādibhūtaṁ mahāvīraṁ, kathayanti ‘manū’ti ya’’nti. (dī. ni. ṭī. 1.267);",
  "tika-s0105t1:190": "Tassa ca puttapaputtaparamparaṁ sandhāya evaṁ vadanti –",
  "tika-s0105t1:191": "‘‘Tassa putto mahātejo, rojo nāma mahīpati;",
  "tika-s0105t1:192": "Tassa putto vararojo, pavaro rājamaṇḍale.",
  "tika-s0105t1:193": "Tassāsi kalyāṇaguṇo, kalyāṇo nāma atrajo;",
  "tika-s0105t1:194": "Rājā tassāsi tanayo, varakalyāṇanāmako.",
  "tika-s0105t1:195": "Tassa putto mahāvīro, mandhātā kāmabhoginaṁ;",
  "tika-s0105t1:196": "Aggabhūto mahindena, aḍḍharajjena pūjito.",
  "tika-s0105t1:197": "Tassa sūnu mahātejo, varamandhātunāmako;",
  "tika-s0105t1:198": "‘Uposatho’ti nāmena, tassa putto mahāyaso.",
  "tika-s0105t1:199": "Varo nāma mahātejo, tassa putto mahāvaro;",
  "tika-s0105t1:200": "Tassāsi upavaroti, putto rājā mahābalo.",
  "tika-s0105t1:201": "Tassa putto maghadevo, devatulyo mahīpati;",
  "tika-s0105t1:202": "Caturāsīti sahassāni, tassa puttaparamparā.",
  "tika-s0105t1:203": "Tesaṁ pacchimako rājā, ‘okkāko’iti vissuto;",
  "tika-s0105t1:204": "Mahāyaso mahātejo, akhuddo rājamaṇḍale’’ti. (dī. ni. ṭī. 1.267);",
  "tika-s0105t1:205": "Idaṁ aṭṭhakathānuparodhavacanaṁ. Yaṁ pana dīpavaṁse vuttaṁ –",
  "tika-s0105t1:206": "‘‘Paṭhamābhisitto rājā, bhūmipālo jutindharo;",
  "tika-s0105t1:207": "Mahāsammato nāmena, rajjaṁ kāresi khattiyo.",
  "tika-s0105t1:208": "Tassa putto rojo nāma, vararojo ca khattiyo;",
  "tika-s0105t1:209": "Kalyāṇo varakalyāṇo, uposatho mahissaro.",
  "tika-s0105t1:210": "Mandhātā sattamo tesaṁ, catudīpamhi issaro;",
  "tika-s0105t1:211": "Varo upavaro rājā, cetiyo ca mahissaro’’tiādi.",
  "tika-s0105t1:212": "Yañca mahāvaṁsādīsu vuttaṁ –",
  "tika-s0105t1:213": "‘‘Mahāsammatarājassa, vaṁsajo hi mahāmuni;",
  "tika-s0105t1:214": "Kappādismiṁ rājāsi, mahāsammatanāmako.",
  "tika-s0105t1:215": "Rojo ca vararojo ca, tathā kalyāṇakā duve;",
  "tika-s0105t1:216": "Uposatho ca mandhātā, varako pavarā duve’’tiādi.",
  "tika-s0105t1:217_0": "Sabbametaṁ yebhuyyato aṭṭhakathāvirodhavacanaṁ. Aṭṭhakathāyañhi mandhāturājā chaṭṭho",
  "tika-s0105t1:217_1": "vutto, maghadevarājā ekādasamo, tassa ca puttaparamparāya caturāsītisahassarājūnaṁ",
  "tika-s0105t1:217_2": "pacchimako okkākarājā, tesu pana mandhāturājā sattamo vutto, maghadevarājā anekesaṁ",
  "tika-s0105t1:217_3": "rājasahassānaṁ pacchimako, tassa ca puttaparamparāya anekarājasahassānaṁ pacchimako",
  "tika-s0105t1:217_4": "okkākarājāti evamādinā anekadhā virodhavacanaṁ aṭṭhakathāyaṁ nirākaroti. Nanu avocumha",
  "tika-s0105t1:217_5": "‘‘kirasaddena cettha anussavatthena, yo vuccamānāya rājaparamparāya kesañci matibhedo,",
  "tika-s0105t1:217_6": "taṁ ulliṅgetī’’ti. Tesaṁ pacchatoti maghadevaparamparābhūtānaṁ kaḷārajanakapariyosānānaṁ",
  "tika-s0105t1:217_7": "caturāsītikhattiyasahassānaṁ aparabhāgeti yathānussutaṁ ācariyena vuttaṁ. Dīpavaṁsādīsu",
  "tika-s0105t1:217_8": "pana ‘‘kaḷārajanakarañño puttaparamparāya anekakhattiyasahassānaṁ pacchimako rājā",
  "tika-s0105t1:217_9": "sujāto nāma, tassa putto okkāko rājā’’ti vuttaṁ. Maghadevaparamparāya anekasahassarājūnaṁ",
  "tika-s0105t1:217_10": "aparabhāge paṭhamo okkāko nāma rājā ahosi, tassa paramparābhūtānaṁ pana anekasahassarājūnaṁ",
  "tika-s0105t1:217_11": "aparabhāge dutiyo okkāko nāma rājā ahosi, tassapi paramparāya anekasahassarājūnaṁ",
  "tika-s0105t1:217_12": "aparabhāge tatiyo okkāko nāma rājā ahosi. Taṁ sandhāyāha ‘‘tayo okkākavaṁsā ahesu’’ntiādi.",
  "tika-s0105t1:218_0": "Jātiyā pañcamadivase nāmakammādimaṅgalaṁ lokāciṇṇanti vuttaṁ ‘‘pañcamadivase alaṅkaritvā’’ti.",
  "tika-s0105t1:218_1": "Sahasā varaṁ adāsinti puttadassanena balavasomanassappatto turitaṁ avīmaṁsitvā tuṭṭhidāyavasena",
  "tika-s0105t1:218_2": "varaṁ adāsiṁ ‘‘yaṁ icchasi, taṁ gaṇhāhī’’ti. Sāti jantukumāramātā. Rajjaṁ pariṇāmetuṁ",
  "tika-s0105t1:218_3": "icchatīti mama varadānaṁ antaraṁ katvā imaṁ rajjaṁ pariṇāmetuṁ icchati.",
  "tika-s0105t1:219": "Rajjaṁkāressantīti rājabhāvaṁ mahājanena mahājanaṁ vā kārāpessanti. Nappasaheyyāti nivāsatthāya pariyatto na bhaveyya.",
  "tika-s0105t1:220_0": "Kaḷāravaṇṇatāya kapilabrāhmaṇo nāma ahosi. Nikkhammāti gharāvāsato kāmehi ca nikkhamitvā.",
  "tika-s0105t1:220_1": "Sāko nāma sabbasāramayo rukkhaviseso, yena pāsādādi karīyate, taṁsamudāyabhūte vanasaṇḍeti",
  "tika-s0105t1:220_2": "attho. Bhūmiyā pavattaṁ bhummaṁ, taṁ guṇadosaṁ jāleti joteti, taṁ vā jalati jotati",
  "tika-s0105t1:220_3": "pākaṭaṁ bhavati etāyāti bhummajālā. Heṭṭhā cāti ettha ca-saddena ‘‘asītihatthe’’ti",
  "tika-s0105t1:220_4": "idamanukaḍḍhati. Etasmiṁ padeseti sākavanasaṇḍamāha. Khandhapantivasena dakkhiṇāvaṭṭā.",
  "tika-s0105t1:220_5": "Sākhāpantivasena pācīnābhimukhā. Tehīti migasūkarehi, maṇḍūkamūsikehi ca. Teti sīhabyagghādayo sappabiḷārā ca.",
  "tika-s0105t1:221_0": "Etthāti evaṁ māpiyamāne nagare. Tumhākaṁ purisesu pariyāpannaṁ ekekampi purisaṁ paccatthikabhūtaṁ",
  "tika-s0105t1:221_1": "aññaṁ purisasatampi purisasahassampi abhibhavituṁ na sakkhissatīti yojanā. Cakkavattibalenāti",
  "tika-s0105t1:221_2": "cakkavattibalabhāvena. Atiseyyoti ativiya uttamo bhaveyya. Kapilassa isino vasanaṭṭhānattā kapilavatthu.",
  "tika-s0105t1:222": "Nesaṁ santike bhaveyyāti sambandho. Asadisasaṁyogeti jātiyā asadisānaṁ gharāvāsapayoge hetubhūte. Avasesāhi attano attano kaṇiṭṭhāhi.",
  "tika-s0105t1:223_0": "Vaḍḍhamānānanti anādare sāmivacanaṁ, anantarāyikāya puttadhītuvaḍḍhanāya vaḍḍhamānesu",
  "tika-s0105t1:223_1": "eva udapādīti attho. Lohitakatāya koviḷārapupphasadisāni. Kuṭṭharogo nāma sāsamasūrīrogā",
  "tika-s0105t1:223_2": "viya yebhuyyena saṅkamanasabhāvoti vuttaṁ ‘‘ayaṁ rogo saṅkamatī’’ti. Upari padarena",
  "tika-s0105t1:223_3": "paṭicchādetvā paṁsuṁ rāsikaraṇena datvā. Nāṭakitthiyo nāma naccantiyo. Rājabhariyāyo",
  "tika-s0105t1:223_4": "orodhā nāma. Tassāti susirassa. Migasakuṇādīnanti ettha ādisaddena vanacarakapetādike saṅgaṇhāti.",
  "tika-s0105t1:224": "Tasmiṁ rāmaraññe nisinneti sambandho. Padareti dāruphalake. Khattiyamāyārocanena attano khattiyabhāvaṁ jānāpetvā. ",
  "tika-s0105t1:225_0": "Mātikanti mātito āgataṁ. Pābhatanti mūlabhaṇḍaṁ, paṇṇākāro vā. Raññoti rāmarājassa",
  "tika-s0105t1:225_1": "jeṭṭhaputtabhūtassa bārāṇasirañño. Tatthāti bārāṇasiyaṁ. Idhevāti himavantapasseyeva.",
  "tika-s0105t1:225_2": "Nagaranti rājadhānībhūtaṁ mahānagaraṁ. Kolarukkho nāma kuṭṭhabhesajjupago eko rukkhaviseso.",
  "tika-s0105t1:225_3": "Byagghapatheti byagghamagge.",
  "tika-s0105t1:226_0": "Mātulāti mātu bhātaro. Kesaggahaṇanti kesaveṇibandhanaṁ. Dussaggahaṇanti vatthassa",
  "tika-s0105t1:226_1": "nivasanākāro. Nhānatitthanti yathāvuttāya pokkharaṇiyā udakanhānatitthaṁ. Idānipi",
  "tika-s0105t1:226_2": "tesaṁ jātisambhedābhāvaṁ dassento ‘‘evaṁ tesa’’ntiādimāha. Āvāho dārikāharaṇaṁ. Vivāho",
  "tika-s0105t1:226_3": "dārikādānaṁ. Tatthāti tesu sakyakoliyesu. Dhātusaddānamanekatthattā samusaddo nivāsatthoti",
  "tika-s0105t1:226_4": "vuttaṁ ‘‘vasantī’’ti. Aggeti upayogatthe bhummavacanaṁ, ādyatthe ca aggasaddo, kiriyāvisesoti",
  "tika-s0105t1:226_5": "ca dasseti ‘‘taṁ agga’’ntiādinā. Yadettha bhagavatā vuttaṁ ‘‘atha kho ambaṭṭha rājā",
  "tika-s0105t1:226_6": "okkāko udānaṁ udānesi ‘sakyā vata bho kumārā, paramasakyā vata bho kumārā’ti, tadagge",
  "tika-s0105t1:226_7": "kho pana ambaṭṭha sakyā paññāyantī’’ti, tadetaṁ saddato, atthato ca sābhāvikanibbacananidassanaṁ",
  "tika-s0105t1:226_8": "‘‘sakāhi bhaginīhipi saddhiṁ saṁvāsavasena jātisambhedamakatvā kulavaṁsaṁ anurakkhituṁ",
  "tika-s0105t1:226_9": "sakkuṇanti samatthentīti sakyā’’ti teyeva saddaracanāvisesena sākiyā. Yaṁ panetaṁ",
  "tika-s0105t1:226_10": "sakkatanighaṇṭusatthesu vuttaṁ –",
  "tika-s0105t1:227": "‘‘Sākarukkhapaṭicchannaṁ, vāsaṁ yasmā purākaṁsu;",
  "tika-s0105t1:228": "Tasmā diṭṭhā vaṁsajāte, bhuvi ‘sakyā’ti vissutā’’ti.",
  "tika-s0105t1:229": "Tadetaṁ saddamattaṁ pati asābhāvikanibbacananidassanaṁ ‘‘kapilamunino vasanaṭṭhāne sākavane vasantīti sakyā,sākiyā’’ti ca.",
  "tika-s0105t1:230_0": "Kāḷavaṇṇatāya kaṇho nāmāti vuttaṁ ‘‘kāḷavaṇṇa’’ntiādi. Hanuyaṁ jātā massū, uttaroṭṭhassa",
  "tika-s0105t1:230_1": "ubhosu passesu dāṭhākārena jātā dāṭhikā. Idañca atthamattena vuttaṁ, taddhitavasena",
  "tika-s0105t1:230_2": "pana yathā etarahi yakkhe ‘‘pisāco’’ti samaññā, evaṁ tadā ‘‘kaṇho’’ti, tasmā jātamatteyeva",
  "tika-s0105t1:230_3": "sabyāharaṇena pisācasadisatāya kaṇhoti. Tathāhi vuttaṁ ‘‘yathā kho pana ambaṭṭha",
  "tika-s0105t1:230_4": "etarahi manussā pisāce disvā ‘pisācā’ti sañjānanti, evameva kho ambaṭṭha tena kho",
  "tika-s0105t1:230_5": "pana samayena manussā pisāce ‘kaṇhā’ti sañjānantī’’tiādi. Tattha pisāco jātoti idāni",
  "tika-s0105t1:230_6": "pākaṭanāmena suviññāpanatthaṁ purimapadasseva vevacanaṁ vuttaṁ. ‘‘Na sakabaḷena mukhena",
  "tika-s0105t1:230_7": "byāharissāmī’’tiādīsu (pāci. 619) viya upasaggavasena saddakaraṇattho harasaddo,",
  "tika-s0105t1:230_8": "puna dutiyopasaggena yutto uccāsaddakaraṇe vattatīti vuttaṁ ‘‘uccāsaddamakāsī’’ti.",
  "tika-s0105t1:231_0": "268. Attano upārambhamocanatthāyāti ācariyena, ambaṭṭhena ca attano attano upari",
  "tika-s0105t1:231_1": "pāpetabbopavādassa apanayanatthaṁ. ‘‘Attano’’ti hetaṁ vicchālopavacanaṁ. Paribhindissatīti",
  "tika-s0105t1:231_2": "anatthakāmatāpavedanena paribhedaṁ karissati, pesuññaṁ upasaṁharissatīti vuttaṁ hoti.",
  "tika-s0105t1:231_3": "Atthaviññāpane sādhanatāya vācā eva karaṇaṁ vākkaraṇaṁ niruttinayena, taṁ kalyāṇamassāti",
  "tika-s0105t1:231_4": "kalyāṇavākkaraṇo. Asmiṁ vacaneti ettha tasaddena kāmaṁ ‘‘cattārome bho gotama vaṇṇā’’tiādinā",
  "tika-s0105t1:231_5": "(dī. ni. 1.266) ambaṭṭhena heṭṭhā vutto jātivādo parāmasitabbo hoti, tathāpesa jātivādo",
  "tika-s0105t1:231_6": "vede vuttavidhināyeva tena paṭimantetabbo, tasmā paṭimantanahetubhāvena pasiddhaṁ",
  "tika-s0105t1:231_7": "vedattayavacanameva parāmasitabbanti dassetuṁ vuttaṁ ‘‘attanā uggahite vedattayavacane’’ti.",
  "tika-s0105t1:231_8": "Idāni ‘‘porāṇaṁ kho pana te ambaṭṭha mātāpettika’’ntiādinā bhagavatā vuttavacanassapi",
  "tika-s0105t1:231_9": "parāmasanaṁ dassento ‘‘etasmiṁ vā dāsiputtavacane’’ti āha. Apica paṭimantetunti ettha",
  "tika-s0105t1:231_10": "paṭimantanā nāma pañhāvissajjanā, uttarikathanā vā, tasmā atthadvayānurūpaṁ tabbisayassa",
  "tika-s0105t1:231_11": "ta-saddena parāmasanaṁ dassetīti daṭṭhabbaṁ.",
  "tika-s0105t1:232_0": "269.Tāvāti mantanāya paṭhamameva, akatāya eva mantanāyāti vuttaṁ hoti. Dujjānāti",
  "tika-s0105t1:232_1": "dubbiññeyyā, paṭhamameva sīsamukkhipituṁ asamatthanato , jātiyā ca dubbiññeyyattā,",
  "tika-s0105t1:232_2": "aṭṭassa ca dukkaraṇato ambaṭṭho sayameva mocetūti adhippāyo. Attanāva sakyesu ibbhavādanipātanena",
  "tika-s0105t1:232_3": "attano upari pāpuṇanaṁ sandhāya ‘‘attanā baddhaṁ puṭaka’’nti vuttaṁ, attanāva baddhaṁ puṭoḷinti attho.",
  "tika-s0105t1:233_0": "270.Dhammo nāma kāraṇaṁ ‘‘dhammapaṭisambhidā’’tiādīsu (vibha. 718 ādayo) viya, dhammena",
  "tika-s0105t1:233_1": "saha vattatīti sahadhammo, so eva sahadhammikoti āha ‘‘sahetuko’’tiādi, pariyāyavacanametaṁ.",
  "tika-s0105t1:233_2": "Janako vā hetu, upatthambhako kāraṇaṁ. Aññena aṭṭhānagatena aññaṁ aṭṭhānagataṁ vacanaṁ.",
  "tika-s0105t1:233_3": "Tenāha ‘‘yo hī’’tiādi.",
  "tika-s0105t1:234": "Tatoti dvikkhattuṁ codanāto paraṁ, tatiyacodanāya anāgatāya eva pakkamissāmīti vuttaṁ hoti.",
  "tika-s0105t1:235_0": "271. Pūjitabbato sakko devarājā yakkho nāma. Yo aggissa pakativaṇṇo, tena samannāgatanti",
  "tika-s0105t1:235_1": "vuttaṁ ‘‘ādittanti aggivaṇṇa’’nti. Kandalo nāma pupphūpagarukkhaviseso, yassa setaṁ",
  "tika-s0105t1:235_2": "pupphaṁ pupphati, makuḷampissa setavaṇṇaṁ dāṭhākāraṁ hoti. Virūparūpanti viparītarūpasaṇṭhānaṁ.",
  "tika-s0105t1:236_0": "Aṭṭhamasattāhe ajapālanigrodhamūle nisinnassa sabbabuddhassa āciṇṇasamāciṇṇaṁ appossukkataṁ",
  "tika-s0105t1:236_1": "sandhāya ‘‘ahañcevā’’tiādi vuttaṁ. Avattamāneti appaṭipajjamāne, ananuvattamāne vā.",
  "tika-s0105t1:236_2": "Tasmāti tadā tathāpaṭiññātattā. Tāsetvā pañhaṁ vissajjāpessāmīti āgato yathā taṁ",
  "tika-s0105t1:236_3": "mūlapaṇṇāsake āgatassa saccakaparibbājakassa samāgame (ma. ni. 1.357).",
  "tika-s0105t1:237_0": "‘‘Bhagavā ceva passati ambaṭṭho cā’’ti ettha itaresamadassane duvidhampi kāraṇaṁ",
  "tika-s0105t1:237_1": "dassento ‘‘yadi hī’’tiādimāha. Hi-saddo kāraṇatthe nipāto. Yasmā agaru, yasmā ca",
  "tika-s0105t1:237_2": "vadeyyuṁ, tasmāti sambandho. Aññesampi sādhāraṇato agaru abhāriyaṁ. Āvāhetvāti mantabalena",
  "tika-s0105t1:237_3": "avhānaṁ katvā. Tassāti ambaṭṭhassa. Antokucchi antaantaguṇādiko. Vādasaṅghaṭṭeti",
  "tika-s0105t1:237_4": "vācāsaṅghaṭṭane. Maññamānoti maññanato. Sambandhadassanañhetaṁ.",
  "tika-s0105t1:238_0": "272.Tāṇaṁ gavesamānoti ‘‘ayameva samaṇo gotamo ito bhayato mama tāyako’’ti bhagavantaṁyeva",
  "tika-s0105t1:238_1": "‘‘tāṇa’’nti pariyesanto , upagacchantoti vuttaṁ hoti. Sesapadadvayepi eseva nayo.",
  "tika-s0105t1:238_2": "Tāyatīti yathūpaṭṭhitabhayato pāleti. Tenāha ‘‘rakkhatī’’ti, kattusādhanametaṁ. Nilīyatīti",
  "tika-s0105t1:238_3": "yathūpaṭṭhiteneva bhayena upadduto nilīno hoti, adhikaraṇasādhanametaṁ. Sarasaddo",
  "tika-s0105t1:238_4": "hiṁsane, tañca viddhaṁsanameva adhippetanti vuttaṁ ‘‘bhayaṁ hiṁsati viddhaṁsetī’’ti, kattusādhanametaṁ.",
  "tika-s0105t1:239": "Ambaṭṭhavaṁsakathāvaṇṇanā",
  "tika-s0105t1:240_0": "274.Gaṅgāya dakkhiṇatoti gaṅgāya nāma nadiyā dakkhiṇadisābhāge. Brāhmaṇatāpasāti",
  "tika-s0105t1:240_1": "brahmakulino tāpasā. Saraṁ vā sattiādayo vā parassa upari khipitukāmassa mantānubhāvena",
  "tika-s0105t1:240_2": "hatthaṁ na parivattati, hatthe pana aparivattante kuto āvudhaṁ parivattissatīti tathā",
  "tika-s0105t1:240_3": "aparivattanaṁ sandhāya ‘‘āvudhaṁ na parivattatī’’ti vuttaṁ. Bhadraṁ bhoti sampaṭicchanaṁ,",
  "tika-s0105t1:240_4": "sādhūti attho. Dhanunā khittasarena agamanīyaṁ sasambhārakathānayena ‘‘dhanu agamanīya’’nti",
  "tika-s0105t1:240_5": "vuttaṁ yathā ‘‘dhanunā vijjhati, cakkhunā passatī’’ti. Ambaṭṭhaṁ nāma vijjanti sattānaṁ",
  "tika-s0105t1:240_6": "sarīre abbhaṅgaṁ ṭhapetīti ambaṭṭhā niruttinayena, evaṁladdhanāmaṁ mantavijjanti",
  "tika-s0105t1:240_7": "attho. Yato ambaṭṭhā vijjā etasmiṁ atthīti katvā kaṇho isi ‘‘ambaṭṭho’’ti paññāyittha,",
  "tika-s0105t1:240_8": "tabbaṁsajātatāya panāyaṁ māṇavo ‘‘ambaṭṭho’’ti voharīyati. So kira ‘‘kathaṁ nāmāhaṁ",
  "tika-s0105t1:240_9": "disāya dāsiyā kucchimhi nibbatto’’ti taṁ hīnaṁ jātiṁ jigucchanto ‘‘handāhaṁ yathā",
  "tika-s0105t1:240_10": "tathā imaṁ jātiṁ sodhessāmī’’ti niggato. Tena vuttaṁ ‘‘idāni me manorathaṁ pūressāmī’’ti.",
  "tika-s0105t1:240_11": "Ayañhissa manoratho – vijjābalena rājānaṁ tāsetvā tassa dhītaraṁ laddhakālato paṭṭhāya",
  "tika-s0105t1:240_12": "myāyaṁ dāsajāti sodhitā bhavissatīti.",
  "tika-s0105t1:241_0": "Seṭṭhamanteti seṭṭhabhūte vedamante. Ko nu kiṁ kāraṇā dāsiputto samāno maddarūpiṁ",
  "tika-s0105t1:241_1": "dhītaraṁ yācatīti attho. Khurati chindati, khuraṁ vā pāti pivatīti khurappo, khuramassa",
  "tika-s0105t1:241_2": "agge appīyati ṭhapīyatīti vā khurappo, saro. Mantānubhāvena rañño bāhukkhambhamattaṁ",
  "tika-s0105t1:241_3": "jātaṁ, tena pana bāhukkhambhena ‘‘ko jānāti, kiṁ bhavissatī’’ti rājā bhīto ussaṅkī",
  "tika-s0105t1:241_4": "utrasto ahosi. Tathā ca vuttaṁ ‘‘bhayena vedhamāno aṭṭhāsī’’ti.",
  "tika-s0105t1:242_0": "Sarabhaṅgajātake (jā. 2.17.52) āgatānaṁ daṇḍakīrājādīnaṁ pacchā okkākarājā ahosi,",
  "tika-s0105t1:242_1": "tesaṁ pavatti ca sabbattha cirakālaṁ pākaṭāti āha ‘‘daṇḍakīrañño’’tiādi. Aparaddhassa",
  "tika-s0105t1:242_2": "daṇḍakīrañño, aparaddho nāḷikero, ajjuno cāti sambandho. Satipi vālukādivasse āvudhavasseneva",
  "tika-s0105t1:242_3": "vināsoti vuttaṁ ‘‘āvudhavuṭṭhiyā’’ti. ‘‘Ayampi īdiso mahānubhāvo’’ti maññamānā evaṁ",
  "tika-s0105t1:242_4": "cintayantā bhayena avocunti daṭṭhabbaṁ.",
  "tika-s0105t1:243_0": "Undriyissatīti bhindiyissati. Kammarūpañhetaṁ ‘‘pathavī’’ti kammakattuvasena vuttattā",
  "tika-s0105t1:243_1": "yathā ‘‘kusulo bhijjatī’’ti. Tenāha ‘‘bhijjissatī’’ti. Thusamuṭṭhīti palāsamuṭṭhi,",
  "tika-s0105t1:243_2": "bhusamuṭṭhi vā. Kasmāti āha ‘‘sarasanthambhanamatte’’tiādi.",
  "tika-s0105t1:244_0": "Bhītatasitā bhayavasena chambhitasarīrā uddhaggalomā honti haṭṭhalomā, abhītatasitā",
  "tika-s0105t1:244_1": "pana bhayupaddavābhāvato acchambhitasarīrā patitalomā honti ahaṭṭhalomā, khemena",
  "tika-s0105t1:244_2": "sotthinā tiṭṭhanti, tāya pana patitalomatāya tassa sotthibhāvo pākaṭo hotīti phalena",
  "tika-s0105t1:244_3": "kāraṇaṁ vibhāvetuṁ pāḷiyaṁ ‘‘pallomo’ti vuttanti dasseti ‘‘pannalomo’’tiādinā. Niruttinayena",
  "tika-s0105t1:244_4": "padasiddhi yathā taṁ bhayabheravasutte ‘‘bhiyyo pallomamāpādiṁ araññe vihārāyā’’ti",
  "tika-s0105t1:244_5": "(ma. ni. 1.36 ādayo). Idanti osānavacanaṁ. ‘‘Sace me rājā taṁ dārikaṁ dasseti, kumāro",
  "tika-s0105t1:244_6": "sotthi pallomo bhavissatī’’ti paṭiññākaraṇaṁ pakaraṇatoyeva pākaṭaṁ. Tenāti kaṇhena.",
  "tika-s0105t1:244_7": "Manteti bāhukkhambhakamantassa paṭippassambhakavijjāsaṅkhāte mante. Evarūpānañhi",
  "tika-s0105t1:244_8": "bhayupaddavakarānaṁ mantānaṁ ekaṁseneva paṭippassambhakamantāhonti yathā taṁ kusumārakavijjādīnaṁ.",
  "tika-s0105t1:244_9": "Parivattiteti pajappite. Attano dhītuyā apavādamocanatthaṁ taṁ adāsaṁ bhujissaṁ karoti.",
  "tika-s0105t1:244_10": "Tassā anurūpe issariye ṭhapanatthaṁ uḷāre ca naṁ ṭhāne ṭhapesi. Ekena pakkhenāti",
  "tika-s0105t1:244_11": "mātupakkhena. Karuṇāyanto samassāsanatthaṁ āha, na pana uccākulīnabhāvadassanatthaṁ.",
  "tika-s0105t1:244_12": "Tenāha ‘‘atha kho bhagavā’’tiādi.",
  "tika-s0105t1:245": "Khattiyaseṭṭhabhāvavaṇṇanā",
  "tika-s0105t1:246_0": "275.Brāhmaṇesūti vohāramattaṁ, brāhmaṇānaṁ samīpe brāhmaṇehi laddhabbāni āsanādīni",
  "tika-s0105t1:246_1": "labhethāti vuttaṁ hoti. Tena vuttaṁ ‘‘brāhmaṇānaṁantare’’ti. Kevalaṁ vedasatthānurūpaṁ",
  "tika-s0105t1:246_2": "paralokagate saddhāya eva kātabbaṁ, na tadaññaṁ kiñci abhipatthentenāti saddhanti",
  "tika-s0105t1:246_3": "nibbacanaṁ dassetuṁ ‘‘matake uddissa katabhatte’’ti vuttaṁ. Maṅgalādibhatteti ettha",
  "tika-s0105t1:246_4": "ādisaddena ussavadevatārādhanādibhatte saṅgaṇhāti. Yaññabhatteti pāpasaññamādivasena",
  "tika-s0105t1:246_5": "katabhatte. ‘‘Pāpasaññamādibhatto bhavissatī’’tiādinā hi aggihomo idha yaññaṁ. Pāhunakānanti",
  "tika-s0105t1:246_6": "atithīnaṁ. Anāgantukānampi pāheṇakabhattaṁ ‘‘pāhuna’’ntveva vuccatīti āha ‘‘paṇṇākārabhatte",
  "tika-s0105t1:246_7": "vā’’ti. Āvaṭaṁ nivāraṇaṁ. Anāvaṭaṁ anivāraṇaṁ. Khattiyabhāvaṁ appatto ubhatosujātābhāvato.",
  "tika-s0105t1:246_8": "Tenāha ‘‘aparisuddho’’ti.",
  "tika-s0105t1:247_0": "276.Itthiyā vā itthiṁ karitvāti ettha karaṇaṁ nāma kiriyāsāmaññavisayaṁ karabhūdhātūnaṁ",
  "tika-s0105t1:247_1": "atthavasena sabbadhātvantogadhattāti āha ‘‘pariyesitvā’’ti. Khattiyakumārassa bhariyābhūtaṁ",
  "tika-s0105t1:247_2": "brāhmaṇakaññaṁ itthiṁ pariyesitvā gahetvā brāhmaṇānaṁ itthiyā vā khattiyāva seṭṭhā,",
  "tika-s0105t1:247_3": "‘‘hīnā brāhmaṇā’’ti pāḷimudāharitvā yojetabbaṁ. ‘‘Purisena vā purisaṁ karitvāti etthāpi",
  "tika-s0105t1:247_4": "eseva nayo’’ti (dī. ni. ṭī. 1.276) ācariyena vuttaṁ. Tatthāpi hi khattiyakaññāya",
  "tika-s0105t1:247_5": "patibhūtaṁ brāhmaṇakumāraṁ purisaṁ pariyesitvā gahetvā brāhmaṇānaṁ purisena vā khattiyāva",
  "tika-s0105t1:247_6": "seṭṭhā, hīnā brāhmaṇāti yojanā. Kismiñcideva pakaraṇeti ettha pakaraṇaṁ nāma kāraṇaṁ",
  "tika-s0105t1:247_7": "‘‘etasmiṁ nidāne etasmiṁ pakaraṇe’’tiādīsu (pāci. 42, 90) viya, tasmā rāgādivasena",
  "tika-s0105t1:247_8": "pakkhalite ṭhāne hetubhūteti attho, taṁ pana atthato aparādhova, so ca akattabbakaraṇanti",
  "tika-s0105t1:247_9": "āha ‘‘kismiñcideva dose’’tiādi. Bhassasaddo bhasmapariyāyo. Bhasīyati niratthakabhāvena",
  "tika-s0105t1:247_10": "khipīyatīti hi bhassaṁ, chārikā. ‘‘Vadhitvā’’ti etassa atthavacanaṁ ‘‘okiritvā’’ti.",
  "tika-s0105t1:248_0": "277. Kammakilesehi janetabbo, tehi vā jāyatīti janito, sveva janeto, manussova .",
  "tika-s0105t1:248_1": "Tathā hi vuttaṁ ‘‘ye gottapaṭisārino’’ti. Tadetaṁ pajāvacanaṁ viya jātisaddavasena",
  "tika-s0105t1:248_2": "bahumhi ekavacananti āha ‘‘pajāyāti attho’’ti. Etasmiṁ janetipi yujjati. Paṭisarantīti",
  "tika-s0105t1:248_3": "gottaṁ paṭicca ‘‘ahaṁ gotamo, ahaṁ kassapo’’tiādinā saraṇaṁ karonti vicinanti.",
  "tika-s0105t1:249": "Paṭhamabhāṇavāravaṇṇanā niṭṭhitā.",
  "tika-s0105t1:250": "Vijjācaraṇakathāvaṇṇanā",
  "tika-s0105t1:251_0": "278. Imasmiṁ pana siloke āhariyamāne brahmagarukā saddheyyataṁ āpajjissanti, ambaṭṭho",
  "tika-s0105t1:251_1": "ca ‘‘vijjācaraṇasampanno’’ti padaṁ sutvā vijjācaraṇaṁ pucchissati, evamayaṁ vijjācaraṇaparidīpanī",
  "tika-s0105t1:251_2": "desanā mahājanassa sātthikā bhavissatīti passitvā lokanātho imaṁ silokaṁ sanaṅkumārabhāsitaṁ",
  "tika-s0105t1:251_3": "āharīti imamatthampi vibhāvento ‘‘imāya pana gāthāyā’’tiādimāha. Itarathā hi bhagavāpi",
  "tika-s0105t1:251_4": "asabbaññū parāvassayo bhaveyya, na ca yujjati bhagavato parāvassayatā sammāsambuddhabhāvato.",
  "tika-s0105t1:251_5": "Tenāha ‘‘ahampi hi, ambaṭṭha, evaṁ vadāmī’’tiādi. Brāhmaṇasamaye siddhanti brāhmaṇaladdhiyā",
  "tika-s0105t1:251_6": "pākaṭaṁ. Vakkhamānanayena jātivādādipaṭisaṁyuttaṁ.‘‘Saṁsanditvāti ghaṭetvā, aviruddhaṁ",
  "tika-s0105t1:251_7": "katvāti attho’’ti (dī. ni. ṭī. 1.277) ācariyenavuttaṁ. Idāni pana potthakesu ‘‘paṭikkhipitvā’’ti",
  "tika-s0105t1:251_8": "pāṭho dissati, so ayuttova. Kasmāti ce? Na hi pāḷiyaṁ brāhmaṇasamayasiddhaṁ vijjācaraṇaṁ",
  "tika-s0105t1:251_9": "paṭikkhipati, tadeva ambaṭṭhena cintitaṁ vijjācaraṇaṁ ghaṭetvā aviruddhaṁ katvā anuttaraṁ",
  "tika-s0105t1:251_10": "vijjācaraṇaṁ desetīti.",
  "tika-s0105t1:252_0": "Vādoti laddhi, vacībhedo vā. Tenāha ‘‘brāhmaṇa…pe…ādivacana’’nti. Laddhipi hi vattabbattā",
  "tika-s0105t1:252_1": "vacanameva. Idanti ajjhenajjhāpanayajanayājanādikammaṁ, na vessassa, na khattiyassa,",
  "tika-s0105t1:252_2": "na tadaññesanti atthaṁ ādisaddena saṅgaṇhāti. Sabbatthāti gottavādamānavādesu. Tatthāpi",
  "tika-s0105t1:252_3": "hi gottavādoti gottaṁ ārabbha vādo, kassapassevidaṁ vaṭṭati, na kosiyassātiādivacananti",
  "tika-s0105t1:252_4": "attho. Mānavādoti mānaṁ ārabbha attukkaṁsanaparavambhanavasena vādo, brāhmaṇassevidaṁ",
  "tika-s0105t1:252_5": "vaṭṭati, na suddassātiādivacananti attho. Jātivāde vinibaddhāti jātisannissitavāde",
  "tika-s0105t1:252_6": "paṭibaddhā. Sabbatthāti gottavādavinibaddhādīsu. Gottavādavinibaddhāti hi gottavāde",
  "tika-s0105t1:252_7": "vinibaddhā. Mānavādavinibaddhāti mānavāde vinibaddhā, ye hi brāhmaṇasseva ajjhenajjhāpanayajanayājanādayoti",
  "tika-s0105t1:252_8": "evaṁ attukkaṁsanaparavambhanavasena pavattā, te mānavādavinibaddhā ca honti. Āvāhavivāhavinibaddhāti",
  "tika-s0105t1:252_9": "āvāhavivāhesu vinibaddhā. Ye hi vinibaddhattayavasena ‘‘arahasi vā maṁ tvaṁ, na vā",
  "tika-s0105t1:252_10": "maṁ tvaṁ arahasī’’ti evaṁ pavattanakā, te āvāhavivāhavinibaddhā ca hontīti imamatthasesaṁ",
  "tika-s0105t1:252_11": "sandhāya ‘‘esa nayo’’ti vuttaṁ. Āvāhavivāhavinibaddhabhāvavibhāvanatthañhi ‘‘arahasi",
  "tika-s0105t1:252_12": "vā maṁ tvaṁ, na vā maṁ tvaṁ arahasī’’ti pāḷiyaṁ vuttaṁ, tadetaṁ jātivādādīhi tīhi",
  "tika-s0105t1:252_13": "padehi yojetabbaṁ. Āvuttiādinayena hi jātivādādayo dvikkhattumatthadīpakā. Tathā",
  "tika-s0105t1:252_14": "hi ācariyena vuttaṁ ‘‘ye pana āvāhavivāhavinibaddhā, te eva sambandhattayavasena",
  "tika-s0105t1:252_15": "‘arahasi vā maṁ tvaṁ, na vā maṁ tvaṁ arahasī’ti evaṁ pavattanakā’’ti (dī. ni. ṭī. 1.278).",
  "tika-s0105t1:253_0": "Nanu pubbe vijjācaraṇaṁ puṭṭhaṁ, kasmā taṁ puna pucchatīti codanaṁ sodhento ‘‘tato",
  "tika-s0105t1:253_1": "ambaṭṭho’’tiādimāha. Tattha yatthāti yassaṁ vijjācaraṇasampattiyaṁ. Brāhmaṇasamayasiddhaṁ",
  "tika-s0105t1:253_2": "sandhāya vuttaṁ. Laggissāmāti olaggā antogadhā bhavissāma. Tatoti tāya vijjācaraṇasampadāya.",
  "tika-s0105t1:253_3": "Avakkhipīti avacāsi. Paramatthato avijjācaraṇāniyeva ‘‘vijjācaraṇānī’’ti gahetvā",
  "tika-s0105t1:253_4": "ṭhito hi paramatthato vijjācaraṇesu vibhajiyamānesu so tato dūrato apanīto nāma hoti.",
  "tika-s0105t1:253_5": "Yatthāti yassaṁ pana vijjācaraṇasampattiyaṁ. Anuttaravijjācaraṇaṁ sandhāya vuttaṁ.",
  "tika-s0105t1:253_6": "Jānanakiriyāyoge kammampi yujjanakiriyāyoge kattāyeva upapanno. Padhānakiriyāpekkhā",
  "tika-s0105t1:253_7": "hi kārakāti vuttaṁ ‘‘ayaṁ no vijjācaraṇasampadā ñātuṁ vaṭṭatī’’ti. Evamīdisesu. Samudāgamatoti ādisamuṭṭhānato.",
  "tika-s0105t1:254_0": "279. Kāmaṁ caraṇapariyāpannattā caraṇavasena niyyātetuṁ vaṭṭati, ambaṭṭhassa pana",
  "tika-s0105t1:254_1": "asamapathagamanaṁ nivārento sīlavaseneva niyyātetīti imamatthaṁ vibhāvetuṁ ‘‘caraṇapariyāpannampī’’ti",
  "tika-s0105t1:254_2": "vuttaṁ. Brahmajāle (dī. ni. 1.7, 11, 21) vuttanayena khuddakādibhedaṁ tividhaṁ sīlaṁ.",
  "tika-s0105t1:254_3": "Sīlavasenevāti sīlapariyāyavaseneva. Kiñci kiñci sīlanti brāhmaṇānaṁ jātisiddhaṁ",
  "tika-s0105t1:254_4": "ahiṁsanādiyamaniyamalakkhaṇaṁ appamattakaṁ sīlaṁ. Tasmāti tathā vijjamānattā, attani",
  "tika-s0105t1:254_5": "vijjamānaṁ sīlamattampi nissāya laggeyyāti adhippāyo. ‘‘Tattha tattheva laggeyyāti",
  "tika-s0105t1:254_6": "tasmiṁ tasmiṁyeva brāhmaṇasamayasiddhe sīlamatte ‘caraṇa’nti laggeyyā’’ti (dī. ni.",
  "tika-s0105t1:254_7": "ṭī. 1.279) ācariyena vuttaṁ, tadetaṁ aṭṭhakathāyameva sākāravacanassa vuttattā vicāretabbaṁ,",
  "tika-s0105t1:254_8": "adhippāyamattadassanaṁ vā etaṁ. Ayaṁ panettha attho – tattha tattheva laggeyyāti",
  "tika-s0105t1:254_9": "tasmiṁ tasmiṁyeva attani vijjamānasīlamattapaṭisaṁyuttaṭṭhāne ‘‘mayampi caraṇasampannā’’ti",
  "tika-s0105t1:254_10": "laggeyya, tasmā sīlavaseneva niyyātetīti sambandho. Tathāpasaṅgābhāvato pana upari",
  "tika-s0105t1:254_11": "caraṇavaseneva niyyātetīti dassento ‘‘yaṁ panā’’tiādimāha. Rūpāvacaracatutthajjhānaniddeseneva",
  "tika-s0105t1:254_12": "arūpāvacarajjhānānampi niddiṭṭhabhāvāpattito ‘‘aṭṭhapi samāpattiyo ‘caraṇa’nti niyyātitā’’ti",
  "tika-s0105t1:254_13": "vuttaṁ. Tānipi hi aṅgasamatāya catutthajjhānānevāti. Niyyātitāti ca asesato nīharitvā",
  "tika-s0105t1:254_14": "gahitā, nidassitāti attho. Vipassanāñāṇato panāti ‘‘so evaṁ samāhite citte parisuddhe",
  "tika-s0105t1:254_15": "pariyodāte anaṅgaṇe vigatūpakkilese mudubhūte kammanīye ṭhite āneñjappatte ñāṇadassanāya",
  "tika-s0105t1:254_16": "cittaṁ abhinīharati abhininnāmetī’’tiādinā nayena vipassanāñāṇato paṭṭhāya.",
  "tika-s0105t1:255": "Catuapāyamukhakathāvaṇṇanā",
  "tika-s0105t1:256_0": "280.Asampāpuṇantoti ārabhitvāpi sampajjitumasakkonto. Avisahamānoti ārabhitumeva",
  "tika-s0105t1:256_1": "asakkonto. ‘‘Khārī’’ti tāpasaparikkhārassetaṁ adhivacanaṁ, so ca anekabhedoti vibhajitvā",
  "tika-s0105t1:256_2": "dassetuṁ ‘‘araṇī’’tiādi vuttaṁ. Tattha araṇīti heṭṭhimuparimavasena aggidhamanakaṁ",
  "tika-s0105t1:256_3": "araṇīdvayaṁ. Kamaṇḍalūti kuṇḍikā. Sujāti homadabbi. Sujāsaddo hi homakammani habyannādīnamuddharaṇatthaṁ",
  "tika-s0105t1:256_4": "katadabbiyaṁ vattati yathā taṁ kūṭadantasutte ‘‘paṭhamo vā dutiyo vā sujaṁ paggaṇhantāna’’nti",
  "tika-s0105t1:256_5": "(dī. ni. 1.341). Tathā hi imasmiṁyeva ṭhāne ācariyena vuttaṁ ‘‘sujāti dabbī’’ti (dī.",
  "tika-s0105t1:256_6": "ni. ṭī. 1.280). Habyannādīnaṁ sukhaggahaṇatthaṁ jāyatīti hi sujā. Keci pana imamatthamavicāretvā",
  "tika-s0105t1:256_7": "tunnatthameva gahetvā ‘‘sūcī’’ti paṭhanti, tadayuttameva ācariyena tathā avaṇṇitattā.",
  "tika-s0105t1:256_8": "Camati adatīti camaro, migaviseso, tassa vālena katā bījanī cāmarā. Ādisaddena tidaṇḍatighaṭikādīni",
  "tika-s0105t1:256_9": "saṅgaṇhāti. Kucchitena vaṅkākārena jāyatīti kājo yathā ‘‘kālavaṇa’’nti; kacati bhāraṁ",
  "tika-s0105t1:256_10": "bandhati etthāti vā kāco. Duvidhampi hi padamicchanti saddavidū. Khāribharitanti",
  "tika-s0105t1:256_11": "khārīhi paripuṇṇaṁ. Ekena vi-kārena padaṁ vaḍḍhetvā ‘‘khārivividha’’nti paṭhantānaṁ",
  "tika-s0105t1:256_12": "vāde samuccayasamāsena atthaṁ dassento ‘‘ye panā’’tiādimāha.",
  "tika-s0105t1:257_0": "Nanu upasampannassa bhikkhuno sāsanikopi yo koci anupasampanno atthato paricārakova",
  "tika-s0105t1:257_1": "hoti api khīṇāsavasāmaṇero, kimaṅgaṁ pana bāhirakapabbajiteti anuyogaṁ pati tattha",
  "tika-s0105t1:257_2": "visesaṁ dassetuṁ ‘‘kāmañcā’’tiādi vuttaṁ. Vuttanayenāti ‘‘kappiya…pe… vattakaraṇavasenā’’ti",
  "tika-s0105t1:257_3": "evaṁ vuttanayena. Anekasatasahassasaṁvaravinayasamādānavasena upasampannabhāvassa",
  "tika-s0105t1:257_4": "visiṭṭhabhāvato khīṇāsavasāmaṇeropi puthujjanabhikkhuno paricārakoti vutto.",
  "tika-s0105t1:258": "‘‘Navakoṭisahassāni, asītisatakoṭiyo;",
  "tika-s0105t1:259": "Paññāsasatasahassāni, chattiṁsa ca punāpare;",
  "tika-s0105t1:260": "Ete saṁvaravinayā, sambuddhena pakāsitā;",
  "tika-s0105t1:261": "Peyyālamukhena niddiṭṭhā, sikkhā vinayasaṁvare’’ti. (visuddhi. 1.20; apa. aṭṭha. 2.55; paṭi. ma. aṭṭha. 1.2.37);",
  "tika-s0105t1:262": "Evaṁ vuttappabhedānaṁ anekasatasahassānaṁ saṁvaravinayānaṁ samādāya sikkhanena uparibhūtā aggabhūtā sampadāti hi upasampadā, tāya cesa upasampadāya puthujjanabhikkhu upasampannoti.",
  "tika-s0105t1:263_0": "Ayaṁ panāti yathāvuttalakkhaṇo tāpaso. Tāpasā hi kammavādikiriyavādino, na sāsanassa",
  "tika-s0105t1:263_1": "paṭāṇībhūtā, yato nesaṁ pabbajitumāgatānaṁ vināva titthiyaparivāsena khandhake pabbajjā",
  "tika-s0105t1:263_2": "anuññātā. Tapo etesamatthīti tāpasā ta-kārassa dīghaṁ katvā. ‘‘Lomasā’’tiādīsu viya",
  "tika-s0105t1:263_3": "hi sa-paccayamicchanti saddavidū. Idaṁ vuttaṁ hoti – kāmaṁ khīṇāsavopi sāmaṇero puthujjanassa",
  "tika-s0105t1:263_4": "bhikkhuno atthato paricārakova hoti, so pana vattakaraṇamatteneva paricārako, na",
  "tika-s0105t1:263_5": "lāmakabhāvena. Tāpaso tu guṇavasena ceva veyyāvaccakaraṇavasena ca lāmakabhāveneva",
  "tika-s0105t1:263_6": "paricārako, na vattakaraṇamattena, evamimesaṁ nānākaraṇaṁ sandhāya tāpasasseva paricārakatā vuttāti.",
  "tika-s0105t1:264_0": "‘‘Kasmā’’tiādinā codako kāraṇaṁ codeti. ‘‘Yasmā’’tiādinā ācariyo kāraṇaṁ dassetvā",
  "tika-s0105t1:264_1": "pariharati. Evaṁ saṅkhepato pariharitamatthaṁ vivarituṁ ‘‘imasmiñhī’’tiādi vuttaṁ.",
  "tika-s0105t1:264_2": "Asakkontanti asamatthanena vippaṭipajjantaṁ alajjiṁ. Khuradhārūpamanti khuradhārānaṁ",
  "tika-s0105t1:264_3": "matthakeneva akkamitvā gamanūpamaṁ. Bahujanasammatāti mahājanena seṭṭhasammatā. Aññeti",
  "tika-s0105t1:264_4": "apare bhikkhū. Idhāti tāpasapabbajjāya. Chandena saha carantīti sachandacārino, yathākāmaṁ",
  "tika-s0105t1:264_5": "paṭipannakāti vuttaṁ hoti. Anusikkhantoti diṭṭhānugatiyā sikkhanto. Tāpasāva bahukā honti, na bhikkhū.",
  "tika-s0105t1:265_0": "Kudālapiṭakānaṁ nibbacanaṁ heṭṭhā vuttameva. Bahujanakuhāpanatthanti bahuno janassa",
  "tika-s0105t1:265_1": "vimhāpanatthaṁ . Aggisālanti aggihuttasālaṁ. Nānādārūhīti palāsarukkhadaṇḍādīhi nānāvidhasamidhādārūhi.",
  "tika-s0105t1:265_2": "Homakaraṇavasenāti yaññakaraṇavasena.",
  "tika-s0105t1:266_0": "Udakavasenettha pānāgāraṁ. Tenāha ‘‘pānīyaṁ upaṭṭhapetvā’’tiādi. Yaṁ bhattapuṭaṁ",
  "tika-s0105t1:266_1": "vā yāni taṇḍulādīni vāti sambandho. Ambilayāgu nāma takkādiambilasaṁyuttā yāgu. Taṇhādīhi",
  "tika-s0105t1:266_2": "āmasitabbato cīvarādi āmisaṁ nāma. Vaḍḍhiyāti diguṇatiguṇādivaḍḍhiyā. Kuṭumbaṁ saṇṭhapetīti",
  "tika-s0105t1:266_3": "dhanaṁ patiṭṭhāpeti. Yathāvuttamatthaṁ pāḷiyaṁ nidassanamattena vuttanti āha ‘‘idaṁ",
  "tika-s0105t1:266_4": "panassa paṭipattimukha’’nti, idaṁ pana pāḷivacanaṁ assa catutthassa puggalassa kohaññapaṭipattiyā",
  "tika-s0105t1:266_5": "mukhamattanti attho. Kasmāti ce? So hi nānāvidhena kohaññena lokaṁ vimhāpayanto tattha",
  "tika-s0105t1:266_6": "acchati. Tenāha ‘‘iminā hī’’tiādi. Evanti ‘‘tattha pānīyaṁ upaṭṭhapetvā’’tiādinā vuttanayena.",
  "tika-s0105t1:267_0": "‘‘Sabbāpi tāpasapabbajjā niddiṭṭhā’’ti dhammādhiṭṭhānanayena dassitameva puggalādhiṭṭhānanayena",
  "tika-s0105t1:267_1": "vivarituṁ ‘‘aṭṭhavidhā hī’’tiādi vuttaṁ. Khalādīsu manussānaṁ santike upatiṭṭhitvā",
  "tika-s0105t1:267_2": "vīhimuggamāsatilādīni bhikkhācariyaniyāmena saṅkaḍḍhitvā uñchanaṁ uñchā, sā eva cariyā",
  "tika-s0105t1:267_3": "vutti etesanti uñchācariyā. Aggipakkikāya bhattabhikkhāya jīvantīti aggipakkikā,",
  "tika-s0105t1:267_4": "na aggipakkikā anaggipakkikā, taṇḍulabhikkhāya eva jīvikāti vuttaṁ hoti. Uñchācariyā",
  "tika-s0105t1:267_5": "hi khalādīni gantvā upatiṭṭhitvā manussehi diyyamānaṁ khalaggaṁ nāma dhaññaṁ paṭiggaṇhanti,",
  "tika-s0105t1:267_6": "anaggipakkikā pana tādisamapaṭiggaṇhitvā taṇḍulameva paṭiggaṇhantīti ayametesaṁ viseso.",
  "tika-s0105t1:267_7": "Na sayaṁ pacantīti asāmapākā, pakkabhikkhāya eva jīvikā. Ayo viya kaṭṭhino muṭṭhippamāṇo",
  "tika-s0105t1:267_8": "pāsāṇo ayamuṭṭhi nāma, tena vattantīti ayamuṭṭhikā. Dantena uppāṭitaṁ vakkalaṁ rukkhattaco",
  "tika-s0105t1:267_9": "dantavakkalaṁ, tena vattantīti dantavakkalikā. Pavattaṁ rukkhādito pātāpitaṁ phalaṁ",
  "tika-s0105t1:267_10": "bhuñjanti sīlenāti pavattaphalabhojino. Paṇḍupalāsasaddassa ekasesanayena dvidhā",
  "tika-s0105t1:267_11": "attho, jiṇṇatāya paṇḍubhūtaṁ palāsañceva jiṇṇapakkabhāvena taṁsadisaṁ pupphaphalādi",
  "tika-s0105t1:267_12": "cāti. Tena vakkhati ‘‘sayaṁ patitāneva pupphaphalapaṇḍupalāsādīni khādantā yāpentī’’ti,",
  "tika-s0105t1:267_13": "(dī. ni. aṭṭha. 1.280) tena vattantīti paṇḍupalāsikā, sayaṁpatitapaṇṇapupphaphalabhojino.",
  "tika-s0105t1:267_14": "Idāni te aṭṭhavidhepi sarūpato dassetuṁ ‘‘tatthā’’tiādi vuttaṁ. Keṇiyajaṭilavatthu",
  "tika-s0105t1:267_15": "khandhakavaṇṇanāya (mahāva. aṭṭha. 300) gahetabbaṁ.",
  "tika-s0105t1:268": "Saṅkaḍḍhitvāti bhikkhācariyāvasena ekajjhaṁ katvā.",
  "tika-s0105t1:269": "Taṇḍulabhikkhanti taṇḍulameva bhikkhaṁ. Bhikkhitabbā yācitabbā, bhikkhūnaṁ ayanti vā bhikkhāti hi bhikkhāsaddo taṇḍulādīsupi niruḷho. Tena vuttaṁ ‘‘pacitvā paribhuñjantī’’ti.",
  "tika-s0105t1:270": "Bhikkhāpariyeṭṭhi nāma dukkhāti paresaṁ gehato gehaṁ gantvā bhikkhāya pariyesanā nāma dīnavuttibhāvena dukkhā.",
  "tika-s0105t1:271": "Ye pana ‘‘pāsāṇassa pariggaho nāma dukkho pabbajitassā’’ti danteheva uppāṭetvā khādanti, te dantavakkalikā nāmāti ayaṁ aṭṭhakathāmuttakanayo.",
  "tika-s0105t1:272": "Paṇḍupalāsasaddo pupphaphalavisayopi sadisatākappanenāti dasseti ‘‘pupphaphalapaṇḍupalāsādīnī’’ti iminā.",
  "tika-s0105t1:273": "Teti paṇḍupalāsikā. Nidassanamattametaṁ aññesampi tathā bhedasambhavato. Pāpuṇanaṭṭhāneti gahetuṁ sampāpuṇanaṭṭhāne. Ekarukkhatoti paṭhamaṁ upagatarukkhato.",
  "tika-s0105t1:274_0": "Kathamettāvatā sabbāpi tāpasapabbajjā niddiṭṭhāti codanā na tāva visodhitāti āha",
  "tika-s0105t1:274_1": "‘‘imā panā’’tiādi. Catūhiyevāti ‘‘khārividhamādāyā’’tiādinā vuttāhi pavattaphalabhojanikā,",
  "tika-s0105t1:274_2": "kandamūlaphalabhojanikā, agyāgārikā, āgārikā ceti catūhi eva tāpasapabbajjāhi. Agāraṁ",
  "tika-s0105t1:274_3": "bhajantīti agāraṁ nivāsabhāvena upagacchanti. Iminā hi ‘‘catudvāraṁ agāraṁ karitvā",
  "tika-s0105t1:274_4": "acchatī’’tiādinā idha vuttāya catutthāya tāpasapabbajjāya tesamavarodhataṁ dasseti.",
  "tika-s0105t1:274_5": "Evamitaresupi paṭilomato yojanā veditabbā. Aggiparicaraṇavasena agyāgāraṁ bhajanti.",
  "tika-s0105t1:274_6": "Evaṁ pana tesamavarodhataṁ vadanto tadanurūpaṁ imesampi paccekaṁ duvidhataṁ dassetīti daṭṭhabbaṁ.",
  "tika-s0105t1:275_0": "281. Ācariyena pokkharasātinā saha pavattatīti sācariyako, tassa. Apāyamukhampīti",
  "tika-s0105t1:275_1": "vināsakāraṇampi. Pageva vijjācaraṇasampadāya sandissaneti pi-saddo garahāyaṁ. Tena",
  "tika-s0105t1:275_2": "vuttaṁ ‘‘api nu tvaṁ imāya anuttarāya vijjācaraṇasampadāya sandissasi sācariyako’’tiādi.",
  "tika-s0105t1:275_3": "Tatrāyamaṭṭhakathāmuttakanayo – ‘‘no hidaṁ bho gotamā’’ti sandissanaṁ paṭikkhipitvā",
  "tika-s0105t1:275_4": "asandissanākārameva vibhāvetuṁ ‘‘ko cāha’’ntiādi vuttaṁ. Sācariyako ahaṁ ko ca kīdiso",
  "tika-s0105t1:275_5": "hutvā anuttarāya vijjācaraṇasampadāya sandissāmi, anuttarā vijjācaraṇasampadā kā",
  "tika-s0105t1:275_6": "ca kīdisā hutvā sācariyake mayi sandissati, ārakā ahaṁ…pe… sācariyakoti saha pāṭhasesena yojanā.",
  "tika-s0105t1:276_0": "282. Apāye vināsanupāye niyutto āpāyiko. Tabbhāvaṁ na paripūreti paripūretuṁ na sakkotīti",
  "tika-s0105t1:276_1": "aparipūramāno, tabbhāvena aparipuṇṇoti attho. Attanā āpāyikena hontenāpi tabbhāvaṁ",
  "tika-s0105t1:276_2": "aparipūramānena pokkharasātinā esā vācā bhāsitāti atthato sambandhattā katvatthe",
  "tika-s0105t1:276_3": "cetaṁ paccattavacananti āha ‘‘āpāyikenāpi aparipūramānenā’’ti. Apica attanā aparipūramānena",
  "tika-s0105t1:276_4": "āpāyikenāpi sayaṁ aparipūramānāpāyikena hutvāpi pokkharasātinā esā vācā bhāsitāti",
  "tika-s0105t1:276_5": "atthayuttito itthambhūtalakkhaṇe cetaṁ paccattavacanantipi evaṁ vuttaṁ. Añño hi saddakkamo,",
  "tika-s0105t1:276_6": "añño atthakkamoti. Keci pana ‘‘karaṇatthameva dassetuṁ evaṁ vutta’’nti vadanti, tadayuttameva",
  "tika-s0105t1:276_7": "padadvayassa kattupadena samānatthattā, samānatthānañca padānaṁ aññamaññaṁ karaṇabhāvānupapattito, alamatipapañcena.",
  "tika-s0105t1:277": "Pubbakaisibhāvānuyogavaṇṇanā",
  "tika-s0105t1:278_0": "283. Dīyateti datti, sā eva dattikanti āha ‘‘dinnaka’’nti. Adātukāmampi dātukāmaṁ",
  "tika-s0105t1:278_1": "katvā sammukhā paramāvaṭṭeti sammūḷhaṁ karoti etāyāti sammukhāvaṭṭanī. Tenāha ‘‘na",
  "tika-s0105t1:278_2": "demīti vattuṁ na sakkotī’’ti. Puna tassāti brāhmaṇassa. Kāraṇānurūpaṁ rājūnaṁ puṇṇapattanti",
  "tika-s0105t1:278_3": "āha ‘‘kasmā medinno’’ti. Saṅkhapalitakuṭṭhanti dhotasaṅkhamiva setakuṭṭhaṁ. Setapokkhararajatato",
  "tika-s0105t1:278_4": "guṇasamānakāyattā evamāha. Anugacchatīti paramanubandhati.",
  "tika-s0105t1:279_0": "Yadi duvidhenapi kāraṇena rājā brāhmaṇassa sammukhābhāvaṁ na deti, atha kasmā tadupasaṅkamanaṁ",
  "tika-s0105t1:279_1": "na paṭikkhittanti āha ‘‘yasmā panā’’tiādi. ‘‘Khettavijjāyāti nītisatthe’’ti (dī.",
  "tika-s0105t1:279_2": "ni. ṭī. 1.283) ācariyena vuttaṁ. Heṭṭhāpi brahmajālavaṇṇanāyaṁ evaṁ vuttaṁ ‘‘khettavijjāti",
  "tika-s0105t1:279_3": "abbheyyamāsurakkharājasatthādinītisattha’’nti. (Dī. ni. aṭṭha. 1.21) dussamettha",
  "tika-s0105t1:279_4": "tirokaraṇiyaṁ. Tenāha ‘‘sāṇipākārassa anto ṭhatvā’’ti. Antasaddena pana tabbhāvena",
  "tika-s0105t1:279_5": "pade vaḍḍhiyamāne dussantaṁ yathā ‘‘vananto’’ti. ‘‘Payātanti saddhaṁ, sassatikaṁ",
  "tika-s0105t1:279_6": "vā. Tenāha abhiharitvā dinna’’nti ācariyena vuttaṁ, tasmā matakabhattasaṅkhepena",
  "tika-s0105t1:279_7": "vā niccabhattasaṅkhepena vā abhiharitvā dinnaṁ bhikkhanti attho veditabbo. ‘‘Ayaṁ",
  "tika-s0105t1:279_8": "panā’’tiādi atthāpattivacanaṁ. Niṭṭhanti nicchayaṁ. Kasmā pana bhagavā brāhmaṇassa",
  "tika-s0105t1:279_9": "evarūpaṁ amanāpaṁ mammavacanaṁ avocāti codanaṁ kāraṇaṁ dassetvā sodhetuṁ ‘‘idaṁ panā’’tiādi",
  "tika-s0105t1:279_10": "vuttaṁ. Rahassampi paṭicchannampi mammavacanaṁ pakāsesīti sambandho.",
  "tika-s0105t1:280_0": "284. Rājāsanaṁ nāma hatthikkhandhapadesaṁ sandhāya ‘‘hatthigīvāya vā nisinno’’ti",
  "tika-s0105t1:280_1": "pāḷiyaṁ vuttaṁ. Rathūpatthareti rathassa upari attharitapadese. Tenāha ‘‘rathamhī’’tiādi.",
  "tika-s0105t1:280_2": "Uggatuggatehīti uggatānamatisayena uggatehi. Na hi vicchāsamāso lokikehi abhimatoti.",
  "tika-s0105t1:280_3": "Rañño apaccaṁ rājañño, bahukattaṁ pati, ekasesanayena vā ‘‘rājaññehī’’ti vuttaṁ.",
  "tika-s0105t1:280_4": "Pākaṭamantananti pakāsabhūtaṁ mantanaṁ. Tadevidhādhippetaṁ, na rahassamantanaṁ suddādīhipi",
  "tika-s0105t1:280_5": "suyyamānassa icchitattā. Tena vuttaṁ ‘‘atha āgaccheyya suddo vā suddadāso vā’’tiādi.",
  "tika-s0105t1:280_6": "Tādisehiyevāti rañño ākārasadiseheva. Tassatthassa sādhanasamatthaṁ vacanaṁ raññā",
  "tika-s0105t1:280_7": "bhaṇitaṁ yathā, tathā sopi tassatthassa sādhanasamatthameva bhaṇitaṁ vacanaṁ apinu",
  "tika-s0105t1:280_8": "bhaṇatīti yojetabbaṁ.",
  "tika-s0105t1:281_0": "285.‘‘Pavattāro’’ti etassa pāvacanabhāvena vattāroti saddato attho. Yasmā pana te",
  "tika-s0105t1:281_1": "tathābhūtā mantānaṁ pavattakā nāma, tasmā adhippāyato atthaṁ dassetuṁ ‘‘pavattayitāro’’ti",
  "tika-s0105t1:281_2": "vuttaṁ. Vadasaddena, hi tupaccayena ca ‘‘vattāro’’ti padasiddhi, tathā vatusaddena",
  "tika-s0105t1:281_3": "‘‘pavattayitāro’’ti. Idaṁ ācariyassa (dī. ni. ṭī. 1.285) ca ācariyasāriputtattherassa",
  "tika-s0105t1:281_4": "ca mataṁ. Vatusaddeneva ‘‘pavattāro’’ti padasiddhiṁ dassetītipi keci vadanti. Padadvayassa",
  "tika-s0105t1:281_5": "tulyādhikaraṇattā ‘‘mantamevā’’ti vuttaṁ. ‘‘Sudde bahi katvā raho bhāsitabbaṭṭhena",
  "tika-s0105t1:281_6": "mantā eva taṁ taṁ atthapaṭipattihetutāya pada’’nti hi tulyādhikaraṇaṁ hoti, anupanītāsādhāraṇatāya",
  "tika-s0105t1:281_7": "rahassabhāvena vattabbāya mantanakiriyāya padamadhigamupāyantipi mantapadanti aṭṭhakathāmuttako",
  "tika-s0105t1:281_8": "nayo. Gītanti gāyanavasena sajjhāyitaṁ, gāyanampidha udattānudattādisarasampādanavaseneva",
  "tika-s0105t1:281_9": "adhippetanti vuttaṁ ‘‘sarasampattivasenā’’ti. Pāvacanabhāvena aññesaṁ vuttaṁ. Tamaññesaṁ",
  "tika-s0105t1:281_10": "vādāpanavasena vācitaṁ. Saṅgahetvā uparūpari saññūḷhāvasena samupabyūḷhaṁ. Iruvedayajuvedasāmavedādivasena,",
  "tika-s0105t1:281_11": "tatthāpi paccekaṁ mantabrahmādivasena, ajjhāyānuvākādivasena ca rāsikataṁ. Yathāvuttanayeneva",
  "tika-s0105t1:281_12": "piṇḍaṁ katvā ṭhapitaṁ. Aññesaṁ vācitaṁ anuvācentīti aññesaṁ kammabhūtānaṁ tehi vācāpitaṁ",
  "tika-s0105t1:281_13": "mantapadaṁ etarahi brāhmaṇā aññesaṁ anuvācāpenti.",
  "tika-s0105t1:282_0": "Tesanti mantakattūnaṁ. Dibbacakkhuparibhaṇḍaṁ yathākammūpagañāṇaṁ, paccakkhato dassanaṭṭhena",
  "tika-s0105t1:282_1": "dibbacakkhusadisañca pubbenivāsānussatiñāṇaṁ sandhāya ‘‘dibbena cakkhunā’’ti vuttaṁ.",
  "tika-s0105t1:282_2": "Ato dibbacakkhuparibhaṇḍena yathākammūpagañāṇena sattānaṁ kammassakatādīni ceva dibbacakkhusadisena",
  "tika-s0105t1:282_3": "pubbenivāsānussatiñāṇena atītakappe brāhmaṇānaṁ mantajjhenavidhiñca oloketvāti attho",
  "tika-s0105t1:282_4": "gahetabbo. Rūpameva hi paccuppannaṁ dibbacakkhussa ārammaṇanti tamidha aṭṭhānagataṁ",
  "tika-s0105t1:282_5": "hoti. Pāvacanena saha saṁsanditvāti yaṁ kassapasammāsambuddhena vuttaṁ vaṭṭasannissitaṁ",
  "tika-s0105t1:282_6": "vacanaṁ, tena saha saṁsanditvā aviruddhaṁ katvā. Na hi tesaṁ vivaṭṭasannissito attho",
  "tika-s0105t1:282_7": "paccakkhato hoti. Ganthiṁsūti pajjagajjabandhavasena sakkatabhāsāya bandhiṁsu. Aparā",
  "tika-s0105t1:282_8": "pareti aṭṭhakādīhi aparā aññepi pare pacchimā okkākarājakālādīsu uppannā. Pāṇātipātādīni",
  "tika-s0105t1:282_9": "pakkhipitvāti aṭṭhakādīhi ganthitamantapadesveva pāṇātipātādikilesasannissitapadānaṁ",
  "tika-s0105t1:282_10": "tattha tattha pakkhipanaṁ katvā. Viruddhe akaṁsūti suttanipāte brāhmaṇadhammikasuttādīsu",
  "tika-s0105t1:282_11": "(su. ni. brāhmaṇadhammikasutta) āgatanayena saṁkilesikatthadīpanato paccanīkabhūte",
  "tika-s0105t1:282_12": "akaṁsu. Isīti nidassanamattaṁ. ‘‘Isi vā isitthāya paṭipanno vā’’ti hi vattabbaṁ.",
  "tika-s0105t1:282_13": "Kasmā panettha paṭiññāgahaṇavasena desanāsotapatitaṁ na karotīti āha ‘‘idha bhagavā’’tiādi.",
  "tika-s0105t1:282_14": "Idhāti ‘‘tyāhaṁ mante adhīyāmi, ‘sācariyako’ti tvaṁ maññasī’’ti vuttaṭṭhāne. Paṭiññaṁ",
  "tika-s0105t1:282_15": "aggahetvāti yathā heṭṭhā paṭiññā gahitā, tathā ‘‘taṁ kiṁ maññasi ambaṭṭha, tāvatā",
  "tika-s0105t1:282_16": "tvaṁ bhavissasi isi vā isitthāya vā paṭipanno sācariyakoti, no hidaṁ bho gotamā’’ti",
  "tika-s0105t1:282_17": "evaṁ idha paṭiññaṁ aggahetvā.",
  "tika-s0105t1:283_0": "286.Nirāmagandhāti kilesāsucivasena vissagandharahitā. Anitthigandhāti itthīnaṁ gandhamattassapi",
  "tika-s0105t1:283_1": "avisahanena itthigandharahitā. Rajojalladharāti pakatirajasedādijalladharā. Pākārapurisaguttīti",
  "tika-s0105t1:283_2": "pākārāvaraṇaṁ, purisāvaraṇañca. Ettha pana ‘‘nirāmagandhā’’ti etena tesaṁ dasannaṁ",
  "tika-s0105t1:283_3": "brāhmaṇānaṁ vikkhambhitakilesataṁ dasseti, ‘‘anitthigandhā, brahmacārino’’ti ca etena",
  "tika-s0105t1:283_4": "ekavihāritaṁ, ‘‘rajojalladharā’’ti etena maṇḍanavibhūsanābhāvaṁ, ‘‘araññāyatane pabbatapādesu",
  "tika-s0105t1:283_5": "vasiṁsū’’ti etena manussūpacāraṁ pahāya vivittavāsaṁ, ‘‘vanamūlaphalāhārā vasiṁsū’’ti",
  "tika-s0105t1:283_6": "etena sālimaṁsodanādipaṇītāhāra paṭikkhepaṁ, ‘‘yadā’’tiādinā yānavāhanapaṭikkhepaṁ,",
  "tika-s0105t1:283_7": "‘‘sabbadisāsū’’tiādinā rakkhāvaraṇapaṭikkhepaṁ. Evañca dassento micchāpaṭipadāpakkhikaṁ",
  "tika-s0105t1:283_8": "sācariyakassa ambaṭṭhassa vuttiṁ upādāya sammāpaṭipadāpakkhikāpi tesaṁ brāhmaṇānaṁ",
  "tika-s0105t1:283_9": "vutti ariyavinaye sammāpaṭipattiṁ upādāya micchāpaṭipadāyeva. Kathañhi nāma te bhavissati",
  "tika-s0105t1:283_10": "sallekhapaṭipattiyuttatāti. ‘‘Evaṁ su te’’tiādinā bhagavā ambaṭṭhaṁ santajjento niggaṇhātītipi",
  "tika-s0105t1:283_11": "vibhāveti. Idañhi vakkhamānāya pāḷiyā piṇḍatthadassananti.",
  "tika-s0105t1:284_0": "Dussapaṭṭikā dussapaṭṭaṁ. Dussakalāpo dussaveṇī. Veṭhakehīti veṭhakapaṭṭakehi, dussehi",
  "tika-s0105t1:284_1": "saṁveṭhetvā katanamitaphāsukāhīti vuttaṁ hoti. Kappetunti kattarikāya chindituṁ.",
  "tika-s0105t1:284_2": "Kappitavālehīti etthāpi eseva nayo. ‘‘Na bhikkhave massu kappāpetabba’’ntiādīsu (cūḷava.",
  "tika-s0105t1:284_3": "275) viya hi kapusaddo chedane vattati. Yuttaṭṭhānesūti gīvāsīsavāladhīsu. Vālāti",
  "tika-s0105t1:284_4": "tesu ṭhānesu jāyamānā lomā. Sahacaraṇavasena, ṭhānīnāmena vā ‘‘kuttavālā’’ti vuttā.",
  "tika-s0105t1:284_5": "Keci pana ‘‘vāḷayuttattā’’ti pāṭhaṁ kappetvā vāḷarūpayuttattāti atthaṁ vadanti, pāḷiyānapekkhanameva",
  "tika-s0105t1:284_6": "tesaṁ doso. ‘‘Kuttavālehi vaḷavārathehī’’ti pāḷiyaṁ vuttaṁ. Samantānagaranti nagarassa",
  "tika-s0105t1:284_7": "samantato. Pākārassa adhobhāge katasudhākammaṁ ṭhānaṁ nagarassa samīpe kattabbato,",
  "tika-s0105t1:284_8": "upakārakaraṇato ca ‘‘upakārikā’’ti vuccati. Nagarassa upakārikā etāsanti nagarūpakārikāyo,",
  "tika-s0105t1:284_9": "rājadhānīapekkhāya itthiliṅganiddeso. Tenāha ‘‘idha panā’’tiādi. Matīti vicikicchāvasena",
  "tika-s0105t1:284_10": "anekaṁsikajānanā. Upari desanāya avaḍḍhakāraṇaṁ dassento ‘‘idaṁ bhagavā’’tiādimāha.",
  "tika-s0105t1:284_11": "Pāḷiyaṁ so maṁ pañhenāti so jano maṁ pucchāvasena sodheyya. Ahaṁ veyyākaraṇena sodhessāmīti",
  "tika-s0105t1:284_12": "ahampimaṁ vissajjanāvasena sodhessāmīti yathārahamadhikāravasena attho veditabbo.",
  "tika-s0105t1:285": "Dvelakkhaṇadassanavaṇṇanā",
  "tika-s0105t1:286_0": "287.‘‘Nisinnāna’’ntiādi anādare sāmivacanaṁ, visesanaṁ vā. Saṅkucite iriyāpathe anavasesato",
  "tika-s0105t1:286_1": "lakkhaṇānaṁ dubbibhāvanato ‘‘na sakkotī’’ti vuttaṁ, tathā suvibhāvanato pana ‘‘sakkotī’’ti.",
  "tika-s0105t1:286_2": "Pariyesanasukhatthameva tadāciṇṇatā daṭṭhabbā. Tenāti duvidhenapi kāraṇena.",
  "tika-s0105t1:287_0": "Gavesīti ñāṇena pariyesanamakāsi. Gaṇayantoti ñāṇeneva saṅkalayanto. Samānayīti sammā",
  "tika-s0105t1:287_1": "ānayi samāhari. ‘‘Kaṅkhatī’’ti padassa ākaṅkhatīti atthoti āha ‘‘aho vatā’’tiādi.",
  "tika-s0105t1:287_2": "Anupasaggampi hi padaṁ katthaci saupasaggamiva atthavisesavācakaṁ yathā ‘‘gotrabhū’’ti.",
  "tika-s0105t1:287_3": "Tato tato sarīrappadesato. Kicchatīti kilamati. Tenāha ‘‘na sakkoti daṭṭhu’’nti.",
  "tika-s0105t1:287_4": "Tāyāti ‘‘vicinanto kicchatī’’ti vuttāya vicikicchāya. Tatoti sanniṭṭhānaṁ agamanato.",
  "tika-s0105t1:287_5": "Evaṁ ‘‘kaṅkhatī’’ti padassa āsisanatthataṁ dassetvā idāni saṁsayatthataṁ dassento",
  "tika-s0105t1:287_6": "‘‘kaṅkhāya vā’’tiādimāha. Tattha kaṅkhāyāti ‘‘kaṅkhatī’’ti padena vuttāya kaṅkhāya.",
  "tika-s0105t1:287_7": "Asatvapadhānañhi ākhyātikaṁ. Esa nayo sesesupi. Avatthāpabhedagatā vimati eva ‘‘tīhi",
  "tika-s0105t1:287_8": "dhammehī’’ti vuttā, tippakārehi saṁsayadhammehīti attho. Kālusiyabhāvoti appasannatāya",
  "tika-s0105t1:287_9": "hetubhūto āvilabhāvo.",
  "tika-s0105t1:288_0": "Vatthikosenāti nābhiyā adhobhāgasaṅkhāte vatthimhi jātena liṅgapasibbakena. ‘‘Aṇḍakoso’’tiādīsu",
  "tika-s0105t1:288_1": "(ma. ni. 1.152, 189; 2.27; a. ni. 7.71; pārā. 11) viya hi kosasaddo pariveṭhakapasibbake",
  "tika-s0105t1:288_2": "vattati. Vatthena guhitabbattā vatthaguyhaṁ. Yasmā bhagavato kosohitaṁ vatthaguyhaṁ",
  "tika-s0105t1:288_3": "sabbabuddhāveṇikaṁ aññehi asādhāraṇaṁ suvisuddhakañcanamaṇḍalasannibhaṁ, attano saṇṭhānasannivesasundaratāya",
  "tika-s0105t1:288_4": "ājāneyyagandhahatthino varaṅgaparamacārubhāvaṁ, vikasamānatapaniyāravindasamujjalakesarāvattavilāsaṁ,",
  "tika-s0105t1:288_5": "sañjhāpabhānurañjitajalavanantarābhilakkhitasampuṇṇacandamaṇḍalasobhañca attano siriyā",
  "tika-s0105t1:288_6": "abhibhuyya virājati, yaṁ bāhirabbhantaramalehi anupakkiliṭṭhatāya, cirakālaparicitabrahmacariyādhikāratāya,",
  "tika-s0105t1:288_7": "saṇṭhitasaṇṭhānasampattiyā ca kopīnampi samānaṁ akopīnameva jātaṁ. Tena vuttaṁ ‘‘bhagavato",
  "tika-s0105t1:288_8": "hī’’tiādi. Varavāraṇassevāti varagandhahatthino iva. Pahūtabhāvanti puthulabhāvaṁ.",
  "tika-s0105t1:288_9": "Ettheva hi tassa saṁsayo. Tanumudusukumārādīsu panassa guṇesu vicāraṇā eva nāhosi.",
  "tika-s0105t1:289_0": "288. ‘‘Tathārūpa’’nti idaṁ samāsapadanti āha ‘‘taṁrūpa’’nti. Etthāti yathā ambaṭṭho",
  "tika-s0105t1:289_1": "kosohitaṁ vatthaguyhamaddassa, tathā iddhābhisaṅkhāramabhisaṅkharaṇe. Iminā hi ‘‘tathārūpaṁ",
  "tika-s0105t1:289_2": "iddhābhisaṅkhāraṁ abhisaṅkharī’’tiādipāḷiparāmasanaṁ, ato cettha saha iddhābhisaṅkhāranayena",
  "tika-s0105t1:289_3": "vatthaguyhadassanakāraṇaṁ milindapañhāpāṭhena (mi. pa. 3.3) vibhāvitaṁ hoti. Keci",
  "tika-s0105t1:289_4": "pana ‘‘vatthaguyhadassane’’ti parāmasanti, tadayuttameva. Na hi taṁ pāḷiyaṁ, aṭṭhakathāyañca",
  "tika-s0105t1:289_5": "atthi, yaṁ evaṁ parāmasitabbaṁ siyā, iddhābhisaṅkhāranayo ca avibhāvito hoti. Kimettha",
  "tika-s0105t1:289_6": "aññena vattabbaṁ catupaṭisambhidāpattena chaḷabhiññena vādīvarena bhadantanāgasenattherena",
  "tika-s0105t1:289_7": "vuttanayeneva sampaṭicchitabbattā. Hirī karīyate etthāti hirikaraṇaṁ, tadeva okāso",
  "tika-s0105t1:289_8": "tathā, hiriyitabbaṭṭhānaṁ. Uttarassāti suttanipāte āgatassa uttaramāṇavassa (ma.",
  "tika-s0105t1:289_9": "ni. 2.384). Sabbesampi cetesaṁ vatthu suttanipātato gahetabbaṁ.",
  "tika-s0105t1:290_0": "Chāyanti paṭibimbaṁ. Kathaṁ dassesi, kīdisaṁ vāti āha ‘‘iddhiyā’’tiādi. Chāyārūpakamattanti",
  "tika-s0105t1:290_1": "bhagavato paṭibimbarūpakameva, na pakativatthaguyhaṁ, tañca buddhasantānato vinimuttattā",
  "tika-s0105t1:290_2": "rūpakamattaṁ bhagavatā sadisavaṇṇasaṇṭhānāvayavaṁ iddhimayaṁ bimbakameva hoti, evañca",
  "tika-s0105t1:290_3": "katvā appakatthena ka-kārena visesitavacanaṁ upapannaṁ hoti. Chāyārūpakamattaṁ iddhiyā",
  "tika-s0105t1:290_4": "abhisaṅkharitvā dassesīti sambandho. ‘‘Taṁ pana dassento bhagavā yathā attano buddharūpaṁ",
  "tika-s0105t1:290_5": "na dissati, tathā katvā dassetī’’ti (dī. ni. ṭī. 1.288) ācariyā vadanti. Tadetaṁ",
  "tika-s0105t1:290_6": "bhadantanāgasenattherena vuttena iddhābhisaṅkhatachāyārūpakamattadassanavacanena",
  "tika-s0105t1:290_7": "saṁsandati ceva sameti ca yathā taṁ ‘‘khīrena khīraṁ, gaṅgodakena yamunodaka’’nti",
  "tika-s0105t1:290_8": "daṭṭhabbaṁ. Tathāvacaneneva hi sesabuddharūpassa taṅkhaṇe adassitabhāvo atthato āpanno",
  "tika-s0105t1:290_9": "hoti. Nivāsananivatthatādivacanena panettha buddhasantānato vinimuttassapi chāyārūpakassa",
  "tika-s0105t1:290_10": "nivāsanādiabahigatabhāvo dassito, na ca codetabbaṁ ‘‘kathaṁ nivāsanādiantaragataṁ",
  "tika-s0105t1:290_11": "chāyārūpakaṁ bhagavā dasseti, kathañca ambaṭṭho passatī’’ti. Acinteyyo hi iddhivisayoti.",
  "tika-s0105t1:290_12": "Chāyaṁ diṭṭheti chāyāya diṭṭhāya. Etanti chāyārūpakaṁ. Bujjhanake sati jīvitanimittampi",
  "tika-s0105t1:290_13": "hadayamaṁsaṁ dasseyyāti adhippāyo. Ninnetvāti nīharitvā. Ayameva vā pāṭho. Kallosīti",
  "tika-s0105t1:290_14": "vissajjane tvaṁ kusalo cheko asi, yathāvutto vā vissajjanāmaggo upapanno yutto asīti",
  "tika-s0105t1:290_15": "attho. ‘‘Kusalo’’ti keci paṭhanti, ayuttametaṁ. Milindapañhe hi sabbattha vissajjanāvasāne",
  "tika-s0105t1:290_16": "‘‘kallo’’ icceva diṭṭhoti.",
  "tika-s0105t1:291_0": "Ninnāmetvāti mukhato nīharaṇavasena kaṇṇasotādiabhimukhaṁ paṇāmetvā, adhippāyameva",
  "tika-s0105t1:291_1": "dassetuṁ ‘‘nīharitvā’’ti vuttaṁ. Kathinasūciṁ viyāti ghanasukhumabhāvāpādanena kakkhaḷasūcimiva",
  "tika-s0105t1:291_2": "katvā. Tathākaraṇenāti kathinasūciṁ viya karaṇena. Etthāti pahūtajivhāya. Mudubhāvo,",
  "tika-s0105t1:291_3": "dīghabhāvo, tanubhāvo ca dassito amuduno ghanasukhumabhāvāpādanatthamasakkuṇeyyattāti",
  "tika-s0105t1:291_4": "ācariyena (dī. ni. ṭī. 1.288) vuttaṁ. Tatrāyamadhippāyo – yasmā mudumeva ghanasukhumabhāvāpādanatthaṁ",
  "tika-s0105t1:291_5": "sakkoti, tasmā tathākaraṇena mudubhāvo dassito aggi viya dhūmena. Yasmā ca muduyeva",
  "tika-s0105t1:291_6": "ghanasukhumabhāvāpajjanena dīghagāmi, tasmā kaṇṇasotānumasanena dīghabhāvo dassito.",
  "tika-s0105t1:291_7": "Yasmā pana mudu eva ghanasukhumabhāvāpajjanena tanu hoti, tasmā nāsikāsotānumasanena",
  "tika-s0105t1:291_8": "tanubhāvo dassitoti. Aputhulassa tathāpaṭicchādanatthamasakkuṇeyyattā nalāṭacchādanena",
  "tika-s0105t1:291_9": "puthulabhāvo dassito.",
  "tika-s0105t1:292": "289. Patthento hutvā udikkhantoti yojetabbaṁ.",
  "tika-s0105t1:293": "290. Mūlavacanaṁ kathā. Paṭivacanaṁ sallāpo. ",
  "tika-s0105t1:294_0": "291. ‘‘Uddhumātaka’’ntiādīsu (saṁ. ni. 5.242; visuddhi. 1.102) viya ka-saddo jigucchanatthoti",
  "tika-s0105t1:294_1": "vuttaṁ ‘‘tameva jigucchanto’’ti. Tamevāti paṇḍitabhāvameva, ambaṭṭhamevātipi attho.",
  "tika-s0105t1:294_2": "Ambaṭṭhañhi sandhāya evamāha. Tathā hi pāḷiyaṁ vuttaṁ ‘‘evaṁ…pe… ambaṭṭhaṁ māṇavaṁ",
  "tika-s0105t1:294_3": "etadavocā’’ti. Kāmañca ambaṭṭhaṁ sandhāya evaṁ vuttaṁ, nāmagottavasena pana aniyamaṁ",
  "tika-s0105t1:294_4": "katvā garahanto puthuvacanena vadatīti veditabbaṁ. ‘‘Yadeva kho tva’’nti etassa aniyamavacanassa",
  "tika-s0105t1:294_5": "‘‘evarūpenā’’ti idaṁ niyamavacananti dasseti ‘‘yādiso’’tiādinā. Bhāvenabhāvalakkhaṇe",
  "tika-s0105t1:294_6": "bhummavacanatthe karaṇavacananti vuttaṁ ‘‘edise atthacarake’’ti. Na aññatrāti na",
  "tika-s0105t1:294_7": "aññattha sugatiyaṁ. Ettha pana ‘‘atthacarakenā’’ti iminā byatirekamukhena anatthacarakataṁyeva",
  "tika-s0105t1:294_8": "vibhāvetīti daṭṭhabbaṁ. ‘‘Upaneyya upaneyyā’’ti idaṁ tvādyantaṁ vicchāvacananti āha",
  "tika-s0105t1:294_9": "‘‘brāhmaṇo kho panā’’tiādi. Evaṁ upanetvā upanetvāti taṁ taṁ dosaṁ upanīya upanīya.",
  "tika-s0105t1:294_10": "Tenāha ‘‘suṭṭhu dāsādibhāvaṁ āropetvā’’ti. Pātesīti pavaṭṭanavasena pātesi. Yañca",
  "tika-s0105t1:294_11": "agamāsi, tampi assa tathāgamanasaṅkhātaṁ ṭhānaṁ acchinditvāti yojanā.",
  "tika-s0105t1:295": "Pokkharasātibuddhūpasaṅkamanavaṇṇanā",
  "tika-s0105t1:296_0": "292-3-6. Kittako pana soti vuttaṁ ‘‘sammodanīyakathāyapi kālo natthī’’ti. Āgamā nūti",
  "tika-s0105t1:296_1": "āgato nu. Khoti nipātamattaṁ. Idhāti ettha, tumhākaṁ santikanti attho. Adhivāsetūti",
  "tika-s0105t1:296_2": "sādiyatu, taṁ pana sādiyanaṁ idha manasāva sampaṭiggaho, na kāyavācāhīti āha ‘‘sampaṭicchatū’’ti.",
  "tika-s0105t1:296_3": "Ajja pavattamānaṁ ajjatanaṁ, puññaṁ, pītipāmojjañca, imamatthaṁ dassetuṁ ‘‘yaṁ me’’tiādi",
  "tika-s0105t1:296_4": "vuttaṁ. Kāranti upakāraṁ, sakkāraṁ vā. Acopetvāti acāletvā.",
  "tika-s0105t1:297_0": "297.‘‘Sahatthā’’ti idaṁ karaṇatthe nissakkavacanaṁ. Tenāha ‘‘sahatthenā’’ti. Suhitanti",
  "tika-s0105t1:297_1": "dhātaṁ, jighacchādukkhābhāvena vā sukhitaṁ. Yāvadatthanti yāva attho, tāva bhojanena",
  "tika-s0105t1:297_2": "tadā kataṁ. Paṭikkhepapavāraṇāvettha adhippetā, na nimantanapavāraṇāti āha ‘‘ala’’ntiādi.",
  "tika-s0105t1:297_3": "‘‘Hatthasaññāyā’’ti nidassanamattaṁ aññattha mukhavikārena, vacībhedena ca paṭikkhepassa",
  "tika-s0105t1:297_4": "vuttattā , ekakkhaṇepi ca tathāpaṭikkhepassa labbhanato. Onītā pattato pāṇi etassāti",
  "tika-s0105t1:297_5": "onītapattapāṇīti bhinnādhikaraṇavisayo tipado bāhiratthasamāso. Muddhajaṇa-kārena,",
  "tika-s0105t1:297_6": "pana saññogata-kārena ca oṇittasaddo vinābhūteti dasseti ‘‘oṇittapattapāṇintipi pāṭho’’tiādinā.",
  "tika-s0105t1:297_7": "Sucikaraṇatthe vā oṇittasaddo. Oṇittaṁ āmisāpanayanena sucikataṁ pattaṁ pāṇi ca assāti",
  "tika-s0105t1:297_8": "hi oṇittapattapāṇi. Tenāha ‘‘hatthe ca pattañca dhovitvā’’ti. ‘‘Oṇittaṁ nānābhūtaṁ",
  "tika-s0105t1:297_9": "vinābhūtaṁ, āmisāpanayanena vā sucikataṁ pattaṁ pāṇito assāti oṇittapattapāṇī’’ti",
  "tika-s0105t1:297_10": "(sārattha. ṭī. 1.23) sāratthadīpaniyaṁ vuttaṁ. Tattha pacchimavacanaṁ ‘‘hatthe ca",
  "tika-s0105t1:297_11": "pattañca dhovitvā’’ti iminā asaṁsandanato vicāretabbaṁ. Evaṁbhūtanti ‘‘bhuttāviṁ",
  "tika-s0105t1:297_12": "onītapattapāṇi’’nti vuttappakārena bhūtaṁ.",
  "tika-s0105t1:298_0": "298.Anupubbiṁ kathanti anupubbaṁ kathetabbaṁ kathaṁ. Tenāha ‘‘anupaṭipāṭikatha’’nti.",
  "tika-s0105t1:298_1": "Kā pana sāti āha ‘‘dānānantaraṁ sīla’’ntiādi, tenāyamattho bodhito hoti – dānakathā",
  "tika-s0105t1:298_2": "tāva pacurajanesupi pavattiyā sabbasādhāraṇattā, sukarattā, sīle patiṭṭhānassa upāyabhāvato",
  "tika-s0105t1:298_3": "ca ādito kathetabbā. Pariccāgasīlo hi puggalo pariggahavatthūsu vinissaṭabhāvato",
  "tika-s0105t1:298_4": "sukheneva sīlāni samādiyati, tattha ca suppatiṭṭhito hoti, sīlena dāyakapaṭiggāhakasuddhito",
  "tika-s0105t1:298_5": "parānuggahaṁ vatvā parapīḷānivattivacanato, kiriyadhammaṁ vatvā akiriyadhammavacanato,",
  "tika-s0105t1:298_6": "bhogasampattihetuṁ vatvā bhavasampattihetuvacanato ca dānakathānantaraṁ sīlakathā",
  "tika-s0105t1:298_7": "kathetabbā. Tañce dānasīlaṁ vaṭṭanissitaṁ, ayaṁ bhavasampatti tassa phalanti dassanatthaṁ",
  "tika-s0105t1:298_8": "sīlakathānantaraṁ saggakathā. Tāya hi evaṁ dassitaṁ hoti ‘‘imehi dānasīlamayehi,",
  "tika-s0105t1:298_9": "paṇītapaṇītatarādibhedabhinnehi ca puññakiriyavatthūhi etā cātumahārājikādīsu paṇītapaṇītatarādibhedabhinnā",
  "tika-s0105t1:298_10": "aparimeyyā dibbasampattiyo laddhabbā’’ti. Svāyaṁ saggo rāgādīhi upakkiliṭṭho, sabbathā",
  "tika-s0105t1:298_11": "pana tehi anupakkiliṭṭho ariyamaggoti dassanatthaṁ saggakathānantaraṁ maggakathā.",
  "tika-s0105t1:298_12": "Maggañca kathentena tadadhigamupāyadassanatthaṁ kāmānaṁ ādīnavo, okāro, saṁkileso,",
  "tika-s0105t1:298_13": "nekkhamme ānisaṁso ca kathetabbo. Saggapariyāpannāpi hi sabbe kāmā nāma bahvādīnavā",
  "tika-s0105t1:298_14": "aniccā addhuvā vipariṇāmadhammā, pageva itareti ādīnavo, sabbepi kāmā hīnā gammā",
  "tika-s0105t1:298_15": "pothujjanikā anariyā anatthasaṁhitāti lāmakabhāvo okāro, sabbepi bhavā kilesānaṁ",
  "tika-s0105t1:298_16": "vatthubhūtāti saṁkileso, sabbasaṁkilesavippayuttaṁ nibbānanti nekkhamme ānisaṁso",
  "tika-s0105t1:298_17": "ca kathetabboti. Ayampi attho bodhitoti veditabbo. Maggoti hi ettha iti-saddena ādyatthena",
  "tika-s0105t1:298_18": "kāmādīnavādīnampi saṅgahoti ayamatthavaṇṇanā katā. Tenāha ‘‘seyyathidaṁ – dānakathaṁ",
  "tika-s0105t1:298_19": "sīlakathaṁ saggakathaṁ kāmānaṁ ādīnavaṁ okāraṁ saṁkilesaṁ nekkhamme ānisaṁsaṁ pakāsetī’’ti.",
  "tika-s0105t1:298_20": "Vitthāro sāratthadīpaniyaṁ (sārattha. ṭī. 3.26) gahetabbo.",
  "tika-s0105t1:299_0": "Kasi-saddo ñāṇena gahaṇeti āha ‘‘gahitā’’tiādi. Sāmaṁsaddena nivattetabbamatthaṁ",
  "tika-s0105t1:299_1": "dasseti ‘‘asādhāraṇā aññesa’’nti iminā, lokuttaradhammādhigame parūpadesavigatattā,",
  "tika-s0105t1:299_2": "ekeneva loke paṭhamaṁ anuttarāya sammāsambodhiyā abhisambuddhattā ca aññesamasādhāraṇāti",
  "tika-s0105t1:299_3": "vuttaṁ hoti. Dhammacakkhunti ettha sotāpattimaggova adhippeto, na brahmāyusutte (ma.",
  "tika-s0105t1:299_4": "ni. 2.383 ādayo) viya heṭṭhimā tayo maggā, na ca cūḷarāhulovādasutte (ma. ni. 3.416)",
  "tika-s0105t1:299_5": "viya āsavakkhayo. ‘‘Tassa uppattiākāradassanattha’’nti kasmā vuttaṁ, nanu maggañāṇaṁ",
  "tika-s0105t1:299_6": "asaṅkhatadhammārammaṇameva, na saṅkhatadhammārammaṇanti codanaṁ sodhento ‘‘tañhī’’tiādimāha.",
  "tika-s0105t1:299_7": "Kiccavasenāti asammohapaṭivedhakiccavasena.",
  "tika-s0105t1:300": "Pokkharasātiupāsakattapaṭivedanākathāvaṇṇanā",
  "tika-s0105t1:301_0": "299. Pāḷiyaṁ ‘‘diṭṭhadhammo’’tiādīsu dassanaṁ nāma ñāṇato aññampi cakkhādidassanaṁ",
  "tika-s0105t1:301_1": "atthīti tannivattanatthaṁ ‘‘pattadhammo’’ti vuttaṁ. Patti ca ñāṇapattito aññāpi kāyagamanādipatti",
  "tika-s0105t1:301_2": "vijjatīti tato visesadassanatthaṁ ‘‘viditadhammo’’ti vuttaṁ. Sā panesā viditadhammatā",
  "tika-s0105t1:301_3": "ekadesatopi hotīti nippadesato viditadhammataṁ dassetuṁ ‘‘pariyogāḷhadhammo’’ti vuttaṁ,",
  "tika-s0105t1:301_4": "tenassa saccābhisambodhameva dīpeti. Maggañāṇañhi ekābhisamayavasena pariññādicatukiccaṁ",
  "tika-s0105t1:301_5": "sādhentaṁ nippadesena catusaccadhammaṁ samantato ogāḷhaṁ nāma hoti. Tenāha ‘‘diṭṭho",
  "tika-s0105t1:301_6": "ariyasaccadhammo etenāti diṭṭhadhammo’’ti. ‘‘Kathaṁ pana ekameva ñāṇaṁ ekasmiṁ khaṇe",
  "tika-s0105t1:301_7": "cattāri kiccāni sādhentaṁ pavattati. Na hi tādisaṁ loke diṭṭhaṁ, na āgamo vā tādiso",
  "tika-s0105t1:301_8": "atthī’’ti na vattabbaṁ. Yathā hi padīpo ekasmiṁyeva khaṇe vaṭṭiṁ dahati, snehaṁ pariyādiyati,",
  "tika-s0105t1:301_9": "andhakāraṁ vidhamati, ālokañcāpi dasseti, evametaṁ ñāṇanti daṭṭhabbaṁ. ‘‘Maggasamaṅgissa",
  "tika-s0105t1:301_10": "ñāṇaṁ dukkhepetaṁ ñāṇaṁ, dukkhasamudayepetaṁ ñāṇaṁ, dukkhanirodhepetaṁ ñāṇaṁ, dukkhanirodhagāminiyā",
  "tika-s0105t1:301_11": "paṭipadāyapetaṁ ñāṇa’’nti (vibha. 794) suttapadampettha udāharitabbanti.",
  "tika-s0105t1:302_0": "Tiṇṇā vicikicchāti sappaṭibhayakantārasadisā soḷasavatthukā, aṭṭhavatthukā ca vicikicchā",
  "tika-s0105t1:302_1": "anena vitiṇṇā. Vigatā kathaṁkathāti pavattiādīsu ‘‘evaṁ nu kho, na nu kho’’ti evaṁ",
  "tika-s0105t1:302_2": "pavattikā kathaṁkathā assa vigatā samucchinnā. Visāradabhāvaṁ pattoti sārajjakarānaṁ",
  "tika-s0105t1:302_3": "pāpadhammānaṁ pahīnattā, tappaṭipakkhesu ca sīlādiguṇesu suppatiṭṭhitattā visāradabhāvaṁ",
  "tika-s0105t1:302_4": "veyyattiyaṁ patto adhigato. Sāyaṁ vesārajjappatti suppatiṭṭhitatā katthāti codanāya",
  "tika-s0105t1:302_5": "‘‘satthusāsane’’ti vuttanti dassento ‘‘kattha? Satthusāsane’’ti āha. Attanāva paccakkhato",
  "tika-s0105t1:302_6": "diṭṭhattā, adhigatattā ca na assa paccayo paccetabbo paro atthīti attho. Tatthādhippāyamāha",
  "tika-s0105t1:302_7": "‘‘na parassā’’tiādinā. Na vattatīti na pavattati, na paṭipajjati vā, na paraṁ pacceti",
  "tika-s0105t1:302_8": "pattiyāyatīti aparappaccayotipi yujjati. Yaṁ panettha vattabbampi avuttaṁ, tadetaṁ",
  "tika-s0105t1:302_9": "pubbe vuttattā, parato vuccamānattā ca avuttanti veditabbaṁ.",
  "tika-s0105t1:303_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya",
  "tika-s0105t1:303_1": "suvimalavipulapaññāveyyattiyajananāya ajjavamaddavasoraccasaddhāsatidhitibuddhikhantivīriyādidhammasamaṅginā",
  "tika-s0105t1:303_2": "sāṭṭhakathe piṭakattaye asaṅgāsaṁhīravisāradañāṇacārinā anekappabhedasakasamayasamayantaragahanajjhogāhinā",
  "tika-s0105t1:303_3": "mahāgaṇinā mahāveyyākaraṇena ñāṇābhivaṁsadhammasenāpatināmattherena mahādhammarājādhirājagarunā",
  "tika-s0105t1:303_4": "katāya sādhuvilāsiniyā nāma līnatthapakāsaniyā ambaṭṭhasuttavaṇṇanāya līnatthapakāsanā.",
  "tika-s0105t1:304": "Ambaṭṭhasuttavaṇṇanā niṭṭhitā."
}