{
  "anya-e0803n7:0": "7. Niggahītantapulliṅganāmikapadamālā",
  "anya-e0803n7:1": "Atha pubbācariyamataṁ purecaraṁ katvā niggahītantapulliṅgānaṁ bhavanta karontaiccādikassa pakatirūpassa nāmikapadamālaṁ vakkhāma –",
  "anya-e0803n7:2": "Gacchaṁ mahaṁ caraṁ tiṭṭhaṁ, dadaṁ bhuñjaṁ suṇaṁ pacaṁ;",
  "anya-e0803n7:3": "Jayaṁ jaraṁ cavaṁ mīyaṁ, saraṁ kubbaṁ japaṁ vajaṁ.",
  "anya-e0803n7:4_0": "Gacchaṁ, gacchanto, gacchantā. Gacchantaṁ, gacchante. Gacchatā, gacchantehi, gacchanteti.",
  "anya-e0803n7:4_1": "Gacchato, gacchantassa, gacchantānaṁ, gacchataṁ. Gacchatā, gacchantehi, gacchantebhi.",
  "anya-e0803n7:4_2": "Gacchato, gacchantassa, gacchantānaṁ, gacchataṁ. Gacchati, gacchantesu. Bho gacchaṁ,",
  "anya-e0803n7:4_3": "bho gacchā, bhavanto gacchanto.",
  "anya-e0803n7:5_0": "Gacchādīni aññāni ca taṁsadisānaṁ evaṁ ñeyyānīti yamakamahātheramataṁ. Kiñcāpettha",
  "anya-e0803n7:5_1": "tatiyekavacanaṭṭhānādīsu “gacchantena, gacchantā, gacchantasmā, gacchantamhā, gacchantasmiṁ,",
  "anya-e0803n7:5_2": "gacchantamhī”ti imāni padāni nāgatāni, tathāpi tattha tattha payogadassanato gahetabbāni.",
  "anya-e0803n7:6_0": "Tatra yamakamahātherena ālapanavacanaṭṭhāneyeva “gacchanto, mahanto, caranto”tiādīnaṁ",
  "anya-e0803n7:6_1": "bahuvacanattaṁ kathitaṁ, paccattavacanaṭṭhāne ekavacanattaṁ. Kehici pana paccattavacanaṭṭhāne",
  "anya-e0803n7:6_2": "ekavacanabahuvacanattaṁ, ālapanavacanaṭṭhāne bahuvacanattaṁyeva kathitaṁ. “Gacchaṁ,",
  "anya-e0803n7:6_3": "mahaṁ, cara”ntiādīnaṁ pana ālapanaṭṭhāne ekavacanattaṁ. Mayaṁ pana buddhavacane anekāsu",
  "anya-e0803n7:6_4": "cāṭṭhakathāsu “gacchanto, mahanto”tiādīnaṁ bahuvacanappayogānaṁ “gacchaṁ, mahaṁ”iccādīnañca",
  "anya-e0803n7:6_5": "sānusārālapanekavacanappayogānaṁ adassanato “gacchanto bhāradvājo. Sa gacchaṁ na",
  "anya-e0803n7:6_6": "nivattati. Mahanto lokasannivāso”tiādīnaṁ pana paccattekavacanappayogānaññeva dassanato",
  "anya-e0803n7:6_7": "tādisāni rūpāni anijjhānakkhamāni viya maññāma. Niruttipiṭake paccattālapanaṭṭhāne",
  "anya-e0803n7:6_8": "“mahanto, bhavanto, caranto”tiādīnaṁ bahuvacanattameva kathitaṁ, na ekavacanattaṁ.",
  "anya-e0803n7:6_9": "Tathā hi tattha “mahaṁ bhavaṁ caraṁ tiṭṭha”nti gāthaṁ vatvā “mahaṁ tiṭṭhati, mahanto",
  "anya-e0803n7:6_10": "tiṭṭhantī”ti ca, “bho mahā, bhavanto mahanto”ti ca, “bhavaṁ tiṭṭhati, bhavanto tiṭṭhantī”ti ca ādi vuttaṁ.",
  "anya-e0803n7:7_0": "Ettha pana “bhavaṁ, bhavanto”ti padāni yattha “honto hontā”ti kriyatthaṁ na vadanti,",
  "anya-e0803n7:7_1": "tattha “bhavaṁ kaccāno. Mā bhavanto evaṁ avacutthā”tiādīsu viya aññasmiṁ atthe patanato",
  "anya-e0803n7:7_2": "ekavacanabahuvacanāni bhavanti, tasmā “santo sappurisā loke”ti ettha “santo”ti padassa",
  "anya-e0803n7:7_3": "viya “arahanto sammāsambuddhā”ti ettha “arahanto”ti padassa viya ca “bhavanto”ti",
  "anya-e0803n7:7_4": "padassa bahuvacanattaṁ nijjhānakkhamaṁ. “Mahanto, caranto, tiṭṭhanto”tiādīnaṁ pana",
  "anya-e0803n7:7_5": "bahuvacanattaṁ na nijjhānakkhamaṁ viya amhe paṭibhāti. Na hi katthacipi “santo, arahanto,",
  "anya-e0803n7:7_6": "bhavanto”ti padavajjitānaṁ “gacchanto, mahanto, caranto”tiādīnaṁ anekapadasatānaṁ",
  "anya-e0803n7:7_7": "bahuvacanantatāpayoge passāma. Tathā hi –",
  "anya-e0803n7:8": "Bavhatte katthaci ṭhāne, “jāna”miccādayo yathā;",
  "anya-e0803n7:9": "Dissanti nevaṁ bavhatte, “gacchanto” itiādayo.",
  "anya-e0803n7:10": "Bavhatte katthaci ṭhāne, “santo” iccādayopi ca;",
  "anya-e0803n7:11": "Dissanti nevaṁ bavhatte, “gacchanto” itiādayo.",
  "anya-e0803n7:12": "“Arahanto”ti bavhatte, ekanteneva dissati;",
  "anya-e0803n7:13": "Nevaṁ dissanti bavhatte, “gacchanto” itiādayo.",
  "anya-e0803n7:14": "Anekasatapāṭhesu, “viharanto”tiādīsu;",
  "anya-e0803n7:15": "Ekassapi bahukatte, pavatti na tu dissati.",
  "anya-e0803n7:16": "Bahuvacananayena, “gacchanto”ti padassa hi;",
  "anya-e0803n7:17": "Gahaṇe sati bahavo, dosā dissanti saccato.",
  "anya-e0803n7:18": "Yathekamhi ghare daḍḍhe, daḍḍhā sāmīpikā gharā;",
  "anya-e0803n7:19": "Tathā bavhattavācitte, “gacchanto”ti padassa tu.",
  "anya-e0803n7:20": "“Viharanto”tiādīnaṁ, bavhattavācitā siyā;",
  "anya-e0803n7:21": "Rūpanayo aniṭṭho ca, gahetabbo anekadhā.",
  "anya-e0803n7:22_0": "Evaṁ santepi yasmā “niruttipiṭakaṁ nāma pabhinnapaṭisambhidena mahākhīṇāsavena mahākaccāyanena",
  "anya-e0803n7:22_1": "kata”nti loke pasiddhaṁ, tasmā idaṁ ṭhānaṁ punappunaṁ upaparikkhitabbaṁ. Kiñcāpettha",
  "anya-e0803n7:22_2": "there gāravena evaṁ vuttaṁ, tathāpi pāḷinayaṁ garuṁ katvā diṭṭhenekavacananayena",
  "anya-e0803n7:22_3": "adiṭṭho bahuvacananayo chaḍḍetabbo. Evaṁ sati niggahītantesu nayo sobhano bhavati.",
  "anya-e0803n7:22_4": "Ayaṁ pana amhākaṁ ruci –",
  "anya-e0803n7:23": "“Bhavaṁ karaṁ arahaṁ saṁ, mahaṁ” iti padāni tu;",
  "anya-e0803n7:24": "Visadisāni sambhonti, aññamaññanti lakkhaye.",
  "anya-e0803n7:25": "“Gacchaṁ caraṁ dadaṁ tiṭṭhaṁ, cintayaṁ bhāvayaṁ vadaṁ;",
  "anya-e0803n7:26": "Jānaṁ passa”ntiādīni, sadisāni bhavanti hi.",
  "anya-e0803n7:27": "Tatra “jāna”ntiādīni, katthaci parivattare;",
  "anya-e0803n7:28": "Vibhattiliṅgavacana-vasenāti vibhāvaye.",
  "anya-e0803n7:29": "Tatra tāva bhavantasaddassa nāmikapadamālā vuccati – bhavaṁsaddo hi “vaḍḍhanto, honto”ti atthepi vadati. Tesaṁ vasena ayaṁ nāmikapadamālā.",
  "anya-e0803n7:30_0": "Bhavaṁ, bhavanto, bhavantā. Bhavantaṁ, bhavante. Bhavantena, bhavantehi, bhavantebhi.",
  "anya-e0803n7:30_1": "Bhavantassa, bhavantānaṁ. Bhavantā, bhavantasmā, bhavantamhā, bhavantehi, bhavantebhi.",
  "anya-e0803n7:30_2": "Bhavantassa, bhavantānaṁ. Bhavante, bhavantasmiṁ, bhavantamhi, bhavantesu. He bhavanta, he bhavantā.",
  "anya-e0803n7:31_0": "Tattha “bhavaṁ, bhavanto”tiādīnaṁ “vaḍḍhantohonto”tiādinā attho daṭṭhabbo. Tathā",
  "anya-e0803n7:31_1": "hi “suvijāno bhavaṁ hoti. Dhammakāmo bhavaṁ hoti. Rājā bhavanto nānāsampattīhi modati.",
  "anya-e0803n7:31_2": "Kuḷīradaho gaṅgāya ekābaddho, gaṅgāya pūraṇakāle gaṅgodakena pūrati, udake mandī",
  "anya-e0803n7:31_3": "bhavante dahato udakaṁ gaṅgāya otaratī”ti payogā bhavanti, tasmā ayaṁ nāmikapadamālā",
  "anya-e0803n7:31_4": "sārato paccetabbā. Ettha bhavaṁsaddamattaṁ vajjetvā gacchamānacaramānasaddādīsu viya",
  "anya-e0803n7:31_5": "bhavantasadde “bhavanto, bhavantā”ti purisanayopi labbhati, napuṁsakaliṅge vattabbe",
  "anya-e0803n7:31_6": "“bhavantaṁ, bhavantānī”ti cittanayopi labbhati. Evaṁ vaḍḍhanabhavanatthavācakassa",
  "anya-e0803n7:31_7": "bhavantasaddassa nāmikapadamālā veditabbā.",
  "anya-e0803n7:32_0": "Ayañca viseso “bhavanto”ti padaṁ vaḍḍhanabhavanatthato aññatthe vattamānaṁ bahuvacanameva",
  "anya-e0803n7:32_1": "hoti, yathā “bhavanto āgacchantī”ti. Vaḍḍhanabhavanatthesu vattamānaṁ ekavacanameva.",
  "anya-e0803n7:32_2": "Atrime payogā “anupubbena bhavanto viññutaṁ pāpuṇāti. Samaṇena nāma īdisesu kammesu",
  "anya-e0803n7:32_3": "abyāvaṭena bhavitabbaṁ, evaṁ bhavanto hi samaṇo susamaṇo assā”ti. “Bhavaṁ” iti padaṁ",
  "anya-e0803n7:32_4": "pana ubhayatthāpi ekavacanameva, tasmā idāni “bhavaṁ ānando. Bhavanto āgacchanti,",
  "anya-e0803n7:32_5": "appasaddā bhavanto hontu, mā bhonto saddamakatthā”ti evamādipayogadassanavasena vohāravisese",
  "anya-e0803n7:32_6": "pavattaṁ aññaṁ atthaṁ paṭicca aparāpi nāmikapadamālā vuccate –",
  "anya-e0803n7:33_0": "Bhavaṁ, bhavanto, bhonto. Bhavantaṁ, bhavante. Bhavatā, bhotā, bhavantena, bhavantehi,",
  "anya-e0803n7:33_1": "bhavantebhi. Bhavato, bhoto, bhavantassa, bhavantānaṁ, bhavataṁ. Bhavatā, bhotā,",
  "anya-e0803n7:33_2": "bhavantehi, bhavantebhi. Bhavato, bhoto, bhavantassa, bhavantānaṁ, bhavataṁ. Bhavati,",
  "anya-e0803n7:33_3": "bhavante, bhavantasmiṁ, bhavantamhi, bhavantesu. Bho, bhavanto, bhonto iti.",
  "anya-e0803n7:34_0": "Ettha pana “bho”iccādīni tīṇi padāni yasmā vohāravisesapavattāni ālapanapadāni honti,",
  "anya-e0803n7:34_1": "tasmā “āvuso, bhante”ti padāni viya bhosaddādiupapadavantāni na bhavanti, “bho purisa,",
  "anya-e0803n7:34_2": "bhavanto brāhmaṇā, bhonto samaṇā, bho rāja”iccādīsu hi purisasaddādayoyeva bhosaddādi",
  "anya-e0803n7:34_3": "upapadavanto bhavanti. Idha ca “bhavaṁ ānando”ti ettha bhavaṁsaddena samānatthāni",
  "anya-e0803n7:34_4": "“bho, bhavanto, bhonto”ti padāni vuttāni, na pana “dhammakāmo bhavaṁ hotī”ti ettha",
  "anya-e0803n7:34_5": "bhavaṁsaddena samānatthāni. Paṭhamasmiñhi naye vaḍḍhanatthavasena “bho bhavanta,",
  "anya-e0803n7:34_6": "bhavanto bhavantā, bhonto bhavantā”ti bhosaddādayo ālapanapadānaṁ upapadāni bhavanti,",
  "anya-e0803n7:34_7": "na dutiyasmiṁ naye. Āmeḍitavasena pana “bho bho, bhavanto bhavanto, bhonto bhonto”ti",
  "anya-e0803n7:34_8": "padāni bhavanti yathā “bhante bhante”ti.",
  "anya-e0803n7:35_0": "Atridaṁ bhūdhātuvasena saṅkhepato pāḷinidassanaṁ – kasmā bhavaṁ vijjanamaraññanissito.",
  "anya-e0803n7:35_1": "Kathaṁ panāhaṁ bho taṁ bhavantaṁ gotamaṁ jānissāmi. Evaṁ bhoti kho ambaṭṭho māṇavo",
  "anya-e0803n7:35_2": "brāhmaṇassa pokkharasātissa paṭissutvā. Mā bhavanto evaṁ avacuttha. Imaṁ bhonto nisāmetha.",
  "anya-e0803n7:35_3": "Evaṁ bho purisa jānāhi, pāpadhammā asaññatā iccevamādi. Ettha “bhavaṁ”iccādīni bhūdhātumayāni",
  "anya-e0803n7:35_4": "nāmapadānīti veditabbāni.",
  "anya-e0803n7:36_0": "Apica tesu “bho, bhavanto, bhonto”ti imāni nipātapadānipi hontīti vavatthapetabbaṁ.",
  "anya-e0803n7:36_1": "“Bho purisā”tiādīsu tesaṁ nipātānipātabhāve vivādo na karaṇīyo. Kaccāyanasmiñhi “bho",
  "anya-e0803n7:36_2": "ge tū”ti vuttaṁ. Aññattha pana “āmantanatthe nipāto”tiādi vuttaṁ. Tathā hi niruttimañjūsāyaṁ",
  "anya-e0803n7:36_3": "vuttaṁ “bhotidaṁ āmantanatthe nipāto. So na kevalaṁ ekavacanameva hoti, atha kho",
  "anya-e0803n7:36_4": "bahuvacanampi hotīti ‘bho purisā’ti bahuvacanappayogopi gahito. ‘Bhavanto’ti padaṁ",
  "anya-e0803n7:36_5": "pana bahuvacanameva hotīti ‘purisā’ti puna vutta”nti. Pāḷiyañhi aṭṭhakathāsu ca nipātabhūto",
  "anya-e0803n7:36_6": "bhosaddo ekavacanabahuvacanavasena dvidhā dissati, itare pana bahuvacanavaseneva",
  "anya-e0803n7:36_7": "dissanti. Tesaṁ tu nipātapadatte rūpanipphādanakiccaṁ natthi. Tesu bhosaddassa nipātapadattā",
  "anya-e0803n7:36_8": "āhaccabhāsite nijjīvālapane itthiliṅgavisayo “ummujja bho puthusile, pariplava bho",
  "anya-e0803n7:36_9": "puthusile”ti payogopi dissati. Atrimā bhosaddassa pavattiparidīpanī gāthāyo –",
  "anya-e0803n7:37": "“Ito bho sugatiṁ gaccha, manussānaṁ sahabyataṁ”;",
  "anya-e0803n7:38": "Evamādīsu bhosaddo, ekavacanako mato.",
  "anya-e0803n7:39": "“Passatha bho imaṁ kula-putta”miccevamādisu;",
  "anya-e0803n7:40": "Bahuvacanako eso, bhosaddoti vibhāvaye.",
  "anya-e0803n7:41": "Puggalālapane ceva, dhammassālapanepi ca;",
  "anya-e0803n7:42": "Nijjīvālapane cāti, bhosaddo tīsu dissati.",
  "anya-e0803n7:43": "Tatra dhammālapanamhi, ekavacova labbhati;",
  "anya-e0803n7:44": "Itaresu siyā deka-vaco bahuvacopi ca.",
  "anya-e0803n7:45": "Nicchitabbaṁ guṇīpadaṁ, dhammassālapane dhuvaṁ;",
  "anya-e0803n7:46": "“Acchariyaṁ vata bho”ti, idamettha nidassanaṁ.",
  "anya-e0803n7:47": "Icchitabbaṁ guṇīpadaṁ, puggalālapane pana;",
  "anya-e0803n7:48": "“Evaṁ bho purisa jānāhi”, idamettha nidassanaṁ.",
  "anya-e0803n7:49": "Guṇīpadaṁ asantampi, puggalālapanamhi tu;",
  "anya-e0803n7:50": "Ajjhāharitvā pāvade, atthaṁ “bho ehi”ādisu.",
  "anya-e0803n7:51": "Ghaṭādīnaṁ ālapanaṁ, nijjīvālapanaṁ bhave;",
  "anya-e0803n7:52": "Jīvaṁva lokiyā loke, ālapanti kadāci tu.",
  "anya-e0803n7:53": "Nijjīvālapanaṁ appaṁ, atthaviññāpane siyā;",
  "anya-e0803n7:54": "“Ummujja bho puthusile”, iti pāḷi nidassanaṁ.",
  "anya-e0803n7:55": "Ettha liṅgavipallāsaṁ, keci icchanti paṇḍitā;",
  "anya-e0803n7:56": "Tesaṁ matena bhotīti, liṅgaṁ vipariṇāmaye.",
  "anya-e0803n7:57": "Atha vā pana bhosaddo, nipāto sopadaṁ viya;",
  "anya-e0803n7:58": "Tasmā virodhatā nāssa, tiliṅge vacanadvaye.",
  "anya-e0803n7:59": "Evaṁ santepi bhosaddo, dviliṅgeyeva pāyato;",
  "anya-e0803n7:60": "Yasmā diṭṭho tato viññū, dviliṅgeyeva taṁ vade.",
  "anya-e0803n7:61": "Itthiliṅgamhi sampatte, “bho”ti iti payojaye;",
  "anya-e0803n7:62": "Evaṁvidhaṁ payogañhi, suppayogaṁ budhābravuṁ.",
  "anya-e0803n7:63": "Yajjevaṁ duppayogaṁva, siyā tumhehi dassitaṁ;",
  "anya-e0803n7:64": "“Ummujja bho puthusile”, iccāhaccapadanti ce.",
  "anya-e0803n7:65": "Duppayogaṁ na taṁ yasmā, vohārakusalena ve;",
  "anya-e0803n7:66": "Jinena bhāsite dhamme, duppayogā na vijjare.",
  "anya-e0803n7:67": "Itthiliṅgassa visaye, bhotisaddappayojanaṁ;",
  "anya-e0803n7:68": "Kavīnaṁ pemanīyanti, mayā evamudīritaṁ.",
  "anya-e0803n7:69": "Evaṁ bhavantasaddassa nāmikapadamālā pāḷinayānurūpaṁ dvidhā vibhattā vaḍḍhanabhavanatthatadaññatthavasena.",
  "anya-e0803n7:70": "Karontasaddassa pana –",
  "anya-e0803n7:71_0": "Karaṁ, karonto, karontā. Karontaṁ, karonte. Karotā, karontena, karontehi, karontebhi.",
  "anya-e0803n7:71_1": "Karoto, karontassa, karontānaṁ, karotaṁ. Karotā, karontā, karontasmā, karontamhā,",
  "anya-e0803n7:71_2": "karontehi, karontebhi. Karoto, karontassa, karontānaṁ, karotaṁ. Karonte, karontasmiṁ,",
  "anya-e0803n7:71_3": "karontamhi, karontesu. Bho karonta, bhavanto karontāti rūpāni bhavanti.",
  "anya-e0803n7:72_0": "“Karoto na kariyati pāpa”nti idamettha karotosaddassa atthitānidassanaṁ. Itthiliṅge",
  "anya-e0803n7:72_1": "vattabbe “karontī, karontiyo”tiādinā yojetabbāni, napuṁsakaliṅge vattabbe “karontaṁ,",
  "anya-e0803n7:72_2": "karontānī”tiādinā yojetabbāni.",
  "anya-e0803n7:73": "Arahantasaddassa –",
  "anya-e0803n7:74_0": "Arahaṁ, arahanto. Arahantaṁ, arahante. Arahatā, arahantena, arahantehi, arahantebhi.",
  "anya-e0803n7:74_1": "Arahato, arahantassa, arahantānaṁ, arahataṁ. Arahatā, arahantā, arahantasmā, arahantamhā,",
  "anya-e0803n7:74_2": "arahantehi, arahantebhi. Arahato, arahantassa, arahantānaṁ, arahataṁ. Arahante, arahantasmiṁ,",
  "anya-e0803n7:74_3": "arahantamhi, arahantesu. Bho arahanta, bhavanto arahanto iti rūpāni bhavanti.",
  "anya-e0803n7:75_0": "Ayaṁ guṇavācakassa arahantasaddassa nāmikapadamālā. “Arahā, arahanto, arahantā”iti",
  "anya-e0803n7:75_1": "ca. Etañhi rūpaṁ samantapāsādikāyaṁ manussaviggahaṭṭhāne dissati. Uttarimanussadhammapāḷiyaṁ",
  "anya-e0803n7:75_2": "pana “mayañcamhā anarahanto”ti padaṁ dissati. Arahantaṁ, arahante. Arahatā, sesaṁ",
  "anya-e0803n7:75_3": "vitthāretabbaṁ. Ayaṁ paṇṇattivācakassa arahantasaddassa nāmikapadamālā.",
  "anya-e0803n7:76_0": "Tathā hi “arahaṁ sammāsambuddho. Arahaṁ sugato loke. Arahanto sammāsambuddhā”tiādīsu",
  "anya-e0803n7:76_1": "arahaṁsaddādayo guṇavācakā. “Arahā ahosi. Ahañhi arahā loke. Eko arahā, ekasaṭṭhi",
  "anya-e0803n7:76_2": "arahanto loke ahesuṁ.",
  "anya-e0803n7:77": "Gāme vā yadi vāraññe, ninne vā yadi vā thale;",
  "anya-e0803n7:78": "Yattha arahanto viharanti, taṁ bhūmirāmaṇeyyakaṁ.",
  "anya-e0803n7:79_0": "Mayañcamhā anarahanto”tiādīsu arahāsaddādayo paṇṇattivācakāti daṭṭhabbā. Idha itthinapuṁsakaliṅgavasena",
  "anya-e0803n7:79_1": "visuṁ vattabbanayo appasiddho. Yadi evaṁ āsavakkhayaṁ pattā itthī kathaṁ vattabbā,",
  "anya-e0803n7:79_2": "āsavakkhayaṁ pattaṁ cittaṁ kathaṁ vattabbanti? Itthī tāva “yaṁ itthī arahaṁ assa",
  "anya-e0803n7:79_3": "sammāsambuddho”ti vacanato “araha”nti vattabbā guṇavasena, paṇṇattivasena pana “itthī",
  "anya-e0803n7:79_4": "arahā ahosī”ti vattabbā. Cittaṁ pana guṇavaseneva “arahaṁ citta”nti vattabbanti.",
  "anya-e0803n7:80": "Santasaddassa –",
  "anya-e0803n7:81_0": "Saṁ, santo, santo, santā. Saṁ, santaṁ, sante. Satā, santena, santehi, santebhi, sabbhi.",
  "anya-e0803n7:81_1": "Sato, santassa, santānaṁ, sataṁ, satānaṁ. Satā, santā, santasmā, santamhā, santehi,",
  "anya-e0803n7:81_2": "santebhi, sabbhi. Sato, santassa, santānaṁ, sataṁ, satānaṁ. Sati, sante, santasmiṁ,",
  "anya-e0803n7:81_3": "santamhi, santesu. Bho santa, bhavanto santoti rūpāni bhavanti.",
  "anya-e0803n7:82_0": "Ettha pana “addhā hi tāta satanesa dhammo”ti jayaddisajātakapāḷidassanato “satāna”nti",
  "anya-e0803n7:82_1": "vuttaṁ. Tattha hi satanesāti satānaṁ esāti chedo, rassattaniggahītasaralopavasena",
  "anya-e0803n7:82_2": "ca rūpaniṭṭhānaṁ veditabbaṁ. Tathā hi tadaṭṭhakathāyaṁ “addhā ekaṁsena esa tāta satānaṁ",
  "anya-e0803n7:82_3": "paṇḍitānaṁ dhammo sabhāvo”ti attho vutto. Ayaṁ ye loke “sappurisā”ti ca “ariyā”ti",
  "anya-e0803n7:82_4": "ca “paṇḍitā”ti ca vuccanti, tesaṁ vācakassa santasaddassa nāmikapadamālā. Tappaṭisedhassa",
  "anya-e0803n7:82_5": "pana asaṁ, asanto, katthaci asantā iccapi. Tathā hi “asantā kira maṁ jammā, tāta",
  "anya-e0803n7:82_6": "tātāti bhāsare”ti pāḷi dissati. “Asaṁ, asantaṁ, asante. Asatā”tiādinā yojetabbā.",
  "anya-e0803n7:82_7": "Imasmiṁ atthe “santo, asanto”timāni bahuvacanakāniyeva bhavanti, na katthacipi ekavacanakāni.",
  "anya-e0803n7:82_8": "Kasmā? Paṇṇattivācakattā. Aññatra pana “santo, danto”tiādīsu ekavacanāniyeva ṭhapetvā",
  "anya-e0803n7:82_9": "vijjamānatthavācakasantosaddaṁ, kasmā? Apaṇṇattivācakattāti daṭṭhabbaṁ.",
  "anya-e0803n7:83": "Idāni paṇṇattivācakānaṁ tesaṁ kānici payogāni kathayāma –",
  "anya-e0803n7:84_0": "Sameti asatā asaṁ. Yaṁ yañhi rāja bhajati, santaṁ vā yadi vā asaṁ. Na sā sabhā yattha",
  "anya-e0803n7:84_1": "na santi santo. Asanto nirayaṁ yanti, santo saggaparāyaṇā. Asante nopaseveyya, sante",
  "anya-e0803n7:84_2": "seveyya paṇḍito. Sabbhireva samāsetha. Sataṁ dhammo iccevamādīni bhavanti.",
  "anya-e0803n7:85_0": "Yo panamhehi padamālāyaṁ “sabbhī”ti ayaṁ saddo tatiyāpañcamībahuvacanavasena yojito,",
  "anya-e0803n7:85_1": "so ca kho santaiti akārantapakativasena, aññattha pana “sabbhī”ti ikārantapakativasena",
  "anya-e0803n7:85_2": "yojetabbo. Tathā hi sabbhīti sappuriso nibbānañca, sundarādhivacanaṁ vā etaṁ sabbhīti.",
  "anya-e0803n7:85_3": "Sabbo cāyamattho sāṭṭhakathāya “bahumpetaṁ asabbhi jātavedā”ti imāya pāḷiyā “santo",
  "anya-e0803n7:85_4": "have sabbhi pavedayantī”ti imāya ca dīpetabbo.",
  "anya-e0803n7:86": "Ālapane ca paccatte, tatiyāpañcamīsu ca;",
  "anya-e0803n7:87": "Samāsamhi ca yojeyya, sabbhisaddaṁ sumedhaso.",
  "anya-e0803n7:88_0": "Atrāyaṁ yojanā – bho sabbhi tiṭṭha, sabbhi tiṭṭhati, sabbhi saha gacchati, sabbhi",
  "anya-e0803n7:88_1": "apehi, asabbhirūpo puriso. Yasmā panāyaṁ sāsanānukūlā, tasmā imissā tadanukūlattaṁ",
  "anya-e0803n7:88_2": "dassetuṁ idha sāsanato payoge dassessāma atakkāvacare vicitte sugatapāḷinaye sotūnaṁ",
  "anya-e0803n7:88_3": "visāradamatipaṭilābhatthaṁ. Taṁ yathā? Bahumpetaṁ asabbhi jātaveda, yaṁ taṁ vāladhinā’bhipūjayāma.",
  "anya-e0803n7:88_4": "Sabbhi kubbetha santhavaṁ. Yaṁ sālavanasmiṁ senako, pāpakammamakari asabbhirūpaṁ.",
  "anya-e0803n7:88_5": "Ābādhoyaṁ asabbhirūpo. Asammodako thaddho asabbhirūpo”ti. Tattha ālapanavacane diṭṭheyeva",
  "anya-e0803n7:88_6": "paccattavacanaṁ pāḷiyaṁ sarūpato anāgatampi diṭṭhameva hoti. Tathā karaṇavacane diṭṭheyeva",
  "anya-e0803n7:88_7": "nissakkavacanampi diṭṭhameva hoti. Samāse saddarūpe diṭṭheyeva byāse saddarūpaṁ yathāsambhavaṁ",
  "anya-e0803n7:88_8": "diṭṭhameva hoti ṭhapetvā “hetusatthāradassana”ntiādīni. Tattha ca nibbānavācako ce,",
  "anya-e0803n7:88_9": "sabbhisaddo itthiliṅgo santivisuddhi nibbutisaddā viya, so ca yamakamahātheramate",
  "anya-e0803n7:88_10": "rattinayena yojetabbo. Sabbesamikārantitthiliṅgānaṁ sādhāraṇo hi so nayo. Sundaratthavācako",
  "anya-e0803n7:88_11": "ce, aggi ratti aṭṭhinayehi yojetabbo vāccaliṅgattā. “Sabbhidhammabhūtaṁ nibbāna”nti",
  "anya-e0803n7:88_12": "ettha hi sundaradhammabhūtaṁ nibbānanti attho. Evaṁ pāḷinayavasena ālapanādīsu pañcasu",
  "anya-e0803n7:88_13": "ṭhānesu sabbhisaddassa pavattiṁ ñatvā puna aṭṭhakathānayavasenapi tappavatti veditabbā.",
  "anya-e0803n7:88_14": "Kathaṁ? Yasmā sagāthāvaggassa aṭṭhakathāyaṁ “santo ‘sabbhīhi saddhiṁ sataṁ dhammo",
  "anya-e0803n7:88_15": "na jaraṁ upetī’ti pavedayantī”ti imasmiṁ padese “sabbhīhī”ti hivacanavasena saddaracanāviseso",
  "anya-e0803n7:88_16": "aṭṭhakathācariyehi dassito, tasmā sabbhisaddo sabbesupi vibhattivacanesu yojetabbo. Atridaṁ vadāma –",
  "anya-e0803n7:89": "Garū “sabbhīhi saddhi”nti, atthaṁ bhāsiṁsu pāḷiyā;",
  "anya-e0803n7:90": "Yato tato sabbhisaddaṁ, dhīro sabbattha yojaye.",
  "anya-e0803n7:91": "“Asabbhirūpo”itipi, samāsavisaye sutaṁ;",
  "anya-e0803n7:92": "Yasmā tasmā sabbhisaddaṁ, viññū sabbadhi yojaye.",
  "anya-e0803n7:93_0": "“Ovadeyyānusāseyya, asabbhā ca nivāraye”ti ettha pana “asabbhā”tipadaṁ vicitravuttīsu",
  "anya-e0803n7:93_1": "taddhitapaccayesu ṇyapaccayavasena nipphattimupāgatanti veditabbaṁ. Kathaṁ? Yebhuyyena",
  "anya-e0803n7:93_2": "asabbhīsu bhavaṁ asabbhaṁ. Kiṁ taṁ? Akusalaṁ, tato asabbhā akusaladhammā nivāraye",
  "anya-e0803n7:93_3": "ca, kusaladhamme patiṭṭhapeyyāti attho. “Amhe asabbhāhi vācāhi vikkosamānā tibbāhi",
  "anya-e0803n7:93_4": "sattīhi hanissantī”ti ettha tu asabbhīnaṁ etāti asabbhā, na vā sabbhīnaṁ etātipi",
  "anya-e0803n7:93_5": "asabbhāti nibbacanaṁ, ṇyapaccayavasena ca padasiddhi veditabbā. Yā ca panettha amhehi",
  "anya-e0803n7:93_6": "santasaddassa “saṁ, santo. Saṁ, santaṁ, sante”tiādinā padamālā dassitā, tattha “sameti",
  "anya-e0803n7:93_7": "asatā asa”nti pāḷiyaṁ “asa”nti pade diṭṭheyeva “sa”nti padaṁ pāḷiyaṁ anāgatampi diṭṭhameva",
  "anya-e0803n7:93_8": "hoti yugaḷabhāvena vijjamānatārahattā. Evaṁ diṭṭhena adiṭṭhassa gahaṇaṁ veditabbaṁ.",
  "anya-e0803n7:93_9": "Atha vā “asa”nti ettha na saṁ asanti samāsaviggahavasenādhigantabbattā “sa”miti padaṁ",
  "anya-e0803n7:93_10": "diṭṭhameva hoti. Evamaññatrāpi nayo. Tatra santi sappuriso. Asanti asappuriso. Itthiliṅgevattabbe",
  "anya-e0803n7:93_11": "“asatī, asā”ti rūpāni bhavanti. “Asatī, asatī, asatiyo, asā. Asatiṁ, asatī, asatiyo.",
  "anya-e0803n7:93_12": "Asāya, asatiyā, asatīhi, asatībhi. Asatiyā, asatīna”nti vakkhamāna itthinayena nāmikapadamālā yojetabbā.",
  "anya-e0803n7:94_0": "Ettha pana “asā lokitthiyo nāma, velā tāsaṁ na vijjati. Mā ca vasaṁ asatīnaṁ nigacche”tiādīni",
  "anya-e0803n7:94_1": "dassetabbāni. Asāti cettha asatīti ca samānatthā, asantajātikāti hi tesaṁ attho.",
  "anya-e0803n7:94_2": "Yasmā pana jātakaṭṭhakathāyaṁ “asāti asatiyo lāmikā, atha vā sātaṁ vuccati sukhaṁ,",
  "anya-e0803n7:94_3": "taṁ tāsu natthi, attani paṭibaddhacittānaṁ asātameva dentītipi asā, dukkhā, dukkhavatthubhūtāti",
  "anya-e0803n7:94_4": "attho”ti atthaṁ saṁvaṇṇesuṁ, tasmā sātaṁ natthi etissanti asāti atthe “asā”ti padassa",
  "anya-e0803n7:94_5": "yathā ritto assādo etthāti rittassantipadassa luttuttarakkharassa “rittassaṁ, rittassāni.",
  "anya-e0803n7:94_6": "Rittassa”nti cittanayena nāmikapadamālā yojetabbā, tathā “asā, asā, asāyo. Asaṁ,",
  "anya-e0803n7:94_7": "asā, asāyo. Asāyā”ti kaññānayena yojetabbā.",
  "anya-e0803n7:95": "Ettha ca yo amhehi “santo”iti saddo dassito. So katthaci ekavacanabahuvacanabhāvena saṁvijjamānasaddassatthampi vadati, tassa vasena ayaṁ nāmikapadamālā –",
  "anya-e0803n7:96_0": "Santo, santo, santā. Santaṁ, sante. Satā, santena, santehi, santebhi. Sato, santassa,",
  "anya-e0803n7:96_1": "sataṁ, santānaṁ. Satā, santā, santasmā, santamhā, santehi, santebhi. Sato, santassa,",
  "anya-e0803n7:96_2": "sataṁ, santānaṁ. Sati, sante, santasmiṁ, santamhi, santesu. Bho santa, bhavanto santo, bhavanto santā.",
  "anya-e0803n7:97_0": "Ettha pana “ayaṁ kho bhikkhave aṭṭhamo bhaddo assājānīyo santo saṁvijjamāno lokasmiṁ.",
  "anya-e0803n7:97_1": "Cattārome bhikkhave puggalā santo saṁvijjamānā lokasmiṁ. Asatā tucchā musā abhūtena",
  "anya-e0803n7:97_2": "abbhācikkhanti. Bhave kho sati jāti hoti”iccevamādīni payogāni bhavanti. “Saṅkhāresu",
  "anya-e0803n7:97_3": "kho sati viññāṇaṁ hotī”tiādīsu pana satisaddo vacanavipallāsavasena ṭhitoti gahetabbo.",
  "anya-e0803n7:98_0": "Tatra ekavacanabahuvacanavasena dvidhā ṭhitesu santosaddesu bahuvacanasantosaddaṁ",
  "anya-e0803n7:98_1": "ṭhapetvā sesā samānasaddassatthampi vadanti, tasmā “santoti samāno, santāti samānā”tiādinā",
  "anya-e0803n7:98_2": "attho kathetabbo. Samānoti imassa ca “honto”ti attho “pahu samāno vipulatthacintī,",
  "anya-e0803n7:98_3": "kiṁ kāraṇā me na karosi dukkha”ntiādīsu viya. Payogāni pana –",
  "anya-e0803n7:99": "“Yo mātaraṁ pitaraṁ vā, jiṇṇakaṁ gatayobbanaṁ;",
  "anya-e0803n7:100": "Pahu santo na bharati, taṁ parābhavato mukhaṁ.",
  "anya-e0803n7:101": "Idheva tiṭṭhamānassa, devabhūtassa me sato;",
  "anya-e0803n7:102": "Punarāyu ca me laddho, evaṁ jānāhi mārisā”ti",
  "anya-e0803n7:103": "Evamādīni bhavanti.",
  "anya-e0803n7:104_0": "Apica santosaddo yasmā “kilanto”ti ca “upasanto”ti ca “niruddho”ti ca atthaṁ vadati,",
  "anya-e0803n7:104_1": "tasmā tesaṁ vasena santasaddassa “santo, santā. Santaṁ, sante. Santenā”ti purisanayena",
  "anya-e0803n7:104_2": "nāmikapadamālā veditabbā. Ettha ca “santo tasito. Dīghaṁ santassa yojanaṁ. Santo",
  "anya-e0803n7:104_3": "danto niyato brahmacārī. Santo niruddho atthaṅgato abbhatthaṅgato”tiādīni payogāni.",
  "anya-e0803n7:104_4": "Napuṁsakaliṅge vattabbe “santaṁ, santānī”ti cittanayena nāmikapadamālā. Sā ca “saṁvijjamānaṁ",
  "anya-e0803n7:104_5": "samānaṁ kilantaṁ upasantaṁ niruddha”miti atthadīpakāpadavatīti veditabbā. Atha vā",
  "anya-e0803n7:104_6": "“upādāne kho sati bhavo hotī”tiādīsu napuṁsakappayogadassanato santasaddassa saṁvijjamānasaddatthavācakatte",
  "anya-e0803n7:104_7": "tatiyāpañcamīcatutthīchaṭṭhīsattamīṭhāne “satā, sato, sataṁ, satī”ti padāni adhikāni",
  "anya-e0803n7:104_8": "vattabbāni, sesāni cittanayena ñeyyāni. Itthiliṅge pana vattabbe “santā, santā, santāyo.",
  "anya-e0803n7:104_9": "Santaṁ, santā, santāyo. Santāyā”ti kaññānayena ca, santī, santī, santiyo. Santiṁ,",
  "anya-e0803n7:104_10": "santī, santiyo. Santiyā”ti itthinayena ca nāmikapadamālā yojetabbā. Etāsu paṭhamā",
  "anya-e0803n7:104_11": "“saṁvijjamānā kilantā upasantā niruddhā”ti atthadīpakāpadavatī, ettha payogā suviññeyyāva.",
  "anya-e0803n7:104_12": "Dutiyā pana “saṁvijjamānā samānā”ti atthadīpakāpadavatī. Tathā hi “santī āpatti āvikātabbā”ti",
  "anya-e0803n7:104_13": "ettha saṁvijjamānā “santī”ti vuccati.",
  "anya-e0803n7:105": "“Yāya mātu bhato poso,",
  "anya-e0803n7:106": "Imaṁ lokaṁ avekkhati;",
  "anya-e0803n7:107": "Tampi pāṇadadiṁ santiṁ,",
  "anya-e0803n7:108": "Hanti kuddho puthujjano”ti",
  "anya-e0803n7:109_0": "Ettha pana samānā “santī”ti vuccati. Aparāpi itthiliṅge vattabbe padamālā veditabbā.",
  "anya-e0803n7:109_1": "Santīsaddassa hi saṁvijjamānasaddatthavācakatte “jātiyā kho sati jarāmaraṇaṁ hotī”tiādinā",
  "anya-e0803n7:109_2": "itthiliṅgappayogadassanato sattamīṭhāne “sati, satiyā, satiyaṁ, santiyā, santiyaṁ,",
  "anya-e0803n7:109_3": "santīsū”ti rūpāni vattabbāni. Sesāni itthinayena ñeyyāni. Ayaṁ tatiyā, ettha ca “asantiyā",
  "anya-e0803n7:109_4": "āpattiyā tuṇhī bhavitabba”nti pāḷi “santiyā”iccādīnaṁ atthibhāve nidassanaṁ. Aparo",
  "anya-e0803n7:109_5": "nayo – satīsaddassa “samānā”ti imasmiṁ atthe “yā tvaṁ vasasi jiṇṇassa, evaṁ dahariyā",
  "anya-e0803n7:109_6": "satī”ti ca “ye taṁ jiṇṇassa pādaṁsu, evaṁ dahariyaṁ sati”nti ca pāḷidassanato “satī,",
  "anya-e0803n7:109_7": "satī, satiyo. Satiṁ, satī, satiyo. Satiyā”tiādīnipi rūpāni yojetabbāni, saṁyoge nakāralopavasena vā.",
  "anya-e0803n7:110_0": "Idāni “santo, santā”ti padadvayassa payoganicchayaṁ kathayāma payogesu sotūnaṁ asammūḷhabhāvāya.",
  "anya-e0803n7:110_1": "Tathā hi “sappurisā”ti vā “paṇḍitā”ti vā bahuvacanavasena atthaṁ vattukāmena “santo",
  "anya-e0803n7:110_2": "danto”ti evaṁ vuttaekavacanasadisaṁ “santo”ti bahuvacanaṁ vattabbaṁ. “Saṁvijjamāno”ti",
  "anya-e0803n7:110_3": "ekavacanavasena atthaṁ vattukāmena “santo”ti ekavacanaṁ vattabbaṁ. “Saṁvijjamānā”ti",
  "anya-e0803n7:110_4": "bahuvacanavasena atthaṁ vattukāmena “santo sappurisā”ti, “santo saṁvijjamānā”ti ca",
  "anya-e0803n7:110_5": "evaṁ vuttabahuvacanasadisaṁ “santo”ti vā “santā”ti vā bahuvacanaṁ vattabbaṁ, “kilanto”ti",
  "anya-e0803n7:110_6": "vā “samāno”ti vā “upasanto”ti vā “niruddho”ti vā ekavacanavasena atthaṁ vattukāmena",
  "anya-e0803n7:110_7": "“santo sappurisā”ti evaṁ vuttabahuvacanasadisaṁ “santo”ti ekavacanaṁ vattabbaṁ. Teyevatthe",
  "anya-e0803n7:110_8": "bahuvacanavasena vattukāmena pana “santā sūnehi pādehi, ko ne hatthe gahessatī”ti",
  "anya-e0803n7:110_9": "ettha viya “santā”ti bahuvacanaṁ vattabbaṁ. Ayaṁ nīti sādhukaṁ manasi kātabbā. Idañhi",
  "anya-e0803n7:110_10": "mandabuddhīnaṁ sammohaṭṭhānaṁ. Ayampi panettha saṅgaho veditabbo –",
  "anya-e0803n7:111": "“Tiliṅgatthe ca ekatthe, bavhatthepi ca dissati;",
  "anya-e0803n7:112": "Sattamyanto satisaddo, vipallāse bahumhi so”ti.",
  "anya-e0803n7:113": "Idāni mahantasaddassa nāmikapadamālā vuccate –",
  "anya-e0803n7:114_0": "Mahaṁ, mahā, mahanto, mahantā. Mahantaṁ, mahante. Mahatā, mahantena, mahantehi, mahantebhi.",
  "anya-e0803n7:114_1": "Mahato, mahantassa, mahantānaṁ, mahataṁ. Mahatā, mahantā, mahantasmā, mahantamhā,",
  "anya-e0803n7:114_2": "mahantehi, mahantebhi. Mahato, mahantassa, mahantānaṁ, mahataṁ. Mahati, mahante,",
  "anya-e0803n7:114_3": "mahantasmiṁ, mahantamhi, mahantesu. Bho maha, bho mahā, bhavanto mahantoti ayamamhākaṁ ruci.",
  "anya-e0803n7:115_0": "Ettha “mahanto, mahantā. Mahantaṁ, mahante. Mahantenā”ti purisanayopi labbhati, tasmā",
  "anya-e0803n7:115_1": "“bho mahanta, bhavanto mahantā”ti ālapanapadāni yojetabbāni. Napuṁsakaliṅge vattabbe",
  "anya-e0803n7:115_2": "“mahantaṁ, mahantānī”ti cittanayopi labbhati. Itthiliṅge vattabbe “mahatī, mahatī,",
  "anya-e0803n7:115_3": "mahatiyo. Mahatiṁ, mahatī, mahatiyo. Mahatiyā, mahatīhi mahatībhī”ti itthinayopi",
  "anya-e0803n7:115_4": "labbhati. “Mahatiyā ca yakkhasenāyā”tiādīnettha nidassanapadāni. Aparopi “mahantā,",
  "anya-e0803n7:115_5": "mahantā, mahantāyo. Mahanta”nti kaññānayopi labbhati, “mahantā nidhikumbhiyo”tiādīnettha",
  "anya-e0803n7:115_6": "nidassanapadāni. Kaccāyane pana “mahantī”iti padaṁ diṭṭhaṁ. Taṁ “guṇavantī, kulavantī”iccādīni",
  "anya-e0803n7:115_7": "viya pāḷiyaṁ appasiddhattā vīmaṁsitabbaṁ.",
  "anya-e0803n7:116_0": "Nanu bho yasmā sāsanepi “gacchantī, carantī”tiādīni ca “iddhimantī”ti ca padaṁ dissati,",
  "anya-e0803n7:116_1": "tasmā “mahantī, guṇavantī”tiādīnipi bhavitabbanti? Na bhavitabbaṁ tathārūpassa nayassa",
  "anya-e0803n7:116_2": "vasena aggahetabbattā, “mahatī, guṇavatī”iccādinayasseva dassanato ca. Tathā hi pāḷiyaṁ",
  "anya-e0803n7:116_3": "aṭṭhakathāsu ca “seyyathāpi nāma mahatī naṅgalasīsā, itthī siyā rūpavatī, sā ca sīlavatī",
  "anya-e0803n7:116_4": "siyā. Satimatī cakkhumatī. Iddhimatī pattimatī”ti ca “mahatiṁ senaṁ disvā mahosadhasenā",
  "anya-e0803n7:116_5": "mandā, ayaṁ ativiya mahatī senā dissatī”ti ca ādīni payogāni dissanti, na “mahantī, rūpavantī”iccādīni.",
  "anya-e0803n7:117_0": "Keci pana “mahāiti saddo byāse na labbhati, samāseyeva labbhati ‘mahāpuriso’ti ettha",
  "anya-e0803n7:117_1": "viyā”ti vadanti, taṁ na gahetabbaṁ. “Mahā te upāsaka pariccāgo. Mahā vatāyaṁ bhante",
  "anya-e0803n7:117_2": "bhūmicālo. Ghoso ca vipulo mahā. Bārāṇasirajjaṁ nāma mahā. Senā sādissate mahā”ti",
  "anya-e0803n7:117_3": "payogadassanato. Evaṁ byāsepi labbhatīti veditabbaṁ, tasmā “mahaṁ, mahā, mahanto,",
  "anya-e0803n7:117_4": "mahantā. Bho mahanta, bhavanto mahantā”ti pulliṅge, “mahantaṁ, mahā, mahantāni. Bho",
  "anya-e0803n7:117_5": "mahanta, bhavanto mahantānī”ti napuṁsakaliṅge, “mahantā, mahā, mahantā, mahantāyo.",
  "anya-e0803n7:117_6": "Bhoti mahante, bhotiyo mahantā, mahantāyo”ti itthiliṅge sabbaṁ sampuṇṇaṁ yojetabbaṁ.",
  "anya-e0803n7:117_7": "Samāse pana “mahāsatto mahāupāsako mahāupāsikā mahabbalo mahāvanaṁ mahaggataṁ mahapphalaṁ",
  "anya-e0803n7:117_8": "mahabbhaya”ntiādīni rūpāni bhavanti, taddhite “mahattano mahattaṁ mahantattaṁ mahantatā”ti",
  "anya-e0803n7:117_9": "rūpāni bhavanti. Gacchantasaddassa pana “gacchanto gacchantā”ti rūpāni vatvā sesāni",
  "anya-e0803n7:117_10": "mahantasadde vuttanayena vitthāretvā nāmikapadamālā veditabbā. Tathā “gacchanto,",
  "anya-e0803n7:117_11": "gacchantā”ti purisanayo ca “gacchantaṁ, gacchantānī”ti cittanayo ca “gacchantī, gacchantī,",
  "anya-e0803n7:117_12": "gacchantiyo”ti itthinayo ca gahetabbo. Evaṁ liṅgattayavasena “caraṁ caranto carantaṁ",
  "anya-e0803n7:117_13": "carantī, dadaṁ dadanto dadantaṁ dadantī”tiādīnaṁ anekapadasahassānaṁ nāmikapadamālā vitthāretabbā.",
  "anya-e0803n7:118_0": "Ye panācariyā “gacchanto”tiādīnaṁ paccattālapanabahuvacanattañca “gacchaṁ”iccādīnaṁ",
  "anya-e0803n7:118_1": "ālapanekavacanattañca icchanti, te samamhehi payogo sāsane na diṭṭho nayavasenāgahetabbattā.",
  "anya-e0803n7:118_2": "Tasmā tāni ettha na vadāma. Ayaṁ pana viseso diṭṭho. Seyyathidaṁ?",
  "anya-e0803n7:119": "“Gacchaṁ vidhama”miccādi-padāni munisāsane;",
  "anya-e0803n7:120": "Katthacākhyātikā honti, katthaci pana nāmikā.",
  "anya-e0803n7:121": "“Tassāhaṁ santike gacchaṁ,",
  "anya-e0803n7:122": "So me satthā bhavissati;",
  "anya-e0803n7:123": "Vidhamaṁ deva te raṭṭhaṁ,",
  "anya-e0803n7:124": "Putto vessantaro tava.",
  "anya-e0803n7:125": "Adhammaṁ sārathi kayirā, mañce tvaṁ nikkhanaṁ vane”;",
  "anya-e0803n7:126": "Iccevamādayo ñeyyā, payogā ettha dhīmatā.",
  "anya-e0803n7:127": "“Gacchissāmi vidhamī”ti-ādinā jinasāsane;",
  "anya-e0803n7:128": "Nānākālapurisānaṁ, vasenatthaṁ vade vidū.",
  "anya-e0803n7:129": "Nāmatte pana “gacchanto, vidhamanto”tiādinā;",
  "anya-e0803n7:130": "“Gaccha”miccevamādīna-matthamatthavidū vade.",
  "anya-e0803n7:131_0": "Idāni samagatikattepi “jānaṁ, passa”ntiādīnaṁ liṅgavibhattivacanantaravasena yo viseso",
  "anya-e0803n7:131_1": "dissati, taṁ vadāma. Tathā hi “sā jānaṁyeva āha na jānāmīti, passaṁyeva āha na passāmī”ti",
  "anya-e0803n7:131_2": "evamādīsu jānaṁ passaṁ saddānaṁ “jānantī passantī”ti liṅgantaravasena parivattanaṁ",
  "anya-e0803n7:131_3": "bhavatīti daṭṭhabbaṁ. Iminā “gacchaṁ”iti saddassapi yathāpayogaṁ “gacchantī”ti itthiyā",
  "anya-e0803n7:131_4": "kathanattho labbhati tehi samānagatikattā, na “gacchanto”ti saddassa “gacchantī”ti",
  "anya-e0803n7:131_5": "itthiyā kathanattho labbhati tehi asamānagatikattāti kāraṇaṁ dassitaṁ hoti. “Api",
  "anya-e0803n7:131_6": "nu tumhe āyasmanto ekantasukhaṁ lokaṁ jānaṁ passaṁ viharathā”ti ettha “jānantā passantā”ti",
  "anya-e0803n7:131_7": "vacanantaravasena parivattanaṁ bhavatīti daṭṭhabbaṁ. Iminā pana “gacchaṁ”iti saddassapi",
  "anya-e0803n7:131_8": "yathāpayogaṁ “gacchantā”ti bahuvacanattho labbhati tehi samānagatikattā, na “gacchante”ti",
  "anya-e0803n7:131_9": "saddassa “gacchantā”ti bahuvacanattho labbhati tehi asamānagatikattāti kāraṇaṁ dassitaṁ",
  "anya-e0803n7:131_10": "hoti. Esa nayo uttaratrāpi. “Bharanti mātāpitaro, pubbe katamanussara”nti ettha anussaraṁsaddassa",
  "anya-e0803n7:131_11": "“anussarantā”ti vacanantaravasena parivattanaṁ bhavati. “Saddhammo garukātabbo, saraṁ",
  "anya-e0803n7:131_12": "buddhāna sāsana”nti ettha saraṁsaddassa sarantenāti vibhattantaravasena parivattanaṁ",
  "anya-e0803n7:131_13": "bhavati. “Phusaṁ bhūtāni saṇṭhānaṁ, manasā gaṇhato yathā”ti ettha phusaṁsaddassapi",
  "anya-e0803n7:131_14": "“phusantassā”ti vibhattantaravasena parivattanaṁ bhavati. Tathā “yācaṁ adadamappiyo”ti",
  "anya-e0803n7:131_15": "etthāpi yācaṁsaddassa “yācantassā”ti vibhattantaravasena parivattanaṁ bhavati. Yācanti",
  "anya-e0803n7:131_16": "vā yācitabbaṁ dhanaṁ, iminā nayena nānappakārato parivattanaṁ veditabbaṁ. Iti “bhavaṁkara”ntiādīnaṁ",
  "anya-e0803n7:131_17": "visadisapadamālā ca “gacchaṁ, cara”ntiādīnaṁ sadisapadamālā ca “jānaṁ, passa”ntiādīnaṁ",
  "anya-e0803n7:131_18": "liṅgavibhattivacanantaravasena katthaci parivattananti ayaṁ tividhopi ākāro ākhyātikapadatthavibhāvanāya",
  "anya-e0803n7:131_19": "saddhiṁ kathito pāvacanavare sotūnaṁ saddesvatthesu ca visāradabuddhipaṭilābhatthaṁ.",
  "anya-e0803n7:131_20": "Sabbametañhi sandhāya imā gāthā vuttā –",
  "anya-e0803n7:132": "“Bhavaṁ karaṁ arahaṁ saṁ, mahaṁ”iti padāni tu;",
  "anya-e0803n7:133": "Visadisāni sambhonti, aññamaññanti lakkhaye.",
  "anya-e0803n7:134": "“Gacchaṁ caraṁ dadaṁ tiṭṭhaṁ, cintayaṁ bhāvayaṁ vadaṁ;",
  "anya-e0803n7:135": "Jānaṁ passa”ntiādīni, samānāni bhavanti hi.",
  "anya-e0803n7:136": "Tatra “jāna”ntiādīnaṁ, katthaci parivattanaṁ;",
  "anya-e0803n7:137": "Liṅgavibhattivacana-ntarato pana dissatīti.",
  "anya-e0803n7:138_0": "Apica ayaṁ sabbesampi niggahītantapulliṅgānaṁ pakati, yadidaṁ dvīsu liṅgesu chasu",
  "anya-e0803n7:138_1": "vibhattīsu terasasu vacanesu aññataraliṅgavibhattivacanavasena parivattanaṁ. Ayampi",
  "anya-e0803n7:138_2": "panettha nīti veditabbā.",
  "anya-e0803n7:139": "“Gacchaṁ cara”ntiādīni, vippakatavaco siyuṁ;",
  "anya-e0803n7:140": "“Gacchamāno caramāno”, iccādīni padāni ca.",
  "anya-e0803n7:141": "“Mahaṁ bhava”nti etāni, vippakatavacopi ca;",
  "anya-e0803n7:142": "Avippakatavaco ca, siyuṁ atthānurūpato.",
  "anya-e0803n7:143": "“Arahaṁ sa”nti etāni, vinimuttāni sabbathā;",
  "anya-e0803n7:144": "Ākāraṁ tividhampetaṁ, kare citte sumedhasoti.",
  "anya-e0803n7:145": "Savinicchayoyaṁ niggahītantapulliṅgānaṁ pakatirūpassa nāmikapadamālāvibhāgo.",
  "anya-e0803n7:146": "Ākārantatāpakatikaṁ niggahītantapulliṅgaṁ niṭṭhitaṁ.",
  "anya-e0803n7:147": "Idāni dhanabhūtiiccetassa pakatirūpassa aññesañca taṁsadisānaṁ nāmikapadamālāvibhāgaṁ vakkhāmi pubbācariyamataṁ purecaraṁ katvā.",
  "anya-e0803n7:148_0": "Aggi, aggī, aggayo. Aggiṁ, aggī, aggayo. Agginā, aggīhi, aggībhi. Aggissa, aggino,",
  "anya-e0803n7:148_1": "aggīnaṁ. Agginā, aggīhi, aggībhi. Aggissa, aggino, aggīnaṁ. Aggismiṁ, aggimhi, aggīsu.",
  "anya-e0803n7:148_2": "Bho aggi, bho aggī, bhavanto aggayo. Yamakamahātheramataṁ.",
  "anya-e0803n7:149": "Ettha kiñcāpi nissakkavacanaṭṭhāne “aggismā, aggimhā”ti imāni nāgatāni, tathāpi tattha tattha taṁsadisappayogadassanato gahetabbāni. “Agginā, aggismā, aggimhā”ti kamo ca veditabbo.",
  "anya-e0803n7:150_0": "Dhanabhūti, dhanabhūtī, dhanabhūtayo. Dhanabhūtiṁ, dhanabhūtī, dhanabhūtayo. Dhanabhūtinā,",
  "anya-e0803n7:150_1": "dhanabhūtīhi, dhanabhūtībhi. Dhanabhūtissa, dhanabhūtino, dhanabhūtīnaṁ. Dhanabhūtinā,",
  "anya-e0803n7:150_2": "dhanabhūtismā, dhanabhūtimhā, dhanabhūtīhi, dhanabhūtībhi. Dhanabhūtissa, dhanabhūtino,",
  "anya-e0803n7:150_3": "dhanabhūtīnaṁ. Dhanabhūtismiṁ, dhanabhūtimhi, dhanabhūtīsu. Bho dhanabhūti, bho dhanabhūtī,",
  "anya-e0803n7:150_4": "bhavanto dhanabhūtayo.",
  "anya-e0803n7:151": "Siribhūti sotthibhūti, suvatthibhūti aggini;",
  "anya-e0803n7:152": "Gini joti dadhi pāṇi, isi sandhi muni maṇi.",
  "anya-e0803n7:153": "Byādhi gaṇṭhi ravi muṭṭhi, kavi giri kapi nidhi;",
  "anya-e0803n7:154": "Kucchi vatthi vidhi sāli, vīhi rāsi ahi masi.",
  "anya-e0803n7:155": "Sāti kesi kimi bondi, bodhi dīpi pati hari;",
  "anya-e0803n7:156": "Ari dhani timi kali, sārathyudadhi añjali,",
  "anya-e0803n7:157": "Adhipati narapati, asi ñāti nirūpadhi;",
  "anya-e0803n7:158": "Samādhi jaladhiccādī, dhanabhūtisamā matā.",
  "anya-e0803n7:159_0": "Atha vā etesu adhipatisaddassa “adhipatiyā sattā”ti pāḷidassanato “adhipatiyā”ti",
  "anya-e0803n7:159_1": "sattamīrūpampi icchitabbaṁ. Apica “asāre sāramatino”ti pāḷiyaṁ ikārantasamāsapadato",
  "anya-e0803n7:159_2": "yovacanassa noādesadassanato kvaci adhipatiiccādīnaṁ ikārantasamāsapadānaṁ “adhipatino”tiādināpi",
  "anya-e0803n7:159_3": "paccattopayogarūpāni icchitabbāni īkārantānaṁ daṇḍīsaddādīnaṁ “daṇḍino”tiādīni paccattopayogasampadānasāmivacanarūpāni",
  "anya-e0803n7:159_4": "viya. Gahapatijānipatisaddādīnaṁ pana samāsapadānampi evarūpāni paccattopayogarūpāni",
  "anya-e0803n7:159_5": "na icchitabbāni “gahapatayo jānipatayo”tiādinā nayena yathāpāvacanaṁ gahetabbarūpattā.",
  "anya-e0803n7:159_6": "Isi munisaddānaṁ panālapanaṭṭhāne “ise, muse”ti rūpantarampi gahetabbaṁ “putto uppajjataṁ",
  "anya-e0803n7:159_7": "ise. Paṭiggaṇha mahāmune”ti dassanato.",
  "anya-e0803n7:160_0": "Ye panettha amhehi aggini ginisaddā vuttā, tatreke evaṁ vadanti “agginisaddo paccattekavacanabhāveyeva",
  "anya-e0803n7:160_1": "labbhati, na paccattabahuvacanabhāve upayogabhāvādīsu vā”ti. Keci pana “pāḷiyaṁ agginisaddo",
  "anya-e0803n7:160_2": "nāma natthi, ginisaddoyeva atthī”ti vadanti. Keci “ginisaddo nāma natthi, agginisaddoyevatthī”ti",
  "anya-e0803n7:160_3": "vadanti. Sabbametaṁ na yujjati aggini ginisaddānamupalabbhanato, sabbāsupi vibhattīsu",
  "anya-e0803n7:160_4": "dvīsu vacanesu yojetabbatādassanato ca. Tathā hi suttanipāte kokālikasutte –",
  "anya-e0803n7:161": "“Na hi vaggu vadanti vadantā,",
  "anya-e0803n7:162": "Nābhijavanti na tāṇamupenti;",
  "anya-e0803n7:163": "Aṅgāre santhate senti,",
  "anya-e0803n7:164": "Agginiṁ sampajjalitaṁ pavisantī”ti",
  "anya-e0803n7:165_0": "Imasmiṁ padese “aggini”nti upayogavacanaṁ dissati. Tenāha aṭṭhakathācariyo “agginiṁ",
  "anya-e0803n7:165_1": "sampajjalitanti samantatojālaṁ sabbadisāsu ca sampajjalitamaggi”nti. Tatreva ca suttanipāte kokālikasutte –",
  "anya-e0803n7:166": "“Atha lohamayaṁ pana kumbhiṁ,",
  "anya-e0803n7:167": "Agginisañjalitaṁ pavisanti;",
  "anya-e0803n7:168": "Paccanti hi tāsu cirarattaṁ,",
  "anya-e0803n7:169": "Agginisamāsu samuplavāte”ti",
  "anya-e0803n7:170_0": "Imasmiṁ padese samāsavisayattā agginisañjalitanti agginīhi sañjalitanti attho labbhati,",
  "anya-e0803n7:170_1": "tathā agginisamāsūti agginīhi sadisāsūti atthopi. Evaṁ samāsavidhānamukhena “agginīhī”ti",
  "anya-e0803n7:170_2": "karaṇavacanampi dissati.",
  "anya-e0803n7:171_0": "Ginisaddopi ca pāḷiyaṁ dissati. Tathā hi “tameva kaṭṭhaṁ dahati, yasmā so jāyate",
  "anya-e0803n7:171_1": "ginī”ti cūḷabodhicariyāyaṁ ginisaddo diṭṭho. Keci panettha sandhivasena akāralopaṁ",
  "anya-e0803n7:171_2": "saññogādissa ca gakārassa lopaṁ vadanti, tampi na yujjati tassā pāḷiyā aṭṭhakathāyaṁ",
  "anya-e0803n7:171_3": "“yasmāti yato kaṭṭhā. Ginīti aggī”ti evaṁ ginisaddassa ulliṅgetvā vacanato. Tathā",
  "anya-e0803n7:171_4": "“channā kuṭi āhito ginī”ti imassa dhaniyasuttassa aṭṭhakathāyaṁ “āhitoti ābhato jālito",
  "anya-e0803n7:171_5": "vā. Ginīti aggī”ti vacanato, tatheva ca “mahāgini pajjalito, anāhāropasammatī”ti",
  "anya-e0803n7:171_6": "imissā theragāthāya saṁvaṇṇanāyaṁ “ginīti aggī”ti vacanato. Yadi hi ginisaddo visuṁ",
  "anya-e0803n7:171_7": "na siyā, aṭṭhakathācariyā “jāyate ginī”tiādīni “jāyate agginī”tiādinā padacchedavasena",
  "anya-e0803n7:171_8": "atthaṁ vadeyyuṁ. Yasmā evaṁ na vadiṁsu, “ginīti aggī”ti pana vadiṁsu, tena ñāyati",
  "anya-e0803n7:171_9": "“ginisaddopi visuṁ atthī”ti. Ye “ginisaddo natthī”ti vadanti, tesaṁ vacanaṁ na gahetabbameva",
  "anya-e0803n7:171_10": "sāsane ginisaddassupalabbhanato. Suttanipātaṭṭhakathāyañhi “channā kuṭi āhito ginī”ti",
  "anya-e0803n7:171_11": "pāṭhassa saṁvaṇṇanāyameva “tesu ṭhānesu aggini ‘ginī’ti vohariyatī”ti tassa abhidhānantaraṁ",
  "anya-e0803n7:171_12": "vuttaṁ, tasmā mayamettha gāthāracanaṁ karissāma –",
  "anya-e0803n7:172": "Videharaṭṭhamajjhamhi, yaṁ taṁ nāmena vissutaṁ;",
  "anya-e0803n7:173": "Raṭṭhaṁ pabbataraṭṭhanti, dassaneyyaṁ manoramaṁ.",
  "anya-e0803n7:174": "Dhammakoṇḍavhayaṁ tattha, nagaraṁ atthi sobhanaṁ;",
  "anya-e0803n7:175": "Tamhi ṭhāne manussānaṁ, bhāsā eva giniccayaṁ.",
  "anya-e0803n7:176": "“Gini ginī ginayo”ti-ādinā pavade vidū;",
  "anya-e0803n7:177": "Padamālaṁ yathā aggi-saddasseva sumedhaso.",
  "anya-e0803n7:178_0": "Iti alābu lābusaddā viya aggini ginisaddāpi bhagavato pācane dissantīti veditabbā.",
  "anya-e0803n7:178_1": "Yathā pana agginisaddassa sabbāsu vibhattīsu dvīsu vacanesu yojetabbatā siddhā, tathā",
  "anya-e0803n7:178_2": "ginisaddassapi siddhāva hoti. Tasmātra –",
  "anya-e0803n7:179_0": "Aggini, agginī, agginayo. Agginiṁ, agginī, agginayo. Aggininā, agginīhi, agginībhi.",
  "anya-e0803n7:179_1": "Agginissa, agginīnaṁ. Aggininā, agginismā, agginimhā, agginīhi, agginībhi. Agginissa,",
  "anya-e0803n7:179_2": "agginīnaṁ. Agginismiṁ, agginimhi, agginīsu. Bho aggini, bhavanto agginī, bhavanto agginayo.",
  "anya-e0803n7:180_0": "“Gini, ginī, ginayo. Giniṁ, ginī, ginayo, gininā”ti sabbaṁ yojetabbaṁ. Iti pāḷinayānusārena",
  "anya-e0803n7:180_1": "aggini ginisaddānaṁ nāmikapadamālā yojitā. Atha vā yathā sakkaṭabhāsāyaṁ satva paddhasvāminīti",
  "anya-e0803n7:180_2": "saññogavasena vuttānaṁ saddānaṁ māgadhabhāsaṁ patvā sattavapadumasuvāminīti nissaññogavasena",
  "anya-e0803n7:180_3": "uccāritā pāḷi dissati “tvañca uttamasattavo”tiādinā, tathā sakkaṭabhāsāyaṁ agnīti",
  "anya-e0803n7:180_4": "saññogavasena vuttassa māgadhabhāsaṁ patvā “agginī”ti saññoganakāravasena uccāritā",
  "anya-e0803n7:180_5": "pāḷi dissati “agginiṁ sampajjalitaṁ pavisantī”tiādikā. Yathā ca veyyākaraṇehi sakkaṭabhāsābhūto",
  "anya-e0803n7:180_6": "agnisaddo sabbāsu vibhattīsu tīsu vacanesu yojiyati, tathā māgadhabhāsābhūto agginisaddopi",
  "anya-e0803n7:180_7": "sabbāsu vibhattīsu dvīsu vacanesu yojetabbova hoti, tasmā so idhamhehi yojiyati,",
  "anya-e0803n7:180_8": "ginisaddopi agginisaddena samānatthattā, īsakañca sarūpattā tatheva yojiyatīti daṭṭhabbaṁ.",
  "anya-e0803n7:181_0": "Ettha siyā – yadi agginisaddo sabbesu vibhattivacanesu yojetabbo, atha kasmā kaccāyane",
  "anya-e0803n7:181_1": "“aggissinī”ti lakkhaṇena simhi pare aggisaddantassa iniādeso dassitoti? Saccaṁ, yathā",
  "anya-e0803n7:181_2": "navakkhattuṁ ṭhapetvā katekasesassa dasasaddassa yovacanamhi navādesaṁ katvā yovacanassa",
  "anya-e0803n7:181_3": "utiādesaṁ kasmā “navutī”ti rūpe nipphanne puna “navutī”ti pakatiṁ ṭhapetvā tato naṁvacanaṁ",
  "anya-e0803n7:181_4": "katvā “navutīna”nti rūpaṁ nipphāditaṁ. Itthiliṅge pana nādiekavacanāni katvā tesaṁ",
  "anya-e0803n7:181_5": "yāādesaṁ katvā “navutiyā”ti rūpaṁ nipphāditaṁ. Tathā hi “channavutīnaṁ pāsaṇḍānaṁ",
  "anya-e0803n7:181_6": "dhammānaṁ pavaraṁ yadidaṁ sugatavinayaṁ navutiyā haṁsasahassehi parivuto”tiādīni",
  "anya-e0803n7:181_7": "payogāni dissanti. Tathā simhi aggisaddantassa iniādesakaraṇavasena “agginī”ti rūpe",
  "anya-e0803n7:181_8": "nipphannepi puna “agginī”ti pakatiṁ ṭhapetvā tato yoaṁnādayo vibhattiyo katvā “aggini,",
  "anya-e0803n7:181_9": "agginī, agginayo. Agginiṁ, agginī, agginayo. Aggininā”tiādīni kathaṁ na nipphajjissantīti",
  "anya-e0803n7:181_10": "sanniṭṭhānaṁ kātabbaṁ.",
  "anya-e0803n7:182": "Savinicchayoyaṁ ikārantapulliṅgānaṁ pakatirūpassa nāmikapadamālāvibhāgo.",
  "anya-e0803n7:183": "Ikārantatāpakatikaṁ ikārantapulliṅgaṁ niṭṭhitaṁ.",
  "anya-e0803n7:184": "Idāni bhāvī iccetassa pakatirūpassa aññesañca taṁsadisānaṁ nāmikapadamālāvibhāgaṁ vakkhāma pubbācariyamataṁ purecaraṁ katvā.",
  "anya-e0803n7:185_0": "Daṇḍī, daṇḍī, daṇḍino. Daṇḍiṁ, daṇḍī, daṇḍino. Daṇḍinā, daṇḍīhi, daṇḍībhi. Daṇḍissa,",
  "anya-e0803n7:185_1": "daṇḍino, daṇḍīnaṁ. Daṇḍinā, daṇḍīhi, daṇḍībhi. Daṇḍissa, daṇḍino, daṇḍīnaṁ. Daṇḍismiṁ,",
  "anya-e0803n7:185_2": "daṇḍimhi, daṇḍīsu. Bho daṇḍi, bho daṇḍī, bhavanto daṇḍino. Yamakamahātheramataṁ.",
  "anya-e0803n7:186_0": "Ettha kiñcāpi “daṇḍina”nti upayogekavacanañca “daṇḍismā, daṇḍimhā”ti nissakkavacanañca",
  "anya-e0803n7:186_1": "“daṇḍinī”ti bhummekavacanañca nāgataṁ, tathāpi tattha tattha taṁsadisassa payogassa",
  "anya-e0803n7:186_2": "dassanato gahetabbameva.",
  "anya-e0803n7:187": "“Bhaṇa samma anuññāto, atthaṁ dhammañca kevalaṁ;",
  "anya-e0803n7:188": "Santi hi daharā pakkhī, paññavanto jutindharā”ti",
  "anya-e0803n7:189": "Pāḷiyaṁ “pakkhī”iti paccattabahuvacanassa dassanato pana “daṇḍī”iti paccattopayogabahuvacanāni vuttānīti daṭṭhabbaṁ.",
  "anya-e0803n7:190_0": "Bhāvī, bhāvī, bhāvino. Bhāviṁ, bhāvinaṁ, bhāvī, bhāvino. Bhāvinā, bhāvīhi, bhāvībhi.",
  "anya-e0803n7:190_1": "Bhāvissa, bhāvino, bhāvīnaṁ. Bhāvinā, bhāvismā, bhāvimhā, bhāvīhi, bhāvībhi. Bhāvissa,",
  "anya-e0803n7:190_2": "bhāvino, bhāvīnaṁ. (Bhāvini) bhāvismiṁ, bhāvimhi, bhāvīsu. Bho bhāvi, bho bhāvī, bhavanto bhāvino.",
  "anya-e0803n7:191": "Evaṁ vibhāvī sambhāvī, paribhāvī dhajī gaṇī;",
  "anya-e0803n7:192": "Sukhī rogī sasī kuṭṭhī, makuṭī kusalī balī.",
  "anya-e0803n7:193": "Jaṭī yogī karī yānī, tomarī musalī phalī;",
  "anya-e0803n7:194": "Dantī mantī sudhī medhī, bhāgī bhogī nakhī sikhī.",
  "anya-e0803n7:195": "Dhammī saṅghī ñāṇī atthī, hatthī cakkhī pakkhī dāṭhī;",
  "anya-e0803n7:196": "Raṭṭhī chattī mālī cammī, cārī cāgī kāmī sāmī.",
  "anya-e0803n7:197": "Mallakārī pāpakārī, sattughātī dīghajīvī;",
  "anya-e0803n7:198": "Dhammavādī sīhanādī, bhūmisāyī sīghayāyī.",
  "anya-e0803n7:199": "Vajjadassī ca pāṇī ca, yasassiccādayopi ca;",
  "anya-e0803n7:200": "Etesaṁ koci bhedo tu, ekadesena vuccate.",
  "anya-e0803n7:201": "Īkārantapulliṅgapadesu hi “vajjadassī, pāṇī”iccevamādīnaṁ upayogabhummavacanaṭṭhāne “vajjadassinaṁ, pāṇine”tiādīnipi rūpāni bhavanti. Ettha ca –",
  "anya-e0803n7:202": "“Nidhīnaṁva pavattāraṁ, yaṁ passe vajjadassinaṁ;",
  "anya-e0803n7:203": "Evaṁ jarā ca maccu ca, adhivattanti pāṇine.",
  "anya-e0803n7:204": "Samupagacchati sasini gaganatalaṁ.",
  "anya-e0803n7:205": "Upahacca manaṁ majjho, mātaṅgasmiṁ yasassine;",
  "anya-e0803n7:206": "Ucchinno saha raṭṭhena, majjhāraññaṁ tadā ahu.",
  "anya-e0803n7:207": "Susukhaṁ vata jīvāma, verinesu averino”ti",
  "anya-e0803n7:208_0": "Evamādayo payogā veditabbā, ayaṁ nayo daṇḍīpadādīsupi labbhateva samānagatikattā",
  "anya-e0803n7:208_1": "daṇḍīpadādīnaṁ vajjadassīpadādīhi. Tasmā upayogaṭṭhāne “daṇḍiṁ, daṇḍinaṁ, daṇḍino,",
  "anya-e0803n7:208_2": "daṇḍine”ti yojetabbaṁ. Bhummaṭṭhāne “daṇḍismiṁ, daṇḍimhi, daṇḍini, daṇḍine, daṇḍīsu,",
  "anya-e0803n7:208_3": "daṇḍinesū”ti yojetabbaṁ. Esa nayo gāmaṇī senānīiccādīni vajjetvā yathārahaṁ īkārantapulliṅgesu netabbo.",
  "anya-e0803n7:209": "Savinicchayoyaṁ īkārantapulliṅgānaṁ pakatirūpassa nāmikapadamālāvibhāgo.",
  "anya-e0803n7:210": "Īkārantatāpakatikaṁ īkārantapulliṅgaṁ niṭṭhitaṁ.",
  "anya-e0803n7:211_0": "Idāni bhūdhātumayānaṁ ukārantapulliṅgānaṁ appasiddhattā aññesaṁ ukārantapulliṅgānaṁ",
  "anya-e0803n7:211_1": "vasena pakatirūpassa nāmikapadamālaṁ pūressāma. Katamāni tāni? “Bhikkhu hetu setu",
  "anya-e0803n7:211_2": "ketu rāhu bhāṇu khāṇu saṅku ucchu veḷu maccu jantu sindhu bandhu ruru neru sattu",
  "anya-e0803n7:211_3": "babbu paṭu bindu garu”iccādīni.",
  "anya-e0803n7:212_0": "Bhikkhu, bhikkhū, bhikkhavo. Bhikkhuṁ, bhikkhū, bhikkhavo. Bhikkhunā, bhikkhūhi,",
  "anya-e0803n7:212_1": "bhikkhūbhi. Bhikkhussa, bhikkhuno, bhikkhūnaṁ. Bhikkhunā, bhikkhusmā, bhikkhumhā,",
  "anya-e0803n7:212_2": "bhikkhūhi, bhikkhūbhi. Bhikkhussa, bhikkhuno, bhikkhūnaṁ. Bhikkhusmiṁ, bhikkhumhi,",
  "anya-e0803n7:212_3": "bhikkhūsu. Bho bhikkhu, bhavanto bhikkhū, bhikkhave, bhikkhavo. Bhikkhuādīni aññāni",
  "anya-e0803n7:212_4": "ca taṁsadisāni evaṁ ñeyyāni.",
  "anya-e0803n7:213": "Ayampi panettha viseso ñeyyo – hetu, hetū, hetuyo, hetavo. Hetuṁ, hetū, hetuyo, hetavo. Bho hetu, bhavanto hetū, hetave, hetavo. Sesaṁ bhikkhusamaṁ.",
  "anya-e0803n7:214_0": "Atha vā “hetuyā”tiādīnaṁ dassanato “dhenuyā”ti itthiliṅgarūpena sadisaṁ “hetuyā”ti",
  "anya-e0803n7:214_1": "pulliṅgarūpampi sattamīṭhāne icchitabbaṁ. Kānici hi pulliṅgarūpāni kehici itthiliṅgarūpehi",
  "anya-e0803n7:214_2": "sadisāni bhavanti. Taṁ yathā? “Uṭṭhehi katte taramāno. Ehi bālekhamāpehi, kusarājaṁ",
  "anya-e0803n7:214_3": "mahabbalaṁ. Bhātarā mātarā adhipatiyā rattiyā hetuyo dhenuyo matyā petyā”ti evaṁ",
  "anya-e0803n7:214_4": "nayadassanena “hetuyā tīṇi. Adhipatiyā satta. Uṭṭhehi katte”tiādīsu liṅgavipallāsacintā na uppādetabbā.",
  "anya-e0803n7:215": "Jantu, jantū, jantuyo, jantuno, jantavo. Jantuṁ, jantū, jantuyo, jantuno, jantavo. Bho jantu, bhavanto jantū, jantave jantavo. Sesaṁ bhikkhusamaṁ.",
  "anya-e0803n7:216_0": "Garu, garū, garavo, garuno. Garuṁ, garū, garavo, garuno. Bho garu, bhavanto garū,",
  "anya-e0803n7:216_1": "garavo, garuno. Sesaṁ bhikkhusamaṁ. Ettha pana “bhattu ca garuno sabbe, paṭipūjeti",
  "anya-e0803n7:216_2": "paṇḍitā”tipāḷinidassanaṁ. Tatra “bhikkhave”ti āmantanapadaṁ cuṇṇiyapadesveva dissati,",
  "anya-e0803n7:216_3": "na gāthāsu. “Bhikkhavo”ti paccattapadaṁ gāthāsuyeva dissati, na cuṇṇiyapadesu, apica",
  "anya-e0803n7:216_4": "“bhikkhave”ti āmantanapadaṁ sāvakassa bhikkhūnaṁ āmantanapāḷiyaṁ sandhivisayeyeva",
  "anya-e0803n7:216_5": "dissati, na asandhivisaye, buddhassa pana bhikkhūnaṁ āmantanapāḷiyaṁ sandhivisayepi",
  "anya-e0803n7:216_6": "asandhivisayepi dissati. “Bhikkhavo”ti āmantanapadaṁ buddhassa bhikkhūnaṁ āmantanapāḷiyaṁ",
  "anya-e0803n7:216_7": "gāthāsu ca dissati, cuṇṇiyapadesu ca sandhivisayeyeva dissati. Sāvakassa pana bhikkhūnaṁ",
  "anya-e0803n7:216_8": "āmantanapāḷiyaṁ na dissatīti ayaṁ dvinnaṁ viseso daṭṭhabbo. Tathā hi “evañca pana",
  "anya-e0803n7:216_9": "bhikkhave imaṁ sikkhāpadaṁ uddiseyyāthā”tiādīsu “bhikkhave”ti padaṁ cuṇṇiyapadesveva",
  "anya-e0803n7:216_10": "diṭṭhaṁ. “Bhikkhavo tisatā ime, yācanti pañjalīkatā”tiādīsu “bhikkhavo”ti paccattapadaṁ",
  "anya-e0803n7:216_11": "gāthāsuyeva diṭṭhaṁ. “Āyasmā sāriputto bhikkhū āmantesi āvuso bhikkhave”ti evamādīsu",
  "anya-e0803n7:216_12": "sāvakassa bhikkhūnaṁ āmantanapāḷīsu sandhivisayeyeva “bhikkhave”ti padaṁ diṭṭhaṁ.",
  "anya-e0803n7:216_13": "“Bhikkhū āmantesi sotukāmattha bhikkhave”ti “idha bhikkhave bhikkhū”tiādīsu pana",
  "anya-e0803n7:216_14": "buddhassa bhikkhūnaṁ āmantanapāḷīsu sandhivisayāvisayesu “bhikkhave”ti padaṁ diṭṭhaṁ.",
  "anya-e0803n7:216_15": "“Araññe rukkhamūle vā, suññāgāreva bhikkhavo”ti “tatra kho bhagavā bhikkhū āmantesi",
  "anya-e0803n7:216_16": "bhikkhavo”ti evamādīsu buddhassa bhikkhūnaṁ āmantanapāḷīsu “bhikkhavo”ti āmantanapadaṁ",
  "anya-e0803n7:216_17": "gāthāsu ca diṭṭhaṁ, cuṇṇiyapadesu ca sandhivisayeyeva diṭṭhaṁ. Iccevaṁ –",
  "anya-e0803n7:217": "Cuṇṇiyeva pade diṭṭhaṁ, “bhikkhave”ti padaṁ dvidhā;",
  "anya-e0803n7:218": "Yato pavattate sandhi-visayāvisayesu taṁ.",
  "anya-e0803n7:219": "“Bhikkhavo”ti padaṁ diṭṭhaṁ, gāthāyañceva cuṇṇiye;",
  "anya-e0803n7:220": "Padasmimpi ca sandhissa, visayevāti niddiseti.",
  "anya-e0803n7:221": "Savinicchayoyaṁ ukārantapulliṅgānaṁ pakatirūpassa nāmikapadamālāvibhāgo.",
  "anya-e0803n7:222": "Ukārantatāpakatikaṁ ukārantapulliṅgaṁ niṭṭhitaṁ.",
  "anya-e0803n7:223": "Idāni pana sayambhūiccetassa pakatirūpassa taṁsadisānañca nāmikapadamālaṁ kathayāma –",
  "anya-e0803n7:224_0": "Sayambhū, sayambhū, sayambhuvo. Sayambhuṁ, sayambhū, sayambhuvo. Sayambhunā, sayambhūhi,",
  "anya-e0803n7:224_1": "sayambhūbhi. Sayambhussa, sayambhuno, sayambhūnaṁ. Sayambhunā, sayambhusmā, sayambhumhā,",
  "anya-e0803n7:224_2": "sayambhūhi, sayambhūbhi. Sayambhussa, sayambhuno, sayambhūnaṁ. Sayambhusmiṁ, sayambhumhi,",
  "anya-e0803n7:224_3": "sayambhūsu. Bho sayambhu, bho sayambhū, bhavanto sayambhū, sayambhuvo. Evaṁ pabhū",
  "anya-e0803n7:224_4": "abhibhūvibhū iccādīnipi.",
  "anya-e0803n7:225_0": "Sabbaññū, sabbaññū, sabbaññuno. Sabbaññuṁ, sabbaññū, sabbaññuno. Bho sabbaññu, bhavanto",
  "anya-e0803n7:225_1": "sabbaññū, sabbaññuno, sesāsu vibhattīsu padāni bhikkhusadisāni bhavanti, evaṁ vidū",
  "anya-e0803n7:225_2": "viññū kataññū maggaññū dhammaññū atthaññū kālaññū rattaññū mattaññū vadaññū avadaññū iccādīni.",
  "anya-e0803n7:226_0": "Tatra “ye ca laddhā manussattaṁ, vadaññū vītamaccharā”ti ettha “vadaññū”ti paccattabahuvacanassa",
  "anya-e0803n7:226_1": "dassanato sayambhū sabbaññū iccādīnampi paccattopayogabahuvacanattaṁ gahetabbaṁ.",
  "anya-e0803n7:226_2": "Apica “vidū, viññū”tiādīsu “paracittavidunī”ti itthiliṅgadassanato itthiliṅge vattabbe",
  "anya-e0803n7:226_3": "“vidunī, vidunī, viduniyo. Viduniṁ, vidunī, viduniyo. Viduniyā”ti itthinayena padamālā",
  "anya-e0803n7:226_4": "kātabbā. Tathā “viññū paṭibalā subhāsitadubbhāsitaṁ duṭṭhullāduṭṭhullaṁ ājānitu”nti",
  "anya-e0803n7:226_5": "ettha “viññū”ti itthiliṅgadassanato “kodhanā akataññū ca, pisuṇā mittabhedikā”ti",
  "anya-e0803n7:226_6": "ettha ca “akataññū”ti itthiliṅgadassanatopi “viññū, viññū, viññuyo. Viññuṁ, viññū,",
  "anya-e0803n7:226_7": "viññuyo. Viññuyā”ti ca “kataññū, kataññū, kataññuyo. Kataññuṁ, kataññū, kataññuyo,",
  "anya-e0803n7:226_8": "kataññuyāti ca jambūnayena padamālā kātabbā. Evaṁ “maggaññū, dhammaññū”iccādīsupi.",
  "anya-e0803n7:226_9": "“Sayambhū”ti pade pana “sayambhu ñāṇaṁ gotrabhu citta”nti dassanato napuṁsakaliṅgatte",
  "anya-e0803n7:226_10": "vattabbe “sayambhu, sayambhū, sayambhūni. Sayambhuṁ, sayambhū, sayambhūnī”ti napuṁsake",
  "anya-e0803n7:226_11": "āyunayopi gahetabbo. Esa nayo sesesupi yathārahaṁ gahetabbo.",
  "anya-e0803n7:227": "Savinicchayoyaṁ ūkārantapulliṅgānaṁ pakatirūpassa nāmikapadamālāvibhāgo.",
  "anya-e0803n7:228": "Ūkārantatāpakatikaṁ ūkārantapulliṅgaṁ niṭṭhitaṁ.",
  "anya-e0803n7:229": "Iti sabbathāpi pulliṅgānaṁ pakatirūpassa",
  "anya-e0803n7:230": "Nāmikapadamālāvibhāgo samatto.",
  "anya-e0803n7:231_0": "Yasmā panāyaṁ samattopi pāvacanādīsu yaṁ yaṁ ṭhānaṁ sotūnaṁ sammuyhanaṭṭhānaṁ dissati,",
  "anya-e0803n7:231_1": "tattha tattha sotūnamanuggahāya codanāsodhanāvasena saṁsayaṁ samugghāṭetvā puna vattabbo",
  "anya-e0803n7:231_2": "hoti, tasmā kiñci padesamettha kathayāma.",
  "anya-e0803n7:232_0": "Yaṁ kira bho pāḷiyaṁ “saññate brahmacārayo, apace brahmacārayo”ti ca rūpaṁ ikārantassa",
  "anya-e0803n7:232_1": "aggisaddassa “aggayo”ti rūpamiva vuttaṁ, taṁ tathā avatvā īkārantassa daṇḍīsaddassa",
  "anya-e0803n7:232_2": "“daṇḍino”ti rūpamiva “brahmacārino”icceva vattabbanti? Saccaṁ, tattha “brahmaṁ caratīti",
  "anya-e0803n7:232_3": "brahmacāri yathā munātīti munī”ti evaṁ ikārantavasena icchitattā. “Munayo aggayo”ti",
  "anya-e0803n7:232_4": "rūpāni viya “brahmacārayo”ti rūpaṁ bhavati. Aññattha pana “brahmaṁ caraṇasīloti brahmacārī,",
  "anya-e0803n7:232_5": "yathā dukkaṭaṁ kammaṁ karaṇasīloti dukkaṭakammakārī”ti evaṁ tassīlatthaṁ gahetvā",
  "anya-e0803n7:232_6": "īkārantavasena gahaṇe “dukkaṭakammakārino”ti rūpamiva “daṇḍo assa atthīti daṇḍī”ti",
  "anya-e0803n7:232_7": "īkārantassa saddassa “daṇḍino”ti rūpamiva ca “brahmacārino”ti rūpaṁ bhavati. Tathā",
  "anya-e0803n7:232_8": "hi “ime hi nāma dhammacārino samacārino brahmacārino saccavādino sīlavanto kalyāṇadhammā",
  "anya-e0803n7:232_9": "paṭijānissantī”ti pāḷi dissati. Evaṁ ikārantavasena “brahmacārayo”ti paccattopayogālapanabahuvacanarūpaṁ",
  "anya-e0803n7:232_10": "yujjati, puna īkārantavasena “brahmacārino”ti paccattopayogālapanabahuvacanarūpampi",
  "anya-e0803n7:232_11": "yujjati, tasmā “brahmacāri, brahmacārī, brahmacārayo”ti agginayena, “brahmacārī,",
  "anya-e0803n7:232_12": "brahmacārī, brahmacārino”ti daṇḍīnayena ca padamālā gahetabbā.",
  "anya-e0803n7:233_0": "Yaṁ pana āyasmā buddhaghoso “yathā sobhanti yatino, sīlabhūsanabhūsitā”ti ettha yatisaddassa",
  "anya-e0803n7:233_1": "ikārantassa aggisaddassa “aggayo”ti rūpaṁ viya “yatayo”ti rūpaṁ avatvā kasmā īkārantassa",
  "anya-e0803n7:233_2": "daṇḍīsaddassa “daṇḍino”ti rūpaṁ viya “yatino”ti rūpaṁ dasseti. Nanvesā pamādalekhā",
  "anya-e0803n7:233_3": "viya dissati. Yathā hi “kukkuṭā maṇayo daṇḍā sivayo deva te kuddhā”ti pāḷigatiyā",
  "anya-e0803n7:233_4": "upaparikkhiyamānāya “yatayo”ti rūpeneva bhavitabbaṁ ikārantattāti? Nāyaṁ pamādalekhā.",
  "anya-e0803n7:233_5": "“Vadanasīlo vādī”ti ettha viya tassīlatthaṁ gahetvā īkārantavasena yojane niddosattā,",
  "anya-e0803n7:233_6": "tasmā “yatanasīlo yatī”ti evaṁ tassīlatthaṁ cetasi sannidhāya īkārantavasena “yatino”ti",
  "anya-e0803n7:233_7": "sampadānasāmīnamekavacanasadisaṁ paccattabahuvacanarūpaṁ bhadantena buddhaghosena",
  "anya-e0803n7:233_8": "dassitanti daṭṭhabbaṁ. Upayogālapanabahuvacanarūpampi tādisameva.",
  "anya-e0803n7:234_0": "Yattha pana tassīlatthaṁ aggahetvā “yo munāti ubho loke, muni tena pavuccatī”ti ettha",
  "anya-e0803n7:234_1": "viya “yatati vīriyaṁ karotīti yatī”ti kattukārakavasena ikārantabhāvo gayhati. Tattha",
  "anya-e0803n7:234_2": "“munayo maṇayo sivayo”ti yokārantarūpāni viya “yatayo”ti yokārantaṁ paccattabahuvacanarūpañca",
  "anya-e0803n7:234_3": "upayogālapanabahuvacanarūpañca bhavati, evaṁ īkārantapulliṅgānaṁ tīsu ṭhānesu yokārantāneva",
  "anya-e0803n7:234_4": "rūpāni bhavantīti daṭṭhabbaṁ.",
  "anya-e0803n7:235_0": "Yadi evaṁ ikārantapulliṅgānaṁ sāramati suddhadiṭṭhisammādiṭṭhimicchādiṭṭhivajirabuddhi",
  "anya-e0803n7:235_1": "saddādī kathanti? Etesaṁ pana ikārantavasena niddiṭṭhānampi samāsapadattā agginaye",
  "anya-e0803n7:235_2": "aṭṭhatvā yathāsambhavaṁ daṇḍīnaye tiṭṭhanato nokārantāneva rūpāni. Tathā hi “asāre",
  "anya-e0803n7:235_3": "sāramatino”ti nokārantapaccattabahuvacanapāḷi dissati, upayogālapanabahuvacanarūpampi",
  "anya-e0803n7:235_4": "tādisameva daṭṭhabbaṁ. Nanu ca bho kaccāyanappakaraṇe “atthe visāradamatayo”ti ettha",
  "anya-e0803n7:235_5": "samāsapadassa ikārantapulliṅgassa yokārantassa paccattabahuvacanapāṭhassa dassanato",
  "anya-e0803n7:235_6": "sāramatisaddādīnampi “visāradamatayo”ti rūpena viya yokārantehi rūpehi bhavitabbanti?",
  "anya-e0803n7:235_7": "Napi bhavitabbaṁ buddhavacane samāsapadānaṁ ikārantapulliṅgānaṁ “visāradamatayo”ti",
  "anya-e0803n7:235_8": "rūpasadisassa rūpassa adassanatoti.",
  "anya-e0803n7:236_0": "Nanu ca bho buddhavacane “pañcime gahapatayo ānisaṁsā. Te honti jānipatayo, aññamaññaṁ",
  "anya-e0803n7:236_1": "piyaṁvadā”ti samāsapadānaṁ ikārantapulliṅgānaṁ “visāradamatayo”ti rūpasadisāni yokārantāni",
  "anya-e0803n7:236_2": "rūpāni dissanti. Evaṁ sante kasmā “buddhavacane samāsapadānaṁ ikārantapulliṅgānaṁ",
  "anya-e0803n7:236_3": "“visāradamatayo”ti rūpasadisassa yokārantassa rūpassa adassanato”ti vuttanti? Ettha",
  "anya-e0803n7:236_4": "vuccate – visadisattaṁ paṭicca. Gahapatisaddādīsu hi yasmā patisaddo sabhāveneva",
  "anya-e0803n7:236_5": "pulliṅgo, na tu samāsato pubbe itthiliṅgapakatiko hutvā pacchā pulliṅgabhāvaṁ patto,",
  "anya-e0803n7:236_6": "tasmā īdisesu ṭhānesu “gahapatayo, jānipatayo”ti yokārantāni, “senāpatayo, senāpatino”ti",
  "anya-e0803n7:236_7": "yo nokārantāni ca paccattopayogālapanabahuvacanarūpāni bhavanti. Tathā hi “tattakā",
  "anya-e0803n7:236_8": "senāpatino”ti aṭṭhakathāpāṭho dissati. Yasmā pana sāramati suddhadiṭṭhisammādiṭṭhi",
  "anya-e0803n7:236_9": "micchādiṭṭhi vajirabuddhi saddādīsu matidiṭṭhisaddādayo samāsato pubbe itthiliṅgapakatikā",
  "anya-e0803n7:236_10": "hutvā pacchā bahubbīhisamāsavasena pulliṅgabhāvappattā, tasmā īdisesu ṭhānesu “sāramatino",
  "anya-e0803n7:236_11": "suddhadiṭṭhino sammādiṭṭhino micchādiṭṭhino vajirabuddhino”tiādīni’nokārantāniyeva",
  "anya-e0803n7:236_12": "paccattopayogālapanabahuvacanarūpāni bhavanti, sampadānasāmīnamekavacanehi sadisānīti",
  "anya-e0803n7:236_13": "niṭṭhametthāvagantabbaṁ.",
  "anya-e0803n7:237_0": "Seṭṭhi sārathicakkavattisāmiiccetesu kathanti? Ettha pana ayaṁ viseso veditabbo –",
  "anya-e0803n7:237_1": "katthaci pāṭhe “seṭṭhī sārathī cakkavattī sāmī”ti antakkharassa dīghattaṁ dissati,",
  "anya-e0803n7:237_2": "katthaci pana “seṭṭhi sārathi cakkavatti sāmi”iti antakkharassa rassattaṁ dissati.",
  "anya-e0803n7:237_3": "Kiñcāpi rassattametesaṁ dissati, tathāpi tattha tattha paccattavacanādibhāvena “seṭṭhino",
  "anya-e0803n7:237_4": "sārathino”tiādipayogadassanato rassaṁ katvā etāni uccāriyantīti ñāyati, tasmā evaṁ",
  "anya-e0803n7:237_5": "nibbacanattho gahetabbo – seṭṭhaṁ dhanasāraṁ, ṭhānantaraṁ vā assa atthīti seṭṭhī.",
  "anya-e0803n7:237_6": "Assadammādayo sāraṇasīloti sārathī. Cakkaṁ pavattanasīloti cakkavattī. Saṁ etassa",
  "anya-e0803n7:237_7": "atthīti sāmīti. Assatthikatassīlatthasaddā hi nokārantarūpavasena samānagatikā bhavanti",
  "anya-e0803n7:237_8": "yathā “daṇḍino bhūmisāyino”ti. Aparopi nibbacanattho īkārantavasena assadammādayo",
  "anya-e0803n7:237_9": "sāretīti sārathī. Tathā hi “purisadamme sāretīti purisadammasārathī”ti vuttaṁ. Cakkaṁ",
  "anya-e0803n7:237_10": "vattetīti cakkavattī. Evaṁ kattukārakavasena īkārantattaṁ gahetvā katthaci labbhamānampi",
  "anya-e0803n7:237_11": "ikārantattaṁ anapekkhitvā buddhavacanānurūpena “sārathino cakkavattino”tiādīni nokārantarūpāni",
  "anya-e0803n7:237_12": "gahetvā daṇḍīnayena yojetabbāni “daṇḍinī”tiādikaṁ vajjitabbaṁ vajjetvā. Evaṁ “seṭṭhino",
  "anya-e0803n7:237_13": "sārathino cakkavattino sāmino”tiādīni nokārantāniyeva rūpāni ñeyyāni.",
  "anya-e0803n7:238_0": "Atra kiñci payogaṁ nidassanamattaṁ kathayāma. “Tāta tayo seṭṭhino amhākaṁ bahūpakārā”ti",
  "anya-e0803n7:238_1": "ca “te katabhattakiccā ‘mahāseṭṭhino mayaṁ gamissāmā’ti vadiṁsū”ti ca “sārathino",
  "anya-e0803n7:238_2": "āhaṁsū”ti ca “dve cakkavattino”ti ca evamādīni. Tattha kiñcāpi katthaci “seṭṭhi sārathi”iccādi",
  "anya-e0803n7:238_3": "rassattapāṭho dissati, tathāpi so sabhāvena rassattabhāvo pāṭho na hoti, dīghassa",
  "anya-e0803n7:238_4": "rassattakaraṇapāṭhoti veditabbo. Padamālā cassa vuttanayena veditabbā.",
  "anya-e0803n7:239_0": "Mahesīti ettha kathanti? “Mahesī”ti ettha kiñcāpi mahesīsaddo īkārantavasena niddisiyati,",
  "anya-e0803n7:239_1": "tathāpi isisaddena samānagatikattā isisaddassa aggisaddena samānapadamālattā agginayena",
  "anya-e0803n7:239_2": "padamālā kātabbā. Nanu ca bho ettha tassīlattho dissati “mahante sīlakkhandhādayo",
  "anya-e0803n7:239_3": "dhamme esanasīloti mahesī”ti, tasmā “bhūmisāyī”ti padassa viya daṇḍīnayeneva padamālā",
  "anya-e0803n7:239_4": "kātabbāti? Na kātabbā tassīlatthassa asambhavato. Imassa hi “mahante sīlakkhandhādayo",
  "anya-e0803n7:239_5": "dhamme esi gavesi esitvā ṭhitoti mahesī”ti atassīlattho eva yujjati. Katakaraṇīyesu",
  "anya-e0803n7:239_6": "buddhādīsu ariyesu pavattanāmattā. Isisaddena cāyaṁ saddo īsakaṁ samāno kevalaṁ samāsapariyosāne",
  "anya-e0803n7:239_7": "dīghavasena uccāriyati, rassavasena pana “mahā isi mahesī”ti sandhiviggaho. Yasmā",
  "anya-e0803n7:239_8": "rassattaṁ gahetvā tassa padamālākaraṇaṁ yujjati, tasmā “saṅgāyiṁsu mahesayo”ti ikārantarūpaṁ",
  "anya-e0803n7:239_9": "dissati. Na hi sāṭṭhakathe tepiṭake buddhavacane katthacipi catutthīchaṭṭhekavacanarūpaṁ",
  "anya-e0803n7:239_10": "viya “mahesino”ti paccattopayogālapanabahuvacanarūpaṁ dissati. Tasmā īkārantavasena",
  "anya-e0803n7:239_11": "uccāritassapi sato rassavasena uccāritassa viya “mahesi, mahesī, mahesayo. Mahesiṁ,",
  "anya-e0803n7:239_12": "mahesī, mahesayo. Mahesinā”ti padamālā kātabbā. Apica mahesīsaddo yattha rājaggubbarivācako,",
  "anya-e0803n7:239_13": "tattha itthiliṅgo hoti, tabbasena pana “mahesī, mahesī, mahesiyo. Mahesiṁ, mahesī,",
  "anya-e0803n7:239_14": "mahesiyo. Mahesiyā”ti ca vakkhamānaitthīnayena padamālā kātabbā. Hatthīsadde kathanti?",
  "anya-e0803n7:239_15": "Hatthīsaddassa pana hattho assa atthīti evaṁ īkārantavasena gahaṇe “hatthino”ti rūpaṁ",
  "anya-e0803n7:239_16": "bhavati. Tathā hi “vane hatthino”ti payogo dissati. Tasseva tasmiṁyevatthe rassaṁ",
  "anya-e0803n7:239_17": "katvā gahaṇe “hatthayo”ti rūpaṁ bhavati. Tathā hi –",
  "anya-e0803n7:240": "“Haṁsā koñcā mayūrā ca, hatthayo pasadā migā;",
  "anya-e0803n7:241": "Sabbe sīhassa bhāyanti, natthi kāyasmi tulyatā.",
  "anya-e0803n7:242": "Evameva manussesu, daharo cepi paññavā;",
  "anya-e0803n7:243": "Sopi tattha mahā hoti, neva bālo sarīravā”ti",
  "anya-e0803n7:244_0": "Imasmiṁ keḷisīlajātake “hatthayo”ti āhaccapadaṁ dissati. Evamassa daṇḍīnayena ca",
  "anya-e0803n7:244_1": "agginayena ca dvidhā padamālā, veditabbā. Iminā nayena avuttesupi ṭhānesu pāḷinayānurūpena",
  "anya-e0803n7:244_2": "porāṇaṭṭhakathānurūpena ca padamālā yojetabbā.",
  "anya-e0803n7:245": "Ettāvatā bhūdhātumayānaṁ pulliṅgānaṁ nāmikapadamālā saddhiṁ liṅgantarehi saddantarehi atthantarehi ca nānappakārato dassitā.",
  "anya-e0803n7:246": "Imaṁ saddanītiṁ sunītiṁ vicittaṁ,",
  "anya-e0803n7:247": "Sapaññehi sammā parīpālanīyaṁ;",
  "anya-e0803n7:248": "Sadā suṭṭhu cinteti vāceti yo so,",
  "anya-e0803n7:249": "Naro ñāṇavitthinnataṁ yāti seṭṭhaṁ.",
  "anya-e0803n7:250": "Iti navaṅge sāṭṭhakathe piṭakattaye byappathagatīsu viññūnaṁ",
  "anya-e0803n7:251": "Kosallatthāya kate saddanītippakaraṇe",
  "anya-e0803n7:252": "Savinicchayo niggahītantādipulliṅgānaṁ",
  "anya-e0803n7:253": "Pakatirūpassa nāmikapadamālāvibhāgo",
  "anya-e0803n7:254": "Sattamo paricchedo.",
  "anya-e0803n7:255": "Sabbathāpi pulliṅgaṁ samattaṁ."
}