{
  "atk-s0513a40:0": "Namo tassa bhagavato arahato sammāsambuddhassa",
  "atk-s0513a40:1": "Khuddakanikāye",
  "atk-s0513a40:2": "Jātaka-aṭṭhakathā",
  "atk-s0513a40:3": "Catuttho bhāgo",
  "atk-s0513a40:4": "10. Dasakanipāto",
  "atk-s0513a40:6": "[439] 1. Catudvārajātakavaṇṇanā",
  "atk-s0513a40:7_0": "Catudvāramidaṁnagaranti idaṁ satthā jetavane viharanto ekaṁ dubbacabhikkhuṁ ārabbha",
  "atk-s0513a40:7_1": "kathesi. Paccuppannavatthu navakanipātassa paṭhamajātake vitthāritameva. Idha pana",
  "atk-s0513a40:7_2": "satthā taṁ bhikkhuṁ “saccaṁ kira tvaṁ bhikkhu dubbaco”ti pucchitvā “saccaṁ, bhante”ti",
  "atk-s0513a40:7_3": "vutte “pubbepi tvaṁ bhikkhu dubbacatāya paṇḍitānaṁ vacanaṁ akatvā khuracakkaṁ āpādesī”ti vatvā atītaṁ āhari.",
  "atk-s0513a40:8_0": "Atīte kassapadasabalassa kāle bārāṇasiyaṁ asītikoṭivibhavassa seṭṭhino eko putto",
  "atk-s0513a40:8_1": "mittavindako nāma ahosi. Tassa mātāpitaro sotāpannā ahesuṁ, so pana dussīlo assaddho.",
  "atk-s0513a40:8_2": "Atha naṁ aparabhāge pitari kālakate mātā kuṭumbaṁ vicārentī āha – “tāta, tayā dullabhaṁ",
  "atk-s0513a40:8_3": "manussattaṁ laddhaṁ, dānaṁ dehi, sīlaṁ rakkhāhi, uposathakammaṁ karohi, dhammaṁ suṇāhī”ti.",
  "atk-s0513a40:8_4": "Amma, na mayhaṁ dānādīhi attho, mā maṁ kiñci avacuttha, ahaṁ yathākammaṁ gamissāmīti.",
  "atk-s0513a40:8_5": "Evaṁ vadantampi naṁ ekadivasaṁ puṇṇamuposathadivase mātā āha – “tāta, ajja abhilakkhito",
  "atk-s0513a40:8_6": "mahāuposathadivaso, ajja uposathaṁ samādiyitvā vihāraṁ gantvā sabbarattiṁ dhammaṁ",
  "atk-s0513a40:8_7": "sutvā ehi, ahaṁ te sahassaṁ dassāmī”ti. So “sādhū”ti dhanalobhena uposathaṁ samādiyitvā",
  "atk-s0513a40:8_8": "bhuttapātarāso vihāraṁ gantvā divasaṁ vītināmetvā rattiṁ yathā ekampi dhammapadaṁ",
  "atk-s0513a40:8_9": "kaṇṇaṁ na paharati, tathā ekasmiṁ padese nipajjitvā niddaṁ okkamitvā punadivase pātova",
  "atk-s0513a40:8_10": "mukhaṁ dhovitvā gehaṁ gantvā nisīdi.",
  "atk-s0513a40:9_0": "Mātā panassa “ajja me putto dhammaṁ sutvā pātova dhammakathikattheraṁ ādāya āgamissatī”ti",
  "atk-s0513a40:9_1": "yāguṁ khādanīyaṁ bhojanīyaṁ paṭiyādetvā āsanaṁ paññapetvā tassāgamanaṁ paṭimānentī",
  "atk-s0513a40:9_2": "taṁ ekakaṁ āgataṁ disvā “tāta, dhammakathiko kena na ānīto”ti vatvā “na mayhaṁ dhammakathikena",
  "atk-s0513a40:9_3": "attho”ti vutte “tena hi yāguṁ pivā”ti āha. So “tumhehi mayhaṁ sahassaṁ paṭissutaṁ,",
  "atk-s0513a40:9_4": "taṁ tāva me detha, pacchā pivissāmī”ti āha. “Piva, tāta, pacchā dassāmī”ti. “Gahetvāva",
  "atk-s0513a40:9_5": "pivissāmī”ti. Athassa mātā sahassabhaṇḍikaṁ purato ṭhapesi. So yāguṁ pivitvā sahassabhaṇḍikaṁ",
  "atk-s0513a40:9_6": "gahetvā vohāraṁ karonto na cirasseva vīsasatasahassaṁ uppādesi. Athassa etadahosi",
  "atk-s0513a40:9_7": "– “nāvaṁ upaṭṭhapetvā vohāraṁ karissāmī”ti. So nāvaṁ upaṭṭhapetvā “amma, ahaṁ nāvāya",
  "atk-s0513a40:9_8": "vohāraṁ karissāmī”ti āha. Atha naṁ mātā “tvaṁ tāta, ekaputtako, imasmiṁ ghare dhanampi",
  "atk-s0513a40:9_9": "bahu, samuddo anekādīnavo, mā gamī”ti nivāresi. So “ahaṁ gamissāmeva, na sakkā maṁ",
  "atk-s0513a40:9_10": "nivāretu”nti vatvā “ahaṁ taṁ, tāta, vāressāmī”ti mātarā hatthe gahito hatthaṁ vissajjāpetvā",
  "atk-s0513a40:9_11": "mātaraṁ paharitvā pātetvā antaraṁ katvā gantvā nāvāya samuddaṁ pakkhandi.",
  "atk-s0513a40:10_0": "Nāvā sattame divase mittavindakaṁ nissāya samuddapiṭṭhe niccalā aṭṭhāsi. Kāḷakaṇṇisalākā",
  "atk-s0513a40:10_1": "kariyamānā mittavindakasseva hatthe tikkhattuṁ pati. Athassa uḷumpaṁ datvā “imaṁ",
  "atk-s0513a40:10_2": "ekaṁ nissāya bahū mā nassantū”ti taṁ samuddapiṭṭhe khipiṁsu. Tāvadeva nāvā javena",
  "atk-s0513a40:10_3": "mahāsamuddaṁ pakkhandi. Sopi uḷumpe nipajjitvā ekaṁ dīpakaṁ pāpuṇi. Tattha phalikavimāne",
  "atk-s0513a40:10_4": "catasso vemānikapetiyo addasa. Tā sattāhaṁ dukkhaṁ anubhavanti, sattāhaṁ sukhaṁ.",
  "atk-s0513a40:10_5": "So tāhi saddhiṁ sattāhaṁ dibbasampattiṁ anubhavi. Atha naṁ tā dukkhānubhavanatthāya",
  "atk-s0513a40:10_6": "gacchamānā “sāmi, mayaṁ sattame divase āgamissāma, yāva mayaṁ āgacchāma, tāva anukkaṇṭhamāno",
  "atk-s0513a40:10_7": "idheva vasā”ti vatvā agamaṁsu. So taṇhāvasiko hutvā tasmiṁyeva phalake nipajjitvā",
  "atk-s0513a40:10_8": "puna samuddapiṭṭhena gacchanto aparaṁ dīpakaṁ patvā tattha rajatavimāne aṭṭha vemānikapetiyo",
  "atk-s0513a40:10_9": "disvā eteneva upāyena aparasmiṁ dīpake maṇivimāne soḷasa, aparasmiṁ dīpake kanakavimāne",
  "atk-s0513a40:10_10": "dvattiṁsa vemānikapetiyo disvā tāhi saddhiṁ dibbasampattiṁ anubhavitvā tāsampi dukkhaṁ",
  "atk-s0513a40:10_11": "anubhavituṁ gatakāle puna samuddapiṭṭhena gacchanto ekaṁ pākāraparikkhittaṁ catudvāraṁ",
  "atk-s0513a40:10_12": "nagaraṁ addasa. Ussadanirayo kiresa, bahūnaṁ nerayikasattānaṁ kammakaraṇānubhavanaṭṭhānaṁ",
  "atk-s0513a40:10_13": "mittavindakassa alaṅkatapaṭiyattanagaraṁ viya hutvā upaṭṭhāsi.",
  "atk-s0513a40:11_0": "So “imaṁ nagaraṁ pavisitvā rājā bhavissāmī”ti cintetvā khuracakkaṁ ukkhipitvā sīse",
  "atk-s0513a40:11_1": "paccamānaṁ nerayikasattaṁ addasa. Athassa taṁ tassa sīse khuracakkaṁ padumaṁ viya",
  "atk-s0513a40:11_2": "hutvā upaṭṭhāsi. Ure pañcaṅgikabandhanaṁ uracchadapasādhanaṁ hutvā sīsato galantaṁ",
  "atk-s0513a40:11_3": "lohitaṁ lohitacandanavilepanaṁ viya hutvā paridevanasaddo madhurasaro gītasaddo viya",
  "atk-s0513a40:11_4": "hutvā upaṭṭhāsi. So tassa santikaṁ gantvā “bho purisa, ciraṁ tayā padumaṁ dhāritaṁ,",
  "atk-s0513a40:11_5": "dehi me eta”nti āha. “Samma, nayidaṁ padumaṁ, khuracakkaṁ eta”nti. “Tvaṁ mayhaṁ adātukāmatāya",
  "atk-s0513a40:11_6": "evaṁ vadasī”ti. Nerayikasatto cintesi “mayhaṁ kammaṁ khīṇaṁ bhavissati, imināpi mayā",
  "atk-s0513a40:11_7": "viya mātaraṁ paharitvā āgatena bhavitabbaṁ, dassāmissa khuracakka”nti. Atha naṁ “ehi",
  "atk-s0513a40:11_8": "bho, gaṇha ima”nti vatvā khuracakkaṁ tassa sīse khipi, taṁ tassa matthakaṁ pisamānaṁ",
  "atk-s0513a40:11_9": "bhassi. Tasmiṁ khaṇe mittavindako tassa khuracakkabhāvaṁ ñatvā “tava khuracakkaṁ",
  "atk-s0513a40:11_10": "gaṇha, tava khuracakkaṁ gaṇhā”ti vedanāppatto paridevi, itaro antaradhāyi. Tadā bodhisatto",
  "atk-s0513a40:11_11": "rukkhadevatā hutvā mahantena parivārena ussadacārikaṁ caramāno taṁ ṭhānaṁ pāpuṇi.",
  "atk-s0513a40:11_12": "Mittavindako taṁ oloketvā “sāmi devarāja, idaṁ maṁ cakkaṁ saṇhakaraṇiyaṁ viya tilāni",
  "atk-s0513a40:11_13": "pisamānaṁ otarati, kiṁ nu kho mayā pāpaṁ pakata”nti pucchanto dve gāthā abhāsi –",
  "atk-s0513a40:12": "1.",
  "atk-s0513a40:13": "“Catudvāramidaṁ nagaraṁ, āyasaṁ daḷhapākāraṁ;",
  "atk-s0513a40:14": "Oruddhapaṭiruddhosmi, kiṁ pāpaṁ pakataṁ mayā.",
  "atk-s0513a40:15": "2.",
  "atk-s0513a40:16": "“Sabbe apihitā dvārā, oruddhosmi yathā dijo;",
  "atk-s0513a40:17": "Kimādhikaraṇaṁ yakkha, cakkābhinihato aha”nti.",
  "atk-s0513a40:18_0": "Tattha daḷhapākāranti thirapākāraṁ. “Daḷhatoraṇa”ntipi pāṭho, thiradvāranti attho.",
  "atk-s0513a40:18_1": "Oruddhapaṭiruddhosmīti anto katvā samantā pākārena ruddho, palāyanaṭṭhānaṁ na paññāyati.",
  "atk-s0513a40:18_2": "Kiṁ pāpaṁ pakatanti kiṁ nu kho mayā pāpakammaṁ kataṁ. Apihitāti thakitā. Yathā dijoti",
  "atk-s0513a40:18_3": "pañjare pakkhitto sakuṇo viya. Kimādhikaraṇanti kiṁ kāraṇaṁ. Cakkābhinihatoti cakkena abhinihato.",
  "atk-s0513a40:19": "Athassa devarājā kāraṇaṁ kathetuṁ cha gāthā abhāsi –",
  "atk-s0513a40:20": "3.",
  "atk-s0513a40:21": "“Laddhā satasahassāni, atirekāni vīsati;",
  "atk-s0513a40:22": "Anukampakānaṁ ñātīnaṁ, vacanaṁ samma nākari.",
  "atk-s0513a40:23": "4.",
  "atk-s0513a40:24": "“Laṅghiṁ samuddaṁ pakkhandi, sāgaraṁ appasiddhikaṁ;",
  "atk-s0513a40:25": "Catubbhi aṭṭhajjhagamā, aṭṭhāhipi ca soḷasa.",
  "atk-s0513a40:26": "5.",
  "atk-s0513a40:27": "“Soḷasāhi ca bāttiṁsa, aticchaṁ cakkamāsado;",
  "atk-s0513a40:28": "Icchāhatassa posassa, cakkaṁ bhamati matthake.",
  "atk-s0513a40:29": "6.",
  "atk-s0513a40:30": "“Uparivisālā duppūrā, icchā visaṭagāminī;",
  "atk-s0513a40:31": "Ye ca taṁ anugijjhanti, te honti cakkadhārino.",
  "atk-s0513a40:32": "7.",
  "atk-s0513a40:33": "“Bahubhaṇḍaṁ avahāya, maggaṁ appaṭivekkhiya;",
  "atk-s0513a40:34": "Yesañcetaṁ asaṅkhātaṁ, te honti cakkadhārino.",
  "atk-s0513a40:35": "8.",
  "atk-s0513a40:36": "“Kammaṁ samekkhe vipulañca bhogaṁ, icchaṁ na seveyya anatthasaṁhitaṁ;",
  "atk-s0513a40:37": "Kareyya vākyaṁ anukampakānaṁ, taṁ tādisaṁ nātivatteyya cakka”nti.",
  "atk-s0513a40:38_0": "Tattha laddhā satasahassāni, atirekāni vīsatīti tvaṁ uposathaṁ katvā mātu santikā",
  "atk-s0513a40:38_1": "sahassaṁ gahetvā vohāraṁ karonto satasahassāni ca atirekāni vīsatisahassāni labhitvā.",
  "atk-s0513a40:38_2": "Nākarīti tena dhanena asantuṭṭho nāvāya samuddaṁ pavisanto samudde ādīnavañca kathetvā",
  "atk-s0513a40:38_3": "mātuyā vāriyamānopi anukampakānaṁ ñātīnaṁ vacanaṁ na karosi, sotāpannaṁ mātaraṁ paharitvā",
  "atk-s0513a40:38_4": "antaraṁ katvā nikkhantoyevāsīti dīpeti.",
  "atk-s0513a40:39_0": "Laṅghinti nāvaṁ ullaṅghanasamatthaṁ. Pakkhandīti pakkhandosi. Appasiddhikanti mandasiddhiṁ",
  "atk-s0513a40:39_1": "vināsabahulaṁ. Catubbhi aṭṭhāti atha naṁ nissāya ṭhitāya nāvāya phalakaṁ datvā samudde",
  "atk-s0513a40:39_2": "khittopi tvaṁ mātaraṁ nissāya ekadivasaṁ katassa uposathakammassa nissandena phalikavimāne",
  "atk-s0513a40:39_3": "catasso itthiyo labhitvā tato rajatavimāne aṭṭha, maṇivimāne soḷasa, kanakavimāne",
  "atk-s0513a40:39_4": "dvattiṁsa adhigatosīti. Aticchaṁ cakkamāsadoti atha tvaṁ yathāladdhena asantuṭṭho",
  "atk-s0513a40:39_5": "“atra uttaritaraṁ labhissāmī”ti evaṁ laddhaṁ laddhaṁ atikkamanalobhasaṅkhātāya aticchāya",
  "atk-s0513a40:39_6": "samannāgatattā aticcho pāpapuggalo tassa uposathakammassa khīṇattā dvattiṁsa itthiyo",
  "atk-s0513a40:39_7": "atikkamitvā imaṁ petanagaraṁ āgantvā tassa mātupahāradānaakusalassa nissandena idaṁ",
  "atk-s0513a40:39_8": "khuracakkaṁ sampattosi. “Atriccha”ntipi pāṭho, atra atra icchamānoti attho. “Atricchā”tipi",
  "atk-s0513a40:39_9": "pāṭho, atricchāyāti attho. Bhamatīti tassa te icchāhatassa posassa idaṁ cakkaṁ matthakaṁ",
  "atk-s0513a40:39_10": "pisamānaṁ idāni kumbhakāracakkaṁ viya matthake bhamatīti attho.",
  "atk-s0513a40:40_0": "Ye ca taṁ anugijjhantīti taṇhā nāmesā gacchantī uparūpari visālā hoti, samuddo viya",
  "atk-s0513a40:40_1": "ca duppūrā, rūpādīsu tassa tassa icchanaicchāya visaṭagāminī, taṁ evarūpaṁ taṇhaṁ",
  "atk-s0513a40:40_2": "ye ca anugijjhanti giddhā gadhitā hutvā punappunaṁ allīyanti. Te honti cakkadhārinoti",
  "atk-s0513a40:40_3": "te evaṁ paccantā khuracakkaṁ dhārenti. Bahubhaṇḍanti mātāpitūnaṁ santakaṁ bahudhanaṁ",
  "atk-s0513a40:40_4": "ohāya. Magganti gantabbaṁ appasiddhikaṁ samuddamaggaṁ apaccavekkhitvā yathā tvaṁ",
  "atk-s0513a40:40_5": "paṭipanno, evameva aññesampi yesañcetaṁ asaṅkhātaṁ avīmaṁsitaṁ, te yathā tvaṁ tatheva",
  "atk-s0513a40:40_6": "taṇhāvasikā hutvā dhanaṁ pahāya gamanamaggaṁ anapekkhitvā paṭipannā cakkadhārino",
  "atk-s0513a40:40_7": "honti. Kammaṁ samekkheti tasmā paṇḍito puriso attanā kattabbakammaṁ “sadosaṁ nu kho,",
  "atk-s0513a40:40_8": "niddosa”nti samekkheyya paccavekkheyya. Vipulañcabhoganti attano dhammaladdhaṁ dhanarāsimpi",
  "atk-s0513a40:40_9": "samekkheyya. Nātivatteyyāti taṁ tādisaṁ puggalaṁ idaṁ cakkaṁ na ativatteyya nāvatthareyya.",
  "atk-s0513a40:40_10": "“Nātivattetī”tipi pāṭho, nāvattharatīti attho.",
  "atk-s0513a40:41": "Taṁ sutvā mittavindako “iminā devaputtena mayā katakammaṁ tathato ñātaṁ, ayaṁ mayhaṁ paccanapamāṇampi jānissati, pucchāmi na”nti cintetvā navamaṁ gāthamāha –",
  "atk-s0513a40:42": "9.",
  "atk-s0513a40:43": "“Kīvaciraṁ nu me yakkha, cakkaṁ sirasi ṭhassati;",
  "atk-s0513a40:44": "Kati vassasahassāni, taṁ me akkhāhi pucchito”ti.",
  "atk-s0513a40:45": "Athassa kathento mahāsatto dasamaṁ gāthamāha –",
  "atk-s0513a40:46": "10.",
  "atk-s0513a40:47": "“Atisaro paccasaro, mittavinda suṇohi me;",
  "atk-s0513a40:48": "Cakkaṁ te sirasi māviddhaṁ, na taṁ jīvaṁ pamokkhasī”ti.",
  "atk-s0513a40:49_0": "Tattha atisaroti atisarītipi atisaro, atisarissatītipi atisaro. Paccasaroti tasseva",
  "atk-s0513a40:49_1": "vevacanaṁ. Idaṁ vuttaṁ hoti – samma mittavindaka, suṇohi me vacanaṁ, tvañhi atidāruṇassa",
  "atk-s0513a40:49_2": "kammassa katattā atisaro, tassa pana na sakkā vassagaṇanāya vipāko paññāpetunti aparimāṇaṁ",
  "atk-s0513a40:49_3": "atimahantaṁ vipākadukkhaṁ sarissasi paṭipajjissasīti atisaro. Tena te “ettakāni vassasahassānī”ti",
  "atk-s0513a40:49_4": "vattuṁ na sakkomi. Sirasimāviddhanti yaṁ pana te idaṁ cakkaṁ sirasmiṁ āviddhaṁ kumbhakāracakkamiva",
  "atk-s0513a40:49_5": "bhamati. Na taṁ jīvaṁ pamokkhasīti taṁ tvaṁ yāva te kammavipāko na khīyati, tāva",
  "atk-s0513a40:49_6": "jīvamāno na pamokkhasi, kammavipāke pana khīṇe idaṁ cakkaṁ pahāya yathākammaṁ gamissasīti.",
  "atk-s0513a40:50": "Idaṁ vatvā devaputto attano devaṭṭhānameva gato, itaropi mahādukkhaṁ paṭipajji.",
  "atk-s0513a40:51": "Satthā imaṁ dhammadesanaṁ āharitvā jātakaṁ samodhānesi – “tadā mittavindako ayaṁ dubbacabhikkhu ahosi, devarājā pana ahameva ahosi”nti.",
  "atk-s0513a40:52": "Catudvārajātakavaṇṇanā paṭhamā.",
  "atk-s0513a40:54": "[440] 2. Kaṇhajātakavaṇṇanā",
  "atk-s0513a40:55_0": "Kaṇhovatāyaṁ purisoti idaṁ satthā kapilavatthuṁ upanissāya nigrodhārāme viharanto",
  "atk-s0513a40:55_1": "sitapātukammaṁ ārabbha kathesi. Tadā kira satthā sāyanhasamaye nigrodhārāme bhikkhusaṅghaparivuto",
  "atk-s0513a40:55_2": "jaṅghavihāraṁ anucaṅkamamāno aññatarasmiṁ padese sitaṁ pātvākāsi. Ānandatthero “ko",
  "atk-s0513a40:55_3": "nu kho hetu, ko paccayo bhagavato sitassa pātukammāya, na ahetu tathāgatā sitaṁ pātukaronti,",
  "atk-s0513a40:55_4": "pucchissāmi tāvā”ti añjaliṁ paggayha sitakāraṇaṁ pucchi. Athassa satthā “bhūtapubbaṁ,",
  "atk-s0513a40:55_5": "ānanda, kaṇho nāma isi ahosi, so imasmiṁ bhūmippadese vihāsi jhāyī jhānarato, tassa",
  "atk-s0513a40:55_6": "sīlatejena sakkassa bhavanaṁ kampī”ti sitakāraṇaṁ vatvā tassa vatthuno apākaṭattā",
  "atk-s0513a40:55_7": "therena yācito atītaṁ āhari.",
  "atk-s0513a40:56_0": "Atīte bārāṇasiyaṁ brahmadatte rajjaṁ kārente bārāṇasiyaṁ ekena asītikoṭivibhavena",
  "atk-s0513a40:56_1": "aputtakena brāhmaṇena sīlaṁ samādiyitvā putte patthite bodhisatto tassa brāhmaṇiyā",
  "atk-s0513a40:56_2": "kucchimhi nibbatti. Kāḷavaṇṇattā panassa nāmaggahaṇadivase “kaṇhakumāro”ti nāmaṁ",
  "atk-s0513a40:56_3": "akaṁsu. So soḷasavassakāle maṇipaṭimā viya sobhaggappatto hutvā pitarā sippuggahaṇatthāya",
  "atk-s0513a40:56_4": "pesito takkasilāyaṁ sabbasippāni uggahetvā paccāgacchi. Atha naṁ pitā anurūpena dārena",
  "atk-s0513a40:56_5": "saṁyojesi. So aparabhāge mātāpitūnaṁ accayena sabbissariyaṁ paṭipajji. Athekadivasaṁ",
  "atk-s0513a40:56_6": "ratanakoṭṭhāgārāni viloketvā varapallaṅkamajjhagato suvaṇṇapaṭṭaṁ āharāpetvā “ettakaṁ",
  "atk-s0513a40:56_7": "dhanaṁ asukena uppāditaṁ, ettakaṁ asukenā”ti pubbañātīhi suvaṇṇapaṭṭe likhitāni akkharāni",
  "atk-s0513a40:56_8": "disvā cintesi “yehi imaṁ dhanaṁ uppāditaṁ, te na paññāyanti, dhanameva paññāyati,",
  "atk-s0513a40:56_9": "ekopi idaṁ dhanaṁ gahetvā gato nāma natthi, na kho pana sakkā dhanabhaṇḍikaṁ bandhitvā",
  "atk-s0513a40:56_10": "paralokaṁ gantuṁ. Pañcannaṁ verānaṁ sādhāraṇabhāvena hi asārassa dhanassa dānaṁ sāro,",
  "atk-s0513a40:56_11": "bahurogasādhāraṇabhāvena asārassa sarīrassa sīlavantesu abhivādanādikammaṁ sāro,",
  "atk-s0513a40:56_12": "aniccābhibhūtabhāvena asārassa jīvitassa aniccādivasena vipassanāyogo sāro, tasmā",
  "atk-s0513a40:56_13": "asārehi bhogehi sāraggahaṇatthaṁ dānaṁ dassāmī”ti.",
  "atk-s0513a40:57_0": "So āsanā vuṭṭhāya rañño santikaṁ gantvā rājānaṁ āpucchitvā mahādānaṁ pavattesi. Yāva",
  "atk-s0513a40:57_1": "sattamā divasā dhanaṁ aparikkhīyamānaṁ disvā “kiṁ me dhanena, yāva maṁ jarā nābhibhavati,",
  "atk-s0513a40:57_2": "tāvadeva pabbajitvā abhiññā ca samāpattiyo ca nibbattetvā brahmalokaparāyaṇo bhavissāmī”ti",
  "atk-s0513a40:57_3": "cintetvā gehe sabbadvārāni vivarāpetvā “dinnaṁ me, harantū”ti asuciṁ viya jigucchanto",
  "atk-s0513a40:57_4": "vatthukāme pahāya mahājanassa rodantassa paridevantassa nagarā nikkhamitvā himavantapadesaṁ",
  "atk-s0513a40:57_5": "pavisitvā isipabbajjaṁ pabbajitvā attano vasanatthāya ramaṇīyaṁ bhūmibhāgaṁ olokento",
  "atk-s0513a40:57_6": "imaṁ ṭhānaṁ patvā “idha vasissāmī”ti ekaṁ indavāruṇīrukkhaṁ gocaragāmaṁ adhiṭṭhāya",
  "atk-s0513a40:57_7": "tasseva rukkhassa mūle vihāsi. Gāmantasenāsanaṁ pahāya āraññiko ahosi, paṇṇasālaṁ",
  "atk-s0513a40:57_8": "akatvā rukkhamūliko ahosi, abbhokāsiko nesajjiko. Sace nipajjitukāmo, bhūmiyaṁyeva",
  "atk-s0513a40:57_9": "nipajjati, dantamūsaliko hutvā anaggipakkameva khādati, thusaparikkhittaṁ kiñci na",
  "atk-s0513a40:57_10": "khādati, ekadivasaṁ ekavārameva khādati, ekāsaniko ahosi. Khamāya pathavīāpatejavāyusamo",
  "atk-s0513a40:57_11": "hutvā ete ettake dhutaṅgaguṇe samādāya vattati, imasmiṁ kira jātake bodhisatto paramappiccho",
  "atk-s0513a40:57_12": "ahosi. So na cirasseva abhiññā ca samāpattiyo ca nibbattetvā jhānakīḷaṁ kīḷanto tattheva",
  "atk-s0513a40:57_13": "vasati, phalāphalatthampi aññattha na gacchati, rukkhassa phalitakāle phalaṁ khādati,",
  "atk-s0513a40:57_14": "pupphitakāle pupphaṁ khādati, sapattakāle pattāni khādati, nippattakāle papaṭikaṁ",
  "atk-s0513a40:57_15": "khādati. Evaṁ paramasantuṭṭho hutvā imasmiṁ ṭhāne ciraṁ vasati.",
  "atk-s0513a40:58_0": "So ekadivasaṁ pubbaṇhasamaye tassa rukkhassa pakkāni phalāni gaṇhi, gaṇhanto pana",
  "atk-s0513a40:58_1": "loluppacārena uṭṭhāya aññasmiṁ padese na gaṇhāti, yathānisinnova hatthaṁ pasāretvā",
  "atk-s0513a40:58_2": "hatthappasāraṇaṭṭhāne ṭhitāni phalāni saṁharati, tesupi manāpāmanāpaṁ avicinitvā",
  "atk-s0513a40:58_3": "sampattasampattameva gaṇhāti. Evaṁ paramasantuṭṭhassa tassa sīlatejena sakkassa paṇḍukambalasilāsanaṁ",
  "atk-s0513a40:58_4": "uṇhākāraṁ dassesi. Taṁ kira sakkassa āyukkhayena vā uṇhaṁ hoti puññakkhayena vā,",
  "atk-s0513a40:58_5": "aññasmiṁ vā mahānubhāvasatte taṁ ṭhānaṁ patthente, dhammikānaṁ vā mahiddhikasamaṇabrāhmaṇānaṁ",
  "atk-s0513a40:58_6": "sīlatejena uṇhaṁ hoti. Sakko “ko nu kho maṁ ṭhānā cāvetukāmo”ti āvajjetvā imasmiṁ",
  "atk-s0513a40:58_7": "padese vasantaṁ kaṇhaṁ isiṁ rukkhaphalāni uccinantaṁ disvā cintesi “ayaṁ isi ghoratapo",
  "atk-s0513a40:58_8": "paramajitindriyo, imaṁ dhammakathāya sīhanādaṁ nadāpetvā sukāraṇaṁ sutvā varena santappetvā",
  "atk-s0513a40:58_9": "imamassa rukkhaṁ dhuvaphalaṁ katvā āgamissāmī”ti. So mahantenānubhāvena sīghaṁ otaritvā",
  "atk-s0513a40:58_10": "tasmiṁ rukkhamūle tassa piṭṭhipasse ṭhatvā “attano avaṇṇe kathite kujjhissati nu",
  "atk-s0513a40:58_11": "kho, no”ti vīmaṁsanto paṭhamaṁ gāthamāha –",
  "atk-s0513a40:59": "11.",
  "atk-s0513a40:60": "“Kaṇho vatāyaṁ puriso, kaṇhaṁ bhuñjati bhojanaṁ;",
  "atk-s0513a40:61": "Kaṇhe bhūmipadesasmiṁ, na mayhaṁ manaso piyo”ti.",
  "atk-s0513a40:62": "Tattha kaṇhoti kāḷavaṇṇo. Bhojananti rukkhaphalabhojanaṁ.",
  "atk-s0513a40:63": "Kaṇho isi sakkassa vacanaṁ sutvā “ko nu kho mayā saddhiṁ kathetī”ti dibbacakkhunā upadhārento “sakko”ti ñatvā anivattitvā anoloketvāva dutiyaṁ gāthamāha –",
  "atk-s0513a40:64": "12.",
  "atk-s0513a40:65": "“Na kaṇho tacasā hoti, antosāro hi brāhmaṇo;",
  "atk-s0513a40:66": "Yasmiṁ pāpāni kammāni, sa ve kaṇho sujampatī”ti.",
  "atk-s0513a40:67_0": "Tattha tacasāti tacena kaṇho nāma na hotīti attho. Antosāroti abbhantare sīlasamādhipaññāvimuttivimuttiñāṇadassanasārehi",
  "atk-s0513a40:67_1": "samannāgato. Evarūpo hi bāhitapāpattā brāhmaṇo nāma hoti. Sa veti yasmiṁ pana pāpāni",
  "atk-s0513a40:67_2": "kammāni atthi, so yattha katthaci kule jātopi yena kenaci sarīravaṇṇena samannāgatopi kāḷakova.",
  "atk-s0513a40:68_0": "Evañca pana vatvā imesaṁ sattānaṁ kaṇhabhāvakarāni pāpakammāni ekavidhādibhedehi",
  "atk-s0513a40:68_1": "vitthāretvā sabbānipi tāni garahitvā sīlādayo guṇe pasaṁsitvā ākāse candaṁ uṭṭhāpento",
  "atk-s0513a40:68_2": "viya sakkassa dhammaṁ desesi. Sakko tassa dhammakathaṁ sutvā pamudito somanassajāto",
  "atk-s0513a40:68_3": "mahāsattaṁ varena nimantento tatiyaṁ gāthamāha –",
  "atk-s0513a40:69": "13.",
  "atk-s0513a40:70": "“Etasmiṁ te sulapite, patirūpe subhāsite;",
  "atk-s0513a40:71": "Varaṁ brāhmaṇa te dammi, yaṁ kiñci manasicchasī”ti.",
  "atk-s0513a40:72_0": "Tattha etasminti yaṁ idaṁ tayā sabbaññubuddhena viya sulapitaṁ, tasmiṁ sulapite tumhākameva",
  "atk-s0513a40:72_1": "anucchavikattā patirūpe subhāsite yaṁ kiñci manasā icchasi, sabbaṁ te yaṁ varaṁ icchitaṁ",
  "atk-s0513a40:72_2": "patthitaṁ, taṁ dammīti attho.",
  "atk-s0513a40:73_0": "Taṁ sutvā mahāsatto cintesi “ayaṁ kiṁ nu kho attano avaṇṇe kathite kujjhissati, noti",
  "atk-s0513a40:73_1": "maṁ vīmaṁsanto mayhaṁ chavivaṇṇañca bhojanañca vasanaṭṭhānañca garahitvā idāni mayhaṁ",
  "atk-s0513a40:73_2": "akuddhabhāvaṁ ñatvā pasannacitto varaṁ deti, maṁ kho panesa ‘sakkissariyabrhmissariyānaṁ",
  "atk-s0513a40:73_3": "atthāya brahmacariyaṁ caratī’tipi maññeyya, tatrassa nikkaṅkhabhāvatthaṁ mayhaṁ paresu",
  "atk-s0513a40:73_4": "kodho vā doso vā mā uppajjatu, parasampattiyaṁ lobho vā paresu sineho vā mā uppajjatu,",
  "atk-s0513a40:73_5": "majjhattova bhaveyyanti ime mayā cattāro vare gahetuṁ vaṭṭatī”ti. So tassa nikkaṅkhabhāvatthāya",
  "atk-s0513a40:73_6": "cattāro vare gaṇhanto catutthaṁ gāthamāha –",
  "atk-s0513a40:74": "14.",
  "atk-s0513a40:75": "“Varañce me ado sakka, sabbabhūtānamissara;",
  "atk-s0513a40:76": "Sunikkodhaṁ suniddosaṁ, nillobhaṁ vuttimattano;",
  "atk-s0513a40:77": "Nisnehamabhikaṅkhāmi, ete me caturo vare”ti.",
  "atk-s0513a40:78_0": "Tattha varañce me ado sakkāti sace tvaṁ mayhaṁ varaṁ adāsi. Sunikkodhanti akujjhanavasena",
  "atk-s0513a40:78_1": "suṭṭhu nikkodhaṁ. Suniddosanti adussanavasena suṭṭhu niddosaṁ. Nillobhanti parasampattīsu",
  "atk-s0513a40:78_2": "nillobhaṁ. Vuttimattanoti evarūpaṁ attano vuttiṁ. Nisnehanti puttadhītādīsu vā saviññāṇakesu",
  "atk-s0513a40:78_3": "dhanadhaññādīsu vā aviññāṇakesu attano santakesupi nisnehaṁ apagatalobhaṁ. Abhikaṅkhāmīti",
  "atk-s0513a40:78_4": "evarūpaṁ imehi catūhaṅgehi samannāgataṁ attano vuttiṁ abhikaṅkhāmi. Ete me caturo",
  "atk-s0513a40:78_5": "vareti ete nikkodhādike caturo mayhaṁ vare dehīti.",
  "atk-s0513a40:79_0": "Kiṁ panesa na jānāti “yathā na sakkā sakkassa santike varaṁ gahetvā varena kodhādayo",
  "atk-s0513a40:79_1": "hanitu”nti. No na jānāti, sakke kho pana varaṁ dente na gaṇhāmīti vacanaṁ na yuttanti",
  "atk-s0513a40:79_2": "tassa ca nikkaṅkhabhāvatthāya gaṇhi. Tato sakko cintesi “kaṇhapaṇḍito varaṁ gaṇhanto",
  "atk-s0513a40:79_3": "ativiya anavajje vare gaṇhi, etesu varesu guṇadosaṁ etameva pucchissāmī”ti. Atha",
  "atk-s0513a40:79_4": "naṁ pucchanto pañcamaṁ gāthamāha –",
  "atk-s0513a40:80": "15.",
  "atk-s0513a40:81": "“Kiṁnu kodhe vā dose vā, lobhe snehe ca brāhmaṇa;",
  "atk-s0513a40:82": "Ādīnavaṁ tvaṁ passasi, taṁ me akkhāhi pucchito”ti.",
  "atk-s0513a40:83": "Tassattho – brāhmaṇa kiṁ nu kho tvaṁ kodhe dose lobhe snehe ca ādīnavaṁ passasi, taṁ tāva me pucchito akkhāhi, na hi mayaṁ ettha ādīnavaṁ jānāmāti.",
  "atk-s0513a40:84": "Atha naṁ mahāsatto “tena hi suṇāhī”ti vatvā catasso gāthā abhāsi –",
  "atk-s0513a40:85": "16.",
  "atk-s0513a40:86": "“Appo hutvā bahu hoti, vaḍḍhate so akhantijo;",
  "atk-s0513a40:87": "Āsaṅgī bahupāyāso, tasmā kodhaṁ na rocaye.",
  "atk-s0513a40:88": "17.",
  "atk-s0513a40:89": "“Duṭṭhassa pharusā vācā, parāmāso anantarā;",
  "atk-s0513a40:90": "Tato pāṇi tato daṇḍo, satthassa paramā gati;",
  "atk-s0513a40:91": "Doso kodhasamuṭṭhāno, tasmā dosaṁ na rocaye.",
  "atk-s0513a40:92": "18.",
  "atk-s0513a40:93": "“Ālopasāhasākārā, nikatī vañcanāni ca;",
  "atk-s0513a40:94": "Dissanti lobhadhammesu, tasmā lobhaṁ na rocaye.",
  "atk-s0513a40:95": "19.",
  "atk-s0513a40:96": "“Snehasaṅgathitā ganthā, senti manomayā puthū;",
  "atk-s0513a40:97": "Te bhusaṁ upatāpenti, tasmā snehaṁ na rocaye”ti.",
  "atk-s0513a40:98_0": "Tattha akhantijoti so anadhivāsakajātikassa akhantito jāto kodho paṭhamaṁ paritto",
  "atk-s0513a40:98_1": "hutvā pacchā bahu hoti aparāparaṁ vaḍḍhati. Tassa vaḍḍhanabhāvo khantivādījātakena",
  "atk-s0513a40:98_2": "ceva cūḷadhammapālajātakena ca vaṇṇetabbo. Apica tissāmaccassapettha bhariyaṁ ādiṁ",
  "atk-s0513a40:98_3": "katvā sabbaṁ saparijanaṁ māretvā pacchā attano māritavatthu kathetabbaṁ. Āsaṅgīti",
  "atk-s0513a40:98_4": "āsaṅgakaraṇo. Yassa uppajjati, taṁ āsattaṁ laggitaṁ karoti, taṁ vatthuṁ vissajjetvā",
  "atk-s0513a40:98_5": "gantuṁ na deti, nivattitvā akkosanādīni kāreti. Bahupāyāsoti bahunā kāyikacetasikadukkhasaṅkhātena",
  "atk-s0513a40:98_6": "upāyāsena kilamathena samannāgato. Kodhaṁ nissāya hi kodhavasena ariyādīsu katavītikkamā",
  "atk-s0513a40:98_7": "diṭṭhadhamme ceva samparāye ca vadhabandhavippaṭisārādīni ceva pañcavidhabandhanakammakaraṇādīni",
  "atk-s0513a40:98_8": "ca bahūni dukkhāni anubhavantīti kodho bahupāyāso nāma. Tasmāti yasmā esa evaṁ anekādīnavo,",
  "atk-s0513a40:98_9": "tasmā kodhaṁ na rocemi.",
  "atk-s0513a40:99_0": "Duṭṭhassāti kujjhanalakkhaṇena kodhena kujjhitvā aparabhāge dussanalakkhaṇena dosena",
  "atk-s0513a40:99_1": "duṭṭhassa paṭhamaṁ tāva “are, dāsa, pessā”ti pharusavācā niccharati, vācāya anantarā",
  "atk-s0513a40:99_2": "ākaḍḍhanavikaḍḍhanavasena hatthaparāmāso, tato anantarā upakkamanavasena pāṇi pavattati,",
  "atk-s0513a40:99_3": "tato daṇḍo, daṇḍappahāre atikkamitvā pana ekatodhāraubhatodhārassa satthassa paramā",
  "atk-s0513a40:99_4": "gati, sabbapariyantā satthanipphatti hoti. Yadā hi satthena paraṁ jīvitā voropetvā",
  "atk-s0513a40:99_5": "pacchā teneva satthena attānaṁ jīvitā voropeti, tadā doso matthakappatto hoti. Doso",
  "atk-s0513a40:99_6": "kodhasamuṭṭhānoti yathā anambilaṁ takkaṁ vā kañjikaṁ vā pariṇāmavasena parivattitvā",
  "atk-s0513a40:99_7": "ambilaṁ hoti, taṁ ekajātikampi samānaṁ ambilaṁ anambilanti nānā vuccati, tathā pubbakāle",
  "atk-s0513a40:99_8": "kodho pariṇamitvā aparabhāge doso hoti. So akusalamūlattena ekajātikopi samāno kodho",
  "atk-s0513a40:99_9": "dosoti nānā vuccati. Yathā anambilato ambilaṁ, evaṁ sopi kodhato samuṭṭhātīti kodhasamuṭṭhāno.",
  "atk-s0513a40:99_10": "Tasmāti yasmā evaṁ anekādīnavo doso, tasmā dosampi na rocemi.",
  "atk-s0513a40:100_0": "Ālopasāhasākārāti divā divasseva gāmaṁ paharitvā vilumpanāni ca āvudhaṁ sarīre ṭhapetvā",
  "atk-s0513a40:100_1": "“idaṁ nāma me dehī”ti sāhasākārā ca. Nikatī vañcanāni cāti patirūpakaṁ dassetvā parassa",
  "atk-s0513a40:100_2": "haraṇaṁ nikati nāma, sā asuvaṇṇameva “suvaṇṇa”nti kūṭakahāpaṇaṁ “kahāpaṇo”ti datvā",
  "atk-s0513a40:100_3": "parasantakaggahaṇe daṭṭhabbā. Paṭibhānavasena pana upāyakusalatāya parasantakaggahaṇaṁ",
  "atk-s0513a40:100_4": "vañcanaṁ nāma. Tassevaṁ pavatti daṭṭhabbā – eko kira ujujātiko gāmikapuriso araññato",
  "atk-s0513a40:100_5": "sasakaṁ ānetvā nadītīre ṭhapetvā nhāyituṁ otari. Atheko dhutto taṁ sasakaṁ sīse katvā",
  "atk-s0513a40:100_6": "nhāyituṁ otiṇṇo. Itaro uttaritvā sasakaṁ apassanto ito cito ca vilokesi. Tamenaṁ",
  "atk-s0513a40:100_7": "dhutto “kiṁ bho vilokesī”ti vatvā “imasmiṁ me ṭhāne sasako ṭhapito, taṁ na passāmī”ti",
  "atk-s0513a40:100_8": "vutte “andhabāla, tvaṁ na jānāsi, sasakā nāma nadītīre ṭhapitā palāyanti, passa ahaṁ",
  "atk-s0513a40:100_9": "attano sasakaṁ sīse ṭhapetvāva nhāyāmī”ti āha. So appaṭibhānatāya “evaṁ bhavissatī”ti",
  "atk-s0513a40:100_10": "pakkāmi. Ekakahāpaṇena migapotakaṁ gahetvā puna taṁ datvā dvikahāpaṇagghanakassa",
  "atk-s0513a40:100_11": "migassa gahitavatthupettha kathetabbaṁ. Dissanti lobhadhammesūti sakka, ime ālopādayo",
  "atk-s0513a40:100_12": "pāpadhammā lobhasabhāvesu lobhābhibhūtesu sattesu dissanti. Na hi aluddhā evarūpāni",
  "atk-s0513a40:100_13": "kammāni karonti. Evaṁ lobho anekādīnavo, tasmā lobhampi na rocemi.",
  "atk-s0513a40:101_0": "Snehasaṅgathitā ganthāti ārammaṇesu allīyanalakkhaṇena snehena saṅgathitā punappunaṁ",
  "atk-s0513a40:101_1": "uppādavasena ghaṭitā suttena pupphāni viya baddhā nānappakāresu ārammaṇesu pavattamānā",
  "atk-s0513a40:101_2": "abhijjhākāyaganthā. Senti manomayā puthūti te puthūsu ārammaṇesu uppannā suvaṇṇādīhi",
  "atk-s0513a40:101_3": "nibbattāni suvaṇṇādimayāni ābharaṇādīni viya manena nibbattattā manomayā abhijjhākāyaganthā",
  "atk-s0513a40:101_4": "tesu ārammaṇesu senti anusenti. Te bhusaṁ upatāpentīti te evaṁ anusayitā balavatāpaṁ",
  "atk-s0513a40:101_5": "janentā bhusaṁ upatāpenti atikilamenti. Tesaṁ pana bhusaṁ upatāpane “sallaviddhova",
  "atk-s0513a40:101_6": "ruppatī”ti gāthāya vatthu, “piyajātikā hi gahapati, sokaparidevadukkhadomanassupāyāsā",
  "atk-s0513a40:101_7": "piyappabhutikā”, “piyato jāyatī soko”tiādīni suttāni ca āharitabbāni. Apica maṅgalabodhisattassa",
  "atk-s0513a40:101_8": "dārake datvā balavasokena hadayaṁ phali, vessantarabodhisattassa mahantaṁ domanassaṁ",
  "atk-s0513a40:101_9": "udapādi. Evaṁ pūritapāramīnaṁ mahāsattānaṁ pemaṁ upatāpaṁ karotiyeva. Ayaṁ snehe",
  "atk-s0513a40:101_10": "ādīnavo, tasmā snehampi na rocemīti.",
  "atk-s0513a40:102": "Sakko pañhavissajjanaṁ sutvā “kaṇhapaṇḍita tayā ime pañhā buddhalīḷāya sādhukaṁ kathitā, ativiya tuṭṭhosmi te, aparampi varaṁ gaṇhāhī”ti vatvā dasamaṁ gāthamāha –",
  "atk-s0513a40:103": "20.",
  "atk-s0513a40:104": "“Etasmiṁ te sulapite, patirūpe subhāsite;",
  "atk-s0513a40:105": "Varaṁ brāhmaṇa te dammi, yaṁ kiñci manasicchasī”ti.",
  "atk-s0513a40:106": "Tato bodhisatto anantaragāthamāha –",
  "atk-s0513a40:107": "21.",
  "atk-s0513a40:108": "“Varañce me ado sakka, sabbabhūtānamissara;",
  "atk-s0513a40:109": "Araññe me viharato, niccaṁ ekavihārino;",
  "atk-s0513a40:110": "Ābādhā mā uppajjeyyuṁ, antarāyakarā bhusā”ti.",
  "atk-s0513a40:111": "Tattha antarāyakarā bhusāti imassa me tapokammassa antarāyakarā.",
  "atk-s0513a40:112_0": "Taṁ sutvā sakko “kaṇhapaṇḍito varaṁ gaṇhanto na āmisasannissitaṁ gaṇhāti, tapokammanissitameva",
  "atk-s0513a40:112_1": "gaṇhātī”ti cintetvā bhiyyosomattāya pasanno aparampi varaṁ dadamāno itaraṁ gāthamāha –",
  "atk-s0513a40:113": "22.",
  "atk-s0513a40:114": "“Etasmiṁ te sulapite, patirūpe subhāsite;",
  "atk-s0513a40:115": "Varaṁ brāhmaṇa te dammi, yaṁ kiñci manasicchasī”ti.",
  "atk-s0513a40:116": "Bodhisattopi varaggahaṇāpadesena tassa dhammaṁ desento osānagāthamāha –",
  "atk-s0513a40:117": "23.",
  "atk-s0513a40:118": "“Varañce me ado sakka, sabbabhūtānamissara;",
  "atk-s0513a40:119": "Na mano vā sarīraṁ vā, maṁ-kate sakka kassaci;",
  "atk-s0513a40:120": "Kadāci upahaññetha, etaṁ sakka varaṁ vare”ti.",
  "atk-s0513a40:121_0": "Tattha mano vāti manodvāraṁ vā. Sarīraṁ vāti kāyadvāraṁ vā, vacīdvārampi etesaṁ gahaṇena",
  "atk-s0513a40:121_1": "gahitamevāti veditabbaṁ. Maṁ-kateti mama kāraṇā. Upahaññethāti upaghātaṁ āpajjeyya",
  "atk-s0513a40:121_2": "aparisuddhaṁ assa. Idaṁ vuttaṁ hoti – sakka devarāja, mama kāraṇā maṁ nissāya mama",
  "atk-s0513a40:121_3": "anatthakāmatāya kassaci sattassa kismiñci kāle idaṁ tividhampi kammadvāraṁ na upahaññetha,",
  "atk-s0513a40:121_4": "pāṇātipātādīhi dasahi akusalakammapathehi vimuttaṁ parisuddhameva bhaveyyāti.",
  "atk-s0513a40:122_0": "Iti mahāsatto chasupi ṭhānesu varaṁ gaṇhanto nekkhammanissitameva gaṇhi, jānāti cesa",
  "atk-s0513a40:122_1": "“sarīraṁ nāma byādhidhammaṁ, na taṁ sakkā sakkena abyādhidhammaṁ kātu”nti. Sattānañhi",
  "atk-s0513a40:122_2": "tīsu dvāresu parisuddhabhāvo asakkāyattova, evaṁ santepi tassa dhammadesanatthaṁ",
  "atk-s0513a40:122_3": "ime vare gaṇhi. Sakkopi taṁ rukkhaṁ dhuvaphalaṁ katvā mahāsattaṁ vanditvā sirasi",
  "atk-s0513a40:122_4": "añjaliṁ patiṭṭhapetvā “arogā idheva vasathā”ti vatvā sakaṭṭhānameva gato. Bodhisattopi",
  "atk-s0513a40:122_5": "aparihīnajjhāno brahmalokūpago ahosi.",
  "atk-s0513a40:123": "Satthā imaṁ dhammadesanaṁ āharitvā “ānanda, pubbe mayā nivutthabhūmippadeso ceso”ti vatvā jātakaṁ samodhānesi – “tadā sakko anuruddho ahosi, kaṇhapaṇḍito pana ahameva ahosi”nti.",
  "atk-s0513a40:124": "Kaṇhajātakavaṇṇanā dutiyā.",
  "atk-s0513a40:126": "[441] 3. Catuposathikajātakavaṇṇanā",
  "atk-s0513a40:127": "24-38.Yo kopaneyyoti idaṁ catuposathikajātakaṁ puṇṇakajātake āvi bhavissati.",
  "atk-s0513a40:128": "Catuposathikajātakavaṇṇanā tatiyā.",
  "atk-s0513a40:130": "[442] 4. Saṅkhajātakavaṇṇanā",
  "atk-s0513a40:131_0": "Bahussutoti idaṁ satthā jetavane viharanto sabbaparikkhāradānaṁ ārabbha kathesi.",
  "atk-s0513a40:131_1": "Sāvatthiyaṁ kireko upāsako tathāgatassa dhammadesanaṁ sutvā pasannacitto svātanāya",
  "atk-s0513a40:131_2": "nimantetvā attano gharadvāre maṇḍapaṁ kāretvā alaṅkaritvā punadivase tathāgatassa",
  "atk-s0513a40:131_3": "kālaṁ ārocāpesi. Satthā pañcasatabhikkhuparivāro tattha gantvā paññatte āsane nisīdi.",
  "atk-s0513a40:131_4": "Upāsako saputtadāro saparijano buddhappamukhassa bhikkhusaṅghassa mahādānaṁ datvā",
  "atk-s0513a40:131_5": "puna svātanāyāti evaṁ sattāhaṁ nimantetvā mahādānaṁ pavattetvā sattame divase sabbaparikkhāraṁ",
  "atk-s0513a40:131_6": "adāsi. Taṁ pana dadamāno upāhanadānaṁ ussannaṁ katvā adāsi. Dasabalassa dinno upāhanasaṅghāṭo",
  "atk-s0513a40:131_7": "sahassagghanako ahosi, dvinnaṁ aggasāvakānaṁ pañcasatagghanako, sesānaṁ pañcannaṁ",
  "atk-s0513a40:131_8": "bhikkhusatānaṁ satagghanako. Iti so sabbaparikkhāradānaṁ datvā attano parisāya saddhiṁ",
  "atk-s0513a40:131_9": "bhagavato santike nisīdi. Athassa satthā madhurena sarena anumodanaṁ karonto “upāsaka,",
  "atk-s0513a40:131_10": "uḷāraṁ te sabbaparikkhāradānaṁ, attamano hohi, pubbe anuppanne buddhe paccekabuddhassa",
  "atk-s0513a40:131_11": "ekaṁ upāhanasaṅghāṭaṁ datvā nāvāya bhinnāya appatiṭṭhe mahāsamuddepi upāhanadānanissandena",
  "atk-s0513a40:131_12": "patiṭṭhaṁ labhiṁsu, tvaṁ pana buddhappamukhassa bhikkhusaṅghassa sabbaparikkhāradānaṁ",
  "atk-s0513a40:131_13": "adāsi, tassa te upāhanadānassa phalaṁ kasmā na patiṭṭhā bhavissatī”ti vatvā tena",
  "atk-s0513a40:131_14": "yācito atītaṁ āhari.",
  "atk-s0513a40:132_0": "Atīte ayaṁ bārāṇasī moḷinī nāma ahosi. Moḷininagare brahmadatte rajjaṁ kārente saṅkho",
  "atk-s0513a40:132_1": "nāma brāhmaṇo aḍḍho mahaddhano mahābhogo pahūtavittupakaraṇo pahūtadhanadhaññasuvaṇṇarajato",
  "atk-s0513a40:132_2": "catūsu nagaradvāresu nagaramajjhe nivesanadvāre cāti chasu ṭhānesu cha dānasālāyo",
  "atk-s0513a40:132_3": "kāretvā devasikaṁ chasatasahassāni vissajjento kapaṇaddhikānaṁ mahādānaṁ pavattesi.",
  "atk-s0513a40:132_4": "So ekadivasaṁ cintesi “ahaṁ gehe dhane khīṇe dātuṁ na sakkhissāmi, aparikkhīṇeyeva",
  "atk-s0513a40:132_5": "dhane nāvāya suvaṇṇabhūmiṁ gantvā dhanaṁ āharissāmī”ti. So nāvaṁ bandhāpetvā bhaṇḍassa",
  "atk-s0513a40:132_6": "pūrāpetvā puttadāraṁ āmantetvā “yāvāhaṁ āgacchāmi, tāva me dānaṁ anupacchinditvā",
  "atk-s0513a40:132_7": "pavatteyyāthā”ti vatvā dāsakammakaraparivuto chattaṁ ādāya upāhanaṁ āruyha majjhanhikasamaye",
  "atk-s0513a40:132_8": "paṭṭanagāmābhimukho pāyāsi. Tasmiṁ khaṇe gandhamādane eko paccekabuddho āvajjetvā",
  "atk-s0513a40:132_9": "taṁ dhanāharaṇatthāya gacchantaṁ disvā “mahāpuriso dhanaṁ āharituṁ gacchati, bhavissati",
  "atk-s0513a40:132_10": "nu kho assa samudde antarāyo, no”ti āvajjetvā “bhavissatī”ti ñatvā “esa maṁ disvā",
  "atk-s0513a40:132_11": "chattañca upāhanañca mayhaṁ datvā upāhanadānanissandena samudde bhinnāya nāvāya patiṭṭhaṁ",
  "atk-s0513a40:132_12": "labhissati, karissāmissa anuggaha”nti ākāsenāgantvā tassāvidūre otaritvā caṇḍavātātape",
  "atk-s0513a40:132_13": "aṅgārasantharasadisaṁ uṇhavālukaṁ maddanto tassa abhimukho āgacchi.",
  "atk-s0513a40:133_0": "So taṁ disvāva “puññakkhettaṁ me āgataṁ, ajja mayā ettha dānabījaṁ ropetuṁ vaṭṭatī”ti",
  "atk-s0513a40:133_1": "tuṭṭhacitto vegena taṁ upasaṅkamitvā vanditvā “bhante, mayhaṁ anuggahatthāya thokaṁ",
  "atk-s0513a40:133_2": "maggā okkamma imaṁ rukkhamūlaṁ upasaṅkamathā”ti vatvā tasmiṁ rukkhamūlaṁ upasaṅkamante",
  "atk-s0513a40:133_3": "rukkhamūle vālukaṁ ussāpetvā uttarāsaṅgaṁ paññapetvā paccekabuddhaṁ nisīdāpetvā vanditvā",
  "atk-s0513a40:133_4": "vāsitaparissāvitena udakena pāde dhovitvā gandhatelena makkhetvā attano upāhanā omuñcitvā",
  "atk-s0513a40:133_5": "papphoṭetvā gandhatelena makkhetvā tassa pādesu paṭimuñcitvā “bhante, imā upāhanā",
  "atk-s0513a40:133_6": "āruyha chattaṁ matthake katvā gacchathā”ti chattupāhanaṁ adāsi. So assa anuggahatthāya",
  "atk-s0513a40:133_7": "taṁ gahetvā pasādasaṁvaḍḍhanatthaṁ passantassevassa uppatitvā gandhamādanameva agamāsi.",
  "atk-s0513a40:133_8": "Bodhisattopi taṁ disvā ativiya pasannacitto paṭṭanaṁ gantvā nāvaṁ abhiruhi. Athassa",
  "atk-s0513a40:133_9": "mahāsamuddaṁ paṭipannassa sattame divase nāvā vivaraṁ adāsi, udakaṁ ussiñcituṁ nāsakkhiṁsu.",
  "atk-s0513a40:133_10": "Mahājano maraṇabhayabhīto attano attano devatā namassitvā mahāviravaṁ viravi. Mahāsatto",
  "atk-s0513a40:133_11": "ekaṁ upaṭṭhākaṁ gahetvā sakalasarīraṁ telena makkhetvā sappinā saddhiṁ sakkharacuṇṇaṁ",
  "atk-s0513a40:133_12": "yāvadatthaṁ khāditvā tampi khādāpetvā tena saddhiṁ kūpakayaṭṭhimatthakaṁ āruyha “imāya",
  "atk-s0513a40:133_13": "disāya amhākaṁ nagara”nti disaṁ vavatthapetvā macchakacchapaparipanthato attānaṁ",
  "atk-s0513a40:133_14": "mocento tena saddhiṁ usabhamattaṁ atikkamitvā pati. Mahājano vināsaṁ pāpuṇi. Mahāsatto",
  "atk-s0513a40:133_15": "pana upaṭṭhākena saddhiṁ samuddaṁ tarituṁ ārabhi. Tassa tarantasseva sattamo divaso",
  "atk-s0513a40:133_16": "jāto. So tasmimpi kāle loṇodakena mukhaṁ vikkhāletvā uposathiko ahosiyeva.",
  "atk-s0513a40:134_0": "Tadā pana catūhi lokapālehi maṇimekhalā nāma devadhītā “sace samudde nāvāya bhinnāya",
  "atk-s0513a40:134_1": "tisaraṇagatā vā sīlasampannā vā mātāpitupaṭṭhākā vā manussā dukkhappattā honti, te",
  "atk-s0513a40:134_2": "rakkheyyāsī”ti samudde ārakkhaṇatthāya ṭhapitā hoti. Sā attano issariyena sattāhamanubhavitvā",
  "atk-s0513a40:134_3": "pamajjitvā sattame divase samuddaṁ olokentī sīlācārasaṁyuttaṁ saṅkhabrāhmaṇaṁ disvā",
  "atk-s0513a40:134_4": "“imassa sattamo divaso samudde patitassa, sace so marissati ativiya gārayhā me bhavissatī”ti",
  "atk-s0513a40:134_5": "saṁviggamānahadayā hutvā ekaṁ suvaṇṇapātiṁ nānaggarasabhojanassa pūretvā vātavegena",
  "atk-s0513a40:134_6": "tattha gantvā tassa purato ākāse ṭhatvā “brāhmaṇa, tvaṁ sattāhaṁ nirāhāro, idaṁ dibbabhojanaṁ",
  "atk-s0513a40:134_7": "bhuñjā”ti āha. So taṁ oloketvā “apanehi tava bhattaṁ, ahaṁ uposathiko”ti āha. Athassa",
  "atk-s0513a40:134_8": "upaṭṭhāko pacchato āgato devataṁ adisvā saddameva sutvā “ayaṁ brāhmaṇo pakatisukhumālo",
  "atk-s0513a40:134_9": "sattāhaṁ nirāhāratāya dukkhito maraṇabhayena vilapati maññe, assāsessāmi na”nti cintetvā",
  "atk-s0513a40:134_10": "paṭhamaṁ gāthamāha –",
  "atk-s0513a40:135": "39.",
  "atk-s0513a40:136": "“Bahussuto sutadhammosi saṅkha, diṭṭhā tayā samaṇabrāhmaṇā ca;",
  "atk-s0513a40:137": "Athakkhaṇe dassayase vilāpaṁ, añño nu ko te paṭimantako mayā”ti.",
  "atk-s0513a40:138_0": "Tattha sutadhammosīti dhammopi tayā dhammikasamaṇabrāhmaṇānaṁ santike suto asi. Diṭṭhā",
  "atk-s0513a40:138_1": "tayāti tesaṁ paccaye dentena veyyāvaccaṁ karontena dhammikasamaṇabrāhmaṇā ca tayā",
  "atk-s0513a40:138_2": "diṭṭhā. Evaṁ akaronto hi passantopi te na passatiyeva. Athakkhaṇeti atha akkhaṇe",
  "atk-s0513a40:138_3": "sallapantassa kassaci abhāvena vacanassa anokāse. Dassayaseti “ahaṁ uposathiko”ti",
  "atk-s0513a40:138_4": "vadanto vilāpaṁ dassesi. Paṭimantakoti mayā añño ko tava paṭimantako paṭivacanadāyako,",
  "atk-s0513a40:138_5": "kiṁkāraṇā evaṁ vippalapasīti?",
  "atk-s0513a40:139": "So tassa vacanaṁ sutvā “imassa devatā na paññāyati maññe”ti cintetvā “samma, nāhaṁ maraṇassa bhāyāmi, atthi pana me añño paṭimantako”ti vatvā dutiyaṁ gāthamāha –",
  "atk-s0513a40:140": "40.",
  "atk-s0513a40:141": "“Subbhū subhā suppaṭimukkakambu, paggayha sovaṇṇamayāya pātiyā;",
  "atk-s0513a40:142": "‘Bhuñjassu bhattaṁ’ iti maṁ vadeti, saddhāvittā, tamahaṁ noti brūmī”ti.",
  "atk-s0513a40:143_0": "Tattha subbhūti subhamukhā. Subhāti pāsādikā uttamarūpadharā. Suppaṭimukkakambūti",
  "atk-s0513a40:143_1": "paṭimukkasuvaṇṇālaṅkārā. Paggayhāti suvaṇṇapātiyā bhattaṁ gahetvā ukkhipitvā. Saddhāvittāti",
  "atk-s0513a40:143_2": "saddhā ceva tuṭṭhacittā ca. “Saddhaṁ citta”ntipi pāṭho, tassattho saddhanti saddahantaṁ,",
  "atk-s0513a40:143_3": "cittanti tuṭṭhacittaṁ. Tamahaṁnotīti tamahaṁ devataṁ uposathikattā paṭikkhipanto",
  "atk-s0513a40:143_4": "noti brūmi, na vippalapāmi sammāti.",
  "atk-s0513a40:144": "Athassa so tatiyaṁ gāthamāha –",
  "atk-s0513a40:145": "41.",
  "atk-s0513a40:146": "“Etādisaṁ brāhmaṇa disvāna yakkhaṁ, puccheyya poso sukhamāsisāno;",
  "atk-s0513a40:147": "Uṭṭhehi naṁ pañjalikābhipuccha, devī nusi tvaṁ uda mānusī nū”ti.",
  "atk-s0513a40:148_0": "Tattha sukhamāsisānoti etādisaṁ yakkhaṁ disvā attano sukhaṁ āsīsanto paṇḍito puriso",
  "atk-s0513a40:148_1": "“amhākaṁ sukhaṁ bhavissati, na bhavissatī”ti puccheyya. Uṭṭhehīti udakato uṭṭhānākāraṁ",
  "atk-s0513a40:148_2": "dassento uṭṭhaha. Pañjalikābhipucchāti añjaliko hutvā abhipuccha. Uda mānusīti udāhu",
  "atk-s0513a40:148_3": "mahiddhikā mānusī tvanti.",
  "atk-s0513a40:149": "Bodhisatto “yuttaṁ kathesī”ti taṁ pucchanto catutthaṁ gāthamāha –",
  "atk-s0513a40:150": "42.",
  "atk-s0513a40:151": "“Yaṁ tvaṁ sukhenābhisamekkhase maṁ, bhuñjassu bhattaṁ iti maṁ vadesi;",
  "atk-s0513a40:152": "Pucchāmi taṁ nāri mahānubhāve, devī nusi tvaṁ uda mānusī nū”ti.",
  "atk-s0513a40:153": "Tattha yaṁ tvanti yasmā tvaṁ sukhena maṁ abhisamekkhase, piyacakkhūhi olokesi. Pucchāmi tanti tena kāraṇena taṁ pucchāmi.",
  "atk-s0513a40:154": "Tato devadhītā dve gāthā abhāsi –",
  "atk-s0513a40:155": "43.",
  "atk-s0513a40:156": "“Devī ahaṁ saṅkha mahānubhāvā, idhāgatā sāgaravārimajjhe;",
  "atk-s0513a40:157": "Anukampikā no ca paduṭṭhacittā, taveva atthāya idhāgatāsmi.",
  "atk-s0513a40:158": "44.",
  "atk-s0513a40:159": "“Idhannapānaṁ sayanāsanañca, yānāni nānāvividhāni saṅkha;",
  "atk-s0513a40:160": "Sabbassa tyāhaṁ paṭipādayāmi, yaṁ kiñci tuyhaṁ manasābhipatthita”nti.",
  "atk-s0513a40:161_0": "Tattha idhāti imasmiṁ mahāsamudde. Nānāvividhānīti bahūni ca anekappakārāni ca hatthiyānaassayānādīni",
  "atk-s0513a40:161_1": "atthi. Sabbassa tyāhanti tassa annapānādino sabbassa sāmikaṁ katvā taṁ te annapānādiṁ",
  "atk-s0513a40:161_2": "paṭipādayāmi dadāmi. Yaṁ kiñcīti aññampi yaṁ kiñci manasā icchitaṁ, taṁ sabbaṁ te dammīti.",
  "atk-s0513a40:162_0": "Taṁ sutvā mahāsatto “ayaṁ devadhītā samuddapiṭṭhe mayhaṁ ‘idañcidañca dammī’ti vadati,",
  "atk-s0513a40:162_1": "kiṁ nu kho esā mayā katena puññakammena dātukāmā, udāhu attano balena, pucchissāmi",
  "atk-s0513a40:162_2": "tāva na”nti cintetvā pucchanto sattamaṁ gāthamāha –",
  "atk-s0513a40:163": "45.",
  "atk-s0513a40:164": "“Yaṁ kiñci yiṭṭhañca hutañca mayhaṁ, sabbassa no issarā tvaṁ sugatte;",
  "atk-s0513a40:165": "Sussoṇi subbhamu suvilaggamajjhe, kissa me kammassa ayaṁ vipāko”ti.",
  "atk-s0513a40:166_0": "Tattha yiṭṭhanti dānavasena yajitaṁ. Hutanti āhunapāhunavasena dinnaṁ. Sabbassa no",
  "atk-s0513a40:166_1": "issarā tvanti tassa amhākaṁ puññakammassa tvaṁ issarā, “imassa ayaṁ vipāko, imassa",
  "atk-s0513a40:166_2": "aya”nti byākarituṁ samatthāti attho. Sussoṇīti sundaraūrulakkhaṇe. Subbhamūti sundarabhamuke.",
  "atk-s0513a40:166_3": "Suvilaggamajjheti suṭṭhuvilaggitatanumajjhe. Kissa meti mayā katakammesu katarakammassa",
  "atk-s0513a40:166_4": "ayaṁ vipāko, yenāhaṁ appatiṭṭhe samudde patiṭṭhaṁ labhāmīti.",
  "atk-s0513a40:167": "Taṁ sutvā devadhītā “ayaṁ brāhmaṇo ‘yaṁ tena kusalaṁ kataṁ, taṁ kammaṁ na jānātī’ti aññāya pucchati maññe, kathayissāmi dānissā”ti taṁ kathentī aṭṭhamaṁ gāthamāha –",
  "atk-s0513a40:168": "46.",
  "atk-s0513a40:169": "“Ghamme pathe brāhmaṇa ekabhikkhuṁ, ugghaṭṭapādaṁ tasitaṁ kilantaṁ;",
  "atk-s0513a40:170": "Paṭipādayī saṅkha upāhanāni, sā dakkhiṇā kāmaduhā tavajjā”ti.",
  "atk-s0513a40:171_0": "Tattha ekabhikkhunti ekaṁ paccekabuddhaṁ sandhāyāha. Ugghaṭṭapādanti uṇhavālukāya",
  "atk-s0513a40:171_1": "ghaṭṭitapādaṁ. Tasitanti pipāsitaṁ. Paṭipādayīti paṭipādesi, yojesīti attho. Kāmaduhāti sabbakāmadāyikā.",
  "atk-s0513a40:172_0": "Taṁ sutvā mahāsatto “evarūpepi nāma appatiṭṭhe mahāsamudde mayā dinnaupāhanadānaṁ",
  "atk-s0513a40:172_1": "mama sabbakāmadadaṁ jātaṁ, aho sudinnaṁ me paccekabuddhassa dāna”nti tuṭṭhacitto navamaṁ gāthamāha –",
  "atk-s0513a40:173": "47.",
  "atk-s0513a40:174": "“Sā hotu nāvā phalakūpapannā, anavassutā erakavātayuttā;",
  "atk-s0513a40:175": "Aññassa yānassa na hettha bhūmi, ajjeva maṁ moḷiniṁ pāpayassū”ti.",
  "atk-s0513a40:176_0": "Tassattho – devate, evaṁ sante mayhaṁ ekaṁ nāvaṁ māpehi, khuddakaṁ pana ekadoṇikanāvaṁ",
  "atk-s0513a40:176_1": "māpehi, yaṁ nāvaṁ māpessasi, sā hotu nāvā bahūhi susibbitehi phalakehi upapannā,",
  "atk-s0513a40:176_2": "udakapavesanassābhāvena anavassutā, erakena sammā gahetvā gacchantena vātena yuttā,",
  "atk-s0513a40:176_3": "ṭhapetvā dibbanāvaṁ aññassa yānassa ettha bhūmi natthi, tāya pana dibbanāvāya ajjeva",
  "atk-s0513a40:176_4": "maṁ moḷininagaraṁ pāpayassūti.",
  "atk-s0513a40:177_0": "Devadhītā tassa vacanaṁ sutvā tuṭṭhacittā sattaratanamayaṁ nāvaṁ māpesi. Sā dīghato",
  "atk-s0513a40:177_1": "aṭṭhausabhā ahosi vitthārato catuusabhā, gambhīrato vīsatiyaṭṭhikā. Tassā indanīlamayā",
  "atk-s0513a40:177_2": "tayo kūpakā, sovaṇṇamayāni yottāni rajatamayāni pattāni sovaṇṇamayāni ca phiyārittāni",
  "atk-s0513a40:177_3": "ahesuṁ. Devatā taṁ nāvaṁ sattannaṁ ratanānaṁ pūretvā brāhmaṇaṁ āliṅgitvā alaṅkatanāvāya",
  "atk-s0513a40:177_4": "āropesi, upaṭṭhākaṁ panassa na olokesi. Brāhmaṇo attanā katakalyāṇato tassa pattiṁ",
  "atk-s0513a40:177_5": "adāsi, so anumodi. Tadā devatā tampi āliṅgitvā nāvāya patiṭṭhāpesi. Atha naṁ nāvaṁ",
  "atk-s0513a40:177_6": "moḷininagaraṁ netvā brāhmaṇassa ghare dhanaṁ patiṭṭhāpetvā attano vasanaṭṭhānameva",
  "atk-s0513a40:177_7": "agamāsi. Satthā abhisambuddho hutvā –",
  "atk-s0513a40:178": "48.",
  "atk-s0513a40:179": "“Sā tattha vittā sumanā patītā, nāvaṁ sucittaṁ abhinimminitvā;",
  "atk-s0513a40:180": "Ādāya saṅkhaṁ purisena saddhiṁ, upānayī nagaraṁ sādhuramma”nti. –",
  "atk-s0513a40:181": "Imaṁ osānagāthaṁ abhāsi.",
  "atk-s0513a40:182_0": "Tattha sāti bhikkhave, sā devatā tattha samuddamajjhe tassa vacanaṁ sutvā vittisaṅkhātāya",
  "atk-s0513a40:182_1": "pītiyā samannāgatattā vittā. Sumanāti sundaramanā pāmojjena patītacittā hutvā vicitranāvaṁ",
  "atk-s0513a40:182_2": "nimminitvā brāhmaṇaṁ paricārakena saddhiṁ ādāya sādhurammaṁ atiramaṇīyaṁ nagaraṁ upānayīti.",
  "atk-s0513a40:183": "Brāhmaṇopi yāvajīvaṁ aparimitadhanaṁ gehaṁ ajjhāvasanto dānaṁ datvā sīlaṁ rakkhitvā jīvitapariyosāne sapariso devanagaraṁ paripūresi.",
  "atk-s0513a40:184": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne upāsako sotāpattiphale patiṭṭhahi.",
  "atk-s0513a40:185": "Tadā devadhītā uppalavaṇṇā ahosi, upaṭṭhākapuriso ānando, saṅkhabrāhmaṇo pana ahameva ahosinti.",
  "atk-s0513a40:186": "Saṅkhajātakavaṇṇanā catutthā.",
  "atk-s0513a40:188": "[443] 5. Cūḷabodhijātakavaṇṇanā",
  "atk-s0513a40:189_0": "Yo te imaṁ visālakkhinti idaṁ satthā jetavane viharanto ekaṁ kodhanaṁ bhikkhuṁ ārabbha",
  "atk-s0513a40:189_1": "kathesi. So kira bhikkhu niyyānike buddhasāsane pabbajitvāpi kodhaṁ niggahetuṁ nāsakkhi,",
  "atk-s0513a40:189_2": "kodhano ahosi upāyāsabahulo, appampi vutto samāno abhisajji kuppi byāpajji patiṭṭhayi.",
  "atk-s0513a40:189_3": "Satthā tassa kodhanabhāvaṁ sutvā pakkosāpetvā “saccaṁ kira tvaṁ kodhano”ti pucchitvā",
  "atk-s0513a40:189_4": "“saccaṁ bhante”ti vutte “bhikkhu kodho nāma vāretabbo, evarūpo hi idhaloke ca paraloke",
  "atk-s0513a40:189_5": "ca anatthakārako, tvaṁ nikkodhassa buddhassa sāsane pabbajitvā kasmā kujjhasi, porāṇakapaṇḍitā",
  "atk-s0513a40:189_6": "bāhirasāsane pabbajitvāpi kodhaṁ na kariṁsū”ti vatvā atītaṁ āhari.",
  "atk-s0513a40:190_0": "Atīte bārāṇasiyaṁ brahmadatte rajjaṁ kārente aññatarasmiṁ kāsinigame eko brāhmaṇo",
  "atk-s0513a40:190_1": "aḍḍho mahaddhano mahābhogo aputtako ahosi, tassa brāhmaṇī puttaṁ patthesi. Tadā bodhisatto",
  "atk-s0513a40:190_2": "brahmalokā cavitvā tassā kucchiyaṁ nibbatti, tassa nāmaggahaṇadivase “bodhikumāro”ti",
  "atk-s0513a40:190_3": "nāmaṁ kariṁsu. Tassa vayappattakāle takkasilaṁ gantvā sabbasippāni uggaṇhitvā paccāgatassa",
  "atk-s0513a40:190_4": "anicchantasseva mātāpitaro samānajātikā kulā kumārikaṁ ānesuṁ. Sāpi brahmalokā cutāva",
  "atk-s0513a40:190_5": "uttamarūpadharā devaccharapaṭibhāgā. Tesaṁ anicchamānānaññeva aññamaññaṁ āvāhavivāhaṁ",
  "atk-s0513a40:190_6": "kariṁsu. Ubhinnaṁ panetesaṁ kilesasamudācāro nāma na bhūtapubbo, saṁrāgavasena aññamaññassa",
  "atk-s0513a40:190_7": "olokanaṁ nāma nāhosi, supinepi methunadhammo nāma na diṭṭhapubbo, evaṁ parisuddhasīlā ahesuṁ.",
  "atk-s0513a40:191_0": "Athāparabhāge mahāsatto mātāpitūsu kālakatesu tesaṁ sarīrakiccaṁ katvā taṁ pakkositvā",
  "atk-s0513a40:191_1": "“bhadde, tvaṁ imaṁ asītikoṭidhanaṁ gahetvā sukhena jīvāhī”ti āha. “Kiṁ karissatha",
  "atk-s0513a40:191_2": "tumhe pana, ayyaputtā”ti? “Mayhaṁ dhanena kiccaṁ natthi, himavantapadesaṁ pavisitvā",
  "atk-s0513a40:191_3": "isipabbajjaṁ pabbajitvā attano patiṭṭhaṁ karissāmī”ti. “Kiṁ pana ayyaputta pabbajjā",
  "atk-s0513a40:191_4": "nāma purisānaññeva vaṭṭatī”ti? “Itthīnampi vaṭṭati, bhadde”ti. “Tena hi ahaṁ tumhehi",
  "atk-s0513a40:191_5": "chaṭṭitakheḷaṁ na gaṇhissāmi, mayhampi dhanena kiccaṁ natthi, ahampi pabbajissāmī”ti.",
  "atk-s0513a40:191_6": "“Sādhu, bhadde”ti. Te ubhopi mahādānaṁ datvā nikkhamitvā ramaṇīye bhūmibhāge assamaṁ",
  "atk-s0513a40:191_7": "katvā pabbajitvā uñchācariyāya phalāphalehi yāpentā tattha dasamattāni saṁvaccharāni",
  "atk-s0513a40:191_8": "vasiṁsu, jhānaṁ pana nesaṁ na tāva uppajjati. Te tattha pabbajjāsukheneva dasa saṁvacchare",
  "atk-s0513a40:191_9": "vasitvā loṇambilasevanatthāya janapadacārikaṁ carantā anupubbena bārāṇasiṁ patvā rājuyyāne vasiṁsu.",
  "atk-s0513a40:192_0": "Athekadivasaṁ rājā uyyānapālaṁ paṇṇākāraṁ ādāya āgataṁ disvā “uyyānakīḷikaṁ kīḷissāma,",
  "atk-s0513a40:192_1": "uyyānaṁ sodhehī”ti vatvā tena sodhitaṁ sajjitaṁ uyyānaṁ mahantena parivārena agamāsi.",
  "atk-s0513a40:192_2": "Tasmiṁ khaṇe te ubhopi janā uyyānassa ekapasse pabbajjāsukhena vītināmetvā nisinnā",
  "atk-s0513a40:192_3": "honti. Atha rājā uyyāne vicaranto te ubhopi nisinnake disvā paramapāsādikaṁ uttamarūpadharaṁ",
  "atk-s0513a40:192_4": "paribbājikaṁ olokento paṭibaddhacitto ahosi. So kilesavasena kampanto “pucchissāmi",
  "atk-s0513a40:192_5": "tāva, ayaṁ paribbājikā imassa kiṁ hotī”ti bodhisattaṁ upasaṅkamitvā “pabbajita ayaṁ",
  "atk-s0513a40:192_6": "te paribbājikā kiṁ hotī”ti pucchi. Mahārāja, kiñci na hoti, kevalaṁ ekapabbajjāya",
  "atk-s0513a40:192_7": "pabbajitā, apica kho pana me gihikāle pādaparicārikā ahosīti. Taṁ sutvā rājā “ayaṁ",
  "atk-s0513a40:192_8": "kiretassa kiñci na hoti, apica kho pana gihikāle pādaparicārikā kirassa ahosi, sace",
  "atk-s0513a40:192_9": "panāhaṁ issariyabalena gahetvā gaccheyyaṁ, kiṁ nu kho esa karissati, pariggaṇhissāmi",
  "atk-s0513a40:192_10": "tāva na”nti cintetvā upasaṅkamitvā paṭhamaṁ gāthamāha –",
  "atk-s0513a40:193": "49.",
  "atk-s0513a40:194": "“Yo te imaṁ visālakkhiṁ, piyaṁ saṁmhitabhāsiniṁ;",
  "atk-s0513a40:195": "Ādāya balā gaccheyya, kiṁ nu kayirāsi brāhmaṇā”ti.",
  "atk-s0513a40:196": "Tattha saṁmhitabhāsininti mandahasitabhāsiniṁ. Balā gaccheyyāti balakkārena ādāya gaccheyya. Kiṁ nu kayirāsīti tassa tvaṁ brāhmaṇa kiṁ kareyyāsīti?",
  "atk-s0513a40:197": "Athassa kathaṁ sutvā mahāsatto dutiyaṁ gāthamāha –",
  "atk-s0513a40:198": "50.",
  "atk-s0513a40:199": "“Uppajje me na mucceyya, na me mucceyya jīvato;",
  "atk-s0513a40:200": "Rajaṁva vipulā vuṭṭhi, khippameva nivāraye”ti.",
  "atk-s0513a40:201_0": "Tassattho – mahārāja, sace imaṁ gahetvā gacchante kismiñci mama abbhantare kopo uppajjeyya,",
  "atk-s0513a40:201_1": "so me anto uppajjitvā na mucceyya, yāvāhaṁ jīvāmi, tāva me na mucceyya. Nāssa anto",
  "atk-s0513a40:201_2": "ghanasannivāsena patiṭṭhātuṁ dassāmi, atha kho yathā uppannaṁ rajaṁ vipulā meghavuṭṭhi",
  "atk-s0513a40:201_3": "khippaṁ nivāreti, tathā khippameva naṁ mettābhāvanāya niggahetvā vāressāmīti.",
  "atk-s0513a40:202_0": "Evaṁ mahāsatto sīhanādaṁ nadi. Rājā panassa kathaṁ sutvāpi andhabālatāya paṭibaddhaṁ",
  "atk-s0513a40:202_1": "attano cittaṁ nivāretuṁ asakkonto aññataraṁ amaccaṁ āṇāpesi “imaṁ paribbājikaṁ rājanivesanaṁ",
  "atk-s0513a40:202_2": "nehī”ti. So “sādhū”ti paṭissuṇitvā “adhammo loke vattati, ayutta”ntiādīni vatvā paridevamānaṁyeva",
  "atk-s0513a40:202_3": "naṁ ādāya pāyāsi. Bodhisatto tassā paridevanasaddaṁ sutvā ekavāraṁ oloketvā puna",
  "atk-s0513a40:202_4": "na olokesi. Taṁ rodantiṁ paridevantiṁ rājanivesanameva nayiṁsu. Sopi bārāṇasirājā",
  "atk-s0513a40:202_5": "uyyāne papañcaṁ akatvāva sīghataraṁ gantvā taṁ paribbājikaṁ pakkosāpetvā mahantena",
  "atk-s0513a40:202_6": "yasena nimantesi. Sā yasassa aguṇaṁ pabbajāya eva guṇaṁ kathesi. Rājā kenaci pariyāyena",
  "atk-s0513a40:202_7": "tassā manaṁ alabhanto taṁ ekasmiṁ gabbhe kāretvā cintesi “ayaṁ paribbājikā evarūpaṁ",
  "atk-s0513a40:202_8": "yasaṁ na icchati, sopi tāpaso evarūpaṁ mātugāmaṁ gahetvā gacchante kujjhitvā olokitamattampi",
  "atk-s0513a40:202_9": "na akāsi, pabbajitā kho pana bahumāyā honti, kiñci payojetvā anatthampi me kareyya,",
  "atk-s0513a40:202_10": "gacchāmi tāva jānāmi kiṁ karonto nisinno”ti saṇṭhātuṁ asakkonto uyyānaṁ agamāsi.",
  "atk-s0513a40:202_11": "Bodhisattopi cīvaraṁ sibbanto nisīdi. Rājā mandaparivārova padasaddaṁ akaronto saṇikaṁ",
  "atk-s0513a40:202_12": "upasaṅkami. Bodhisatto rājānaṁ anoloketvā cīvarameva sibbi. Rājā “ayaṁ kujjhitvā",
  "atk-s0513a40:202_13": "mayā saddhiṁ na sallapatī”ti maññamāno “ayaṁ kūṭatāpaso ‘kodhassa uppajjituṁ na dassāmi,",
  "atk-s0513a40:202_14": "uppannampi naṁ khippameva niggaṇhissāmī’ti paṭhamameva gajjitvā idāni kodhena thaddho",
  "atk-s0513a40:202_15": "hutvā mayā saddhiṁ na sallapatī”ti saññāya tatiyaṁ gāthamāha –",
  "atk-s0513a40:203": "51.",
  "atk-s0513a40:204": "“Yaṁ nu pubbe vikatthittho, balamhiva apassito;",
  "atk-s0513a40:205": "Svajja tuṇhikato dāni, saṅghāṭiṁ sibbamacchasī”ti.",
  "atk-s0513a40:206": "Tattha balamhiva apassitoti balanissito viya hutvā. Tuṇhikatoti kiñci avadanto. Sibbamacchasīti sibbanto acchasi.",
  "atk-s0513a40:207": "Taṁ sutvā mahāsatto “ayaṁ rājā kodhavasena maṁ nālapatīti maññati, kathessāmi dānissa uppannassa kodhassa vasaṁ agatabhāva”nti cintetvā catutthaṁ gāthamāha –",
  "atk-s0513a40:208": "52.",
  "atk-s0513a40:209": "“Uppajji me na muccittha, na me muccittha jīvato;",
  "atk-s0513a40:210": "Rajaṁva vipulā vuṭṭhi, khippameva nivārayi”nti.",
  "atk-s0513a40:211_0": "Tassattho – mahārāja, uppajji me, na na uppajji, na pana me muccittha, nāssa pavisitvā",
  "atk-s0513a40:211_1": "hadaye ṭhātuṁ adāsiṁ, iti so mama jīvato na muccittheva, rajaṁ vipulā vuṭṭhi viya",
  "atk-s0513a40:211_2": "khippameva naṁ nivāresinti.",
  "atk-s0513a40:212": "Taṁ sutvā rājā “kiṁ nu kho esa kopameva sandhāya vadati, udāhu aññaṁ kiñci sippaṁ sandhāya kathesi, pucchissāmi tāva na”nti cintetvā pucchanto pañcamaṁ gāthamāha –",
  "atk-s0513a40:213": "53.",
  "atk-s0513a40:214": "“Kiṁ te uppajji no mucci, kiṁ te na mucci jīvato;",
  "atk-s0513a40:215": "Rajaṁva vipulā vuṭṭhi, katamaṁ taṁ nivārayī”ti.",
  "atk-s0513a40:216": "Tattha kiṁ te uppajji no muccīti kiṁ tava uppajji ceva na mucci ca.",
  "atk-s0513a40:217": "Taṁ sutvā bodhisatto “mahārāja, evaṁ kodho bahuādīnavo mahāvināsadāyako, eso mama uppajji, uppannañca naṁ mettābhāvanāya nivāresi”nti kodhe ādīnavaṁ pakāsento –",
  "atk-s0513a40:218": "54.",
  "atk-s0513a40:219": "“Yamhi jāte na passati, ajāte sādhu passati;",
  "atk-s0513a40:220": "So me uppajji no mucci, kodho dummedhagocaro.",
  "atk-s0513a40:221": "55.",
  "atk-s0513a40:222": "“Yena jātena nandanti, amittā dukkhamesino;",
  "atk-s0513a40:223": "So me uppajji no mucci, kodho dummedhagocaro.",
  "atk-s0513a40:224": "56.",
  "atk-s0513a40:225": "“Yasmiñca jāyamānamhi, sadatthaṁ nāvabujjhati;",
  "atk-s0513a40:226": "So me uppajji no mucci, kodho dummedhagocaro.",
  "atk-s0513a40:227": "57.",
  "atk-s0513a40:228": "“Yenābhibhūto kusalaṁ jahāti, parakkare vipulañcāpi atthaṁ;",
  "atk-s0513a40:229": "Sa bhīmaseno balavā pamaddī, kodho mahārāja na me amuccatha.",
  "atk-s0513a40:230": "58.",
  "atk-s0513a40:231": "“Kaṭṭhasmiṁ matthamānasmiṁ, pāvako nāma jāyati;",
  "atk-s0513a40:232": "Tameva kaṭṭhaṁ ḍahati, yasmā so jāyate gini.",
  "atk-s0513a40:233": "59.",
  "atk-s0513a40:234": "“Evaṁ mandassa posassa, bālassa avijānato;",
  "atk-s0513a40:235": "Sārambhā jāyate kodho, sopi teneva ḍayhati.",
  "atk-s0513a40:236": "60.",
  "atk-s0513a40:237": "“Aggīva tiṇakaṭṭhasmiṁ, kodho yassa pavaḍḍhati;",
  "atk-s0513a40:238": "Nihīyati tassa yaso, kāḷapakkheva candimā.",
  "atk-s0513a40:239": "61.",
  "atk-s0513a40:240": "“Anedho dhūmaketūva, kodho yassūpasammati;",
  "atk-s0513a40:241": "Āpūrati tassa yaso, sukkapakkheva candimā”ti. – imā gāthā āha;",
  "atk-s0513a40:242_0": "Tattha na passatīti attatthampi na passati, pageva paratthaṁ. Sādhu passatīti attatthaṁ",
  "atk-s0513a40:242_1": "paratthaṁ ubhayatthampi sādhu passati. Dummedhagocaroti nippaññānaṁ ādhārabhūto gocaro.",
  "atk-s0513a40:242_2": "Dukkhamesinoti dukkhaṁ icchantā. Sadatthanti attano atthabhūtaṁ atthato ceva dhammato",
  "atk-s0513a40:242_3": "ca vuddhiṁ. Parakkareti vipulampi atthaṁ uppannaṁ parato kāreti, apanetha, na me",
  "atk-s0513a40:242_4": "iminā atthoti vadati. Sa bhīmasenoti so kodho bhīmāya bhayajananiyā mahatiyā kilesasenāya",
  "atk-s0513a40:242_5": "samannāgato. Pamaddīti attano balavabhāvena uḷārepi satte gahetvā attano vase karaṇena",
  "atk-s0513a40:242_6": "maddanasamattho. Na me amuccathāti mama santikā mokkhaṁ na labhati, hadaye vā pana",
  "atk-s0513a40:242_7": "me khīraṁ viya muhuttaṁ dadhibhāvena na patiṭṭhahitthātipi attho.",
  "atk-s0513a40:243_0": "Kaṭṭhasmiṁ matthamānasminti araṇīsahitena matthiyamāne, “maddamānasmi”ntipi pāṭho.",
  "atk-s0513a40:243_1": "Yasmāti yato kaṭṭhā jāyati, tameva ḍahati. Ginīti aggi. Bālassa avijānatoti bālassa",
  "atk-s0513a40:243_2": "avijānantassa. Sārambhā jāyateti ahaṁ tvanti ākaḍḍhanavikaḍḍhanaṁ karontassa karaṇuttariyalakkhaṇā",
  "atk-s0513a40:243_3": "sārambhā araṇīmatthanā viya pāvako kodho jāyati. Sopi tenevāti sopi bālo teneva kodhena",
  "atk-s0513a40:243_4": "kaṭṭhaṁ viya agginā ḍayhati. Anedho dhūmaketūvāti anindhano aggi viya. Tassāti tassa",
  "atk-s0513a40:243_5": "adhivāsanakhantiyā samannāgatassa puggalassa sukkapakkhe cando viya laddho yaso aparāparaṁ āpūratīti.",
  "atk-s0513a40:244_0": "Rājā mahāsattassa dhammakathaṁ sutvā tuṭṭho ekaṁ amaccaṁ āṇāpetvā paribbājikaṁ āharāpetvā",
  "atk-s0513a40:244_1": "“bhante nikkodhatāpasa, ubhopi tumhe pabbajjāsukhena vītināmentā idheva uyyāne vasatha,",
  "atk-s0513a40:244_2": "ahaṁ vo dhammikaṁ rakkhāvaraṇaguttiṁ karissāmī”ti vatvā khamāpetvā vanditvā pakkāmi.",
  "atk-s0513a40:244_3": "Te ubhopi tattheva vasiṁsu. Aparabhāge paribbājikā kālamakāsi. Bodhisatto tassā kālakatāya",
  "atk-s0513a40:244_4": "himavantaṁ pavisitvā abhiññā ca samāpattiyo ca nibbattetvā cattāro brahmavihāre bhāvetvā",
  "atk-s0513a40:244_5": "brahmalokaparāyaṇo ahosi.",
  "atk-s0513a40:245": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne kodhano bhikkhu anāgāmiphale patiṭṭhahi.",
  "atk-s0513a40:246": "Tadā paribbājikā rāhulamātā ahosi, rājā ānando, paribbājako pana ahameva ahosinti.",
  "atk-s0513a40:247": "Cūḷabodhijātakavaṇṇanā pañcamā.",
  "atk-s0513a40:249": "[444] 6. Kaṇhadīpāyanajātakavaṇṇanā",
  "atk-s0513a40:250_0": "Sattāhamevāhanti idaṁ satthā jetavane viharanto ekaṁ ukkaṇṭhitabhikkhuṁ ārabbha kathesi.",
  "atk-s0513a40:250_1": "Vatthu kusajātake āvi bhavissati. Satthā taṁ bhikkhuṁ “saccaṁ kira tvaṁ bhikkhu ukkaṇṭhitosī”ti",
  "atk-s0513a40:250_2": "pucchitvā “saccaṁ bhante”ti vutte “bhikkhu porāṇakapaṇḍitā anuppanne buddhe bāhirakapabbajjaṁ",
  "atk-s0513a40:250_3": "pabbajitvā atirekapaññāsavassāni anabhiratā brahmacariyaṁ carantā hirottappabhedabhayena",
  "atk-s0513a40:250_4": "attano ukkaṇṭhitabhāvaṁ na kassaci kathesuṁ, tvaṁ kasmā evarūpe niyyānikasāsane pabbajitvā",
  "atk-s0513a40:250_5": "mādisassa garuno buddhassa sammukhe ṭhatvā catuparisamajjhe ukkaṇṭhitabhāvaṁ āvi",
  "atk-s0513a40:250_6": "karosi, kimatthaṁ attano hirottappaṁ na rakkhasī”ti vatvā atītaṁ āhari.",
  "atk-s0513a40:251_0": "Atīte vaṁsaraṭṭhe kosambiyaṁ nāma nagare kosambako nāma rājā rajjaṁ kāresi. Tadā",
  "atk-s0513a40:251_1": "aññatarasmiṁ nigame dve brāhmaṇā asītikoṭidhanavibhavā aññamaññaṁ piyasahāyakā kāmesu",
  "atk-s0513a40:251_2": "dosaṁ disvā mahādānaṁ pavattetvā ubhopi kāme pahāya mahājanassa rodantassa paridevantassa",
  "atk-s0513a40:251_3": "nikkhamitvā himavantapadese assamapadaṁ katvā pabbajitvā uñchācariyāya vanamūlaphalāphalena",
  "atk-s0513a40:251_4": "yāpentā paṇṇāsa vassāni vasiṁsu, jhānaṁ uppādetuṁ nāsakkhiṁsu. Te paṇṇāsavassaccayena",
  "atk-s0513a40:251_5": "loṇambilasevanatthāya janapadaṁ carantā kāsiraṭṭhaṁ sampāpuṇiṁsu. Tatra aññatarasmiṁ",
  "atk-s0513a40:251_6": "nigamagāme dīpāyanatāpasassa gihisahāyo maṇḍabyo nāma atthi, te ubhopi tassa santikaṁ",
  "atk-s0513a40:251_7": "agamaṁsu. So te disvāva attamano paṇṇasālaṁ kāretvā ubhopi te catūhi paccayehi upaṭṭhahi.",
  "atk-s0513a40:251_8": "Te tattha tīṇi cattāri vassāni vasitvā taṁ āpucchitvā cārikaṁ carantā bārāṇasiṁ patvā",
  "atk-s0513a40:251_9": "atimuttakasusāne vasiṁsu. Tattha dīpāyano yathābhirantaṁ viharitvā puna tasseva sahāyassa",
  "atk-s0513a40:251_10": "santikaṁ gato. Maṇḍabyatāpaso tattheva vasi.",
  "atk-s0513a40:252_0": "Athekadivasaṁ eko coro antonagare corikaṁ katvā dhanasāraṁ ādāya nikkhanto “coro”ti",
  "atk-s0513a40:252_1": "ñatvā paṭibuddhehi gharassāmikehi ceva ārakkhamanussehi ca anubaddho niddhamanena",
  "atk-s0513a40:252_2": "nikkhamitvā vegena susānaṁ pavisitvā tāpasassa paṇṇasāladvāre bhaṇḍikaṁ chaṭṭetvā",
  "atk-s0513a40:252_3": "palāyi. Manussā bhaṇḍikaṁ disvā “are duṭṭhajaṭila, tvaṁ rattiṁ corikaṁ katvā divā",
  "atk-s0513a40:252_4": "tāpasarūpena carasī”ti tajjetvā pothetvā taṁ ādāya netvā rañño dassayiṁsu. Rājā anupaparikkhitvāva",
  "atk-s0513a40:252_5": "“gacchatha, naṁ sūle uttāsethā”ti āha. Te taṁ susānaṁ netvā khadirasūlaṁ āropayiṁsu,",
  "atk-s0513a40:252_6": "tāpasassa sarīre sūlaṁ na pavisati. Tato nimbasūlaṁ āhariṁsu, tampi na pavisati.",
  "atk-s0513a40:252_7": "Ayasūlaṁ āhariṁsu, tampi na pavisati. Tāpaso “kiṁ nu kho me pubbakamma”nti olokesi,",
  "atk-s0513a40:252_8": "athassa jātissarañāṇaṁ uppajji, tena pubbakammaṁ oloketvā addasa. Kiṁ panassa pubbakammanti?",
  "atk-s0513a40:252_9": "Koviḷārasūle makkhikāvedhanaṁ. So kira purimabhave vaḍḍhakiputto hutvā pitu rukkhatacchanaṭṭhānaṁ",
  "atk-s0513a40:252_10": "gantvā ekaṁ makkhikaṁ gahetvā koviḷārasalākāya sūle viya vijjhi. Tamenaṁ pāpakammaṁ",
  "atk-s0513a40:252_11": "imaṁ ṭhānaṁ patvā gaṇhi. So “na sakkā ito pāpā mayā muccitu”nti ñatvā rājapurise",
  "atk-s0513a40:252_12": "āha “sace maṁ sūle uttāsetukāmattha, koviḷārasūlaṁ āharathā”ti. Te tathā katvā taṁ",
  "atk-s0513a40:252_13": "sūle uttāsetvā ārakkhaṁ datvā pakkamiṁsu.",
  "atk-s0513a40:253_0": "Ārakkhakā paṭicchannā hutvā tassa santikaṁ āgacchante olokenti. Tadā dīpāyano “ciradiṭṭho",
  "atk-s0513a40:253_1": "me sahāyo”ti maṇḍabyassa santikaṁ āgacchanto “sūle uttāsito”ti taṁ divasaññeva antarāmagge",
  "atk-s0513a40:253_2": "sutvā taṁ ṭhānaṁ gantvā ekamantaṁ ṭhito “kiṁ samma kārakosī”ti pucchitvā “akārakomhī”ti",
  "atk-s0513a40:253_3": "vutte “attano manopadosaṁ rakkhituṁ sakkhi, nāsakkhī”ti pucchi. “Samma, yehi ahaṁ",
  "atk-s0513a40:253_4": "gahito, neva tesaṁ, na rañño upari mayhaṁ manopadoso atthī”ti. “Evaṁ sante tādisassa",
  "atk-s0513a40:253_5": "sīlavato chāyā mayhaṁ sukhā”ti vatvā dīpāyano sūlaṁ nissāya nisīdi. Athassa sarīre",
  "atk-s0513a40:253_6": "maṇḍabyassa sarīrato lohitabindūni patiṁsu. Tāni suvaṇṇavaṇṇasarīre patitapatitāni",
  "atk-s0513a40:253_7": "sussitvā kāḷakāni uppajjiṁsu. Tato paṭṭhāyeva so kaṇhadīpāyano nāma ahosi. So sabbarattiṁ tattheva nisīdi.",
  "atk-s0513a40:254_0": "Punadivase ārakkhapurisā āgantvā taṁ pavattiṁ rañño ārocesuṁ. Rājā “anisāmetvāva",
  "atk-s0513a40:254_1": "me kata”nti vegena tattha gantvā “pabbajita, kasmā sūlaṁ nissāya nisinnosī”ti dīpāyanaṁ",
  "atk-s0513a40:254_2": "pucchi. Mahārāja, imaṁ tāpasaṁ rakkhanto nisinnomhi. Kiṁ pana tvaṁ mahārāja, imassa",
  "atk-s0513a40:254_3": "kārakabhāvaṁ vā akārakabhāvaṁ vā ñatvā evaṁ kāresīti? So kammassa asodhitabhāvaṁ",
  "atk-s0513a40:254_4": "ācikkhi. Athassa so “mahārāja, raññā nāma nisammakārinā bhavitabbaṁ, alaso gihī kāmabhogī",
  "atk-s0513a40:254_5": "na sādhū”tiādīni vatvā dhammaṁ desesi. Rājā maṇḍabyassa niddosabhāvaṁ ñatvā “sūlaṁ",
  "atk-s0513a40:254_6": "harathā”ti āṇāpesi. Sūlaṁ harantā harituṁ na sakkhiṁsu. Maṇḍabyo āha – “mahārāja,",
  "atk-s0513a40:254_7": "ahaṁ pubbe katakammadosena evarūpaṁ bhayaṁ sampatto, mama sarīrato sūlaṁ harituṁ",
  "atk-s0513a40:254_8": "na sakkā, sace mayhaṁ jīvitaṁ dātukāmo, kakacaṁ āharāpetvā imaṁ sūlaṁ cammasamaṁ",
  "atk-s0513a40:254_9": "chindāpehī”ti. Rājā tathā kāresi. Antosarīre sūlo antoyeva ahosi. Tadā kira so sukhumaṁ",
  "atk-s0513a40:254_10": "koviḷārasalākaṁ gahetvā makkhikāya vaccamaggaṁ pavesesi, taṁ tassa antosarīreyeva",
  "atk-s0513a40:254_11": "ahosi. So tena kāraṇena amaritvā attano āyukkhayeneva mari, tasmā ayampi na mato.",
  "atk-s0513a40:254_12": "Rājā tāpase vanditvā khamāpetvā ubhopi uyyāne vasāpento paṭijaggi, tato paṭṭhāya",
  "atk-s0513a40:254_13": "maṇḍabyo āṇimaṇḍabyo nāma jāto. So rājānaṁ upanissāya tattheva vasi, dīpāyano pana",
  "atk-s0513a40:254_14": "tassa vaṇaṁ phāsukaṁ katvā attano gihisahāyamaṇḍabyassa santikameva gato.",
  "atk-s0513a40:255_0": "Taṁ paṇṇasālaṁ pavisantaṁ disvā eko puriso sahāyassa ārocesi. So sutvāva tuṭṭhacitto",
  "atk-s0513a40:255_1": "saputtadāro bahū gandhamālatelaphāṇitādīni ādāya taṁ paṇṇasālaṁ gantvā dīpāyanaṁ",
  "atk-s0513a40:255_2": "vanditvā pāde dhovitvā telena makkhetvā pānakaṁ pāyetvā āṇimaṇḍabyassa pavattiṁ suṇanto",
  "atk-s0513a40:255_3": "nisīdi. Athassa putto yaññadattakumāro nāma caṅkamanakoṭiyaṁ geṇḍukena kīḷi, tatra",
  "atk-s0513a40:255_4": "cekasmiṁ vammike āsīviso vasati. Kumārassa bhūmiyaṁ pahaṭageṇḍuko gantvā vammikabile",
  "atk-s0513a40:255_5": "āsīvisassa matthake pati. So ajānanto bile hatthaṁ pavesesi. Atha naṁ kuddho āsīviso",
  "atk-s0513a40:255_6": "hatthe ḍaṁsi. So visavegena mucchito tattheva pati. Athassa mātāpitaro sappena ḍaṭṭhabhāvaṁ",
  "atk-s0513a40:255_7": "ñatvā kumārakaṁ ukkhipitvā tāpasassa santikaṁ ānetvā pādamūle nipajjāpetvā “bhante,",
  "atk-s0513a40:255_8": "pabbajitā nāma osadhaṁ vā parittaṁ vā jānanti, puttakaṁ no ārogaṁ karothā”ti āhaṁsu.",
  "atk-s0513a40:255_9": "Ahaṁ osadhaṁ na jānāmi, nāhaṁ vejjakammaṁ karissāmīti. “Tena hi bhante, imasmiṁ kumārake",
  "atk-s0513a40:255_10": "mettaṁ katvā saccakiriyaṁ karothā”ti vutte tāpaso “sādhu, saccakiriyaṁ karissāmī”ti",
  "atk-s0513a40:255_11": "vatvā yaññadattassa sīse hatthaṁ ṭhapetvā paṭhamaṁ gāthamāha –",
  "atk-s0513a40:256": "62.",
  "atk-s0513a40:257": "“Sattāhamevāhaṁ pasannacitto, puññatthiko ācariṁ brahmacariyaṁ;",
  "atk-s0513a40:258": "Athāparaṁ yaṁ caritaṁ mamedaṁ, vassāni paññāsa samādhikāni;",
  "atk-s0513a40:259": "Akāmakovāpi ahaṁ carāmi, etena saccena suvatthi hotu;",
  "atk-s0513a40:260": "Hataṁ visaṁ jīvatu yaññadatto”ti.",
  "atk-s0513a40:261_0": "Tattha athāparaṁ yaṁ caritanti tasmā sattāhā uttari yaṁ mama brahmacariyaṁ. Akāmakovāpīti",
  "atk-s0513a40:261_1": "pabbajjaṁ anicchantoyeva. Etena saccena suvatthi hotūti sace atirekapaṇṇāsavassāni",
  "atk-s0513a40:261_2": "anabhirativāsaṁ vasantena mayā kassaci anārocitabhāvo saccaṁ, etena saccena yaññadattakumārassa",
  "atk-s0513a40:261_3": "sotthibhāvo hotu, jīvitaṁ paṭilabhatūti.",
  "atk-s0513a40:262_0": "Athassa saha saccakiriyāya yaññadattassa thanappadesato uddhaṁ visaṁ bhassitvā pathaviṁ",
  "atk-s0513a40:262_1": "pāvisi. Kumāro akkhīni ummīletvā mātāpitaro oloketvā “ammatātā”ti vatvā parivattitvā",
  "atk-s0513a40:262_2": "nipajji. Athassa pitaraṁ kaṇhadīpāyano āha – “mayā tāva mama balaṁ kataṁ, tvampi",
  "atk-s0513a40:262_3": "attano balaṁ karohī”ti. So “ahampi saccakiriyaṁ karissāmī”ti puttassa ure hatthaṁ",
  "atk-s0513a40:262_4": "ṭhapetvā dutiyaṁ gāthamāha –",
  "atk-s0513a40:263": "63.",
  "atk-s0513a40:264": "“Yasmā dānaṁ nābhinandiṁ kadāci, disvānahaṁ atithiṁ vāsakāle;",
  "atk-s0513a40:265": "Na cāpi me appiyataṁ aveduṁ, bahussutā samaṇabrāhmaṇā ca;",
  "atk-s0513a40:266": "Akāmakovāpi ahaṁ dadāmi, etena saccena suvatthi hotu;",
  "atk-s0513a40:267": "Hataṁ visaṁ jīvatu yaññadatto”ti.",
  "atk-s0513a40:268_0": "Tattha vāsakāleti vasanatthāya gehaṁ āgatakāle. Na cāpi me appiyataṁ avedunti bahussutāpi",
  "atk-s0513a40:268_1": "samaṇabrāhmaṇā “ayaṁ neva dānaṁ abhinandati na amhe”ti imaṁ mama appiyabhāvaṁ neva",
  "atk-s0513a40:268_2": "jāniṁsu. Ahañhi te piyacakkhūhiyeva olokemīti dīpeti. Etena saccenāti sace ahaṁ dānaṁ",
  "atk-s0513a40:268_3": "dadamāno vipākaṁ asaddahitvā attano anicchāya dammi, anicchanabhāvaṁ mama pare na",
  "atk-s0513a40:268_4": "jānanti, etena saccena suvatthi hotūti attho.",
  "atk-s0513a40:269_0": "Evaṁ tassa saccakiriyāya saha kaṭito uddhaṁ visaṁ bhassitvā pathaviṁ pāvisi. Kumāro",
  "atk-s0513a40:269_1": "uṭṭhāya nisīdi, ṭhātuṁ pana na sakkoti. Athassa pitā mātaraṁ āha “bhadde, mayā attano",
  "atk-s0513a40:269_2": "balaṁ kataṁ, tvaṁ idāni saccakiriyaṁ katvā puttassa uṭṭhāya gamanabhāvaṁ karohī”ti.",
  "atk-s0513a40:269_3": "“Sāmi, atthi mayhaṁ ekaṁ saccaṁ, tava pana santike kathetuṁ na sakkomī”ti. “Bhadde,",
  "atk-s0513a40:269_4": "yathā tathā me puttaṁ arogaṁ karohī”ti. Sā “sādhū”ti sampaṭicchitvā saccaṁ karontī tatiyaṁ gāthamāha –",
  "atk-s0513a40:270": "64.",
  "atk-s0513a40:271": "“Āsīviso tāta pahūtatejo, yo taṁ aḍaṁsī bilarā udicca;",
  "atk-s0513a40:272": "Tasmiñca me appiyatāya ajja, pitarañca te natthi koci viseso;",
  "atk-s0513a40:273": "Etena saccena suvatthi hotu, hataṁ visaṁ jīvatu yaññadatto”ti.",
  "atk-s0513a40:274_0": "Tattha tātāti puttaṁ ālapati. Pahūtatejoti balavaviso. Bilarāti vivarā, ayameva vā",
  "atk-s0513a40:274_1": "pāṭho. Udiccāti uṭṭhahitvā, vammikabilato uṭṭhāyāti attho. Pitarañca teti pitari",
  "atk-s0513a40:274_2": "ca te. Aṭṭhakathāyaṁ pana ayameva pāṭho. Idaṁ vuttaṁ hoti – “tāta, yaññadatta tasmiñca",
  "atk-s0513a40:274_3": "āsīvise tava pitari ca appiyabhāvena mayhaṁ koci viseso natthi. Tañca pana appiyabhāvaṁ",
  "atk-s0513a40:274_4": "ṭhapetvā ajja mayā koci jānāpitapubbo nāma natthi, sace etaṁ saccaṁ, etena saccena",
  "atk-s0513a40:274_5": "tava sotthi hotū”ti.",
  "atk-s0513a40:275_0": "Saha ca saccakiriyāya sabbaṁ visaṁ bhassitvā pathaviṁ pāvisi. Yaññadatto nibbisena",
  "atk-s0513a40:275_1": "sarīrena uṭṭhāya kīḷituṁ āraddho. Evaṁ putte uṭṭhite maṇḍabyo dīpāyanassa ajjhāsayaṁ",
  "atk-s0513a40:275_2": "pucchanto catutthaṁ gāthamāha –",
  "atk-s0513a40:276": "65.",
  "atk-s0513a40:277": "“Santā dantāyeva paribbajanti, aññatra kaṇhā natthākāmarūpā;",
  "atk-s0513a40:278": "Dīpāyana kissa jigucchamāno, akāmako carasi brahmacariya”nti.",
  "atk-s0513a40:279_0": "Tassattho – ye keci khattiyādayo kāme pahāya idha loke pabbajanti, te aññatra kaṇhā",
  "atk-s0513a40:279_1": "bhavantaṁ kaṇhaṁ ṭhapetvā aññe akāmarūpā nāma natthi, sabbe jhānabhāvanāya kilesānaṁ",
  "atk-s0513a40:279_2": "samitattā santā, cakkhādīni dvārāni yathā nibbisevanāni honti, tathā tesaṁ damitattā",
  "atk-s0513a40:279_3": "dantā hutvā abhiratāva brahmacariyaṁ caranti, tvaṁ pana bhante dīpāyana, kiṁkāraṇā",
  "atk-s0513a40:279_4": "tapaṁ jigucchamāno akāmako hutvā brahmacariyaṁ carasi, kasmā puna na agārameva ajjhāvasasīti.",
  "atk-s0513a40:280": "Athassa so kāraṇaṁ kathento pañcamaṁ gāthamāha –",
  "atk-s0513a40:281": "66.",
  "atk-s0513a40:282": "“Saddhāya nikkhamma punaṁ nivatto, so eḷamūgova bālo vatāyaṁ;",
  "atk-s0513a40:283": "Etassa vādassa jigucchamāno, akāmako carāmi brahmacariyaṁ;",
  "atk-s0513a40:284": "Viññuppasatthañca satañca ṭhānaṁ, evampahaṁ puññakaro bhavāmī”ti.",
  "atk-s0513a40:285_0": "Tassattho – kaṇho kammañca phalañca saddahitvā tāva mahantaṁ vibhavaṁ pahāya agārā",
  "atk-s0513a40:285_1": "nikkhamitvā yaṁ jahi, puna tadatthameva nivatto. So ayaṁ eḷamūgo gāmadārako viya",
  "atk-s0513a40:285_2": "bālo vatāti imaṁ vādaṁ jigucchamāno ahaṁ attano hirottappabhedabhayena anicchamānopi",
  "atk-s0513a40:285_3": "brahmacariyaṁ carāmi. Kiñca bhiyyo pabbajjāpuññañca nāmetaṁ viññūhi buddhādīhi pasatthaṁ,",
  "atk-s0513a40:285_4": "tesaṁyeva ca sataṁ nivāsaṭṭhānaṁ. Evaṁ imināpi kāraṇena ahaṁ puññakaro bhavāmi, assumukhopi",
  "atk-s0513a40:285_5": "rudamāno brahmacariyaṁ carāmiyevāti.",
  "atk-s0513a40:286": "Evaṁ so attano ajjhāsayaṁ kathetvā puna maṇḍabyaṁ pucchanto chaṭṭhaṁ gāthamāha –",
  "atk-s0513a40:287": "67.",
  "atk-s0513a40:288": "“Samaṇe tuvaṁ brāhmaṇe addhike ca, santappayāsi annapānena bhikkhaṁ;",
  "atk-s0513a40:289": "Opānabhūtaṁva gharaṁ tava yidaṁ, annena pānena upetarūpaṁ;",
  "atk-s0513a40:290": "Atha kissa vādassa jigucchamāno, akāmako dānamimaṁ dadāsī”ti.",
  "atk-s0513a40:291": "Tattha bhikkhanti bhikkhāya carantānaṁ bhikkhañca sampādetvā dadāsi. Opānabhūtaṁvāti catumahāpathe khatasādhāraṇapokkharaṇī viya.",
  "atk-s0513a40:292": "Tato maṇḍabyo attano ajjhāsayaṁ kathento sattamaṁ gāthamāha –",
  "atk-s0513a40:293": "68.",
  "atk-s0513a40:294": "“Pitaro ca me āsuṁ pitāmahā ca, saddhā ahuṁ dānapatī vadaññū;",
  "atk-s0513a40:295": "Taṁ kullavattaṁ anuvattamāno, māhaṁ kule antimagandhano ahuṁ;",
  "atk-s0513a40:296": "Etassa vādassa jigucchamāno, akāmako dānamimaṁ dadāmī”ti.",
  "atk-s0513a40:297_0": "Tattha “āsu”nti padassa “saddhā”ti iminā sambandho, saddhā ahesunti attho. Ahunti",
  "atk-s0513a40:297_1": "saddhā hutvā tato uttari dānajeṭṭhakā ceva “detha karothā”ti vuttavacanassa atthajānanakā",
  "atk-s0513a40:297_2": "ca ahesuṁ. Taṁ kullavattanti taṁ kulavattaṁ, aṭṭhakathāyaṁ pana ayameva pāṭho. Māhaṁ",
  "atk-s0513a40:297_3": "kule antimagandhano ahunti “ahaṁ attano kule sabbapacchimako ceva kulapalāpo ca mā",
  "atk-s0513a40:297_4": "ahu”nti sallakkhetvā etaṁ “kulaantimo kulapalāpo”ti vādaṁ jigucchamāno dānaṁ anicchantopi",
  "atk-s0513a40:297_5": "idaṁ dānaṁ dadāmīti dīpeti.",
  "atk-s0513a40:298": "Evañca pana vatvā maṇḍabyo attano bhariyaṁ pucchamāno aṭṭhamaṁ gāthamāha –",
  "atk-s0513a40:299": "69.",
  "atk-s0513a40:300": "“Dahariṁ kumāriṁ asamatthapaññaṁ, yaṁ tānayiṁ ñātikulā sugatte;",
  "atk-s0513a40:301": "Na cāpi me appiyataṁ avedi, aññatra kāmā paricārayantā;",
  "atk-s0513a40:302": "Atha kena vaṇṇena mayā te bhoti, saṁvāsadhammo ahu evarūpo”ti.",
  "atk-s0513a40:303_0": "Tattha asamatthapaññanti kuṭumbaṁ vicāretuṁ appaṭibalapaññaṁ atitaruṇiññeva samānaṁ.",
  "atk-s0513a40:303_1": "Yaṁ tānayinti yaṁ taṁ ānayiṁ, ahaṁ daharimeva samānaṁ taṁ ñātikulato ānesinti vuttaṁ",
  "atk-s0513a40:303_2": "hoti. Aññatra kāmā paricārayantāti ettakaṁ kālaṁ vinā kāmena anicchāya maṁ paricārayantāpi",
  "atk-s0513a40:303_3": "attano appiyataṁ maṁ na jānāpesi, sampiyāyamānarūpāva paricari. Kena vaṇṇenāti kena",
  "atk-s0513a40:303_4": "kāraṇena. Bhotīti taṁ ālapati. Evarūpoti āsīvisasamānapaṭikūlabhāvena mayā saddhiṁ",
  "atk-s0513a40:303_5": "tava saṁvāsadhammo evarūpo piyasaṁvāso viya kathaṁ jātoti.",
  "atk-s0513a40:304": "Athassa sā kathentī navamaṁ gāthamāha –",
  "atk-s0513a40:305": "70.",
  "atk-s0513a40:306": "“Ārā dūre nayidha kadāci atthi, paramparā nāma kule imasmiṁ;",
  "atk-s0513a40:307": "Taṁ kullavattaṁ anuvattamānā, māhaṁ kule antimagandhinī ahuṁ;",
  "atk-s0513a40:308": "Etassa vādassa jigucchamānā, akāmikā paddhacarāmhi tuyha”nti.",
  "atk-s0513a40:309_0": "Tattha ārā dūreti aññamaññavevacanaṁ. Atidūreti vā dassentī evamāha. Idhāti nipātamattaṁ,",
  "atk-s0513a40:309_1": "na kadācīti attho. Paramparāti purisaparamparā. Idaṁ vuttaṁ hoti – sāmi, imasmiṁ",
  "atk-s0513a40:309_2": "amhākaṁ ñātikule dūrato paṭṭhāya yāva sattamā kulaparivaṭṭā purisaparamparā nāma",
  "atk-s0513a40:309_3": "na kadāci atthi, ekitthiyāpi sāmikaṁ chaḍḍetvā añño puriso gahitapubbo nāma natthīti.",
  "atk-s0513a40:309_4": "Taṁ kullavattanti ahampi taṁ kulavattaṁ kulapaveṇiṁ anuvattamānā attano kule pacchimikā",
  "atk-s0513a40:309_5": "palālabhūtā mā ahunti sallakkhetvā etaṁ kulaantimā kulagandhinīti vādaṁ jigucchamānā",
  "atk-s0513a40:309_6": "akāmikāpi tuyhaṁ paddhacarāmhi veyyāvaccakārikā pādaparicārikā jātāmhīti.",
  "atk-s0513a40:310_0": "Evañca pana vatvā “mayā sāmikassa santike abhāsitapubbaṁ guyhaṁ bhāsitaṁ, kujjheyyapi",
  "atk-s0513a40:310_1": "me ayaṁ, amhākaṁ kulūpakatāpasassa sammukheyeva khamāpessāmī”ti cintetvā khamāpentī dasamaṁ gāthamāha –",
  "atk-s0513a40:311": "71.",
  "atk-s0513a40:312": "“Maṇḍabya bhāsiṁ yamabhāsaneyyaṁ, taṁ khamyataṁ puttakahetu majja;",
  "atk-s0513a40:313": "Puttapemā na idha paratthi kiñci, so no ayaṁ jīvati yaññadatto”ti.",
  "atk-s0513a40:314_0": "Tattha taṁ khamyatanti taṁ khamayatu. Puttakahetu majjāti taṁ mama bhāsitaṁ ajja",
  "atk-s0513a40:314_1": "imassa puttassa hetu khamayatu. So no ayanti yassa puttassa kāraṇā mayā etaṁ bhāsitaṁ,",
  "atk-s0513a40:314_2": "so no putto jīvati, imassa jīvitalābhabhāvena me khama sāmi, ajjato paṭṭhāya tava",
  "atk-s0513a40:314_3": "vasavattinī bhavissāmīti.",
  "atk-s0513a40:315_0": "Atha naṁ maṇḍabyo “uṭṭhehi bhadde, khamāmi te, ito pana paṭṭhāya mā pharusacittā",
  "atk-s0513a40:315_1": "ahosi, ahampi te appiyaṁ na karissāmī”ti āha. Bodhisatto maṇḍabyaṁ āha – “āvuso,",
  "atk-s0513a40:315_2": "tayā dussaṅgharaṁ dhanaṁ saṅgharitvā kammañca phalañca asaddahitvā dānaṁ dadantena",
  "atk-s0513a40:315_3": "ayuttaṁ kataṁ, ito paṭṭhāya dānaṁ saddahitvā dehī”ti. So “sādhū”ti sampaṭicchitvā",
  "atk-s0513a40:315_4": "bodhisattaṁ āha – “bhante, tayā amhākaṁ dakkhiṇeyyabhāve ṭhatvā anabhiratena brahmacariyaṁ",
  "atk-s0513a40:315_5": "carantena ayuttaṁ kataṁ, ito paṭṭhāya idāni yathā tayi katakārā mahapphalā honti,",
  "atk-s0513a40:315_6": "evaṁ cittaṁ pasādetvā suddhacitto abhirato hutvā brahmacariyaṁ carāhī”ti. Te mahāsattaṁ",
  "atk-s0513a40:315_7": "vanditvā uṭṭhāya agamaṁsu. Tato paṭṭhāya bhariyā sāmike sasnehā ahosi, maṇḍabyo pasannacitto",
  "atk-s0513a40:315_8": "saddhāya dānaṁ adāsi. Bodhisatto anabhiratiṁ vinodetvā jhānābhiññaṁ uppādetvā brahmalokaparāyaṇo ahosi.",
  "atk-s0513a40:316_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a40:316_1": "ukkaṇṭhito bhikkhu sotāpattiphale patiṭṭhahi. Tadā maṇḍabyo ānando ahosi, bhariyā",
  "atk-s0513a40:316_2": "visākhā, putto rāhulo, āṇimaṇḍabyo sāriputto, kaṇhadīpāyano pana ahameva ahosinti.",
  "atk-s0513a40:317": "Kaṇhadīpāyanajātakavaṇṇanā chaṭṭhā.",
  "atk-s0513a40:319": "[445] 7. Nigrodhajātakavaṇṇanā",
  "atk-s0513a40:320_0": "Na vāhametaṁ jānāmīti idaṁ satthā veḷuvane viharanto devadattaṁ ārabbha kathesi.",
  "atk-s0513a40:320_1": "Ekadivasañhi bhikkhū tena “āvuso devadatta, satthā tava bahūpakāro, tvañhi satthāraṁ",
  "atk-s0513a40:320_2": "nissāya pabbajjaṁ labhi upasampadaṁ labhi, tepiṭakaṁ buddhavacanaṁ uggaṇhi, jhānaṁ",
  "atk-s0513a40:320_3": "uppādesi, lābhasakkāropi te dasabalasseva santako”ti bhikkhūhi vutte tiṇasalākaṁ",
  "atk-s0513a40:320_4": "ukkhipitvā “ettakampi samaṇena gotamena mayhaṁ kataṁ guṇaṁ na passāmī”ti vutte dhammasabhāyaṁ",
  "atk-s0513a40:320_5": "kathaṁ samuṭṭhāpesuṁ. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a40:320_6": "pucchitvā “imāya nāmā”ti vutte “na, bhikkhave, idāneva, pubbepi devadatto akataññū",
  "atk-s0513a40:320_7": "mittadubbhī”ti vatvā tehi yācito atītaṁ āhari.",
  "atk-s0513a40:321_0": "Atīte rājagahe magadhamahārājā nāma rajjaṁ kāresi. Tadā rājagahaseṭṭhi attano puttassa",
  "atk-s0513a40:321_1": "janapadaseṭṭhino dhītaraṁ ānesi, sā vañjhā ahosi. Athassā aparabhāge sakkāro parihāyi.",
  "atk-s0513a40:321_2": "“Amhākaṁ puttassa gehe vañjhitthiyā vasantiyā kathaṁ kulavaṁso vaḍḍhissatī”ti yathā",
  "atk-s0513a40:321_3": "sā suṇāti, evampi kathaṁ samuṭṭhāpenti. Sā taṁ sutvā “hotu gabbhiniālayaṁ katvā ete",
  "atk-s0513a40:321_4": "vañcessāmī”ti cintetvā attano atthacārikaṁ dhātiṁ āha “amma, gabbhiniyo nāma kiñca",
  "atk-s0513a40:321_5": "kiñca karontī”ti gabbhiniparihāraṁ pucchitvā utunikāle paṭicchādetvā ambilādirucikā",
  "atk-s0513a40:321_6": "hutvā hatthapādānaṁ uddhumāyanakāle hatthapādapiṭṭhiyo koṭṭāpetvā bahalaṁ kāresi,",
  "atk-s0513a40:321_7": "divase divasepi pilotikāveṭhanena ca udaravaḍḍhanaṁ vaḍḍhesi, thanamukhāni kāḷāni",
  "atk-s0513a40:321_8": "kāresi, sarīrakiccaṁ karontīpi aññatra tassā dhātiyā aññesaṁ sammukhaṭṭhāne na karoti.",
  "atk-s0513a40:321_9": "Sāmikopissā gabbhaparihāraṁ adāsi. Evaṁ nava māse vasitvā “idāni janapade pitu gharaṁ",
  "atk-s0513a40:321_10": "gantvā vijāyissāmī”ti sasure āpucchitvā rathamāruhitvā mahantena parivārena rājagahā",
  "atk-s0513a40:321_11": "nikkhamitvā maggaṁ paṭipajji. Tassā pana purato eko sattho gacchati. Satthena vasitvā",
  "atk-s0513a40:321_12": "gataṭṭhānaṁ esā pātarāsakāle pāpuṇāti.",
  "atk-s0513a40:322_0": "Athekadivasaṁ tasmiṁ satthe ekā duggatitthī rattiyā ekasmiṁ nigrodhamūle puttaṁ vijāyitvā",
  "atk-s0513a40:322_1": "pātova satthe gacchante “ahaṁ vinā satthena gantuṁ na sakkhissāmi, sakkā kho pana",
  "atk-s0513a40:322_2": "jīvantiyā puttaṁ labhitu”nti nigrodhamūlajāle jalābuñceva gabbhamalañca attharitvā",
  "atk-s0513a40:322_3": "puttaṁ chaṭṭetvā agamāsi. Dārakassapi devatā ārakkhaṁ gaṇhiṁsu. So hi na yo vā so",
  "atk-s0513a40:322_4": "vā, bodhisattoyeva. So pana tadā tādisaṁ paṭisandhiṁ gaṇhi. Itarā pātarāsakāle taṁ",
  "atk-s0513a40:322_5": "ṭhānaṁ patvā “sarīrakiccaṁ karissāmī”ti tāya dhātiyā saddhiṁ nigrodhamūlaṁ gatā suvaṇṇavaṇṇaṁ",
  "atk-s0513a40:322_6": "dārakaṁ disvā “amma, nipphannaṁ no kicca”nti pilotikāyo apanetvā ucchaṅgapadesaṁ",
  "atk-s0513a40:322_7": "lohitena ca gabbhamalena ca makkhetvā attano gabbhavuṭṭhānaṁ ārocesi. Tāvadeva naṁ",
  "atk-s0513a40:322_8": "sāṇiyā parikkhipitvā haṭṭhatuṭṭho saparijano rājagahaṁ paṇṇaṁ pesesi. Athassā sassusasurā",
  "atk-s0513a40:322_9": "vijātakālato paṭṭhāya “pitu kule kiṁ karissati, idheva āgacchatū”ti pesayiṁsu. Sā",
  "atk-s0513a40:322_10": "paṭinivattitvā rājagahameva pāvisi. Tattha taṁ sampaṭicchitvā dārakassa nāmaṁ karontā",
  "atk-s0513a40:322_11": "nigrodhamūle jātattā “nigrodhakumāro”ti nāmaṁ kariṁsu. Taṁ divasaññeva anuseṭṭhisuṇisāpi",
  "atk-s0513a40:322_12": "vijāyanatthāya kulagharaṁ gacchantī antarāmagge ekissā rukkhasākhāya heṭṭhā puttaṁ",
  "atk-s0513a40:322_13": "vijāyi, tassa “sākhakumāro”ti nāmaṁ kariṁsu. Taṁ divasaññeva seṭṭhiṁ nissāya vasantassa",
  "atk-s0513a40:322_14": "tunnakārassa bhariyāpi pilotikantare puttaṁ vijāyi, tassa “pottiko”ti nāmaṁ kariṁsu.",
  "atk-s0513a40:323_0": "Mahāseṭṭhi ubhopi te dārake “nigrodhakumārassa jātadivasaññeva jātā”ti āṇāpetvā teneva",
  "atk-s0513a40:323_1": "saddhiṁ saṁvaḍḍhesi. Te ekato vaḍḍhitvā vayappattā takkasilaṁ gantvā sippaṁ uggaṇhiṁsu.",
  "atk-s0513a40:323_2": "Ubhopi seṭṭhiputtā ācariyassa dve sahassāni adaṁsu. Nigrodhakumāro pottikassa attano",
  "atk-s0513a40:323_3": "santike sippaṁ paṭṭhapesi. Te nipphannasippā ācariyaṁ āpucchitvā nikkhantā “janapadacārikaṁ",
  "atk-s0513a40:323_4": "carissāmā”ti anupubbena bārāṇasiṁ patvā ekasmiṁ rukkhamūle nipajjiṁsu. Tadā bārāṇasirañño",
  "atk-s0513a40:323_5": "kālakatassa sattamo divaso, “sve phussarathaṁ yojessāmā”ti nagare bheriṁ carāpesuṁ.",
  "atk-s0513a40:323_6": "Tesupi sahāyesu rukkhamūle nipajjitvā niddāyantesu pottiko paccūsakāle uṭṭhāya nigrodhakumārassa",
  "atk-s0513a40:323_7": "pāde parimajjanto nisīdi. Tasmiṁ rukkhe vutthakukkuṭesu uparikukkuṭo heṭṭhākukkuṭassa",
  "atk-s0513a40:323_8": "sarīre vaccaṁ pātesi. Atha naṁ so “kenetaṁ pātita”nti āha. “Samma, mā kujjhi, mayā",
  "atk-s0513a40:323_9": "ajānantena pātita”nti āha. “Are, tvaṁ mama sarīraṁ attano vaccaṭṭhānaṁ maññasi, kiṁ",
  "atk-s0513a40:323_10": "mama pamāṇaṁ na jānāsī”ti. Atha naṁ itaro “are tvaṁ ‘ajānantena me kata’nti vuttepi",
  "atk-s0513a40:323_11": "kujjhasiyeva, kiṁ pana te pamāṇa”nti āha. “Yo maṁ māretvā maṁsaṁ khādati, so pātova",
  "atk-s0513a40:323_12": "sahassaṁ labhati, tasmā ahaṁ mānaṁ karomī”ti. Atha naṁ itaro “are ettakamattena tvaṁ",
  "atk-s0513a40:323_13": "mānaṁ karosi, maṁ pana māretvā yo thūlamaṁsaṁ khādati, so pātova rājā hoti, yo majjhimamaṁsaṁ",
  "atk-s0513a40:323_14": "khādati, so senāpati, yo aṭṭhinissitaṁ khādati, so bhaṇḍāgāriko hotī”ti āha.",
  "atk-s0513a40:324_0": "Pottiko tesaṁ kathaṁ sutvā “kiṁ no sahassena, rajjameva vara”nti saṇikaṁ rukkhaṁ",
  "atk-s0513a40:324_1": "abhiruhitvā uparisayitakukkuṭaṁ gahetvā māretvā aṅgāre pacitvā thūlamaṁsaṁ nigrodhassa",
  "atk-s0513a40:324_2": "adāsi, majjhimamaṁsaṁ sākhassa adāsi, aṭṭhimaṁsaṁ attanā khādi. Khāditvā pana “samma",
  "atk-s0513a40:324_3": "nigrodha, tvaṁ ajja rājā bhavissasi, samma sākha, tvaṁ senāpati bhavissasi, ahaṁ",
  "atk-s0513a40:324_4": "pana bhaṇḍāgāriko bhavissāmī”ti vatvā “kathaṁ jānāsī”ti puṭṭho taṁ pavattiṁ ārocesi.",
  "atk-s0513a40:324_5": "Te tayopi janā pātarāsavelāya bārāṇasiṁ pavisitvā ekassa brāhmaṇassa gehe sappisakkarayuttaṁ",
  "atk-s0513a40:324_6": "pāyāsaṁ bhuñjitvā nagarā nikkhamitvā uyyānaṁ pavisiṁsu. Nigrodhakumāro silāpaṭṭe",
  "atk-s0513a40:324_7": "nipajji, itare dve bahi nipajjiṁsu. Tasmiṁ samaye pañca rājakakudhabhaṇḍāni anto",
  "atk-s0513a40:324_8": "ṭhapetvā phussarathaṁ vissajjesuṁ. Tattha vitthārakathā mahājanakajātake āvi bhavissati.",
  "atk-s0513a40:324_9": "Phussaratho uyyānaṁ gantvā nivattitvā ārohanasajjo hutvā aṭṭhāsi. Purohito “uyyāne",
  "atk-s0513a40:324_10": "puññavatā sattena bhavitabba”nti uyyānaṁ pavisitvā kumāraṁ disvā pādantato sāṭakaṁ",
  "atk-s0513a40:324_11": "apanetvā pādesu lakkhaṇāni upadhāretvā “tiṭṭhatu bārāṇasiyaṁ rajjaṁ, sakalajambudīpassa",
  "atk-s0513a40:324_12": "adhipatirājā bhavituṁ yutto”ti sabbatālāvacare paggaṇhāpesi. Nigrodhakumāro pabujjhitvā",
  "atk-s0513a40:324_13": "mukhato sāṭakaṁ apanetvā mahājanaṁ oloketvā parivattitvā nipanno thokaṁ vītināmetvā",
  "atk-s0513a40:324_14": "silāpaṭṭe pallaṅkena nisīdi. Atha naṁ purohito jaṇṇunā patiṭṭhāya “rajjaṁ te deva",
  "atk-s0513a40:324_15": "pāpuṇātī”ti vatvā “‘sādhū”ti vutte tattheva ratanarāsimhi ṭhapetvā abhisiñci. So",
  "atk-s0513a40:324_16": "rajjaṁ patvā sākhassa senāpatiṭṭhānaṁ datvā mahantena sakkārena nagaraṁ pāvisi, pottikopi",
  "atk-s0513a40:324_17": "tehi saddhiññeva agamāsi. Tato paṭṭhāya mahāsatto bārāṇasiyaṁ dhammena rajjaṁ kāresi.",
  "atk-s0513a40:325_0": "So ekadivasaṁ mātāpitūnaṁ saritvā sākhaṁ āha – “samma, na sakkā mātāpitūhi vinā vattituṁ,",
  "atk-s0513a40:325_1": "mahantena parivārena gantvā mātāpitaro no ānehī”ti. Sākho “na me tattha gamanakammaṁ",
  "atk-s0513a40:325_2": "atthī”ti paṭikkhipi. Tato pottikaṁ āṇāpesi. So “sādhū”ti tattha gantvā nigrodhassa",
  "atk-s0513a40:325_3": "mātāpitaro “putto vo rajje patiṭṭhito, etha gacchāmā”ti āha. Te “atthi no tāva vibhavamattaṁ,",
  "atk-s0513a40:325_4": "alaṁ tattha gamanenā”ti paṭikkhipiṁsu. Sākhassapi mātāpitaro avoca, tepi na icchiṁsu.",
  "atk-s0513a40:325_5": "Attano mātāpitaro avoca, “mayaṁ tāta tunnakārakammena jīvissāma ala”nti paṭikkhipiṁsu.",
  "atk-s0513a40:325_6": "So tesaṁ manaṁ alabhitvā bārāṇasimeva paccāgantvā “senāpatissa ghare maggakilamathaṁ",
  "atk-s0513a40:325_7": "vinodetvā pacchā nigrodhasahāyaṁ passissāmī”ti cintetvā tassa nivesanadvāraṁ gantvā",
  "atk-s0513a40:325_8": "“sahāyo kira te pottiko nāma āgatoti senāpatissa ārocehī”ti dovārikaṁ āha, so tathā",
  "atk-s0513a40:325_9": "akāsi. Sākho pana “ayaṁ mayhaṁ rajjaṁ adatvā sahāyanigrodhassa adāsī”ti tasmiṁ veraṁ",
  "atk-s0513a40:325_10": "bandhi. So taṁ kathaṁ sutvāva kuddho āgantvā “ko imassa sahāyo ummattako dāsiputto,",
  "atk-s0513a40:325_11": "gaṇhatha na”nti vatvā hatthapādajaṇṇukapparehi koṭṭāpetvā gīvāyaṁ gāhāpetvā nīharāpesi.",
  "atk-s0513a40:326_0": "So cintesi “sākho mama santikā senāpatiṭṭhānaṁ labhitvā akataññū mittadubbhī, maṁ",
  "atk-s0513a40:326_1": "koṭṭāpetvā nīharāpesi, nigrodho pana paṇḍito kataññū sappuriso, tasseva santikaṁ",
  "atk-s0513a40:326_2": "gamissāmī”ti. So rājadvāraṁ gantvā “deva, pottiko kira nāma te sahāyo dvāre ṭhito”ti",
  "atk-s0513a40:326_3": "rañño ārocāpesi. Rājā pakkosāpetvā taṁ āgacchantaṁ disvā āsanā vuṭṭhāya paccuggantvā",
  "atk-s0513a40:326_4": "paṭisanthāraṁ katvā massukammādīni kārāpetvā sabbālaṅkārapaṭimaṇḍitena paribhuttanānaggarasabhojanena",
  "atk-s0513a40:326_5": "tena saddhiṁ sukhanisinno mātāpitūnaṁ pavattiṁ pucchitvā anāgamanabhāvaṁ suṇi. Sākhopi",
  "atk-s0513a40:326_6": "“pottiko maṁ rañño santike paribhindeyya, mayi pana gate kiñci vattuṁ na sakkhissatī”ti",
  "atk-s0513a40:326_7": "tattheva agamāsi. Pottiko tassa santikeyeva rājānaṁ āmantetvā “deva, ahaṁ maggakilanto",
  "atk-s0513a40:326_8": "‘sākhassa gehaṁ gantvā vissamitvā idhāgamissāmī’ti agamiṁ. Atha maṁ sākho ‘nāhaṁ",
  "atk-s0513a40:326_9": "taṁ jānāmī’ti vatvā koṭṭāpetvā gīvāyaṁ gāhāpetvā nīharāpesīti saddaheyyāsi tvaṁ eta”nti",
  "atk-s0513a40:326_10": "vatvā tisso gāthā abhāsi –",
  "atk-s0513a40:327": "72.",
  "atk-s0513a40:328": "“Na vāhametaṁ jānāmi, ko vāyaṁ kassa vāti vā;",
  "atk-s0513a40:329": "Yathā sākho vadi eva, nigrodha kinti maññasi.",
  "atk-s0513a40:330": "73.",
  "atk-s0513a40:331": "“Tato galavinītena, purisā nīhariṁsu maṁ;",
  "atk-s0513a40:332": "Datvā mukhapahārāni, sākhassa vacanaṁkarā.",
  "atk-s0513a40:333": "74.",
  "atk-s0513a40:334": "“Etādisaṁ dummatinā, akataññuna dubbhinā;",
  "atk-s0513a40:335": "Kataṁ anariyaṁ sākhena, sakhinā te janādhipā”ti.",
  "atk-s0513a40:336_0": "Tattha kinti maññasīti yathā maṁ sākho acari, kiṁ tvampi evameva maññasi, udāhu aññathā",
  "atk-s0513a40:336_1": "maññasi, maṁ sākho evaṁ vadeyyāti saddahasi, taṁ na saddahasīti adhippāyo. Galavinītenāti",
  "atk-s0513a40:336_2": "galaggāhena. Dubbhināti mittadubbhinā.",
  "atk-s0513a40:337": "Taṁ sutvā nigrodho catasso gāthā abhāsi –",
  "atk-s0513a40:338": "75.",
  "atk-s0513a40:339": "“Na vāhametaṁ jānāmi, napi me koci saṁsati;",
  "atk-s0513a40:340": "Yaṁ me tvaṁ samma akkhāsi, sākhena kāraṇaṁ kataṁ.",
  "atk-s0513a40:341": "76.",
  "atk-s0513a40:342": "“Sakhīnaṁ sājīvakaro, mama sākhassa cūbhayaṁ;",
  "atk-s0513a40:343": "Tvaṁ nosissariyaṁ dātā, manussesu mahantataṁ;",
  "atk-s0513a40:344": "Tayāmā labbhitā iddhī, ettha me natthi saṁsayo.",
  "atk-s0513a40:345": "77.",
  "atk-s0513a40:346": "“Yathāpi bījamaggimhi, ḍayhati na virūhati;",
  "atk-s0513a40:347": "Evaṁ kataṁ asappurise, nassati na virūhati.",
  "atk-s0513a40:348": "78.",
  "atk-s0513a40:349": "“Kataññumhi ca posamhi, sīlavante ariyavuttine;",
  "atk-s0513a40:350": "Sukhette viya bījāni, kataṁ tamhi na nassatī”ti.",
  "atk-s0513a40:351_0": "Tattha saṁsatīti ācikkhati. Kāraṇaṁ katanti ākaḍḍhanavikaḍḍhanapothanakoṭṭanasaṅkhātaṁ",
  "atk-s0513a40:351_1": "kāraṇaṁ katanti attho. Sakhīnaṁ sājīvakaroti samma, pottika tvaṁ sahāyakānaṁ suājīvakaro",
  "atk-s0513a40:351_2": "jīvikāya uppādetā. Mama sākhassa cūbhayanti mayhañca sākhassa ca ubhinnampi sakhīnanti",
  "atk-s0513a40:351_3": "attho. Tvaṁ nosissariyanti tvaṁ no asi issariyaṁ dātā, tava santikā imā sampattī",
  "atk-s0513a40:351_4": "amhehi laddhā. Mahantatanti mahantabhāvaṁ.",
  "atk-s0513a40:352_0": "Evañca pana vatvā ettakaṁ kathente nigrodhe sākho tattheva aṭṭhāsi. Atha naṁ rājā",
  "atk-s0513a40:352_1": "“sākha imaṁ pottikaṁ sañjānāsī”ti pucchi. So tuṇhī ahosi. Athassa rājā daṇḍaṁ āṇāpento",
  "atk-s0513a40:352_2": "aṭṭhamaṁ gāthamāha –",
  "atk-s0513a40:353": "79.",
  "atk-s0513a40:354": "“Imaṁ jammaṁ nekatikaṁ, asappurisacintakaṁ;",
  "atk-s0513a40:355": "Hanantu sākhaṁ sattīhi, nāssa icchāmi jīvita”nti.",
  "atk-s0513a40:356": "Tattha jammanti lāmakaṁ. Nekatikanti vañcakaṁ.",
  "atk-s0513a40:357": "Taṁ sutvā pottiko “mā esa bālo maṁ nissāya nassatū”ti cintetvā navamaṁ gāthamāha –",
  "atk-s0513a40:358": "80.",
  "atk-s0513a40:359": "“Khamatassa mahārāja, pāṇā na paṭiānayā;",
  "atk-s0513a40:360": "Khama deva asappurisassa, nāssa icchāmahaṁ vadha”nti.",
  "atk-s0513a40:361": "Tattha khamatassāti khamataṁ assa, etassa asappurisassa khamathāti attho. Na paṭiānayāti matassa nāma pāṇā paṭiānetuṁ na sakkā.",
  "atk-s0513a40:362_0": "Rājā tassa vacanaṁ sutvā sākhassa khami, senāpatiṭṭhānampi pottikasseva dātukāmo",
  "atk-s0513a40:362_1": "ahosi, so pana na icchi. Athassa sabbasenānīnaṁ vicāraṇārahaṁ bhaṇḍāgārikaṭṭhānaṁ",
  "atk-s0513a40:362_2": "nāma adāsi. Pubbe kiretaṁ ṭhānantaraṁ nāhosi, tato paṭṭhāya jātaṁ. Aparabhāge pottiko",
  "atk-s0513a40:362_3": "bhaṇḍāgāriko puttadhītāhi vaḍḍhamāno attano puttadhītānaṁ ovādavasena osānagāthamāha –",
  "atk-s0513a40:363": "81.",
  "atk-s0513a40:364": "“Nigrodhameva seveyya, na sākhamupasaṁvase;",
  "atk-s0513a40:365": "Nigrodhasmiṁ mataṁ seyyo, yañce sākhasmi jīvita”nti.",
  "atk-s0513a40:366_0": "Satthā imaṁ dhammadesanaṁ āharitvā “evaṁ, bhikkhave, devadatto pubbepi akataññūyevā”ti",
  "atk-s0513a40:366_1": "vatvā jātakaṁ samodhānesi – “tadā sākho devadatto ahosi, pottiko ānando, nigrodho",
  "atk-s0513a40:366_2": "pana ahameva ahosi”nti.",
  "atk-s0513a40:367": "Nigrodhajātakavaṇṇanā sattamā.",
  "atk-s0513a40:369": "[446] 8. Takkalajātakavaṇṇanā",
  "atk-s0513a40:370_0": "Na takkalā santi na āluvānīti idaṁ satthā jetavane viharanto ekaṁ pituposakaṁ upāsakaṁ",
  "atk-s0513a40:370_1": "ārabbha kathesi. So kira daliddakule paccājāto mātari kālakatāya pātova uṭṭhāya dantakaṭṭhamukhodakadānādīni",
  "atk-s0513a40:370_2": "karonto bhatiṁ vā kasiṁ vā katvā laddhavibhavānurūpena yāgubhattādīni sampādetvā",
  "atk-s0513a40:370_3": "pitaraṁ posesi. Atha naṁ pitā āha – “tāta, tvaṁ ekakova anto ca bahi ca kattabbaṁ",
  "atk-s0513a40:370_4": "karosi, ekaṁ te kuladārikaṁ ānessāmi, sā te gehe kattabbaṁ karissatī”ti. “Tāta, itthiyo",
  "atk-s0513a40:370_5": "nāma gharaṁ āgatā neva mayhaṁ, na tumhākaṁ cittasukhaṁ karissanti, mā evarūpaṁ cintayittha,",
  "atk-s0513a40:370_6": "ahaṁ yāvajīvaṁ tumhe posetvā tumhākaṁ accayena jānissāmī”ti. Athassa pitā anicchamānasseva",
  "atk-s0513a40:370_7": "ekaṁ kumārikaṁ ānesi. Sā sasurassa ca sāmikassa ca upakārikā ahosi nīcavutti. Sāmikopissā",
  "atk-s0513a40:370_8": "“mama pitu upakārikā”ti tussitvā laddhaṁ laddhaṁ manāpaṁ āharitvā deti, sāpi taṁ",
  "atk-s0513a40:370_9": "sasurasseva upanāmesi. Sā aparabhāge cintesi “mayhaṁ sāmiko laddhaṁ laddhaṁ pitu",
  "atk-s0513a40:370_10": "adatvā mayhameva deti, addhā pitari nisneho jāto, imaṁ mahallakaṁ ekenupāyena mama",
  "atk-s0513a40:370_11": "sāmikassa paṭikkūlaṁ katvā gehā nikkaḍḍhāpessāmī”ti.",
  "atk-s0513a40:371_0": "Sā tato paṭṭhāya udakaṁ atisītaṁ vā accuṇhaṁ vā, āhāraṁ atiloṇaṁ vā aloṇaṁ vā, bhattaṁ",
  "atk-s0513a40:371_1": "uttaṇḍulaṁ vā atikilinnaṁ vāti evamādīni tassa kodhuppattikāraṇāni katvā tasmiṁ kujjhante",
  "atk-s0513a40:371_2": "“ko imaṁ mahallakaṁ upaṭṭhātuṁ sakkhissatī”ti pharusāni vatvā kalahaṁ vaḍḍhesi. Tattha",
  "atk-s0513a40:371_3": "tattha kheḷapiṇḍādīni chaḍḍetvāpi sāmikaṁ ujjhāpesi “passa pitu kammaṁ, ‘idañcidañca",
  "atk-s0513a40:371_4": "mā karī’ti vutte kujjhati, imasmiṁ gehe pitaraṁ vā vasāpehi maṁ vā”ti. Atha naṁ so",
  "atk-s0513a40:371_5": "“bhadde, tvaṁ daharā yattha katthaci jīvituṁ sakkhissasi, mayhaṁ pitā mahallako,",
  "atk-s0513a40:371_6": "tvaṁ tassa asahantī imamhā gehā nikkhamā”ti āha. Sā bhītā “ito paṭṭhāya evaṁ na karissāmī”ti",
  "atk-s0513a40:371_7": "sasurassa pādesu patitvā khamāpetvā pakatiniyāmeneva paṭijaggituṁ ārabhi. Atha so",
  "atk-s0513a40:371_8": "upāsako purimadivasesu tāya ubbāḷho satthu santikaṁ dhammassavanāya agantvā tassā",
  "atk-s0513a40:371_9": "pakatiyā patiṭṭhitakāle agamāsi. Atha naṁ satthā “kiṁ, upāsaka, sattaṭṭha divasāni",
  "atk-s0513a40:371_10": "dhammassavanāya nāgatosī”ti pucchi. So taṁ kāraṇaṁ kathesi. Satthā “idāni tāva tassā",
  "atk-s0513a40:371_11": "kathaṁ aggahetvā pitaraṁ na nīharāpesi, pubbe pana etissā kathaṁ gahetvā pitaraṁ",
  "atk-s0513a40:371_12": "āmakasusānaṁ netvā āvāṭaṁ khaṇitvā tattha naṁ pakkhipitvā māraṇakāle ahaṁ sattavassiko",
  "atk-s0513a40:371_13": "hutvā mātāpitūnaṁ guṇaṁ kathetvā pitughātakakammā nivāresiṁ, tadā tvaṁ mama kathaṁ",
  "atk-s0513a40:371_14": "sutvā tava pitaraṁ yāvajīvaṁ paṭijaggitvā saggaparāyaṇo jāto, svāyaṁ mayā dinno ovādo",
  "atk-s0513a40:371_15": "bhavantaragatampi na vijahati, iminā kāraṇena tassā kathaṁ aggahetvā idāni tayā pitā",
  "atk-s0513a40:371_16": "na nīhaṭo”ti vatvā tena yācito atītaṁ āhari.",
  "atk-s0513a40:372_0": "Atīte bārāṇasiyaṁ brahmadatte rajjaṁ kārente aññatarasmiṁ kāsigāme ekassa kulassa",
  "atk-s0513a40:372_1": "ghare ekaputtako ahosi nāmena saviṭṭhako nāma. So mātāpitaro paṭijagganto aparabhāge",
  "atk-s0513a40:372_2": "mātari kālakatāya pitaraṁ posesīti sabbaṁ vatthu paccuppannavatthuniyāmeneva kathetabbaṁ.",
  "atk-s0513a40:372_3": "Ayaṁ panettha viseso. Tadā sā itthī “passa pitu kammaṁ, ‘idañcidañca mā karī’ti vutte",
  "atk-s0513a40:372_4": "kujjhatī”ti vatvā “sāmi, pitā te caṇḍo pharuso niccaṁ kalahaṁ karoti, jarājiṇṇo byādhipīḷito",
  "atk-s0513a40:372_5": "na cirasseva marissati, ahañca etena saddhiṁ ekagehe vasituṁ na sakkomi, sayampesa",
  "atk-s0513a40:372_6": "katipāhena marissatiyeva, tvaṁ etaṁ āmakasusānaṁ netvā āvāṭaṁ khaṇitvā tattha naṁ",
  "atk-s0513a40:372_7": "pakkhipitvā kuddālena sīsaṁ chinditvā jīvitakkhayaṁ pāpetvā upari paṁsunā chādetvā",
  "atk-s0513a40:372_8": "āgacchāhī”ti āha. So tāya punappunaṁ vuccamāno “bhadde, purisamāraṇaṁ nāma bhāriyaṁ,",
  "atk-s0513a40:372_9": "kathaṁ naṁ māressāmī”ti āha. “Ahaṁ te upāyaṁ ācikkhissāmī”ti. “Ācikkha tāvā”ti. “Sāmi,",
  "atk-s0513a40:372_10": "tvaṁ paccūsakāle pitu nisinnaṭṭhānaṁ gantvā yathā sabbe suṇanti, evaṁ mahāsaddaṁ",
  "atk-s0513a40:372_11": "katvā ‘tāta, asukagāme tumhākaṁ uddhāraṇako atthi, mayi gate na deti, tumhākaṁ accayena",
  "atk-s0513a40:372_12": "na dassateva, sve yānake nisīditvā pātova gacchissāmā’ti vatvā tena vuttavelāyameva",
  "atk-s0513a40:372_13": "uṭṭhāya yānakaṁ yojetvā tattha nisīdāpetvā āmakasusānaṁ netvā āvāṭaṁ khaṇitvā corehi",
  "atk-s0513a40:372_14": "acchinnasaddaṁ katvā māretvā āvāṭe pakkhipitvā sīsaṁ chinditvā nhāyitvā āgacchā”ti.",
  "atk-s0513a40:373_0": "Saviṭṭhako “atthesa upāyo”ti tassā vacanaṁ sampaṭicchitvā yānakaṁ gamanasajjaṁ akāsi.",
  "atk-s0513a40:373_1": "Tassa paneko sattavassiko putto atthi paṇḍito byatto. So mātu vacanaṁ sutvā “mayhaṁ",
  "atk-s0513a40:373_2": "mātā pāpadhammā pitaraṁ me pitughātakammaṁ kāreti, ahaṁ imassa pitughātakammaṁ kātuṁ",
  "atk-s0513a40:373_3": "na dassāmī”ti saṇikaṁ gantvā ayyakena saddhiṁ nipajji. Saviṭṭhakopi itarāya vuttavelāya",
  "atk-s0513a40:373_4": "yānakaṁ yojetvā “ehi, tāta, uddhāraṁ sodhessāmā”ti pitaraṁ yānake nisīdāpesi. Kumāropi",
  "atk-s0513a40:373_5": "paṭhamataraṁ yānakaṁ abhiruhi. Saviṭṭhako taṁ nivāretuṁ asakkonto teneva saddhiṁ",
  "atk-s0513a40:373_6": "āmakasusānaṁ gantvā pitarañca kumārakena saddhiṁ ekamante ṭhapetvā sayaṁ otaritvā",
  "atk-s0513a40:373_7": "kuddālapiṭakaṁ ādāya ekasmiṁ paṭicchannaṭṭhāne caturassāvāṭaṁ khaṇituṁ ārabhi. Kumārako",
  "atk-s0513a40:373_8": "otaritvā tassa santikaṁ gantvā ajānanto viya kathaṁ samuṭṭhāpetvā paṭhamaṁ gāthamāha –",
  "atk-s0513a40:374": "82.",
  "atk-s0513a40:375": "“Na takkalā santi na āluvāni, na biḷāliyo na kaḷambāni tāta;",
  "atk-s0513a40:376": "Eko araññamhi susānamajjhe, kimatthiko tāta khaṇāsi kāsu”nti.",
  "atk-s0513a40:377": "Tattha na takkalā santīti piṇḍālukandā na santi. Āluvānīti āluvakandā. Biḷāliyoti biḷārivallikandā. Kaḷambānīti tālakandā.",
  "atk-s0513a40:378": "Athassa pitā dutiyaṁ gāthamāha –",
  "atk-s0513a40:379": "83.",
  "atk-s0513a40:380": "“Pitāmaho tāta sudubbalo te, anekabyādhīhi dukhena phuṭṭho;",
  "atk-s0513a40:381": "Tamajjahaṁ nikhaṇissāmi sobbhe, na hissa taṁ jīvitaṁ rocayāmī”ti.",
  "atk-s0513a40:382_0": "Tattha anekabyādhīhīti anekehi byādhīhi uppannena dukkhena phuṭṭho. Na hissa tanti",
  "atk-s0513a40:382_1": "ahañhi tassa tava pitāmahassa taṁ dujjīvitaṁ na icchāmi, “evarūpā jīvitā maraṇamevassa",
  "atk-s0513a40:382_2": "vara”nti maññamāno taṁ sobbhe nikhaṇissāmīti.",
  "atk-s0513a40:383": "Taṁ sutvā kumāro upaḍḍhaṁ gāthamāha –",
  "atk-s0513a40:384": "84.",
  "atk-s0513a40:385": "“Saṅkappametaṁ paṭiladdha pāpakaṁ, accāhitaṁ kamma karosi ludda”nti.",
  "atk-s0513a40:386_0": "Tassattho – tāta, tvaṁ “pītaraṁ dukkhā pamocessāmī”ti maraṇadukkhena yojento etaṁ",
  "atk-s0513a40:386_1": "pāpakaṁ saṅkappaṁ paṭiladdhā tassa ca saṅkappavasena hitaṁ atikkamma ṭhitattā accāhitaṁ",
  "atk-s0513a40:386_2": "kammaṁ karosi luddanti.",
  "atk-s0513a40:387_0": "Evañca pana vatvā kumāro pitu hatthato kuddālaṁ gahetvā avidūre aññataraṁ āvāṭaṁ",
  "atk-s0513a40:387_1": "khaṇituṁ ārabhi. Atha naṁ pitā upasaṅkamitvā “kasmā, tāta, āvāṭaṁ khaṇasī”ti pucchi.",
  "atk-s0513a40:387_2": "So tassa kathento tatiyaṁ gāthamāha –",
  "atk-s0513a40:388": "“Mayāpi tāta paṭilacchase tuvaṁ, etādisaṁ kamma jarūpanīto;",
  "atk-s0513a40:389": "Taṁ kullavattaṁ anuvattamāno, ahampi taṁ nikhaṇissāmi sobbhe”ti.",
  "atk-s0513a40:390_0": "Tassattho – tāta, ahampi etasmiṁ sobbhe taṁ mahallakakāle nikhaṇissāmi, iti kho tāta,",
  "atk-s0513a40:390_1": "mayāpi kate imasmiṁ sobbhe tuvaṁ jarūpanīto etādisaṁ kammaṁ paṭilacchase, yaṁ etaṁ",
  "atk-s0513a40:390_2": "tayā pavattitaṁ kulavattaṁ, taṁ anuvattamāno vayappatto bhariyāya saddhiṁ vasanto",
  "atk-s0513a40:390_3": "ahampi taṁ nikhaṇissāmi sobbheti.",
  "atk-s0513a40:391": "Athassa pitā catutthaṁ gāthamāha –",
  "atk-s0513a40:392": "85.",
  "atk-s0513a40:393": "“Pharusāhi vācāhi pakubbamāno, āsajja maṁ tvaṁ vadase kumāra;",
  "atk-s0513a40:394": "Putto mamaṁ orasako samāno, ahītānukampī mama tvaṁsi puttā”ti.",
  "atk-s0513a40:395": "Tattha pakubbamānoti abhibhavanto. Āsajjāti ghaṭṭetvā.",
  "atk-s0513a40:396": "Evaṁ vutte paṇḍitakumārako ekaṁ paṭivacanagāthaṁ, dve udānagāthāti tisso gāthā abhāsi –",
  "atk-s0513a40:397": "86.",
  "atk-s0513a40:398": "“Na tāhaṁ tāta ahitānukampī, hitānukampī te ahampi tāta;",
  "atk-s0513a40:399": "Pāpañca taṁ kamma pakubbamānaṁ, arahāmi no vārayituṁ tato.",
  "atk-s0513a40:400": "87.",
  "atk-s0513a40:401": "“Yo mātaraṁ vā pitaraṁ saviṭṭha, adūsake hiṁsati pāpadhammo;",
  "atk-s0513a40:402": "Kāyassa bhedā abhisamparāyaṁ, asaṁsayaṁ so nirayaṁ upeti.",
  "atk-s0513a40:403": "88.",
  "atk-s0513a40:404": "“Yo mātaraṁ vā pitaraṁ saviṭṭha, annena pānena upaṭṭhahāti;",
  "atk-s0513a40:405": "Kāyassa bhedā abhisamparāyaṁ, asaṁsayaṁ so sugatiṁ upetī”ti. –",
  "atk-s0513a40:406": "Imaṁ pana puttassa dhammakathaṁ sutvā pitā aṭṭhamaṁ gāthamāha –",
  "atk-s0513a40:407": "89.",
  "atk-s0513a40:408": "“Na me tvaṁ putta ahitānukampī, hitānukampī me tvaṁsi putta;",
  "atk-s0513a40:409": "Ahañca taṁ mātarā vuccamāno, etādisaṁ kamma karomi ludda”nti.",
  "atk-s0513a40:410": "Tattha ahañca taṁ mātarāti ahañca te mātarā, ayameva vā pāṭho.",
  "atk-s0513a40:411_0": "Taṁ sutvā kumāro “tāta, itthiyo nāma uppanne dose aniggayhamānā punappunaṁ pāpaṁ",
  "atk-s0513a40:411_1": "karonti, mama mātā yathā puna evarūpaṁ na karoti, tathā naṁ paṇāmetuṁ vaṭṭatī”ti navamaṁ gāthamāha –",
  "atk-s0513a40:412": "90.",
  "atk-s0513a40:413": "“Yā te sā bhariyā anariyarūpā, mātā mamesā sakiyā janetti;",
  "atk-s0513a40:414": "Niddhāpaye tañca sakā agārā, aññampi te sā dukhamāvaheyyā”ti.",
  "atk-s0513a40:415_0": "Saviṭṭhako paṇḍitaputtassa kathaṁ sutvā somanassajāto hutvā “gacchāma, tātā”ti saddhiṁ",
  "atk-s0513a40:415_1": "puttena ca pitarā ca yānake nisīditvā pāyāsi. Sāpi kho anācārā “nikkhantā no gehā",
  "atk-s0513a40:415_2": "kāḷakaṇṇī”ti haṭṭhatuṭṭhā allagomayena gehaṁ upalimpetvā pāyāsaṁ pacitvā āgamanamaggaṁ",
  "atk-s0513a40:415_3": "olokentī te āgacchante disvā “nikkhantaṁ kāḷakaṇṇiṁ puna gahetvā āgato”ti kujjhitvā",
  "atk-s0513a40:415_4": "“are nikatika, nikkhantaṁ kāḷakaṇṇiṁ puna ādāya āgatosī”ti paribhāsi. Saviṭṭhako",
  "atk-s0513a40:415_5": "kiñci avatvā yānakaṁ mocetvā “anācāre kiṁ vadesī”ti taṁ sukoṭṭitaṁ koṭṭetvā “ito",
  "atk-s0513a40:415_6": "paṭṭhāya mā imaṁ gehaṁ pāvisī”ti pāde gahetvā nikkaḍḍhi. Tato pitarañca puttañca",
  "atk-s0513a40:415_7": "nhāpetvā sayampi nhāyitvā tayopi pāyāsaṁ paribhuñjiṁsu. Sāpi pāpadhammā katipāhaṁ",
  "atk-s0513a40:415_8": "aññasmiṁ gehe vasi. Tasmiṁ kāle putto pitaraṁ āha – “tāta, mama mātā ettakena na",
  "atk-s0513a40:415_9": "bujjhati, tumhe mama mātu maṅkubhāvakaraṇatthaṁ ‘asukagāmake mama mātuladhītā atthi,",
  "atk-s0513a40:415_10": "sā mayhaṁ pitarañca puttañca mañca paṭijaggissati, taṁ ānessāmī’ti vatvā mālāgandhādīni",
  "atk-s0513a40:415_11": "ādāya yānakena nikkhamitvā khettaṁ anuvicaritvā sāyaṁ āgacchathā”ti. So tathā akāsi.",
  "atk-s0513a40:416_0": "Paṭivissakakule itthiyo “sāmiko kira te aññaṁ bhariyaṁ ānetuṁ asukagāmaṁ nāma gato”ti",
  "atk-s0513a40:416_1": "tassā ācikkhiṁsu. Sā “dānimhi naṭṭhā, natthi me puna okāso”ti bhītā tasitā hutvā",
  "atk-s0513a40:416_2": "“puttameva yācissāmī”ti paṇḍitaputtassa santikaṁ gantvā tassa pādesu patitvā “tāta,",
  "atk-s0513a40:416_3": "taṁ ṭhapetvā añño mama paṭisaraṇaṁ natthi, ito paṭṭhāya tava pitarañca pitāmahañca",
  "atk-s0513a40:416_4": "alaṅkatacetiyaṁ viya paṭijaggissāmi, puna mayhaṁ imasmiṁ ghare pavesanaṁ karohī”ti",
  "atk-s0513a40:416_5": "āha. So “sādhu, amma, sace puna evarūpaṁ na karissatha, karissāmi, appamattā hothā”ti",
  "atk-s0513a40:416_6": "vatvā pitu āgatakāle dasamaṁ gāthamāha –",
  "atk-s0513a40:417": "91.",
  "atk-s0513a40:418": "“Yā te sā bhariyā anariyarūpā, mātā mamesā sakiyā janetti;",
  "atk-s0513a40:419": "Dantā kareṇūva vasūpanītā, sā pāpadhammā punarāvajātū”ti.",
  "atk-s0513a40:420": "Tattha kareṇūvāti tāta, idāni sā āneñjakāraṇaṁ kārikā hatthinī viya dantā vasaṁ upanītā nibbisevanā jātā. Punarāgajātūti puna imaṁ gehaṁ āgacchatūti.",
  "atk-s0513a40:421_0": "Evaṁ so pitu dhammaṁ kathetvā gantvā mātaraṁ ānesi. Sā sāmikañca sasurañca khamāpetvā",
  "atk-s0513a40:421_1": "tato paṭṭhāya dantā dhammena samannāgatā hutvā sāmikañca sasurañca puttañca paṭijaggi.",
  "atk-s0513a40:421_2": "Ubhopi ca puttassa ovāde ṭhatvā dānādīni puññāni karitvā saggaparāyaṇā ahesuṁ.",
  "atk-s0513a40:422_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a40:422_1": "pituposako sotāpattiphale patiṭṭhahi. Tadā pitā ca putto ca suṇisā ca teyeva ahesuṁ,",
  "atk-s0513a40:422_2": "paṇḍitakumāro pana ahameva ahosinti.",
  "atk-s0513a40:423": "Takkalajātakavaṇṇanā aṭṭhamā.",
  "atk-s0513a40:425": "[447] 9. Mahādhammapālajātakavaṇṇanā",
  "atk-s0513a40:426_0": "Kiṁte vatanti idaṁ satthā paṭhamagamanena kapilapuraṁ gantvā nigrodhārāme viharanto",
  "atk-s0513a40:426_1": "pitu nivesane rañño asaddahanaṁ ārabbha kathesi. Tadā hi suddhodanamahārājā vīsatisahassabhikkhuparivārassa",
  "atk-s0513a40:426_2": "bhagavato attano nivesane yāgukhajjakaṁ datvā antarābhatte sammodanīyaṁ kathaṁ kathento",
  "atk-s0513a40:426_3": "“bhante, tumhākaṁ padhānakāle devatā āgantvā ākāse ṭhatvā ‘putto te siddhatthakumāro",
  "atk-s0513a40:426_4": "appāhāratāya mato’ti mayhaṁ ārocesu”nti āha. Satthārā ca “saddahi, mahārājā”ti vutte",
  "atk-s0513a40:426_5": "“na saddahiṁ, bhante, ākāse ṭhatvā kathentiyopi devatā, ‘mama puttassa bodhitale",
  "atk-s0513a40:426_6": "buddhattaṁ appatvā parinibbānaṁ nāma natthī’ti paṭikkhipi”nti āha. “Mahārāja, pubbepi",
  "atk-s0513a40:426_7": "tvaṁ mahādhammapālakālepi ‘putto te mato imānissa aṭṭhīnī’ti dassetvā vadantassapi",
  "atk-s0513a40:426_8": "disāpāmokkhācariyassa ‘amhākaṁ kule taruṇakāle kālakiriyā nāma natthī’ti na saddahi,",
  "atk-s0513a40:426_9": "idāni pana kasmā saddahissasī”ti vatvā tena yācito atītaṁ āhari.",
  "atk-s0513a40:427_0": "Atīte bārāṇasiyaṁ brahmadatte rajjaṁ kārente kāsiraṭṭhe dhammapālagāmo nāma ahosi.",
  "atk-s0513a40:427_1": "So dhammapālakulassa vasanatāya etaṁ nāmaṁ labhi. Tattha dasannaṁ kusalakammapathānaṁ",
  "atk-s0513a40:427_2": "pālanato “dhammapālo”tveva paññāto brāhmaṇo paṭivasati, tassa kule antamaso dāsakammakarāpi",
  "atk-s0513a40:427_3": "dānaṁ denti, sīlaṁ rakkhanti, uposathakammaṁ karonti. Tadā bodhisatto tasmiṁ kule",
  "atk-s0513a40:427_4": "nibbatti, “dhammapālakumāro”tvevassa nāmaṁ kariṁsu. Atha naṁ vayappattaṁ pitā sahassaṁ",
  "atk-s0513a40:427_5": "datvā sippuggahaṇatthāya takkasilaṁ pesesi. So tattha gantvā disāpāmokkhācariyassa",
  "atk-s0513a40:427_6": "santike sippaṁ uggaṇhi, pañcannaṁ māṇavakasatānaṁ jeṭṭhantevāsiko ahosi. Tadā ācariyassa",
  "atk-s0513a40:427_7": "jeṭṭhaputto kālamakāsi. Ācariyo māṇavakaparivuto ñātigaṇena saddhiṁ rodanto kandanto",
  "atk-s0513a40:427_8": "susāne tassa sarīrakiccaṁ kāreti. Tattha ācariyo ca ñātivaggo cassa antevāsikā ca",
  "atk-s0513a40:427_9": "rodanti paridevanti, dhammapāloyeveko na rodati na paridevati. Apica kho pana tesu",
  "atk-s0513a40:427_10": "pañcasatesu māṇavesu susānā āgamma ācariyassa santike nisīditvā “aho evarūpo nāma",
  "atk-s0513a40:427_11": "ācārasampanno taruṇamāṇavo taruṇakāleyeva mātāpitūhi vippayutto maraṇappatto”ti vadantesu",
  "atk-s0513a40:427_12": "“sammā, tumhe ‘taruṇo’ti bhaṇatha, atha kasmā taruṇakāleyeva marati, nanu ayuttaṁ",
  "atk-s0513a40:427_13": "taruṇakāle maritu”nti āha.",
  "atk-s0513a40:428_0": "Atha naṁ te āhaṁsu “kiṁ pana samma, tvaṁ imesaṁ sattānaṁ maraṇabhāvaṁ na jānāsī”ti?",
  "atk-s0513a40:428_1": "Jānāmi, taruṇakāle pana na maranti, mahallakakāleyeva marantīti. Nanu aniccā sabbe",
  "atk-s0513a40:428_2": "saṅkhārā hutvā abhāvinoti? “Saccaṁ aniccā, daharakāle pana sattā na maranti, mahallakakāle",
  "atk-s0513a40:428_3": "maranti, aniccataṁ pāpuṇantī”ti. “Kiṁ samma, dhammapāla, tumhākaṁ gehe na keci marantī”ti?",
  "atk-s0513a40:428_4": "“Daharakāle pana na maranti, mahallakakāleyeva marantī”ti. “Kiṁ panesā tumhākaṁ kulapaveṇī”ti?",
  "atk-s0513a40:428_5": "“Āma kulapaveṇī”ti. Māṇavā taṁ tassa kathaṁ ācariyassa ārocesuṁ. Atha naṁ so pakkosāpetvā",
  "atk-s0513a40:428_6": "pucchi “saccaṁ kira tāta dhammapāla, tumhākaṁ kule daharakāle na mīyantī”ti? “Saccaṁ",
  "atk-s0513a40:428_7": "ācariyā”ti. So tassa vacanaṁ sutvā cintesi “ayaṁ ativiya acchariyaṁ vadati, imassa",
  "atk-s0513a40:428_8": "pitu santikaṁ gantvā pucchitvā sace etaṁ saccaṁ, ahampi tameva dhammaṁ pūressāmī”ti.",
  "atk-s0513a40:428_9": "So puttassa kattabbakiccaṁ katvā sattaṭṭhadivasaccayena dhammapālaṁ pakkosāpetvā",
  "atk-s0513a40:428_10": "“tāta, ahaṁ khippaṁ āgamissāmi, yāva mamāgamanā ime māṇave sippaṁ vācehī”ti vatvā",
  "atk-s0513a40:428_11": "ekassa eḷakassa aṭṭhīni gahetvā dhovitvā pasibbake katvā ekaṁ cūḷupaṭṭhākaṁ ādāya",
  "atk-s0513a40:428_12": "takkasilato nikkhamitvā anupubbena taṁ gāmaṁ patvā “kataraṁ mahādhammapālassa geha”nti",
  "atk-s0513a40:428_13": "pucchitvā gantvā dvāre aṭṭhāsi. Brāhmaṇassa dāsamanussesu yo yo paṭhamaṁ addasa,",
  "atk-s0513a40:428_14": "so so ācariyassa hatthato chattaṁ gaṇhi, upāhanaṁ gaṇhi, upaṭṭhākassapi hatthato",
  "atk-s0513a40:428_15": "pasibbakaṁ gaṇhi. “Puttassa vo dhammapālakumārassa ācariyo dvāre ṭhitoti kumārassa",
  "atk-s0513a40:428_16": "pitu ārocethā”ti ca vuttā “sādhū”ti gantvā ārocayiṁsu. So vegena dvāramūlaṁ gantvā",
  "atk-s0513a40:428_17": "“ito ethā”ti taṁ gharaṁ abhinetvā pallaṅke nisīdāpetvā sabbaṁ pādadhovanādikiccaṁ akāsi.",
  "atk-s0513a40:429_0": "Ācariyo bhuttabhojano sukhakathāya nisinnakāle “brāhmaṇa, putto te dhammapālakumāro",
  "atk-s0513a40:429_1": "paññavā tiṇṇaṁ vedānaṁ aṭṭhārasannañca sippānaṁ nipphattiṁ patto, apica kho panekena",
  "atk-s0513a40:429_2": "aphāsukena jīvitakkhayaṁ patto, sabbe saṅkhārā aniccā, mā socitthā”ti āha. Brāhmaṇo",
  "atk-s0513a40:429_3": "pāṇiṁ paharitvā mahāhasitaṁ hasi. “Kiṁ nu brāhmaṇa, hasasī”ti ca vutte “mayhaṁ putto",
  "atk-s0513a40:429_4": "na marati, añño koci mato bhavissatī”ti āha. “Brāhmaṇa, puttoyeva te mato, puttasseva",
  "atk-s0513a40:429_5": "te aṭṭhīni disvā saddahā”ti aṭṭhīni nīharitvā “imāni te puttassa aṭṭhīnī”ti āha.",
  "atk-s0513a40:429_6": "Etāni eḷakassa vā sunakhassa vā bhavissanti, mayhaṁ pana putto na marati, amhākāñhi",
  "atk-s0513a40:429_7": "kule yāva sattamā kulaparivaṭṭā taruṇakāle matapubbā nāma natthi, tvaṁ musā bhaṇasīti.",
  "atk-s0513a40:429_8": "Tasmiṁ khaṇe sabbepi pāṇiṁ paharitvā mahāhasitaṁ hasiṁsu. Ācariyo taṁ acchariyaṁ",
  "atk-s0513a40:429_9": "disvā somanassappatto hutvā “brāhmaṇa, tumhākaṁ kulapaveṇiyaṁ daharānaṁ amaraṇena",
  "atk-s0513a40:429_10": "na sakkā ahetukena bhavituṁ, kena vo kāraṇena daharā na mīyantī”ti pucchanto paṭhamaṁ gāthamāha –",
  "atk-s0513a40:430": "92.",
  "atk-s0513a40:431": "“Kiṁ te vataṁ kiṁ pana brahmacariyaṁ, kissa suciṇṇassa ayaṁ vipāko;",
  "atk-s0513a40:432": "Akkhāhi me brāhmaṇa etamatthaṁ, kasmā nu tumhaṁ daharā na mīyare”ti.",
  "atk-s0513a40:433": "Tattha vatanti vatasamādānaṁ. Brahmacariyanti seṭṭhacariyaṁ. Kissa suciṇṇassāti tumhākaṁ kule daharānaṁ amaraṇaṁ nāma katarasucaritassa vipākoti.",
  "atk-s0513a40:434": "Taṁ sutvā brāhmaṇo yesaṁ guṇānaṁ ānubhāvena tasmiṁ kule daharā na mīyanti, te vaṇṇayanto –",
  "atk-s0513a40:435": "93.",
  "atk-s0513a40:436": "“Dhammaṁ carāma na musā bhaṇāma, pāpāni kammāni parivajjayāma;",
  "atk-s0513a40:437": "Anariyaṁ parivajjemu sabbaṁ, tasmā hi amhaṁ daharā na mīyare.",
  "atk-s0513a40:438": "94.",
  "atk-s0513a40:439": "“Suṇoma dhammaṁ asataṁ satañca, na cāpi dhammaṁ asataṁ rocayāma;",
  "atk-s0513a40:440": "Hitvā asante na jahāma sante, tasmā hi amhaṁ daharā na mīyare.",
  "atk-s0513a40:441": "95.",
  "atk-s0513a40:442": "“Pubbeva dānā sumanā bhavāma, dadampi ve attamanā bhavāma;",
  "atk-s0513a40:443": "Datvāpi ve nānutappāma pacchā, tasmā hi amhaṁ daharā na mīyare.",
  "atk-s0513a40:444": "96.",
  "atk-s0513a40:445": "“Samaṇe mayaṁ brāhmaṇe addhike ca, vanibbake yācanake dalidde;",
  "atk-s0513a40:446": "Annena pānena abhitappayāma, tasmā hi amhaṁ daharā na mīyare.",
  "atk-s0513a40:447": "97.",
  "atk-s0513a40:448": "“Mayañca bhariyaṁ nātikkamāma, amhe ca bhariyā nātikkamanti;",
  "atk-s0513a40:449": "Aññatra tāhi brahmacariyaṁ carāma, tasmā hi amhaṁ daharā na mīyare.",
  "atk-s0513a40:450": "98.",
  "atk-s0513a40:451": "“Pāṇātipātā viramāma sabbe, loke adinnaṁ parivajjayāma;",
  "atk-s0513a40:452": "Amajjapā nopi musā bhaṇāma, tasmā hi amhaṁ daharā na mīyare.",
  "atk-s0513a40:453": "99.",
  "atk-s0513a40:454": "“Etāsu ve jāyare suttamāsu, medhāvino honti pahūtapaññā;",
  "atk-s0513a40:455": "Bahussutā vedaguno ca honti, tasmā hi amhaṁ daharā na mīyare.",
  "atk-s0513a40:456": "100.",
  "atk-s0513a40:457": "“Mātā pitā ca bhaginī bhātaro ca, puttā ca dārā ca mayañca sabbe;",
  "atk-s0513a40:458": "Dhammaṁ carāma paralokahetu, tasmā hi amhaṁ daharā na mīyare.",
  "atk-s0513a40:459": "101.",
  "atk-s0513a40:460": "“Dāsā ca dāsyo anujīvino ca, paricārakā kammakarā ca sabbe;",
  "atk-s0513a40:461": "Dhammaṁ caranti paralokahetu, tasmā hi amhaṁ daharā na mīyare”ti. –",
  "atk-s0513a40:462": "Imā gāthā āha.",
  "atk-s0513a40:463_0": "Tattha dhammaṁ carāmāti dasakusalakammapathadhammaṁ carāma, attano jīvitahetu antamaso",
  "atk-s0513a40:463_1": "kunthakipillikampi jīvitā na voropema, parabhaṇḍaṁ lobhacittena na olokemāti sabbaṁ",
  "atk-s0513a40:463_2": "vitthāretabbaṁ. Musāvādo cettha musāvādissa akaraṇapāpaṁ nāma natthīti ussannavasena",
  "atk-s0513a40:463_3": "puna vutto. Te kira hasādhippāyenapi musā na bhaṇanti. Pāpānīti sabbāni nirayagāmikammāni.",
  "atk-s0513a40:463_4": "Anariyanti ariyagarahitaṁ sabbaṁ asundaraṁ aparisuddhaṁ kammaṁ parivajjayāma. Tasmā",
  "atk-s0513a40:463_5": "hi amhanti ettha hi-kāro nipātamatto, tena kāraṇena amhākaṁ daharā na mīyanti, antarā",
  "atk-s0513a40:463_6": "akālamaraṇaṁ nāma no natthīti attho. “Tasmā amha”ntipi pāṭho. Suṇomāti mayaṁ kiriyavādānaṁ",
  "atk-s0513a40:463_7": "sappurisānaṁ kusaladīpanampi asappurisānaṁ akusaladīpanampi dhammaṁ suṇoma, so pana",
  "atk-s0513a40:463_8": "no sutamattakova hoti, taṁ na rocayāma. Tehi pana no saddhiṁ viggaho vā vivādo vā",
  "atk-s0513a40:463_9": "mā hotūti dhammaṁ suṇāma, sutvāpi hitvā asante sante vattāma, ekampi khaṇaṁ na jahāma",
  "atk-s0513a40:463_10": "sante, pāpamitte pahāya kalyāṇamittasevinova homāti.",
  "atk-s0513a40:464_0": "Samaṇe mayaṁ brāhmaṇeti mayaṁ samitapāpe bāhitapāpe paccekabuddhasamaṇabrāhmaṇepi",
  "atk-s0513a40:464_1": "avasesadhammikasamaṇabrāhmaṇepi addhikayācake sesajanepi annapānena abhitappemāti",
  "atk-s0513a40:464_2": "attho. Pāḷiyaṁ pana ayaṁ gāthā “pubbeva dānā”ti gāthāya pacchato āgatā. Nātikkamāmāti",
  "atk-s0513a40:464_3": "attano bhariyaṁ atikkamitvā bahi aññaṁ micchācāraṁ na karoma. Aññatra tāhīti tā attano",
  "atk-s0513a40:464_4": "bhariyā ṭhapetvā sesaitthīsu brahmacariyaṁ carāma, amhākaṁ bhariyāpi sesapurisesu",
  "atk-s0513a40:464_5": "evameva vattanti. Jāyareti jāyanti. Suttamāsūti susīlāsu uttamitthīsu. Idaṁ vuttaṁ",
  "atk-s0513a40:464_6": "hoti – ye etāsu sampannasīlāsu uttamitthīsu amhākaṁ puttā jāyanti, te medhāvinoti",
  "atk-s0513a40:464_7": "evaṁpakārā honti, kuto tesaṁ antarā maraṇaṁ, tasmāpi amhākaṁ kule daharā na marantīti.",
  "atk-s0513a40:464_8": "Dhammaṁ carāmāti paralokatthāya tividhasucaritadhammaṁ carāma. Dāsyoti dāsiyo.",
  "atk-s0513a40:465": "Avasāne –",
  "atk-s0513a40:466": "102.",
  "atk-s0513a40:467": "“Dhammo have rakkhati dhammacāriṁ, dhammo suciṇṇo sukhamāvahati;",
  "atk-s0513a40:468": "Esānisaṁso dhamme suciṇṇe, na duggatiṁ gacchati dhammacārī.",
  "atk-s0513a40:469": "103.",
  "atk-s0513a40:470": "“Dhammo have rakkhati dhammacāriṁ, chattaṁ mahantaṁ viya vassakāle;",
  "atk-s0513a40:471": "Dhammena gutto mama dhammapālo, aññassa aṭṭhīni sukhī kumāro”ti. –",
  "atk-s0513a40:472": "Imāhi dvīhi gāthāhi dhammacārīnaṁ guṇaṁ kathesi.",
  "atk-s0513a40:473_0": "Tattha rakkhatīti dhammo nāmeso rakkhito attano rakkhitaṁ paṭirakkhati. Sukhamāvahatīti",
  "atk-s0513a40:473_1": "devamanussasukhañceva nibbānasukhañca āvahati. Naduggatinti nirayādibhedaṁ duggatiṁ",
  "atk-s0513a40:473_2": "na gacchati. Evaṁ brāhmaṇa, mayaṁ dhammaṁ rakkhāma, dhammopi amhe rakkhatīti dasseti.",
  "atk-s0513a40:473_3": "Dhammena guttoti mahāchattasadisena attanā gopitadhammena gutto. Aññassa aṭṭhīnīti",
  "atk-s0513a40:473_4": "tayā ānītāni aṭṭhīni aññassa eḷakassa vā sunakhassa vā aṭṭhīni bhavissanti, chaḍḍethetāni,",
  "atk-s0513a40:473_5": "mama putto sukhī kumāroti.",
  "atk-s0513a40:474_0": "Taṁ sutvā ācariyo “mayhaṁ āgamanaṁ suāgamanaṁ, saphalaṁ, no nipphala”nti sañjātasomanasso",
  "atk-s0513a40:474_1": "dhammapālassa pitaraṁ khamāpetvā “mayā āgacchantena tumhākaṁ vīmaṁsanatthāya imāni",
  "atk-s0513a40:474_2": "eḷakaaṭṭhīni ābhatāni, putto te arogoyeva, tumhākaṁ rakkhitadhammaṁ mayhampi dethā”ti",
  "atk-s0513a40:474_3": "paṇṇe likhitvā katipāhaṁ tattha vasitvā takkasilaṁ gantvā dhammapālaṁ sabbasippāni",
  "atk-s0513a40:474_4": "sikkhāpetvā mahantena parivārena pesesi.",
  "atk-s0513a40:475_0": "Satthā suddhodanamahārājassa imaṁ dhammadesanaṁ āharitvā saccāni pakāsetvā jātakaṁ",
  "atk-s0513a40:475_1": "samodhānesi, saccapariyosāne rājā anāgāmiphale patiṭṭhahi. Tadā mātāpitaro mahārājakulāni",
  "atk-s0513a40:475_2": "ahesuṁ, ācariyo sāriputto, parisā buddhaparisā, dhammapālakumāro pana ahameva ahosinti.",
  "atk-s0513a40:476": "Mahādhammapālajātakavaṇṇanā navamā.",
  "atk-s0513a40:478": "[448] 10. Kukkuṭajātakavaṇṇanā",
  "atk-s0513a40:479_0": "Nāsmasekatapāpamhīti idaṁ satthā veḷuvane viharanto devadattassa vadhāya parisakkanaṁ",
  "atk-s0513a40:479_1": "ārabbha kathesi. Dhammasabhāyañhi bhikkhū devadattassa aguṇakathaṁ samuṭṭhāpesuṁ",
  "atk-s0513a40:479_2": "“āvuso, devadatto dhanuggahādipayojanena dasabalassa vadhatthameva upāyaṁ karotī”ti.",
  "atk-s0513a40:479_3": "Satthā āgantvā “kāya nuttha, bhikkhave, etarahi kathāya sannisinnā”ti pucchitvā “imāya",
  "atk-s0513a40:479_4": "nāmā”ti vutte “na, bhikkhave, idāneva, pubbepi esa mayhaṁ vadhāya parisakkiyevā”ti vatvā atītaṁ āhari.",
  "atk-s0513a40:480_0": "Atīte kosambiyaṁ kosambako nāma rājā rajjaṁ kāresi. Tadā bodhisatto ekasmiṁ veḷuvane",
  "atk-s0513a40:480_1": "kukkuṭayoniyaṁ nibbattitvā anekasatakukkuṭaparivāro araññe vasati, tassāvidūre eko",
  "atk-s0513a40:480_2": "seno vasati. So upāyena ekekaṁ kukkuṭaṁ gahetvā khādanto ṭhapetvā bodhisattaṁ sese",
  "atk-s0513a40:480_3": "khādi, bodhisatto ekakova ahosi. So appamatto velāya gocaraṁ gahetvā veḷuvanaṁ pavisitvā",
  "atk-s0513a40:480_4": "vasati. So seno taṁ gaṇhituṁ asakkonto “ekena naṁ upāyena upalāpetvā gaṇhissāmī”ti",
  "atk-s0513a40:480_5": "cintetvā tassāvidūre sākhāya nilīyitvā “samma kukkuṭarāja, tvaṁ mayhaṁ kasmā bhāyasi,",
  "atk-s0513a40:480_6": "ahaṁ tayā saddhiṁ vissāsaṁ kattukāmo, asukasmiṁ nāma padese sampannagocaro, tattha",
  "atk-s0513a40:480_7": "ubhopi gocaraṁ gahetvā aññamaññaṁ piyasaṁvāsaṁ vasissāmā”ti āha. Atha naṁ bodhisatto",
  "atk-s0513a40:480_8": "āha “samma, mayhaṁ tayā saddhiṁ vissāso nāma natthi, gaccha tva”nti. “Samma, tvaṁ",
  "atk-s0513a40:480_9": "mayā pubbe katapāpatāya na saddahasi, ito paṭṭhāya evarūpaṁ na karissāmī”ti. “Na",
  "atk-s0513a40:480_10": "mayhaṁ tādisena sahāyenattho, gaccha tva”nti. Iti naṁ yāvatatiyaṁ paṭikkhipitvā “etehi",
  "atk-s0513a40:480_11": "aṅgehi samannāgatena puggalena saddhiṁ vissāso nāma kātuṁ na vaṭṭatī”ti vanaghaṭaṁ",
  "atk-s0513a40:480_12": "unnādento devatāsu sādhukāraṁ dadamānāsu dhammakathaṁ samuṭṭhāpento –",
  "atk-s0513a40:481": "104.",
  "atk-s0513a40:482": "“Nāsmase katapāpamhi, nāsmase alikavādine;",
  "atk-s0513a40:483": "Nāsmase attatthapaññamhi, atisantepi nāsmase.",
  "atk-s0513a40:484": "105.",
  "atk-s0513a40:485": "“Bhavanti heke purisā, gopipāsikajātikā;",
  "atk-s0513a40:486": "Ghasanti maññe mittāni, vācāya na ca kammunā.",
  "atk-s0513a40:487": "106.",
  "atk-s0513a40:488": "“Sukkhañjalipaggahitā, vācāya paliguṇṭhitā;",
  "atk-s0513a40:489": "Manussapheggū nāsīde, yasmiṁ natthi kataññutā.",
  "atk-s0513a40:490": "107.",
  "atk-s0513a40:491": "“Na hi aññaññacittānaṁ, itthīnaṁ purisāna vā;",
  "atk-s0513a40:492": "Nānāvikatvā saṁsaggaṁ, tādisampi ca nāsmase.",
  "atk-s0513a40:493": "108.",
  "atk-s0513a40:494": "“Anariyakammamokkantaṁ, athetaṁ sabbaghātinaṁ;",
  "atk-s0513a40:495": "Nisitaṁva paṭicchannaṁ, tādisampi ca nāsmase.",
  "atk-s0513a40:496": "109.",
  "atk-s0513a40:497": "“Mittarūpenidhekacce, sākhalyena acetasā;",
  "atk-s0513a40:498": "Vividhehi upāyanti, tādisampi ca nāsmase.",
  "atk-s0513a40:499": "110.",
  "atk-s0513a40:500": "“Āmisaṁ vā dhanaṁ vāpi, yattha passati tādiso;",
  "atk-s0513a40:501": "Dubbhiṁ karoti dummedho, tañca hantvāna gacchatī”ti. – imā gāthā āha;",
  "atk-s0513a40:502_0": "Tattha nāsmaseti nāssase. Ayameva vā pāṭho, na vissaseti vuttaṁ hoti. Katapāpamhīti",
  "atk-s0513a40:502_1": "paṭhamaṁ katapāpe puggale. Alikavādineti musāvādimhipi na vissase. Tassa hi akattabbaṁ",
  "atk-s0513a40:502_2": "nāma pāpaṁ natthi. Nāsmase attatthapaññamhīti attano atthāya eva yassa paññā snehavasena",
  "atk-s0513a40:502_3": "na bhajati, dhanatthikova bhajati, tasmiṁ attatthapaññepi na vissase. Atisanteti",
  "atk-s0513a40:502_4": "anto upasame avijjamāneyeva ca bahi upasamadassanena atisante viya paṭicchannakammantepi",
  "atk-s0513a40:502_5": "bilapaṭicchannaāsīvisasadise kuhakapuggale. Gopipāsikajātikāti gunnaṁ pipāsakajātikā",
  "atk-s0513a40:502_6": "viya, pipāsitagosadisāti vuttaṁ hoti. Yathā pipāsitagāvo titthaṁ otaritvā mukhapūraṁ",
  "atk-s0513a40:502_7": "udakaṁ pivanti, na pana udakassa kattabbayuttakaṁ karonti, evameva ekacce “idañcidañca",
  "atk-s0513a40:502_8": "karissāmā”ti madhuravacanena mittāni ghasanti, piyavacanānucchavikaṁ pana na karonti,",
  "atk-s0513a40:502_9": "tādisesu vissāso mahato anatthāya hotīti dīpeti.",
  "atk-s0513a40:503_0": "Sukkhañjalipaggahitāti paggahitatucchaañjalino. Vācāya paliguṇṭhitāti “idaṁ dassāma,",
  "atk-s0513a40:503_1": "idaṁ karissāmā”ti vacanena paṭicchādikā. Manussapheggūti evarūpā asārakā manussā",
  "atk-s0513a40:503_2": "manussapheggū nāma. Nāsīdeti na āsīde evarūpe na upagaccheyya. Yasmiṁ natthīti yasmiñca",
  "atk-s0513a40:503_3": "puggale kataññutā natthi, tampi nāsīdeti attho. Aññaññacittānanti aññenaññena cittena",
  "atk-s0513a40:503_4": "samannāgatānaṁ, lahucittānanti attho. Evarūpānaṁ itthīnaṁ vā purisānaṁ vā na vissaseti",
  "atk-s0513a40:503_5": "dīpeti. Nānāvikatvā saṁsagganti yopi na sakkā anupagantvā etassa antarāyaṁ kātunti",
  "atk-s0513a40:503_6": "antarāyakaraṇatthaṁ nānākāraṇehi saṁsaggamāvikatvā daḷhaṁ karitvā pacchā antarāyaṁ",
  "atk-s0513a40:503_7": "karoti, tādisampi puggalaṁ nāsmase na vissaseyyāti dīpeti.",
  "atk-s0513a40:504_0": "Anariyakammamokkantati anariyānaṁ dussīlānaṁ kammaṁ otaritvā ṭhitaṁ. Athetanti athiraṁ",
  "atk-s0513a40:504_1": "appatiṭṭhitavacanaṁ. Sabbaghātinanti okāsaṁ labhitvā sabbesaṁ upaghātakaraṁ. Nisitaṁvapaṭicchannanti",
  "atk-s0513a40:504_2": "kosiyā vā pilotikāya vā paṭicchannaṁ nisitakhaggamiva. Tādisampīti evarūpampi amittaṁ",
  "atk-s0513a40:504_3": "mittapatirūpakaṁ na vissaseyya. Sākhalyenāti maṭṭhavacanena. Acetasāti acittakena.",
  "atk-s0513a40:504_4": "Vacanameva hi nesaṁ maṭṭhaṁ, cittaṁ pana thaddhaṁ pharusaṁ. Vividhehīti vividhehi",
  "atk-s0513a40:504_5": "upāyehi otārāpekkhā upagacchanti. Tādisampīti yo etehi amittehi mittapatirūpakehi",
  "atk-s0513a40:504_6": "sadiso hoti, tampi na vissaseti attho. Āmisanti khādanīyabhojanīyaṁ. Dhananti mañcapaṭipādakaṁ",
  "atk-s0513a40:504_7": "ādiṁ katvā avasesaṁ. Yattha passatīti sahāyakagehe yasmiṁ ṭhāne passati. Dubbhiṁ",
  "atk-s0513a40:504_8": "karotīti dubbhicittaṁ uppādeti, taṁ dhanaṁ harati. Tañca hantvānāti tañca sahāyakampi",
  "atk-s0513a40:504_9": "chetvā gacchati. Iti imā satta gāthā kukkuṭarājā kathesi.",
  "atk-s0513a40:505": "111.",
  "atk-s0513a40:506": "“Mittarūpena bahavo, channā sevanti sattavo;",
  "atk-s0513a40:507": "Jahe kāpurise hete, kukkuṭo viya senakaṁ.",
  "atk-s0513a40:508": "112.",
  "atk-s0513a40:509": "“Yo ca uppatitaṁ atthaṁ, na khippamanubujjhati;",
  "atk-s0513a40:510": "Amittavasamanveti, pacchā ca manutappati.",
  "atk-s0513a40:511": "113.",
  "atk-s0513a40:512": "“Yo ca uppatitaṁ atthaṁ, khippameva nibodhati;",
  "atk-s0513a40:513": "Muccate sattusambādhā, kukkuṭo viya senakā.",
  "atk-s0513a40:514": "114.",
  "atk-s0513a40:515": "“Taṁ tādisaṁ kūṭamivoḍḍitaṁ vane, adhammikaṁ niccavidhaṁsakārinaṁ;",
  "atk-s0513a40:516": "Ārā vivajjeyya naro vicakkhaṇo, senaṁ yathā kukkuṭo vaṁsakānane”ti. –",
  "atk-s0513a40:517": "Imā catasso dhammarājena bhāsitā abhisambuddhagāthā.",
  "atk-s0513a40:518_0": "Tattha jahe kāpurise heteti bhikkhave, ete kāpurise paṇḍito jaheyya. Ha-kāro panettha",
  "atk-s0513a40:518_1": "nipātamattaṁ. Pacchā ca manutappatīti pacchā ca anutappati. Kūṭamivoḍḍitanti vane",
  "atk-s0513a40:518_2": "migānaṁ bandhanatthāya kūṭapāsaṁ viya oḍḍitaṁ. Niccavidhaṁsakārinanti niccaṁ viddhaṁsanakaraṁ.",
  "atk-s0513a40:518_3": "Vaṁsakānaneti yathā vaṁsavane kukkuṭo senaṁ vivajjeti, evaṁ vicakkhaṇo pāpamitte vivajjeyya.",
  "atk-s0513a40:519": "Sopi tā gāthā vatvā senaṁ āmantetvā “sace imasmiṁ ṭhāne vasissasi, jānissāmi te kattabba”nti tajjesi. Seno tato palāyitvā aññatra gato.",
  "atk-s0513a40:520_0": "Satthā imaṁ dhammadesanaṁ āharitvā “evaṁ bhikkhave devadatto pubbepi mayhaṁ vadhāya",
  "atk-s0513a40:520_1": "parisakkī”ti vatvā jātakaṁ samodhānesi – “tadā seno devadatto ahosi, kukkuṭo pana ahameva ahosi”nti.",
  "atk-s0513a40:521": "Kukkuṭajātakavaṇṇanā dasamā.",
  "atk-s0513a40:523": "[449] 11. Maṭṭhakuṇḍalījātakavaṇṇanā",
  "atk-s0513a40:524_0": "Alaṅkato maṭṭhakuṇḍalīti idaṁ satthā jetavane viharanto ekaṁ mataputtaṁ kuṭumbikaṁ",
  "atk-s0513a40:524_1": "ārabbha kathesi. Sāvatthiyaṁ kirekassa buddhupaṭṭhākassa kuṭumbikassa piyaputto kālamakāsi.",
  "atk-s0513a40:524_2": "So puttasokasamappito na nhāyati na bhuñjati na kammante vicāreti, na buddhupaṭṭhānaṁ",
  "atk-s0513a40:524_3": "gacchati, kevalaṁ “piyaputtaka, maṁ ohāya paṭhamataraṁ gatosī”tiādīni vatvā vippalapati.",
  "atk-s0513a40:524_4": "Satthā paccūsasamaye lokaṁ olokento tassa sotāpattiphalūpanissayaṁ disvā punadivase",
  "atk-s0513a40:524_5": "bhikkhusaṅghaparivuto sāvatthiyaṁ piṇḍāya caritvā katabhattakicco bhikkhū uyyojetvā",
  "atk-s0513a40:524_6": "ānandattherena pacchāsamaṇena tassa gharadvāraṁ agamāsi. Satthu āgatabhāvaṁ kuṭumbikassa",
  "atk-s0513a40:524_7": "ārocesuṁ. Athassa gehajano āsanaṁ paññapetvā satthāraṁ nisīdāpetvā kuṭumbikaṁ pariggahetvā",
  "atk-s0513a40:524_8": "satthu santikaṁ ānesi. Taṁ vanditvā ekamantaṁ nisinnaṁ satthā karuṇāsītalena vacanena",
  "atk-s0513a40:524_9": "āmantetvā “kiṁ, upāsaka, puttakaṁ anusocasī”ti pucchitvā “āma, bhante”ti vutte “upāsaka,",
  "atk-s0513a40:524_10": "porāṇakapaṇḍitā putte kālakate sokasamappitā vicarantāpi paṇḍitānaṁ kathaṁ sutvā",
  "atk-s0513a40:524_11": "‘alabbhanīyaṭṭhāna’nti tathato ñatvā appamattakampi sokaṁ na kariṁsū”ti vatvā tena",
  "atk-s0513a40:524_12": "yācito atītaṁ āhari.",
  "atk-s0513a40:525_0": "Atīte bārāṇasiyaṁ brahmadatte rajjaṁ kārente ekassa mahāvibhavassa brāhmaṇassa putto",
  "atk-s0513a40:525_1": "pañcadasasoḷasavassakāle ekena byādhinā phuṭṭho kālaṁ katvā devaloke nibbatti. Brāhmaṇo",
  "atk-s0513a40:525_2": "tassa kālakiriyato paṭṭhāya susānaṁ gantvā chārikapuñjaṁ āvijjhanto paridevati, sabbakammante",
  "atk-s0513a40:525_3": "pariccajitvā sokasamappito vicarati. Tadā devaputto anuvicaranto taṁ disvā “ekaṁ",
  "atk-s0513a40:525_4": "upamaṁ katvā sokaṁ harissāmī”ti tassa susānaṁ gantvā paridevanakāle tasseva puttavaṇṇī",
  "atk-s0513a40:525_5": "hutvā sabbābharaṇapaṭimaṇḍito ekasmiṁ padese ṭhatvā ubho hatthe sīse ṭhapetvā mahāsaddena",
  "atk-s0513a40:525_6": "paridevi. Brāhmaṇo saddaṁ sutvā taṁ oloketvā puttapemaṁ paṭilabhitvā tassa santike",
  "atk-s0513a40:525_7": "ṭhatvā “tāta māṇava, imasmiṁ susānamajjhe kasmā paridevasī”ti pucchanto paṭhamaṁ gāthamāha –",
  "atk-s0513a40:526": "115.",
  "atk-s0513a40:527": "“Alaṅkato maṭṭhakuṇḍalī, māladhārī haricandanussado;",
  "atk-s0513a40:528": "Bāhā paggayha kandasi, vanamajjhe kiṁ dukkhito tuva”nti.",
  "atk-s0513a40:529_0": "Tattha alaṅkatoti nānābharaṇavibhūsito. Maṭṭhakuṇḍalīti karaṇapariniṭṭhitehi maṭṭhehi",
  "atk-s0513a40:529_1": "kuṇḍalehi samannāgato. Māladhārīti vicitrakusumamāladharo. Haricandanussadoti suvaṇṇavaṇṇena",
  "atk-s0513a40:529_2": "candanena anulitto. Vanamajjheti susānamajjhe. Kiṁ dukkhito tuvanti kiṁkāraṇā dukkhito",
  "atk-s0513a40:529_3": "tvaṁ, ācikkha, ahaṁ te yaṁ icchasi, taṁ dassāmīti āha.",
  "atk-s0513a40:530": "Athassa kathento māṇavo dutiyaṁ gāthamāha –",
  "atk-s0513a40:531": "116.",
  "atk-s0513a40:532": "“Sovaṇṇamayo pabhassaro, uppanno rathapañjaro mama;",
  "atk-s0513a40:533": "Tassa cakkayugaṁ na vindāmi, tena dukkhena jahāmi jīvita”nti.",
  "atk-s0513a40:534": "Brāhmaṇo sampaṭicchanto tatiyaṁ gāthamāha –",
  "atk-s0513a40:535": "117.",
  "atk-s0513a40:536": "“Sovaṇṇamayaṁ maṇīmayaṁ, lohamayaṁ atha rūpiyāmayaṁ;",
  "atk-s0513a40:537": "Pāvada rathaṁ karissāmi te, cakkayugaṁ paṭipādayāmi ta”nti.",
  "atk-s0513a40:538": "Tattha pāvadāti yādisena te attho yādisaṁ rocesi, tādisaṁ vada, ahaṁ te ratha karissāmi. Paṭipādayāmi tanti taṁ pañjarānurūpaṁ cakkayugaṁ adhigacchāpemi.",
  "atk-s0513a40:539": "Taṁ sutvā māṇavena kathitāya gāthāya paṭhamapādaṁ satthā abhisambuddho hutvā kathesi, sesaṁ māṇavo.",
  "atk-s0513a40:540": "118.",
  "atk-s0513a40:541": "“So māṇavo tassa pāvadi, candasūriyā ubhayettha bhātaro;",
  "atk-s0513a40:542": "Sovaṇṇamayo ratho mama, tena cakkayugena sobhatī”ti.",
  "atk-s0513a40:543": "Brāhmaṇo tadanantaraṁ āha –",
  "atk-s0513a40:544": "119.",
  "atk-s0513a40:545": "“Bālo kho tvaṁsi māṇava, yo tvaṁ patthayasi apatthiyaṁ;",
  "atk-s0513a40:546": "Maññāmi tuvaṁ marissasi, na hi tvaṁ lacchasi candasūriye”ti. –",
  "atk-s0513a40:547": "Brāhmaṇena vuttagāthāya apatthiyanti apatthetabbaṁ.",
  "atk-s0513a40:548": "Tato māṇavo āha –",
  "atk-s0513a40:549": "120.",
  "atk-s0513a40:550": "“Gamanāgamanampi dissati, vaṇṇadhātu ubhayettha vīthiyo;",
  "atk-s0513a40:551": "Peto pana neva dissati, ko nu kho kandataṁ bālyataro”ti.",
  "atk-s0513a40:552_0": "Māṇavena vuttagāthāya gamanāgamananti uggamanañca atthagamanañca. Vaṇṇoyeva vaṇṇadhātu.",
  "atk-s0513a40:552_1": "Ubhayettha vīthiyoti ettha ākāse “ayaṁ candassa vīthi, ayaṁ sūriyassa vīthī”ti evaṁ",
  "atk-s0513a40:552_2": "ubhayagamanāgamanabhūmiyopi paññāyanti. Peto panāti paralokaṁ gatasatto pana na dissateva.",
  "atk-s0513a40:552_3": "Ko nu khoti evaṁ sante amhākaṁ dvinnaṁ kandantānaṁ ko nu kho bālyataroti.",
  "atk-s0513a40:553": "Evaṁ māṇave kathente brāhmaṇo sallakkhetvā gāthamāha –",
  "atk-s0513a40:554": "121.",
  "atk-s0513a40:555": "“Saccaṁ kho vadesi māṇava, ahameva kandataṁ bālyataro;",
  "atk-s0513a40:556": "Candaṁ viya dārako rudaṁ, petaṁ kālakatābhipatthaye”ti.",
  "atk-s0513a40:557": "Tattha candaṁ viya dārakoti yathā daharo gāmadārako “candaṁ dethā”ti candassatthāya rodeyya, evaṁ ahampi petaṁ kālakataṁ abhipatthemīti.",
  "atk-s0513a40:558": "Iti brāhmaṇo māṇavassa kathāya nissoko hutvā tassa thutiṁ karonto sesagāthā abhāsi –",
  "atk-s0513a40:559": "122.",
  "atk-s0513a40:560": "“Ādittaṁ vata maṁ santaṁ, ghatasittaṁva pāvakaṁ;",
  "atk-s0513a40:561": "Vārinā viya osiñcaṁ, sabbaṁ nibbāpaye daraṁ.",
  "atk-s0513a40:562": "123.",
  "atk-s0513a40:563": "“Abbahī vata me sallaṁ, yamāsi hadayassitaṁ;",
  "atk-s0513a40:564": "Yo me sokaparetassa, puttasokaṁ apānudi.",
  "atk-s0513a40:565": "124.",
  "atk-s0513a40:566": "“Sohaṁ abbūḷhasallosmi, vītasoko anāvilo;",
  "atk-s0513a40:567": "Na socāmi na rodāmi, tava sutvāna māṇavā”ti.",
  "atk-s0513a40:568_0": "Atha naṁ māṇavo “brāhmaṇa, yassatthāya tvaṁ rodasi, ahaṁ te putto, ahaṁ devaloke",
  "atk-s0513a40:568_1": "nibbatto, ito paṭṭhāya mā maṁ anusoci, dānaṁ dehi, sīlaṁ rakkhāhi, uposathaṁ karohī”ti",
  "atk-s0513a40:568_2": "ovaditvā sakaṭṭhānameva gato. Brāhmaṇopi tassovāde ṭhatvā dānādīni puññāni katvā",
  "atk-s0513a40:568_3": "kālakato devaloke nibbatti.",
  "atk-s0513a40:569": "Satthā imaṁ dhammadesanaṁ āharitvā saccāni pakāsetvā jātakaṁ samodhānehi, saccapariyosāne kuṭumbiko sotāpattiphale patiṭṭhahi.Tadā dhammadesakadevaputto ahameva ahosinti.",
  "atk-s0513a40:570": "Maṭṭhakuṇḍalījātakavaṇṇanā ekādasamā.",
  "atk-s0513a40:572": "[450] 12. Bilārakosiyajātakavaṇṇanā",
  "atk-s0513a40:573_0": "Apacantāpīti idaṁ satthā jetavane viharanto ekaṁ dānavittaṁ bhikkhuṁ ārabbha kathesi.",
  "atk-s0513a40:573_1": "So kira bhagavato dhammadesanaṁ sutvā sāsane pabbajitvā pabbajitakālato paṭṭhāya",
  "atk-s0513a40:573_2": "dānavitto ahosi dānajjhāsayo, pattapariyāpannampi piṇḍapātaṁ aññassa adatvā na bhuñji,",
  "atk-s0513a40:573_3": "antamaso pānīyampi labhitvā aññassa adatvā na pivi, evaṁ dānābhirato ahosi. Athassa",
  "atk-s0513a40:573_4": "dhammasabhāyaṁ bhikkhū guṇakathaṁ kathesuṁ. Satthā āgantvā “kāya nuttha, bhikkhave,",
  "atk-s0513a40:573_5": "etarahi kathāya sannisinnā”ti pucchitvā “imāya nāmā”ti vutte taṁ bhikkhuṁ pakkosāpetvā",
  "atk-s0513a40:573_6": "“saccaṁ kira tvaṁ bhikkhu dānavitto dānajjhāsayo”ti pucchitvā “saccaṁ, bhante”ti",
  "atk-s0513a40:573_7": "vutte “bhikkhave ayaṁ pubbe assaddho ahosi appasanno, tiṇaggena telabindumpi uddharitvā",
  "atk-s0513a40:573_8": "kassaci na adāsi, atha naṁ ahaṁ dametvā nibbisevanaṁ katvā dānaphalaṁ ñāpesiṁ, tameva",
  "atk-s0513a40:573_9": "dānaninnaṁ cittaṁ bhavantarepi na pajahatī”ti vatvā bhikkhūhi yācito atītaṁ āhari.",
  "atk-s0513a40:574_0": "Atīte bārāṇasiyaṁ brahmadatte rajjaṁ kārente bodhisatto seṭṭhikule nibbattitvā vayappatto",
  "atk-s0513a40:574_1": "kuṭumbaṁ saṇṭhapetvā pitu accayena seṭṭhiṭṭhānaṁ patvā ekadivasaṁ dhanavilokanaṁ",
  "atk-s0513a40:574_2": "katvā “dhanaṁ paññāyati, etassa uppādakā na paññāyanti, imaṁ dhanaṁ vissajjetvā mahādānaṁ",
  "atk-s0513a40:574_3": "dātuṁ vaṭṭatī”ti dānasālaṁ kāretvā yāvajīvaṁ mahādānaṁ pavattetvā āyupariyosāne “idaṁ",
  "atk-s0513a40:574_4": "dānavattaṁ mā upacchindī”ti puttassa ovādaṁ datvā tāvatiṁsabhavane sakko hutvā nibbatti.",
  "atk-s0513a40:574_5": "Puttopissa tatheva dānaṁ datvā puttaṁ ovaditvā āyupariyosāne cando devaputto hutvā",
  "atk-s0513a40:574_6": "nibbatti, tassa putto sūriyo hutvā nibbatti, tassapi putto mātalisaṅgāhako hutvā",
  "atk-s0513a40:574_7": "nibbatti, tassa putto pañcasikho gandhabbadevaputto hutvā nibbatti. Chaṭṭho pana",
  "atk-s0513a40:574_8": "assaddho ahosi thaddhacitto nisneho maccharī, dānasālaṁ viddhaṁsetvā jhāpetvā yācake",
  "atk-s0513a40:574_9": "pothetvā nīharāpesi, kassaci tiṇaggena uddharitvā telabindumpi na deti. Tadā sakko",
  "atk-s0513a40:574_10": "devarājā attano pubbakammaṁ oloketvā “pavattati nu kho me dānavaṁso, udāhu no”ti",
  "atk-s0513a40:574_11": "upadhārento “putto me dānaṁ pavattetvā cando hutvā nibbatti, tassa putto sūriyo,",
  "atk-s0513a40:574_12": "tassa putto mātali, tassa putto pañcasikho gandhabbadevaputto hutvā nibbatti, chaṭṭho",
  "atk-s0513a40:574_13": "pana taṁ vaṁsaṁ upacchindī”ti passi.",
  "atk-s0513a40:575_0": "Athassa etadahosi “imaṁ pāpadhammaṁ dametvā dānaphalaṁ jānāpetvā āgamissāmī”ti. So",
  "atk-s0513a40:575_1": "candasūriyamātalipañcasikhe pakkosāpetvā “sammā, amhākaṁ vaṁse chaṭṭho kulavaṁsaṁ",
  "atk-s0513a40:575_2": "samucchinditvā dānasālaṁ jhāpetvā yācake nīharāpesi, na kassaci kiñci deti, etha",
  "atk-s0513a40:575_3": "naṁ damessāmā”ti tehi saddhiṁ bārāṇasiṁ agamāsi. Tasmiṁ khaṇe seṭṭhi rājupaṭṭhānaṁ",
  "atk-s0513a40:575_4": "katvā āgantvā sattame dvārakoṭṭhake antaravīthiṁ olokento caṅkamati. Sakko “tumhe",
  "atk-s0513a40:575_5": "mama paviṭṭhakāle pacchato paṭipāṭiyā āgacchathā”ti vatvā gantvā seṭṭhissa santike",
  "atk-s0513a40:575_6": "ṭhatvā “bho mahāseṭṭhi, bhojanaṁ me dehī”ti āha. “Brāhmaṇa natthi tava idha bhattaṁ,",
  "atk-s0513a40:575_7": "aññattha gacchā”ti. “Bho mahāseṭṭhi, brāhmaṇehi bhatte yācite na dātuṁ na labbhatī”ti.",
  "atk-s0513a40:575_8": "“Brāhmaṇa, mama gehe pakkampi pacitabbampi bhattaṁ natthi, aññattha gacchā”ti. “Mahāseṭṭhi,",
  "atk-s0513a40:575_9": "ekaṁ te silokaṁ kathessāmi, taṁ suṇāhī”ti. “Natthi mayhaṁ tava silokenattho, mā idha",
  "atk-s0513a40:575_10": "tiṭṭhā”ti. Sakko tassa kathaṁ asuṇanto viya dve gāthā abhāsi –",
  "atk-s0513a40:576": "125.",
  "atk-s0513a40:577": "“Apacantāpi dicchanti, santo laddhāna bhojanaṁ;",
  "atk-s0513a40:578": "Kimeva tvaṁ pacamāno, yaṁ na dajjā na taṁ samaṁ.",
  "atk-s0513a40:579": "126.",
  "atk-s0513a40:580": "“Maccherā ca pamādā ca, evaṁ dānaṁ na dīyati;",
  "atk-s0513a40:581": "Puññaṁ ākaṅkhamānena, deyyaṁ hoti vijānatā”ti.",
  "atk-s0513a40:582_0": "Tāsaṁ attho – mahāseṭṭhi apacantāpi santo sappurisā bhikkhācariyāya laddhampi bhojanaṁ",
  "atk-s0513a40:582_1": "dātuṁ icchanti, na ekakā paribhuñjanti. Kimeva tvaṁ pacamāno yaṁ na dadeyyāsi, na",
  "atk-s0513a40:582_2": "taṁ samaṁ, taṁ tava anurūpaṁ anucchavikaṁ na hoti. Dānañhi maccherena ca pamādena",
  "atk-s0513a40:582_3": "cāti dvīhi dosehi na dīyati, puññaṁ ākaṅkhamānena vijānatā paṇḍitamanussena dātabbameva hotīti.",
  "atk-s0513a40:583_0": "So tassa vacanaṁ sutvā “tena hi gehaṁ pavisitvā nisīda, thokaṁ lacchasī”ti āha. Sakko",
  "atk-s0513a40:583_1": "pavisitvā te siloke sajjhāyanto nisīdi. Atha naṁ cando āgantvā bhattaṁ yāci. “Natthi",
  "atk-s0513a40:583_2": "te bhattaṁ, gacchā”ti ca vutto “mahāseṭṭhi anto eko brāhmaṇo nisinno, brāhmaṇavācanakaṁ",
  "atk-s0513a40:583_3": "maññe bhavissati, ahampi bhavissāmī”ti vatvā “natthi brāhmaṇavācanakaṁ, nikkhamā”ti",
  "atk-s0513a40:583_4": "vuccamānopi “mahāseṭṭhi iṅgha tāva silokaṁ suṇāhī”ti dve gāthā abhāsi –",
  "atk-s0513a40:584": "127.",
  "atk-s0513a40:585": "“Yasseva bhīto na dadāti maccharī, tadevādadato bhayaṁ;",
  "atk-s0513a40:586": "Jighacchā ca pipāsā ca, yassa bhāyati maccharī;",
  "atk-s0513a40:587": "Tameva bālaṁ phusati, asmiṁ loke paramhi ca.",
  "atk-s0513a40:588": "128.",
  "atk-s0513a40:589": "“Tasmā vineyya maccheraṁ, dajjā dānaṁ malābhibhū;",
  "atk-s0513a40:590": "Puññāni paralokasmiṁ, patiṭṭhā honti pāṇina”nti.",
  "atk-s0513a40:591_0": "Tattha yassa bhāyatīti “ahaṁ aññesaṁ datvā sayaṁ jighacchito ca pipāsito ca bhavissāmī”ti",
  "atk-s0513a40:591_1": "yassā jighacchāya pipāsāya bhāyati. Tamevāti taññeva jighacchāpipāsāsaṅkhātaṁ bhayaṁ",
  "atk-s0513a40:591_2": "etaṁ bālaṁ nibbattanibbattaṭṭhāne idhaloke paraloke ca phusati pīḷeti, accantadāliddiyaṁ",
  "atk-s0513a40:591_3": "pāpuṇāti. Malābhibhūti macchariyamalaṁ abhibhavanto.",
  "atk-s0513a40:592": "Tassapi vacanaṁ sutvā “tena hi pavisa, thokaṁ labhissasī”ti āha. Sopi pavisitvā sakkassa santike nisīdi. Tato thokaṁ vītināmetvā sūriyo āgantvā bhattaṁ yācanto dve gāthā abhāsi –",
  "atk-s0513a40:593": "129.",
  "atk-s0513a40:594": "“Duddadaṁ dadamānānaṁ, dukkaraṁ kamma kubbataṁ;",
  "atk-s0513a40:595": "Asanto nānukubbanti, sataṁ dhammo durannayo.",
  "atk-s0513a40:596": "130.",
  "atk-s0513a40:597": "“Tasmā satañca asataṁ, nānā hoti ito gati;",
  "atk-s0513a40:598": "Asanto nirayaṁ yanti, santo saggaparāyaṇā”ti.",
  "atk-s0513a40:599_0": "Tattha duddadanti dānaṁ nāma duddadaṁ maccheraṁ abhibhavitvā dātabbato, taṁ dadamānānaṁ.",
  "atk-s0513a40:599_1": "Dukkaranti tadeva dānakammaṁ dukkaraṁ yuddhasadisaṁ, taṁ kubbataṁ. Nānukubbantīti",
  "atk-s0513a40:599_2": "asappurisā dānaphalaṁ ajānantā tesaṁ gatamaggaṁ nānugacchanti. Sataṁ dhammoti sappurisānaṁ",
  "atk-s0513a40:599_3": "bodhisattānaṁ dhammo aññehi duranugamo. Asantoti macchariyavasena dānaṁ adatvā asappurisā nirayaṁ yanti.",
  "atk-s0513a40:600_0": "Seṭṭhi gahetabbagahaṇaṁ apassanto “tena hi pavisitvā brāhmaṇānaṁ santike nisīda,",
  "atk-s0513a40:600_1": "thokaṁ lacchasī”ti āha. Tato thokaṁ vītināmetvā mātali āgantvā bhattaṁ yācitvā “natthī”ti",
  "atk-s0513a40:600_2": "vacanamattakālameva sattamaṁ gāthamāha –",
  "atk-s0513a40:601": "131.",
  "atk-s0513a40:602": "“Appasmeke pavecchanti, bahuneke na dicchare;",
  "atk-s0513a40:603": "Appasmā dakkhiṇā dinnā, sahassena samaṁ mitā”ti.",
  "atk-s0513a40:604_0": "Tattha appasmeke pavecchantīti mahāseṭṭhi ekacce paṇḍitapurisā appasmimpi deyyadhamme",
  "atk-s0513a40:604_1": "pavecchanti, dadantiyevāti attho. Bahunāpi deyyadhammena samannāgatā eke sattā na",
  "atk-s0513a40:604_2": "dicchare na dadanti. Dakkhiṇāti kammañca phalañca saddahitvā dinnadānaṁ. Sahassena",
  "atk-s0513a40:604_3": "samaṁ mitāti evaṁ dinnā kaṭacchubhattamattāpi dakkhiṇā sahassadānena saddhiṁ mitā,",
  "atk-s0513a40:604_4": "mahāphalattā sahassadānasadisāva hotīti attho.",
  "atk-s0513a40:605_0": "Tampi so “tena hi pavisitvā nisīdā”ti āha. Tato thokaṁ vītināmetvā pañcasikho āgantvā",
  "atk-s0513a40:605_1": "bhattaṁ yācitvā “natthi gacchā”ti vutte “ahaṁ na gatapubbo, imasmiṁ gehe brāhmaṇavācanakaṁ",
  "atk-s0513a40:605_2": "bhavissati maññe”ti tassa dhammakathaṁ ārabhanto aṭṭhamaṁ gāthamāha –",
  "atk-s0513a40:606": "132.",
  "atk-s0513a40:607": "“Dhammaṁ care yopi samuñchakaṁ care, dārañca posaṁ dadamappakasmiṁ;",
  "atk-s0513a40:608": "Sataṁ sahassānaṁ sahassayāginaṁ, kalampi nāgghanti tathāvidhassa te”ti.",
  "atk-s0513a40:609_0": "Tattha dhammanti tividhasucaritadhammaṁ. Samuñchakanti gāme vā āmakapakkabhikkhācariyaṁ",
  "atk-s0513a40:609_1": "araññe vā phalāphalaharaṇasaṅkhātaṁ uñchaṁ yo careyya, sopi dhammameva care. Dārañca",
  "atk-s0513a40:609_2": "posanti attano ca puttadāraṁ posentoyeva. Dadamappakasminti paritte vā deyyadhamme",
  "atk-s0513a40:609_3": "dhammikasamaṇabrāhmaṇānaṁ dadamāno dhammaṁ careti attho. Sataṁ sahassānaṁ sahassayāginanti",
  "atk-s0513a40:609_4": "paraṁ pothetvā viheṭhetvā sahassena yāgaṁ yajantānaṁ sahassayāgīnaṁ issarānaṁ satasahassampi.",
  "atk-s0513a40:609_5": "Kalampi nāgghanti tathāvidhassa teti tesaṁ satasahassasaṅkhātānaṁ sahassayāgīnaṁ",
  "atk-s0513a40:609_6": "yāgā tathāvidhassa dhammena samena deyyadhammaṁ uppādetvā dentassa duggatamanussassa",
  "atk-s0513a40:609_7": "soḷasiṁ kalaṁ na agghantīti.",
  "atk-s0513a40:610": "Seṭṭhi pañcasikhassa kathaṁ sutvā sallakkhesi. Atha naṁ anagghakāraṇaṁ pucchanto navamaṁ gāthamāha –",
  "atk-s0513a40:611": "133.",
  "atk-s0513a40:612": "“Kenesa yañño vipulo mahagghato, samena dinnassa na agghameti;",
  "atk-s0513a40:613": "Kathaṁ sataṁ sahassānaṁ sahassayāginaṁ, kalampi nāgghanti tathāvidhassa te”ti.",
  "atk-s0513a40:614_0": "Tattha yaññoti dānayāgo satasahassapariccāgavasena vipulo, vipulattāva mahagghato.",
  "atk-s0513a40:614_1": "Samena dinnassāti dhammena dinnassa kena kāraṇena agghaṁ na upeti. Kathaṁ sataṁ sahassānanti",
  "atk-s0513a40:614_2": "brāhmaṇa, kathaṁ sahassayāgīnaṁ purisānaṁ bahūnaṁ sahassānaṁ satasahassasaṅkhātā",
  "atk-s0513a40:614_3": "issarā tathāvidhassa dhammena uppādetvā dāyakassa ekassa duggatamanussassa kalaṁ nāgghantīti.",
  "atk-s0513a40:615": "Athassa kathento pañcasikho osānagāthamāha –",
  "atk-s0513a40:616": "134.",
  "atk-s0513a40:617": "“Dadanti heke visame niviṭṭhā, chetvā vadhitvā atha socayitvā;",
  "atk-s0513a40:618": "Sā dakkhiṇā assumukhā sadaṇḍā, samena dinnassa na agghameti;",
  "atk-s0513a40:619": "Evaṁ sataṁ sahassānaṁ sahassayāginaṁ, kalampi nāgghanti tathāvidhassa te”ti.",
  "atk-s0513a40:620": "Tattha visameti visame kāyakammādimhi niviṭṭhā. Chetvāti kilametvā. Vadhitvāti māretvā. Socayitvāti sasoke katvā.",
  "atk-s0513a40:621_0": "So pañcasikhassa dhammakathaṁ sutvā “tena hi gaccha, gehaṁ pavisitvā nisīda, thokaṁ",
  "atk-s0513a40:621_1": "lacchasī”ti āha. Sopi gantvā tesaṁ santike nisīdi. Tato bilārakosiyo seṭṭhi ekaṁ",
  "atk-s0513a40:621_2": "dāsiṁ āmantetvā “etesaṁ brāhmaṇānaṁ palāpavīhīnaṁ nāḷiṁ nāḷiṁ dehī”ti āha. Sā vīhī",
  "atk-s0513a40:621_3": "gahetvā brāhmaṇe upasaṅkamitvā “ime ādāya yattha katthaci pacāpetvā bhuñjathā”ti",
  "atk-s0513a40:621_4": "āha. “Na amhākaṁ vīhinā attho, na mayaṁ vīhiṁ āmasāmā”ti. “Ayya, vīhiṁ kirete nāmasantī”ti?",
  "atk-s0513a40:621_5": "“Tena hi tesaṁ taṇḍule dehī”ti. Sā taṇḍule ādāya gantvā “brāhmaṇā taṇḍule gaṇhathā”ti",
  "atk-s0513a40:621_6": "āha. “Mayaṁ āmakaṁ na paṭiggaṇhāmā”ti. “Ayya, āmakaṁ kira na gaṇhantī”ti. “Tena hi",
  "atk-s0513a40:621_7": "tesaṁ karoṭiyaṁ vaḍḍhetvā gobhattaṁ dehī”ti. Sā tesaṁ karoṭiyaṁ vaḍḍhetvā mahāgoṇānaṁ",
  "atk-s0513a40:621_8": "pakkabhattaṁ āharitvā adāsi. Pañcapi janā kabaḷe vaḍḍhetvā mukhe pakkhipitvā gale",
  "atk-s0513a40:621_9": "laggāpetvā akkhīni parivattetvā vissaṭṭhasaññā matā viya nipajjiṁsu. Dāsī te disvā",
  "atk-s0513a40:621_10": "“matā bhavissantī”ti bhītā gantvā seṭṭhino ārocesi “ayya, te brāhmaṇā gobhattaṁ gilituṁ asakkontā matā”ti.",
  "atk-s0513a40:622_0": "So cintesi “idāni ayaṁ pāpadhammo sukhumālabrāhmaṇānaṁ gobhattaṁ dāpesi, te taṁ gilituṁ",
  "atk-s0513a40:622_1": "asakkontā matāti maṁ garahissantī”ti. Tato dāsiṁ āha – “khippaṁ gantvā etesaṁ karoṭikesu",
  "atk-s0513a40:622_2": "bhattaṁ haritvā nānaggarasaṁ sālibhattaṁ vaḍḍhehī”ti. Sā tathā akāsi. Seṭṭhi antarapīthiṁ",
  "atk-s0513a40:622_3": "paṭipannamanusse pakkosāpetvā “ahaṁ mama bhuñjananiyāmena etesaṁ brāhmaṇānaṁ bhattaṁ",
  "atk-s0513a40:622_4": "dāpesiṁ, ete lobhena mahante piṇḍe katvā bhuñjamānā gale laggāpetvā matā, mama niddosabhāvaṁ",
  "atk-s0513a40:622_5": "jānāthā”ti vatvā parisaṁ sannipātesi. Mahājane sannipatite brāhmaṇā uṭṭhāya mahājanaṁ",
  "atk-s0513a40:622_6": "oloketvā “passathimassa seṭṭhissa musāvāditaṁ, ‘amhākaṁ attano bhuñjanabhattaṁ dāpesi’nti",
  "atk-s0513a40:622_7": "vadati, paṭhamaṁ gobhattaṁ amhākaṁ datvā amhesu matesu viya nipannesu imaṁ bhattaṁ",
  "atk-s0513a40:622_8": "vaḍḍhāpesī”ti vatvā attano mukhehi gahitabhattaṁ bhūmiyaṁ pātetvā dassesuṁ. Mahājano",
  "atk-s0513a40:622_9": "seṭṭhiṁ garahi “andhabāla, attano kulavaṁsaṁ nāsesi, dānasālaṁ jhāpesi, yācake gīvāyaṁ",
  "atk-s0513a40:622_10": "gahetvā nīharāpesi, idāni imesaṁ sukhumālabrāhmaṇānaṁ bhattaṁ dento gobhattaṁ dāpesi,",
  "atk-s0513a40:622_11": "paralokaṁ gacchanto tava ghare vibhavaṁ gīvāyaṁ bandhitvā gamissasi maññe”ti.",
  "atk-s0513a40:623_0": "Tasmiṁ khaṇe sakko mahājanaṁ pucchi “jānātha, tumhe imasmiṁ gehe dhanaṁ kassa santaka”nti?",
  "atk-s0513a40:623_1": "“Na jānāmā”ti. “Imasmiṁ nagare asukakāle bārāṇasiyaṁ mahāseṭṭhi nāma dānasālaṁ kāretvā",
  "atk-s0513a40:623_2": "mahādānaṁ pavattayī”ti sutapubbaṁ tumhehīti. “Āma suṇāmā”ti. “Ahaṁ so seṭṭhi, dānaṁ",
  "atk-s0513a40:623_3": "datvā sakko devarājā hutvā puttopi me taṁ vaṁsaṁ avināsetvā dānaṁ datvā cando devaputto",
  "atk-s0513a40:623_4": "hutvā nibbatto, tassa putto sūriyo, tassa putto mātali, tassa putto pañcasikho gandhabbadevaputto",
  "atk-s0513a40:623_5": "hutvā nibbatto. Tesu ayaṁ cando, ayaṁ sūriyo, ayaṁ mātalisaṅgāhako, ayaṁ imassa pāpadhammassa",
  "atk-s0513a40:623_6": "pitā pañcasikho gandhabbadevaputto, evaṁ bahuguṇaṁ etaṁ dānaṁ nāma, kattabbameva",
  "atk-s0513a40:623_7": "kusalaṁ paṇḍitehī”ti kathentā mahājanassa kaṅkhacchedanatthaṁ ākāse uppatitvā mahantenānubhāvena",
  "atk-s0513a40:623_8": "mahantena parivārena jalamānasarīrā aṭṭhaṁsu, sakalanagaraṁ pajjalantaṁ viya ahosi.",
  "atk-s0513a40:623_9": "Sakko mahājanaṁ āmantetvā “mayaṁ attano dibbasampattiṁ pahāya āgacchantā imaṁ kulavaṁsanāsakaraṁ",
  "atk-s0513a40:623_10": "pāpadhammabilārakosiyaṁ nissāya āgatā, ayaṁ pāpadhammo attano kulavaṁsaṁ nāsetvā",
  "atk-s0513a40:623_11": "dānasālaṁ jhāpetvā yācake gīvāyaṁ gahetvā nīharāpetvā amhākaṁ vaṁsaṁ samucchindi,",
  "atk-s0513a40:623_12": "‘ayaṁ adānasīlo hutvā niraye nibbatteyyā’ti imassa anukampāya āgatāmhā”ti vatvā dānaguṇaṁ",
  "atk-s0513a40:623_13": "pakāsento mahājanassa dhammaṁ desesi. Bilārakosiyo sirasmiṁ añjaliṁ patiṭṭhapetvā",
  "atk-s0513a40:623_14": "“deva, ahaṁ ito paṭṭhāya porāṇakulavaṁsaṁ anāsāpetvā dānaṁ pavattessāmi, ajja ādiṁ",
  "atk-s0513a40:623_15": "katvā antamaso udakadantaponaṁ upādāya attano laddhāhāraṁ parassa adatvā na khādissāmī”ti",
  "atk-s0513a40:623_16": "sakkassa paṭiññaṁ adāsi. Sakko taṁ dametvā nibbisevanaṁ katvā pañcasu sīlesu patiṭṭhapetvā",
  "atk-s0513a40:623_17": "cattāro devaputte ādāya sakaṭṭhānameva gato. Sopi seṭṭhi yāvajīvaṁ dānaṁ datvā tāvatiṁsabhavane nibbatti.",
  "atk-s0513a40:624_0": "Satthā imaṁ dhammadesanaṁ āharitvā “evaṁ, bhikkhave, ayaṁ bhikkhu pubbe assaddho",
  "atk-s0513a40:624_1": "ahosi kassaci kiñci adātā, ahaṁ pana naṁ dametvā dānaphalaṁ jānāpesiṁ, tameva cittaṁ",
  "atk-s0513a40:624_2": "bhavantaragatampi na jahātī”ti vatvā jātakaṁ samodhānesi – “tadā seṭṭhi ayaṁ dānapatiko",
  "atk-s0513a40:624_3": "bhikkhu ahosi, cando sāriputto, sūriyo moggallāno, mātali kassapo, pañcasikho ānando,",
  "atk-s0513a40:624_4": "sakko pana ahameva ahosi”nti.",
  "atk-s0513a40:625": "Bilārakosiyajātakavaṇṇanā dvādasamā.",
  "atk-s0513a40:627": "[451] 13. Cakkavākajātakavaṇṇanā",
  "atk-s0513a40:628_0": "Vaṇṇavāabhirūposīti idaṁ satthā jetavane viharanto ekaṁ lolabhikkhuṁ ārabbha kathesi.",
  "atk-s0513a40:628_1": "So kira cīvarādīhi atitto “kahaṁ saṅghabhattaṁ, kahaṁ nimantana”nti pariyesanto vicarati,",
  "atk-s0513a40:628_2": "āmisakathāyameva abhiramati. Athaññe pesalā bhikkhū tassānuggahena satthu ārocesuṁ.",
  "atk-s0513a40:628_3": "Satthā taṁ pakkosāpetvā “saccaṁ kira tvaṁ bhikkhu lolo”ti pucchitvā “saccaṁ, bhante”ti",
  "atk-s0513a40:628_4": "vutte “bhikkhu kasmā evarūpe niyyānikasāsane pabbajitvā lolo ahosi, lolabhāvo ca",
  "atk-s0513a40:628_5": "nāma pāpako, pubbepi tvaṁ lolabhāvaṁ nissāya bārāṇasiyaṁ hatthikuṇapādīhi atitto",
  "atk-s0513a40:628_6": "mahāaraññaṁ paviṭṭho”ti vatvā atītaṁ āhari.",
  "atk-s0513a40:629_0": "Atīte bārāṇasiyaṁ brahmadatte rajjaṁ kārente eko lolakāko bārāṇasiyaṁ hatthikuṇapādīhi",
  "atk-s0513a40:629_1": "atitto “araññaṁ nu kho kīdisa”nti araññaṁ gantvā tatthapi phalāphalehi asantuṭṭho",
  "atk-s0513a40:629_2": "gaṅgāya tīraṁ gantvā vicaranto jayampatike cakkavāke disvā “ime sakuṇā ativiya sobhanti,",
  "atk-s0513a40:629_3": "ime imasmiṁ gaṅgātīre bahuṁ macchamaṁsaṁ khādanti maññe, ime paṭipucchitvā mayāpi",
  "atk-s0513a40:629_4": "imesaṁ bhojanaṁ gocaraṁ khāditvā vaṇṇavantena bhavituṁ vaṭṭatī”ti tesaṁ avidūre nisīditvā",
  "atk-s0513a40:629_5": "cakkavākaṁ pucchanto dve gāthā abhāsi –",
  "atk-s0513a40:630": "135.",
  "atk-s0513a40:631": "“Vaṇṇavā abhirūposi, ghano sañjātarohito;",
  "atk-s0513a40:632": "Cakkavāka surūposi, vippasannamukhindriyo.",
  "atk-s0513a40:633": "136.",
  "atk-s0513a40:634": "“Pāṭhīnaṁ pāvusaṁ macchaṁ, balajaṁ muñjarohitaṁ;",
  "atk-s0513a40:635": "Gaṅgāya tīre nisinno, evaṁ bhuñjasi bhojana”nti.",
  "atk-s0513a40:636_0": "Tattha ghanoti ghanasarīro. Sañjātarohitoti uttattasuvaṇṇaṁ viya suṭṭhujātarohitavaṇṇo.",
  "atk-s0513a40:636_1": "Pāṭhīnanti pāṭhīnanāmakaṁ pāsāṇamacchaṁ. Pāvusanti mahāmukhamacchaṁ, “pāhusa”ntipi",
  "atk-s0513a40:636_2": "pāṭho. Balajanti balajamacchaṁ. Muñjarohitanti muñjamacchañca rohitamacchañca. Evaṁ",
  "atk-s0513a40:636_3": "bhuñjasīti evarūpaṁ bhojanaṁ maññe bhuñjasīti pucchati.",
  "atk-s0513a40:637": "Cakkavāko tassa vacanaṁ paṭikkhipanto tatiyaṁ gāthamāha –",
  "atk-s0513a40:638": "137.",
  "atk-s0513a40:639": "“Na vāhametaṁ bhuñjāmi, jaṅgalānodakāni vā;",
  "atk-s0513a40:640": "Aññatra sevālapaṇakā, etaṁ me samma bhojana”nti.",
  "atk-s0513a40:641": "Tassattho – ahaṁ samma, aññatra sevālā ca paṇakā ca sesāni jaṅgalāni vā odakāni vā maṁsāni ādāya etaṁ bhojanaṁ na bhuñjāmi, yaṁ panetaṁ sevālapaṇakaṁ, etaṁ me samma, bhojananti.",
  "atk-s0513a40:642": "Tato kāko dve gāthā abhāsi –",
  "atk-s0513a40:643": "138.",
  "atk-s0513a40:644": "“Na vāhametaṁ saddahāmi, cakkavākassa bhojanaṁ;",
  "atk-s0513a40:645": "Ahampi samma bhuñjāmi, gāme loṇiyateliyaṁ.",
  "atk-s0513a40:646": "139.",
  "atk-s0513a40:647": "“Manussesu kataṁ bhattaṁ, suciṁ maṁsūpasecanaṁ;",
  "atk-s0513a40:648": "Na ca me tādiso vaṇṇo, cakkavāka yathā tuva”nti.",
  "atk-s0513a40:649": "Tattha yathā tuvanti yathā tuvaṁ sobhaggappatto sarīravaṇṇo, tādiso mayhaṁ vaṇṇo natthi, etena kāraṇena ahaṁ tava “sevālapaṇakaṁ mama bhojana”nti vadantassa vacanaṁ na saddahāmīti.",
  "atk-s0513a40:650": "Athassa cakkavāko dubbaṇṇakāraṇaṁ kathetvā dhammaṁ desento sesagāthā abhāsi –",
  "atk-s0513a40:651": "140.",
  "atk-s0513a40:652": "“Sampassaṁ attani veraṁ, hiṁsayaṁ mānusiṁ pajaṁ;",
  "atk-s0513a40:653": "Utrasto ghasasī bhīto, tena vaṇṇo tavediso.",
  "atk-s0513a40:654": "141.",
  "atk-s0513a40:655": "“Sabbalokaviruddhosi, dhaṅka pāpena kammunā;",
  "atk-s0513a40:656": "Laddho piṇḍo na pīṇeti, tena vaṇṇo tavediso.",
  "atk-s0513a40:657": "142.",
  "atk-s0513a40:658": "“Ahampi samma bhuñjāmi, ahiṁsaṁ sabbapāṇinaṁ;",
  "atk-s0513a40:659": "Appossukko nirāsaṅkī, asoko akutobhayo.",
  "atk-s0513a40:660": "143.",
  "atk-s0513a40:661": "“So karassu ānubhāvaṁ, vītivattassu sīliyaṁ;",
  "atk-s0513a40:662": "Ahiṁsāya cara loke, piyo hohisi maṁmiva.",
  "atk-s0513a40:663": "144.",
  "atk-s0513a40:664": "“Yo na hanti na ghāteti, na jināti na jāpaye;",
  "atk-s0513a40:665": "Mettaṁso sabbabhūtesu, veraṁ tassa na kenacī”ti.",
  "atk-s0513a40:666_0": "Tattha sampassanti samma kāka tvaṁ paresu uppannaṁ attani veracittaṁ sampassamāno",
  "atk-s0513a40:666_1": "mānusiṁ pajaṁ hiṁsanto viheṭhento. Utrastoti bhīto. Ghasasīti bhuñjasi. Tena te ediso",
  "atk-s0513a40:666_2": "bībhacchavaṇṇo jāto. Dhaṅkāti kākaṁ ālapati. Piṇḍoti bhojanaṁ. Ahiṁsaṁ sabbapāṇinanti",
  "atk-s0513a40:666_3": "ahaṁ pana sabbasatte ahiṁsanto bhuñjāmīti vadati. So karassu ānubhāvanti so tvampi",
  "atk-s0513a40:666_4": "vīriyaṁ karohi, attano sīliyasaṅkhātaṁ dussīlabhāvaṁ vītivattassu. Ahiṁsāyāti ahiṁsāya",
  "atk-s0513a40:666_5": "samannāgato hutvā loke cara. Piyo hohisi maṁmivāti evaṁ sante mayā sadisova lokassa",
  "atk-s0513a40:666_6": "piyo hohisi. Na jinātīti dhanajāniṁ na karoti. Na jāpayeti aññepi na kāreti. Mettaṁsoti",
  "atk-s0513a40:666_7": "mettakoṭṭhāso mettacitto. Na kenacīti kenaci ekasattenapi saddhiṁ tassa veraṁ nāma natthīti.",
  "atk-s0513a40:667_0": "Tasmā sace lokassa piyo bhavituṁ icchasi, sabbaverehi viramāhīti evaṁ cakkavāko kākassa",
  "atk-s0513a40:667_1": "dhammaṁ desesi. Kāko “tumhe attano gocaraṁ mayhaṁ na kathetha, kā kā”ti vassanto",
  "atk-s0513a40:667_2": "uppatitvā bārāṇasiyaṁ ukkārabhūmiyaññeva otari.",
  "atk-s0513a40:668_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a40:668_1": "lolabhikkhu anāgāmiphale patiṭṭhahi. Tadā kāko lolabhikkhu ahosi, cakkavākī rāhulamātā,",
  "atk-s0513a40:668_2": "cakkavāko pana ahameva ahosinti.",
  "atk-s0513a40:669": "Cakkavākajātakavaṇṇanā terasamā.",
  "atk-s0513a40:671": "[452] 14. Bhūripaññajātakavaṇṇanā",
  "atk-s0513a40:672": "145-154.Saccaṁ kirāti idaṁ bhūripaññajātakaṁ mahāumaṅgajātake āvi bhavissati.",
  "atk-s0513a40:673": "Bhūripaññajātakavaṇṇanā cuddasamā.",
  "atk-s0513a40:675": "[453] 15. Mahāmaṅgalajātakavaṇṇanā",
  "atk-s0513a40:676_0": "Kiṁsunaroti idaṁ satthā jetavane viharanto mahāmaṅgalasuttaṁ ārabbha kathesi. Rājagahanagarasmiñhi",
  "atk-s0513a40:676_1": "kenacideva karaṇīyena santhāgāre sannipatitassa mahājanassa majjhe eko puriso “ajja",
  "atk-s0513a40:676_2": "me maṅgalakiriyā atthī”ti uṭṭhāya agamāsi. Aparo tassa vacanaṁ sutvā “ayaṁ ‘maṅgala’nti",
  "atk-s0513a40:676_3": "vatvāva gato, kiṁ etaṁ maṅgalaṁ nāmā”ti āha. Tamañño “abhimaṅgalarūpadassanaṁ maṅgalaṁ",
  "atk-s0513a40:676_4": "nāma. Ekacco hi kālasseva uṭṭhāya sabbasetaṁ usabhaṁ vā passati, gabbhinitthiṁ vā",
  "atk-s0513a40:676_5": "rohitamacchaṁ vā puṇṇaghaṭaṁ vā navanītaṁ vā gosappiṁ vā ahatavatthaṁ vā pāyāsaṁ",
  "atk-s0513a40:676_6": "vā passati, ito uttari maṅgalaṁ nāma natthī”ti āha. Tena kathitaṁ ekacce “sukathita”nti",
  "atk-s0513a40:676_7": "abhinandiṁsu. Aparo “netaṁ maṅgalaṁ, sutaṁ nāma maṅgalaṁ. Ekacco hi ‘puṇṇā’ti vadantānaṁ",
  "atk-s0513a40:676_8": "suṇāti, tathā ‘vaḍḍhā’ti ‘vaḍḍhamānā’ti suṇāti, ‘bhuñjā’ti ‘khādā’ti vadantānaṁ suṇāti,",
  "atk-s0513a40:676_9": "ito uttari maṅgalaṁ nāma natthī”ti āha. Tena kathitampi ekacce “sukathita”nti abhinandiṁsu.",
  "atk-s0513a40:676_10": "Aparo “na etaṁ maṅgalaṁ, mutaṁ nāma maṅgalaṁ. Ekacco hi kālasseva uṭṭhāya pathaviṁ",
  "atk-s0513a40:676_11": "āmasati, haritatiṇaṁ allagomayaṁ parisuddhasāṭakaṁ rohitamacchaṁ suvaṇṇarajatabhājanaṁ",
  "atk-s0513a40:676_12": "āmasati, ito uttari maṅgalaṁ nāma natthī”ti āha. Tena kathitampi ekacce “sukathita”nti",
  "atk-s0513a40:676_13": "abhinandiṁsu. Evaṁ diṭṭhamaṅgalikā sutamaṅgalikā mutamaṅgalikāti tissopi parisā hutvā",
  "atk-s0513a40:676_14": "aññamaññaṁ saññāpetuṁ nāsakkhiṁsu, bhummadevatā ādiṁ katvā yāva brahmalokā “idaṁ",
  "atk-s0513a40:676_15": "maṅgala”nti tathato na jāniṁsu.",
  "atk-s0513a40:677_0": "Sakko cintesi “imaṁ maṅgalapañhaṁ sadevake loke aññatra bhagavatā añño kathetuṁ samattho",
  "atk-s0513a40:677_1": "nāma natthi, bhagavantaṁ upasaṅkamitvā imaṁ pañhaṁ pucchissāmī”ti. So rattibhāge",
  "atk-s0513a40:677_2": "satthāraṁ upasaṅkamitvā vanditvā añjaliṁ paggayha “bahū devā manussā cā”ti pañhaṁ",
  "atk-s0513a40:677_3": "pucchi. Athassa satthā dvādasahi gāthāhi aṭṭhatiṁsa mahāmaṅgalāni kathesi. Maṅgalasutte",
  "atk-s0513a40:677_4": "vinivaṭṭanteyeva koṭisatasahassamattā devatā arahattaṁ pāpuṇiṁsu, sotāpannādīnaṁ",
  "atk-s0513a40:677_5": "gaṇanapatho natthi. Sakko maṅgalaṁ sutvā sakaṭṭhānameva gato. Satthārā maṅgale kathite",
  "atk-s0513a40:677_6": "sadevako loko “sukathita”nti abhinandi. Tadā dhammasabhāyaṁ tathāgatassa guṇakathaṁ",
  "atk-s0513a40:677_7": "samuṭṭhāpesuṁ “āvuso, satthā aññesaṁ avisayaṁ maṅgalapañhaṁ sadevakassa lokassa cittaṁ",
  "atk-s0513a40:677_8": "gahetvā kukkuccaṁ chinditvā gaganatale candaṁ uṭṭhāpento viya kathesi, evaṁ mahāpañño,",
  "atk-s0513a40:677_9": "āvuso, tathāgato”ti. Satthā āgantvā “kāya nuttha, bhikkhave, etarahi kathāya sannisinnā”ti",
  "atk-s0513a40:677_10": "pucchitvā “imāya nāmā”ti vutte “anacchariyaṁ, bhikkhave, idāneva sambodhippattassa",
  "atk-s0513a40:677_11": "mama maṅgalapañhakathanaṁ, svāhaṁ bodhisattacariyaṁ carantopi devamanussānaṁ kaṅkhaṁ",
  "atk-s0513a40:677_12": "chinditvā maṅgalapañhaṁ kathesi”nti vatvā atītaṁ āhari.",
  "atk-s0513a40:678_0": "Atīte bārāṇasiyaṁ brahmadatte rajjaṁ kārente bodhisatto ekasmiṁ gāme vibhavasampannassa",
  "atk-s0513a40:678_1": "brāhmaṇassa kule nibbatti, “rakkhitakumāro”tissa nāmaṁ akaṁsu. So vayappatto takkasilāyaṁ",
  "atk-s0513a40:678_2": "uggahitasippo katadārapariggaho mātāpitūnaṁ accayena ratanavilokanaṁ katvā saṁviggamānaso",
  "atk-s0513a40:678_3": "mahādānaṁ pavattetvā kāme pahāya himavantapadese pabbajitvā jhānābhiññaṁ nibbattetvā",
  "atk-s0513a40:678_4": "vanamūlaphalāhāro ekasmiṁ padese vāsaṁ kappesi. Anupubbenassa parivāro mahā ahosi,",
  "atk-s0513a40:678_5": "pañca antevāsikasatāni ahesuṁ. Athekadivasaṁ te tāpasā bodhisattaṁ upasaṅkamitvā",
  "atk-s0513a40:678_6": "vanditvā “ācariya, vassārattasamaye himavantato otaritvā loṇambilasevanatthāya janapadacārikaṁ",
  "atk-s0513a40:678_7": "gacchāma, evaṁ no sarīrañca thiraṁ bhavissati, jaṅghavihāro ca kato bhavissatī”ti",
  "atk-s0513a40:678_8": "āhaṁsu. Te “tena hi tumhe gacchatha, ahaṁ idheva vasissāmī”ti vutte taṁ vanditvā",
  "atk-s0513a40:678_9": "himavantā otaritvā cārikaṁ caramānā bārāṇasiṁ patvā rājuyyāne vasiṁsu. Tesaṁ mahāsakkārasammāno",
  "atk-s0513a40:678_10": "ahosi. Athekadivasaṁ bārāṇasiyaṁ santhāgāre sannipatite mahājanakāye maṅgalapañho",
  "atk-s0513a40:678_11": "samuṭṭhāti. Sabbaṁ paccuppannavatthunayeneva veditabbaṁ.",
  "atk-s0513a40:679_0": "Tadā pana manussānaṁ kaṅkhaṁ chinditvā maṅgalapañhaṁ kathetuṁ samatthaṁ apassanto",
  "atk-s0513a40:679_1": "mahājano uyyānaṁ gantvā isigaṇaṁ maṅgalapañhaṁ pucchi. Isayo rājānaṁ āmantetvā “mahārāja,",
  "atk-s0513a40:679_2": "mayaṁ etaṁ kathetuṁ na sakkhissāma, apica kho amhākaṁ ācariyo rakkhitatāpaso nāma",
  "atk-s0513a40:679_3": "mahāpañño himavante vasati, so sadevakassa lokassa cittaṁ gahetvā etaṁ maṅgalapañhaṁ",
  "atk-s0513a40:679_4": "kathessatī”ti vadiṁsu. Rājā “bhante, himavanto nāma dūre duggamova, na sakkhissāma",
  "atk-s0513a40:679_5": "mayaṁ tattha gantuṁ, sādhu vata tumheyeva ācariyassa santikaṁ gantvā pucchitvā uggaṇhitvā",
  "atk-s0513a40:679_6": "punāgantvā amhākaṁ kathethā”ti āha. Te “sādhū”ti sampaṭicchitvā ācariyassa santikaṁ",
  "atk-s0513a40:679_7": "gantvā vanditvā katapaṭisanthārā ācariyena rañño dhammikabhāve janapadacāritte ca",
  "atk-s0513a40:679_8": "pucchite taṁ diṭṭhamaṅgalādīnaṁ uppattiṁ ādito paṭṭhāya kathetvā rañño yācanāya ca",
  "atk-s0513a40:679_9": "attano pañhasavanatthaṁ āgatabhāvaṁ pakāsetvā “sādhu no bhante, maṅgalapañhaṁ pākaṭaṁ",
  "atk-s0513a40:679_10": "katvā kathethā”ti yāciṁsu. Tato jeṭṭhantevāsiko ācariyaṁ pucchanto paṭhamaṁ gāthamāha –",
  "atk-s0513a40:680": "155.",
  "atk-s0513a40:681": "“Kiṁsu naro jappamadhicca kāle, kaṁ vā vijjaṁ katamaṁ vā sutānaṁ;",
  "atk-s0513a40:682": "So macco asmiñca paramhi loke, kathaṁ karo sotthānena gutto”ti.",
  "atk-s0513a40:683_0": "Tattha kāleti maṅgalapatthanakāle. Vijjanti vedaṁ. Sutānanti sikkhitabbayuttakapariyattīnaṁ.",
  "atk-s0513a40:683_1": "Asmiñcāti ettha cāti nipātamattaṁ. Sotthānenāti sotthibhāvāvahena maṅgalena. Idaṁ",
  "atk-s0513a40:683_2": "vuttaṁ hoti – “ācariya, puriso maṅgalaṁ icchanto maṅgalakāle kiṁsu nāma jappanto",
  "atk-s0513a40:683_3": "tīsu vedesu kataraṁ vā vedaṁ kataraṁ vā sutānaṁ antare sutapariyattiṁ adhīyitvā so",
  "atk-s0513a40:683_4": "macco imasmiñca loke paramhi ca kathaṁ karo etesu jappādīsu kiṁ kena niyāmena karonto",
  "atk-s0513a40:683_5": "sotthānena niraparādhamaṅgalena gutto rakkhito hoti, taṁ ubhayalokahitaṁ gahetvā",
  "atk-s0513a40:683_6": "ṭhitamaṅgalaṁ amhākaṁ kathehī”ti.",
  "atk-s0513a40:684": "Evaṁ jeṭṭhantevāsikena maṅgalapañhaṁ puṭṭho mahāsatto devamanussānaṁ kaṅkhaṁ chindanto “idañcidañca maṅgala”nti buddhalīḷāya maṅgalaṁ kathento āha –",
  "atk-s0513a40:685": "156.",
  "atk-s0513a40:686": "“Yassa devā pitaro ca sabbe, sarīsapā sabbabhūtāni cāpi;",
  "atk-s0513a40:687": "Mettāya niccaṁ apacitāni honti, bhūtesu ve sotthānaṁ tadāhū”ti.",
  "atk-s0513a40:688_0": "Tattha yassāti yassa puggalassa. Devāti bhummadeve ādiṁ katvā sabbepi kāmāvacaradevā.",
  "atk-s0513a40:688_1": "Pitaro cāti tatuttari rūpāvacarabrahmāno. Sarīsapāti dīghajātikā. Sabbabhūtāni cāpīti",
  "atk-s0513a40:688_2": "vuttāvasesāni ca sabbānipi bhūtāni. Mettāya niccaṁ apacitāni hontīti ete sabbe sattā",
  "atk-s0513a40:688_3": "dasadisāpharaṇavasena pavattāya appanāppattāya mettābhāvanāya apacitā honti. Bhūtesu",
  "atk-s0513a40:688_4": "veti taṁ tassa puggalassa sabbasattesu sotthānaṁ nirantaraṁ pavattaṁ niraparādhamaṅgalaṁ",
  "atk-s0513a40:688_5": "āhu. Mettāvihārī hi puggalo sabbesaṁ piyo hoti parūpakkamena avikopiyo. Iti so iminā",
  "atk-s0513a40:688_6": "maṅgalena rakkhito gopito hotīti.",
  "atk-s0513a40:689": "Iti mahāsatto paṭhamaṁ maṅgalaṁ kathetvā dutiyādīni kathento –",
  "atk-s0513a40:690": "157.",
  "atk-s0513a40:691": "“Yo sabbalokassa nivātavutti, itthīpumānaṁ sahadārakānaṁ;",
  "atk-s0513a40:692": "Khantā duruttānamappaṭikūlavādī, adhivāsanaṁ sotthānaṁ tadāhu.",
  "atk-s0513a40:693": "158.",
  "atk-s0513a40:694": "“Yo nāvajānāti sahāyamatte, sippena kulyāhi dhanena jaccā;",
  "atk-s0513a40:695": "Rucipañño atthakāle matīmā, sahāyesu ve sotthānaṁ tadāhu.",
  "atk-s0513a40:696": "159.",
  "atk-s0513a40:697": "“Mittāni ve yassa bhavanti santo, saṁvissatthā avisaṁvādakassa;",
  "atk-s0513a40:698": "Na mittadubbhī saṁvibhāgī dhanena, mittesu ve sotthānaṁ tadāhu.",
  "atk-s0513a40:699": "160.",
  "atk-s0513a40:700": "“Yassa bhariyā tulyavayā samaggā, anubbatā dhammakāmā pajātā;",
  "atk-s0513a40:701": "Koliniyā sīlavatī patibbatā, dāresu ve sotthānaṁ tadāhu.",
  "atk-s0513a40:702": "161.",
  "atk-s0513a40:703": "“Yassa rājā bhūtapati yasassī, jānāti soceyyaṁ parakkamañca;",
  "atk-s0513a40:704": "Advejjhatā suhadayaṁ mamanti, rājūsu ve sotthānaṁ tadāhu.",
  "atk-s0513a40:705": "162.",
  "atk-s0513a40:706": "“Annañca pānañca dadāti saddho, mālañca gandhañca vilepanañca;",
  "atk-s0513a40:707": "Pasannacitto anumodamāno, saggesu ve sotthānaṁ tadāhu.",
  "atk-s0513a40:708": "163.",
  "atk-s0513a40:709": "“Yamariyadhammena punanti vuddhā, ārādhitā samacariyāya santo;",
  "atk-s0513a40:710": "Bahussutā isayo sīlavanto, arahantamajjhe sotthānaṁ tadāhū”ti. –",
  "atk-s0513a40:711": "Imā gāthā abhāsi.",
  "atk-s0513a40:712_0": "Tattha nivātavuttīti muducittatāya sabbalokassa nīcavutti hoti. Khantā duruttānanti",
  "atk-s0513a40:712_1": "parehi vuttānaṁ duṭṭhavacanānaṁ adhivāsako hoti. Appaṭikūlavādīti “akkocchi maṁ,",
  "atk-s0513a40:712_2": "avadhi ma”nti yugaggāhaṁ akaronto anukūlameva vadati. Adhivāsananti idaṁ adhivāsanaṁ",
  "atk-s0513a40:712_3": "tassa sotthānaṁ niraparādhamaṅgalaṁ paṇḍitā vadanti.",
  "atk-s0513a40:713_0": "Sahāyamatteti sahāye ca sahāyamatte ca. Tattha sahapaṁsukīḷitā sahāyā nāma, dasa",
  "atk-s0513a40:713_1": "dvādasa vassāni ekato vutthā sahāyamattā nāma, te sabbepi “ahaṁ sippavā, ime nisippā”ti",
  "atk-s0513a40:713_2": "evaṁ sippena vā “ahaṁ kulīno, ime na kulīnā”ti evaṁ kulasampattisaṅkhātāhi kulyāhi",
  "atk-s0513a40:713_3": "vā, “ahaṁ aḍḍho, ime duggatā”ti evaṁ dhanena vā, “ahaṁ jātisampanno, ime dujjātā”ti",
  "atk-s0513a40:713_4": "evaṁ jaccā vā nāvajānāti. Rucipaññoti sādhupañño sundarapañño. Atthakāleti kassacideva",
  "atk-s0513a40:713_5": "atthassa kāraṇassa uppannakāle. Matīmāti taṁ taṁ atthaṁ paricchinditvā vicāraṇasamatthatāya",
  "atk-s0513a40:713_6": "matimā hutvā te sahāye nāvajānāti. Sahāyesūti taṁ tassa anavajānanaṁ sahāyesu sotthānaṁ",
  "atk-s0513a40:713_7": "nāmāti porāṇakapaṇḍitā āhu. Tena hi so niraparādhamaṅgalena idhaloke ca paraloke",
  "atk-s0513a40:713_8": "ca gutto hoti. Tattha paṇḍite sahāye nissāya sotthibhāvo kusanāḷijātakena kathetabbo.",
  "atk-s0513a40:714_0": "Santoti paṇḍitā sappurisā yassa mittāni bhavanti. Saṁvissatthāti gharaṁ pavisitvā",
  "atk-s0513a40:714_1": "icchiticchitasseva gahaṇavasena vissāsamāpannā. Avisaṁvādakassāti avisaṁvādanasīlassa.",
  "atk-s0513a40:714_2": "Na mittadubbhīti yo ca mittadubbhī na hoti. Saṁvibhāgī dhanenāti attano dhanena mittānaṁ",
  "atk-s0513a40:714_3": "saṁvibhāgaṁ karoti. Mittesūti mitte nissāya laddhabbaṁ tassa taṁ mittesu sotthānaṁ",
  "atk-s0513a40:714_4": "nāma hoti. So hi evarūpehi mittehi rakkhito sotthiṁ pāpuṇāti. Tattha mitte nissāya",
  "atk-s0513a40:714_5": "sotthibhāvo mahāukkusajātakādīhi kathetabbo.",
  "atk-s0513a40:715_0": "Tulyavayāti samānavayā. Samaggāti samaggavāsā. Anubbatāti anuvattitā. Dhammakāmāti",
  "atk-s0513a40:715_1": "tividhasucaritadhammaṁ roceti. Pajātāti vijāyinī, na vañjhā. Dāresūti etehi sīlaguṇehi",
  "atk-s0513a40:715_2": "samannāgate mātugāme gehe vasante sāmikassa sotthi hotīti paṇḍitā kathenti. Tattha",
  "atk-s0513a40:715_3": "sīlavantaṁ mātugāmaṁ nissāya sotthibhāvo maṇicorajātaka- sambūlajātaka- khaṇḍahālajātakehi kathetabbo.",
  "atk-s0513a40:716_0": "Soceyyanti sucibhāvaṁ. Advejjhatāti advejjhatāya na esa mayā saddhiṁ bhijjitvā dvidhā",
  "atk-s0513a40:716_1": "bhavissatīti evaṁ advejjhabhāvena yaṁ jānāti. Suhadayaṁ mamanti suhado ayaṁ mamanti",
  "atk-s0513a40:716_2": "ca yaṁ jānāti. Rājūsu veti evaṁ rājūsu sevakānaṁ sotthānaṁ nāmāti paṇḍitā kathenti.",
  "atk-s0513a40:716_3": "Dadātisaddhoti kammañca phalañca saddahitvā dadāti. Saggesu veti evaṁ sagge devaloke",
  "atk-s0513a40:716_4": "sotthānaṁ niraparādhamaṅgalanti paṇḍitā kathenti, taṁ petavatthuvimānavatthūhi vitthāretvā kathetabbaṁ.",
  "atk-s0513a40:717_0": "Punantivuddhāti yaṁ puggalaṁ ñāṇavuddhā ariyadhammena punanti parisodhenti. Samacariyāyāti",
  "atk-s0513a40:717_1": "sammāpaṭipattiyā. Bahussutāti paṭivedhabahussutā. Isayoti esitaguṇā. Sīlavantoti",
  "atk-s0513a40:717_2": "ariyasīlena samannāgatā. Arahantamajjheti arahantānaṁ majjhe paṭilabhitabbaṁ taṁ",
  "atk-s0513a40:717_3": "sotthānanti paṇḍitā kathenti. Arahanto hi attanā paṭividdhamaggaṁ ācikkhitvā paṭipādentā",
  "atk-s0513a40:717_4": "ārādhakaṁ puggalaṁ ariyamaggena punanti, sopi arahāva hoti.",
  "atk-s0513a40:718": "Evaṁ mahāsatto arahattena desanāya kūṭaṁ gaṇhanto aṭṭhahi gāthāhi aṭṭha mahāmaṅgalāni kathetvā tesaññeva maṅgalānaṁ thutiṁ karonto osānagāthamāha –",
  "atk-s0513a40:719": "164.",
  "atk-s0513a40:720": "“Etāni kho sotthānāni loke, viññuppasatthāni sukhudrayāni;",
  "atk-s0513a40:721": "Tānīdha sevetha naro sapañño, na hi maṅgale kiñcanamatthi sacca”nti.",
  "atk-s0513a40:722": "Tattha na hi maṅgaleti tasmiṁ pana diṭṭhasutamutappabhede maṅgale kiñcanaṁ ekamaṅgalampi saccaṁ nāma natthi, nibbānameva panekaṁ paramatthasaccanti.",
  "atk-s0513a40:723_0": "Isayo tāni maṅgalāni sutvā sattaṭṭhadivasaccayena ācariyaṁ āpucchitvā tattheva agamaṁsu.",
  "atk-s0513a40:723_1": "Rājā tesaṁ santikaṁ gantvā pucchi. Te tassa ācariyena kathitaniyāmena maṅgalapañhaṁ",
  "atk-s0513a40:723_2": "kathetvā himavantameva āgamaṁsu. Tato paṭṭhāya loke maṅgalaṁ pākaṭaṁ ahosi. Maṅgalesu",
  "atk-s0513a40:723_3": "vattitvā matamatā saggapathaṁ pūresuṁ. Bodhisatto cattāro brahmavihāre bhāvetvā isigaṇaṁ",
  "atk-s0513a40:723_4": "ādāya brahmaloke nibbatti.",
  "atk-s0513a40:724_0": "Satthā imaṁ dhammadesanaṁ āharitvā “na, bhikkhave, idāneva, pubbepāhaṁ maṅgalapañhaṁ",
  "atk-s0513a40:724_1": "kathesi”nti vatvā jātakaṁ samodhānesi – “tadā isigaṇo buddhaparisā ahosi, maṅgalapañhapucchako",
  "atk-s0513a40:724_2": "jeṭṭhantevāsiko sāriputto, ācariyo pana ahameva ahosi”nti.",
  "atk-s0513a40:725": "Mahāmaṅgalajātakavaṇṇanā pannarasamā.",
  "atk-s0513a40:727": "[454] 16. Ghaṭapaṇḍitajātakavaṇṇanā",
  "atk-s0513a40:728_0": "Uṭṭhehikaṇhāti idaṁ satthā jetavane viharanto mataputtaṁ kuṭumbikaṁ ārabbha kathesi.",
  "atk-s0513a40:728_1": "Vatthu maṭṭhakuṇḍalisadisameva. Idha pana satthā taṁ upāsakaṁ “kiṁ, upāsaka, socasī”ti",
  "atk-s0513a40:728_2": "vatvā “āma, bhante”nti vutte “upāsaka, porāṇakapaṇḍitā paṇḍitānaṁ kathaṁ sutvā mataputtaṁ",
  "atk-s0513a40:728_3": "nānusociṁsū”ti vatvā tena yācito atītaṁ āhari.",
  "atk-s0513a40:729_0": "Atīte uttarapathe kaṁsabhoge asitañjananagare mahākaṁso nāma rājā rajjaṁ kāresi.",
  "atk-s0513a40:729_1": "Tassa kaṁso ca, upakaṁso cāti dve puttā ahesuṁ, devagabbhā nāma ekā dhītā. Tassā",
  "atk-s0513a40:729_2": "jātadivase nemittakā brāhmaṇā “etissā kucchiyaṁ nibbattaputtā kaṁsagottaṁ kaṁsavaṁsaṁ",
  "atk-s0513a40:729_3": "nāsessantī”ti byākariṁsu. Rājā balavasinehena dhītaraṁ vināsetuṁ nāsakkhi, “bhātaro",
  "atk-s0513a40:729_4": "jānissantī”ti yāvatāyukaṁ ṭhatvā kālamakāsi. Tasmiṁ kālakate kaṁso rājā ahosi, upakaṁso",
  "atk-s0513a40:729_5": "uparājā. Te cintayiṁsu “sace mayaṁ bhaginiṁ nāsessāma, gārayhā bhavissāma, etaṁ kassaci",
  "atk-s0513a40:729_6": "adatvā nissāmikaṁ katvā paṭijaggissāmā”ti. Te ekathūṇakaṁ pāsādaṁ kāretvā taṁ tattha",
  "atk-s0513a40:729_7": "vasāpesuṁ. Nandigopā nāma tassā paricārikā ahosi. Andhakaveṇḍo nāma dāso tassā sāmiko ārakkhamakāsi.",
  "atk-s0513a40:730_0": "Tadā uttaramadhurāya mahāsāgaro nāma rājā rajjaṁ kāresi. Tassa sāgaro, upasāgaro",
  "atk-s0513a40:730_1": "cāti dve puttā ahesuṁ. Tesu pitu accayena sāgaro rājā ahosi, upasāgaro uparājā. So",
  "atk-s0513a40:730_2": "upakaṁsassa sahāyako ekācariyakule ekato uggahitasippo. So sāgarassa bhātu antepure",
  "atk-s0513a40:730_3": "dubbhitvā bhāyamāno palāyitvā kaṁsabhoge upakaṁsassa santikaṁ agamāsi. Upakaṁso taṁ",
  "atk-s0513a40:730_4": "rañño dassesi, rājā tassa mahantaṁ yasaṁ adāsi. So rājupaṭṭhānaṁ gacchanto devagabbhāya",
  "atk-s0513a40:730_5": "nivāsaṁ ekathambhaṁ pāsādaṁ disvā “kasseso nivāso”ti pucchitvā taṁ kāraṇaṁ sutvā",
  "atk-s0513a40:730_6": "devagabbhāya paṭibaddhacitto ahosi. Devagabbhāpi ekadivasaṁ taṁ upakaṁsena saddhiṁ",
  "atk-s0513a40:730_7": "rājupaṭṭhānaṁ āgacchantaṁ disvā “ko eso”ti pucchitvā “mahāsāgarassa putto upasāgaro",
  "atk-s0513a40:730_8": "nāmā”ti nandigopāya santikā sutvā tasmiṁ paṭibaddhacittā ahosi. Upasāgaro nandigopāya",
  "atk-s0513a40:730_9": "lañjaṁ datvā “bhagini, sakkhissasi me devagabbhaṁ dassetu”nti āha. Sā “na etaṁ sāmi,",
  "atk-s0513a40:730_10": "garuka”nti vatvā taṁ kāraṇaṁ devagabbhāya ārocesi. Sā pakatiyāva tasmiṁ paṭibaddhacittā",
  "atk-s0513a40:730_11": "taṁ vacanaṁ sutvā “sādhū”ti sampaṭicchitvā nandigopā upasāgarassa saññaṁ datvā rattibhāge",
  "atk-s0513a40:730_12": "taṁ pāsādaṁ āropesi. So devagabbhāya saddhiṁ saṁvāsaṁ kappesi. Atha nesaṁ punappunaṁ",
  "atk-s0513a40:730_13": "saṁvāsena devagabbhā gabbhaṁ paṭilabhi.",
  "atk-s0513a40:731_0": "Aparabhāge tassā gabbhapatiṭṭhānaṁ pākaṭaṁ ahosi. Bhātaro nandigopaṁ pucchiṁsu, sā",
  "atk-s0513a40:731_1": "abhayaṁ yācitvā taṁ antaraṁ kathesi. Te sutvā “bhaginiṁ nāsetuṁ na sakkā, sace dhītaraṁ",
  "atk-s0513a40:731_2": "vijāyissati, tampi na nāsessāma, sace pana putto bhavissati, nāsessāmā”ti cintetvā",
  "atk-s0513a40:731_3": "devagabbhaṁ upasāgarasseva adaṁsu. Sā paripuṇṇagabbhā dhītaraṁ vijāyi. Bhātaro sutvā",
  "atk-s0513a40:731_4": "haṭṭhatuṭṭhā tassā “añjanadevī”ti nāmaṁ kariṁsu. Tesaṁ bhogavaḍḍhamānaṁ nāma bhogagāmaṁ",
  "atk-s0513a40:731_5": "adaṁsu. Upasāgaro devagabbhaṁ gahetvā bhogavaḍḍhamānagāme vasi. Devagabbhāya punapi",
  "atk-s0513a40:731_6": "gabbho patiṭṭhāsi, nandigopāpi taṁ divasameva gabbhaṁ paṭilabhi. Tāsu paripuṇṇagabbhāsu",
  "atk-s0513a40:731_7": "ekadivasameva devagabbhā puttaṁ vijāyi, nandigopā dhītaraṁ vijāyi. Devagabbhā puttassa",
  "atk-s0513a40:731_8": "vināsanabhayena puttaṁ nandigopāya rahassena pesetvā tassā dhītaraṁ āharāpesi. Tassā",
  "atk-s0513a40:731_9": "vijātabhāvaṁ bhātikānaṁ ārocesuṁ. Te “puttaṁ vijātā, dhītara”nti pucchitvā “dhītara”nti",
  "atk-s0513a40:731_10": "vutte “tena hi posethā”ti āhaṁsu. Etenupāyena devagabbhā dasa putte vijāyi, dasa",
  "atk-s0513a40:731_11": "dhītaro nandigopā vijāyi. Dasa puttā nandigopāya santike vaḍḍhanti, dhītaro devagabbhāya.",
  "atk-s0513a40:731_12": "Taṁ antaraṁ koci na jānāti. Devagabbhāya jeṭṭhaputto vāsudevo nāma ahosi, dutiyo",
  "atk-s0513a40:731_13": "baladevo, tatiyo candadevo, catuttho sūriyadevo, pañcamo aggidevo, chaṭṭho varuṇadevo,",
  "atk-s0513a40:731_14": "sattamo ajjuno, aṭṭhamo pajjuno, navamo ghaṭapaṇḍito, dasamo aṅkuro nāma ahosi. Te",
  "atk-s0513a40:731_15": "andhakaveṇḍadāsaputtā dasa bhātikā ceṭakāti pākaṭā ahesuṁ.",
  "atk-s0513a40:732_0": "Te aparabhāge vuddhimanvāya thāmabalasampannā kakkhaḷā pharusā hutvā vilopaṁ karontā",
  "atk-s0513a40:732_1": "vicaranti, rañño gacchante paṇṇākārepi vilumpanteva. Manussā sannipatitvā “andhakaveṇḍadāsaputtā",
  "atk-s0513a40:732_2": "dasa bhātikā raṭṭhaṁ vilumpantī”ti rājaṅgaṇe upakkosiṁsu. Rājā andhakaveṇḍaṁ pakkosāpetvā",
  "atk-s0513a40:732_3": "“kasmā puttehi vilopaṁ kārāpesī”ti tajjesi. Evaṁ dutiyampi tatiyampi manussehi upakkose",
  "atk-s0513a40:732_4": "kate rājā taṁ santajjesi. So maraṇabhayabhīto rājānaṁ abhayaṁ yācitvā “deva, ete",
  "atk-s0513a40:732_5": "na mayhaṁ puttā, upasāgarassa puttā”ti taṁ antaraṁ ārocesi. Rājā bhīto “kena te upāyena",
  "atk-s0513a40:732_6": "gaṇhāmā”ti amacce pucchitvā “ete, deva, mallayuddhavittakā, nagare yuddhaṁ kāretvā",
  "atk-s0513a40:732_7": "tattha ne yuddhamaṇḍalaṁ āgate gāhāpetvā māressāmā”ti vutte cārurañca, muṭṭhikañcāti",
  "atk-s0513a40:732_8": "dve malle posetvā “ito sattame divase yuddhaṁ bhavissatī”ti nagare bheriṁ carāpetvā",
  "atk-s0513a40:732_9": "rājaṅgaṇe yuddhamaṇḍalaṁ sajjāpetvā akkhavāṭaṁ kāretvā yuddhamaṇḍalaṁ alaṅkārāpetvā",
  "atk-s0513a40:732_10": "dhajapaṭākaṁ bandhāpesi. Sakalanagaraṁ saṅkhubhi. Cakkāticakkaṁ mañcātimañcaṁ bandhitvā",
  "atk-s0513a40:732_11": "cāruramuṭṭhikā yuddhamaṇḍalaṁ āgantvā vaggantā gajjantā apphoṭentā vicariṁsu. Dasa",
  "atk-s0513a40:732_12": "bhātikāpi āgantvā rajakavīthiṁ vilumpitvā vaṇṇasāṭake nivāsetvā gandhāpaṇesu gandhaṁ,",
  "atk-s0513a40:732_13": "mālākārāpaṇesu mālaṁ vilumpitvā vilittagattā māladhārino katakaṇṇapūrā vaggantā gajjantā",
  "atk-s0513a40:732_14": "apphoṭentā yuddhamaṇḍalaṁ pavisiṁsu.",
  "atk-s0513a40:733_0": "Tasmiṁ khaṇe cāruro apphoṭento vicarati. Baladevo taṁ disvā “na naṁ hatthena chupissāmī”ti",
  "atk-s0513a40:733_1": "hatthisālato mahantaṁ hatthiyottaṁ āharitvā vaggitvā gajjitvā yottaṁ khipitvā cāruraṁ",
  "atk-s0513a40:733_2": "udare veṭhetvā dve yottakoṭiyo ekato katvā vattetvā ukkhipitvā sīsamatthake bhametvā",
  "atk-s0513a40:733_3": "bhūmiyaṁ pothetvā bahi akkhavāṭe khipi. Cārure mate rājā muṭṭhikamallaṁ āṇāpesi.",
  "atk-s0513a40:733_4": "So uṭṭhāya vaggitvā gajjitvā apphoṭesi. Baladevo taṁ pothetvā aṭṭhīni sañcuṇṇetvā",
  "atk-s0513a40:733_5": "“amallomhi, amallomhī”ti vadantameva “nāhaṁ tava mallabhāvaṁ vā amallabhāvaṁ vā jānāmī”ti",
  "atk-s0513a40:733_6": "hatthe gahetvā bhūmiyaṁ pothetvā jīvitakkhayaṁ pāpetvā bahi akkhavāṭe khipi. Muṭṭhiko",
  "atk-s0513a40:733_7": "maranto “yakkho hutvā taṁ khādituṁ labhissāmī”ti patthanaṁ paṭṭhapesi. So kālamattikaaṭaviyaṁ",
  "atk-s0513a40:733_8": "nāma yakkho hutvā nibbatti. Rājā “gaṇhatha dasa bhātike ceṭake”ti uṭṭhahi. Tasmiṁ",
  "atk-s0513a40:733_9": "khaṇe vāsudevo cakkaṁ khipi. Taṁ dvinnampi bhātikānaṁ sīsāni pātesi. Mahājano bhītatasito",
  "atk-s0513a40:733_10": "“avassayā no hothā”ti tesaṁ pādesu patitvā nipajji. Te dvepi mātule māretvā asitañjananagare",
  "atk-s0513a40:733_11": "rajjaṁ gahetvā mātāpitaro tattha katvā “sakalajambudīpe rajjaṁ gaṇhissāmā”ti nikkhamitvā",
  "atk-s0513a40:733_12": "anupubbena kālayonakarañño nivāsaṁ ayujjhanagaraṁ gantvā taṁ parikkhipitvā ṭhitaṁ",
  "atk-s0513a40:733_13": "parikhārukkhagahanaṁ viddhaṁsetvā pākāraṁ bhinditvā rājānaṁ gahetvā taṁ rajjaṁ attano",
  "atk-s0513a40:733_14": "hatthagataṁ katvā dvāravatiṁ pāpuṇiṁsu. Tassa pana nagarassa ekato samuddo ekato",
  "atk-s0513a40:733_15": "pabbato, amanussapariggahitaṁ kira taṁ ahosi.",
  "atk-s0513a40:734_0": "Tassa ārakkhaṁ gahetvā ṭhitayakkho paccāmitte disvā gadrabhavesena gadrabharavaṁ",
  "atk-s0513a40:734_1": "ravati. Tasmiṁ khaṇe yakkhānubhāvena sakalanagaraṁ uppatitvā mahāsamudde ekasmiṁ",
  "atk-s0513a40:734_2": "dīpake tiṭṭhati. Paccāmittesu gatesu punāgantvā sakaṭṭhāneyeva patiṭṭhāti. Tadāpi",
  "atk-s0513a40:734_3": "so gadrabho tesaṁ dasannaṁ bhātikānaṁ āgamanaṁ ñatvā gadrabharavaṁ ravi. Nagaraṁ",
  "atk-s0513a40:734_4": "uppatitvā dīpake patiṭṭhāya tesu nagaraṁ adisvā nivattantesu punāgantvā sakaṭṭhāne",
  "atk-s0513a40:734_5": "patiṭṭhāsi. Te puna nivattiṁsu, punapi gadrabho tatheva akāsi. Te dvāravatinagare",
  "atk-s0513a40:734_6": "rajjaṁ gaṇhituṁ asakkontā kaṇhadīpāyanassa isino santikaṁ gantvā vanditvā “bhante,",
  "atk-s0513a40:734_7": "mayaṁ dvāravatiyaṁ rajjaṁ gahetuṁ na sakkoma, ekaṁ no upāyaṁ karothā”ti pucchitvā",
  "atk-s0513a40:734_8": "“parikhāpiṭṭhe asukasmiṁ nāma ṭhāne eko gadrabho carati. So hi amitte disvā viravati,",
  "atk-s0513a40:734_9": "tasmiṁ khaṇe nagaraṁ uppatitvā gacchati, tumhe tassa pāde gaṇhatha, ayaṁ vo nipphajjanūpāyo”ti",
  "atk-s0513a40:734_10": "vutte tāpasaṁ vanditvā gantvā gadrabhassa pādesu gahetvā nipatitvā “sāmi, ṭhapetvā",
  "atk-s0513a40:734_11": "tumhe añño amhākaṁ avassayo natthi, amhākaṁ nagaraṁ gaṇhanakāle mā ravitthā”ti yāciṁsu.",
  "atk-s0513a40:734_12": "Gadrabho “na sakkā na viravituṁ, tumhe pana paṭhamataraṁ āgantvā cattāro janā mahantāni",
  "atk-s0513a40:734_13": "ayanaṅgalāni gahetvā catūsu nagaradvāresu mahante ayakhāṇuke bhūmiyaṁ ākoṭetvā nagarassa",
  "atk-s0513a40:734_14": "uppatanakāle naṅgalāni gahetvā naṅgalabaddhaṁ ayasaṅkhalikaṁ ayakhāṇuke bandheyyātha,",
  "atk-s0513a40:734_15": "nagaraṁ uppatituṁ na sakkhissatī”ti āha.",
  "atk-s0513a40:735_0": "Te “sādhū”ti vatvā tasmiṁ aviravanteyeva naṅgalāni ādāya catūsu nagaradvāresu khāṇuke",
  "atk-s0513a40:735_1": "bhūmiyaṁ ākoṭetvā aṭṭhaṁsu. Tasmiṁ khaṇe gadrabho viravi, nagaraṁ uppatitumārabhi.",
  "atk-s0513a40:735_2": "Catūsu dvāresu ṭhitā catūhi ayanaṅgalehi gahetvā naṅgalabaddhā ayasaṅkhalikā khāṇukesu",
  "atk-s0513a40:735_3": "bandhiṁsu, nagaraṁ uppatituṁ nāsakkhi. Dasa bhātikā tato nagaraṁ pavisitvā rājānaṁ",
  "atk-s0513a40:735_4": "māretvā rajjaṁ gaṇhiṁsu. Evaṁ te sakalajambudīpe tesaṭṭhiyā nagarasahassesu sabbarājāno",
  "atk-s0513a40:735_5": "cakkena jīvitakkhayaṁ pāpetvā dvāravatiyaṁ vasamānā rajjaṁ dasa koṭṭhāse katvā vibhajiṁsu,",
  "atk-s0513a40:735_6": "bhaginiṁ pana añjanadeviṁ na sariṁsu. Tato puna “ekādasa koṭṭhāse karomā”ti vutte",
  "atk-s0513a40:735_7": "aṅkuro “mama koṭṭhāsaṁ tassā detha, ahaṁ vohāraṁ katvā jīvissāmi, kevalaṁ tumhe attano",
  "atk-s0513a40:735_8": "janapade mayhaṁ suṅkaṁ vissajjethā”ti āha. Te “sādhū”ti sampaṭicchitvā tassa koṭṭhāsaṁ",
  "atk-s0513a40:735_9": "bhaginiyā datvā saddhiṁ tāya nava rājāno dvāravatiyaṁ vasiṁsu. Aṅkuro pana vaṇijjamakāsi.",
  "atk-s0513a40:735_10": "Evaṁ tesu aparāparaṁ puttadhītāhi vaḍḍhamānesu addhāne gate mātāpitaro kālamakaṁsu.",
  "atk-s0513a40:736_0": "Tadā kira manussānaṁ vīsativassasahassāyukakālo ahosi. Tadā vāsudevamahārājassa eko",
  "atk-s0513a40:736_1": "putto kālamakāsi. Rājā sokapareto sabbakiccāni pahāya mañcassa aṭaniṁ pariggahetvā",
  "atk-s0513a40:736_2": "vilapanto nipajji. Tasmiṁ kāle ghaṭapaṇḍito cintesi “ṭhapetvā maṁ añño koci mama",
  "atk-s0513a40:736_3": "bhātu sokaṁ harituṁ samattho nāma natthi, upāyenassa sokaṁ harissāmī”ti. So ummattakavesaṁ",
  "atk-s0513a40:736_4": "gahetvā “sasaṁ me detha, sasaṁ me dethā”ti ākāsaṁ ullokento sakalanagaraṁ vicari.",
  "atk-s0513a40:736_5": "“Ghaṭapaṇḍito ummattako jāto”ti sakalanagaraṁ saṅkhubhi. Tasmiṁ kāle rohiṇeyyo nāma",
  "atk-s0513a40:736_6": "amacco vāsudevarañño santikaṁ gantvā tena saddhiṁ kathaṁ samuṭṭhāpento paṭhamaṁ gāthamāha –",
  "atk-s0513a40:737": "165.",
  "atk-s0513a40:738": "“Uṭṭhehi kaṇha kiṁ sesi, ko attho supanena te;",
  "atk-s0513a40:739": "Yopi tuyhaṁ sako bhātā, hadayaṁ cakkhu ca dakkhiṇaṁ;",
  "atk-s0513a40:740": "Tassa vātā balīyanti, ghaṭo jappati kesavā”ti.",
  "atk-s0513a40:741_0": "Tattha kaṇhāti gottenālapati, kaṇhāyanagotto kiresa. Ko atthoti katarā nāma vaḍḍhi.",
  "atk-s0513a40:741_1": "Hadayaṁ cakkhu ca dakkhiṇanti hadayena ceva dakkhiṇacakkhunā ca samānoti attho. Tassa",
  "atk-s0513a40:741_2": "vātā balīyantīti tassa hadayaṁ apasmāravātā avattharantīti attho. Jappatīti “sasaṁ",
  "atk-s0513a40:741_3": "me dethā”ti vippalapati. Kesavāti so kira kesasobhanatāya “kesavā”ti paññāyittha,",
  "atk-s0513a40:741_4": "tena taṁ nāmenālapati.",
  "atk-s0513a40:742": "Evaṁ amaccena vutte tassa ummattakabhāvaṁ ñatvā satthā abhisambuddho hutvā dutiyaṁ gāthamāha –",
  "atk-s0513a40:743": "166.",
  "atk-s0513a40:744": "“Tassa taṁ vacanaṁ sutvā, rohiṇeyyassa kesavo;",
  "atk-s0513a40:745": "Taramānarūpo vuṭṭhāsi, bhātusokena aṭṭito”ti.",
  "atk-s0513a40:746": "Rājā uṭṭhāya sīghaṁ pāsādā otaritvā ghaṭapaṇḍitassa santikaṁ gantvā ubhosu hatthesu daḷhaṁ gahetvā tena saddhiṁ sallapanto tatiyaṁ gāthamāha –",
  "atk-s0513a40:747": "167.",
  "atk-s0513a40:748": "“Kiṁ nu ummattarūpova, kevalaṁ dvārakaṁ imaṁ;",
  "atk-s0513a40:749": "Saso sasoti lapasi, ko nu te sasamāharī”ti.",
  "atk-s0513a40:750": "Tattha kevalaṁ dvārakaṁ imanti kasmā ummattako viya hutvā sakalaṁ imaṁ dvāravatinagaraṁ vicaranto “saso saso”ti lapasi. Ko tava sasaṁ hari, kena te saso gahitoti pucchati.",
  "atk-s0513a40:751": "So raññā evaṁ vuttepi punappunaṁ tadeva vacanaṁ vadati. Rājā puna dve gāthā abhāsi –",
  "atk-s0513a40:752": "168.",
  "atk-s0513a40:753": "“Sovaṇṇamayaṁ maṇīmayaṁ, lohamayaṁ atha rūpiyāmayaṁ;",
  "atk-s0513a40:754": "Saṅkhasilāpavāḷamayaṁ, kārayissāmi te sasaṁ.",
  "atk-s0513a40:755": "169.",
  "atk-s0513a40:756": "“Santi aññepi sasakā, araññe vanagocarā;",
  "atk-s0513a40:757": "Tepi te ānayissāmi, kīdisaṁ sasamicchasī”ti.",
  "atk-s0513a40:758_0": "Tatrāyaṁ saṅkhepattho – tesu suvaṇṇamayādīsu yaṁ icchasi, taṁ vada, ahaṁ te kāretvā",
  "atk-s0513a40:758_1": "dassāmi, athāpi te na rocesi, aññepi araññe vanagocarā sasakā atthi, tepi te ānayissāmi,",
  "atk-s0513a40:758_2": "vada bhadramukha, kīdisaṁ sasamicchasīti.",
  "atk-s0513a40:759": "Rañño kathaṁ sutvā ghaṭapaṇḍito chaṭṭhaṁ gāthamāha –",
  "atk-s0513a40:760": "170.",
  "atk-s0513a40:761": "“Na cāhamete icchāmi, ye sasā pathavissitā;",
  "atk-s0513a40:762": "Candato sasamicchāmi, taṁ me ohara kesavā”ti.",
  "atk-s0513a40:763": "Tattha oharāti otārehi.",
  "atk-s0513a40:764": "Rājā tassa kathaṁ sutvā “nissaṁsayaṁ me bhātā ummattakova jāto”ti domanassappatto sattamaṁ gāthamāha –",
  "atk-s0513a40:765": "171.",
  "atk-s0513a40:766": "“So nūna madhuraṁ ñāti, jīvitaṁ vijahissasi;",
  "atk-s0513a40:767": "Apatthiyaṁ yo patthayasi, candato sasamicchasī”ti.",
  "atk-s0513a40:768": "Tattha ñātīti kaniṭṭhaṁ ālapanto āha. Idaṁ vuttaṁ hoti – “tāta, mayhaṁ piyañāti so tvaṁ nūna atimadhuraṁ attano jīvitaṁ vijahissasi, yo apatthetabbaṁ patthayasī”ti.",
  "atk-s0513a40:769_0": "Ghaṭapaṇḍito rañño vacanaṁ sutvā niccalo ṭhatvā “bhātika, tvaṁ candato sasakaṁ patthentassa",
  "atk-s0513a40:769_1": "taṁ alabhitvā jīvitakkhayabhāvaṁ jānanto kiṁ kāraṇā mataputtaṁ anusocasī”ti vatvā",
  "atk-s0513a40:769_2": "aṭṭhamaṁ gāthamāha –",
  "atk-s0513a40:770": "172.",
  "atk-s0513a40:771": "“Evaṁ ce kaṇha jānāsi, yadaññamanusāsasi;",
  "atk-s0513a40:772": "Kasmā pure mataṁ puttaṁ, ajjāpi manusocasī”ti.",
  "atk-s0513a40:773_0": "Tattha evanti idaṁ alabbhaneyyaṭṭhānaṁ nāma na patthetabbanti yadi evaṁ jānāsi. Yadaññamanusāsasīti",
  "atk-s0513a40:773_1": "evaṁ jānantova yadi aññaṁ anusāsasīti attho. Pureti atha kasmā ito catumāsamatthake",
  "atk-s0513a40:773_2": "mataputtaṁ ajjāpi anusocasīti vadati.",
  "atk-s0513a40:774": "Evaṁ so antaravīthiyaṁ ṭhitakova “bhātika, ahaṁ tāva paññāyamānaṁ patthemi, tvaṁ pana apaññāyamānassa socasī”ti vatvā tassa dhammaṁ desento puna dve gāthā abhāsi –",
  "atk-s0513a40:775": "173.",
  "atk-s0513a40:776": "“Yaṁ na labbhā manussena, amanussena vā puna;",
  "atk-s0513a40:777": "Jāto me mā marī putto, kuto labbhā alabbhiyaṁ.",
  "atk-s0513a40:778": "174.",
  "atk-s0513a40:779": "“Na mantā mūlabhesajjā, osadhehi dhanena vā;",
  "atk-s0513a40:780": "Sakkā ānayituṁ kaṇha, yaṁ petamanusocasī”ti.",
  "atk-s0513a40:781_0": "Tattha yanti bhātika yaṁ evaṁ jāto me putto mā marīti manussena vā devena vā puna",
  "atk-s0513a40:781_1": "na labbhā na sakkā laddhuṁ, taṁ tvaṁ patthesi, tadetaṁ kuto labbhā kena kāraṇena",
  "atk-s0513a40:781_2": "sakkā laddhuṁ, na sakkāti dīpeti. Kasmā? Yasmā alabbhiyaṁ, alabbhaneyyaṭṭhānañhi",
  "atk-s0513a40:781_3": "nāmetanti attho. Mantāti mantapayogena. Mūlabhesajjāti mūlabhesajjena. Osadhehīti",
  "atk-s0513a40:781_4": "nānāvidhosadhehi. Dhanena vāti koṭisatasaṅkhyenapi dhanena vā. Idaṁ vuttaṁ hoti –",
  "atk-s0513a40:781_5": "“yaṁ tvaṁ petamanusocasi, taṁ etehi mantapayogādīhi ānetuṁ na sakkā”ti.",
  "atk-s0513a40:782": "Rājā taṁ sutvā “yuttaṁ, tāta, sallakkhitaṁ me, mama sokaharaṇatthāya tayā idaṁ kata”nti ghaṭapaṇḍitaṁ vaṇṇento catasso gāthā abhāsi –",
  "atk-s0513a40:783": "175.",
  "atk-s0513a40:784": "“Yassa etādisā assu, amaccā purisapaṇḍitā;",
  "atk-s0513a40:785": "Yathā nijjhāpaye ajja, ghaṭo purisapaṇḍito.",
  "atk-s0513a40:786": "176.",
  "atk-s0513a40:787": "“Ādittaṁ vata maṁ santaṁ, ghatasittaṁva pāvakaṁ;",
  "atk-s0513a40:788": "Vārinā viya osiñcaṁ, sabbaṁ nibbāpaye daraṁ.",
  "atk-s0513a40:789": "177.",
  "atk-s0513a40:790": "“Abbahī vata me sallaṁ, yamāsi hadayassitaṁ;",
  "atk-s0513a40:791": "Yo me sokaparetassa, puttasokaṁ apānudi.",
  "atk-s0513a40:792": "178.",
  "atk-s0513a40:793": "“Sohaṁ abbūḷhasallosmi, vītasoko anāvilo;",
  "atk-s0513a40:794": "Na socāmi na rodāmi, tava sutvāna māṇavā”ti.",
  "atk-s0513a40:795_0": "Tattha paṭhamagāthāya saṅkhepattho – yathā yena kāraṇena ajja maṁ puttasokaparetaṁ",
  "atk-s0513a40:795_1": "ghaṭo purisapaṇḍito sokaharaṇatthāya nijjhāpaye nijjhāpesi bodhesi. Yassa aññassapi",
  "atk-s0513a40:795_2": "etādisā purisapaṇḍitā amaccā assu, tassa kuto sokoti. Sesagāthā vuttatthāyeva.",
  "atk-s0513a40:796": "Avasāne –",
  "atk-s0513a40:797": "179.",
  "atk-s0513a40:798": "“Evaṁ karonti sappaññā, ye honti anukampakā;",
  "atk-s0513a40:799": "Nivattayanti sokamhā, ghaṭo jeṭṭhaṁva bhātara”nti. –",
  "atk-s0513a40:800": "Ayaṁ abhisambuddhagāthā uttānatthāyeva.",
  "atk-s0513a40:801_0": "Evaṁ ghaṭakumārena vītasoke kate vāsudeve rajjaṁ anusāsante dīghassa addhuno accayena",
  "atk-s0513a40:801_1": "dasabhātikaputtā kumārā cintayiṁsu “kaṇhadīpāyanaṁ ‘dibbacakkhuko’ti vadanti, vīmaṁsissāma",
  "atk-s0513a40:801_2": "tāva na”nti. Te ekaṁ daharakumāraṁ alaṅkaritvā gabbhiniākārena dassetvā udare masūrakaṁ",
  "atk-s0513a40:801_3": "bandhitvā tassa santikaṁ netvā “bhante, ayaṁ kumārikā kiṁ vijāyissatī”ti pucchiṁsu.",
  "atk-s0513a40:801_4": "Tāpaso “dasabhātikarājūnaṁ vināsakālo patto, mayhaṁ nu kho āyusaṅkhāro kīdiso hotī”ti",
  "atk-s0513a40:801_5": "olokento “ajjeva maraṇaṁ bhavissatī”ti ñatvā “kumārā iminā tumhākaṁ ko attho”ti vatvā",
  "atk-s0513a40:801_6": "“kathetheva no, bhante”ti nibaddho “ayaṁ ito sattame divase khadiraghaṭikaṁ vijāyissati,",
  "atk-s0513a40:801_7": "tāya vāsudevakulaṁ nassissati, apica kho pana tumhe taṁ khadiraghaṭikaṁ gahetvā jhāpetvā",
  "atk-s0513a40:801_8": "chārikaṁ nadiyaṁ pakkhipeyyāthā”ti āha. Atha naṁ te “kūṭajaṭila, puriso vijāyanako",
  "atk-s0513a40:801_9": "nāma natthī”ti vatvā tantarajjukaṁ nāma kammakaraṇaṁ katvā tattheva jīvitakkhayaṁ",
  "atk-s0513a40:801_10": "pāpayiṁsu. Rājāno kumāre pakkosāpetvā “kiṁ kāraṇā tāpasaṁ mārayitthā”ti pucchitvā",
  "atk-s0513a40:801_11": "sabbaṁ sutvā bhītā tassa ārakkhaṁ datvā sattame divase tassa kucchito nikkhantaṁ",
  "atk-s0513a40:801_12": "khadiraghaṭikaṁ jhāpetvā chārikaṁ nadiyaṁ khipiṁsu. Sā nadiyā vuyhamānā mukhadvāre",
  "atk-s0513a40:801_13": "ekapasse laggi, tato erakaṁ nibbatti.",
  "atk-s0513a40:802_0": "Athekadivasaṁ te rājāno “samuddakīḷaṁ kīḷissāmā”ti mukhadvāraṁ gantvā mahāmaṇḍapaṁ",
  "atk-s0513a40:802_1": "kārāpetvā alaṅkatamaṇḍape khādantā pivantā kīḷāvaseneva pavattahatthapādaparāmāsā",
  "atk-s0513a40:802_2": "dvidhā bhijjitvā mahākalahaṁ kariṁsu. Atheko aññaṁ muggaraṁ alabhanto erakavanato",
  "atk-s0513a40:802_3": "ekaṁ erakapattaṁ gaṇhi. Taṁ gahitamattameva khadiramusalaṁ ahosi. So tena mahājanaṁ",
  "atk-s0513a40:802_4": "pothesi. Athaññehi sabbehi gahitagahitaṁ khadiramusalameva ahosi. Te aññamaññaṁ paharitvā",
  "atk-s0513a40:802_5": "mahāvināsaṁ pāpuṇiṁsu. Tesu mahāvināsaṁ vinassantesu vāsudevo ca baladevo ca bhaginī",
  "atk-s0513a40:802_6": "añjanadevī ca purohito cāti cattāro janā rathaṁ abhiruhitvā palāyiṁsu, sesā sabbepi",
  "atk-s0513a40:802_7": "vinaṭṭhā. Tepi cattāro rathena palāyantā kāḷamattikaaṭaviṁ pāpuṇiṁsu. So hi muṭṭhikamallo",
  "atk-s0513a40:802_8": "patthanaṁ katvā yakkho hutvā tattha nibbatto baladevassa āgatabhāvaṁ ñatvā tattha",
  "atk-s0513a40:802_9": "gāmaṁ māpetvā mallavesaṁ gahetvā “ko yujjhitukāmo”ti vagganto gajjanto apphoṭento",
  "atk-s0513a40:802_10": "vicari. Baladevo taṁ disvāva “bhātika, ahaṁ iminā saddhiṁ yujjhissāmī”ti vatvā vāsudeve",
  "atk-s0513a40:802_11": "vārenteyeva rathā oruyha tassa santikaṁ gantvā vagganto gajjanto apphoṭesi. Atha",
  "atk-s0513a40:802_12": "naṁ so pasāritahattheyeva gahetvā mūlakandaṁ viya khādi. Vāsudevo tassa matabhāvaṁ",
  "atk-s0513a40:802_13": "ñatvā bhaginiñca purohitañca ādāya sabbarattiṁ gantvā sūriyodaye ekaṁ paccantagāmaṁ",
  "atk-s0513a40:802_14": "patvā “āhāraṁ pacitvā āharathā”ti bhaginiñca purohitañca gāmaṁ pahiṇitvā sayaṁ ekasmiṁ",
  "atk-s0513a40:802_15": "gacchantare paṭicchanno nipajji.",
  "atk-s0513a40:803_0": "Atha naṁ jarā nāma eko luddako gacchaṁ calantaṁ disvā “sūkaro ettha bhavissatī”ti",
  "atk-s0513a40:803_1": "saññāya sattiṁ khipitvā pāde vijjhitvā “ko maṁ vijjhī”ti vutte manussassa viddhabhāvaṁ",
  "atk-s0513a40:803_2": "ñatvā bhīto palāyituṁ ārabhi. Rājā satiṁ paccupaṭṭhapetvā uṭṭhāya “mātula, mā bhāyi,",
  "atk-s0513a40:803_3": "ehī”ti pakkositvā āgataṁ “kosi nāma tva”nti pucchitvā “ahaṁ sāmi, jarā nāmā”ti vutte",
  "atk-s0513a40:803_4": "“jarāya viddho marissatīti kira maṁ porāṇā byākariṁsu, nissaṁsayaṁ ajja mayā maritabba”nti",
  "atk-s0513a40:803_5": "ñatvā “mātula, mā bhāyi, ehi pahāraṁ me bandhā”ti tena pahāramukhaṁ bandhāpetvā taṁ",
  "atk-s0513a40:803_6": "uyyojesi. Balavavedanā pavattiṁsu, itarehi ābhataṁ āhāraṁ paribhuñjituṁ nāsakkhi.",
  "atk-s0513a40:803_7": "Atha te āmantetvā “ajja ahaṁ marissāmi, tumhe pana sukhumālā aññaṁ kammaṁ katvā jīvituṁ",
  "atk-s0513a40:803_8": "na sakkhissatha, imaṁ vijjaṁ sikkhathā”ti ekaṁ vijjaṁ sikkhāpetvā te uyyojetvā tattheva",
  "atk-s0513a40:803_9": "jīvitakkhayaṁ pāpuṇi. Evaṁ añjanadeviṁ ṭhapetvā sabbeva vināsaṁ pāpuṇiṁsūti.",
  "atk-s0513a40:804_0": "Satthā imaṁ dhammadesanaṁ āharitvā “upāsaka, evaṁ porāṇakapaṇḍitā paṇḍitānaṁ kathaṁ",
  "atk-s0513a40:804_1": "sutvā attano puttasokaṁ hariṁsu, mā cintayī”ti vatvā saccāni pakāsetvā jātakaṁ samodhānesi,",
  "atk-s0513a40:804_2": "saccapariyosāne upāsako sotāpattiphale patiṭṭhahi. Tadā rohiṇeyyo ānando ahosi, vāsudevo",
  "atk-s0513a40:804_3": "sāriputto, avasesā buddhaparisā, ghaṭapaṇḍito pana ahameva ahosinti.",
  "atk-s0513a40:805": "Ghaṭapaṇḍitajātakavaṇṇanā soḷasamā.",
  "atk-s0513a40:806": "Iti soḷasajātakapaṭimaṇḍitassa",
  "atk-s0513a40:807": "Dasakanipātajātakassa atthavaṇṇanā niṭṭhitā.",
  "atk-s0513a40:808": "Jātakuddānaṁ –",
  "atk-s0513a40:809": "Catudvāro kaṇhuposo, saṅkha bodhi dīpāyano;",
  "atk-s0513a40:810": "Nigrodha takkala dhamma-pālo kukkuṭa kuṇḍalī;",
  "atk-s0513a40:811": "Bilāra cakka bhūri ca, maṅgala ghaṭa soḷasa.",
  "atk-s0513a40:812": "Dasakanipātavaṇṇanā niṭṭhitā."
}