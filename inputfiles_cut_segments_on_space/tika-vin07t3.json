{
  "tika-vin07t3:0": "2. Saṅghādisesakaṇḍo",
  "tika-vin07t3:1": "1. Sukkavissaṭṭhisikkhāpadavaṇṇanā",
  "tika-vin07t3:2_0": "234.Terasakassāti terasa sikkhāpadāni parimāṇāni assāti terasako, kaṇḍo, tassa. Samathe",
  "tika-vin07t3:2_1": "vipassanāya vā abhiratirahito idha anabhirato, na pabbajjāyāti āha “vikkhittacitto”ti.",
  "tika-vin07t3:2_2": "Vikkhittatāya kāraṇamāha kāmarāgāiccādi.",
  "tika-vin07t3:3": "235.Abbohārikāti sīlavipattivohāraṁ nārahatīti katvā vuttaṁ. Akusalabhāve panassā abbohāratā natthi.",
  "tika-vin07t3:4_0": "236-7. Cetanā-saddato visuṁ saṁ-saddassa atthābhāvaṁ ika-paccayassa ca atthavantataṁ",
  "tika-vin07t3:4_1": "dassetuṁ sañcetanā vātiādi dutiyavikappo vutto. Sikhāppatto atthoti adhippetatthaṁ",
  "tika-vin07t3:4_2": "sandhāya vuttaṁ. Āsayabhedatoti pittasemhapubbalohitānaṁ catunnaṁ āsayānaṁ bhedena.",
  "tika-vin07t3:4_3": "Dhātunānattatoti rasaruhirādīnaṁ sattannaṁ, pathavādīnaṁ vā catunnaṁ dhātūnaṁ nānattena.",
  "tika-vin07t3:4_4": "Vatthisīsanti muttavatthito matthakapassaṁ. Hatthimadacalanaṁ nāmañca sambhavoti",
  "tika-vin07t3:4_5": "āha “sambhavo nikkhamatī”ti. Sambhavaveganti sambhavassa ṭhānato cavitvā dakasotābhimukhaṁ",
  "tika-vin07t3:4_6": "otaraṇena sañjātasarīrakkhobhavegaṁ. Bāhusīsanti khandhappadesaṁ. Dassesīti ettha",
  "tika-vin07t3:4_7": "iti-saddo hetuttho, tena yasmā kaṇṇacūḷikāhi sambhavo nikkhamati…pe… sambhavañca",
  "tika-vin07t3:4_8": "dassesi, tasmā tatiyassa bhāsitaṁ subhāsitanti evaṁ yojanā veditabbā. Dakasotanti",
  "tika-vin07t3:4_9": "muttassa vatthito nikkhamanamaggaṁ, aṅgajātappadesanti vuttaṁ hoti. Sukkañca nāmetaṁ",
  "tika-vin07t3:4_10": "rasaruhirādisattadehadhātūsu majjhimadhātucatujaṁ aṭṭhimiñjādi viya pathavīdhātusaṅgahitaṁ",
  "tika-vin07t3:4_11": "āhārūpajīvīnaṁ sakalakāyagataṁ atidaharadārakānampi attheva, taṁ pana pannarasasoḷasavassuddesato",
  "tika-vin07t3:4_12": "paṭṭhāya sattānaṁ samuppajjanakakāmarāgeheva ṭhānato calati, calitañca āpodhātubhāvena",
  "tika-vin07t3:4_13": "cittajameva hutvā dakasotaṁ otarati, dakasotato pana paṭṭhāya cittapaccayautujaṁ",
  "tika-vin07t3:4_14": "hoti matthaluṅgato calitasiṅghāṇikā viya. Yesaṁ pana samucchedanavikkhambhanādīhi",
  "tika-vin07t3:4_15": "rāgapariyuṭṭhānaṁ natthi, tesaṁ sukkavissaṭṭhi na siyā. Iti yathāṭhānato sukkassa",
  "tika-vin07t3:4_16": "vissaṭṭhiyeva rāgacittasamuṭṭhānā, na pakatirūpaṁ, teneva kathāvatthuaṭṭhakathāyaṁ",
  "tika-vin07t3:4_17": "“sukkavissaṭṭhi nāma rāgasamuṭṭhānā hotī”ti sukkassa vissaṭṭhi eva rāgasamuṭṭhānā",
  "tika-vin07t3:4_18": "vuttā, na pakatirūpaṁ. Channaṁ pana kāmāvacaradevānaṁ vijjamānāpi sukkadhātu dvayaṁdvayasamāpattivasena",
  "tika-vin07t3:4_19": "pariyuṭṭhitarāgenāpi ṭhānato na gaḷati, yathāṭhāne eva ṭhatvā kiñci vikāraṁ āpajjamānā",
  "tika-vin07t3:4_20": "taṅkhaṇikapariḷāhavūpasamāvahā methunakiccaniṭṭhāpitā hotīti veditabbaṁ. Keci pana",
  "tika-vin07t3:4_21": "“kāyasamphassasukhameva tesaṁ kāmakicca”nti vadanti. Khīṇāsavānaṁ pana anāgāmīnañca",
  "tika-vin07t3:4_22": "sabbaso kāmarāgābhāvena sukkadhātuvikārampi nāpajjatīti veditabbaṁ. Rūpībrahmānaṁ",
  "tika-vin07t3:4_23": "pana vikkhambhitakāmarāgena janitattā anāhārūpajīvitattā ca sabbathā sukkadhātupi",
  "tika-vin07t3:4_24": "nattheva. Tathevāti mocanassādena nimitte upakkamatotiādiṁ atidisati. “Vissaṭṭhīti",
  "tika-vin07t3:4_25": "ṭhānācāvanā vuccatī”ti padabhājane vuttattā “dakasotaṁ otiṇṇamatte”ti kasmā vuttanti",
  "tika-vin07t3:4_26": "āha dakasotorohaṇañcetthātiādi. Etthāti tīsupi vādesu. Adhivāsetvāti nimitte upakkamitvā",
  "tika-vin07t3:4_27": "puna vippaṭisāre uppanne mocanassādaṁ vinodetvā. Antarā nivāretunti attano nimitte",
  "tika-vin07t3:4_28": "katūpakkamena ṭhānā cutaṁ dakasotaṁ otarituṁ adatvā antarā nivāretuṁ. Mocanassādena",
  "tika-vin07t3:4_29": "hatthaparikammādiṁ karontassa muttepi dukkaṭameva, nimitte upakkamābhāvato pana saṅghādiseso",
  "tika-vin07t3:4_30": "na hotīti āha “hattha…pe… anāpattī”ti. Dakasotorohaṇañcetthātiādinā vuttavinicchayaṁ",
  "tika-vin07t3:4_31": "sandhāya “ayaṁ sabbācariyasādhāraṇavinicchayo”ti vuttaṁ.",
  "tika-vin07t3:5_0": "Khobhakaraṇapaccayo nāma visabhāgabhesajjasenāsanāhārādipaccayo. Nānāvidhaṁ supinanti",
  "tika-vin07t3:5_1": "khubhitavātādidhātūnaṁ anuguṇaṁ. Anubhūtapubbanti pubbe bhūtapubbaṁ manasā parikappitapubbañca.",
  "tika-vin07t3:5_2": "Sagganarakadesantarādīnampi hi saṅgahetvā vuttaṁ. Atthakāmatāya vā anatthakāmatāya",
  "tika-vin07t3:5_3": "vāti idaṁ devatānaṁ hitāhitādhippāyataṁ dassetuṁ vuttaṁ. Atthāya vā anatthāya vāti",
  "tika-vin07t3:5_4": "sabhāvato bhavitabbaṁ hitāhitaṁ sandhāya vuttaṁ. Nanu devatāhi upasaṁhariyamānāni",
  "tika-vin07t3:5_5": "ārammaṇāni paramatthato natthi, kathaṁ tāni puriso passati, devatā vā tāni avijjamānāni",
  "tika-vin07t3:5_6": "upasaṁharantīti codanaṁ manasi katvā āha so tāsantiādi. Tena “evameso parikappatū”ti",
  "tika-vin07t3:5_7": "devatāhi cintitamattena supantassa cittaṁ bhavaṅgasantatito nipatitvā devatāhi cintitaniyāmeneva",
  "tika-vin07t3:5_8": "parikappamānaṁ pavattati, evaṁ tena parikappamānāni ārammaṇāni devatāhi upasaṁhaṭāni",
  "tika-vin07t3:5_9": "nāma honti, tāni ca so devatānubhāvena passati nāmāti dasseti. Bodhisattamātā viya",
  "tika-vin07t3:5_10": "puttapaṭilābhanimittantiādīsu bodhisattassa gabbhokkantidivase mahāmāyādeviyā attano",
  "tika-vin07t3:5_11": "dakkhiṇapassena ekassa setavaravāraṇassa antokucchipaviṭṭhabhāvadassanaṁ puttapaṭilābhanimittaṁ",
  "tika-vin07t3:5_12": "supinaṁ nāma. Amhākaṁ pana bodhisattassa “sve buddho bhavissatī”ti cātuddasiyaṁ pakkhassa",
  "tika-vin07t3:5_13": "rattivibhāyanakāle himavantaṁ bibbohanaṁ katvā puratthimapacchimasamuddesu vāmadakkhiṇahatthe",
  "tika-vin07t3:5_14": "dakkhiṇasamudde pāde ca odahitvā mahāpathaviyā sayanaṁ eko, dabbatiṇasaṅkhātāya tiriyā",
  "tika-vin07t3:5_15": "nāma tiṇajātiyā naṅgalamattarattadaṇḍāya nābhito uggatāya khaṇena anekayojanasahassaṁ",
  "tika-vin07t3:5_16": "nabhaṁ āhacca ṭhānaṁ eko, setānaṁ kaṇhasīsānaṁ kimīnaṁ pādehi ussakkitvā yāva jāṇumaṇḍalaṁ",
  "tika-vin07t3:5_17": "āhacca ṭhānaṁ eko, nānāvaṇṇānaṁ catunnaṁ sakuṇānaṁ catūhi disāhi āgantvā pādamūle",
  "tika-vin07t3:5_18": "setavaṇṇatāpajjanaṁ eko, bodhisattassa mahato mīḷhapabbatassa upari alimpamānassa",
  "tika-vin07t3:5_19": "caṅkamanaṁ ekoti ime pañca mahāsupinā nāma, ime ca yathākkamaṁ sambodhiyā, devamanussesu",
  "tika-vin07t3:5_20": "ariyamaggappakāsanassa, gihīnañca saraṇūpagamanassa, khattiyādicatuvaṇṇānaṁ pabbajitvā",
  "tika-vin07t3:5_21": "arahattapaṭilābhassa, catunnaṁ paccayānaṁ lābhe alittabhāvassa ca pubbanimittānīti",
  "tika-vin07t3:5_22": "veditabbaṁ. Soḷasa supinā pākaṭā eva. Ekantasaccamevāti phalaniyamuppattito vuttaṁ.",
  "tika-vin07t3:5_23": "Dassanaṁ pana sabbattha vipallatthameva. Dhātukkhobhādīsu catūsu mūlakāraṇesu dvīhi",
  "tika-vin07t3:5_24": "tīhipi kāraṇehi kadāci supinaṁ passantīti āha “saṁsaggabhedato”ti. Supinabhedoti",
  "tika-vin07t3:5_25": "saccāsaccatthatābhedo.",
  "tika-vin07t3:6_0": "Rūpanimittādiārammaṇanti ettha kammanimittagatinimittato aññarūpameva viññāṇassa",
  "tika-vin07t3:6_1": "nimittanti rūpanimittaṁ, taṁ ādi yesaṁ sattanimittādīnaṁ tāni rūpanimittādīni ārammaṇāni",
  "tika-vin07t3:6_2": "yassa bhavaṅgacittassa taṁ rūpanimittādiārammaṇaṁ. Īdisānīti rūpanimittādiārammaṇāni",
  "tika-vin07t3:6_3": "rāgādisampayuttāni ca. Sabbohārikacittenāti paṭibuddhassa pakativīthicittena. Ko",
  "tika-vin07t3:6_4": "nāma passatīti suttapaṭibuddhabhāvaviyuttāya cittappavattiyā abhāvato supinaṁ passanto",
  "tika-vin07t3:6_5": "nāma na siyāti adhippāyo, tenāha “supinassa abhāvova āpajjatī”ti. Kapimiddhaparetoti",
  "tika-vin07t3:6_6": "iminā niddāvasena pavattamānabhavaṅgasantatibyavahitāya kusalākusalāya manodvāravīthiyā",
  "tika-vin07t3:6_7": "ca passatīti dasseti, tenāha yā niddātiādi. Dvīhi antehi muttoti kusalākusalasaṅkhātehi",
  "tika-vin07t3:6_8": "dvīhi antehi mutto. Āvajjanatadārammaṇakkhaṇeti supine pañcadvāravīthiyā abhāvato",
  "tika-vin07t3:6_9": "manodvāre uppajjanārahaṁ gahetvā vuttaṁ.",
  "tika-vin07t3:7_0": "Ettha ca supinantepi tadārammaṇavacanato anubhūtesu sutapubbesu vā rūpādīsu purāpattibhāvena",
  "tika-vin07t3:7_1": "parikappetvā vipallāsato pavattamānāpi kāmāvacaravipākadhammā parittadhamme nissāya",
  "tika-vin07t3:7_2": "parikappetvā pavattattā parittārammaṇā vuttā, na pana sarūpato parittadhamme gahetvā",
  "tika-vin07t3:7_3": "pavattattā evāti gahetabbaṁ. Evañca itthipurisādiākāraṁ āropetvā pavattamānānaṁ rāgādisavipākadhammānampi",
  "tika-vin07t3:7_4": "tesaṁ ārammaṇaṁ gahetvā uppannānaṁ paṭisandhādivipākānampi parittārammaṇatā kammanimittārammaṇatā",
  "tika-vin07t3:7_5": "ca upapannā eva hoti. Vatthudhammavinimuttaṁ pana sammutibhūtaṁ kasiṇādipaṭibhāgārammaṇaṁ",
  "tika-vin07t3:7_6": "gahetvā uppannā upacārappanādivasappavattā cittacetasikadhammā eva parittattike na",
  "tika-vin07t3:7_7": "vattabbārammaṇāti gahetabbā.",
  "tika-vin07t3:8": "Svāyanti supino. Vipallāsena parikappitaparittārammaṇattā “dubbalavatthukattā”ti vuttaṁ, avijjamānārammaṇe avasavattitoti adhippāyo, tenāha avisaye uppannattātiādi.",
  "tika-vin07t3:9_0": "Āpattinikāyassāti idaṁ saṅghādisesoti pulliṅga-saddassa anurūpavasena vuttaṁ. Assāti",
  "tika-vin07t3:9_1": "assa āpattinikāyassa, vuṭṭhāpetuṁ icchitassāti attho, tenāha kiṁ vuttantiādi. Ruḷhisaddenāti",
  "tika-vin07t3:9_2": "ettha samudāye nipphannassāpi saddassa tadekadesepi pasiddhi idha ruḷhī nāma, tāya",
  "tika-vin07t3:9_3": "ruḷhiyā yutto saddo ruḷhīsaddo, tena. Ruḷhiyā kāraṇamāha avayaveiccādinā.",
  "tika-vin07t3:10_0": "Kālañcāti “rāgūpatthambhe”tiādinā dassitakālañca, “rāgūpatthambhe”ti vutte rāgūpatthambhe",
  "tika-vin07t3:10_1": "jāte tasmiṁ kāle mocetīti atthato kālo gammati. Navamassa adhippāyassāti vīmaṁsādhippāyassa. Vatthūti visayaṁ.",
  "tika-vin07t3:11": "238. Lomā etesaṁ santīti lomasā, bahulomapāṇakā.",
  "tika-vin07t3:12_0": "239.Mocanenāti mocanappayogena. Mocanassādasampayuttāyāti ettha mocanicchāva mocanassādo,",
  "tika-vin07t3:12_1": "tena sampayuttā cetanā mocanassādacetanāti attho, na pana mocane assādaṁ sukhaṁ patthentiyā",
  "tika-vin07t3:12_2": "cetanāyāti evaṁ attho gahetabbo, itarathā sukhatthāya mocentasseva āpatti, na ārogyādiatthāyāti",
  "tika-vin07t3:12_3": "āpajjati. Tasmā ārogyādīsu yena kenaci adhippāyena mocanicchāya cetanāyāti atthova gahetabbo.",
  "tika-vin07t3:13_0": "240.Vāyamatoti aṅgajāte kāyena upakkamato. Dve āpattisahassānīti khaṇḍacakkādīni",
  "tika-vin07t3:13_1": "anāmasitvāva vuttaṁ, icchantena pana khaṇḍacakkādibhedenāpi gaṇanā kātabbā. Ekena",
  "tika-vin07t3:13_2": "padenāti gehasitapemapadena. Tathevāti mocanassādacetanāya eva gāḷhaṁ pīḷanādippayogaṁ",
  "tika-vin07t3:13_3": "avijahitvā supanena saṅghādisesoti vuttaṁ. Suddhacittoti mocanassādassa nimitte ūruādīhi",
  "tika-vin07t3:13_4": "kataupakkamassa vijahanaṁ sandhāya vuttaṁ. Tena asubhamanasikārābhāvepi payogābhāveneva",
  "tika-vin07t3:13_5": "mocanepi anāpatti dīpitāti veditabbā.",
  "tika-vin07t3:14_0": "Tena upakkamena mutteti muccamānaṁ vinā aññasmimpi sukke ṭhānato mutte. Yadi pana",
  "tika-vin07t3:14_1": "upakkame katepi muccamānameva dakasotaṁ otarati, thullaccayameva payogena muttassa",
  "tika-vin07t3:14_2": "abhāvā. Jagganatthāyāti cīvarādīsu limpanaparihārāya hatthena aṅgajātaggahaṇaṁ vaṭṭati,",
  "tika-vin07t3:14_3": "tappayogo na hotīti adhippāyo. Anokāsanti aṅgajātappadesaṁ.",
  "tika-vin07t3:15": "262.Supinantena kāraṇenāti supinante pavattaupakkamahetunā. Āpattiṭṭhāneyeva hi ayaṁ anāpatti avisayattā vuttā. Tenāha “sacassa visayo hoti niccalena bhavitabba”ntiādi.",
  "tika-vin07t3:16_0": "263. Vinītavatthupāḷiyaṁ aṇḍakaṇḍuvanavatthusmiṁ mocanādhippāyena aṇḍacalanena aṅgajātassāpi",
  "tika-vin07t3:16_1": "calanato nimitte upakkamo hotīti saṅghādiseso vutto. Yathā pana aṅgajātaṁ na calati,",
  "tika-vin07t3:16_2": "evaṁ aṇḍameva kaṇḍuvanena phusantassa muttepi anāpatti aṇḍassa anaṅgajātattā.",
  "tika-vin07t3:17": "264.Vatthinti aṅgajātasīsacchādakacammaṁ. Udaraṁ tāpentassa…pe… anāpattiyevāti udaratāpanena aṅgajātepi tatte tāvattakena nimitte upakkamo kato nāma na hotīti vuttaṁ.",
  "tika-vin07t3:18_0": "265.Ehi me tvaṁ, āvuso, sāmaṇerāti vatthusmiṁ aññaṁ āṇāpetu, tena kariyamānassa aṅgajātacalanassa",
  "tika-vin07t3:18_1": "mocanassādena sādiyanato taṁ calanaṁ bhikkhussa sādiyanacittasamuṭṭhitampi hotīti",
  "tika-vin07t3:18_2": "sukkavissaṭṭhipaccayassa aṅgajātacalanassa hetubhūtā assādacetanāva āpattiyā aṅgaṁ",
  "tika-vin07t3:18_3": "hoti, na āṇāpanavācā tassā pavattikkhaṇe saṅghādisesassa asijjhanato. Evaṁ āṇāpetvāpi",
  "tika-vin07t3:18_4": "yonisomanasikārena mocanassādaṁ paṭivinodentassa āpattiasambhavato idaṁ sikkhāpadaṁ",
  "tika-vin07t3:18_5": "anāṇattikaṁ, kāyakammaṁ, kiriyasamuṭṭhānañca jātanti gahetabbaṁ, āṇāpanavācāya pana",
  "tika-vin07t3:18_6": "dukkaṭaṁ āpajjati. Yo pana parena anāṇattena balakkārenāpi kariyamānappayogaṁ mocanassādena",
  "tika-vin07t3:18_7": "sādiyati, tassāpi mutte paṭhamapārājike viya saṅghādisesova, amutte thullaccayaṁ.",
  "tika-vin07t3:18_8": "Mocanassāde cetanāya pana asati kāyasaṁsaggarāgena sādiyantassāpi muttepi saṅghādisesena",
  "tika-vin07t3:18_9": "anāpattīti ācariyā vadanti, tañca yuttameva.",
  "tika-vin07t3:19": "266.Kāyatthambhanavatthusmiṁ calanavasena yathā aṅgajāte upakkamo sambhavati, tathā vijambhitattā āpatti vuttā.",
  "tika-vin07t3:20": "Upanijjhāyanavatthusmiṁ aṅgajātanti jīvamānaitthīnaṁ passāvamaggova adhippeto, netaro.",
  "tika-vin07t3:21_0": "267.Pupphāvalīti kīḷāviseso. Taṁ kira kīḷantā nadīādīsu chinnataṭaṁ udakena cikkhallaṁ",
  "tika-vin07t3:21_1": "katvā tattha ubho pāde pasāretvā nisinnā patanti, “pupphāvaliya”ntipi pāṭho. Pavesentassāti",
  "tika-vin07t3:21_2": "payojakattena dvikammikattā “vālikaṁ aṅgajāta”nti ubhayatthāpi upayogavacanaṁ kataṁ.",
  "tika-vin07t3:21_3": "Cetanā, upakkamo, muccananti imānettha tīṇi aṅgāni veditabbāni.",
  "tika-vin07t3:22": "Sukkavissaṭṭhisikkhāpadavaṇṇanā niṭṭhitā.",
  "tika-vin07t3:23": "2. Kāyasaṁsaggasikkhāpadavaṇṇanā",
  "tika-vin07t3:24_0": "269. Dutiye kesuci vātapānesu vivaṭesu bahipi andhakārattā āloko na pavisati, vivaṭakavāṭena",
  "tika-vin07t3:24_1": "aññato āgacchantassa ālokassa nivāraṇato kavāṭassa piṭṭhipasse ghanandhakārova hoti,",
  "tika-vin07t3:24_2": "tādisāni sandhāya “yesu vivaṭesu andhakāro hotī”tiādi vuttaṁ.",
  "tika-vin07t3:25_0": "Brāhmaṇī attano aṅgamaṅgānaṁ parāmasanakkhaṇe anācārānukūlā hutvā na kiñci vatvā",
  "tika-vin07t3:25_1": "bhikkhuno vaṇṇabhaṇanakkhaṇe vuttattā āha “pabbajitukāmo maññeti sallakkhetvā”ti,",
  "tika-vin07t3:25_2": "pabbajitukāmo viyāti sallakkhetvāti attho. Kulitthīnaṁ evaṁ parehi abhibhavanaṁ nāma",
  "tika-vin07t3:25_3": "accantāvamānoti āha “attano vippakāra”nti.",
  "tika-vin07t3:26": "270. Otiṇṇasaddassa kammasādhanapakkhaṁ sandhāya “yakkhādīhī”tiādi vuttaṁ, kattusādhanapakkhaṁ sandhāya “kūpādīnī”tiādi vuttaṁ. Tasmiṁ vatthusminti itthisarīrasaṅkhāte vatthusmiṁ.",
  "tika-vin07t3:27": "271.Assāti hatthaggāhādikassa sabbassa.",
  "tika-vin07t3:28_0": "273.Etesaṁpadānanti āmasanādipadānaṁ. Itthisaññīti manussitthisaññī. Naṁ-saddassa",
  "tika-vin07t3:28_1": "kāyavisesanabhāvena etaṁ kāyanti atthaṁ dassetuṁ “atha vā”tiādi vuttaṁ. Omasanto…pe…",
  "tika-vin07t3:28_2": "ekāva āpattīti anivatthaṁ sandhāya vuttaṁ, na nivatthaṁ. Sanivatthāya pana matthakato",
  "tika-vin07t3:28_3": "paṭṭhāya hatthaṁ otārentassa nivatthasāṭakopari hatthe āruḷhe thullaccayaṁ. Sāṭakato",
  "tika-vin07t3:28_4": "hatthaṁ otārāpetvā jaṅghato paṭṭhāya omasantassa puna saṅghādiseso.",
  "tika-vin07t3:29_0": "Yathāniddiṭṭhaniddeseti yathāvuttakāyasaṁsagganiddese. Tenāti yena kāraṇena vatthusaññādayo",
  "tika-vin07t3:29_1": "honti, tena kāraṇena. Yathāvuttasikkhāpadaniddese vuttaṁ garukaṁ bhikkhuno kareyya pakāseyyāti yojanā.",
  "tika-vin07t3:30": "Saññāya virāgitamhīti saññāya viraddhāya. Idaṁ nāma vatthunti imasmiṁ sikkhāpade āgataṁ, anāgatañca yaṁ kiñci saviññāṇakāviññāṇakaṁ phusantassa anāpattiabhāvaṁ sandhāya vuttaṁ.",
  "tika-vin07t3:31_0": "Sārattanti kāyasaṁsaggarāgeneva sārattaṁ. Virattanti kāyasaṁsaggarāgarahitaṁ mātuādiṁ",
  "tika-vin07t3:31_1": "sandhāya vadati. Dukkaṭanti mātupemādivasena gaṇhantassa vasena vuttaṁ, virattampi",
  "tika-vin07t3:31_2": "itthiṁ kāyasaṁsaggarāgena gaṇhantassa pana saṅghādiseso eva. Imāya pāḷiyā sametīti",
  "tika-vin07t3:31_3": "sambandho. Kathaṁ sametīti ce? Yadi hi “itthiyā kāyappaṭibaddhaṁ gaṇhissāmī”ti citte",
  "tika-vin07t3:31_4": "uppanne itthisaññā virāgitā bhaveyya. Kāyappaṭibaddhaggahaṇepi thullaccayenāpi na",
  "tika-vin07t3:31_5": "bhavitabbaṁ itthisaññāya eva pāḷiyaṁ thullaccayassa vuttattā, tasmā “itthiyā kāyappaṭibaddhaṁ",
  "tika-vin07t3:31_6": "gaṇhissāmīti kāyaṁ gaṇhantassa itthisaññā virāgitā nāma na hotīti kāyappaṭibaddhaṁ",
  "tika-vin07t3:31_7": "gaṇhissāmīti kāyaṁ gaṇhato itthisaññāya ceva kāyasaṁsaggarāgassa ca kāyaggahaṇassa",
  "tika-vin07t3:31_8": "ca sambhavā yathāvatthukaṁ saṅghādisesameva āpajjatī”ti mahāsumattherena vuttavādova",
  "tika-vin07t3:31_9": "imāya pāḷiyā sameti. Aṭṭhakathāyañhi “sambahulā itthiyo bāhāhi parikkhipitvā gaṇhāmī”ti",
  "tika-vin07t3:31_10": "saññāya parikkhipato majjhagatānaṁ vasena thullaccayaṁ vuttaṁ. Na hi tassa “majjhagatā",
  "tika-vin07t3:31_11": "itthiyo kāyappaṭibaddhena gaṇhāmī”ti saññā atthi, tasmā aṭṭhakathāyapi sametīti gahetabbaṁ.",
  "tika-vin07t3:31_12": "Nīlena duviññeyyabhāvato kāḷitthī vuttā.",
  "tika-vin07t3:32_0": "279.Sevanādhippāyoti phassasukhasevanādhippāyo. Kāyappaṭibaddhāmasanavāre kāyappaṭibaddhavasena",
  "tika-vin07t3:32_1": "phassapaṭivijānanaṁ veditabbaṁ. Cittuppādamatte āpattiyābhāvato anāpattīti idaṁ kāyasaṁsaggarāgamattena",
  "tika-vin07t3:32_2": "kāyacalanassa anuppattito itthiyā kariyamānakāyacalanaṁ sādiyatopi payogābhāvaṁ sandhāya",
  "tika-vin07t3:32_3": "vuttaṁ. Paṭhamapārājike pana parehi upakkamiyamānassa abhāvato sevanādhippāye uppanne",
  "tika-vin07t3:32_4": "tena adhippāyena aṅgajātakkhobho sayameva avassaṁ sañjāyati, so ca tena kato nāma",
  "tika-vin07t3:32_5": "hotīti pārājikaṁ vuttaṁ, teneva nayena paṭhamasaṅghādisesepi parena kariyamānapayogasādiyamānepi",
  "tika-vin07t3:32_6": "aṅgajātakkhobhasambhavena āpatti hotīti veditabbaṁ. Catuttheti “na ca kāyena vāyamati,",
  "tika-vin07t3:32_7": "na ca phassaṁ paṭivijānātī”ti imasmiṁ vāre. Phassapaṭivijānanampīti api-saddena tatiyavāre",
  "tika-vin07t3:32_8": "viya vāyāmopi natthīti dasseti. Nissaggiyena nissaggiyāmasane viyāti idaṁ pana phassapaṭivijānanābhāvamattasseva",
  "tika-vin07t3:32_9": "nidassanaṁ, na payogābhāvassāti daṭṭhabbaṁ. Mokkhādhippāyoti ettha cittassa lahuparivattitāya",
  "tika-vin07t3:32_10": "antarantarā kāyasaṁsaggarāge samuppannepi mokkhādhippāyassa avicchinnatāya anāpattiyeva,",
  "tika-vin07t3:32_11": "vicchinne pana tasmiṁ āpatti eva.",
  "tika-vin07t3:33": "Padabhājanīyavaṇṇanānayo.",
  "tika-vin07t3:34_0": "281.Ettha gaṇhāhīti na vattabbāti gehasitapemena kāyappaṭibaddhena phusane dukkaṭaṁ",
  "tika-vin07t3:34_1": "sandhāya vuttaṁ, kāruññena pana vatthādiṁ gahetuṁ asakkontiṁ “gaṇhā”ti vadantassāpi",
  "tika-vin07t3:34_2": "avasasabhāvappattaṁ udake nimujjantiṁ kāruññena sahasā anāmāsanti acintetvā kesādīsu",
  "tika-vin07t3:34_3": "gahetvā mokkhādhippāyena ākaḍḍhatopi anāpattiyeva. Na hi mīyamānaṁ mātaraṁ ukkhipituṁ",
  "tika-vin07t3:34_4": "na vaṭṭati. Aññātikāya itthiyāpi eseva nayo. Ukkaṭṭhāya mātuyāpi āmāso na vaṭṭatīti",
  "tika-vin07t3:34_5": "dassanatthaṁ “mātara”nti vuttaṁ. Tassā kātabbaṁ pana aññāsampi itthīnaṁ karontassāpi",
  "tika-vin07t3:34_6": "anāpattiyeva anāmāsatte visesābhāvā.",
  "tika-vin07t3:35_0": "Tiṇaṇḍupakanti hiriverādimūlehi kesālaṅkāratthāya katacumbaṭakaṁ. Parivattetvāti",
  "tika-vin07t3:35_1": "attano nivāsanādibhāvato apanetvā. Pūjādiatthaṁ pana tāvakālikampi āmasituṁ vaṭṭati.",
  "tika-vin07t3:35_2": "Sīsapasādhanakadantasūciādīti idaṁ sīsālaṅkāratthāya paṭapilotikādīhi kataṁ sīsapasādhanakañceva",
  "tika-vin07t3:35_3": "dantasūciādi cāti dvidhā yojetvā sīsapasādhanaṁ sipāṭikopakaraṇatthāya ceva dantasūciupakaraṇatthāya",
  "tika-vin07t3:35_4": "ca gahetabbanti yathākkamaṁ atthaṁ dasseti. Kesakalāpaṁ bandhitvā tattha tiriyaṁ",
  "tika-vin07t3:35_5": "pavesanatthāya katā dantasūci eva sīsapasādhanakadantasūcīti ekameva katvā sipāṭikāya",
  "tika-vin07t3:35_6": "pakkhipitvā pariharitabbasūciyeva tassa tassa kiccassa upakaraṇanti sipāṭikāsūciupakaraṇanti",
  "tika-vin07t3:35_7": "evaṁ vā yojanā kātabbā. Potthakarūpanti sudhādīhi kataṁ, pārājikavatthubhūtānaṁ tiracchānagatitthīnaṁ",
  "tika-vin07t3:35_8": "saṇṭhānena katampi anāmāsameva. Itthirūpādīni dassetvā kataṁ, vatthabhittiādiñca",
  "tika-vin07t3:35_9": "itthirūpaṁ anāmasitvā vaḷañjetuṁ vaṭṭati. Evarūpehi anāmāse kāyasaṁsaggarāge asati",
  "tika-vin07t3:35_10": "kāyappaṭibaddhena āmasato doso natthi. Bhinditvāti ettha anāmāsampi daṇḍapāsāṇādīhi",
  "tika-vin07t3:35_11": "bhedanassa aṭṭhakathāyaṁ vuttattā, pāḷiyampi āpadāsu mokkhādhippāyassa āmasanepi",
  "tika-vin07t3:35_12": "anāpattiyā vuttattā ca. Sappinīādīhi vāḷamigīhi ca gahitapāṇakānaṁ mocanatthāya taṁ",
  "tika-vin07t3:35_13": "sappinīādiṁ vatthadaṇḍādīhi parikkhipitvā gahetuṁ, mātuādiṁ udake mīyamānaṁ vatthādīhi",
  "tika-vin07t3:35_14": "gahetuṁ, asakkontiṁ kesādīsu gahetvā kāruññena ukkhipituṁ vaṭṭatīti ayamattho gahetabbova.",
  "tika-vin07t3:35_15": "Aṭṭhakathāyaṁ “na tveva āmasitabbā”ti idaṁ pana vacanaṁ amīyamānavatthuṁ sandhāya",
  "tika-vin07t3:35_16": "vuttanti ayaṁ amhākaṁ khanti.",
  "tika-vin07t3:36_0": "Maggaṁ adhiṭṭhāyāti “maggo aya”nti maggasaññaṁ uppādetvāti attho. Paññapetvā dentīti",
  "tika-vin07t3:36_1": "idaṁ sāmīcivasena vuttaṁ, tehi pana āsanaṁ apaññapetvāva nisīdathāti vutte sayameva",
  "tika-vin07t3:36_2": "paññapetvā nisīditumpi vaṭṭati. Tatthajātakānīti acchinditvā bhūtagāmabhāveneva ṭhitāni.",
  "tika-vin07t3:36_3": "Kīḷantenāti vuttattā sati paccaye āmasantassa anāpatti. Bhikkhusantakaṁ pana paribhogārahaṁ",
  "tika-vin07t3:36_4": "sabbathā āmasituṁ na vaṭṭati durupaciṇṇattā. Anupasampannānaṁ dassāmīti idaṁ appaṭiggahetvā",
  "tika-vin07t3:36_5": "gahaṇaṁ sandhāya vuttaṁ. Attanopi atthāya paṭiggahetvā gahaṇe doso natthi anāmāsattābhāvā.",
  "tika-vin07t3:37_0": "Maṇīti veḷuriyādito añño jotirasādibhedo sabbopi maṇi. Veḷuriyoti allaveḷuvaṇṇomaṇi,",
  "tika-vin07t3:37_1": "“majjārakkhi maṇḍalavaṇṇo”tipi vadanti. Silāti muggamāsavaṇṇā atisiniddhā kāḷasilā,",
  "tika-vin07t3:37_2": "maṇivohāraṁ āgatā rattasetādivaṇṇā sumaṭṭhāpi silā anāmāsā evāti vadanti. Rajatanti",
  "tika-vin07t3:37_3": "kahāpaṇamāsādibhedaṁ jatumāsādiṁ upādāya sabbaṁ vuttāvasesaṁ rūpiyaṁ gahitaṁ. Lohitaṅkoti",
  "tika-vin07t3:37_4": "rattamaṇi. Masāragallanti kabaravaṇṇo maṇi, “marakata”ntipi vadanti. Bhesajjatthāya",
  "tika-vin07t3:37_5": "pisitvā yojitānaṁ muttānaṁ ratanabhāvavirahato gahaṇakkhaṇepi ratanākārena apekkhitābhāvā",
  "tika-vin07t3:37_6": "“bhesajjatthāya pana vaṭṭatī”ti vuttaṁ. Yāva pana tā muttā ratanarūpena tiṭṭhanti,",
  "tika-vin07t3:37_7": "tāva āmasituṁ na vaṭṭati eva. Evaṁ aññampi ratanapāsāṇaṁ pisitvā bhesajje yojanatthāya",
  "tika-vin07t3:37_8": "gahetuṁ vaṭṭati eva, jātarūparajataṁ pana pisitvā yojanabhesajjatthāyapi sampaṭicchituṁ",
  "tika-vin07t3:37_9": "na vaṭṭati, gahaṭṭhehi yojetvā dinnampi yadi bhesajje suvaṇṇādirūpena tiṭṭhati, viyojetuñca",
  "tika-vin07t3:37_10": "sakkā, tādisaṁ bhesajjampi na vaṭṭati. Taṁ abbohārikattaṁ gataṁ ce, vaṭṭati. “Jātiphalikaṁupādāyā”ti",
  "tika-vin07t3:37_11": "vuttattā, sūriyakantacandakantādikaṁ jātipāsāṇaṁ maṇimhi eva saṅgahitanti daṭṭhabbaṁ.",
  "tika-vin07t3:37_12": "Dhamanasaṅkho ca dhotaviddho ca ratanamisso cāti yojetabbaṁ. Viddhoti maṇiādibhāvena katachiddo.",
  "tika-vin07t3:38_0": "Ratanamissoti kañcanalatādivicitto, muttādiratanakhacito ca, etena dhamanasaṅkhato",
  "tika-vin07t3:38_1": "añño ratanamissova anāmāsoti dasseti. Silāyampi eseva nayo. Pānīyasaṅkhoti imināva",
  "tika-vin07t3:38_2": "thālakādiākārena katasaṅkhamayabhājanāni bhikkhūnaṁ sampaṭicchituṁ vaṭṭatīti siddhaṁ.",
  "tika-vin07t3:38_3": "Sesāti ratanasaṁyuttaṁ ṭhapetvā avasesā.",
  "tika-vin07t3:39_0": "Bījato paṭṭhāyāti dhātupāsāṇato paṭṭhāya. Paṭikkhipīti suvaṇṇamayadhātukaraṇḍakassa,",
  "tika-vin07t3:39_1": "buddharūpādissa ca attano santakakaraṇe nissaggiyattā vuttaṁ. “Rūpiyachaḍḍakaṭṭhāne”ti",
  "tika-vin07t3:39_2": "vuttattā rūpiyachaḍḍakassa jātarūparajataṁ āmasitvā chaḍḍetuṁ vaṭṭatīti siddhaṁ.",
  "tika-vin07t3:39_3": "Keḷāpayitunti āmasitvā ito cito ca sañcāretuṁ. Vuttanti mahāaṭṭhakathāyaṁ vuttaṁ.",
  "tika-vin07t3:39_4": "Kacavarameva harituṁ vaṭṭatīti gopakā vā hontu aññe vā, hatthena puñchitvā kacavaraṁ",
  "tika-vin07t3:39_5": "apanetuṁ vaṭṭati, malampi pamajjituṁ vaṭṭati evāti vadanti, taṁ aṭṭhakathāya na sameti",
  "tika-vin07t3:39_6": "keḷāyanasadisattā. Ārakūṭalohanti suvaṇṇavaṇṇo kittimalohaviseso. Tividhañhi kittimalohaṁ",
  "tika-vin07t3:39_7": "kaṁsalohaṁ vaṭṭalohaṁ hārakūṭalohanti. Tattha tiputambe missetvā kataṁ kaṁsalohaṁ",
  "tika-vin07t3:39_8": "nāma. Sīsatambe missetvā kataṁ vaṭṭalohaṁ. Rasatambe missetvā kataṁ hārakūṭalohaṁ",
  "tika-vin07t3:39_9": "nāma. Taṁ pana “jātarūpagatika”nti vuttattā uggaṇhato nissaggiyampi hotīti keci vadanti.",
  "tika-vin07t3:39_10": "Rūpiyesu pana agaṇitattā nissaggiyaṁ na hoti, āmasane, sampaṭicchane ca dukkaṭamevāti",
  "tika-vin07t3:39_11": "veditabbaṁ. Sabbakappiyoti yathāvuttasuvaṇṇādimayānaṁ senāsanaparikkhārānaṁ āmasanagopanādivasena",
  "tika-vin07t3:39_12": "paribhogo sabbathā kappiyoti adhippāyo. Tenāha “tasmā”tiādi. “Bhikkhūnaṁ dhammavinayavaṇṇanaṭṭhāne”ti",
  "tika-vin07t3:39_13": "vuttattā saṅghikameva suvaṇṇādimayaṁ senāsanaṁ, senāsanaparikkhārā ca vaṭṭanti, na",
  "tika-vin07t3:39_14": "puggalikānīti gahetabbaṁ.",
  "tika-vin07t3:40_0": "Bhinditvāti paṭhamameva anāmasitvā pāsāṇādinā kiñcimattaṁ bhedaṁ katvā pacchā kappiyabhaṇḍatthāya",
  "tika-vin07t3:40_1": "adhiṭṭhahitvā hatthena gahetuṁ vaṭṭati. Tenāha “kappiyabhaṇḍaṁ karissāmīti sabbampi",
  "tika-vin07t3:40_2": "sampaṭicchituṁ vaṭṭatī”ti. Etthāpi kiñci bhinditvā, viyojetvā vā āmasitabba.",
  "tika-vin07t3:41_0": "Phalakajālikādīnīti ettha saraparittāṇāya hatthena gahetabbaṁ kiṭikāphalakaṁ akkhirakkhaṇatthāya",
  "tika-vin07t3:41_1": "ayalohādīhi jālākārena katvā sīsādīsu paṭimuñcitabbaṁ jālikaṁ nāma. Ādi-saddena kavacādiṁ",
  "tika-vin07t3:41_2": "saṅgaṇhāti. Anāmāsānīti macchajālādiparūparodhakaṁ sandhāya vuttaṁ, na saraparittāṇaṁ",
  "tika-vin07t3:41_3": "tassa āvudhabhaṇḍattābhāvā. Teneva vakkhati “parūparodhanivāraṇaṁ hī”tiādi. Āsanassāti",
  "tika-vin07t3:41_4": "cetiyassa samantā kataparibhaṇḍassa. Bandhissāmīti kākādīhi adūsanatthāya bandhissāmi.",
  "tika-vin07t3:42_0": "“Bherisaṅghāṭoti saṅghaṭitacammabherī. Vīṇāsaṅghāṭoti saṅghaṭitacammavīṇā”ti sāratthadīpaniyaṁ",
  "tika-vin07t3:42_1": "vuttaṁ. “Cammavinaddhāni vīṇābheriādīnī”ti mahāaṭṭhakathāyaṁ vuttavacanato visesābhāvā,",
  "tika-vin07t3:42_2": "“kurundiyaṁ panā”tiādinā tato visesassa vattumāraddhattā ca bheriādīnaṁ vinaddhanopakaraṇasamūho",
  "tika-vin07t3:42_3": "bherivīṇāsaṅghāṭoti veditabbaṁ saṅghaṭitabboti saṅghāṭoti katvā. Tucchapokkharanti",
  "tika-vin07t3:42_4": "avinaddhacammabherivīṇānaṁ pokkharaṁ. Āropitacammanti pubbe āropitaṁ hutvā pacchā",
  "tika-vin07t3:42_5": "tato apanetvā visuṁ ṭhapitamukhacammamattaṁ, na sesopakaraṇasahitaṁ. Sahitaṁ pana",
  "tika-vin07t3:42_6": "saṅghāṭoti ayaṁ viseso. Onahitunti bheripokkharādīni cammaṁ āropetvā cammavaṭṭiādīhi",
  "tika-vin07t3:42_7": "sabbehi upakaraṇehi vinandhituṁ.",
  "tika-vin07t3:43_0": "Pāḷiyaṁ paṇḍakassāti paṇḍakena. Pārājikappahonakakāleti akuthitakāle. Kāyasaṁsaggarāgādibhāve",
  "tika-vin07t3:43_1": "sabbāvatthāyapi itthiyā saṇṭhāne paññāyamāne anāmāsadukkaṭaṁ na vigacchatīti daṭṭhabbaṁ.",
  "tika-vin07t3:43_2": "Saṅkamādīnaṁ ṭhānācāvanavasena acāletabbatāya na kāyappaṭibaddhavohāroti dukkaṭaṁ vuttaṁ.",
  "tika-vin07t3:44_0": "282.Ekapadikasaṅkamoti tanukasetu. “Āviñchanto”ti vuttattā cāletuṁ yuttāya eva rajjuyā",
  "tika-vin07t3:44_1": "thullaccayaṁ, na itarāya bhittithambhādigatikattāti āha “yā mahārajju hotī”tiādi.",
  "tika-vin07t3:44_2": "Tena cāletuṁ yutte tanukarajjudaṇḍake acāletvā phusantassāpi thullaccayamevāti dīpitanti",
  "tika-vin07t3:44_3": "veditabbaṁ. Paṭicchādetabbāti chādanādivasena gūhitabbā. Manussitthī, manussitthisaññitā,",
  "tika-vin07t3:44_4": "kāyasaṁsaggarāgo, vāyāmo, tena hatthādīsu phusananti imānettha pañca aṅgāni.",
  "tika-vin07t3:45": "Kāyasaṁsaggasikkhāpadavaṇṇanā niṭṭhitā.",
  "tika-vin07t3:46": "3. Duṭṭhullavācāsikkhāpadavaṇṇanā",
  "tika-vin07t3:47_0": "285. Tatiye asaddhammapaṭisaññuttanti methunadhammapaṭisaṁyuttaṁ. Bālāti subhāsitadubbhāsitaṁ",
  "tika-vin07t3:47_1": "ajānantī, surāmadamattatāya ummattakādibhāvena ca ajānantīpi ettheva saṅgayhati.",
  "tika-vin07t3:47_2": "Na tāva sīsaṁ etīti saṅghādisesapaccayattasaṅkhātaṁ matthakaṁ pāripūri na hoti, maggamethunehi",
  "tika-vin07t3:47_3": "aghaṭitattā dukkaṭaṁ pana hoti eva.",
  "tika-vin07t3:48_0": "Apasādetīti apasādakaravacanaṁ karoti. Dosaṁ detīti dosaṁ patiṭṭhāpeti. Tīhīti animittāsītiādīnaṁ",
  "tika-vin07t3:48_1": "padānaṁ aduṭṭhullabhāvenāpi atthayojanārahattā passāvamaggādipaṭisaññuttatāniyamo",
  "tika-vin07t3:48_2": "natthīti vuttaṁ, tehi pana aṭṭhahi padehi paribbājikāvatthusmiṁ viya thullaccayanti veditabbaṁ.",
  "tika-vin07t3:49": "Kuñcikapanāḷimattanti kuñcikāchiddamattaṁ. Sukkhasotāti dakasotassa sukkhatāya lohitavaṇṇavigamo hotīti vuttaṁ.",
  "tika-vin07t3:50_0": "Suddhānīti methunādipadehi ayojitānipi. Methunadhammena ghaṭitānevāti idaṁ upalakkhaṇamattaṁ,",
  "tika-vin07t3:50_1": "vaccamaggapassāvamaggehipi animitte “tava vaccamaggo, passāvamaggo vā īdiso”tiādinā",
  "tika-vin07t3:50_2": "ghaṭitepi āpattikarāneva.",
  "tika-vin07t3:51": "286.Garukāpattinti bhikkhuniyā ubbhajāṇumaṇḍalikāya pārājikāpattiṁ sandhāya vadati.",
  "tika-vin07t3:52": "287.Hasanto hasantoti upalakkhaṇamattaṁ, ahasantopi yena kenaci ākārena attano vipariṇatacittataṁ itthiyā pakāsento vadati, āpattiyeva.",
  "tika-vin07t3:53": "Kāyacittatoti hatthamuddāya obhāsentassa kāyacittato samuṭṭhāti.",
  "tika-vin07t3:54_0": "288.Tasmā dukkaṭanti appaṭivijānanato dukkaṭaṁ, paṭivijānane pana sati thullaccayameva",
  "tika-vin07t3:54_1": "paribbājikāvatthusmiṁ viya akhettapadattā. Khettapade hi paṭivijānantiyā saṅghādisesova",
  "tika-vin07t3:54_2": "siyā methunadhammayācanavatthudvaye viya, taṁ pana vatthudvayaṁ methunayācanato catutthasaṅghādisese",
  "tika-vin07t3:54_3": "vattabbampi duṭṭhullavācassādamattena pavattattā idha vuttanti veditabbaṁ. Evaṁ khettapadena",
  "tika-vin07t3:54_4": "vadantassa itthiyā appaṭivijānantiyā kiṁ hotīti? Kiñcāpi ayaṁ nāma āpattīti pāḷiaṭṭhakathāsu",
  "tika-vin07t3:54_5": "na vuttaṁ, atha kho thullaccayenevettha bhavitabbaṁ. Tathā hi akhettapade appaṭivijānantiyā",
  "tika-vin07t3:54_6": "dukkaṭaṁ, paṭivijānantiyā thullaccayaṁ vuttaṁ. Khettapade pana paṭivijānane saṅghādisesova",
  "tika-vin07t3:54_7": "vutto, appaṭivijānane thullaccayameva bhavituṁ yuttaṁ, na dukkaṭaṁ, akhettapadato",
  "tika-vin07t3:54_8": "visesābhāvappasaṅgoti gahetabbaṁ. Yathā cettha, evaṁ catutthasikkhāpadepi akhettapade",
  "tika-vin07t3:54_9": "paṭivijānantiyā thullaccayaṁ, appaṭivijānantiyā dukkaṭaṁ, khettapade pana appaṭivijānantiyā",
  "tika-vin07t3:54_10": "thullaccayanti veditabbaṁ. Pāḷiyaṁ navāvutanti navavītaṁ.",
  "tika-vin07t3:55": "288.Asaddhammaṁ sandhāyāti methunaṁ sandhāya vuttaṁ. Tañhi puttasamuppattiyā bījanikkhepato vappapariyāyaṁ labhatīti.",
  "tika-vin07t3:56": "Saṁsīdatīti vahati, saṁsarīyatīti vā attho. Manussitthī, tathāsaññitā, duṭṭhullavācassādarāgo, tena obhāsanaṁ, taṅkhaṇavijānananti imānettha pañca aṅgāni.",
  "tika-vin07t3:57": "Duṭṭhullavācāsikkhāpadavaṇṇanā niṭṭhitā.",
  "tika-vin07t3:58": "4. Attakāmapāricariyasikkhāpadavaṇṇanā",
  "tika-vin07t3:59_0": "290. Catutthe parehi patte pātiyamānānaṁ bhikkhāpiṇḍānaṁ pāto sannipātoti piṇḍapātoti",
  "tika-vin07t3:59_1": "bhikkhāhāro vuccati, taṁsadisatāya aññopi yo koci bhikkhācariyaṁ vinā bhikkhūhi laddho",
  "tika-vin07t3:59_2": "piṇḍapātotveva vuccati. Pati eti etasmāti paccayoti āha “patikaraṇaṭṭhena paccayo”ti.",
  "tika-vin07t3:59_3": "Rogadukkhānaṁ vā paṭipakkhabhāvena ayati pavattatīti paccayo. Sappāyassāti hitassa.",
  "tika-vin07t3:59_4": "Nagaraparikkhārehīti nagaraṁ parivāretvā rakkhaṇakehi. Rājūnaṁ gehaparikkhepo parikhā",
  "tika-vin07t3:59_5": "uddāpo pākāro esikā paligho aṭṭoti ime satta nagaraparikkhārāti vadanti. Setaparikkhāroti",
  "tika-vin07t3:59_6": "visuddhisīlālaṅkāro. Ariyamaggo hi idha “ratho”ti adhippeto, tassa ca sammāvācādayo",
  "tika-vin07t3:59_7": "alaṅkāraṭṭhena “parikkhārā”ti vuttā. Cakkavīriyoti vīriyacakko. Jīvitaparikkhārāti",
  "tika-vin07t3:59_8": "jīvitassa pavattikāraṇāni. Samudānetabbāti sammā uddhaṁ ānetabbā pariyesitabbā.",
  "tika-vin07t3:60_0": "291.Upacāreti yattha ṭhito viññāpetuṁ sakkoti, tādise ṭhāne. Kāmo ceva hetu ca pāricariyā",
  "tika-vin07t3:60_1": "ca atthoti pāḷiyaṁ “attano kāmaṁ, attano hetuṁ, attano adhippāyaṁ, attano pāricariya”nti",
  "tika-vin07t3:60_2": "vuttesu imesu catūsu padesu kāmo, hetu, pāricariyā ca aṭṭhakathāyaṁ vutte paṭhame",
  "tika-vin07t3:60_3": "atthavikappe viggahavākyādhippāyasūcanato attho. Sesanti adhippāyapadamekaṁ. Byañjananti",
  "tika-vin07t3:60_4": "byañjanamattaṁ, paṭhamavikappānupayogitāya vacanamattanti attho. Dutiye atthavikappepi eseva nayo.",
  "tika-vin07t3:61_0": "Yathāvuttameva atthaṁ padabhājanena saṁsanditvā dassetuṁ “attano kāmaṁ attano hetuṁ",
  "tika-vin07t3:61_1": "attano pāricariyanti hi vutte jānissanti paṇḍitā”tiādi āraddhaṁ. Idaṁ vuttaṁ hoti",
  "tika-vin07t3:61_2": "– “attano hetu”nti vutte attano atthāyāti ayamattho viññāyati, “attano kāmaṁ attano",
  "tika-vin07t3:61_3": "pāricariya”nti vutte kāmena pāricariyāti ayamattho viññāyati. Tasmā imehi tīhi padehi",
  "tika-vin07t3:61_4": "attano atthāya kāmena pāricariyā attakāmapāricariyāti imaṁ atthavikappaṁ viññū jānissanti.",
  "tika-vin07t3:61_5": "“Attano adhippāya”nti vutte pana adhippāya-saddassa kāmita-saddena samānatthabhāvato",
  "tika-vin07t3:61_6": "attanā adhippetakāmitaṭṭhena attakāmapāricariyāti imamatthaṁ vikappaṁ viññū jānissanti.",
  "tika-vin07t3:62_0": "Etadagganti esā aggā. Duṭṭhullavācāsikkhāpadepi kāmaṁ “yācatipi āyācatipī”ti evaṁ",
  "tika-vin07t3:62_1": "methunayācanaṁ āgataṁ, taṁ pana duṭṭhullavācassādarāgavasena vuttaṁ, idha pana attano",
  "tika-vin07t3:62_2": "methunassādarāgavasenāti ayaṁ viseso.",
  "tika-vin07t3:63_0": "Vinītavatthūsu “aggadānaṁ dehī”ti idaṁ attano atthāya vuttaṁ, duṭṭhullavācāsikkhāpade",
  "tika-vin07t3:63_1": "pana paratthāyapi vutte sīsaṁ etīti veditabbaṁ. Subhagāti issariyādīhi sundarehi",
  "tika-vin07t3:63_2": "bhagehi samannāgatā. Manussitthī, tathāsaññitā, attakāmapāricariyāya rāgo, tena kāmapāricariyayācanaṁ,",
  "tika-vin07t3:63_3": "taṅkhaṇavijānananti imānettha pañca aṅgāni.",
  "tika-vin07t3:64": "Attakāmapāricariyasikkhāpadavaṇṇanā niṭṭhitā.",
  "tika-vin07t3:65": "5. Sañcarittasikkhāpadavaṇṇanā",
  "tika-vin07t3:66_0": "296. Pañcame paṇḍiccenāti sabhāvañāṇena. Gatimantāti sabhāvañāṇagatiyuttā. Veyyattiyenāti",
  "tika-vin07t3:66_1": "itthikattabbesu sikkhitañāṇena. Medhāyāti asikkhitesupi taṁitthikattabbesu ṭhānuppattiyā",
  "tika-vin07t3:66_2": "paññāya. Chekāti kāyena pacanādikusalā.",
  "tika-vin07t3:67": "Āvahanaṁ āvāho, dārikāya gahaṇaṁ. Vidhinā parakule vahanaṁ pesanaṁ vivāho, dārikāya dānaṁ.",
  "tika-vin07t3:68": "297.Randhāpanaṁ bhattapacāpanaṁ. Byañjanādisampādanaṁ pacāpanaṁ. Na upāhaṭanti na dinnaṁ. Kayo nāma gahaṇaṁ. Vikkayo nāma dānaṁ. Tadubhayaṁ saṅgahetvā “vohāro”ti vuttaṁ.",
  "tika-vin07t3:69_0": "300.“Abbhutaṁ kātuṁ na vaṭṭatī”ti iminā dukkaṭaṁ hotīti dīpeti. “Parājitena dātabba”nti",
  "tika-vin07t3:69_1": "vuttattā adento dhuranikkhepena kāretabbo. Acirakāle adhikāro etassa atthīti acirakālādhikārikaṁ,",
  "tika-vin07t3:69_2": "sañcarittaṁ. “Acirakālācārika”nti vā pāṭho. Acirakāle ācāro ajjhācāro etassāti yojanā.",
  "tika-vin07t3:70_0": "301. Kiñcāpi ehibhikkhuādikāpi sañcarittādipaṇṇattivajjaṁ āpattiṁ āpajjanti, tesaṁ",
  "tika-vin07t3:70_1": "pana asabbakālikattā, appakattā ca idhāpi ñatticatuttheneva kammena upasampannaṁ",
  "tika-vin07t3:70_2": "sandhāya “yvāya”ntiādipadabhājanamāha. Sañcaraṇaṁ sañcaro, so etassa atthīti sañcarī,",
  "tika-vin07t3:70_3": "tassa bhāvo sañcarittaṁ. Tenāha “sañcaraṇabhāva”nti. Sañcaratīti sañcaraṇo, puggalo,",
  "tika-vin07t3:70_4": "tassa bhāvo sañcaraṇabhāvo, taṁ itthipurisānaṁ antare sañcaraṇabhāvanti attho.",
  "tika-vin07t3:71_0": "Jāyābhāveti bhariyabhāvāya. Jārabhāveti sāmibhāvāya, taṁnimittanti attho. Nimittatthe",
  "tika-vin07t3:71_1": "hi etaṁ bhummavacanaṁ. Kiñcāpi “jārattane”ti padassa padabhājane “jārī bhavissasī”ti",
  "tika-vin07t3:71_2": "itthiliṅgavasena padabhājanaṁ vuttaṁ, “sañcarittaṁ samāpajjeyyā”ti padassa pana niddese",
  "tika-vin07t3:71_3": "“itthiyā vā pahito purisassa santike gacchati, purisena vā pahito itthiyā santike",
  "tika-vin07t3:71_4": "gacchatī”ti vuttattā purisassāpi santike vattabbākāraṁ dassetuṁ “jārattane”ti niddesassa",
  "tika-vin07t3:71_5": "itthipurisasādhāraṇattā “itthiyā matiṁ purisassa ārocento jārattane ārocetī”ti vuttaṁ.",
  "tika-vin07t3:71_6": "Pāḷiyaṁ pana purisassa matiṁ itthiyā ārocanavaseneva padadvayepi yojanā katā, tadanusārena",
  "tika-vin07t3:71_7": "itthiyā matiṁ purisassa ārocanākāropi sakkā viññātunti.",
  "tika-vin07t3:72_0": "Idāni pāḷiyaṁ vuttanayenāpi atthaṁ dassento “apicā”tiādimāha. “Pati bhavissasī”ti",
  "tika-vin07t3:72_1": "idaṁ jāyāsaddassa itthiliṅganiyamato purisapariyāyena vuttaṁ, nibaddhasāmiko bhavissasīti",
  "tika-vin07t3:72_2": "attho. Jāro bhavissasīti micchācārabhāvena upagacchanako bhavissasīti adhippāyo.",
  "tika-vin07t3:73_0": "303.Serivihāranti sacchandacāraṁ. Attano vasanti attano āṇaṁ. Gottavantesu gotta-saddo,",
  "tika-vin07t3:73_1": "dhammacārīsu ca dhamma-saddo vattatīti āha “sagottehī”tiādi. Tattha sagottehīti samānagottehi.",
  "tika-vin07t3:73_2": "Sahadhammikehīti ekassa satthu sāsane sahacaritabbadhammehi, samānakuladhammehi vā.",
  "tika-vin07t3:73_3": "Tenevāha “ekaṁ satthāra”ntiādi. Ekagaṇapariyāpannehīti mālākārādiekagaṇapariyāpannehi.",
  "tika-vin07t3:74_0": "Sassāmikā sārakkhā. Yassā gamane raññā daṇḍo ṭhapito, sā saparidaṇḍā. Pacchimānaṁ",
  "tika-vin07t3:74_1": "dvinnanti sārakkhasaparidaṇḍānaṁ. Micchācāro hotīti tāsu gatapurisānaṁ viya tāsampi",
  "tika-vin07t3:74_2": "micchācāro hoti sassāmikabhāvato. Na itarāsanti māturakkhitādīnaṁ aṭṭhannaṁ micchācāro",
  "tika-vin07t3:74_3": "natthi assāmikattā, tāsu gatānaṁ purisānameva micchācāro hoti mātādīhi rakkhitattā.",
  "tika-vin07t3:74_4": "Purisā hi parehi yehi kehici gopitaṁ itthiṁ gantuṁ na labhanti, itthiyo pana kenaci",
  "tika-vin07t3:74_5": "purisena bhariyābhāvena gahitāva purisantaraṁ gantuṁ na labhanti, na itarā attano",
  "tika-vin07t3:74_6": "phassassa sayaṁ sāmikattā. Na hi mātādayo sayaṁ tāsaṁ phassānubhavanatthaṁ tā rakkhanti,",
  "tika-vin07t3:74_7": "kevalaṁ purisagamanameva tāsaṁ vārenti. Tasmā kenaci apariggahitaphassattā, attano",
  "tika-vin07t3:74_8": "phassattā ca itthīnaṁ na micchācāro, purisānaṁ pana parehi vārite attano asantakaṭṭhāne",
  "tika-vin07t3:74_9": "paviṭṭhattā micchācāroti veditabbo.",
  "tika-vin07t3:75": "Bhogenāti bhogahetu. Udapattaṁ āmasitvā gahitā odapattakinī. Dhaja-saddena senā eva upalakkhitāti āha “ussitaddhajāyā”tiādi.",
  "tika-vin07t3:76_0": "305.Bahiddhā vimaṭṭhanti aññattha ārocitaṁ. Taṁ kiriyaṁ sampādessatīti tassā ārocetvā",
  "tika-vin07t3:76_1": "taṁ kiccaṁ sampādetu vā mā vā, taṁ kiriyaṁ sampādane sāmatthiyaṁ sandhāya vuttaṁ.",
  "tika-vin07t3:76_2": "Dārakaṁ, dārikañca ajānāpetvā mātāpituādīhi mātāpituādīnaññeva santikaṁ sāsane pesitepi",
  "tika-vin07t3:76_3": "paṭiggaṇhanavīmaṁsanapaccāharaṇasaṅkhātāya tivaṅgasampattiyā saṅghādiseso hoti evāti daṭṭhabbaṁ.",
  "tika-vin07t3:77_0": "Yaṁ uddissa sāsanaṁ pesitaṁ, taṁ eva sandhāya tassā mātuādīnaṁ ārocitepi khettameva",
  "tika-vin07t3:77_1": "otiṇṇabhāvaṁ dassetuṁ “buddhaṁ paccakkhāmī”tiādi udāhaṭaṁ, idañca vacanabyattayahetubyattayānaṁ",
  "tika-vin07t3:77_2": "bhedepi byattayasāmaññato udāhaṭanti daṭṭhabbaṁ. Tampi udāharaṇadosaṁ pariharitvā",
  "tika-vin07t3:77_3": "suttānulomataṁ dassetuṁ “taṁ panā”tiādi vuttaṁ. Iminā sametīti etthāyamadhippāyo",
  "tika-vin07t3:77_4": "– yathā sayaṁ anārocetvā aññesaṁ antevāsikādīnaṁ vatvā vīmaṁsāpetvā paccāharantassa",
  "tika-vin07t3:77_5": "natthi visaṅketo, evaṁ tassā sayaṁ anārocetvā ārocanatthaṁ mātuādīnaṁ vadantassāpi",
  "tika-vin07t3:77_6": "mātuādayo taṁ kiriyaṁ sampādentu vā mā vā. Yadi hi tesaṁ mātuādīnaṁ tuṇhībhūtabhāvampi",
  "tika-vin07t3:77_7": "paccāharati, visaṅketo natthīti.",
  "tika-vin07t3:78_0": "Gharakiccaṁ netīti gharaṇī. Aññataraṁ vadantassa visaṅketaṁ adinnādānādīsu āṇattiyaṁ",
  "tika-vin07t3:78_1": "vatthusaṅketo viyāti adhippāyo. Mūlaṭṭhānañca vasenāti ettha purisassa mātuādayo",
  "tika-vin07t3:78_2": "sāsanapesane mūlabhūtattā “mūlaṭṭhā”ti vuttā.",
  "tika-vin07t3:79_0": "322. Pāḷiyaṁ māturakkhitāya mātā bhikkhuṁ pahiṇatīti ettha attano vā dhītu santikaṁ",
  "tika-vin07t3:79_1": "“itthannāmassa bhariyā hotū”ti bhikkhuṁ pahiṇati, purisassa vā tassa ñātakānaṁ vā",
  "tika-vin07t3:79_2": "santikaṁ “mama dhītā itthannāmassa bhariyā hotū”ti pahiṇatīti gahetabbaṁ. Eseva nayo",
  "tika-vin07t3:79_3": "sesesupi. Pubbe vuttanayattāti paṭhamasaṅghādisese vuttanayattā.",
  "tika-vin07t3:80_0": "338.Ante ekenāti ekena padena. Ettova pakkamatīti apaccāharitvā tatova pakkamati.",
  "tika-vin07t3:80_1": "“Anabhinanditvā”ti idaṁ tathā paṭipajjamānaṁ sandhāya vuttaṁ. Satipi abhinandane",
  "tika-vin07t3:80_2": "sāsanaṁ anārocento pana na vīmaṁsati nāma. Tatiyapade vuttanayenāti “so tassā vacanaṁ",
  "tika-vin07t3:80_3": "anabhinanditvā”tiādinā vuttanayena. Pāḷiyaṁ antevāsiṁ vīmaṁsāpetvāti “ayaṁ tesaṁ",
  "tika-vin07t3:80_4": "vattuṁ samattho”ti antevāsinā vīmaṁsāpetvā. Sace pana so antevāsiko taṁ vacanaṁ ādiyitvā",
  "tika-vin07t3:80_5": "tuṇhī hoti, tassāpi taṁ pavattiṁ paccāharantassa ācariyassa saṅghādisesova mātuādīsu",
  "tika-vin07t3:80_6": "tuṇhībhūtesu tesaṁ tuṇhibhāvaṁ paccāharantassa viyāti daṭṭhabbaṁ.",
  "tika-vin07t3:81": "Pāḷiyaṁ catutthavāre asatipi gacchanto sampādeti, āgacchanto visaṁvādeti anāpattīti atthato āpannamevātikatvā vuttaṁ “catutthe anāpattī”ti.",
  "tika-vin07t3:82": "340.Kārukānanti vaḍḍhakīādīnaṁ tacchakaayokāratantavāyarajakanhāpitakā pañca kāravo “kārukā”ti vuccanti. Evarūpena…pe… anāpattīti tādisaṁ gihiveyyāvaccampi na hotīti katvā vuttaṁ.",
  "tika-vin07t3:83_0": "Kāyato samuṭṭhātīti paṇṇattiṁ vā alaṁvacanīyabhāvaṁ vā tadubhayaṁ vā ajānantassa",
  "tika-vin07t3:83_1": "kāyato samuṭṭhāti. Esa nayo itaradvayepi. Alaṁvacanīyā hontīti itthī vā puriso vā",
  "tika-vin07t3:83_2": "ubhopi vā jāyābhāve, sāmikabhāve ca nikkhittachandatāya accantaviyuttattā puna aññamaññaṁ",
  "tika-vin07t3:83_3": "samāgamatthaṁ “mā evaṁ akaritthā”tiādinā vacanīyatāya vattabbatāya alaṁ arahāti alaṁvacanīyā,",
  "tika-vin07t3:83_4": "alaṁ vā kattuṁ arahaṁ sandhānavacanametesu itthipurisesūti alaṁvacanīyā, sandhānakārassa",
  "tika-vin07t3:83_5": "vacanaṁ vinā asaṅgacchanakā pariccattāyevāti adhippāyo.",
  "tika-vin07t3:84_0": "Paṇṇattiṁ pana jānitvāti ettha alaṁvacanīyabhāvaṁ vāti vattabbaṁ. Teneva mātikāṭṭhakathāyañca",
  "tika-vin07t3:84_1": "“tadubhayaṁ pana jānitvā”tiādi vuttaṁ. Bhikkhuṁ ajānāpetvā attano adhippāyaṁ paṇṇe",
  "tika-vin07t3:84_2": "likhitvā “imaṁ paṇṇaṁ asukassa dehī”ti dinnaṁ harantassa sañcarittaṁ na hoti. Paṇṇattialaṁvacanīyabhāvaajānanavaseneva",
  "tika-vin07t3:84_3": "hi imaṁ sikkhāpadaṁ acittakaṁ, na sabbena sabbaṁ sañcaraṇabhāvampi ajānanavasena,",
  "tika-vin07t3:84_4": "pāḷiyañca aṭṭhakathāyañca ārocanameva dassitaṁ. Tasmā sandassanatthaṁ ñatvā paṇṇasandassanavasenāpi",
  "tika-vin07t3:84_5": "kāyena vā vācāya vā ārocentasseva āpatti hotīti gahetabbaṁ.",
  "tika-vin07t3:85_0": "341.Yathā yathā yesu yesu janapadesūti pariccattabhāvappakāsanatthaṁ kattabbaṁ paṇṇadānañātijanissarādijānāpanāditaṁtaṁdesaniyataṁ",
  "tika-vin07t3:85_1": "pakāraṁ dasseti, idañca nibaddhabhariyābhāvena gahitaṁ sandhāya vuttaṁ. Attano ruciyā",
  "tika-vin07t3:85_2": "saṅgatānaṁ pana itthīnaṁ, muhuttikāya ca purise cittassa virajjanameva alaṁvacanīyabhāve",
  "tika-vin07t3:85_3": "kāraṇanti daṭṭhabbaṁ. Duṭṭhullādīsupīti ādi-saddena attakāmasañcarittāni saṅgaṇhāti,",
  "tika-vin07t3:85_4": "ettha pana pāḷiyaṁ kiñcāpi “itthī nāma manussitthī na yakkhī”tiādinā manussitthipurisā",
  "tika-vin07t3:85_5": "na dassitā, tathāpi “dasa itthiyo māturakkhitā”tiādinā manussitthīnaññeva dassitattā",
  "tika-vin07t3:85_6": "purisānampi tadanuguṇānameva gahetabbato manussajātikāva itthipurisā idhādhippetā.",
  "tika-vin07t3:85_7": "Tasmā yesu sañcarittaṁ samāpajjati, tesaṁ manussajātikatā, na nālaṁvacanīyatā, paṭiggaṇhana,",
  "tika-vin07t3:85_8": "vīmaṁsana, paccāharaṇānīti imānettha pañca aṅgāni.",
  "tika-vin07t3:86": "Sañcarittasikkhāpadavaṇṇanā niṭṭhitā.",
  "tika-vin07t3:87": "6. Kuṭikārasikkhāpadavaṇṇanā",
  "tika-vin07t3:88_0": "342. Chaṭṭhe ettakenāti ettakena dāruādinā. Aparicchinnappamāṇāyoti aparicchinnadāruādipamāṇāyo.",
  "tika-vin07t3:88_1": "Mūlacchejjāyāti parasantakabhāvato mocetvā attano eva santakakaraṇavasenāti attho.",
  "tika-vin07t3:88_2": "Evaṁ yācato aññātakaviññattidukkaṭañceva dāsapaṭiggahaṇadukkaṭañca hoti “dāsidāsapaṭiggahaṇā",
  "tika-vin07t3:88_3": "paṭivirato hotī”ti vacanaṁ nissāya aṭṭhakathāsu paṭikkhittattā. Sakakammanti pāṇavadhakammaṁ.",
  "tika-vin07t3:88_4": "Idañca pāṇātipātadosaparihārāya dukkaṭaṁ vuttaṁ, na viññattiparihārāya. Aniyametvāpi",
  "tika-vin07t3:88_5": "na yācitabbāti sāmīcidassanatthaṁ vuttaṁ, suddhacittena pana hatthakammaṁ yācantassa",
  "tika-vin07t3:88_6": "āpatti nāma natthi. Yadicchakaṁ kārāpetuṁ vaṭṭatīti “hatthakammaṁ yācāmi, dethā”tiādinā",
  "tika-vin07t3:88_7": "ayācitvāpi vaṭṭati. Sakiccapasutampi evaṁ kārāpentassa viññatti natthi eva, sāmīcidassanatthaṁ",
  "tika-vin07t3:88_8": "pana vibhajitvā vuttaṁ.",
  "tika-vin07t3:89_0": "Sabbakappiyabhāvadīpanatthanti sabbaso kappiyabhāvadīpanatthaṁ. Mūlaṁ dethāti vattuṁ",
  "tika-vin07t3:89_1": "vaṭṭatīti “mūlaṁ dassāmā”ti paṭhamaṁ vuttattā viññatti vā mūlanti vacanassa kappiyākappiyavatthusāmaññavacanattepi",
  "tika-vin07t3:89_2": "niṭṭhitabhatikiccānaṁ dāpanato akappiyavatthusādiyanaṁ vā na hotīti katvā vuttaṁ.",
  "tika-vin07t3:89_3": "Anajjhāvutthakanti apariggahitaṁ.",
  "tika-vin07t3:90_0": "Mañca…pe… cīvarādīni kārāpetukāmenāpītiādīsu cīvaraṁ kārāpetukāmassa aññātakaappavāritatantavāyehi",
  "tika-vin07t3:90_1": "hatthakammayācanavasena vāyāpane viññattipaccayā dukkaṭābhāvepi cīvaravāyāpanasikkhāpadena",
  "tika-vin07t3:90_2": "yathārahaṁ pācittiyadukkaṭāni hontīti veditabbaṁ. Akappiyakahāpaṇādi na dātabbanti",
  "tika-vin07t3:90_3": "kappiyamukhena laddhampi hatthakammakaraṇatthāya imassa kahāpaṇaṁ dehīti vatvā dānaṁ",
  "tika-vin07t3:90_4": "na vaṭṭatīti vuttaṁ. Pubbe katakammassa dāpane kiñcāpi doso na dissati, tathāpi asāruppamevāti",
  "tika-vin07t3:90_5": "vadanti. Katakammatthāyapi kātabbakammatthāyapi kappiyavohārena pariyāyato bhatiṁ",
  "tika-vin07t3:90_6": "dāpentassa natthi doso. Vattanti cārittaṁ, āpatti na hotīti adhippāyo.",
  "tika-vin07t3:91_0": "Kappiyaṁ kārāpetvā paṭiggahetabbānīti sākhāya makkhikabījanena paṇṇādicchede bījagāmakopanassa",
  "tika-vin07t3:91_1": "ceva tattha laggarajādiappaṭiggahitassa ca parihāratthāya vuttaṁ. Tadubhayāsaṅkāya",
  "tika-vin07t3:91_2": "asati tathā akaraṇe doso natthi. Nadīyādīsu udakassa apariggahitatāya “āharāti vattuṁ",
  "tika-vin07t3:91_3": "vaṭṭatī”ti vuttaṁ. “Na āhaṭaṁ paribhuñjitu”nti vacanato viññattiyā āpannaṁ dukkaṭaṁ",
  "tika-vin07t3:91_4": "desetvāpi taṁ vatthuṁ paribhuñjantassa puna paribhoge dukkaṭameva, pañcannampi sahadhammikānaṁ",
  "tika-vin07t3:91_5": "na vaṭṭati. “Alajjīhi pana bhikkhūhi vā sāmaṇerehi vā hatthakammaṁ na kāretabba”nti",
  "tika-vin07t3:91_6": "sāmaññato vuttattā attano atthāya yaṁkiñci hatthakammaṁ kāretuṁ na vaṭṭati. Yaṁ pana",
  "tika-vin07t3:91_7": "alajjī nivāriyamānopi bījanādiṁ karoti, tattha doso natthi. Cetiyakammādīni pana",
  "tika-vin07t3:91_8": "tehi kārāpetuṁ vaṭṭati. Ettha ca “alajjīhi sāmaṇerehī”ti vuttattā “sañcicca āpattiṁ",
  "tika-vin07t3:91_9": "āpajjatī”tiādi alajjīlakkhaṇaṁ ukkaṭṭhavasena upasampanne paṭicca upalakkhaṇato vuttanti",
  "tika-vin07t3:91_10": "taṁlakkhaṇavirahitānaṁ sāmaṇerādīnaṁ liṅgatthenakagotrabhupariyosānānaṁ bhikkhupaṭiññānaṁ",
  "tika-vin07t3:91_11": "dussīlānampi sādhāraṇavasena alajjitālakkhaṇaṁ yathāvihitapaṭipattiyaṁ sañcicca atiṭṭhanamevāti gahetabbaṁ.",
  "tika-vin07t3:92_0": "Āharāpentassa dukkaṭanti viññattikkhaṇe viññattipaccayā, paṭilābhakkhaṇe goṇānaṁ",
  "tika-vin07t3:92_1": "sādiyanapaccayā ca dukkaṭaṁ. Goṇañhi attano atthāya aviññattiyā laddhampi sādituṁ",
  "tika-vin07t3:92_2": "na vaṭṭati “hatthigavassavaḷavapaṭiggahaṇā paṭivirato hotī”ti vuttattā. Tenevāha",
  "tika-vin07t3:92_3": "“ñātipavāritaṭṭhānatopi mūlacchejjāya yācituṁ na vaṭṭatī”ti. Ettha ca viññattidukkaṭābhāvepi",
  "tika-vin07t3:92_4": "akappiyavatthuyācanepi paṭiggahaṇepi dukkaṭameva. Rakkhitvāti corādiupaddavato rakkhitvā.",
  "tika-vin07t3:92_5": "Jaggitvāti tiṇadānādīhi posetvā.",
  "tika-vin07t3:93_0": "Ñātipavāritaṭṭhāne pana vaṭṭatīti sakaṭassa sampaṭicchitabbattā mūlacchejjavasena",
  "tika-vin07t3:93_1": "yācituṁ vaṭṭati. Tāvakālikaṁ vaṭṭatīti ubhayatthāpi vaṭṭatīti attho. Vāsiādīni puggalikānipi",
  "tika-vin07t3:93_2": "vaṭṭantīti āha “esa nayo vāsī”tiādi. Valliādīsu ca parapariggahitesu ca eseva nayoti",
  "tika-vin07t3:93_3": "yojetabbaṁ. “Garubhaṇḍappahonakesuyevā”ti idaṁ viññattiṁ sandhāya vuttaṁ. Adinnādāne",
  "tika-vin07t3:93_4": "pana tiṇasalākaṁ upādāya parapariggahitaṁ theyyacittena gaṇhato avahāro eva, bhaṇḍagghena",
  "tika-vin07t3:93_5": "kāretabbo. Valliādīsūti ettha ādi-saddena pāḷiāgatānaṁ veḷuādīnaṁ saṅgaho. Tattha",
  "tika-vin07t3:93_6": "yasmiṁ padese haritālajātihiṅgulādi appakampi mahagghaṁ hoti, tattha taṁ tālapakkapamāṇato",
  "tika-vin07t3:93_7": "ūnampi garubhaṇḍameva, viññāpetuñca na vaṭṭati.",
  "tika-vin07t3:94_0": "Sāti viññatti. Parikathādīsu “senāsanaṁ sambādha”ntiādinā pariyāyena kathanaṁ parikathā",
  "tika-vin07t3:94_1": "nāma. Ujukameva akathetvā “bhikkhūnaṁ kiṁ pāsādo na vaṭṭatī”tiādinā adhippāyo yathāvibhūto",
  "tika-vin07t3:94_2": "hoti, evaṁ bhāsanaṁ obhāso nāma. Senāsanādiatthaṁ bhūmiparikammādikaraṇavasena paccayuppādāya",
  "tika-vin07t3:94_3": "nimittakaraṇaṁ nimittakammaṁ nāma. Ukkamantīti apagacchanti.",
  "tika-vin07t3:95": "344. Maṇi kaṇṭhe assāti maṇikaṇṭho. Devavaṇṇanti devattabhāvaṁ.",
  "tika-vin07t3:96_0": "345. Pāḷiyaṁ pattena me atthoti anatthikampi pattena bhikkhuṁ evaṁ vadāpento bhagavā",
  "tika-vin07t3:96_1": "sotthiyā mantapadavasena vadāpesi. Sopi bhikkhu bhagavatā āṇattavacanaṁ vademīti",
  "tika-vin07t3:96_2": "avoca, tenassa musā na hoti. Atha vā “pattena me attho”ti idaṁ “pattaṁ dadantū”ti",
  "tika-vin07t3:96_3": "iminā samānatthanti daṭṭhabbaṁ. Esa nayo maṇinā me atthoti etthāpi. Tasmā aññesampi",
  "tika-vin07t3:96_4": "evarūpaṁ kathentassa, kathāpentassa ca vacanadoso natthīti gahetabbaṁ.",
  "tika-vin07t3:97_0": "349. Uddhaṁmukhaṁ littā ullittā, chadanassa anto limpantā hi yebhuyyena uddhaṁmukhā",
  "tika-vin07t3:97_1": "limpanti. Tenāha “antolittā”ti. Adhomukhaṁ littā avalittā. Bahi limpantā hi yebhuyyena",
  "tika-vin07t3:97_2": "adhomukhā limpanti. Tenāha “bahilittā”ti.",
  "tika-vin07t3:98_0": "Byañjanaṁ vilomitaṁ bhaveyyāti yasmā “kārayamānenā”ti imassa hetukattuvacanassa “karontenā”ti",
  "tika-vin07t3:98_1": "idaṁ suddhakattuvacanaṁ pariyāyavacanaṁ na hoti, tasmā “karontena vā kārāpentena",
  "tika-vin07t3:98_2": "vā”ti kārayamānenāti bahuuddesapadānuguṇaṁ karaṇavacaneneva padatthaṁ katvā niddese",
  "tika-vin07t3:98_3": "kate byañjanaṁ viruddhaṁ bhaveyya, tathā pana padatthavasena adassetvā sāmatthiyato",
  "tika-vin07t3:98_4": "siddhamevatthaṁ dassetuṁ paccattavasena “karonto vā kārāpento vā”ti padabhājanaṁ",
  "tika-vin07t3:98_5": "vuttanti adhippāyo. Tenāha “atthamattamevā”tiādi. Padatthato, sāmatthiyato ca labbhamānaṁ",
  "tika-vin07t3:98_6": "atthamattamevāti attho. Yañhi kārayamānena paṭipajjitabbaṁ, taṁ karontenāpi paṭipajjitabbamevāti",
  "tika-vin07t3:98_7": "idamettha sāmatthiyaṁ daṭṭhabbaṁ.",
  "tika-vin07t3:99_0": "Uddesoti sāmibhāvena uddisitabbo. Setakammanti setavaṇṇakaraṇatthaṁ setavaṇṇamattikāya",
  "tika-vin07t3:99_1": "vā sudhāya vā katatanukalepo, tena pana saha miniyamāne pamāṇātikkantaṁ hotīti saṅkānivāraṇatthaṁ",
  "tika-vin07t3:99_2": "āha “abbohārika”nti. Tena pamāṇātikkantavohāraṁ na gacchati kuṭiyā anaṅgattāti adhippāyo.",
  "tika-vin07t3:100_0": "Yathāvuttassa atthassa vuttanayaṁ dassentena “vuttañheta”ntiādi vuttaṁ. Tattha “āyāmato",
  "tika-vin07t3:100_1": "ca vitthārato cā”ti avatvā “āyāmato vā vitthārato vā”ti vikappatthassa vā-saddassa",
  "tika-vin07t3:100_2": "vuttattā ekatobhāge vaḍḍhitepi āpattīti pakāsitanti adhippāyo. Tihatthāti pakatihatthena",
  "tika-vin07t3:100_3": "tihatthā, “vaḍḍhakīhatthenā”tipi vadanti, taṁ “yattha…pe… ayaṁ kuṭīti saṅkhyaṁ na",
  "tika-vin07t3:100_4": "gacchatī”ti iminā virujjhati vaḍḍhakīhatthena tihatthāyapi kuṭiyā pamāṇayuttassa",
  "tika-vin07t3:100_5": "mañcassa sukhena parivattanato. “Ūnakacatuhatthā vā”ti idañca pacchimappamāṇayuttassa",
  "tika-vin07t3:100_6": "mañcassa aparivattanārahaṁ sandhāya vuttaṁ. Yadi hi pakatihatthena catuhatthāyapi",
  "tika-vin07t3:100_7": "kuṭiyā pamāṇayutto mañco na parivattati, sā akuṭīyeva, tasmā mañcaparivattanamatteneva",
  "tika-vin07t3:100_8": "pamāṇanti gahetabbaṁ. Pamāṇayutto mañcoti sabbapacchimappamāṇayutto mañco. So hi",
  "tika-vin07t3:100_9": "pakatividatthiyā navavidatthiko, aṭṭhavidatthiko vā hoti, tato khuddako mañco sīsūpadhānaṁ",
  "tika-vin07t3:100_10": "ṭhapetvā pādaṁ pasāretvā nipajjituṁ na pahoti. Pamāṇato ūnatarampīti ukkaṭṭhappamāṇato",
  "tika-vin07t3:100_11": "ūnatarampi, idañca heṭṭhimappamāṇayuttāyapi vatthudesanā kātabbā, na vāti sandehanivattanatthaṁ vuttaṁ.",
  "tika-vin07t3:101_0": "Kalalalepoti kenaci silesena katalepo, setarattādivaṇṇakaraṇatthaṁ katatambamattikādikalalalepo",
  "tika-vin07t3:101_1": "vā. Tenāha “alepo evā”ti. Tena taḷākādīsu ghanena kalalena katabahalalepo mattikālepane",
  "tika-vin07t3:101_2": "eva pavisati lepavohāragamanatoti dasseti. Piṭṭhasaṅghāṭo nāma dvārabāhasaṅkhāto",
  "tika-vin07t3:101_3": "caturassadārusaṅghāṭo, yattha sauttarapāsaṁ kavāṭaṁ apassāya dvāraṁ pidahanti.",
  "tika-vin07t3:102": "Oloketvāpīti apaloketvāpi, apalokanakammavasenāpīti attho, apasaddassāpi oādeso katoti daṭṭhabbo.",
  "tika-vin07t3:103_0": "353.Nibaddhagocaraṭṭhānampīti ettha gocarāya pakkamantānaṁ hatthīnaṁ nibaddhagamanamaggopi",
  "tika-vin07t3:103_1": "saṅgayhati. Etesanti sīhādīnaṁ. Gocarabhūmīti āmisaggahaṇaṭṭhānaṁ. Na gahitāti paṭikkhipitabbabhāvena",
  "tika-vin07t3:103_2": "na gahitā, na vāritāti attho. Sīhādīnañhi gocaraggahaṇaṭṭhānaṁ hatthīnaṁ viya nibaddhaṁ",
  "tika-vin07t3:103_3": "na hoti, yattha pana gomahiṁsādipāṇakā santi, dūrampi taṁ ṭhānaṁ sīghaṁ gantvā gocaraṁ",
  "tika-vin07t3:103_4": "gaṇhanti. Tasmā tesaṁ taṁ na vāritaṁ, nibaddhagamanamaggova vārito āsayato gamanamaggassa",
  "tika-vin07t3:103_5": "nibaddhattā. Aññesampi vāḷānanti araññamahiṁsādīnaṁ. Ārogyatthāyāti nirupaddavāya.",
  "tika-vin07t3:103_6": "Sesānīti pubbaṇṇanissitādīni soḷasa. Tāni ca janasammaddamahāsammaddakuṭivilopasarīrapīḷādiupaddavehi",
  "tika-vin07t3:103_7": "saupaddavānīti veditabbāni. Abhihananti etthāti abbhāghātaṁ. “Verighara”nti vuttamevatthaṁ",
  "tika-vin07t3:103_8": "vibhāvetuṁ “corānaṁ māraṇatthāya kata”nti vuttaṁ.",
  "tika-vin07t3:104_0": "Dhammagandhikāti dhammena daṇḍanītiyā hatthapādādicchindanagandhikā. Gandhikāti ca",
  "tika-vin07t3:104_1": "yassa upari hatthādiṁ ṭhapetvā chindanti, tādisaṁ dārukhaṇḍaphalakāti vuccati, tena",
  "tika-vin07t3:104_2": "ca upalakkhitaṁ ṭhānaṁ. Pāḷiyaṁ racchānissitanti rathikānissitaṁ. Caccaranissitanti",
  "tika-vin07t3:104_3": "catunnaṁ rathikānaṁ sandhinissitaṁ. Sakaṭenāti iṭṭhakasudhādibhaṇḍāharaṇasakaṭena.",
  "tika-vin07t3:105_0": "Pācinanti senāsanassa bhūmito paṭṭhāya yāva talāvasānaṁ cinitabbavatthukaṁ adhiṭṭhānaṁ,",
  "tika-vin07t3:105_1": "yassa upari bhittithambhādīni ca patiṭṭhapenti. Tenāha “tato paṭṭhāyā”tiādi. Kiñcāpi",
  "tika-vin07t3:105_2": "idha pubbapayogasahapayogānaṁ adinnādāne viya viseso natthi, tathāpi tesaṁ vibhāgena",
  "tika-vin07t3:105_3": "dassanaṁ bhinditvā vā puna kātabbāti ettha kuṭiyā bhedena paricchedadassanatthaṁ",
  "tika-vin07t3:105_4": "kataṁ. Tadatthāyāti tacchanatthāya. Evaṁ katanti adesitavatthukaṁ pamāṇātikkantaṁ",
  "tika-vin07t3:105_5": "vā kataṁ. Paṇṇasālanti paṇṇakuṭiyā tiṇapaṇṇacuṇṇassa aparipatanatthāya anto ca bahi",
  "tika-vin07t3:105_6": "ca limpanti, taṁ sandhāyetaṁ vuttaṁ. Teneva vakkhati “paṇṇasālaṁ limpatī”ti.",
  "tika-vin07t3:106_0": "Antolepeneva niṭṭhāpetukāmaṁ sandhāya “antolepe vā”tiādi vuttaṁ. Bahilepe vāti etthāpi",
  "tika-vin07t3:106_1": "eseva nayo. Tasminti dvārabandhe vā vātapāne vā ṭhapiteti yojetabbaṁ. Tassokāsanti",
  "tika-vin07t3:106_2": "tassa dvārabandhādissa okāsabhūtaṁ chiddaṁ. Puna vaḍḍhetvāti pubbe ṭhapitokāsaṁ khuddakaṁ",
  "tika-vin07t3:106_3": "ce, taṁ dvāravātapānacchiddabhedanena puna vaḍḍhetvā. Ṭhapiteti dvārabandhe vā gavakkhasaṅghāṭe",
  "tika-vin07t3:106_4": "vā ānetvā tasmiṁ vaḍḍhite vā avaḍḍhite vā chidde patiṭṭhāpite. Lepo na ghaṭīyatīti",
  "tika-vin07t3:106_5": "samantato dinno lepo tathā ṭhapitena dvārabandhanena vā vātapānena vā saddhiṁ na",
  "tika-vin07t3:106_6": "ghaṭīyati, ekābaddhaṁ na hotīti vuttaṁ hoti. Tanti dvārabandhaṁ vā vātapānaṁ vā.",
  "tika-vin07t3:106_7": "Paṭhamameva saṅghādisesoti tesaṁ samantato pubbeva lepassa ghaṭetvā niṭṭhāpitattā",
  "tika-vin07t3:106_8": "dvārabandhavātapānānaṁ ṭhapanato pubbe eva saṅghādiseso.",
  "tika-vin07t3:107_0": "Lepaghaṭanenevāti iṭṭhakāhi katavātapānādīni vinā samantā lepaghaṭaneneva āpatti",
  "tika-vin07t3:107_1": "vātapānādīnaṁ alepokāsattā, iṭṭhakāhi katattā vā, vātapānādīsupi lepassa bhittilepena",
  "tika-vin07t3:107_2": "saddhiṁ ghaṭanenevātipi atthaṁ vadanti. Tatthāti paṇṇasālāyaṁ. Ālokatthāya aṭṭhaṅgulamattaṁ",
  "tika-vin07t3:107_3": "ṭhapetvā limpatīti dārukuṭṭassa dārūnamantarā aṭṭhaṅgulamattaṁ vivaraṁ yāva limpati,",
  "tika-vin07t3:107_4": "tāva ālokatthāya ṭhapetvā avasesaṁ sakuṭṭacchadanaṁ limpati, pacchā etaṁ vivaraṁ",
  "tika-vin07t3:107_5": "limpissāmīti evaṁ ṭhapane anāpattīti adhippāyo. Sace pana evaṁ akatvā sabbadāpi ālokatthāya",
  "tika-vin07t3:107_6": "vātapānavasena ṭhapeti, vātapānadvārasaṅghāṭe ghaṭite lepo ca ghaṭīyati, paṭhamameva",
  "tika-vin07t3:107_7": "saṅghādisesoti dassento āha “sace”tiādi. Mattikākuṭṭameva mattikālepasaṅkhyaṁ gacchatīti",
  "tika-vin07t3:107_8": "āha “sace mattikāya kuṭṭaṁ karoti, chadanalepena saddhiṁ ghaṭane āpattī”ti. Ubhinnaṁ",
  "tika-vin07t3:107_9": "anāpattīti purimassa lepassa aghaṭitattā dutiyassa attuddesikatāya asambhavato.",
  "tika-vin07t3:108": "354.Āpattibhedadassanatthanti tattha “sārambhe ca aparikkamane ca dukkaṭaṁ adesitavatthukatāya, pamāṇātikkantatāya ca saṅghādiseso”ti evaṁ āpattiyeva vibhāgadassanatthaṁ.",
  "tika-vin07t3:109_0": "361.Aniṭṭhite kuṭikammeti lepapariyosāne kuṭikamme ekapiṇḍamattenapi aniṭṭhite. “Aññassa",
  "tika-vin07t3:109_1": "puggalassa vā”ti idaṁ mūlaṭṭhassa anāpattidassanatthaṁ vuttaṁ. Yena pana laddhaṁ,",
  "tika-vin07t3:109_2": "tassāpi taṁ niṭṭhāpentassa “parehi vippakataṁ attanā pariyosāpeti, āpatti saṅghādisesassā”tiādivacanato",
  "tika-vin07t3:109_3": "āpattiyeva. Pubbe katakammampi laddhakālato paṭṭhāya attano atthāyeva kataṁ nāma",
  "tika-vin07t3:109_4": "hoti, tasmā tenāpi saṅghassa vā sāmaṇerādīnaṁ vā datvā niṭṭhāpetabbaṁ. “Aññassa vā”ti",
  "tika-vin07t3:109_5": "idaṁ anupasampannaṁyeva sandhāya vuttanti gahetabbaṁ, keci pana “parato laddhāya",
  "tika-vin07t3:109_6": "kuṭiyā niṭṭhāpane anāpattiādito paṭṭhāya attano atthāya akatattā”ti vadanti. Apacinitabbāti",
  "tika-vin07t3:109_7": "yāva pācinā viddhaṁsetabbā. Bhūmisamaṁ katvāti pācinatalāvasānaṁ katvā.",
  "tika-vin07t3:110_0": "364.Leṇanti pabbataleṇaṁ. Na hettha lepo ghaṭīyatīti chadanalepassa abhāvato vuttaṁ,",
  "tika-vin07t3:110_1": "visuṁ eva vā anuññātattā. Sace leṇassa anto uparibhāge cittakammādikaraṇatthaṁ lepaṁ",
  "tika-vin07t3:110_2": "denti, ullittakuṭisaṅkhyaṁ na gacchati, vaṭṭati eva. Iṭṭhakādīhi kataṁ caturassakūṭāgārasaṇṭhānaṁ",
  "tika-vin07t3:110_3": "ekakaṇṇikābaddhaṁ nātiuccaṁ paṭissayavisesaṁ “guhā”ti vadanti, tādisaṁ mahantampi",
  "tika-vin07t3:110_4": "ullittāvalittaṁ karontassa anāpatti. Bhūmiguhanti umaṅgaguhaṁ.",
  "tika-vin07t3:111_0": "Aṭṭhakathāsūti kukkuṭacchikagehantiādīsu aṭṭhakathāsu tiṇakuṭikā kukkuṭacchikagehanti",
  "tika-vin07t3:111_1": "vatvā puna taṁ vivarantehi aṭṭhakathācariyehi chadanaṁ daṇḍakehi…pe… vuttāti yojanā",
  "tika-vin07t3:111_2": "daṭṭhabbā. Tattha daṇḍakehi jālabaddhaṁ katvāti dīghato, tiriyato ca ṭhapetvā valliyādīhi",
  "tika-vin07t3:111_3": "baddhadaṇḍakehi jālaṁ viya katvā. So cāti ullittādibhāvo. Chadanameva sandhāya vuttoti",
  "tika-vin07t3:111_4": "chadanassa anto ca bahi ca limpanameva sandhāya vutto. Mattikākuṭṭe bhittilepaṁ vināpi",
  "tika-vin07t3:111_5": "bhittiyā saddhiṁ chadanalepassa ghaṭanamattenāpi āpattisambhavato chadanalepova padhānanti",
  "tika-vin07t3:111_6": "veditabbaṁ. Kiñcāpi evaṁ, atha kho “upacikāmocanatthameva heṭṭhā pāsāṇakuṭṭaṁ katvā",
  "tika-vin07t3:111_7": "taṁ alimpitvā upari limpati, lepo na ghaṭīyati nāma, anāpattiyevā”tiādivacanato pana",
  "tika-vin07t3:111_8": "chadanalepaghaṭanatthaṁ sakalāyapi bhittiyā lepo avassaṁ icchitabbova tassā ekadesassa",
  "tika-vin07t3:111_9": "alepepi chadanalepassa aghaṭanato. Tenāha “lepo na ghaṭīyatī”ti. Etthāti tiṇakuṭikāyaṁ.",
  "tika-vin07t3:111_10": "Na kevalañca tiṇakuṭikāyaṁ eva, leṇaguhādīsupi sārambhāparikkamanapaccayāpi anāpatti",
  "tika-vin07t3:111_11": "eva, iminā pana nayena aññassatthāya kuṭiṁ karontassāpi sārambhādipaccayāpi anāpattibhāvo",
  "tika-vin07t3:111_12": "atthato dassito eva hotīti.",
  "tika-vin07t3:112_0": "Tattha pāḷivirodhaṁ pariharituṁ “yaṁ panā”tiādi vuttaṁ. Ayañhettha adhippāyo – aññassa",
  "tika-vin07t3:112_1": "upajjhāyādino atthāya karontassa sārambhādipaccayāpi anāpatti eva, yaṁ pana pāḷiyaṁ",
  "tika-vin07t3:112_2": "“āpattikārukānaṁ tiṇṇaṁ dukkaṭāna”ntiādivacanaṁ, taṁ aññassatthāya karontassa, na",
  "tika-vin07t3:112_3": "sārambhādipaccayā āpattidassanatthaṁ vuttaṁ, kiñcarahi yathāsamādiṭṭhāya kuṭiyā akaraṇapaccayā",
  "tika-vin07t3:112_4": "āpattidassanatthanti. Tattha yathāsamādiṭṭhāyāti “bhikkhu samādisitvā pakkamati,",
  "tika-vin07t3:112_5": "‘kuṭiṁ me karothā’ti samādisati ca, desitavatthukā ca hotu anārambhā ca saparikkamanā",
  "tika-vin07t3:112_6": "cā”ti evaṁ kārāpakena āṇattikkamaṁ muñcitvā karaṇapaccayāti adhippāyo. Katthaci pana",
  "tika-vin07t3:112_7": "potthake “kuṭilakkhaṇappattampi kuṭiṁ aññassa…pe… karontassa anāpattī”ti imassa pāṭhassa",
  "tika-vin07t3:112_8": "anantaraṁ “yaṁ pana āpatti kārukāna”ntiādipāṭho dissati, sova yuttataro. Evañhi sati",
  "tika-vin07t3:112_9": "tattha adhippāyo pākaṭo hoti.",
  "tika-vin07t3:113_0": "Anāpattīti vatvāti vāsāgāratthāya eva aniyamitattā anāpattīti vatvā. Adesāpetvā karototi",
  "tika-vin07t3:113_1": "pamāṇayuttampi karoto. Acittakanti paṇṇattiajānanacittena acittakaṁ. Ullittādīnaṁ",
  "tika-vin07t3:113_2": "aññataratā, heṭṭhimappamāṇasambhavo, adesitavatthukatā, pamāṇātikkantatā, attuddesikatā,",
  "tika-vin07t3:113_3": "vāsāgāratā, lepaghaṭanāti satta vā pamāṇayuttaṅgādīsu cha vā aṅgāni.",
  "tika-vin07t3:114": "Kuṭikārasikkhāpadavaṇṇanā niṭṭhitā.",
  "tika-vin07t3:115": "7. Vihārakārasikkhāpadavaṇṇanā",
  "tika-vin07t3:116_0": "365. Sattame pūjāvacanappayoge kattari sāmivacanassapi icchitattā “gāmassa vā pūjita”nti",
  "tika-vin07t3:116_1": "vuttaṁ. Rūpindriyesu vijjamānaṁ sandhāya ekindriyatā vuccatīti āha “kāyindriyaṁ sandhāyā”ti.",
  "tika-vin07t3:116_2": "Te hi manindriyampi bhūtagāmānaṁ icchanti.",
  "tika-vin07t3:117_0": "366.Kiriyato samuṭṭhānābhāvoti vatthuno adesanāsaṅkhātaṁ akiriyaṁ vinā na kevalaṁ",
  "tika-vin07t3:117_1": "kiriyāya samuṭṭhānabhāvo. Kiriyākiriyato hi idaṁ samuṭṭhāti. Imasmiṁ sikkhāpade bhikkhū",
  "tika-vin07t3:117_2": "vāanabhineyyāti ettha vā-saddo samuccayattho, tena “mahallakañca vihāraṁ kareyya,",
  "tika-vin07t3:117_3": "bhikkhū ca anabhineyyā”ti kiriyañca akiriyañca samuccinoti.",
  "tika-vin07t3:118": "Vihārakārasikkhāpadavaṇṇanā niṭṭhitā.",
  "tika-vin07t3:119": "8. Paṭhamaduṭṭhadosasikkhāpadavaṇṇanā",
  "tika-vin07t3:120": "380. Aṭṭhame pākārena ca parikkhittanti sambandho. Gopuraṭṭālakayuttanti ettha pākāresu yuddhatthāya kato vaṅkasaṇṭhāno sarakkhepachiddasahito patissayaviseso aṭṭālako nāma.",
  "tika-vin07t3:121_0": "Soḷasavidhassāti catūhi maggehi paccekaṁ catūsu saccesu kattabbassa pariññāpahānasacchikiriyābhāvanāsaṅkhātassa",
  "tika-vin07t3:121_1": "soḷasavidhassa. Te gāravenāti te kilantarūpā bhikkhū bhattuddesakaṭṭhāne sannipatitānaṁ",
  "tika-vin07t3:121_2": "bhikkhūnaṁ purato attano kilantasarīraṁ dassetvā uddisāpane gāravena, lajjāyāti attho.",
  "tika-vin07t3:121_3": "Terasapīti",
  "tika-vin07t3:121_4": "bhattuddesakasenāsanagāhāpakabhaṇḍāgārikacīvarapaṭiggāhakacīvarabhājakayāgubhājakaphalabhājakakhajjabhājakaappamattakavissajjakasāṭiyagāhāpakapattagāhāpakaārāmikapesakasāmaṇerapesakasammutīnaṁ vasena terasapi.",
  "tika-vin07t3:122_0": "Pāḷiyaṁ “apisū”ti idaṁ “apicā”ti iminā samānattho nipāto. Evaṁ sabbapadesūti pīṭhādīsu",
  "tika-vin07t3:122_1": "senāsanasādhāraṇesu, katikasaṇṭhānapavesanikkhamanakālādīsu pana visuṁ visuṁ adhiṭṭhahitvā",
  "tika-vin07t3:122_2": "kathāpetīti veditabbaṁ. Ayañhi nimmitānaṁ dhammatāti aniyametvā nimmitānaṁ vasena",
  "tika-vin07t3:122_3": "vuttaṁ, niyametvā pana “ettakā idañcidañca kathentu, ettakā tuṇhī bhavantu, nānāppakāraṁ",
  "tika-vin07t3:122_4": "iriyāpathaṁ, kiriyañca kappentu, nānāvaṇṇasaṇṭhānavayoniyamā ca hontū”ti parikammaṁ",
  "tika-vin07t3:122_5": "katvā samāpajjitvā vuṭṭhāya adhiṭṭhite icchiticchitappakārā aññamaññampi visadisāva",
  "tika-vin07t3:122_6": "honti. Avatthukavacananti niratthakavacanaṁ.",
  "tika-vin07t3:123_0": "383.Ekacārikabhattanti atimanāpattā sabbesampi paṭilābhatthāya visuṁ ṭhitikāya pāpetabbabhattaṁ.",
  "tika-vin07t3:123_1": "Taddhitavohārenāti cattāri pamāṇamassa catukkanti evaṁ taddhitavohārena. Bhavoti",
  "tika-vin07t3:123_2": "bhavitabbo. Atītaṁ divasabhāganti tasmiññeva divase salākadānakkhaṇaṁ sandhāya vuttaṁ.",
  "tika-vin07t3:123_3": "Hiyyoti imassa ajja icceva attho. Tenevāhaṁsu “sve amhe”tiādi. Padhūpāyantāti punappunaṁ",
  "tika-vin07t3:123_4": "uppajjanakodhavasena padhūpāyantā. Pāḷiyaṁ kissa manti kena kāraṇena mayāti attho.",
  "tika-vin07t3:124_0": "384. “Sarasi tva”nti idaṁ ekaṁ vākyaṁ katvā, “kattā”ti idañca kattari ritupaccayantaṁ",
  "tika-vin07t3:124_1": "katvā, “asī”ti ajjhāhārapadena saha ekavākyaṁ katvā, “evarūpa”nti idaṁ, “yathāyaṁ",
  "tika-vin07t3:124_2": "bhikkhunī āhā”ti idañca dvīsu vākyesu paccekaṁ yojetabbanti dassetuṁ “atha vā”tiādimāha.",
  "tika-vin07t3:124_3": "Ujukamevāti tvā-paccayantavasena paṭhamaṁ atthaggahaṇaṁ ujukanti adhippāyo.",
  "tika-vin07t3:125_0": "Dutiyo dabba-saddo paṇḍitādivacanoti āha “na kho dabba dabbā paṇḍitā”ti. Nibbeṭhentīti",
  "tika-vin07t3:125_1": "dosato mocenti. Vinayalakkhaṇe tantinti vinayavinicchayalakkhaṇavisaye āgamaṁ ṭhapento.",
  "tika-vin07t3:125_2": "Pāḷiyaṁ yato ahantiādīsu yasmiṁ kāle ahaṁ jāto, tato pabhuti supinantenapi methunaṁ",
  "tika-vin07t3:125_3": "dhammaṁ nābhijānāmi, na ca tassa methunadhammassa paṭisevitā ahosinti attho daṭṭhabbo.",
  "tika-vin07t3:125_4": "Tenāha “supinantenapī”tiādi. Idāni ekavākyavasena yojanaṁ dassetuṁ “atha vā”tiādi",
  "tika-vin07t3:125_5": "vuttaṁ. Na ghaṭatīti yasmā khīṇāsavassa vacanena etissā vacanaṁ na sameti, tañca",
  "tika-vin07t3:125_6": "na ghaṭanaṁ yasmā pubbe bhikkhūsu pasiddhāya eva accantadussīlatāya eva ahosi, tasmā",
  "tika-vin07t3:125_7": "mettiyaṁ bhikkhuniṁ nāsethāti adhippāyo.",
  "tika-vin07t3:126_0": "Cara pireti cara gaccha pire para amāmaka tvaṁ. Vinassāti adassanaṁ gaccha. Akārikāti",
  "tika-vin07t3:126_1": "amūlakena codanāya na kārikā. Kārako hotīti “ayyenamhi dūsitā”ti imāya paṭiññāya",
  "tika-vin07t3:126_2": "yadi nāsitā, tadā thero bhikkhunīdūsakattasiddhito tassa dosassa kārako hoti. Akārako",
  "tika-vin07t3:126_3": "hotīti tāya katapaṭiññaṁ anapekkhitvā sāmaññato “mettiyaṁ bhikkhuniṁ nāsethā”ti bhagavatā",
  "tika-vin07t3:126_4": "vuttattā akārako hoti. Yadi hi thero kārako bhaveyya, avassaṁ tameva dosaṁ apadisitvā",
  "tika-vin07t3:126_5": "iminā nāma kāraṇena “mettiyaṁ bhikkhuniṁ nāsethā”ti vattabbaṁ siyā, tathā avuttattā,",
  "tika-vin07t3:126_6": "“dabbañca anuyuñjathā”ti avatvā “ime ca bhikkhū anuyuñjathā”ti vuttattā ca sāmatthiyato",
  "tika-vin07t3:126_7": "mettiyāya bhikkhuniyā aññena dosena nāsanārahatā, vatthussa ca amūlakabhāvo, therassa",
  "tika-vin07t3:126_8": "akārakabhāvo ca siddho hotīti adhippāyo.",
  "tika-vin07t3:127_0": "Attano suttanti “sakāya paṭiññāyā”ti iminā pakkhepavacanena sahitaṁ kūṭasuttaṁ. Therokārako",
  "tika-vin07t3:127_1": "hotīti ettha ayamadhippāyo – “sakāya paṭiññāyā”ti avatvā sāmaññato “mettiyaṁ bhikkhuniṁ",
  "tika-vin07t3:127_2": "nāsethā”ti otiṇṇavatthusmiṁyeva tassā nāsanā vihitāti tumhākaṁ vāde thero kārako",
  "tika-vin07t3:127_3": "hoti, “sakāya paṭiññāyā”ti pana vutte pubbeyeva siddhassa pārājikassa sucikāya assā",
  "tika-vin07t3:127_4": "sakāya paṭiññāya nāsethāti sijjhanato amhākaṁ vāde thero akārako hotīti. Mahāvihāravāsīnampi",
  "tika-vin07t3:127_5": "pana “sakāya paṭiññāyā”ti vutte otiṇṇavatthusmiṁyeva tassā nāsanā vihitā hoti, na",
  "tika-vin07t3:127_6": "sāmaññatoti adhippāyo. Etthāti imesu dvīsu vādesu, suttesu vā. Yaṁ pacchā vuttanti",
  "tika-vin07t3:127_7": "mahāvihāravāsīhi yaṁ vuttaṁ, taṁ yuttanti attho. Vicāritaṁ hetanti etaṁ pacchimassa",
  "tika-vin07t3:127_8": "yuttattaṁ vicāritaṁ, “tatra saṅghādiseso vuṭṭhānagāminī…pe… asuddhatāyeva nāsesī”ti",
  "tika-vin07t3:127_9": "vakkhamānanayena vinicchitanti attho. “Bhikkhuniṁ anuddhaṁseti dukkaṭa”nti iminā",
  "tika-vin07t3:127_10": "mahāaṭṭhakathāvādo dassito.",
  "tika-vin07t3:128_0": "Tatrāti tesu dukkaṭapācittiyesu. Dukkaṭanti vuttamahāaṭṭhakathāvādassa adhippāyaṁ",
  "tika-vin07t3:128_1": "dassetvā “pācittiya”nti pavattassa kurundivādassa adhippāyaṁ dassetuṁ “pacchimanayepī”tiādi",
  "tika-vin07t3:128_2": "vuttaṁ. Vacanappamāṇatoti visaṁvādanādhippāye samānepi anuddhaṁsanādivisese saṅghādisesādino",
  "tika-vin07t3:128_3": "vidhāyakavacanabalenāti attho. Bhikkhussa pana bhikkhuniyā dukkaṭanti bhikkhuniṁ",
  "tika-vin07t3:128_4": "anuddhaṁsentassa bhikkhussa dukkaṭaṁ.",
  "tika-vin07t3:129_0": "Evaṁ dvīsupi aṭṭhakathāvacanesu adhippāyaṁ vibhāvetvā idāni pacchime pācittiyavāde",
  "tika-vin07t3:129_1": "dosaṁ dassetvā purimadukkaṭavādameva patiṭṭhāpetuṁ “tatra panā”tiādi vuttaṁ. Tattha",
  "tika-vin07t3:129_2": "visunti sampajānamusāvāde pācittiyato visuṁ pācittiyaṁ vuttaṁ, tattha anantogadhabhāvāti",
  "tika-vin07t3:129_3": "adhippāyo. Tasmāti yasmā amūlakānuddhaṁsane visuññeva pācittiyaṁ paññattaṁ, tasmā",
  "tika-vin07t3:129_4": "purimanayoti dukkaṭavādo. Evaṁ antarā paviṭṭhaṁ dukkaṭapācittiyavādaṁ dassetvā idāni",
  "tika-vin07t3:129_5": "pākaṭameva atthaṁ vibhāvetuṁ “tathā bhikkhunī”tiādi āraddhaṁ. Tattha tathāti yathā",
  "tika-vin07t3:129_6": "bhikkhussa bhikkhuṁ, bhikkhuniñca anuddhaṁsentassa saṅghādisesadukkaṭāni vuttāni,",
  "tika-vin07t3:129_7": "tathāti attho. Etehi nāsanā natthīti sāmaññato vuttaṁ, dukkaṭena imissā pana nāsanā",
  "tika-vin07t3:129_8": "natthīti adhippāyo. Dussīlāti pārājikā.",
  "tika-vin07t3:130_0": "386.Ākāranānattenāti dūsitākārassa, dūsakākārassa ca nānattena. Anabhiraddhoti atuṭṭho.",
  "tika-vin07t3:130_1": "Tenāha “na sukhito”ti. Na pasāditoti anuppāditappasādo. Khīla-saddo thaddhabhāvavacano,",
  "tika-vin07t3:130_2": "kacavarapariyāyo ca hotīti āha “citta…pe… khīla”nti. Nappatītoti pītisukhādīhi na",
  "tika-vin07t3:130_3": "abhigato na upagato. Tenāha “na abhisaṭo”ti.",
  "tika-vin07t3:131_0": "Yena duṭṭhoti ca kupitoti ca vuttoti ettha yena duṭṭhoti ca vutto yena kupitoti ca",
  "tika-vin07t3:131_1": "vutto, taṁ mātikāyañca padabhājane ca vuttaṁ ubhayampetanti yojetabbaṁ. Dvīhīti “tena",
  "tika-vin07t3:131_2": "ca kopena, tena ca dosenā”ti vuttakopadosapadehi dvīhi, atthato pana dvīhipi dosova",
  "tika-vin07t3:131_3": "dassitoti āha “saṅkhārakkhandhameva dassetī”ti. Yāyāti anattamanatāya.",
  "tika-vin07t3:132_0": "Na cuditakavasenāti yadi cuditakavasenāpi amūlakaṁ adhippetaṁ siyā, amūlakaṁ nāma",
  "tika-vin07t3:132_1": "anajjhāpannanti padabhājanaṁ vadeyyāti adhippāyo. Yaṁ pārājikanti bhikkhuno anurūpesu",
  "tika-vin07t3:132_2": "ekūnavīsatiyā pārājikesu aññataraṁ. Padabhājane pana bhikkhuvibhaṅge āgatāneva gahetvā",
  "tika-vin07t3:132_3": "“catunnaṁ aññatarenā”ti vuttaṁ. Etaṁ idha appamāṇanti etaṁ āpannānāpannataṁ idhānuddhaṁsane",
  "tika-vin07t3:132_4": "āpattiyā anaṅgaṁ, āpattiṁ pana āpanne vā anāpanne vā puggale “anāpanno eso suddho”ti",
  "tika-vin07t3:132_5": "suddhasaññāya vā vimatiyā vā cāvanādhippāyova idha aṅganti adhippāyo.",
  "tika-vin07t3:133_0": "Tathevāti pasādasotena, dibbasotena vāti imamatthaṁ atidisati. Diṭṭhānusāreneva samuppannā",
  "tika-vin07t3:133_1": "parisaṅkāva diṭṭhaparisaṅkitaṁ nāma. Evaṁ sesesupi. “Adisvā vā”ti idaṁ ukkaṭṭhavasena",
  "tika-vin07t3:133_2": "vuttaṁ, disvā pakkantesupi doso natthiyeva. Imesanti imehi. Karissantīti tasmiṁ khaṇe",
  "tika-vin07t3:133_3": "uppajjanākāradassanaṁ, pacchā pana ettakena kālena kataṁ vāti saṅkāya codeti. Na",
  "tika-vin07t3:133_4": "hi karissantīti codanā atthi. “Ariṭṭhaṁ pīta”nti idaṁ mukhe surāgandhavāyananimittadassanaṁ.",
  "tika-vin07t3:133_5": "Ariṭṭhañhi surāsadisavaṇṇagandhaṁ kappiyabhesajjaṁ.",
  "tika-vin07t3:134_0": "Diṭṭhaṁ atthi samūlakantiādīsu ajjhācārassa sambhavāsambhavānaṁ mūlāmūlabhāvadassanaṁ.",
  "tika-vin07t3:134_1": "Atthi saññāsamūlakantiādi pana diṭṭhasaññāya sambhavāsambhavānaṁ mūlāmūlabhāvadassanaṁ.",
  "tika-vin07t3:134_2": "Disvāva diṭṭhasaññī hutvā codetīti ettha yaṁ codeti, tato aññaṁ puggalaṁ vītikkamantaṁ,",
  "tika-vin07t3:134_3": "paṭicchannokāsato nikkhamantaṁ vā disvā “ayaṁ so”ti saññāya codentopi saṅgayhati.",
  "tika-vin07t3:134_4": "Esa nayo sutādīsupi. Samūlakena vā saññāsamūlakena vāti ettha pārājikamāpannaṁ diṭṭhādimūlakena",
  "tika-vin07t3:134_5": "ca “ayaṁ āpanno”ti asuddhasaññāya codento samūlakena codeti nāma. Saññāsamūlakatte",
  "tika-vin07t3:134_6": "eva anāpattisambhavato āpanne vā anāpanne vā puggale āpannasaññī diṭṭhādīsu, adiṭṭhādīsu",
  "tika-vin07t3:134_7": "vā mūlesu diṭṭhasutādisaññī tena diṭṭhādimūlakena taṁ puggalaṁ codento saññāsamūlakena",
  "tika-vin07t3:134_8": "codeti nāma. Imesaṁ anāpatti, vuttavipariyāyena āpattivāre attho veditabbo.",
  "tika-vin07t3:135_0": "Samīpe ṭhatvāti hatthavikāravacīghosānaṁ codanāvasena pavattiyamānānaṁ dassanasavanūpacāre",
  "tika-vin07t3:135_1": "ṭhatvāti attho. Keci pana “dvādasahatthabbhantare ṭhatvā”ti vadanti, taṁ na yuttaṁ.",
  "tika-vin07t3:135_2": "Parato byatirekato anāpattiṁ dassentena “dūtaṁ vā paṇṇaṁ vā sāsanaṁ vā pesetvā”ti",
  "tika-vin07t3:135_3": "ettakameva vuttaṁ, na pana “dvādasahatthaṁ muñcitvā codentassa sīsaṁ na etī”ti vuttaṁ.",
  "tika-vin07t3:135_4": "Vācāya vācāyāti sakiṁ āṇattassa sakalampi divasaṁ vadato vācāya vācāya codāpakasseva",
  "tika-vin07t3:135_5": "āpatti. Sopīti āṇattopi. Tassa ca “mayāpi diṭṭha”ntiādiṁ avatvāpi “amūlaka”nti saññāya",
  "tika-vin07t3:135_6": "cāvanādhippāyena “tvaṁ pārājikaṁ dhammaṁ ajjhāpannosī”ti idameva vācaṁ parassa vacanaṁ",
  "tika-vin07t3:135_7": "viya akatvā sāmaññato vadantassāpi saṅghādiseso eva. Satipi pana anuddhaṁsanādhippāye",
  "tika-vin07t3:135_8": "“asukena evaṁ vutta”nti parena vuttameva vadantassa natthi saṅghādiseso. Sace pana",
  "tika-vin07t3:135_9": "parena avuttampi vuttanti vadati, āpatti eva.",
  "tika-vin07t3:136_0": "Sambahulā sambahule sambahulehi vatthūhīti ettha sambahuleti cuditakabahuttaniddesena",
  "tika-vin07t3:136_1": "purimesu tīsu vāresu cuditakabahuttenāpi vārabhedasabbhāvaṁ ñāpeti. Ekasmiñhi cuditakavatthucodakabhedena",
  "tika-vin07t3:136_2": "idaṁ catukkaṁ vuttaṁ, cuditakabahuttenāpi catukkantaraṁ labbhatīti aṭṭhakaṁ hoti eva.",
  "tika-vin07t3:137_0": "Amūlakacodanāpasaṅgena samūlakacodanālakkhaṇādiṁ dassetuṁ “codetuṁ pana ko labhatī”tiādi",
  "tika-vin07t3:137_1": "āraddhaṁ. Bhikkhussa sutvā codetītiādi suttaṁ yasmā ye codakassa aññesaṁ vipattiṁ",
  "tika-vin07t3:137_2": "pakāsenti, tepi tasmiṁ khaṇe codakabhāve ṭhatvāva pakāsenti, tesañca vacanaṁ gahetvā",
  "tika-vin07t3:137_3": "itaropi yasmā codetuñca asampaṭicchantaṁ tehi titthiyasāvakapariyosānehi paṭhamacodakehi",
  "tika-vin07t3:137_4": "sampaṭicchāpetuñca labhati, tasmā idha sāvakabhāvena uddhaṭanti veditabbaṁ.",
  "tika-vin07t3:138": "Dūtaṁ vātiādīsu “tvaṁ evaṁ gantvā codehī”ti dūtaṁ vā pesetvā yo codetuṁ sakkoti, tassa paṇṇaṁ, mūlasāsanaṁ vā pesetvā. Samayenāti pakatiyā jānanakkhaṇe.",
  "tika-vin07t3:139_0": "Garukānaṁ dvinnanti pārājikasaṅghādisesānaṁ. Micchādiṭṭhi nāma “natthi dinna”ntiādinayappavattā",
  "tika-vin07t3:139_1": "dasavatthukā diṭṭhi, sassatucchedasaṅkhātaṁ antaṁ gaṇhāpakadiṭṭhi antaggāhikā nāma.",
  "tika-vin07t3:139_2": "Ājīvahetu paññattānaṁ channanti ājīvahetupi āpajjitabbānaṁ uttarimanussadhammapārājikaṁ,",
  "tika-vin07t3:139_3": "sañcaritte saṅghādiseso, “yo te vihāre vasati, so arahā”ti pariyāyena thullaccayaṁ,",
  "tika-vin07t3:139_4": "bhikkhussa paṇītabhojanaviññattiyā pācittiyaṁ, bhikkhuniyāpaṇītabhojanaviññattiyā",
  "tika-vin07t3:139_5": "pāṭidesanīyaṁ, sūpodanaviññattiyā dukkaṭanti imesaṁ parivāre vuttānaṁ channaṁ. Na",
  "tika-vin07t3:139_6": "hetā āpattiyo ājīvahetu eva paññattā sañcarittādīnaṁ aññathāpi āpajjitabbato. Ājīvahetupi",
  "tika-vin07t3:139_7": "etāsaṁ āpajjanaṁ sandhāya evaṁ vuttaṁ, ājīvahetupi paññattānanti attho. Na kevalañca",
  "tika-vin07t3:139_8": "etā eva, aññāpi adinnādānakuladūsanapāṇavadhavejjakammādivasena ājīvahetu āpajjitabbāpi",
  "tika-vin07t3:139_9": "santi, tā pana āpattisabhaāgatāya pārājikādīsu chasu eva saṅgayhantīti visuṁ na vuttāti veditabbā.",
  "tika-vin07t3:140_0": "Ettāvatā pana sīsaṁ na etīti saṅghādisesaṁ sandhāya vuttaṁ, codanā pana katā eva",
  "tika-vin07t3:140_1": "hoti. Tiṁsānīti tiṁsaṁ etesamatthīti tiṁsāni, tiṁsādhikānīti vuttaṁ hoti. Navutānīti etthāpi eseva nayo.",
  "tika-vin07t3:141_0": "Attādānaṁ ādātukāmenāti ettha attanā ādātabbato diṭṭhādimūlakehi gahetabbato parassa",
  "tika-vin07t3:141_1": "vipphandituṁ adatvā paggaṇhanato attādānanti codanā vuccati, taṁ ādātukāmena, codanaṁ",
  "tika-vin07t3:141_2": "kattukāmenāti attho.",
  "tika-vin07t3:142_0": "Ubbāhikāyāti ubbahanti viyojenti etāya alajjīnaṁ tajjaniṁ vā kalahaṁ vāti ubbāhikā,",
  "tika-vin07t3:142_1": "saṅghasammuti, tāya. Vinicchinanaṁ nāma tāya sammatabhikkhūhi vinicchananameva. Alajjussannāya",
  "tika-vin07t3:142_2": "hi parisāya samathakkhandhake āgatehi dasaṅgehi samannāgatā dve tayo bhikkhū tattheva",
  "tika-vin07t3:142_3": "vuttāya ñattidutiyakammavācāya sammannitabbā, tehi ca sammatehi visuṁ vā nisīditvā,",
  "tika-vin07t3:142_4": "tassā eva vā parisāya “aññehi na kiñci kathetabba”nti sāvetvā taṁ adhikaraṇaṁ vinicchitabbaṁ.",
  "tika-vin07t3:143_0": "Kimhīti kismiṁ vatthusmiṁ, kataravipattiyanti attho. “Kimhi naṁ nāmā”ti idaṁ “katarāya",
  "tika-vin07t3:143_1": "vipattiyā etaṁ codesī”ti yāya kāyaci viññāyamānāya bhāsāya vuttepi codakassa vinaye",
  "tika-vin07t3:143_2": "apakataññutāya “sīlācāradiṭṭhiājīvavipattīsu katarāyāti maṁ pucchatī”ti ñātuṁ asakkontassa",
  "tika-vin07t3:143_3": "pucchā, na pana kimhītiādipadatthamattaṁ ajānantassa. Na hi anuvijjako codakaṁ bālaṁ",
  "tika-vin07t3:143_4": "aparicitabhāsāya “kimhi na”nti pucchati. “Kimhi nampi na jānāsī”ti idampi vacanamattaṁ",
  "tika-vin07t3:143_5": "sandhāya vuttaṁ na hoti, “kataravipattiyā”ti vutte “asukāya vipattiyā”ti vattumpi",
  "tika-vin07t3:143_6": "na jānāsīti vacanassa adhippāyameva sandhāya vuttanti gahetabbaṁ. Teneva vakkhati",
  "tika-vin07t3:143_7": "“bālassa lajjissa nayo dātabbo”ti vatvā ca “kimhi naṁ codesīti sīlavipattiyā”tiādi",
  "tika-vin07t3:143_8": "adhippāyappakāsanameva nayadānaṁ vuttaṁ, na pana kimhi-naṁ-padānaṁ pariyāyamattadassanaṁ.",
  "tika-vin07t3:143_9": "Na hi bālo “kataravipattiyaṁ naṁ codesī”ti imassa vacanassa atthe ñātepi vipattippabhedanaṁ,",
  "tika-vin07t3:143_10": "attanā codiyamānaṁ vipattisarūpañca jānituṁ sakkoti, tasmā teneva ajānanena alajjī",
  "tika-vin07t3:143_11": "apasādetabbo. “Kimhi na”nti idampi upalakkhaṇamattaṁ, aññena vā yena kenaci ākārena",
  "tika-vin07t3:143_12": "aviññutaṁ pakāsetvā vissajjetabbova.",
  "tika-vin07t3:144_0": "“Dummaṅkūnaṁ puggalānaṁ niggahāyā”tiādivacanato “alajjīniggahatthāya…pe… paññatta”nti",
  "tika-vin07t3:144_1": "vuttaṁ. Ehitīti hi-kāro ettha āgamo daṭṭhabbo, āgamissatīti attho. Diṭṭhasantānenāti",
  "tika-vin07t3:144_2": "diṭṭhaniyāmena. Alajjissa paṭiññāya eva kātabbanti vacanapaṭivacanakkameneva dose",
  "tika-vin07t3:144_3": "āvibhūtepi alajjissa “asuddhoha”nti dosasampaṭicchanapaaññāya eva āpattiyā kātabbanti",
  "tika-vin07t3:144_4": "attho. Keci pana “alajjissa etaṁ natthīti suddhapaṭiññāya eva anāpattiyā kātabbanti",
  "tika-vin07t3:144_5": "ayamettha attho saṅgahito”ti vadanti, taṁ na yuttaṁ anuvijjakasseva niratthakattāpattito",
  "tika-vin07t3:144_6": "codakeneva alajjipaṭiññāya ṭhātabbato. Dosāpagamapaṭiññā eva hi idha paṭiññāti adhippetā.",
  "tika-vin07t3:144_7": "Teneva vakkhati “etampi natthīti paṭiññaṁ na detī”tiādi.",
  "tika-vin07t3:145_0": "Tadatthadīpanatthanti alajjissa dose āvibhūtepi tassa dosāpagamapaṭiññāya eva kātabbatādīpanatthaṁ.",
  "tika-vin07t3:145_1": "Vivādavatthusaṅkhāte atthe paccatthikā atthapaccatthikā. Saññaṁ datvāti nesaṁ kathāpacchedatthaṁ,",
  "tika-vin07t3:145_2": "abhimukhakaraṇatthañca saddaṁ katvā. Vinicchinituṁ ananucchavikoti “asuddho”ti saññāya",
  "tika-vin07t3:145_3": "codakapakkhe paviṭṭhattā anuvijjakabhāvato bahibhūtattā anuvijjituṁ asakkuṇeyyataṁ",
  "tika-vin07t3:145_4": "sandhāya vuttaṁ. Sandehe eva hi sati anuvijjituṁ sakkā, asuddhadiṭṭhiyā pana sati",
  "tika-vin07t3:145_5": "cuditakena vuttaṁ sabbaṁ asaccatopi paṭibhāti, kathaṁ tattha anuvijjanā siyāti.",
  "tika-vin07t3:146_0": "“Tathānāsitakova bhavissatī”ti iminā vinicchayaṁ adatvā saṅghato viyojanaṁ nāma liṅganāsanā",
  "tika-vin07t3:146_1": "viya ayampi eko nāsanappakāroti dasseti. Viraddhaṁ hotīti sañcicca āpattiṁ sahasā",
  "tika-vin07t3:146_2": "āpanno hoti. “Ādito paṭṭhāya alajjī nāma natthī”ti idaṁ “pakkhānurakkhaṇatthāya paṭiññaṁ",
  "tika-vin07t3:146_3": "na detī”ti imassa alajjilakkhaṇasambhavassa kāraṇavacanaṁ. Paṭicchāditakālato paṭṭhāya",
  "tika-vin07t3:146_4": "alajjī nāma eva, purimo lajjibhāvo na rakkhatīti attho. Paṭiññaṁ na detīti sace mayā",
  "tika-vin07t3:146_5": "katadosaṁ vakkhāmi, mayhaṁ anuvattakā bhijjissantīti paṭiññaṁ na deti. Ṭhāne na tiṭṭhatīti",
  "tika-vin07t3:146_6": "lajjiṭṭhāne na tiṭṭhati, kāyavācāsu vītikkamo hoti evāti adhippāyo. Tenāha “vinicchayo",
  "tika-vin07t3:146_7": "na dātabbo”ti, pubbe pakkhikānaṁ paṭiññāya vūpasamitassāpi adhikaraṇassa duvūpasantatāya",
  "tika-vin07t3:146_8": "ayampi tathā nāsitakova bhavissatīti adhippāyo.",
  "tika-vin07t3:147_0": "Cuditakacodakesu paṭipattiṁ ñatvāti “tumhe amhākaṁ vinicchayena tuṭṭhā bhavissathā”tiādinā",
  "tika-vin07t3:147_1": "vuttaṁ cuditakacodakesu anuvijjakena paṭipajjitabbakammaṁ ñatvā. Vinicchayo majjheti",
  "tika-vin07t3:147_2": "āpattīti vā anāpattīti vā vinicchayapariyosānaanuvijjanānaṁ majjhaṁ nāmāti attho.",
  "tika-vin07t3:148_0": "Amūlakampi samūlakaṁ katvā vadantīti āha “dve mūlānī”ti. Kālena vakkhāmītiādīsu okāsaṁ",
  "tika-vin07t3:148_1": "kārāpetvā vadanto kālena vadati nāma. Salākaggayāguaggabhikkhācāraṭṭhānādīsu codento",
  "tika-vin07t3:148_2": "akālena vadati nāma. Dosato vuṭṭhāpetukāmatāya vadanto atthasaṁhitena vadati nāma.",
  "tika-vin07t3:148_3": "Dosantaroti dosacitto. Pannarasasu dhammesūti “parisuddhakāyasamaācāratā, tathā vacīsamācāratā,",
  "tika-vin07t3:148_4": "sabrahmacārīsu mettacittatā, bahussutatā, ubhinnaṁ pātimokkhānaṁ svāgatāditā, kālena",
  "tika-vin07t3:148_5": "vakkhāmī”tiādinā vuttapañcadhammā ca kāruññatā, hitesitā, anukampatā, āpattivuṭṭhānatā,",
  "tika-vin07t3:148_6": "vinayapurekkhāratāti imesu pannarasasu. Tattha “kāruññatā”ti iminā karuṇā dassitā.",
  "tika-vin07t3:148_7": "Hitesitāti hitagavesanatā. Anukampatāti tena hitena saṁyojanatā, imehi dvīhipi mettā",
  "tika-vin07t3:148_8": "dassitā. Āpattivuṭṭhānatāti suddhante patiṭṭhāpanatā. Vatthuṁ codetvā sāretvā paṭiññaṁ",
  "tika-vin07t3:148_9": "āropetvā yathāpaṭiññāya kammakaraṇaṁ vinayapurekkhāratā nāma.",
  "tika-vin07t3:149_0": "Adhikaraṇaṭṭhenāti adhikātabbaṭṭhena, samathehi vūpasametabbaṭṭhenāti attho. Taṁ",
  "tika-vin07t3:149_1": "nānattaṁ dassetunti idha anadhippetampi atthuddhāravasena taṁ nānattaṁ dassetunti",
  "tika-vin07t3:149_2": "adhippāyo. Teneva vakkhati “sesāni atthuddhāravasena vuttānī”ti. Yaṁ adhikiccātiādinā",
  "tika-vin07t3:149_3": "adhikaraṇasaddassa kammasādhanatā vuttā.",
  "tika-vin07t3:150_0": "Gāhanti “asukaṁ codessāmī”ti manasā codanākārassa gahaṇaṁ. Cetananti “codessāmī”ti",
  "tika-vin07t3:150_1": "uppannacittabyāpārasaṅkhātaṁ cittakammaṁ. Akkhantinti cuditakassa vipattiṁ disvā",
  "tika-vin07t3:150_2": "uppannaṁ kodhaṁ asahanaṁ, tathā pavattaṁ vā yaṁ kiñci cittacetasikarāsiṁ. Vohāranti",
  "tika-vin07t3:150_3": "codanāvasappavattavacanaṁ. Paṇṇattinti codanāvasappavattaṁ manasā parikappitaṁ nāmapaṇṇattiṁ.",
  "tika-vin07t3:150_4": "Attādānaṁ gahetvāti codanaṁ manasā gahetvā. Taṁ adhikaraṇanti taṁ gāhalakkhaṇaṁ adhikaraṇaṁ.",
  "tika-vin07t3:150_5": "Nirujjhati cetanāya khaṇikattā, sā ca samathappattā hotīti evamettha aniṭṭhappasaṅgo",
  "tika-vin07t3:150_6": "veditabbo. Evaṁ uparipi “tuṇhī hotī”ti iminā vohāravacanassa nirodhaṁ dasseti. Tenāha",
  "tika-vin07t3:150_7": "“taṁ adhikaraṇaṁ samathappattaṁ bhavissatī”ti. “Tasmā paṇṇatti adhikaraṇa”nti aṭṭhakathāsu",
  "tika-vin07t3:150_8": "katasanniṭṭhānaṁ dassetvā idāni tassāpi ekaccehi paṭikkhittabhāvaṁ dassetvā puna",
  "tika-vin07t3:150_9": "tampi paṭisedhetvā aṭṭhakathāsu vuttapaṇṇattiyā eva adhikaraṇataṁ samatthetuṁ “taṁ",
  "tika-vin07t3:150_10": "paneta”ntiādimāha. Tattha taṁ panetanti paṇṇatti adhikaraṇanti etaṁ gahaṇaṁ virujjhatīti",
  "tika-vin07t3:150_11": "sambandho. Pārājikādiāpatti ekantaakusalasabhāvā vā abyākatasabhāvā vā hotīti saññāya",
  "tika-vin07t3:150_12": "“methunadhammapārājikāpattī”tiādikaṁ suttaṁ paṇṇattiadhikaraṇavādena virujjhatīti",
  "tika-vin07t3:150_13": "dassetuṁ uddhaṭaṁ. Tenāha “na hi te…pe… accantaakusalattā”tiādi. Teti aṭṭhakathācariyā.",
  "tika-vin07t3:151_0": "Amūlakañceva taṁ adhikaraṇanti ettha amūlakapārājikameva adhikaraṇa-saddena adhippetanti",
  "tika-vin07t3:151_1": "dassetuṁ “yañceta”ntiādi vuttaṁ. Yasmā panātiādi pana idhādhippetāya amūlakapārājikāpattiyā",
  "tika-vin07t3:151_2": "eva paṇṇattibhāvo yujjatīti dassetuṁ āraddhaṁ. Tattha yāya paṇṇattiyāti sabhāvato",
  "tika-vin07t3:151_3": "parisuddhepi puggale “pārājiko”tiādinā codakena pavattitaṁ nāmapaṇṇattiṁ sandhāya",
  "tika-vin07t3:151_4": "vadati. Paññattoti kathito. Adhikaraṇe pavattattāti avijjamānepi manasā āropitamatte",
  "tika-vin07t3:151_5": "āpattādhikaraṇe vācakabhāvena pavattattā.",
  "tika-vin07t3:152_0": "Evaṁ nāmapaṇṇattivasena imasmiṁ sikkhāpade āpattādhikaraṇassa paññattibhāvaṁ dassetvā",
  "tika-vin07t3:152_1": "idāni atthapaṇṇattivasenāpi dassetuṁ “yasmā vāya”ntiādi vuttaṁ. Paññattimattamevāti",
  "tika-vin07t3:152_2": "avijjamānassa vijjamānākārena manasā āropitaatthapaṇṇattimattamevāti attho. Tañca",
  "tika-vin07t3:152_3": "kho idhevāti tañca yathāvuttapariyāyena paṇṇattiyā adhikaraṇattaṁ idheva imasmiṁ",
  "tika-vin07t3:152_4": "eva sikkhāpade. Eketi keci. Taṁ na yuttanti yaṁ ekaccehi aṭṭhakathāsu vuttaṁ, adhikaraṇassa",
  "tika-vin07t3:152_5": "paṇṇattibhāvaṁ nisedhetvā kusalādiparamatthabhāvaṁ sādhetuṁ “taṁ panetaṁ methunadhammapārājikāpattī”tiādinā",
  "tika-vin07t3:152_6": "papañcato dassito, taṁ na yuttanti attho. Tattha kāraṇamāha “ādikammikassā”tiādinā,",
  "tika-vin07t3:152_7": "tena ca tasmiṁ vāde yadi āpatti nāma akusalā vā abyākatā vā bhaveyya, kathaṁ ādikammikassa",
  "tika-vin07t3:152_8": "anāpatti bhaveyya? Tassāpi akusalādīnaṁ uppannattā bhagavato sikkhāpadapaññattito",
  "tika-vin07t3:152_9": "paṭṭhāya yāva āpattītipi na sakkā vattuṁ, methunādīsu akusalādīnaṁ sikkhāpadapaññattito",
  "tika-vin07t3:152_10": "pubbepi samuppattito. Tato eva anupasampannānampi āpattippasaṅgo, gilānādīnaṁ uppannattā",
  "tika-vin07t3:152_11": "anupaññattiyāpi anāpattiabhāvappasaṅgo ca siyā. Atha mataṁ “na kevalaṁ akusalādi",
  "tika-vin07t3:152_12": "eva, atha kho bhagavatā paṭikkhittabhāvaṁ jānantassa samuppajjamānā eva akusalādayo",
  "tika-vin07t3:152_13": "āpattī”ti, tampi asāraṁ, sikkhāpadapaññattiṁ ajānitvā vītikkamantassa methunādīsu",
  "tika-vin07t3:152_14": "anāpattippasaṅgato, akusalādisabhāvāya ca āpattiyā ekapayogādīsu ekattādipi na siyā.",
  "tika-vin07t3:152_15": "Na hi sakalampi divasaṁ itthiṁ kāyato amocetvā phusantassa ekamevākusalaṁ uppajjati,",
  "tika-vin07t3:152_16": "bahū vā itthiyo phusitvā apagacchantassa bahūni, yenāpattiyā ekattaṁ, bahuttaṁ vā",
  "tika-vin07t3:152_17": "siyāti evamādikaṁ ayuttiṁ saṅgahetvā dassitanti veditabbaṁ.",
  "tika-vin07t3:153_0": "Tattha vatthuñcāti vītikkamo. Tañhi āpattisammutipaññāpanassa okāsaṭṭhena “vatthū”ti",
  "tika-vin07t3:153_1": "vuccati. Gottanti adinnādānādito buddhisaddanivattanaṭṭhena parikappitasāmaññākāro",
  "tika-vin07t3:153_2": "gottaṁ. Nāmanti avijjamānanāmapaññatti. Tassa pana pārājikanti nāmassa atthabhūtā",
  "tika-vin07t3:153_3": "āpatti atthapaññatti evāti daṭṭhabbaṁ. Yaṁ pana “vivādādhikaraṇaṁ siyā kusala”ntiādi,",
  "tika-vin07t3:153_4": "“āpattādhikaraṇaṁ siyā akusala”ntiādi ca suttaṁ tehi samuddhaṭaṁ, tampi na vivādādīnaṁ",
  "tika-vin07t3:153_5": "kusalādibhāvassa pariyāyadesitattāti yaṁ ettha vattabbaṁ, taṁ heṭṭhā paṭhamapārājikasamuṭṭhānādivaṇṇanāya",
  "tika-vin07t3:153_6": "sāratthadīpaniyaṁ viraddhaṭṭhānasodhanatthaṁ vitthārato vuttanti tattheva taṁ gahetabbaṁ,",
  "tika-vin07t3:153_7": "sāratthadīpanīkārakassa akusalādirūpāva āpattīti laddhi, teneva so idhāpi “tasmā",
  "tika-vin07t3:153_8": "paṇṇattiadhikaraṇanti aṭṭhakathāsu katasanniṭṭhānaṁ dassetvā idāni tampi na yuttanti",
  "tika-vin07t3:153_9": "dassetuṁ ‘taṁ paneta’ntiādimāhā”ti evaṁ attano laddhiṁ aṭṭhakathācariyassapi laddhiṁ",
  "tika-vin07t3:153_10": "katvā ganthavirodhampi anoloketvā dassesi. Na hettha buddhaghosācariyo aṭṭhakathāvādaṁ",
  "tika-vin07t3:153_11": "ayuttanti dassetuṁ “taṁ paneta”ntiādimārabhi “paṇṇattimattameva āpattādhikaraṇanti",
  "tika-vin07t3:153_12": "veditabba”nti sayameva upari kathanato, atha kho dulladdhikānaṁ ekaccānaṁ tattha",
  "tika-vin07t3:153_13": "vippaṭipattiṁ dassetvā puna taṁ paṭisedhetukāmo ārabhi, teneva ante “eke”ti vuttanti",
  "tika-vin07t3:153_14": "veditabbaṁ. Vivādādīnaṁ kusalādikatte taṁsamathānampi tabbhāvo āpajjati paramatthesu",
  "tika-vin07t3:153_15": "paṇṇattiyā samathāyogāti āha “kusalādisamathehī”ti. Paññattisabhāvānameva catunnaṁ",
  "tika-vin07t3:153_16": "adhikaraṇānaṁ samathehi adhikaraṇīyatā, na pana kusalādiparamattharūpānaṁ tesaṁ tesaṁ",
  "tika-vin07t3:153_17": "khaṇikatāya sayameva samathappattitoti heṭṭhā samatthitamatthaṁ nigamanavasena dassentena",
  "tika-vin07t3:153_18": "“iti iminā adhikaraṇaṭṭhenā”ti vuttaṁ, tassa yathāvuttanayena samathehi adhikaraṇīyatāyāti",
  "tika-vin07t3:153_19": "attho. “Idhekacco”ti iminā idhādhippetaṁ vivādaṁ nivatteti.",
  "tika-vin07t3:154_0": "Anuvādoti vipattīhi upavadanā ceva codanā ca. Tattha upavadanā nāma garahā, akkoso",
  "tika-vin07t3:154_1": "ca. Pañcapīti mātikāpariyāpannāpattiyo sandhāya vuttaṁ. Kiccayatāti kattabbatā. Sapadānukkamaniddesassāti",
  "tika-vin07t3:154_2": "ettha padānukkamaniddesoti padabhājanaṁ vuccati, tena sahitassa sikkhāpadassāti attho.",
  "tika-vin07t3:155_0": "387.Assāti kattuatthe sāmivacananti āha “etena codakenā”tiādi. Diṭṭhamūlake panāti",
  "tika-vin07t3:155_1": "“diṭṭhassa hoti pārājikaṁ dhammaṁ ajjhāpajjanto”tiādi pāḷivāraṁ sandhāya vuttaṁ.",
  "tika-vin07t3:155_2": "Tattha itthiyā saddhiṁ rahonisajjādidassanamattavasena pārājikaṁ dhammaṁ ajjhāpajjanto",
  "tika-vin07t3:155_3": "puggalo tena diṭṭho, na pana maggena maggappaṭipādanādidassanavasena. Yadi hi tena",
  "tika-vin07t3:155_4": "so tathā diṭṭho bhaveyya, asuddhasaññī evāyaṁ tasmiṁ puggale siyā, asuddhasaññāya",
  "tika-vin07t3:155_5": "ca suddhaṁ vā asuddhaṁ vā codentassa saṅghādiseso na siyā “anāpatti suddhe asuddhadiṭṭhissa,",
  "tika-vin07t3:155_6": "asuddhe asuddhadiṭṭhissā”tiādivacanato. Tasmā itthiyā saddhiṁ rahonisajjādimattameva",
  "tika-vin07t3:155_7": "disvāpi “saddho kulaputto, nāyaṁ pārājikaṁ āpajjatī”ti tasmiṁ suddhasaññissa vā vematikassa",
  "tika-vin07t3:155_8": "vā “suto mayā pārājikaṁ dhammaṁ ajjhāpajjanto”tiādinā niyametvā codentasseva saṅghādiseso,",
  "tika-vin07t3:155_9": "na asuddhasaññissa, tassa pana diṭṭhaṁ sutanti musāvādādipaccayā lahukāpatti evāti",
  "tika-vin07t3:155_10": "veditabbaṁ. Yadi pana so tasmiṁ suddhadiṭṭhicāvanādhippāyopi diṭṭhaṁ rahonisajjādimattameva",
  "tika-vin07t3:155_11": "vadati, adiṭṭhaṁ pana maggenamaggappaṭipādanādipārājikavatthuṁ vā “assamaṇosī”tiādikaṁ",
  "tika-vin07t3:155_12": "vā na vadati, tassa anāpatti. Adhikaṁ vadantassa pana āpattiyeva “adiṭṭhaṁ diṭṭha”nti",
  "tika-vin07t3:155_13": "vuttattā. Yo pana diṭṭhena rahonisajjādinā paṭhamapārājikena asuddhasaññī hutvā cāvanādhippāyo",
  "tika-vin07t3:155_14": "adinnādānaṁ ajjhāpajjanto “diṭṭho”ti vā “suto”ti vā ādiṁ vadati, tassāpi na saṅghādiseso",
  "tika-vin07t3:155_15": "asuddhe asuddhadiṭṭhitāyāti keci vadanti. Aññe pana “yena pārājikena codeti, tena",
  "tika-vin07t3:155_16": "suddhasaññābhāvā āpattiyevā”ti vadanti, idaṁ yuttaṁ. Tathā hi vuttaṁ mātikāṭṭhakathāyaṁ",
  "tika-vin07t3:155_17": "“yena pārājikena codeti, taṁ ‘ayaṁ anajjhāpanno’ti ñatvā cāvanādhippāyena…pe… saṅghādiseso”ti.",
  "tika-vin07t3:155_18": "Iminā nayena sutādimūlakesupi vinicchayo veditabbo. Aññatra āgatesūti omasavādādīsu",
  "tika-vin07t3:155_19": "āgatesu. Avassutoti tīhipi dvārehi pārājikavatthubhūtaduccaritānuvassanena tinto.",
  "tika-vin07t3:155_20": "Kasambujātoti kacavarabhūto, nissāroti attho.",
  "tika-vin07t3:156_0": "Koṇṭhoti coro, dussīloti attho. Jeṭṭhabbatikoti kāḷakaṇṇidevīvate niyutto titthiyoti",
  "tika-vin07t3:156_1": "vadati, sā kira kāḷakaṇṇisirideviyā jeṭṭhāti vuttā. Yadaggenāti yena kāraṇena, yattakenāti",
  "tika-vin07t3:156_2": "attho. Tadaggenāti etthāpi eseva nayo. No kappetītiādi vematikabhāvadīpanatthameva",
  "tika-vin07t3:156_3": "vuttanti mahāpadumattherassa adhippāyo.",
  "tika-vin07t3:157_0": "389.Etthāti codanāyaṁ. Tajjanīyādikammaṁ karissāmītiāpattiyā codentassa adhippāyo",
  "tika-vin07t3:157_1": "kammādhippāyo nāma. Parivāsadānādikkamena āpattito vuṭṭhāpetuṁ āpattiyā codentassa",
  "tika-vin07t3:157_2": "adhippāyo vuṭṭhānādhippāyo. Uposathaṁ, pavāraṇaṁ vā saṅghe kātuṁ adānatthāya āpattiyā",
  "tika-vin07t3:157_3": "codayato adhippāyo uposathapavāraṇaṭṭhapanādhippāyo. Asammukhā…pe… dukkaṭanti anuddhaṁsentassapi",
  "tika-vin07t3:157_4": "akkosantassapi dukkaṭaṁ.",
  "tika-vin07t3:158_0": "Sabbatthevāti sabbāsu aṭṭhakathāsu. Uposathapavāraṇānaṁ ñattikammabhāvato ñattiyā",
  "tika-vin07t3:158_1": "vattamānāya eva uposathapavāraṇaṭṭhapanaṁ hoti, na niṭṭhitāya, sā ca yya-kāre patte",
  "tika-vin07t3:158_2": "niṭṭhitā nāma hotīti āha “yya-kāre patte na labbhatī”ti.",
  "tika-vin07t3:159_0": "Anupāsakoti upāsakopi so bhikkhu na hoti saraṇagamanassāpi paṭippassaddhattāti vadanti.",
  "tika-vin07t3:159_1": "“Anodissa dhammaṁ kathentassā”ti iminā odissa kathentena okāsaṁ kāretabbanti dasseti.",
  "tika-vin07t3:159_2": "Āpattiṁ desetvāti okāsākārāpanāpattiṁ desetvā. Yaṁ codeti, tassa upasampannoti saṅkhyupagamanaṁ,",
  "tika-vin07t3:159_3": "tasmiṁ suddhasaññitā vematikatā vā, yena pārājikena codeti, tassa diṭṭhādivasena",
  "tika-vin07t3:159_4": "amūlakatā, cāvanādhippāyena “tvaṁ pārājiko”tiādinā niyametvā sammukhā codanā codāpanā,",
  "tika-vin07t3:159_5": "tassa taṅkhaṇavijānananti imānettha pañca aṅgāni.",
  "tika-vin07t3:160": "Paṭhamaduṭṭhadosasikkhāpadavaṇṇanā niṭṭhitā.",
  "tika-vin07t3:161": "9. Dutiyaduṭṭhadosasikkhāpadavaṇṇanā",
  "tika-vin07t3:162_0": "391. Navame mettiyaṁ bhikkhuninti liṅganāsanāya nāsitāyapi tassā bhūtapubbavohāraṁ",
  "tika-vin07t3:162_1": "gahetvā vuttaṁ. Aññabhāgassāti therassa manussajātibhikkhubhāvato aññassa tiracchānajātichagalakabhāvasaṅkhātassa",
  "tika-vin07t3:162_2": "koṭṭhāsassa. Idanti sāmaññato napuṁsakaliṅgena vuttaṁ, ayaṁ chagalakoti attho. Aññabhāgoti",
  "tika-vin07t3:162_3": "yathāvuttatiracchānajātichagalakabhāvasaṅkhāto añño koṭṭhāso, aññabhāgassa idanti",
  "tika-vin07t3:162_4": "aññabhāgiyanti paṭhamaviggahassa attho, aññabhāgamatthīti dutiyaviggahassa, dvīhipi",
  "tika-vin07t3:162_5": "chagalakova vutto. Idāni dvīhipi viggahehi vuttamevatthaṁ vitthārato dassento “yo",
  "tika-vin07t3:162_6": "hi so”tiādimāha. Tattha yo hi so chagalako vutto, so aññassa bhāgassa hotīti ca aññabhāgiyasaṅkhyaṁ",
  "tika-vin07t3:162_7": "labhatīti ca yojanā. Dutiyaviggahassa atthaṁ dassetuṁ “so vā”tiādi vuttaṁ. Adhikaraṇanti",
  "tika-vin07t3:162_8": "veditabboti etthāpi yo hi so “dabbo mallaputto nāmā”ti chagalako vutto, soti ānetvā",
  "tika-vin07t3:162_9": "sambandhitabbaṁ. Tañhi sandhāyāti “dabbo”ti nāmakaraṇassa adhiṭṭhānabhūtaṁ chagalakaṁ",
  "tika-vin07t3:162_10": "sandhāya. Te bhikkhūti te anuyuñjantā bhikkhū. Āpattiyāpi puggalādhiṭṭhānattā “puggalānaṁyeva lesā”ti vuttaṁ.",
  "tika-vin07t3:163_0": "393.Yā ca sā avasāne…pe… codanā vuttāti “bhikkhu saṅghādisesaṁ ajjhāpajjanto diṭṭho",
  "tika-vin07t3:163_1": "hoti saṅghādisese saṅghādisesadiṭṭhi hoti, tañce pārājikena codetī”tiādiṁ codanābhedaṁ",
  "tika-vin07t3:163_2": "sandhāya vadati. Sattannampi āpattīnaṁ paccekaṁ pārājikattādisāmaññepi methunādinnādānādivatthuto,",
  "tika-vin07t3:163_3": "rāgadosattādisabhāvato ca visabhāgatāpi atthīti āha “yasmā pana…pe… na hotī”ti.",
  "tika-vin07t3:164_0": "Vuttanayenevāti “sabhāgavisabhāgavatthuto”tiādinā vuttanayena. Kammalakkhaṇaṁ, taṁmanasikāro",
  "tika-vin07t3:164_1": "ca avipannakammassa nimittato phalūpacārena kammanti vuccatīti āha “taṁ nissāya uppajjanato”ti.",
  "tika-vin07t3:164_2": "Parivāsādiṁ nissāya mānattādīnaṁ uppajjanato “purimaṁ purima”ntiādi vuttaṁ.",
  "tika-vin07t3:165": "395.Savatthukaṁ katvāti puggalādhiṭṭhānaṁ katvā. Dīghādinoti dīgharassādiliṅgassa. Diṭṭhādinoti diṭṭhapubbādino.",
  "tika-vin07t3:166": "408.Evaṁ tathāsaññīti aññassa methunādikiriyaṁ disvā “ayaṁ so”ti evaṁ tathāsaññī. Aṅgāni paṭhamaduṭṭhadose vuttasadisāni, idha pana kiñcidesaṁ lesamattaṁ upādiyanā adhikā.",
  "tika-vin07t3:167": "Dutiyaduṭṭhadosasikkhāpadavaṇṇanā niṭṭhitā.",
  "tika-vin07t3:168": "10. Paṭhamasaṅghabhedasikkhāpadavaṇṇanā",
  "tika-vin07t3:169_0": "410. Dasame bahūnanti dubbalatāya araññādisevāya cittaṁ samāhitaṁ kātuṁ asakkontānaṁ.",
  "tika-vin07t3:169_1": "Dukkhassantakiriyāya tasmiṁ attabhāve buddhavacanaggahaṇadhāraṇādisaṅkhātaṁ byañjanapadameva",
  "tika-vin07t3:169_2": "paramaṁ assa, na maggalābhoti padaparamo. Abhisambhuṇitvāti nipphādetvā. Dhammato",
  "tika-vin07t3:169_3": "apetaṁ uddhammaṁ. Paṭikkhittamevāti “na, bhikkhave, asenāsanikena vassaṁ upagantabba”nti",
  "tika-vin07t3:169_4": "vacanato vuttaṁ, idameva vacanaṁ sandhāya pāḷiyampi “aṭṭha māse”tiādi vuttaṁ.",
  "tika-vin07t3:170_0": "Tīhi koṭīhīti asuddhamūlehi. Ettha ca bhikkhūnaṁ catūsu kulesu pakkapiṇḍiyālopabhojananissitatāya,",
  "tika-vin07t3:170_1": "macchamaṁsabhojanavirahitassa ca kulassa dullabhatāya tattha laddhesu bhattabyañjanesu",
  "tika-vin07t3:170_2": "macchamaṁsasaṁsaggasaṅkāya, dunnivāraṇatāya ca bhikkhūnaṁ sarīrayāpanampi na siyāti",
  "tika-vin07t3:170_3": "bhagavatā macchamaṁsaṁ sabbathā appaṭikkhipitvā tīhi koṭīhi aparisuddhameva paṭikkhittaṁ.",
  "tika-vin07t3:170_4": "Yadi hi taṁ bhagavā sabbathā paṭikkhipeyya, bhikkhū maramānāpi macchādisaṁsaggasaṅkitaṁ",
  "tika-vin07t3:170_5": "bhattaṁ na bhuñjeyyuṁ, tato taṇḍuladhaññādiṁ paṭiggahetvā nidahitvā sayaṁ pacitvā",
  "tika-vin07t3:170_6": "bhuñjituṁ tadupakaraṇabhūtaṁ dāsidāsaṁ, udukkhalamusalādikañca bhikkhūnaṁ pattādi",
  "tika-vin07t3:170_7": "viya avassaṁ gahetuṁ anujānitabbaṁ siyāti titthiyānaṁ viya gahaṭṭhāvāso eva siyā,",
  "tika-vin07t3:170_8": "na bhikkhuāvāsoti veditabbaṁ. Jālaṁ macchabandhanaṁ. Vāgurā migabandhanī. Kappatīti",
  "tika-vin07t3:170_9": "yadi tesaṁ vacanena saṅkā na vattati, vaṭṭati, na taṁ vacanaṁ lesakappaṁ kātuṁ vaṭṭati.",
  "tika-vin07t3:170_10": "Teneva vakkhati “yattha ca nibbematiko hoti, taṁ sabbaṁ kappatī”ti.",
  "tika-vin07t3:171_0": "Pavattamaṁsanti āpaṇādīsu pavattaṁ vikkāyikaṁ matamaṁsaṁ. Bhikkhūnaṁyeva atthāya",
  "tika-vin07t3:171_1": "akatanti ettha aṭṭhānappayutto eva-saddo, bhikkhūnaṁ atthāya akatamevāti sambandhitabbaṁ,",
  "tika-vin07t3:171_2": "tasmā bhikkhūnañca maṅgalādīnañcāti missetvā katampi na vaṭṭatīti veditabbaṁ. Keci",
  "tika-vin07t3:171_3": "pana yathāṭhitavasena avadhāraṇaṁ gahetvā “vaṭṭatī”ti vadanti, taṁ na sundaraṁ. “Vatta”nti",
  "tika-vin07t3:171_4": "iminā āpatti natthīti dasseti.",
  "tika-vin07t3:172_0": "Kappanti asaṅkheyyakappaṁ, “āyukappa”ntipi keci. Mahākappassa hi catutthabhāgo asaṅkheyyakappo,",
  "tika-vin07t3:172_1": "tato vīsatimo bhāgo saṅghabhedakassa āyukappanti vadanti, taṁ aṭṭhakathāsu kappaṭṭhakathāya",
  "tika-vin07t3:172_2": "na sameti “kappavināse eva muccatī”tiādi vacanato. Brahmaṁ puññanti seṭṭhaṁ puññaṁ.",
  "tika-vin07t3:172_3": "Kappaṁ saggamhīti ettha paṭisandhiparamparāya kappaṭṭhatā veditabbā.",
  "tika-vin07t3:173_0": "411.Laddhinānāsaṁvāsakenāti ukkhittānuvattakabhāvena bhāvappadhānattā niddesassa.",
  "tika-vin07t3:173_1": "Kammanānāsaṁvāsakenāti ukkhittabhāvena. “Bhedāya parakkameyyā”ti visuṁ vuttattā bhedanasaṁvattanikassa",
  "tika-vin07t3:173_2": "adhikaraṇassa samādāya paggaṇhanato pubbepi pakkhapariyesanādivasena saṅghabhedāya",
  "tika-vin07t3:173_3": "parakkamantassa samanubhāsanakammaṁ kātuṁ vaṭṭatīti veditabbaṁ. Yopi cāyaṁ saṅghabhedo hotīti sambandho.",
  "tika-vin07t3:174_0": "Kammenāti apalokanādinā. Uddesenāti pātimokkhuddesena. Vohārenāti tāhi tāhi upapattīhi",
  "tika-vin07t3:174_1": "“adhammaṁ dhammo”tiādinā vohārena, paresaṁ paññāpanenāti attho. Anusāvanāyāti attano",
  "tika-vin07t3:174_2": "laddhiyā gahaṇatthameva anu punappunaṁ kaṇṇamūle mantasāvanāya, kathanenāti attho.",
  "tika-vin07t3:174_3": "Salākaggāhenāti evaṁ anusāvanāya tesaṁ cittaṁ upatthambhetvā attano pakkhe paviṭṭhabhāvassa",
  "tika-vin07t3:174_4": "saññāṇatthaṁ “gaṇhatha imaṁ salāka”nti salākaggāhena. Ettha ca kammameva, uddeso",
  "tika-vin07t3:174_5": "vā saṅghabhede padhānaṁ kāraṇaṁ, vohārādayo pana saṅghabhedassa pubbabhāgāti veditabbā.",
  "tika-vin07t3:174_6": "Abbhussitanti abbhuggataṁ. Accheyyāti vihareyya.",
  "tika-vin07t3:175_0": "“Lajjī rakkhissatī”ti vacanato āpattibhayena ārocanaṁ lajjīnaṁ eva bhāroti āha “lajjīhi",
  "tika-vin07t3:175_1": "bhikkhūhī”ti, alajjissapi anārocentassa āpattiyeva. Appaṭinissajjato dukkaṭanti visuṁ",
  "tika-vin07t3:175_2": "visuṁ vadantānaṁ gaṇanāya dukkaṭaṁ. Pahontenāti gantuṁ samatthena, icchantenāti attho.",
  "tika-vin07t3:175_3": "Āpatti pana aḍḍhayojanabbhantareneva agilānassa vasena veditabbā.",
  "tika-vin07t3:176_0": "416. Ñattiyādīhi dukkaṭādisabbhāvaṁ sandhāya “saṅghādisesena anāpattī”ti vuttaṁ.",
  "tika-vin07t3:176_1": "Assāti devadattassa. Apaññatte sikkhāpade samanubhāsanakammasseva abhāvato “na hi",
  "tika-vin07t3:176_2": "paññattaṁ sikkhāpadaṁ vītikkamantassā”ti vuttaṁ. Sikkhāpadaṁ paññapenteneva hi samanubhāsanakammaṁ",
  "tika-vin07t3:176_3": "anuññātaṁ. Uddissa anuññātatoti “anujānāmi, bhikkhave, romanthakassa romanthana”ntiādiṁ",
  "tika-vin07t3:176_4": "uddissānuññātaṁ sandhāya vadati. Anāpattiyanti anāpattivāre. Āpattiṁ ropetabboti",
  "tika-vin07t3:176_5": "samanubhāsanāya pācittiyaāpattiṁ ropetabbo. Āpattiyeva na jātāti saṅghādisesāpatti na jātā eva.",
  "tika-vin07t3:177_0": "“Na paṭinissajjāmī”ti saññāya abhāvena muccanato saññāvimokkhaṁ. Sacittakanti “na",
  "tika-vin07t3:177_1": "paṭinissajjāmī”ti jānanacittena sacittakaṁ. Yo visaññī vā bhīto vā vikkhitto vā “paṭinissajjitabba”ntipi,",
  "tika-vin07t3:177_2": "“kammaṁ karissatī”ti vā na jānāti, tassa anāpatti. Bhedāya parakkamanaṁ, dhammakammena",
  "tika-vin07t3:177_3": "samanubhāsanaṁ, kammavācāpariyosānaṁ, na paṭinissajjāmīti cittena appaṭinissajjananti",
  "tika-vin07t3:177_4": "imānettha cattāri aṅgāni.",
  "tika-vin07t3:178": "Paṭhamasaṅghabhedasikkhāpadavaṇṇanā niṭṭhitā.",
  "tika-vin07t3:179": "11. Dutiyasaṅghabhedasikkhāpadavaṇṇanā",
  "tika-vin07t3:180_0": "418. Ekādasame yasmā ubbāhikādisammutikammaṁ bahūnampi kātuṁ vaṭṭati, tasmā “na hi",
  "tika-vin07t3:180_1": "saṅgho saṅghassa kammaṁ karotī”ti idaṁ niggahavasena kattabbakammaṁ sandhāya vuttanti",
  "tika-vin07t3:180_2": "veditabbaṁ. Aṅgāni panettha bhedāya parakkamanaṁ pahāya anuvattanaṁ pakkhipitvā heṭṭhā",
  "tika-vin07t3:180_3": "vuttasadisāneva gahetabbāni.",
  "tika-vin07t3:181": "Dutiyasaṅghabhedasikkhāpadavaṇṇanā niṭṭhitā.",
  "tika-vin07t3:182": "12. Dubbacasikkhāpadavaṇṇanā",
  "tika-vin07t3:183_0": "424. Dvādasame vambhanavacananti garahavacanaṁ. Saṭa-saddo patitasaddena samānattho,",
  "tika-vin07t3:183_1": "tassa ca visesanassa paranipātoti āha “tattha tattha patitaṁ tiṇakaṭṭhapaṇṇa”nti.",
  "tika-vin07t3:183_2": "Kenāpīti vātādisadisena upajjhāyādinā.",
  "tika-vin07t3:184_0": "426. Cittapariyonāho daḷhakodhova upanāho. Tatopi balavataro dummocanīyo kodhābhisaṅgo.",
  "tika-vin07t3:184_1": "Codakaṁ paṭippharaṇatāti codakassa paṭiviruddho hutvā avaṭṭhānaṁ. Codakaṁ apasādanāti",
  "tika-vin07t3:184_2": "vācāya ghaṭṭanā. Paccāropanāti “tvampi sāpattiko”ti codakassa āpattiāropanā. Paṭicaraṇatāti",
  "tika-vin07t3:184_3": "paṭicchādanatā. Apadānenāti attano cariyāya. Na sampāyanatāti “yaṁ tvaṁ codako vadesi",
  "tika-vin07t3:184_4": "‘mayā esa āpattiṁ āpanno diṭṭho’ti, tvaṁ tasmiṁ samaye kiṁ karosi, ayaṁ kiṁ karoti,",
  "tika-vin07t3:184_5": "kattha ca tvaṁ ahosi, kattha aya”ntiādinā nayena cariyaṁ puṭṭhena sampādetvā akathanaṁ.",
  "tika-vin07t3:185_0": "“Yassa siyā āpattī”ti iminā nidānavacanena sabbāpi āpattiyo saṅgahitāti āha “yassa",
  "tika-vin07t3:185_1": "siyā”tiādi. Aṅgāni cettha paṭhamasaṅghabhedasadisāni, ayaṁ pana viseso yathā tattha",
  "tika-vin07t3:185_2": "bhedāya parakkamanaṁ, idha avacanīyakaraṇatā daṭṭhabbā.",
  "tika-vin07t3:186": "Dubbacasikkhāpadavaṇṇanā niṭṭhitā.",
  "tika-vin07t3:187": "13. Kuladūsakasikkhāpadavaṇṇanā",
  "tika-vin07t3:188_0": "431. Terasame kīṭāgirīti tassa nigamassa nāmaṁ. Tañhi sandhāya parato “na assajipunabbasukehi",
  "tika-vin07t3:188_1": "bhikkhūhi kīṭāgirismiṁ vatthabba”nti vuttaṁ, gāmanigamato ca pabbājanaṁ, na janapadato.",
  "tika-vin07t3:188_2": "Tena pana yogato janapadopi “kīṭāgiri”icceva saṅkhyaṁ gatoti āha “evaṁnāmake janapade”ti.",
  "tika-vin07t3:189_0": "Tatrāti sāvatthiyaṁ. Dhuraṭṭhāneti abhimukhaṭṭhāne, jetavanadvārasamīpeti attho.",
  "tika-vin07t3:189_1": "Dvīhi meghehīti vassikena, hemantikena cāti dvīhi meghehi. Gaṇācariyehi chahi adhikatāya",
  "tika-vin07t3:189_2": "“samadhika”nti vuttaṁ.",
  "tika-vin07t3:190_0": "Udakassāti akappiyaudakassa “kappiyaudakasiñcana”nti visuṁ vakkhamānattā, tañca “ārāmādiatthāya",
  "tika-vin07t3:190_1": "rukkharopane akappiyavohāresupi kappiyaudakasiñcanādi vaṭṭatī”ti vakkhamānattā idhāpi",
  "tika-vin07t3:190_2": "vibhāgaṁ katvā kappiyaudakasiñcanādi visuṁ dassitaṁ. Yathā koṭṭanakhaṇanādikāyikakiriyāpi",
  "tika-vin07t3:190_3": "akappiyavohāre saṅgahitā, evaṁ mātikāujukaraṇādikappiyavohārepīti āha “sukkhamātikāya",
  "tika-vin07t3:190_4": "ujukaraṇa”nti. Ettha purāṇapaṇṇādiharaṇampi saṅgayhati. Mahāpaccariyavādova pamāṇattā",
  "tika-vin07t3:190_5": "pacchā vutto. Akappiyavohārepi ekaccaṁ vaṭṭatīti dassetuṁ “na kevalañca sesa”ntiādimāha.",
  "tika-vin07t3:190_6": "Yaṁkiñci mātikanti sukkhaṁ vā asukkhaṁ vā. Tatthāti ārāmādiatthāya rukkharopane.",
  "tika-vin07t3:190_7": "Tathāti kappiyavohārapariyāyādīhi ganthāpanaṁ sandhāya vuttaṁ. Iminā ca kulasaṅgahatthāya",
  "tika-vin07t3:190_8": "ganthāpanādipi na vaṭṭatīti dasseti.",
  "tika-vin07t3:191_0": "Vatthupūjanatthāya sayaṁ ganthanaṁ kasmā na vaṭṭatīti codento “nanu cā”tiādimāha.",
  "tika-vin07t3:191_1": "Yathā ārāmādiatthaṁ kappiyapathaviyaṁ sayaṁ ropetumpi vaṭṭati, tathā vatthupūjanatthāya",
  "tika-vin07t3:191_2": "sayaṁ ganthanampi kasmā na vaṭṭatīti codakassa adhippāyo. Vuttantiādi parihāro. Atha",
  "tika-vin07t3:191_3": "“na pana mahāaṭṭhakathāya”nti kasmā vadati? Mahāpaccariādīsu vuttampi hi pamāṇamevāti",
  "tika-vin07t3:191_4": "nāyaṁ virodho, mahāaṭṭhakathāyaṁ avuttassa sayaṁ ropanassa tattheva vuttena udakasiñcanena",
  "tika-vin07t3:191_5": "saha saṁsandananayadassanamukhena pamāṇamevāti patiṭṭhāpetuṁ vuttattā. “Maññeyyāsī”ti",
  "tika-vin07t3:191_6": "padaṁ “taṁ katha”nti iminā sambandhitabbaṁ. Tatthāyaṁ adhippāyo – kiñcāpi mahāaṭṭhakathāyaṁ",
  "tika-vin07t3:191_7": "sayaṁ ropanaṁ na vuttaṁ, kappiyaudakassa sayaṁ āsiñcanaṁ vuttameva, tasmā yathā ārāmādiatthāya",
  "tika-vin07t3:191_8": "kappiyaudakaṁ sayaṁ siñcitumpi vaṭṭati, tathā vatthupūjanatthāya ganthanampi kasmā",
  "tika-vin07t3:191_9": "na vaṭṭatīti. Tampi na virujjhatīti yadetaṁ vatthupūjanatthāyapi ganthanādiṁ paṭikkhipitvā",
  "tika-vin07t3:191_10": "ārāmādiatthāya sayaṁ ropanasiñcanaṁ vuttaṁ, tampi pāḷiyā saṁsandanato pubbāparaṁ na virujjhati.",
  "tika-vin07t3:192_0": "Taṁ kathaṁ na virujjhatīti āha “tatra hī”tiādi. Tatrāti ropanasiñcanavisaye. Pupphādīhi",
  "tika-vin07t3:192_1": "kulasaṅgahappasaṅge “mālāvaccha”nti visesitattā kulasaṅgahatthameva ropanaṁ adhippetanti",
  "tika-vin07t3:192_2": "viññāyatīti āha “mālāvacchanti vadanto”tiādi. Etaṁ vuttanti “mālāvacchaṁ ropentipi",
  "tika-vin07t3:192_3": "ropāpentipi, siñcantipi siñcāpentipī”ti etaṁ vuttaṁ. Aññatra panāti ārāmādiatthāya",
  "tika-vin07t3:192_4": "mālāvacchādīnaṁ ropane pana. Pariyāyoti sayaṁkaraṇakārāpanasaṅkhāto pariyāyo vohāro",
  "tika-vin07t3:192_5": "atthavisesoti attho atthi upalabbhati, kulasaṅgahatthattābhāvāti adhippāyo. Evamettha",
  "tika-vin07t3:192_6": "pariyāyasaddassa karaṇakārāpanavasena atthe gayhamāne “ganthentipi ganthāpentipī”ti",
  "tika-vin07t3:192_7": "pāḷiyaṁ paṭikkhittaganthanaganthāpanaṁ ṭhapetvā yaṁ parato “evaṁ jāna, evaṁ kate",
  "tika-vin07t3:192_8": "sobheyyā”tiādikappiyavacanehi ganthāpanaṁ vuttaṁ, tattha dosābhāvo samatthito hoti,",
  "tika-vin07t3:192_9": "“ganthehī”ti āṇattiyā kārāpanasseva ganthāpananti adhippetattā. Tattha pariyāyaṁ",
  "tika-vin07t3:192_10": "idha ca pariyāyābhāvaṁ ñatvāti tattha “mālāvacchaṁ ropentī”tiādīsu “mālāvaccha”nti",
  "tika-vin07t3:192_11": "kulasaṅgahatthatāsūcanakassa visesanassa sabbhāvato karaṇakārāpanasaṅkhātapariyāyasabbhāvaṁ.",
  "tika-vin07t3:192_12": "Idha “ganthentī”tiādīsu tathāvidhavisesavacanābhāvato tassa pariyāyassa abhāvañca",
  "tika-vin07t3:192_13": "ñatvā. Taṁ suvuttamevāti veditabbanti yojanā.",
  "tika-vin07t3:193": "Sabbaṁ vuttanayeneva veditabbanti aṭṭhakathāsu āgatanayeneva ropanādi, ganthāpanādi ca sabbaṁ veditabbaṁ. Na hettha sandeho kātabboti nigameti.",
  "tika-vin07t3:194_0": "Haraṇādīsūti vatthupūjanatthāya haraṇādīsu. Kulitthiādīnaṁ atthāya haraṇatoti kulitthiādīnaṁ",
  "tika-vin07t3:194_1": "haraṇasseva visesetvā paṭikkhittattāti adhippāyo. Tenāha “haraṇādhikāre hī”tiādi.",
  "tika-vin07t3:194_2": "Mañjarīti pupphagocchaṁ. Vaṭaṁsakoti kaṇṇassa upari piḷandhanatthaṁ katapupphavikati,",
  "tika-vin07t3:194_3": "so ca “vaṭaṁso”ti vuccati. Kaṇṇikāti bahūnaṁ pupphānaṁ vā mālānaṁ vā ekato bandhitassa",
  "tika-vin07t3:194_4": "nāmaṁ, “kaṇṇābharaṇa”ntipi vadanti. Hārasadisanti muttāhārasadisaṁ.",
  "tika-vin07t3:195_0": "Kappiyenāti kappiyaudakena. Tesaṁyeva dvinnanti kuladūsanaparibhogānaṁ dvinnaṁ. Dukkaṭanti",
  "tika-vin07t3:195_1": "kulasaṅgahatthāya sayaṁ siñcane, kappiyavohārena vā akappiyavohārena vā siñcāpane",
  "tika-vin07t3:195_2": "ca dukkaṭaṁ, paribhogatthāya pana sayaṁ siñcane, akappiyavohārena siñcāpane ca dukkaṭaṁ.",
  "tika-vin07t3:195_3": "Payogabahulatāyāti sayaṁ karaṇe, kāyapayogassa kārāpane ca vacīpayogassa ca bahuttena.",
  "tika-vin07t3:196_0": "Ganthena nibbattaṁ dāmaṁ ganthimaṁ. Eseva nayo sesesupi. Na vaṭṭatīti vatthupūjanatthāyapi",
  "tika-vin07t3:196_1": "na vaṭṭati, dukkaṭanti attho. Vaṭṭatīti vatthupūjanatthāya vaṭṭati, kulasaṅgahatthāya",
  "tika-vin07t3:196_2": "pana kappiyavohārena kārāpentassāpi dukkaṭameva.",
  "tika-vin07t3:197": "Nīpapupphaṁ nāma kadambapupphaṁ. Purimanayenevāti “bhikkhussa vā”tiādinā vuttanayena.",
  "tika-vin07t3:198_0": "Kadalikkhandhamhītiādinā vuttaṁ sabbameva sandhāya “taṁ atioḷārikamevā”ti vuttaṁ,",
  "tika-vin07t3:198_1": "sabbattha karaṇe, akappiyavacanena kārāpane ca dukkaṭamevāti attho. “Pupphavijjhanatthaṁ",
  "tika-vin07t3:198_2": "kaṇṭakaṁ bandhitumpi na vaṭṭatī”ti imassa upalakkhaṇattā pupphadāmolambanādiatthāya",
  "tika-vin07t3:198_3": "rajjubandhanādipi na vaṭṭatīti keci vadanti, aññe pana “pupphavijjhanatthaṁ kaṇṭakanti",
  "tika-vin07t3:198_4": "visesitattā tadatthaṁ kaṇṭakameva bandhituṁ na vaṭṭati, tañca aṭṭhakathāpamāṇenā”ti",
  "tika-vin07t3:198_5": "vadanti, vīmaṁsitvā gahetabbaṁ. Pupphapaṭicchakaṁ nāma daṇḍādīhi kataṁ pupphādhānaṁ,",
  "tika-vin07t3:198_6": "etampi nāgadantakampi sachiddakameva gahetabbaṁ. Asokapiṇḍiyāti asokasākhānaṁ, pupphānaṁ",
  "tika-vin07t3:198_7": "vā samūhe. Dhammarajju nāma cetiyādīni parikkhipitvā tesañca rajjuyā ca antarā pupphappavesanatthāya",
  "tika-vin07t3:198_8": "bandharajju. “Sithilavaṭṭitā vā rajjuvaṭṭiantare pupphappavesanatthāya evaṁ bandhā”tipi vadanti.",
  "tika-vin07t3:199_0": "Matthakadāmanti dhammāsanādimatthakalambakadāmaṁ. Tesaṁyevāti uppalādīnaṁ eva. Vākena",
  "tika-vin07t3:199_1": "vā daṇḍakena vāti pupphanāḷaṁ phāletvā pupphena ekābaddhaṁ ṭhitavākena, daṇḍakena",
  "tika-vin07t3:199_2": "ca ekabandhaneneva, etena pupphaṁ bījagāme saṅgahaṁ na gacchati pañcasu bījesu appaviṭṭhattā",
  "tika-vin07t3:199_3": "paṇṇaṁ viya, tasmā kappiyaṁ akārāpetvāpi kopane doso natthi. Yañca chinnassāpi makuḷassa",
  "tika-vin07t3:199_4": "vikasanaṁ, tampi atitaruṇassa abhāvā vuḍḍhilakkhaṇaṁ na hoti, pariṇatassa pana makuḷassa",
  "tika-vin07t3:199_5": "pattānaṁ sinehe pariyādānaṁ gate visuṁbhāvo eva vikāso, teneva chinnamakuḷavikāso",
  "tika-vin07t3:199_6": "acchinnamakuḷavikāsato parihīno, milātayutto vā dissati. Yañca milātassa udakasaññoge",
  "tika-vin07t3:199_7": "amilānatāpajjanaṁ, tampi tambulapaṇṇādīsu samānanti vuḍḍhilakkhaṇaṁ na hoti, pāḷiaṭṭhakathādīsu",
  "tika-vin07t3:199_8": "ca na katthaci pupphānaṁ kappiyakaraṇaṁ āgataṁ, tasmā pupphaṁ sabbathā abījamevāti",
  "tika-vin07t3:199_9": "viññāyati, vīmaṁsitvā gahetabbaṁ. “Pasibbake viyā”ti vuttattā pupphapasibbake vā",
  "tika-vin07t3:199_10": "pasibbakasadisabandhe vā yattha katthaci cīvare vā pakkhipituṁ vaṭṭatīti siddhaṁ.",
  "tika-vin07t3:199_11": "Bandhituṁ na vaṭṭatīti rajjuādīhi bandhanaṁ sandhāya vuttaṁ, pupphasseva pana acchinnadaṇḍavākehi",
  "tika-vin07t3:199_12": "bandhituṁ vaṭṭati eva.",
  "tika-vin07t3:200_0": "Pupphapaṭeca daṭṭhabbanti pupphapaṭaṁ karontassa dīghato pupphadāmassa haraṇapaccāharaṇavasena",
  "tika-vin07t3:200_1": "pūraṇaṁ sandhāya vuttaṁ, tiriyato haraṇaṁ pana vāyimaṁ nāma hoti, na pūrimaṁ. “Purimaṭṭhānaṁ",
  "tika-vin07t3:200_2": "atikkāmetī”ti sāmaññato vuttattā purimaṁ pupphakoṭiṁ phusāpetvā vā aphusāpetvā vā",
  "tika-vin07t3:200_3": "parikkhipanavasena pana atikkamantassa āpattiyeva. Bandhituṁ vaṭṭatīti puppharahitāya",
  "tika-vin07t3:200_4": "suttavākakoṭiyā bandhituṁ vaṭṭati. “Ekavāraṁ haritvā vā parikkhipitvā vā”ti idaṁ",
  "tika-vin07t3:200_5": "pubbe vuttacetiyādiparikkhepaṁ, pupphapaṭakaraṇañca sandhāya vuttaṁ.",
  "tika-vin07t3:201_0": "Parehi pūritanti dīghato pasāritaṁ. Vāyitunti tiriyato harituṁ, taṁ pana ekavārampi",
  "tika-vin07t3:201_1": "na labbhati. Pupphāni ṭhapentenāti aganthitapupphāni aññamaññaṁ phusāpetvāpi ṭhapentena.",
  "tika-vin07t3:201_2": "Ghaṭikadāmaolambakoti heṭṭhābhāge ghaṭikākārayutto, dārughaṭikākāro vā olambako.",
  "tika-vin07t3:201_3": "Suttamayaṁ geṇḍukaṁ nāma. Sabbatthāti ganthimādīsu sabbattha.",
  "tika-vin07t3:202_0": "Recakanti abhinayaṁ, “evaṁ naccāhī”ti naṭanākāradassananti attho, “cakkaṁ viya attānaṁ",
  "tika-vin07t3:202_1": "bhamāpana”ntipi keci. Ākāseyeva kīḷantīti “ayaṁ sārī asukapadaṁ mayā nītā”ti evaṁ",
  "tika-vin07t3:202_2": "mukheneva ubhopi vadantā kīḷanti. Jūtaphalaketi jūtamaṇḍale. Pāsakakīḷāyāti dvinnaṁ",
  "tika-vin07t3:202_3": "tivaṅgulappamāṇānaṁ dārudantādimayānaṁ pāsakānaṁ catūsu passesu ekakādivasena bindūni",
  "tika-vin07t3:202_4": "katvā phalake khipitvā uparibhāge diṭṭhabindūnaṁ vasena sāriyo apanetvā kīḷanakajūtakīḷāya.",
  "tika-vin07t3:203_0": "Mañjaṭṭhi nāma mañjaṭṭharukkhasārakasāvaṁ. Salākahatthanti nāḷikerahīrādīnaṁ kalāpassetaṁ",
  "tika-vin07t3:203_1": "nāmaṁ. Pāḷiyaṁ tharusminti khagge. Usseḷentīti mukhena usseḷanasaddaṁ pamuñcanti,",
  "tika-vin07t3:203_2": "mahantaṁ abyattasaddaṁ pavattentīti attho. Apphoṭentīti dviguṇitavāmahatthe dakkhiṇahatthena",
  "tika-vin07t3:203_3": "tāḷetvā saddaṁ karonti. Mukhaḍiṇḍimanti mukhabherī.",
  "tika-vin07t3:204": "432.Tesanti samāse guṇībhūtāni pabbānipi parāmasati. Bondoti lolo, mandadhātukoti attho. Bhakuṭiṁ katvāti bhamukabhedaṁ katvā. Nelāti niddosā.",
  "tika-vin07t3:205": "433. Pāḷiyaṁ “sāriputtā”ti idaṁ ekasesanayena sāriputtamoggallānānaṁ ubhinnaṁ ālapanaṁ, teneva bahuvacananiddeso kato.",
  "tika-vin07t3:206_0": "435.Aṭṭhārasa vattānīti “na upasampādetabba”ntiādīni “na bhikkhūhi sampayojetabba”nti",
  "tika-vin07t3:206_1": "pariyosānāni kammakkhandhake āgatāni aṭṭhārasa vattāni. Na pannalomāti na patitamānalomā,",
  "tika-vin07t3:206_2": "ananukūlavattinoti attho.",
  "tika-vin07t3:207": "437.Parasantakaṁ deti dukkaṭamevāti vissāsagāhena dānaṁ sandhāya vuttaṁ. Thullaccayanti ettha bhaṇḍadeyyampi hoti eva.",
  "tika-vin07t3:208_0": "Tañca kho vatthupūjanatthāyāti mātāpitūnampi pupphaṁ dentena vatthupūjanatthāyeva",
  "tika-vin07t3:208_1": "dātabbanti dasseti. Maṇḍanatthāya pana sivaliṅgādipūjanatthāyāti ettakameva vuttattā",
  "tika-vin07t3:208_2": "“imaṁ vikkiṇitvā jīvissantī”ti mātāpitūnaṁ dātuṁ vaṭṭati, sesañātīnaṁ pana tāvakālikameva",
  "tika-vin07t3:208_3": "dātuṁ vaṭṭati. Ñātisāmaṇerehevāti tesaṁ gihikammaparimocanatthaṁ vuttaṁ. Itareti",
  "tika-vin07t3:208_4": "aññātakā, tehipi sāmaṇerehi ācariyupajjhāyānaṁ vattasīsena haritabbaṁ. Cūḷakanti",
  "tika-vin07t3:208_5": "upaḍḍhabhāgatopi upaḍḍhaṁ.",
  "tika-vin07t3:209_0": "Sāmaṇerā…pe… ṭhapentīti arakkhitāgopitaṁ sandhāya vuttaṁ. Tattha tatthāti magge vā",
  "tika-vin07t3:209_1": "cetiyaṅgaṇe vā. “Sāmaṇerehi dāpetuṁ na labhantī”ti idaṁ sāmaṇerehi gihīnaṁ kammaṁ",
  "tika-vin07t3:209_2": "kāritaṁ viya hotīti vuttaṁ, na pana pupphadānaṁ hotīti sāmaṇerānampi na vaṭṭanato.",
  "tika-vin07t3:209_3": "Vuttañca “sayamevā”tiādi. “Avisesena vutta”nti iminā sabbesampi na vaṭṭatīti dasseti.",
  "tika-vin07t3:210": "Khīṇaparibbayānanti āgantuke sandhāya vuttaṁ. Paricchinnesupi rukkhesu “idha phalāni sundarānī”tiādiṁ vadantena kulasaṅgaho kato nāma hotīti āha “evaṁ pana na vattabba”nti.",
  "tika-vin07t3:211": "Rukkhacchallīti rukkhattaco. Abhājanīyattā garubhaṇḍaṁ vuttaṁ. Vuttanayenāti paṇṇadānampi pupphaphalādīsu vuttanayena kulasaṅgaho hotīti dasseti.",
  "tika-vin07t3:212_0": "Pubbevuttappakāranti mama vacanena bhagavato pāde vandathātiādinā vuttappakārasikkhāpade",
  "tika-vin07t3:212_1": "paṭhamaṁ vuttaṁ. “Pakkamatāyasmā”ti idaṁ pabbājanīyakammavasena vuttaṁ. Puna “pakkamatāyasmā”ti",
  "tika-vin07t3:212_2": "idampi pabbājanīyakammakatassa vattavasena vuttaṁ. Ettha ca assajipunabbasukehi ācariyesu",
  "tika-vin07t3:212_3": "anekavidhesu anācāresu paññapetabbā āpattiyo sikkhāpadantaresu paññattā evāti tā",
  "tika-vin07t3:212_4": "idha apaññapetvā kuladūsakānaṁ pabbājanīyakammavasena niggahaṁ kātuṁ tattheva sammā",
  "tika-vin07t3:212_5": "avattitvā kārakasaṅghaṁ chandagāmitādīhi pāpentānaṁ samanubhāsanāya saṅghādisesaṁ",
  "tika-vin07t3:212_6": "āropitañca idaṁ sikkhāpadaṁ paññattanti veditabbaṁ. Paṭhamasaṅghabhedasadisānevāti",
  "tika-vin07t3:212_7": "ettha aṅgesupi yathā tattha parakkamanaṁ, evamidha chandādīhi pāpanaṁ daṭṭhabbaṁ. Sesaṁ tādisamevāti.",
  "tika-vin07t3:213": "Kuladūsakasikkhāpadavaṇṇanā niṭṭhitā.",
  "tika-vin07t3:214": "Nigamanavaṇṇanā",
  "tika-vin07t3:215_0": "442. Itare pana yāvatatiyakāti veditabbāti sambandho. Yo hi jaro ekasmiṁ divase āgantvāpi",
  "tika-vin07t3:215_1": "gato anantaresu dvīsu divasesu anuppajjitvā tatiye divase uppajjati, so tatiyako.",
  "tika-vin07t3:215_2": "Yo pana tatiyepi anuppajjitvā catutthe eva divase uppajjati, so catutthako cāti vuccati.",
  "tika-vin07t3:215_3": "Taṁ sandhāyāha “yathā tatiye”tiādi. “Akāmena avasenā”ti iminā appaṭikammakaraṇaṁ",
  "tika-vin07t3:215_4": "nāma yasmā alajjilakkhaṇaṁ, saggamokkhāvaraṇañca, tasmā āpanno puggalo “pacchā parivasissāmī”ti",
  "tika-vin07t3:215_5": "vikkhipituṁ na labhati, saṅghena ca anicchantasseva parivāso dātabboti dasseti. Pāḷiyaṁ",
  "tika-vin07t3:215_6": "ciṇṇamānatto bhikkhu…pe… abbhetabboti ettha yo bhikkhu ciṇṇamānatto, so bhikkhu abbhetabboti",
  "tika-vin07t3:215_7": "evaṁ bhikkhusaddadvayassa yojanā veditabbā. Te ca bhikkhū gārayhāti ūnabhāvaṁ ñatvā",
  "tika-vin07t3:215_8": "abbhenti, dukkaṭāpajjanena garahitabbā. Sāmīcīti vattaṁ.",
  "tika-vin07t3:216": "Iti samantapāsādikāya vinayaṭṭhakathāya vimativinodaniyaṁ",
  "tika-vin07t3:217": "Terasakavaṇṇanānayo niṭṭhito."
}