{
  "atk-s0304a0:0": "Namo tassa bhagavato arahato sammāsambuddhassa",
  "atk-s0304a0:1": "Saṁyuttanikāye",
  "atk-s0304a0:2": "Saḷāyatanavagga-aṭṭhakathā",
  "atk-s0304a0:3": "1. Saḷāyatanasaṁyuttaṁ",
  "atk-s0304a0:4": "1. Aniccavaggo",
  "atk-s0304a0:5": "1. Ajjhattāniccasuttavaṇṇanā",
  "atk-s0304a0:6_0": "1. Saḷāyatanavaggassa paṭhame cakkhunti dve cakkhūni – ñāṇacakkhu ceva maṁsacakkhu",
  "atk-s0304a0:6_1": "ca. Tattha ñāṇacakkhu pañcavidhaṁ – buddhacakkhu, dhammacakkhu, samantacakkhu, dibbacakkhu,",
  "atk-s0304a0:6_2": "paññācakkhūti. Tesu buddhacakkhu nāma āsayānusayañāṇañceva indriyaparopariyattañāṇañca,",
  "atk-s0304a0:6_3": "yaṁ – “buddhacakkhunā lokaṁ volokento”ti āgataṁ. Dhammacakkhu nāma heṭṭhimā tayo",
  "atk-s0304a0:6_4": "maggā tīṇi ca phalāni, yaṁ – “virajaṁ vītamalaṁ dhammacakkhuṁ udapādī”ti āgataṁ.",
  "atk-s0304a0:6_5": "Samantacakkhu nāma sabbaññutaññāṇaṁ, yaṁ – “pāsādamāruyha samantacakkhū”ti āgataṁ.",
  "atk-s0304a0:6_6": "Dibbacakkhu nāma ālokapharaṇena uppannaṁ ñāṇaṁ, yaṁ – “dibbena cakkhunā visuddhenā”ti",
  "atk-s0304a0:6_7": "āgataṁ. Paññācakkhu nāma catusaccaparicchedakañāṇaṁ, yaṁ – “cakkhuṁ udapādī”ti āgataṁ.",
  "atk-s0304a0:7_0": "Maṁsacakkhupi duvidhaṁ – sasambhāracakkhu, pasādacakkhūti. Tesu yvāyaṁ akkhikūpake",
  "atk-s0304a0:7_1": "akkhipaṭalehi parivārito maṁsapiṇḍo, yattha catasso dhātuyo vaṇṇagandharasojā sambhavo",
  "atk-s0304a0:7_2": "jīvitaṁ bhāvo cakkhupasādo kāyapasādoti saṅkhepato terasa sambhārā honti. Vitthārato",
  "atk-s0304a0:7_3": "pana catasso dhātuyo vaṇṇagandharasojā sambhavoti ime nava catusamuṭṭhānavasena chattiṁsa,",
  "atk-s0304a0:7_4": "jīvitaṁ bhāvo cakkhupasādo kāyapasādoti ime kammasamuṭṭhānā tāva cattāroti cattārīsa",
  "atk-s0304a0:7_5": "sambhārā honti. Idaṁ sasambhāracakkhu nāma. Yaṁ panettha setamaṇḍalaparicchinnena",
  "atk-s0304a0:7_6": "kaṇhamaṇḍalena parivārite diṭṭhimaṇḍale sanniviṭṭhaṁ rūpadassanasamatthaṁ pasādamattaṁ,",
  "atk-s0304a0:7_7": "idaṁ pasādacakkhu nāma. Tassa tato paresañca sotādīnaṁ vitthārakathā visuddhimagge vuttāva.",
  "atk-s0304a0:8_0": "Tattha yadidaṁ pasādacakkhu, taṁ gahetvā bhagavā – cakkhuṁ, bhikkhave, aniccantiādimāha.",
  "atk-s0304a0:8_1": "Tattha – “catūhi kāraṇehi aniccaṁ udayabbayavantatāyā”tiādinā nayena vitthārakathā",
  "atk-s0304a0:8_2": "heṭṭhā pakāsitāyeva. Sotampi pasādasotameva adhippetaṁ, tathā ghānajivhākāyā. Manoti",
  "atk-s0304a0:8_3": "tebhūmakasammasanacāracittaṁ. Iti idaṁ suttaṁ chasu ajjhattikāyatanesu tīṇi lakkhaṇāni",
  "atk-s0304a0:8_4": "dassetvā kathite bujjhanakānaṁ ajjhāsayena vuttaṁ.",
  "atk-s0304a0:9": "2-3. Ajjhattadukkhasuttādivaṇṇanā",
  "atk-s0304a0:10": "2-3. Dutiyaṁ dve lakkhaṇāni, tatiyaṁ ekalakkhaṇaṁ dassetvā kathite bujjhanakānaṁ ajjhāsayena vuttaṁ. Sesāni pana tehi sallakkhitāni vā ettakeneva vā sallakkhessantīti.",
  "atk-s0304a0:11": "4-6. Bāhirāniccasuttādivaṇṇanā",
  "atk-s0304a0:12_0": "4-6. Catutthe rūpagandharasaphoṭṭhabbā catusamuṭṭhānā, saddo dvisamuṭṭhāno, dhammāti",
  "atk-s0304a0:12_1": "tebhūmakadhammārammaṇaṁ. Idampi bāhiresu chasu āyatanesu tilakkhaṇaṁ dassetvā kathite",
  "atk-s0304a0:12_2": "bujjhanakānaṁ vasena vuttaṁ. Pañcame chaṭṭhe ca dutiyatatiyesu vuttasadisova nayo.",
  "atk-s0304a0:13": "7-12. Ajjhattāniccātītānāgatasuttādivaṇṇanā",
  "atk-s0304a0:14": "7-12. Sattamādīni atītānāgatesu cakkhādīsu aniccalakkhaṇādīni sallakkhetvā paccuppannesu balavagāhena kilamantānaṁ vasena vuttāni. Sesaṁ sabbattha heṭṭhā vuttanayamevāti.",
  "atk-s0304a0:15": "Aniccavaggo paṭhamo.",
  "atk-s0304a0:16": "2. Yamakavaggo",
  "atk-s0304a0:17": "1-4. Paṭhamapubbesambodhasuttādivaṇṇanā",
  "atk-s0304a0:18_0": "13-16. Yamakavaggassa paṭhamadutiyesu ajjhattikānanti ajjhattajjhattavasena ajjhattikānaṁ.",
  "atk-s0304a0:18_1": "So pana nesaṁ ajjhattikabhāvo chandarāgassa adhimattabalavatāya veditabbo. Manussānañhi",
  "atk-s0304a0:18_2": "antogharaṁ viya cha ajjhattikāyatanāni, gharūpacāraṁ viya cha bāhirāyatanāni. Yathā",
  "atk-s0304a0:18_3": "nesaṁ puttadāradhanadhaññapuṇṇe antoghare chandarāgo adhimattabalavā hoti, tattha",
  "atk-s0304a0:18_4": "kassaci pavisituṁ na denti, appamattena bhājanasaddamattenāpi “kiṁ eta”nti? Vattāro",
  "atk-s0304a0:18_5": "bhavanti. Evamevaṁ chasu ajjhattikesu āyatanesu adhimattabalavachandarāgoti. Iti",
  "atk-s0304a0:18_6": "imāya chandarāgabalavatāya tāni “ajjhattikānī”ti vuttāni. Gharūpacāre pana no tathā",
  "atk-s0304a0:18_7": "balavā hoti, tattha carante manussepi catuppadānipi na sahasā nivārenti. Kiñcāpi",
  "atk-s0304a0:18_8": "na nivārenti, anicchantā pana pasupacchimattampi gahituṁ na denti. Iti nesaṁ tattha",
  "atk-s0304a0:18_9": "na adhimattabalavachandarāgo hoti. Rūpādīsupi tatheva na adhimattabalavachandarāgo,",
  "atk-s0304a0:18_10": "tasmā tāni “bāhirānī”ti vuttāni. Vitthārato pana ajjhattikabāhirakathā visuddhimagge",
  "atk-s0304a0:18_11": "vuttāva. Sesaṁ dvīsupi suttesu heṭṭhā vuttanayameva. Tathā tatiyacatutthesu.",
  "atk-s0304a0:19": "5-6. Paṭhamanoceassādasuttādivaṇṇanā",
  "atk-s0304a0:20_0": "17-18. Pañcame nissaṭāti nikkhantā. Visaññuttāti nosaṁyuttā. Vippamuttāti no adhimuttā",
  "atk-s0304a0:20_1": "vimariyādīkatena cetasāti nimmariyādīkatena cetasā. Yañhi kilesajātaṁ vā vaṭṭaṁ vā",
  "atk-s0304a0:20_2": "appahīnaṁ hoti, tena sekhānaṁ cittaṁ samariyādīkataṁ nāma. Yaṁ pahīnaṁ, tena vimariyādīkataṁ.",
  "atk-s0304a0:20_3": "Idha pana sabbaso kilesānañceva vaṭṭassa ca pahīnattā vimariyādīkatena kilesavaṭṭamariyādaṁ",
  "atk-s0304a0:20_4": "atikkantena cittena vihariṁsūti attho. Chaṭṭhepi eseva nayo. Chasupi panetesu suttesu",
  "atk-s0304a0:20_5": "catusaccameva kathitanti veditabbaṁ.",
  "atk-s0304a0:21": "7-10. Paṭhamābhinandasuttādivaṇṇanā",
  "atk-s0304a0:22": "19-22. Sattamādīsu catūsu vaṭṭavivaṭṭameva kathitaṁ. Anupubbakathā pana nesaṁ heṭṭhā vuttanayeneva veditabbāti.",
  "atk-s0304a0:23": "Yamakavaggo dutiyo.",
  "atk-s0304a0:24": "3. Sabbavaggo",
  "atk-s0304a0:25": "1. Sabbasuttavaṇṇanā",
  "atk-s0304a0:26": "23. Sabbavaggassa paṭhame sabbaṁ vo, bhikkhaveti sabbaṁ nāma catubbidhaṁ – sabbasabbaṁ, āyatanasabbaṁ, sakkāyasabbaṁ, padesasabbanti. Tattha –",
  "atk-s0304a0:27": "“Na tassa addiṭṭhamidhaatthi kiñci,",
  "atk-s0304a0:28": "Atho aviññātamajānitabbaṁ;",
  "atk-s0304a0:29": "Sabbaṁ abhiññāsi yadatthi neyyaṁ,",
  "atk-s0304a0:30": "Tathāgato tena samantacakkhū”ti. –",
  "atk-s0304a0:31_0": "Idaṁ sabbasabbaṁ nāma. “Sabbaṁ vo, bhikkhave, desessāmi, taṁ suṇāthā”ti idaṁ āyatanasabbaṁ",
  "atk-s0304a0:31_1": "nāma. “Sabbadhammamūlapariyāyaṁ vo, bhikkhave, desessāmī”ti idaṁ sakkāyasabbaṁ nāma.",
  "atk-s0304a0:31_2": "“Sabbadhammesu vā pana paṭhamasamannāhāro uppajjati cittaṁ mano mānasaṁ…pe… tajjāmanodhātū”ti",
  "atk-s0304a0:31_3": "idaṁ padesasabbaṁ nāma. Iti pañcārammaṇamattaṁ padesasabbaṁ. Tebhūmakadhammā sakkāyasabbaṁ.",
  "atk-s0304a0:31_4": "Catubhūmakadhammā āyatanasabbaṁ. Yaṁkiñci neyyaṁ sabbasabbaṁ. Padesasabbaṁ sakkāyasabbaṁ",
  "atk-s0304a0:31_5": "na pāpuṇāti, sakkāyasabbaṁ āyatanasabbaṁ na pāpuṇāti, āyatanasabbaṁ sabbasabbaṁ na",
  "atk-s0304a0:31_6": "pāpuṇāti. Kasmā? Sabbaññutaññāṇassa ayaṁ nāma dhammo ārammaṇaṁ na hotīti natthitāya.",
  "atk-s0304a0:31_7": "Imasmiṁ pana sutte āyatanasabbaṁ adhippetaṁ.",
  "atk-s0304a0:32_0": "Paccakkhāyāti paṭikkhipitvā. Vācāvatthukamevassāti, vācāya vattabbavatthumattakameva",
  "atk-s0304a0:32_1": "bhaveyya. Imāni pana dvādasāyatanāni atikkamitvā ayaṁ nāma añño sabhāvadhammo atthīti",
  "atk-s0304a0:32_2": "dassetuṁ na sakkuṇeyya. Puṭṭho ca na sampāyeyyāti, “katamaṁ aññaṁ sabbaṁ nāmā”ti?",
  "atk-s0304a0:32_3": "Pucchito, “idaṁ nāmā”ti vacanena sampādetuṁ na sakkuṇeyya. Vighātaṁ āpajjeyyāti dukkhaṁ",
  "atk-s0304a0:32_4": "āpajjeyya. Yathā taṁ, bhikkhave, avisayasminti ettha tanti nipātamattaṁ. Yathāti",
  "atk-s0304a0:32_5": "kāraṇavacanaṁ, yasmā avisaye puṭṭhoti attho. Avisayasmiñhi sattānaṁ vighātova hoti,",
  "atk-s0304a0:32_6": "kūṭāgāramattaṁ silaṁ sīsena ukkhipitvā gambhīre udake taraṇaṁ avisayo, tathā candimasūriyānaṁ",
  "atk-s0304a0:32_7": "ākaḍḍhitvā pātanaṁ, tasmiṁ avisaye vāyamanto vighātameva āpajjati, evaṁ imasmimpi",
  "atk-s0304a0:32_8": "avisaye vighātameva āpajjeyyāti adhippāyo.",
  "atk-s0304a0:33": "2. Pahānasuttavaṇṇanā",
  "atk-s0304a0:34_0": "24. Dutiye sabbappahānāyāti sabbassa pahānāya. Cakkhusamphassapaccayā uppajjati vedayitanti",
  "atk-s0304a0:34_1": "cakkhusamphassaṁ mūlapaccayaṁ katvā uppannā sampaṭicchanasantīraṇavoṭṭhabbanajavanavedanā.",
  "atk-s0304a0:34_2": "Cakkhuviññāṇasampayuttāya pana vattabbameva natthi. Sotadvārādivedanāpaccayādīsupi",
  "atk-s0304a0:34_3": "eseva nayo. Ettha pana manoti bhavaṅgacittaṁ. Dhammāti ārammaṇaṁ. Manoviññāṇanti",
  "atk-s0304a0:34_4": "sahāvajjanakajavanaṁ. Manosamphassoti bhavaṅgasahajāto samphasso. Vedayitanti sahāvajjanavedanāya",
  "atk-s0304a0:34_5": "javanavedanā. Bhavaṅgasampayuttāya pana vattabbameva natthi. Āvajjanaṁ bhavaṅgato",
  "atk-s0304a0:34_6": "amocetvā manoti sahāvajjanena bhavaṅgaṁ daṭṭhabbaṁ. Dhammāti ārammaṇaṁ. Manoviññāṇanti",
  "atk-s0304a0:34_7": "javanaviññāṇaṁ. Manosamphassoti bhavaṅgasahajāto samphasso. Vedayitanti javanasahajātā",
  "atk-s0304a0:34_8": "vedanā. Sahāvajjanena bhavaṅgasahajātāpi vaṭṭatiyeva. Yā panettha desanā anusiṭṭhiāṇā,",
  "atk-s0304a0:34_9": "ayaṁ paṇṇatti nāmāti.",
  "atk-s0304a0:35": "3. Abhiññāpariññāpahānasuttavaṇṇanā",
  "atk-s0304a0:36_0": "25. Tatiye sabbaṁ abhiññā pariññā pahānāyāti sabbaṁ abhijānitvā parijānitvā pajahanatthāya.",
  "atk-s0304a0:36_1": "Abhiññā pariññā pahātabbanti abhijānitvā parijānitvā pahātabbaṁ. Sesaṁ vuttanayeneva veditabbaṁ.",
  "atk-s0304a0:37": "4. Paṭhamaaparijānanasuttavaṇṇanā",
  "atk-s0304a0:38_0": "26. Catutthe anabhijānaṁ aparijānaṁ avirājayaṁ appajahanti anabhijānanto aparijānanto",
  "atk-s0304a0:38_1": "avirājento appajahanto. Ettha ca avirājentoti avigacchāpento. Iti imasmiṁ sutte tissopi",
  "atk-s0304a0:38_2": "pariññā kathitā honti. “Abhijāna”nti hi vacanena ñātapariññā kathitā, “parijāna”nti",
  "atk-s0304a0:38_3": "vacanena tīraṇapariññā, “virājayaṁ pajaha”nti dvīhi pahānapariññāti.",
  "atk-s0304a0:39": "5. Dutiyaaparijānanasuttavaṇṇanā",
  "atk-s0304a0:40_0": "27. Pañcame cakkhuviññāṇaviññātabbā dhammāti heṭṭhā gahitarūpameva gahetvā dasseti.",
  "atk-s0304a0:40_1": "Heṭṭhā vā āpāthagataṁ gahitaṁ, idha anāpāthagataṁ. Idaṁ panettha sanniṭṭhānaṁ – heṭṭhā",
  "atk-s0304a0:40_2": "āpāthagatampi anāpāthagatampi gahitameva, idha pana cakkhuviññāṇasampayuttā tayo",
  "atk-s0304a0:40_3": "khandhā. Te hi cakkhuviññāṇena saha viññātabbattā “cakkhuviññāṇaviññātabbā”ti vuttā.",
  "atk-s0304a0:40_4": "Sesapadesupi eseva nayo.",
  "atk-s0304a0:41": "6. Ādittasuttavaṇṇanā",
  "atk-s0304a0:42_0": "28. Chaṭṭhe gayāsīseti gayāgāmassa hi avidūre gayāti ekā pokkharaṇīpi atthi nadīpi,",
  "atk-s0304a0:42_1": "gayāsīsanāmako hatthikumbhasadiso piṭṭhipāsāṇopi, yattha bhikkhusahassassapi okāso",
  "atk-s0304a0:42_2": "pahoti, bhagavā tattha viharati. Tena vuttaṁ “gayāsīse”ti. Bhikkhū āmantesīti tesaṁ",
  "atk-s0304a0:42_3": "sappāyadhammadesanaṁ vicinitvā taṁ desessāmīti āmantesi.",
  "atk-s0304a0:43_0": "Tatrāyaṁ anupubbikathā – ito kira dvānavutikappe mahindo nāma rājā ahosi. Tassa jeṭṭhaputto",
  "atk-s0304a0:43_1": "phusso nāma. So pūritapāramī pacchimabhavikasatto, paripākagate ñāṇe bodhimaṇḍaṁ",
  "atk-s0304a0:43_2": "āruyha sabbaññutaṁ paṭivijjhi. Rañño kaniṭṭhaputto tassa aggasāvako ahosi, purohitaputto",
  "atk-s0304a0:43_3": "dutiyasāvako. Rājā cintesi – “mayhaṁ jeṭṭhaputto nikkhamitvā buddho jāto, kaniṭṭhaputto",
  "atk-s0304a0:43_4": "aggasāvako, purohitaputto dutiyasāvako”ti. So “amhākaṁyeva buddho, amhākaṁ dhammo,",
  "atk-s0304a0:43_5": "amhākaṁ saṅgho”ti vihāraṁ kāretvā vihāradvārakoṭṭhakato yāva attano gharadvārā ubhato",
  "atk-s0304a0:43_6": "veḷubhittikuṭikāhi parikkhipitvā matthake suvaṇṇatārakakhacitasamosaritagandhadāmamālādāmavitānaṁ",
  "atk-s0304a0:43_7": "bandhāpetvā heṭṭhā rajatavaṇṇaṁ vālukaṁ santharitvā pupphāni vikirāpetvā tena maggena",
  "atk-s0304a0:43_8": "bhagavato āgamanaṁ kāresi.",
  "atk-s0304a0:44_0": "Satthā vihārasmiṁyeva ṭhito cīvaraṁ pārupitvā antosāṇiyāva saddhiṁ bhikkhusaṅghena",
  "atk-s0304a0:44_1": "rājagehaṁ āgacchati, katabhattakicco antosāṇiyāva gacchati. Koci kaṭacchubhikkhāmattampi",
  "atk-s0304a0:44_2": "dātuṁ na labhati. Tato nāgarā ujjhāyiṁsu, “buddho loke uppanno, na ca mayaṁ puññāni",
  "atk-s0304a0:44_3": "kātuṁ labhāma. Yathā hi candimasūriyā sabbesaṁ ālokaṁ karonti, evaṁ buddhā nāma sabbesaṁ",
  "atk-s0304a0:44_4": "hitatthāya uppajjanti, ayaṁ pana rājā sabbesaṁ puññacetanaṁ attanoyeva anto pavesetī”ti.",
  "atk-s0304a0:45_0": "Tassa ca rañño aññe tayo puttā atthi. Nāgarā tehi saddhiṁ ekato hutvā sammantayiṁsu,",
  "atk-s0304a0:45_1": "“rājakulehi saddhiṁ aṭṭo nāma natthi, ekaṁ upāyaṁ karomā”ti. Te paccante core uṭṭhāpetvā,",
  "atk-s0304a0:45_2": "“katipayā gāmā pahaṭā”ti sāsanaṁ āharāpetvā rañño ārocayiṁsu. Rājā putte pakkosāpetvā“tātā,",
  "atk-s0304a0:45_3": "ahaṁ mahallako, gacchatha core vūpasamethā”ti pesesi. Payuttacorā ito cito ca avippakiritvā",
  "atk-s0304a0:45_4": "tesaṁ santikameva āgacchiṁsu. Te anāvāse gāme vāsetvā “vūpasamitā corā”ti āgantvā",
  "atk-s0304a0:45_5": "rājānaṁ vanditvā aṭṭhaṁsu.",
  "atk-s0304a0:46_0": "Rājā tuṭṭho “tātā, varaṁ vo demī”ti āha. Te adhivāsetvā gantvā nāgarehi saddhiṁ mantayiṁsu,",
  "atk-s0304a0:46_1": "“raññā amhākaṁ varo dinno. Kiṁ gaṇhāmā”ti? Ayyaputtā, tumhākaṁ hatthiassādayo na",
  "atk-s0304a0:46_2": "dullabhā, buddharatanaṁ pana dullabhaṁ, na sabbakālaṁ uppajjati, tumhākaṁ jeṭṭhabhātikassa",
  "atk-s0304a0:46_3": "phussabuddhassa paṭijagganavaraṁ gaṇhathāti. Te “evaṁ karissāmā”ti nāgarānaṁ paṭissuṇitvā",
  "atk-s0304a0:46_4": "katamassukammā sunhātā suvilittā rañño santikaṁ gantvā, “deva, no varaṁ dethā”ti",
  "atk-s0304a0:46_5": "yāciṁsu. Kiṁ gaṇhissatha tātāti? Deva, amhākaṁ hatthiassādīhi attho natthi, jeṭṭhabhātikassa",
  "atk-s0304a0:46_6": "no phussabuddhassa paṭijagganavaraṁ dethāti. “Ayaṁ varo na sakkā mayā jīvamānena",
  "atk-s0304a0:46_7": "dātu”nti dve kaṇṇe pidahi. “Deva, na tumhe amhehi balakkārena varaṁ dāpitā, tumhehi",
  "atk-s0304a0:46_8": "attano ruciyā tuṭṭhehi dinno. Kiṁ, deva, rājakulassa dve kathā vaṭṭantī”ti? Saccavāditāya bhaṇiṁsu.",
  "atk-s0304a0:47_0": "Rājā vinivattituṁ alabhanto – “tātā, satta saṁvacchare satta māse satta ca divase",
  "atk-s0304a0:47_1": "upaṭṭhahitvā tumhākaṁ dassāmī”ti āha. “Sundaraṁ, deva, pāṭibhogaṁ dethā”ti. “Kissa",
  "atk-s0304a0:47_2": "pāṭibhogaṁ tātā”ti? “Ettakaṁ kālaṁ amaraṇapāṭibhogaṁ devā”ti. “Tātā, ayuttaṁ pāṭibhogaṁ",
  "atk-s0304a0:47_3": "dāpetha, na sakkā evaṁ pāṭibhogaṁ dātuṁ, tiṇagge ussāvabindusadisaṁ sattānaṁ jīvita”nti.",
  "atk-s0304a0:47_4": "“No ce, deva, pāṭibhogaṁ detha, mayaṁ antarā matā kiṁ kusalaṁ karissāmā”ti? “Tena",
  "atk-s0304a0:47_5": "hi, tātā, cha saṁvaccharāni dethā”ti. “Na sakkā, devā”ti. “Tena hi pañca, cattāri,",
  "atk-s0304a0:47_6": "tīṇi, dve, ekaṁ saṁvaccharaṁ detha”. “Satta, cha māse detha…pe… māsaḍḍhamattaṁ dethā”ti.",
  "atk-s0304a0:47_7": "“Na sakkā, devā”ti. “Tena hi sattadivasamattaṁ dethā”ti. “Sādhu, devāti satta divase",
  "atk-s0304a0:47_8": "sampaṭicchiṁsu”. Rājā satta saṁvacchare satta māse satta divase kattabbasakkāraṁ",
  "atk-s0304a0:47_9": "sattasuyeva divasesu akāsi.",
  "atk-s0304a0:48_0": "Tato puttānaṁ vasanaṭṭhānaṁ satthāraṁ pesetuṁ aṭṭhausabhavitthataṁ maggaṁ alaṅkārāpesi,",
  "atk-s0304a0:48_1": "majjhaṭṭhāne catuusabhappamāṇaṁ padesaṁ hatthīhi maddāpetvā kasiṇamaṇḍalasadisaṁ",
  "atk-s0304a0:48_2": "katvā vālukāya santharāpetvā pupphābhikiṇṇamakāsi, tattha tattha kadaliyo ca puṇṇaghaṭe",
  "atk-s0304a0:48_3": "ca ṭhapāpetvā dhajapaṭākā ukkhipāpesi. Usabhe usabhe pokkharaṇiṁ khaṇāpesi, aparabhāge",
  "atk-s0304a0:48_4": "dvīsu passesu gandhamālāpupphāpaṇe pasārāpesi. Majjhaṭṭhāne catuusabhavitthārassa",
  "atk-s0304a0:48_5": "alaṅkatamaggassa ubhosu passesu dve dve usabhavitthāre magge khāṇukaṇṭake harāpetvā",
  "atk-s0304a0:48_6": "daṇḍadīpikāyo kārāpesi. Rājaputtāpi attano āṇāpavattiṭṭhāne soḷasausabhamaggaṁ tatheva alaṅkārāpesuṁ.",
  "atk-s0304a0:49_0": "Rājā attano āṇāpavattiṭṭhānassa kedārasīmaṁ gantvā satthāraṁ vanditvā paridevamāno,",
  "atk-s0304a0:49_1": "“tātā, mayhaṁ dakkhiṇakkhiṁ uppāṭetvā gaṇhantā viya gacchatha, evaṁ gaṇhitvā gatā",
  "atk-s0304a0:49_2": "pana buddhānaṁ anucchavikaṁ kareyyātha. Mā surāsoṇḍā viya pamattā vicaritthā”ti āha.",
  "atk-s0304a0:49_3": "Te “jānissāma mayaṁ, devā”ti satthāraṁ gahetvā gatā, vihāraṁ kāretvā satthu niyyātetvā",
  "atk-s0304a0:49_4": "tattha satthāraṁ paṭijaggantā kālena therāsane, kālena majjhimāsane, kālena saṅghanavakāsane",
  "atk-s0304a0:49_5": "tiṭṭhanti. Dānaṁ upaparikkhamānānaṁ tiṇṇampi janānaṁ ekasadisameva ahosi. Te upakaṭṭhāya",
  "atk-s0304a0:49_6": "vassūpanāyikāya cintayiṁsu – “kathaṁ nu kho satthu ajjhāsayaṁ gaṇheyyāmā”ti? Atha",
  "atk-s0304a0:49_7": "nesaṁ etadahosi – “buddhā nāma dhammagaruno, na āmisagaruno, sīle patiṭṭhamānā mayaṁ",
  "atk-s0304a0:49_8": "satthu ajjhāsayaṁ gahetuṁ sakkhissāmā”ti dānasaṁvidhāyake manusse pakkosāpetvā, “tātā,",
  "atk-s0304a0:49_9": "imināva nīhārena yāgubhattakhādanīyādīni sampādentā dānaṁ pavattethā”ti vatvā dānasaṁvidahanapalibodhaṁ chindiṁsu.",
  "atk-s0304a0:50_0": "Atha nesaṁ jeṭṭhabhātā pañcasate purise ādāya dasasu sīlesu patiṭṭhāya dve kāsāyāni",
  "atk-s0304a0:50_1": "acchādetvā kappiyaṁ udakaṁ paribhuñjamāno vāsaṁ kappesi. Majjhimo tīhi, kaniṭṭho",
  "atk-s0304a0:50_2": "dvīhi purisasatehi saddhiṁ tatheva paṭipajji. Te yāvajīvaṁ satthāraṁ upaṭṭhahiṁsu.",
  "atk-s0304a0:50_3": "Satthā tesaṁyeva santike parinibbāyi.",
  "atk-s0304a0:51_0": "Tepi kālaṁ katvā tato paṭṭhāya dvānavutikappe manussalokato devalokaṁ, devalokato",
  "atk-s0304a0:51_1": "ca manussalokaṁ saṁsarantā amhākaṁ satthukāle devalokā cavitvā manussaloke nibbattiṁsu.",
  "atk-s0304a0:51_2": "Tesaṁ dānagge byāvaṭo mahāamacco aṅgamagadhānaṁ rājā bimbisāro hutvā nibbatti. Te",
  "atk-s0304a0:51_3": "tasseva rañño raṭṭhe brāhmaṇamahāsālakule nibbattiṁsu. Jeṭṭhabhātā jeṭṭhova jāto,",
  "atk-s0304a0:51_4": "majjhimakaniṭṭhā majjhimakaniṭṭhāyeva. Yepi tesaṁ parivāramanussā, te parivāramanussāva",
  "atk-s0304a0:51_5": "jātā. Te vuddhimanvāya tayopi janā taṁ purisasahassaṁ ādāya nikkhamitvā tāpasā hutvā",
  "atk-s0304a0:51_6": "uruvelāyaṁ nadītīreyeva vasiṁsu. Aṅgamagadhavāsino māse māse tesaṁ mahāsakkāraṁ abhiharanti.",
  "atk-s0304a0:52_0": "Atha amhākaṁ bodhisatto katābhinikkhamano anupubbena sabbaññutaṁ patvā pavattitavaradhammacakko",
  "atk-s0304a0:52_1": "yasādayo kulaputte vinetvā saṭṭhi arahante dhammadesanatthāya disāsu uyyojetvā sayaṁ",
  "atk-s0304a0:52_2": "pattacīvaramādāya – “te tayo jaṭilabhātike damessāmī”ti uruvelaṁ gantvā anekehi pāṭihāriyasatehi",
  "atk-s0304a0:52_3": "tesaṁ diṭṭhiṁ bhinditvā te pabbājesi. So taṁ iddhimayapattacīvaradharaṁ samaṇasahassaṁ",
  "atk-s0304a0:52_4": "ādāya gayāsīsaṁ gantvā tehi parivārito nisīditvā, – “katarā nu kho etesaṁ dhammakathā",
  "atk-s0304a0:52_5": "sappāyā”ti cintento, “ime sāyaṁpātaṁ aggiṁ paricaranti. Imesaṁ dvādasāyatanāni ādittāni",
  "atk-s0304a0:52_6": "sampajjalitāni viya katvā desessāmi, evaṁ ime arahattaṁ pāpuṇituṁ sakkhissantī”ti",
  "atk-s0304a0:52_7": "sanniṭṭhānamakāsi. Atha nesaṁ tathā dhammaṁ desetuṁ imaṁ ādittapariyāyaṁ abhāsi.",
  "atk-s0304a0:52_8": "Tena vuttaṁ – “bhikkhū āmantesīti tesaṁ sappāyadhammadesanaṁ vicinitvā taṁ desessāmīti",
  "atk-s0304a0:52_9": "āmantesī”ti. Tattha ādittanti padittaṁ sampajjalitaṁ. Sesaṁ vuttanayameva. Iti imasmiṁ",
  "atk-s0304a0:52_10": "sutte dukkhalakkhaṇaṁ kathitaṁ.",
  "atk-s0304a0:53": "7. Addhabhūtasuttavaṇṇanā",
  "atk-s0304a0:54": "29. Sattame addhabhūtanti adhibhūtaṁ ajjhotthaṭaṁ, upaddutanti attho. Imasmimpi sutte dukkhalakkhaṇameva kathitaṁ.",
  "atk-s0304a0:55": "8. Samugghātasāruppasuttavaṇṇanā",
  "atk-s0304a0:56_0": "30. Aṭṭhame sabbamaññitasamugghātasāruppanti sabbesaṁ taṇhāmānadiṭṭhimaññitānaṁ samugghātāya",
  "atk-s0304a0:56_1": "anucchavikaṁ. Idhāti imasmiṁ sāsane. Cakkhuṁ na maññatīti cakkhuṁ ahanti vā mamanti",
  "atk-s0304a0:56_2": "vā paroti vā parassāti vā na maññati. Cakkhusmiṁ na maññatīti ahaṁ cakkhusmiṁ, mama",
  "atk-s0304a0:56_3": "kiñcanapalibodho cakkhusmiṁ paro cakkhusmiṁ, parassa kiñcanapalibodho cakkhusminti",
  "atk-s0304a0:56_4": "na maññati. Cakkhuto na maññatīti ahaṁ cakkhuto niggato, mama kiñcanapalibodho cakkhuto",
  "atk-s0304a0:56_5": "niggato, paro cakkhuto niggato, parassa kiñcanapalibodho cakkhuto niggatoti evampi",
  "atk-s0304a0:56_6": "na maññati, taṇhāmānadiṭṭhimaññanānaṁ ekampi na uppādetīti attho. Cakkhuṁ meti na",
  "atk-s0304a0:56_7": "maññatīti mama cakkhūti na maññati, mamattabhūtaṁ taṇhāmaññanaṁ na uppādetīti attho.",
  "atk-s0304a0:56_8": "Sesaṁ uttānamevāti. Imasmiṁ sutte catucattālīsāya ṭhānesu arahattaṁ pāpetvā vipassanā kathitā.",
  "atk-s0304a0:57": "9. Paṭhamasamugghātasappāyasuttavaṇṇanā",
  "atk-s0304a0:58_0": "31. Navame samugghātasappāyāti samugghātassa upakārabhūtā. Tato taṁ hoti aññathāti",
  "atk-s0304a0:58_1": "tato taṁ aññenākārena hoti. Aññathābhāvī bhavasatto loko bhavamevābhinandatīti aññathābhāvaṁ",
  "atk-s0304a0:58_2": "vipariṇāmaṁ upagamanena aññathābhāvī hutvāpi bhavesu satto laggo lagito palibuddho",
  "atk-s0304a0:58_3": "ayaṁ loko bhavaṁyeva abhinandati. Yāvatā, bhikkhave, khandhadhātuāyatananti, bhikkhave,",
  "atk-s0304a0:58_4": "yattakaṁ idaṁ khandhā ca dhātuyo ca āyatanāni cāti khandhadhātuāyatanaṁ. Tampi na",
  "atk-s0304a0:58_5": "maññatīti sabbampi na maññatīti heṭṭhā gahitameva saṁkaḍḍhitvā puna dasseti. Imasmiṁ",
  "atk-s0304a0:58_6": "sutte aṭṭhacattālīsāya ṭhānesu arahattaṁ pāpetvā vipassanā kathitā.",
  "atk-s0304a0:59": "10. Dutiyasamugghātasappāyasuttavaṇṇanā",
  "atk-s0304a0:60_0": "32. Dasame etaṁ mamātiādīhi tīhi tīhi padehi taṇhāmānadiṭṭhigāhe dassetvā tiparivaṭṭanayena",
  "atk-s0304a0:60_1": "desanā katā. Paṭipāṭiyā pana tīsupi imesu suttesu saha vipassanāya cattāropi maggā kathitāti.",
  "atk-s0304a0:61": "Sabbavaggo tatiyo.",
  "atk-s0304a0:62": "4. Jātidhammavaggavaṇṇanā",
  "atk-s0304a0:63_0": "33-42. Jātidhammavagge jātidhammanti jāyanadhammaṁ nibbattanasabhāvaṁ. Jarādhammanti",
  "atk-s0304a0:63_1": "jīraṇasabhāvaṁ. Byādhidhammanti byādhino uppattipaccayabhāvena byādhisabhāvaṁ. Maraṇadhammanti",
  "atk-s0304a0:63_2": "maraṇasabhāvaṁ. Sokadhammanti sokassa uppattipaccayabhāvena sokasabhāvaṁ. Saṁkilesikadhammanti",
  "atk-s0304a0:63_3": "saṁkilesikasabhāvaṁ. Khayadhammanti khayagamanasabhāvaṁ. Vayadhammādīsupi eseva nayoti.",
  "atk-s0304a0:64": "Jātidhammavaggo catuttho.",
  "atk-s0304a0:65": "5. Sabbaaniccavaggavaṇṇanā",
  "atk-s0304a0:66_0": "43-52. Aniccavagge abhiññeyyanti pade ñātapariññā āgatā, itarā pana dve gahitāyevāti",
  "atk-s0304a0:66_1": "veditabbā. Pariññeyyapahātabbapadesupi tīraṇapahānapariññāva āgatā, itarāpi pana",
  "atk-s0304a0:66_2": "dve gahitāyevāti veditabbā. Sacchikātabbanti paccakkhaṁ kātabbaṁ. Abhiññāpariññeyyanti",
  "atk-s0304a0:66_3": "idhāpi pahānapariññā avuttāpi gahitāyevāti veditabbā. Upaddutanti anekaggaṭṭhena.",
  "atk-s0304a0:66_4": "Upassaṭṭhanti upahataṭṭhena. Sesaṁ uttānamevāti.",
  "atk-s0304a0:67": "Sabbaaniccavaggo pañcamo.",
  "atk-s0304a0:68": "Paṭhamo paṇṇāsako.",
  "atk-s0304a0:69": "6. Avijjāvaggavaṇṇanā",
  "atk-s0304a0:70_0": "53-62. Avijjāvagge avijjāti catūsu saccesu aññāṇaṁ. Vijjāti arahattamaggavijjā. Aniccato",
  "atk-s0304a0:70_1": "jānato passatoti dukkhānattavasenāpi jānato passato pahīyatiyeva, idaṁ pana aniccavasena",
  "atk-s0304a0:70_2": "kathite bujjhanakapuggalassa ajjhāsayena vuttaṁ. Eseva nayo sabbattha. Api cettha",
  "atk-s0304a0:70_3": "saṁyojanāti dasa saṁyojanāni. Āsavāti cattāro āsavā. Anusayāti satta anusayā. Sabbupādānapariññāyāti",
  "atk-s0304a0:70_4": "sabbesaṁ catunnampi upādānānaṁ tīhi pariññāhi parijānanatthāya. Pariyādānāyāti khepanatthāya.",
  "atk-s0304a0:70_5": "Sesaṁ sabbattha uttānamevāti.",
  "atk-s0304a0:71": "Avijjāvaggo chaṭṭho.",
  "atk-s0304a0:72": "7. Migajālavaggo",
  "atk-s0304a0:73": "1. Paṭhamamigajālasuttavaṇṇanā",
  "atk-s0304a0:74_0": "63. Migajālavaggassa paṭhame cakkhuviññeyyāti cakkhuviññāṇena passitabbā. Sotaviññeyyādīsupi",
  "atk-s0304a0:74_1": "eseva nayo. Iṭṭhāti pariyiṭṭhā vā hontu mā vā, iṭṭhārammaṇabhūtāti attho. Kantāti",
  "atk-s0304a0:74_2": "kamanīyā. Manāpāti manavaḍḍhanakā. Piyarūpāti piyajātikā. Kāmūpasaṁhitāti ārammaṇaṁ",
  "atk-s0304a0:74_3": "katvā uppajjamānena kāmena upasaṁhitā rajanīyāti rañjanīyā, rāguppattikāraṇabhūtāti",
  "atk-s0304a0:74_4": "attho. Nandīti taṇhānandī. Saṁyogoti saṁyojanaṁ. Nandisaṁyojanasaṁyuttoti nandībandhanena",
  "atk-s0304a0:74_5": "baddho. Araññavanapatthānīti araññāni ca vanapatthāni ca. Tattha kiñcāpi abhidhamme",
  "atk-s0304a0:74_6": "nippariyāyena “nikkhamitvā bahi indakhīlā sabbametaṁ arañña”nti vuttaṁ, tathāpi yaṁ",
  "atk-s0304a0:74_7": "taṁ “pañcadhanusatikaṁ pacchima”nti araññakaṅganipphādakaṁ senāsanaṁ vuttaṁ, tadeva",
  "atk-s0304a0:74_8": "adhippetanti veditabbaṁ. Vanapatthanti gāmantaṁ atikkamitvā manussānaṁ anupacāraṭṭhānaṁ,",
  "atk-s0304a0:74_9": "yattha na kasīyati na vapīyati. Vuttampi cetaṁ –",
  "atk-s0304a0:75_0": "“Vanapatthanti dūrānametaṁ senāsanānaṁ adhivacanaṁ. Vanapatthanti vanasaṇḍānametaṁ,",
  "atk-s0304a0:75_1": "vanapatthanti bhiṁsanakānametaṁ, vanapatthanti salomahaṁsānametaṁ, vanapatthanti",
  "atk-s0304a0:75_2": "pariyantānametaṁ, vanapatthanti amanussūpacārānaṁ senāsanānametaṁ adhivacana”nti.",
  "atk-s0304a0:76_0": "Ettha ca pariyantānanti imaṁ ekaṁ pariyāyaṁ ṭhapetvā sesapariyāyehi vanapatthāni",
  "atk-s0304a0:76_1": "veditabbāni. Pantānīti pariyantāni atidūrāni. Appasaddānīti udukkhalamusaladārakasaddādīnaṁ",
  "atk-s0304a0:76_2": "abhāvena appasaddāni. Appanigghosānīti tesaṁ tesaṁ ninnādamahānigghosassa abhāvena",
  "atk-s0304a0:76_3": "appanigghosāni. Vijanavātānīti sañcaraṇajanassa sarīravātavirahitāni. Manussarāhasseyyakānīti",
  "atk-s0304a0:76_4": "manussānaṁ rahokammassa anucchavikāni. Paṭisallānasāruppānīti nilīyanasāruppāni.",
  "atk-s0304a0:77": "2. Dutiyamigajālasuttavaṇṇanā",
  "atk-s0304a0:78": "64. Dutiye nandinirodhā dukkhanirodhoti taṇhānandiyā nirodhena vaṭṭadukkhassa nirodho.",
  "atk-s0304a0:79": "3-5. Paṭhamasamiddhimārapañhāsuttādivaṇṇanā",
  "atk-s0304a0:80_0": "65-67. Tatiye samiddhīti attabhāvassa samiddhatāya evaṁ laddhanāmo. Tassa kira therassa",
  "atk-s0304a0:80_1": "attabhāvo abhirūpo ahosi pāsādiko, ukkhittamālāpuṭo viya alaṅkatamālāgabbho viya",
  "atk-s0304a0:80_2": "ca sabbākārapāripūriyā samiddho. Tasmā samiddhitveva saṅkhaṁ gato. Māroti maraṇaṁ",
  "atk-s0304a0:80_3": "pucchati. Mārapaññattīti māroti paññatti nāmaṁ nāmadheyyaṁ. Atthi tattha māro vā",
  "atk-s0304a0:80_4": "mārapaññatti vāti tattha maraṇaṁ vā maraṇanti idaṁ nāmaṁ vā atthīti dasseti. Catutthaṁ",
  "atk-s0304a0:80_5": "uttānameva, tathā pañcamaṁ.",
  "atk-s0304a0:81": "6. Samiddhilokapañhāsuttavaṇṇanā",
  "atk-s0304a0:82": "68. Chaṭṭhe lokoti lujjanapalujjanaṭṭhena loko. Iti migajālattherassa āyācanasuttato paṭṭhāya pañcasupi suttesu vaṭṭavivaṭṭameva kathitaṁ.",
  "atk-s0304a0:83": "7. Upasenaāsīvisasuttavaṇṇanā",
  "atk-s0304a0:84_0": "69. Sattame sītavaneti evaṁnāmake susānavane. Sappasoṇḍikapabbhāreti sappaphaṇasadisatāya",
  "atk-s0304a0:84_1": "evaṁladdhanāme pabbhāre. Upasenassāti dhammasenāpatino kaniṭṭhabhātikaupasenattherassa.",
  "atk-s0304a0:84_2": "Āsīviso patito hotīti thero kira katabhattakicco mahācīvaraṁ gahetvā leṇacchāyāya",
  "atk-s0304a0:84_3": "mandamandena vātapānavātena bījiyamāno nisīditvā dupaṭṭanivāsane sūcikammaṁ karoti.",
  "atk-s0304a0:84_4": "Tasmiṁ khaṇe leṇacchadane dve āsīvisapotakā kīḷanti. Tesu eko patitvā therassa aṁsakūṭe",
  "atk-s0304a0:84_5": "avatthāsi. So ca phuṭṭhaviso hoti. Tasmā patitaṭṭhānato paṭṭhāya therassa kāye dīpasikhā",
  "atk-s0304a0:84_6": "viya vaṭṭiṁ pariyādiyamānamevassa visaṁ otiṇṇaṁ. Thero visassa tathāgamanaṁ disvā",
  "atk-s0304a0:84_7": "kiñcāpi taṁ patitamattameva yathāparicchedena gataṁ, attano pana iddhibalena “ayaṁ",
  "atk-s0304a0:84_8": "attabhāvo leṇe mā vinassatū”ti adhiṭṭhahitvā bhikkhū āmantesi. Purāyaṁ kāyo idheva",
  "atk-s0304a0:84_9": "vikiratīti yāva na vikirati, tāva naṁ bahiddhā nīharathāti attho. Aññathattanti aññathābhāvaṁ.",
  "atk-s0304a0:84_10": "Indriyānaṁ vā vipariṇāmanti cakkhusotādīnaṁ indriyānaṁ pakativijahanabhāvaṁ. Tattheva",
  "atk-s0304a0:84_11": "vikirīti bahi nīharitvā ṭhapitaṭṭhāne mañcakasmiṁyeva vikiri.",
  "atk-s0304a0:85": "8. Upavāṇasandiṭṭhikasuttavaṇṇanā",
  "atk-s0304a0:86_0": "70. Aṭṭhame rūpappaṭisaṁvedīti nīlapītādibhedaṁ ārammaṇaṁ vavatthāpento rūpaṁ paṭisaṁviditaṁ",
  "atk-s0304a0:86_1": "karoti, tasmā rūpappaṭisaṁvedī nāma hoti. Rūparāgappaṭisaṁvedīti kilesassa atthibhāveneva",
  "atk-s0304a0:86_2": "pana rūparāgaṁ paṭisaṁviditaṁ karoti nāma, tasmā rūparāgappaṭisaṁvedīti vuccati.",
  "atk-s0304a0:86_3": "Sandiṭṭhikotiādīni visuddhimagge vuttatthāneva. Noca rūparāgappaṭisaṁvedīti kilesassa",
  "atk-s0304a0:86_4": "natthibhāveneva na rūparāgaṁ paṭisaṁviditaṁ karoti nāma, tasmā “no ca rūparāgappaṭisaṁvedī”ti",
  "atk-s0304a0:86_5": "vuccati. Imasmiṁ sutte sekhāsekhānaṁ paccavekkhaṇā kathitā.",
  "atk-s0304a0:87": "9. Paṭhamachaphassāyatanasuttavaṇṇanā",
  "atk-s0304a0:88_0": "71. Navame phassāyatanānanti phassākarānaṁ. Avusitanti avuṭṭhaṁ. Ārakāti dūre. Etthāhaṁ,",
  "atk-s0304a0:88_1": "bhante, anassasanti, bhante, ahaṁ ettha anassasiṁ, naṭṭho nāma ahanti vadati. Bhagavā",
  "atk-s0304a0:88_2": "– “ayaṁ bhikkhu ‘ahaṁ nāma imasmiṁ sāsane naṭṭho’ti vadati, kinnu khvassa aññesu",
  "atk-s0304a0:88_3": "dhātukammaṭṭhāna-kasiṇakammaṭṭhānādīsu abhiyogo atthī”ti cintetvā, tampi apassanto",
  "atk-s0304a0:88_4": "– “kataraṁ nu kho kammaṭṭhānaṁ imassa sappāyaṁ bhavissatī”ti cintesi. Tato “āyatanakammaṭṭhānameva",
  "atk-s0304a0:88_5": "sappāya”nti disvā taṁ kathento taṁ kiṁ maññasi bhikkhūtiādimāha. Sādhūti tassa byākaraṇe",
  "atk-s0304a0:88_6": "sampahaṁsanaṁ. Esevanto dukkhassāti ayameva vaṭṭadukkhassanto paricchedo, nibbānanti attho.",
  "atk-s0304a0:89": "10. Dutiyachaphassāyatanasuttavaṇṇanā",
  "atk-s0304a0:90": "72. Dasame anassasanti nassasiṁ, naṭṭho nāmamhi icceva attho. Āyatiṁ apunabbhavāyāti ettha āyatiṁ apunabbhavo nāma nibbānaṁ, nibbānatthāya pahīnaṁ bhavissatīti attho.",
  "atk-s0304a0:91": "11. Tatiyachaphassāyatanasuttavaṇṇanā",
  "atk-s0304a0:92": "73. Ekādasame anassasanti naṭṭho, panassasanti atinaṭṭho. Sesaṁ vuttanayeneva veditabbanti.",
  "atk-s0304a0:93": "Migajālavaggo sattamo.",
  "atk-s0304a0:94": "8. Gilānavaggo",
  "atk-s0304a0:95": "1-5. Paṭhamagilānasuttādivaṇṇanā",
  "atk-s0304a0:96_0": "74-78. Gilānavaggassa paṭhame amukasminti asukasmiṁ. Ayameva vā pāṭho. Appaññātoti",
  "atk-s0304a0:96_1": "aññāto apākaṭo. Navopi hi koci paññāto hoti rāhulatthero viya sumanasāmaṇero viya",
  "atk-s0304a0:96_2": "ca, ayaṁ pana navo ceva apaññāto ca. Sesamettha vuttanayamevāti. Tathā ito paresu catūsu.",
  "atk-s0304a0:97": "6. Paṭhamaavijjāpahānasuttavaṇṇanā",
  "atk-s0304a0:98": "79. Chaṭṭhe aniccato jānatoti dukkhānattavasena jānatopi pahīyatiyeva, idaṁ pana aniccalakkhaṇaṁ dassetvā vutte bujjhanakassa ajjhāsayena vuttaṁ.",
  "atk-s0304a0:99": "7. Dutiyaavijjāpahānasuttavaṇṇanā",
  "atk-s0304a0:100_0": "80. Sattame sabbe dhammāti sabbe tebhūmakadhammā. Nālaṁ abhinivesāyāti abhinivesaparāmāsaggāhena",
  "atk-s0304a0:100_1": "gaṇhituṁ na yuttā. Sabbanimittānīti sabbāni saṅkhāranimittāni. Aññato passatīti yathā",
  "atk-s0304a0:100_2": "apariññātābhiniveso jano passati, tato aññato passati. Apariññātābhiniveso hi jano",
  "atk-s0304a0:100_3": "sabbanimittānipi attato passati. Pariññātābhiniveso pana anattato passati, no attatoti",
  "atk-s0304a0:100_4": "evaṁ imasmiṁ sutte anattalakkhaṇameva kathitaṁ.",
  "atk-s0304a0:101": "8. Sambahulabhikkhusuttavaṇṇanā",
  "atk-s0304a0:102": "81. Aṭṭhame idha noti ettha no-kāro nipātamattameva. Sesaṁ uttānatthameva. Kevalaṁ idha dukkhalakkhaṇaṁ kathitanti veditabbaṁ.",
  "atk-s0304a0:103": "9. Lokapañhāsuttavaṇṇanā",
  "atk-s0304a0:104": "82. Navame lujjatīti palujjati bhijjati. Idha aniccalakkhaṇaṁ kathitaṁ.",
  "atk-s0304a0:105": "10. Phaggunapañhāsuttavaṇṇanā",
  "atk-s0304a0:106_0": "83. Dasame chinnapapañceti taṇhāpapañcassa chinnattā chinnapapañce. Chinnavaṭumeti",
  "atk-s0304a0:106_1": "taṇhāvaṭumasseva chinnattā chinnavaṭume. Kiṁ pucchāmīti pucchati? Atikkantabuddhehi",
  "atk-s0304a0:106_2": "pariharitāni cakkhusotādīni pucchāmīti pucchati. Atha vā sace magge bhāvitepi anāgate",
  "atk-s0304a0:106_3": "cakkhusotādivaṭṭaṁ vaḍḍheyya, taṁ pucchāmīti pucchatīti.",
  "atk-s0304a0:107": "Gilānavaggo aṭṭhamo.",
  "atk-s0304a0:108": "9. Channavaggo",
  "atk-s0304a0:109": "1. Palokadhammasuttavaṇṇanā",
  "atk-s0304a0:110": "84. Channavaggassa paṭhame palokadhammanti bhijjanakasabhāvaṁ. Evamettha aniccalakkhaṇameva kathitaṁ.",
  "atk-s0304a0:111": "2. Suññatalokasuttavaṇṇanā",
  "atk-s0304a0:112": "85. Dutiye attaniyenāti attano santakena parikkhārena. Evamettha anattalakkhaṇameva kathitaṁ.",
  "atk-s0304a0:113": "3. Saṁkhittadhammasuttavaṇṇanā",
  "atk-s0304a0:114": "86. Tatiyaṁ khandhiyavagge ānandovāde vuttanayeneva veditabbaṁ.",
  "atk-s0304a0:115": "4. Channasuttavaṇṇanā",
  "atk-s0304a0:116_0": "87. Catutthe channoti evaṁnāmako thero, na abhinikkhamanaṁ nikkhantathero. Paṭisallānāti",
  "atk-s0304a0:116_1": "phalasamāpattito. Gilānapucchakāti gilānupaṭṭhākā. Gilānupaṭṭhānaṁ nāma buddhapasatthaṁ",
  "atk-s0304a0:116_2": "buddhavaṇṇitaṁ, tasmā evamāha. Sīsaveṭhaṁ dadeyyāti sīse veṭhanaṁ sīsaveṭhaṁ, tañca",
  "atk-s0304a0:116_3": "dadeyya. Satthanti jīvitahārakasatthaṁ. Nāvakaṅkhāmīti na icchāmi. Pariciṇṇoti paricarito.",
  "atk-s0304a0:116_4": "Manāpenāti manavaḍḍhanakena kāyakammādinā. Ettha ca satta sekhā paricaranti nāma,",
  "atk-s0304a0:116_5": "arahā paricārī nāma, bhagavā pariciṇṇo nāma.",
  "atk-s0304a0:117_0": "Etañhi, āvuso, sāvakassa patirūpanti, āvuso, sāvakassa nāma etaṁ anucchavikaṁ. Anupavajjanti",
  "atk-s0304a0:117_1": "appavattikaṁ appaṭisandhikaṁ. Pucchāvuso sāriputta, sutvā vedissāmāti ayaṁ sāvakapavāraṇā",
  "atk-s0304a0:117_2": "nāma. Etaṁmamātiādīni taṇhāmānadiṭṭhiggāhavasena vuttāni. Nirodhaṁ disvāti khayavayaṁ",
  "atk-s0304a0:117_3": "ñatvā. Netaṁ mama, nesohamasmi, na meso attāti samanupassāmīti aniccaṁ dukkhaṁ anattāti",
  "atk-s0304a0:117_4": "samanupassāmi. Ettakesu ṭhānesu channatthero sāriputtattherena pucchitaṁ pañhaṁ arahatte",
  "atk-s0304a0:117_5": "pakkhipitvā kathesi. Sāriputtatthero pana tassa puthujjanabhāvaṁ ñatvāpi taṁ “puthujjano”ti",
  "atk-s0304a0:117_6": "vā “khīṇāsavo”ti vā avatvā tuṇhīyeva ahosi. Cundatthero panassa puthujjanabhāvaṁ",
  "atk-s0304a0:117_7": "saññāpessāmīti cintetvā ovādaṁ adāsi.",
  "atk-s0304a0:118_0": "Tattha tasmāti yasmā māraṇantikaṁ vedanaṁ adhivāsetuṁ asakkonto satthaṁ āharāmīti",
  "atk-s0304a0:118_1": "vadati, tasmā puthujjano āyasmā, tena idampi manasikarohīti dīpeti. Yasmā vā channaṁ",
  "atk-s0304a0:118_2": "āyatanānaṁ nirodhaṁ disvā cakkhādīni tiṇṇaṁ gāhānaṁ vasena na samanupassāmīti vadasi.",
  "atk-s0304a0:118_3": "Tasmā idampi tassa bhagavato sāsanaṁ āyasmatā manasikātabbantipi puthujjanabhāvameva",
  "atk-s0304a0:118_4": "dīpento vadati. Niccakappanti niccakālaṁ. Nissitassāti taṇhāmānadiṭṭhīhi nissitassa.",
  "atk-s0304a0:118_5": "Calitanti vipphanditaṁ hoti. Yathayidaṁ āyasmato uppannaṁ vedanaṁ adhivāsetuṁ asakkontassa",
  "atk-s0304a0:118_6": "“ahaṁ vedayāmi, mama vedanā”ti appahīnaggāhassa idāni vipphanditaṁ hoti, imināpi",
  "atk-s0304a0:118_7": "naṁ “puthujjanova tva”nti vadati.",
  "atk-s0304a0:119_0": "Passaddhīti kāyacittapassaddhi, kilesapassaddhi nāma hotīti attho. Natiyāti taṇhānatiyā.",
  "atk-s0304a0:119_1": "Asatīti bhavatthāya ālayanikantipariyuṭṭhāne asati. Āgatigati na hotīti paṭisandhivasena",
  "atk-s0304a0:119_2": "āgati nāma, cutivasena gamanaṁ nāma na hoti. Cutūpapātoti cavanavasena cuti, upapajjanavasena",
  "atk-s0304a0:119_3": "upapāto. Nevidha na huraṁ na ubhayamantarenāti na idhaloke na paraloke na ubhayattha",
  "atk-s0304a0:119_4": "hoti. Esevanto dukkhassāti vaṭṭadukkhakilesadukkhassa ayameva anto ayaṁ paricchedo",
  "atk-s0304a0:119_5": "parivaṭumabhāvo hoti. Ayameva hi ettha attho. Ye pana “ubhayamantarenā”ti vacanaṁ",
  "atk-s0304a0:119_6": "gahetvā antarābhavaṁ icchanti, tesaṁ vacanaṁ niratthakaṁ. Antarābhavassa hi bhāvo",
  "atk-s0304a0:119_7": "abhidhamme paṭikkhittoyeva. “Antarenā”ti vacanaṁ pana vikappantaradīpanaṁ. Tasmā",
  "atk-s0304a0:119_8": "ayamettha attho – neva idha na huraṁ, aparo vikappo na ubhayanti.",
  "atk-s0304a0:120_0": "Satthaṁ āharesīti jīvitahārakasatthaṁ āhari, āharitvā kaṇṭhanāḷaṁ chindi. Athassa",
  "atk-s0304a0:120_1": "tasmiṁ khaṇe maraṇabhayaṁ okkami, gatinimittaṁ upaṭṭhāsi. So attano puthujjanabhāvaṁ",
  "atk-s0304a0:120_2": "ñatvā, saṁviggacitto vipassanaṁ paṭṭhapetvā, saṅkhāre pariggaṇhanto arahattaṁ patvā,",
  "atk-s0304a0:120_3": "samasīsī hutvā parinibbuto. Sammukhāyeva anupavajjatā byākatāti kiñcāpi idaṁ therassa",
  "atk-s0304a0:120_4": "puthujjanakāle byākaraṇaṁ hoti; etena pana byākaraṇena anantarāyamassa parinibbānaṁ",
  "atk-s0304a0:120_5": "ahosi. Tasmā bhagavā tadeva byākaraṇaṁ gahetvā kathesi.",
  "atk-s0304a0:121_0": "Upavajjakulānīti upasaṅkamitabbakulāni. Iminā thero, “bhante, evaṁ upaṭṭhākesu ca",
  "atk-s0304a0:121_1": "upaṭṭhāyikāsu ca vijjamānāsu so bhikkhu tumhākaṁ sāsane parinibbāyissatī”ti pubbabhāgapaṭipattiyaṁ",
  "atk-s0304a0:121_2": "kulasaṁsaggadosaṁ dassento pucchati. Athassa bhagavā kulesu saṁsaggābhāvaṁ dīpento",
  "atk-s0304a0:121_3": "honti hete sāriputtātiādimāha. Imasmiṁ kira ṭhāne therassa kulesu asaṁsaṭṭhabhāvo",
  "atk-s0304a0:121_4": "pākaṭo ahosi. Sesaṁ sabbattha uttānameva.",
  "atk-s0304a0:122": "5-6. Puṇṇasuttādivaṇṇanā",
  "atk-s0304a0:123_0": "88-89. Pañcame tañceti taṁ cakkhuñceva rūpañca. Nandisamudayā dukkhasamudayoti taṇhāya",
  "atk-s0304a0:123_1": "samodhānena pañcakkhandhadukkhassa samodhānaṁ hoti. Iti chasu dvāresu “nandisamudayā",
  "atk-s0304a0:123_2": "dukkhasamudayo”ti iminā dvinnaṁ saccānaṁ vasena vaṭṭaṁ matthakaṁ pāpetvā dassesi.",
  "atk-s0304a0:123_3": "Dutiyanaye nirodho maggoti dvinnaṁ saccānaṁ vasena vivaṭṭaṁ matthakaṁ pāpetvā dassesi.",
  "atk-s0304a0:123_4": "Iminā tvaṁ puṇṇāti pāṭiyekko anusandhi. Evaṁ tāva vaṭṭavivaṭṭavasena desanaṁ arahatte",
  "atk-s0304a0:123_5": "pakkhipitvā idāni puṇṇattheraṁ sattasu ṭhānesu sīhanādaṁ nadāpetuṁ iminā tvantiādimāha.",
  "atk-s0304a0:124_0": "Caṇḍāti duṭṭhā kibbisā. Pharusāti kakkhaḷā akkosissantīti dasahi akkosavatthūhi akkosissanti.",
  "atk-s0304a0:124_1": "Paribhāsissantīti “kiṁ samaṇo nāma tvaṁ, idañcidañca te karissāmā”ti tajjessanti.",
  "atk-s0304a0:124_2": "Evametthāti evaṁ mayhaṁ ettha bhavissati. Daṇḍenāti catuhatthadaṇḍena vā khadiradaṇḍena",
  "atk-s0304a0:124_3": "vā ghaṭikamuggarena vā. Satthenāti ekatodhārādinā satthena. Satthahārakaṁ pariyesantīti",
  "atk-s0304a0:124_4": "jīvitahārakasatthaṁ pariyesanti. Idaṁ thero tatiyapārājikavatthusmiṁ asubhakathaṁ",
  "atk-s0304a0:124_5": "sutvā attabhāvena jigucchantānaṁ bhikkhūnaṁ satthahārakapariyesanaṁ sandhāyāha. Damūpasamenāti",
  "atk-s0304a0:124_6": "ettha damoti indriyasaṁvarādīnaṁ etaṁ nāmaṁ.",
  "atk-s0304a0:125": "“Saccena danto damasā upeto,",
  "atk-s0304a0:126": "Vedantagū vusitabrahmacariyo”ti. –",
  "atk-s0304a0:127_0": "Ettha hi indriyasaṁvaro damoti vutto. “Yadi saccā damā cāgā, khantyā bhiyyodha vijjatī”ti",
  "atk-s0304a0:127_1": "ettha paññā damoti vuttā. “Dānena damena saṁyamena saccavajjenā”ti ettha uposathakammaṁ",
  "atk-s0304a0:127_2": "damoti vuttaṁ. Imasmiṁ pana sutte khanti damoti veditabbo. Upasamoti tasseva vevacanaṁ.",
  "atk-s0304a0:128": "Atha kho āyasmā puṇṇoti ko panesa puṇṇo, kasmā ca panettha gantukāmo ahosīti? Sunāparantavāsiko eva esa, sāvatthiyaṁ pana asappāyavihāraṁ sallakkhetvā tattha gantukāmo ahosi.",
  "atk-s0304a0:129_0": "Tatrāyaṁ anuppubbikathā – sunāparantaraṭṭhe kira ekasmiṁ vāṇijagāme ete dve bhātaro.",
  "atk-s0304a0:129_1": "Tesu kadāci jeṭṭho pañca sakaṭasatāni gahetvā janapadaṁ gantvā bhaṇḍaṁ āharati, kadāci",
  "atk-s0304a0:129_2": "kaniṭṭho. Imasmiṁ pana samaye kaniṭṭhaṁ ghare ṭhapetvā, jeṭṭhabhātiko pañca sakaṭasatāni",
  "atk-s0304a0:129_3": "gahetvā, janapadacārikaṁ caranto anupubbena sāvatthiṁ patvā, jetavanassa nātidūre",
  "atk-s0304a0:129_4": "sakaṭasatthaṁ nivesetvā bhuttapātarāso parijanaparivuto phāsukaṭṭhāne nisīdi.",
  "atk-s0304a0:130_0": "Tena ca samayena sāvatthivāsino bhuttapātarāsā uposathaṅgāni adhiṭṭhāya suddhuttarāsaṅgā",
  "atk-s0304a0:130_1": "gandhapupphādihatthā yena buddho, yena dhammo, yena saṅgho, tanninnā tappoṇā tappabbhārā",
  "atk-s0304a0:130_2": "hutvā, dakkhiṇadvārena nikkhamitvā jetavanaṁ gacchanti. So te disvā “kahaṁ ime gacchantī”ti",
  "atk-s0304a0:130_3": "ekaṁ manussaṁ pucchi. Kiṁ tvaṁ, ayyo, na jānāsi? Loke buddhadhammasaṅgharatanāni",
  "atk-s0304a0:130_4": "nāma uppannāni, icceso mahājano satthu santikaṁ dhammakathaṁ sotuṁ gacchatīti. Tassa",
  "atk-s0304a0:130_5": "“buddho”ti vacanaṁ chavicammādīni chinditvā aṭṭhimiñjaṁ āhacca aṭṭhāsi. So attano",
  "atk-s0304a0:130_6": "parijanaparivuto tāya parisāya saddhiṁ vihāraṁ gantvā, satthu madhurassarena dhammaṁ",
  "atk-s0304a0:130_7": "desentassa parisapariyante ṭhito, dhammaṁ sutvā pabbajjāya cittaṁ uppādesi. Atha",
  "atk-s0304a0:130_8": "tathāgatena kālaṁ viditvā parisāya uyyojitāya satthāraṁ upasaṅkamitvā, vanditvā,",
  "atk-s0304a0:130_9": "svātanāya nimantetvā, dutiyadivase maṇḍapaṁ kāretvā, āsanāni paññāpetvā, buddhappamukhassa",
  "atk-s0304a0:130_10": "saṅghassa mahādānaṁ datvā, bhuttapātarāso uposathaṅgāni adhiṭṭhāya bhaṇḍāgārikaṁ",
  "atk-s0304a0:130_11": "pakkosāpetvā, “ettakaṁ dhanaṁ vissajjitaṁ, ettakaṁ dhanaṁ na vissajjita”nti sabbaṁ",
  "atk-s0304a0:130_12": "ācikkhitvā, “imaṁ sāpateyyaṁ mayhaṁ kaniṭṭhassa dehī”ti sabbaṁ niyyātetvā, satthu",
  "atk-s0304a0:130_13": "santike pabbajitvā, kammaṭṭhānaparāyaṇo ahosi.",
  "atk-s0304a0:131_0": "Athassa kammaṭṭhānaṁ manasikarontassa kammaṭṭhānaṁ na upaṭṭhāti. Tato cintesi – “ayaṁ",
  "atk-s0304a0:131_1": "janapado mayhaṁ asappāyo, yaṁnūnāhaṁ satthu santike kammaṭṭhānaṁ gahetvā sakaraṭṭhameva",
  "atk-s0304a0:131_2": "gaccheyya”nti. Atha pubbaṇhasamaye piṇḍāya caritvā, sāyanhe paṭisallānā vuṭṭhahitvā,",
  "atk-s0304a0:131_3": "bhagavantaṁ upasaṅkamitvā, kammaṭṭhānaṁ kathāpetvā, satta sīhanāde naditvā, pakkāmi.",
  "atk-s0304a0:131_4": "Tena vuttaṁ, “atha kho āyasmā puṇṇo…pe… viharatī”ti.",
  "atk-s0304a0:132_0": "Kattha panāyaṁ vihāsīti? Catūsu ṭhānesu vihāsi. Sunāparantaraṭṭhaṁ tāva pavisitvā",
  "atk-s0304a0:132_1": "ca abbuhatthapabbataṁ nāma patvā vāṇijagāmaṁ piṇḍāya pāvisi. Atha naṁ kaniṭṭhabhātā",
  "atk-s0304a0:132_2": "sañjānitvā bhikkhaṁ datvā, “bhante, aññattha agantvā idheva vasathā”ti paṭiññaṁ kāretvā tattheva vasāpesi.",
  "atk-s0304a0:133_0": "Tato samuddagirivihāraṁ nāma agamāsi. Tattha ayakantapāsāṇehi paricchinditvā katacaṅkamo",
  "atk-s0304a0:133_1": "atthi, koci taṁ caṅkamituṁ samattho nāma natthi. Tattha samuddavīciyo āgantvā ayakantapāsāṇesu",
  "atk-s0304a0:133_2": "paharitvā mahāsaddaṁ karonti. Thero “kammaṭṭhānaṁ manasikarontānaṁ phāsuvihāro hotū”ti",
  "atk-s0304a0:133_3": "samuddaṁ nissaddaṁ katvā adhiṭṭhāsi.",
  "atk-s0304a0:134_0": "Tato mātulagiriṁ nāma agamāsi. Tatthapi sakuṇasaṅgho ussanno rattiñca divā ca saddo",
  "atk-s0304a0:134_1": "ekābaddhova ahosi. Thero “idaṁ ṭhānaṁ na phāsuka”nti tato makulakārāmavihāraṁ nāma",
  "atk-s0304a0:134_2": "gato. So vāṇijagāmassa nātidūro naccāsanno gamanāgamanasampanno vivitto appasaddo.",
  "atk-s0304a0:134_3": "Thero “imaṁ ṭhānaṁ phāsuka”nti tattha rattiṭṭhānadivāṭṭhānacaṅkamanādīni kāretvā",
  "atk-s0304a0:134_4": "vassaṁ upagacchi. Evaṁ catūsu ṭhānesu vihāsi.",
  "atk-s0304a0:135_0": "Athekadivasaṁ tasmiṁyeva antovasse pañca vāṇijasatāni “parasamuddaṁ gacchāmā”ti nāvāya",
  "atk-s0304a0:135_1": "bhaṇḍaṁ pakkhipiṁsu. Nāvārohanadivase therassa kaniṭṭhabhātā theraṁ bhojetvā, therassa",
  "atk-s0304a0:135_2": "santike sikkhāpadāni gahetvā, vanditvā, “bhante, samuddo nāma asaddheyyo anekantarāyo,",
  "atk-s0304a0:135_3": "amhe āvajjeyyāthā”ti vatvā nāvaṁ āruhi. Nāvā uttamajavena gacchamānā aññataraṁ dīpakaṁ",
  "atk-s0304a0:135_4": "pāpuṇi. Manussā “pātarāsaṁ karissāmā”ti dīpake uttiṇṇā. Tasmiṁ pana dīpake aññaṁ",
  "atk-s0304a0:135_5": "kiñci natthi, candanavanameva ahosi.",
  "atk-s0304a0:136_0": "Atheko vāsiyā rukkhaṁ ākoṭetvā lohitacandanabhāvaṁ ñatvā āha – “bho, mayaṁ lābhatthāya",
  "atk-s0304a0:136_1": "parasamuddaṁ gacchāma, ito ca uttari lābho nāma natthi, caturaṅgulamattā ghaṭikā",
  "atk-s0304a0:136_2": "satasahassaṁ agghati. Hāretabbayuttakaṁ bhaṇḍaṁ hāretvā candanassa pūressāmā”ti te",
  "atk-s0304a0:136_3": "tathā kariṁsu. Candanavane adhivatthā amanussā kujjhitvā, “imehi amhākaṁ candanavanaṁ",
  "atk-s0304a0:136_4": "nāsitaṁ ghātessāma ne”ti cintetvā – “idheva ghātitesu sabbaṁ ekakuṇapaṁ bhavissati,",
  "atk-s0304a0:136_5": "samuddamajjhe nesaṁ nāvaṁ osīdessāmā”ti āhaṁsu. Atha nesaṁ nāvaṁ āruyha muhuttaṁ",
  "atk-s0304a0:136_6": "gatakāleyeva uppātikaṁ uṭṭhapetvā sayampi te amanussā bhayānakāni rūpāni dassayiṁsu.",
  "atk-s0304a0:136_7": "Bhītā manussā attano attano devatānaṁ namassanti. Therassa kaniṭṭho cūḷapuṇṇakuṭumbiko",
  "atk-s0304a0:136_8": "“mayhaṁ bhātā avassayo hotū”ti therassa namassamāno aṭṭhāsi.",
  "atk-s0304a0:137_0": "Theropi kira tasmiṁyeva khaṇe āvajjetvā, tesaṁ byasanuppattiṁ ñatvā, vehāsaṁ uppatitvā,",
  "atk-s0304a0:137_1": "abhimukho aṭṭhāsi. Amanussā theraṁ disvāva “ayyo puṇṇatthero etī”ti apakkamiṁsu,",
  "atk-s0304a0:137_2": "uppātikaṁ sannisīdi. Thero “mā bhāyathā”ti te assāsetvā “kahaṁ gantukāmatthā”ti pucchi.",
  "atk-s0304a0:137_3": "Bhante, amhākaṁ sakaṭṭhānameva gacchāmāti. Thero nāvaṅgaṇe akkamitvā “etesaṁ icchitaṭṭhānaṁ",
  "atk-s0304a0:137_4": "gacchatū”ti adhiṭṭhāsi. Vāṇijā sakaṭṭhānaṁ gantvā, taṁ pavattiṁ puttadārassa ārocetvā,",
  "atk-s0304a0:137_5": "“etha theraṁ saraṇaṁ gacchāmā”ti pañcasatāpi attano pañcahi mātugāmasatehi saddhiṁ",
  "atk-s0304a0:137_6": "tīsu saraṇesu patiṭṭhāya upāsakattaṁ paṭivedesuṁ. Tato nāvāya bhaṇḍaṁ otāretvā therassa",
  "atk-s0304a0:137_7": "ekaṁ koṭṭhāsaṁ katvā, “ayaṁ, bhante, tumhākaṁ koṭṭhāso”ti āhaṁsu. Thero mayhaṁ visuṁ",
  "atk-s0304a0:137_8": "koṭṭhāsakiccaṁ natthi. Satthā pana tumhehi diṭṭhapubboti. Na diṭṭhapubbo, bhanteti.",
  "atk-s0304a0:137_9": "Tena hi iminā satthu maṇḍalamāḷaṁ karotha. Evaṁ satthāraṁ passissathāti. Te sādhu,",
  "atk-s0304a0:137_10": "bhanteti. Tena ca koṭṭhāsena attano ca koṭṭhāsehi maṇḍalamāḷaṁ kātuṁ ārabhiṁsu.",
  "atk-s0304a0:138_0": "Satthāpi kira taṁ āraddhakālato paṭṭhāya paribhogaṁ akāsi. Ārakkhamanussā rattiṁ",
  "atk-s0304a0:138_1": "obhāsaṁ disvā, “mahesakkhā devatā atthī”ti saññaṁ kariṁsu. Upāsakā maṇḍalamāḷañca",
  "atk-s0304a0:138_2": "bhikkhusaṅghassa ca senāsanāni niṭṭhāpetvā dānasambhāraṁ sajjetvā, “kataṁ, bhante,",
  "atk-s0304a0:138_3": "amhehi attano kiccaṁ, satthāraṁ pakkosathā”ti therassa ārocesuṁ. Thero sāyanhasamaye",
  "atk-s0304a0:138_4": "iddhiyā sāvatthiṁ gantvā, “bhante, vāṇijagāmavāsino tumhe daṭṭhukāmā, tesaṁ anukampaṁ",
  "atk-s0304a0:138_5": "karothā”ti bhagavantaṁ yāci. Bhagavā adhivāsesi. Thero sakaṭṭhānameva paccāgato.",
  "atk-s0304a0:139_0": "Bhagavāpi ānandattheraṁ āmantesi, “ānanda, sve sunāparante vāṇijagāme piṇḍāya carissāma,",
  "atk-s0304a0:139_1": "tvaṁ ekūnapañcasatānaṁ bhikkhūnaṁ salākaṁ dehī”ti. Thero “sādhu, bhante”ti bhikkhusaṅghassa",
  "atk-s0304a0:139_2": "tamatthaṁ ārocetvā, “ākāsacārī bhikkhū salākaṁ gaṇhantū”ti āha. Taṁdivasaṁ kuṇḍadhānatthero",
  "atk-s0304a0:139_3": "paṭhamaṁ salākaṁ aggahesi. Vāṇijagāmavāsinopi “sve kira satthā āgamissatī”ti gāmamajjhe",
  "atk-s0304a0:139_4": "maṇḍapaṁ katvā dānaggaṁ sajjayiṁsu. Bhagavā pātova sarīrapaṭijagganaṁ katvā, gandhakuṭiṁ",
  "atk-s0304a0:139_5": "pavisitvā, phalasamāpattiṁ appetvā, nisīdi. Sakkassa paṇḍukambalasilāsanaṁ uṇhaṁ",
  "atk-s0304a0:139_6": "ahosi. So “kiṁ ida”nti āvajjetvā satthu sunāparantagamanaṁ disvā, vissakammaṁ āmantesi,",
  "atk-s0304a0:139_7": "“tāta, ajja bhagavā tiṁsamattāni yojanasatāni piṇḍacāraṁ gamissati. Pañca kūṭāgārasatāni",
  "atk-s0304a0:139_8": "māpetvā jetavanadvārakoṭṭhakamatthake gamanasajjāni katvā ṭhapehī”ti. So tathā akāsi.",
  "atk-s0304a0:139_9": "Bhagavato kūṭāgāraṁ catumukhaṁ ahosi, dvinnaṁ aggasāvakānaṁ dvimukhāni, sesāni ekamukhāni,",
  "atk-s0304a0:139_10": "satthā gandhakuṭito nikkhamitvā paṭipāṭiyā ṭhapitakūṭāgāresu dhurakūṭāgāraṁ pāvisi.",
  "atk-s0304a0:139_11": "Dve aggasāvake ādiṁ katvā ekūnapañcabhikkhusatānipi kūṭāgāragatāni ahesuṁ. Ekaṁ tucchaṁ",
  "atk-s0304a0:139_12": "kūṭāgāraṁ ahosi, pañcapi kūṭāgārasatāni ākāse uppattiṁsu.",
  "atk-s0304a0:140_0": "Satthā saccabandhapabbataṁ nāma patvā kūṭāgāraṁ ākāse ṭhapesi. Tasmiṁ pabbate saccabandho",
  "atk-s0304a0:140_1": "nāma micchādiṭṭhikatāpaso mahājanaṁ micchādiṭṭhiṁ uggaṇhāpento lābhaggayasaggappatto",
  "atk-s0304a0:140_2": "hutvā vasati, abbhantare cassa antocāṭiyaṁ padīpo viya arahattaphalassa upanissayo",
  "atk-s0304a0:140_3": "jalati. Taṁ disvā “dhammamassa kathessāmī”ti gantvā dhammaṁ desesi. Tāpaso desanāpariyosāne",
  "atk-s0304a0:140_4": "arahattaṁ pāpuṇi. Maggenevassa abhiññā āgatā. So ehibhikkhu hutvā iddhimayapattacīvaradharo",
  "atk-s0304a0:140_5": "tucchakūṭāgāraṁ pāvisi.",
  "atk-s0304a0:141_0": "Bhagavā kūṭāgāragatehi pañcahi bhikkhusatehi saddhiṁ vāṇijagāmaṁ gantvā, kūṭāgārāni",
  "atk-s0304a0:141_1": "adissamānakāni katvā, vāṇijagāmaṁ pāvisi. Vāṇijā buddhappamukhassa saṅghassa mahādānaṁ",
  "atk-s0304a0:141_2": "datvā satthāraṁ makulakārāmaṁ nayiṁsu. Satthā maṇḍalamāḷaṁ pāvisi. Mahājano yāva",
  "atk-s0304a0:141_3": "satthā bhattadarathaṁ paṭippassambheti, tāva pātarāsaṁ katvā uposathaṅgāni samādāya",
  "atk-s0304a0:141_4": "bahuṁ gandhañca pupphañca ādāya dhammassavanatthāya ārāmaṁ paccāgamāsi. Satthā dhammaṁ",
  "atk-s0304a0:141_5": "desesi. Mahājanassa bandhanamokkho jāto, mahantaṁ buddhakolāhalaṁ ahosi.",
  "atk-s0304a0:142_0": "Satthā mahājanassa saṅgahatthāya sattāhaṁ tattheva vasi, aruṇaṁ pana mahāgandhakuṭiyaṁyeva",
  "atk-s0304a0:142_1": "uṭṭhapesi. Sattāhampi dhammadesanāpariyosāne caturāsītiyā pāṇasahassānaṁ dhammābhisamayo",
  "atk-s0304a0:142_2": "ahosi. Tattha sattāhaṁ vasitvā, vāṇijagāme piṇḍāya caritvā, “tvaṁ idheva vasāhī”ti",
  "atk-s0304a0:142_3": "puṇṇattheraṁ nivattetvā antare nammadānadī nāma atthi, tassā tīraṁ agamāsi. Nammadā",
  "atk-s0304a0:142_4": "nāgarājā satthu paccuggamanaṁ katvā, nāgabhavanaṁ pavesetvā, tiṇṇaṁ ratanānaṁ sakkāraṁ",
  "atk-s0304a0:142_5": "akāsi. Satthā tassa dhammaṁ kathetvā nāgabhavanā nikkhami. So “mayhaṁ, bhante, paricaritabbaṁ",
  "atk-s0304a0:142_6": "dethā”ti yāci. Bhagavā nammadānadītīre padacetiyaṁ dassesi. Taṁ vīcīsu āgatāsu pidhīyati,",
  "atk-s0304a0:142_7": "gatāsu vivarīyati. Mahāsakkārapattaṁ ahosi. Satthā tato nikkhamitvā saccabandhapabbataṁ",
  "atk-s0304a0:142_8": "gantvā saccabandhaṁ āha – “tayā mahājano apāyamagge otārito. Tvaṁ idheva vasitvā,",
  "atk-s0304a0:142_9": "etesaṁ laddhiṁ vissajjāpetvā, nibbānamagge patiṭṭhāpehī”ti. Sopi paricaritabbaṁ yāci.",
  "atk-s0304a0:142_10": "Satthā ghanapiṭṭhipāsāṇe allamattikapiṇḍamhi lañchanaṁ viya padacetiyaṁ dassesi.",
  "atk-s0304a0:142_11": "Tato jetavanameva gato. Etamatthaṁ sandhāya teneva antaravassenātiādi vuttaṁ.",
  "atk-s0304a0:143_0": "Parinibbāyīti anupādisesāya nibbānadhātuyā parinibbāyi. Mahājano therassa satta divasāni",
  "atk-s0304a0:143_1": "sarīrapūjaṁ katvā, bahūni gandhakaṭṭhāni samodhānetvā, sarīraṁ jhāpetvā dhātuyo ādāya",
  "atk-s0304a0:143_2": "cetiyaṁ akāsi. Sambahulā bhikkhūti therassa āḷāhanaṭṭhāne ṭhitabhikkhū. Sesaṁ sabbattha",
  "atk-s0304a0:143_3": "uttānameva. Chaṭṭhaṁ uttānameva.",
  "atk-s0304a0:144": "7-8. Paṭhamaejāsuttādivaṇṇanā",
  "atk-s0304a0:145_0": "90-91. Sattame ejāti taṇhā. Sā hi calanaṭṭhena ejāti vuccati. Sāva ābādhanaṭṭhena",
  "atk-s0304a0:145_1": "rogo, anto dussanaṭṭhena gaṇḍo, nikantanaṭṭhena sallaṁ. Tasmāti yasmā ejā rogo ceva",
  "atk-s0304a0:145_2": "gaṇḍo ca sallañca, tasmā. Cakkhuṁ na maññeyyātiādi vuttanayameva, idhāpi sabbaṁ heṭṭhā",
  "atk-s0304a0:145_3": "gahitameva saṁkaḍḍhitvā dassitaṁ. Aṭṭhamaṁ vuttanayameva.",
  "atk-s0304a0:146": "9-10. Paṭhamadvayasuttādivaṇṇanā",
  "atk-s0304a0:147_0": "92-93. Navame dvayanti dve dve koṭṭhāse. Dasame itthetaṁ dvayanti evametaṁ dvayaṁ.",
  "atk-s0304a0:147_1": "Calañceva byathañcāti attano sabhāvena asaṇṭhahanato calati ceva byathati ca. Yopi",
  "atk-s0304a0:147_2": "hetu yopi paccayoti cakkhuviññāṇassa vatthārammaṇaṁ hetu ceva paccayo ca. Kuto niccaṁ",
  "atk-s0304a0:147_3": "bhavissatīti kena kāraṇena niccaṁ bhavissati. Yathā pana dāsassa dāsiyā kucchismiṁ",
  "atk-s0304a0:147_4": "jāto putto parova dāso hoti, evaṁ aniccameva hotīti attho. Saṅgatīti sahagati. Sannipātoti",
  "atk-s0304a0:147_5": "ekato sannipatanaṁ. Samavāyoti ekato samāgamo. Ayaṁ vuccati cakkhusamphassoti iminā",
  "atk-s0304a0:147_6": "saṅgatisannipātasamavāyasaṅkhātena paccayena uppannattā paccayanāmeneva saṅgati sannipāto",
  "atk-s0304a0:147_7": "samavāyoti ayaṁ vuccati cakkhusamphasso.",
  "atk-s0304a0:148_0": "Sopi hetūti phassassa vatthu ārammaṇaṁ sahajātā tayo khandhāti ayaṁ hetu. Phuṭṭhoti",
  "atk-s0304a0:148_1": "upayogatthe paccattaṁ, phassena phuṭṭhameva gocaraṁ vedanā vedeti, cetanā ceteti,",
  "atk-s0304a0:148_2": "saññā sañjānātīti attho. Phuṭṭhoti vā phassasamaṅgīpuggalo, phassena phuṭṭhārammaṇameva",
  "atk-s0304a0:148_3": "vedanādīhi vedeti ceteti sañjānātītipi vuttaṁ hoti. Iti imasmiṁ sutte samatiṁsakkhandhā",
  "atk-s0304a0:148_4": "kathitā honti. Kathaṁ? Cakkhudvāre tāva vatthu ceva ārammaṇañca rūpakkhandho, phuṭṭho",
  "atk-s0304a0:148_5": "vedetīti vedanākkhandho, cetetīti saṅkhārakkhandho, sañjānātīti saññākkhandho, vijānātīti",
  "atk-s0304a0:148_6": "viññāṇakkhandhoti. Sesadvāresupi eseva nayo. Manodvārepi hi vatthurūpaṁ ekantato",
  "atk-s0304a0:148_7": "rūpakkhandho, rūpe pana ārammaṇe sati ārammaṇampi rūpakkhandhoti cha pañcakātiṁsa",
  "atk-s0304a0:148_8": "honti. Saṅkhepena panete chasupi dvāresu pañceva khandhāti sapaccaye pañcakkhandhe",
  "atk-s0304a0:148_9": "aniccāti vitthāretvā vuccamāne bujjhanakānaṁ ajjhāsayena idaṁ suttaṁ desitanti.",
  "atk-s0304a0:149": "Channavaggo navamo.",
  "atk-s0304a0:150": "10. Saḷavaggo",
  "atk-s0304a0:151": "1. Adantaaguttavaṇṇanā",
  "atk-s0304a0:152_0": "94. Saḷavaggassa paṭhame adantāti adamitā. Aguttāti agopitā. Arakkhitāti na rakkhitā.",
  "atk-s0304a0:152_1": "Asaṁvutāti apihitā. Dukkhādhivāhā hontīti nerayikādibhedaṁ adhikadukkhaṁ āvahanakā",
  "atk-s0304a0:152_2": "honti. Sukhādhivāhā hontīti jhānamaggaphalapabhedaṁ adhikasukhaṁ āvahanakā honti.",
  "atk-s0304a0:152_3": "Adhivahātipi pāṭho, esevattho.",
  "atk-s0304a0:153_0": "Saḷevāti cha eva. Asaṁvuto yattha dukkhaṁ nigacchatīti yesu āyatanesu saṁvaravirahito",
  "atk-s0304a0:153_1": "dukkhaṁ pāpuṇāti. Tesañca ye saṁvaraṇaṁ avedisunti ye tesaṁ āyatanānaṁ saṁvaraṁ vindiṁsu",
  "atk-s0304a0:153_2": "paṭilabhiṁsu. Viharantānavassutāti viharanti anavassutā atintā.",
  "atk-s0304a0:154_0": "Asāditañca sādunti assādavantañca madhurañca. Phassadvayaṁ sukhadukkhe upekkheti",
  "atk-s0304a0:154_1": "sukhaphassañca dukkhaphassañcāti idaṁ phassadvayaṁ upekkhe, upekkhāmevettha uppādeyyāti",
  "atk-s0304a0:154_2": "attho. Phassadvayaṁ sukhadukkhaṁ upekkhoti vā pāṭho, phassahetukaṁ sukhadukkhaṁ upekkho,",
  "atk-s0304a0:154_3": "sukhe anurodhaṁ dukkhe ca virodhaṁ anuppādento upekkhako bhaveyyātipi attho. Anānuruddhoaviruddho",
  "atk-s0304a0:154_4": "kenacīti kenaci saddhiṁ neva anuruddho na viruddho bhaveyya.",
  "atk-s0304a0:155_0": "Papañcasaññāti kilesasaññāya papañcasaññā nāma hutvā. Itarītarā narāti lāmakasattā",
  "atk-s0304a0:155_1": "papañcayantā upayantīti papañcayamānā vaṭṭaṁ upagacchanti. Saññinoti sasaññā sattā.",
  "atk-s0304a0:155_2": "Manomayaṁ gehasitañca sabbanti sabbameva pañcakāmaguṇagehanissitaṁ manomayaṁ vitakkaṁ.",
  "atk-s0304a0:155_3": "Panujjāti panuditvā nīharitvā. Nekkhammasitaṁ irīyatīti dabbajātiko bhikkhu nekkhammasitaṁ iriyena irīyati.",
  "atk-s0304a0:156_0": "Chassu yadāsubhāvitoti chasu ārammaṇesu yadā suṭṭhu bhāvito. Phuṭṭhassa cittaṁ na",
  "atk-s0304a0:156_1": "vikampatekvacīti sukhaphassena vā dukkhaphassena vā phuṭṭhassa kismiñci cittaṁ na",
  "atk-s0304a0:156_2": "kampati na vedhati. Bhavattha jātimaraṇassa pāragāti jātimaraṇānaṁ pāraṁ nibbānaṁ gamakā hotha.",
  "atk-s0304a0:157": "2. Mālukyaputtasuttavaṇṇanā",
  "atk-s0304a0:158_0": "95. Dutiye mālukyaputtoti mālukyabrāhmaṇiyā putto. Etthāti etasmiṁ tava ovādāyācane.",
  "atk-s0304a0:158_1": "Iminā theraṁ apasādetipi ussādetipi. Kathaṁ? Ayaṁ kira daharakāle rūpādīsu pamajjitvā",
  "atk-s0304a0:158_2": "pacchā mahallakakāle araññavāsaṁ patthento kammaṭṭhānaṁ yācati. Atha bhagavā “ettha",
  "atk-s0304a0:158_3": "dahare kiṁ vakkhāma? Mālukyaputto viya tumhepi taruṇakāle pamajjitvā mahallakakāle",
  "atk-s0304a0:158_4": "araññaṁ pavisitvā samaṇadhammaṁ kareyyāthā”ti iminā adhippāyena bhaṇanto theraṁ apasādeti nāma.",
  "atk-s0304a0:159_0": "Yasmā pana thero mahallakakālepi araññaṁ pavisitvā samaṇadhammaṁ kātukāmo, tasmā",
  "atk-s0304a0:159_1": "bhagavā “ettha dahare kiṁ vakkhāma? Ayaṁ amhākaṁ mālukyaputto mahallakakālepi araññaṁ",
  "atk-s0304a0:159_2": "pavisitvā samaṇadhammaṁ kattukāmo kammaṭṭhānaṁ yācati, tumhe nāma taruṇakālepi vīriyaṁ",
  "atk-s0304a0:159_3": "na karothā”ti iminā adhippāyena bhaṇanto theraṁ ussādeti nāma.",
  "atk-s0304a0:160_0": "Yatra hi nāmāti yo nāma. Kiñcāpāhanti kiñcāpi “ahaṁ mahallako”ti ñātaṁ. Yadi ahaṁ",
  "atk-s0304a0:160_1": "mahallako, mahallako samānopi sakkhissāmi samaṇadhammaṁ kātuṁ, desetu me, bhante,",
  "atk-s0304a0:160_2": "bhagavāti adhippāyena mahallakabhāvaṁ anuggaṇhanto ovādañca pasaṁsanto evamāha.",
  "atk-s0304a0:161_0": "Adiṭṭhā adiṭṭhapubbāti imasmiṁ attabhāve adiṭṭhā atītepi adiṭṭhapubbā. Na ca passasīti",
  "atk-s0304a0:161_1": "etarahipi na passasi. Na ca te hoti passeyyanti evaṁ samannāhāropi te yattha natthi,",
  "atk-s0304a0:161_2": "api nu te tattha chandādayo uppajjeyyunti pucchati.",
  "atk-s0304a0:162_0": "Diṭṭhe diṭṭhamattanti rūpāyatane cakkhuviññāṇena diṭṭhe diṭṭhamattaṁ bhavissati.",
  "atk-s0304a0:162_1": "Cakkhuviññāṇañhi rūpe rūpamattameva passati, na niccādisabhāvaṁ, iti sesaviññāṇehipi",
  "atk-s0304a0:162_2": "me ettha diṭṭhamattameva cittaṁ bhavissatīti attho. Atha vā diṭṭhe diṭṭhaṁ nāma cakkhuviññāṇaṁ,",
  "atk-s0304a0:162_3": "rūpe rūpavijānananti attho. Mattāti pamāṇaṁ, diṭṭhaṁ mattā assāti diṭṭhamattaṁ, cittaṁ,",
  "atk-s0304a0:162_4": "cakkhuviññāṇamattameva me cittaṁ bhavissatīti attho. Idaṁ vuttaṁ hoti – yathā āpāthagatarūpe",
  "atk-s0304a0:162_5": "cakkhuviññāṇaṁ na rajjati na dussati na muyhati, evaṁ rāgādivirahena cakkhuviññāṇamattameva",
  "atk-s0304a0:162_6": "javanaṁ bhavissati, cakkhuviññāṇapamāṇeneva javanaṁ ṭhapessāmīti. Atha vā diṭṭhaṁ",
  "atk-s0304a0:162_7": "nāma cakkhuviññāṇena diṭṭharūpaṁ, diṭṭhe diṭṭhamattaṁ nāma tattheva uppannaṁ sampaṭicchanasantīraṇavoṭṭhabbanasaṅkhātaṁ",
  "atk-s0304a0:162_8": "cittattayaṁ. Yathā taṁ na rajjati, na dussati, na muyhati, evaṁ āpāthagate rūpe teneva",
  "atk-s0304a0:162_9": "sampaṭicchanādippamāṇena javanaṁ uppādessāmi, nāhaṁ taṁ pamāṇaṁ atikkamitvā rajjanādivasena",
  "atk-s0304a0:162_10": "uppajjituṁ dassāmīti ayamettha attho. Eseva nayo sutamutesu.",
  "atk-s0304a0:163_0": "Viññāte viññātamattanti ettha pana viññātaṁ nāma manodvārāvajjanena viññātārammaṇaṁ,",
  "atk-s0304a0:163_1": "tasmiṁ viññāte viññātamattanti āvajjanapamāṇaṁ. Yathā āvajjanena na rajjati na dussati",
  "atk-s0304a0:163_2": "na muyhati, evaṁ rajjanādivasena uppajjituṁ adatvā āvajjanapamāṇeneva cittaṁ ṭhapessāmīti ayamettha attho.",
  "atk-s0304a0:164_0": "Yatoti yadā. Tatoti tadā. Na tenāti tena rāgena vā ratto, dosena vā duṭṭho, mohena",
  "atk-s0304a0:164_1": "vā mūḷho na bhavissati. Tato tvaṁ mālukyaputta na tatthāti yadā tvaṁ tena rāgena",
  "atk-s0304a0:164_2": "vā dosamohehi vā ratto vā duṭṭho vā mūḷho vā na bhavissasi, tadā tvaṁ na tattha tasmiṁ",
  "atk-s0304a0:164_3": "diṭṭhe vā sutamutaviññāte vā paṭibaddho allīno patiṭṭhito nāma bhavissasi. Nevidhātiādi vuttatthameva.",
  "atk-s0304a0:165_0": "Sati muṭṭhāti sati naṭṭhā. Tañca ajjhosāti taṁ ārammaṇaṁ gilitvā. Abhijjhā ca vihesā",
  "atk-s0304a0:165_1": "cāti abhijjhāya ca vihiṁsāya ca. Atha vā “tassa vaḍḍhantī”ti padenāpi saddhiṁ yojetabbaṁ,",
  "atk-s0304a0:165_2": "abhijjhā ca vihesā cāti imepi dve dhammā tassa vaḍḍhantīti attho.",
  "atk-s0304a0:166_0": "Cittamassūpahaññatīti abhijjhāvihesāhi assa cittaṁ upahaññati. Ācinatoti ācinantassa.",
  "atk-s0304a0:166_1": "Ārā nibbāna vuccatīti evarūpassa puggalassa nibbānaṁ nāma dūre pavuccati. Ghatvāti",
  "atk-s0304a0:166_2": "ghāyitvā. Bhotvāti bhutvā sāyitvā lehitvā. Phussāti phusitvā. Paṭissatoti paṭissatisaṅkhātāya",
  "atk-s0304a0:166_3": "satiyā yutto. Sevato cāpi vedananti catumaggasampayuttaṁ nibbattitalokuttaravedanaṁ",
  "atk-s0304a0:166_4": "sevantassa. Khīyatīti khayaṁ gacchati. Kiṁ taṁ? Dukkhampi kilesajātampi. Aññataroti",
  "atk-s0304a0:166_5": "asītiyā mahāsāvakānaṁ abbhantaro eko. Iti imasmiṁ sutte gāthāhipi vaṭṭavivaṭṭameva kathitaṁ.",
  "atk-s0304a0:167": "3. Parihānadhammasuttavaṇṇanā",
  "atk-s0304a0:168_0": "96. Tatiye parihānadhammanti parihānasabhāvaṁ. Abhibhāyatanānīti abhibhavitāni āyatanāni.",
  "atk-s0304a0:168_1": "Sarasaṅkappāti ettha sarantīti sarā, dhāvantīti attho. Sarā ca te saṅkappā ca sarasaṅkappā.",
  "atk-s0304a0:168_2": "Saṁyojaniyāti bandhaniyā bandhanassa paccayabhūtā. Tañce bhikkhūti taṁ evaṁ uppannaṁ",
  "atk-s0304a0:168_3": "kilesajātaṁ, taṁ vā ārammaṇaṁ. Adhivāsetīti citte āropetvā vāseti. Nappajahatīti",
  "atk-s0304a0:168_4": "chandarāgappahānena na pajahati. Evaṁ sabbapadehi yojetabbaṁ. Abhibhāyatanañhetaṁ",
  "atk-s0304a0:168_5": "vuttaṁ bhagavatāti etaṁ buddhena bhagavatā abhibhavitaṁ āyatananti kathitaṁ. Idha",
  "atk-s0304a0:168_6": "dhammaṁ pucchitvā vibhajantena puggalena dhammo dassito.",
  "atk-s0304a0:169": "4. Pamādavihārīsuttavaṇṇanā",
  "atk-s0304a0:170_0": "97. Catutthe asaṁvutassāti apihitassa na pidahitvā sañchāditvā ṭhapitassa. Byāsiñcatīti",
  "atk-s0304a0:170_1": "viāsiñcati, kilesatintaṁ hutvā vattati. Pāmojjanti dubbalapīti. Pītīti balavapīti.",
  "atk-s0304a0:170_2": "Passaddhīti darathapassaddhi. Dhammā na pātubhavantīti samathavipassanādhammā na",
  "atk-s0304a0:170_3": "uppajjanti. Imasmiṁ sutte puggalaṁ pucchitvā vibhajantena dhammena puggalo dassito.",
  "atk-s0304a0:171": "5. Saṁvarasuttavaṇṇanā",
  "atk-s0304a0:172_0": "98. Pañcame kathañca, bhikkhave, asaṁvaroti idaṁ maggakusalassa vāmaṁ muñcitvā dakkhiṇaṁ",
  "atk-s0304a0:172_1": "gaṇheyyāsīti paṭhamaṁ pahātabbamaggakkhānaṁ viya uddesakkamena avatvā desanākusalatāya",
  "atk-s0304a0:172_2": "paṭhamaṁ pahātabbadhammakkhānavasena vuttanti veditabbaṁ. Idha dhammaṁ pucchitvā dhammova vibhatto.",
  "atk-s0304a0:173": "6. Samādhisuttavaṇṇanā",
  "atk-s0304a0:174": "99. Chaṭṭhe samādhinti cittekaggataṁ. Idañhi suttaṁ cittekaggatāya parihāyamāne disvā, “imesaṁ cittekaggataṁ labhantānaṁ kammaṭṭhānaṁ phātiṁ gamissatī”ti ñatvā kathitaṁ.",
  "atk-s0304a0:175": "7. Paṭisallānasuttavaṇṇanā",
  "atk-s0304a0:176": "100. Sattame paṭisallānanti kāyavivekaṁ. Idañhi suttaṁ kāyavivekena parihāyamāne disvā, “imesaṁ kāyavivekaṁ labhantānaṁ kammaṭṭhānaṁ phātiṁ gamissatī”ti ñatvā kathitaṁ.",
  "atk-s0304a0:177": "8-9. Paṭhamanatumhākaṁsuttādivaṇṇanā",
  "atk-s0304a0:178_0": "101-102. Aṭṭhamaṁ upamāya parivāretvā kathite bujjhanakānaṁ, navamaṁ suddhikavaseneva",
  "atk-s0304a0:178_1": "bujjhanakānaṁ ajjhāsayavasena vuttaṁ. Attho pana ubhayatthāpi khandhiyavagge vuttanayeneva veditabbo.",
  "atk-s0304a0:179": "10. Udakasuttavaṇṇanā",
  "atk-s0304a0:180_0": "103. Dasame udako sudanti ettha sudanti nipātamattaṁ. Udakoti tassa nāmaṁ. Idaṁ jātu",
  "atk-s0304a0:180_1": "vedagūti ettha idanti nipātamattaṁ. Atha vā idaṁ mama vacanaṁ suṇāthāti dīpento evamāha.",
  "atk-s0304a0:180_2": "Jātu vedagūti ahaṁ ekaṁseneva vedagū, vedasaṅkhātena ñāṇena neyyesu gato, vedaṁ vā",
  "atk-s0304a0:180_3": "gato adhigato, paṇḍitohamasmīti attho. Sabbajīti ekaṁsena sabbavaṭṭaṁ jinitvā abhibhavitvā",
  "atk-s0304a0:180_4": "ṭhitosmīti vadati. Apalikhataṁ gaṇḍamūlanti apalikhataṁ dukkhamūlaṁ. Palikhaṇinti",
  "atk-s0304a0:180_5": "palikhataṁ mayā, khanitvā ṭhitosmīti dīpeti.",
  "atk-s0304a0:181_0": "Mātāpettikasambhavassāti mātito ca pitito ca nibbattena mātāpettikena sukkasoṇitena",
  "atk-s0304a0:181_1": "sambhūtassa. Odanakummāsūpacayassāti odanena ceva kummāsena ca upacitassa vaḍḍhitassa.",
  "atk-s0304a0:181_2": "Aniccucchādanaparimaddanabhedanaviddhaṁsanadhammassāti ettha ayaṁ kāyo hutvā abhāvaṭṭhena",
  "atk-s0304a0:181_3": "aniccadhammo, duggandhavighātatthāya tanuvilepanena ucchādanadhammo, aṅgapaccaṅgābādhavinodanatthāya",
  "atk-s0304a0:181_4": "khuddakasambāhanena parimaddanadhammo, daharakāle vā ūrūsu sayāpetvā gabbhavāsena",
  "atk-s0304a0:181_5": "dussaṇṭhitānaṁ tesaṁ tesaṁ aṅgānaṁ saṇṭhānasampādanatthaṁ añchanapīḷanādīnaṁ vasena",
  "atk-s0304a0:181_6": "parimaddanadhammo, evaṁ pariharitopi ca bhedanaviddhaṁsanadhammo bhijjati ceva vikirati",
  "atk-s0304a0:181_7": "ca, evaṁ sabhāvoti attho.",
  "atk-s0304a0:182_0": "Tattha mātāpettikasambhavaodanakummāsūpacayaparimaddanapadehi vaḍḍhi kathitā, aniccabhedanaviddhaṁsanapadehi",
  "atk-s0304a0:182_1": "parihāni. Purimehi vā tīhi samudayo, pacchimehi atthaṅgamoti. Evaṁ cātumahābhūtikassa",
  "atk-s0304a0:182_2": "kāyassa vaḍḍhiparihāninibbattibhedā dassitā. Sesaṁ uttānatthamevāti.",
  "atk-s0304a0:183": "Saḷavaggo dasamo.",
  "atk-s0304a0:184": "Dutiyo paṇṇāsako.",
  "atk-s0304a0:185": "11. Yogakkhemivaggo",
  "atk-s0304a0:186": "1. Yogakkhemisuttavaṇṇanā",
  "atk-s0304a0:187_0": "104. Yogakkhemivaggassa paṭhame yogakkhemipariyāyanti catūhi yogehi khemino kāraṇabhūtaṁ.",
  "atk-s0304a0:187_1": "Dhammapariyāyanti dhammakāraṇaṁ. Akkhāsi yoganti yuttiṁ kathesi. Tasmāti kasmā? Kiṁ",
  "atk-s0304a0:187_2": "akkhātattā, udāhu pahīnattāti? Pahīnattā. Na hi akkhānena yogakkhemi nāma hoti.",
  "atk-s0304a0:188": "2-10. Upādāyasuttādivaṇṇanā",
  "atk-s0304a0:189_0": "105-113. Dutiye vedanāsukhadukkhaṁ kathitaṁ, taṁ pana vipākasukhadukkhaṁ vaṭṭati.",
  "atk-s0304a0:189_1": "Tatiye dukkhassāti vaṭṭadukkhassa. Catutthe lokassāti saṅkhāralokassa. Pañcamādīsu",
  "atk-s0304a0:189_2": "yaṁ vattabbaṁ siyā, taṁ khandhiyavagge vuttanayameva.",
  "atk-s0304a0:190": "Yogakkhemivaggo ekādasamo.",
  "atk-s0304a0:191": "12. Lokakāmaguṇavaggo",
  "atk-s0304a0:192": "1-2. Paṭhamamārapāsasuttādivaṇṇanā",
  "atk-s0304a0:193_0": "114-115. Lokakāmaguṇavaggassa paṭhame āvāsagatoti vasanaṭṭhānaṁ gato. Mārassa vasaṁ",
  "atk-s0304a0:193_1": "gatoti tividhassāpi mārassa vasaṁ gato. Paṭimukka’ssa mārapāsoti assa gīvāya mārapāso",
  "atk-s0304a0:193_2": "paṭimukko pavesito. Dutiyaṁ uttānameva.",
  "atk-s0304a0:194": "3. Lokantagamanasuttavaṇṇanā",
  "atk-s0304a0:195_0": "116. Tatiye lokassāti cakkavāḷalokassa. Lokassa antanti saṅkhāralokassa antaṁ. Vihāraṁ",
  "atk-s0304a0:195_1": "pāvisīti “mayi vihāraṁ paviṭṭhe ime bhikkhū, imaṁ uddesaṁ ānandaṁ pucchissanti, so",
  "atk-s0304a0:195_2": "ca tesaṁ mama sabbaññutaññāṇena saṁsanditvā kathessati. Tato naṁ thomessāmi, mama",
  "atk-s0304a0:195_3": "thomanaṁ sutvā bhikkhū ānandaṁ upasaṅkamitabbaṁ, vacanañcassa sotabbaṁ saddhātabbaṁ",
  "atk-s0304a0:195_4": "maññissanti, taṁ nesaṁ bhavissati dīgharattaṁ hitāya sukhāyā”ti cintetvā saṁkhittena",
  "atk-s0304a0:195_5": "bhāsitassa vitthārena atthaṁ avibhajitvāva nisinnāsane antarahito gandhakuṭiyaṁ pāturahosi.",
  "atk-s0304a0:195_6": "Tena vuttaṁ “uṭṭhāyāsanā vihāraṁ pāvisī”ti.",
  "atk-s0304a0:196_0": "Satthu ceva saṁvaṇṇitoti satthārā ca pasattho. Viññūnanti idampi karaṇatthe sāmivacanaṁ,",
  "atk-s0304a0:196_1": "paṇḍitehi sabrahmacārīhi ca sambhāvitoti attho. Pahotīti sakkoti. Atikkammeva mūlaṁ",
  "atk-s0304a0:196_2": "atikkammeva khandhanti sāro nāma mūle vā khandhe vā bhaveyya, tampi atikkamitvāti",
  "atk-s0304a0:196_3": "attho. Evaṁsampadamidanti evaṁsampattikaṁ, īdisanti attho. Atisitvāti atikkamitvā.",
  "atk-s0304a0:196_4": "Jānaṁ jānātīti jānitabbameva jānāti. Passaṁ passatīti passitabbameva passati. Yathā",
  "atk-s0304a0:196_5": "vā ekacco viparītaṁ gaṇhanto jānantopi na jānāti, passantopi na passati, na evaṁ",
  "atk-s0304a0:196_6": "bhagavā. Bhagavā pana jānanto jānāti, passanto passatiyeva. Svāyaṁ dassanapariṇāyakaṭṭhena",
  "atk-s0304a0:196_7": "cakkhubhūto. Viditakaraṇaṭṭhena ñāṇabhūto. Aviparītasabhāvaṭṭhena pariyattidhammapavattanato",
  "atk-s0304a0:196_8": "vā hadayena cintetvā vācāya nicchāritadhammamayoti dhammabhūto. Seṭṭhaṭṭhena brahmabhūto.",
  "atk-s0304a0:196_9": "Atha vā cakkhu viya bhūtoti cakkhubhūto. Evametesu padesu attho veditabbo. Svāyaṁ",
  "atk-s0304a0:196_10": "dhammassa vattanato vattā. Pavattanato pavattā. Atthaṁ nīharitvā nīharitvā dassanasamatthatāya",
  "atk-s0304a0:196_11": "atthassa ninnetā. Amatādhigamāya paṭipattiṁ desetīti amatassa dātā.",
  "atk-s0304a0:197_0": "Agaruṁ karitvāti punappunaṁ yācāpentopi hi garuṁ karoti nāma. Attano sekkhapaṭisambhidāñāṇe",
  "atk-s0304a0:197_1": "ṭhatvā sinerupādato vālikaṁ uddharamāno viya dubbiññeyyaṁ katvā kathentopi garuṁ",
  "atk-s0304a0:197_2": "karotiyeva nāma. Evaṁ akatvā amhe punappunaṁ ayācāpetvā suviññeyyampi no katvā kathehīti vuttaṁ hoti.",
  "atk-s0304a0:198_0": "Yaṁ kho voti yaṁ kho tumhākaṁ. Cakkhunā kho, āvuso, lokasmiṁ lokasaññī hoti lokamānīti",
  "atk-s0304a0:198_1": "cakkhuñhi loke appahīnadiṭṭhi puthujjano sattalokavasena lokoti sañjānāti ceva maññati",
  "atk-s0304a0:198_2": "ca, tathā cakkavāḷalokavasena. Na hi aññatra cakkhādīhi dvādasāyatanehi tassa sā",
  "atk-s0304a0:198_3": "saññā vā māno vā uppajjati. Tena vuttaṁ, “cakkhunā kho, āvuso, lokasmiṁ lokasaññī",
  "atk-s0304a0:198_4": "hoti lokamānī”ti. Imassa ca lokassa gamanena anto nāma ñātuṁ vā daṭṭhuṁ vā pattuṁ",
  "atk-s0304a0:198_5": "vā na sakkā. Lujjanaṭṭhena pana tasseva cakkhādibhedassa lokassa nibbānasaṅkhātaṁ",
  "atk-s0304a0:198_6": "antaṁ appatvā vaṭṭadukkhassa antakiriyā nāma natthīti veditabbā.",
  "atk-s0304a0:199_0": "Evaṁ pañhaṁ vissajjetvā idāni “sāvakena pañho kathitoti mā nikkaṅkhā ahuvattha, ayaṁ",
  "atk-s0304a0:199_1": "bhagavā sabbaññutaññāṇatulaṁ gahetvā nisinno. Icchamānā tameva upasaṅkamitvā nikkaṅkhā",
  "atk-s0304a0:199_2": "hothā”ti uyyojento ākaṅkhamānā panātiādimāha.",
  "atk-s0304a0:200_0": "Imehi ākārehīti imehi kāraṇehi cakkavāḷalokassa antābhāvakāraṇehi ceva saṅkhāralokassa",
  "atk-s0304a0:200_1": "antāpattikāraṇehi ca. Imehi padehīti imehi akkharasampiṇḍanehi. Byañjanehīti pāṭiyekkaakkharehi.",
  "atk-s0304a0:201_0": "Paṇḍitoti paṇḍiccena samannāgato. Catūhi kāraṇehi paṇḍito dhātukusalo āyatanakusalo",
  "atk-s0304a0:201_1": "paccayākārakusalo kāraṇākāraṇakusaloti. Mahāpaññoti mahante atthe mahante dhamme",
  "atk-s0304a0:201_2": "mahantā niruttiyo mahantāni paṭibhānāni paṭiggaṇhanasamatthatāya mahāpaññāya samannāgato.",
  "atk-s0304a0:201_3": "Yathātaṁ ānandenāti yathā ānandena byākataṁ, taṁ sandhāya vuttaṁ. Yathā ānandena",
  "atk-s0304a0:201_4": "taṁ byākataṁ, ahampi taṁ evameva byākareyyanti attho.",
  "atk-s0304a0:202": "4. Kāmaguṇasuttavaṇṇanā",
  "atk-s0304a0:203_0": "117. Catutthe ye meti ye mama. Cetaso samphuṭṭhapubbāti cittena anubhūtapubbā. Tatra",
  "atk-s0304a0:203_1": "me cittaṁ bahulaṁ gacchamānaṁ gaccheyyāti tesu pāsādattayatividhanāṭakādibhedasampattivasena",
  "atk-s0304a0:203_2": "anubhūtapubbesu pañcasu kāmaguṇesu bahūsu vāresu uppajjamānaṁ uppajjeyyāti dīpeti.",
  "atk-s0304a0:203_3": "Paccuppannesu vāti idha padhānacariyakāle chabbassāni supupphitavanasaṇḍajātānaṁ",
  "atk-s0304a0:203_4": "dijagaṇādīnaṁ vasena diṭṭhasutādibhedaṁ manoramārammaṇaṁ kāmaguṇaṁ katvā dassento",
  "atk-s0304a0:203_5": "“evarūpesu paccuppannesu vā bahulaṁ uppajjeyyā”ti dasseti. Appaṁ vā anāgatesūti anāgate",
  "atk-s0304a0:203_6": "“metteyyo nāma buddho bhavissati, saṅkho nāma rājā, ketumatī nāma rājadhānī”tiādivasena",
  "atk-s0304a0:203_7": "parittakameva anāgatesu kāmaguṇesu uppajjeyyāti dasseti. Tatra me attarūpenāti tatra",
  "atk-s0304a0:203_8": "mayā attano hitakāmajātikena. Appamādoti sātaccakiriyā pañcasu kāmaguṇesu cittassa",
  "atk-s0304a0:203_9": "avossaggo. Satīti ārammaṇapariggahitasati. Ārakkhoti ayaṁ appamādo ca sati ca cetaso",
  "atk-s0304a0:203_10": "ārakkho karaṇīyo, evaṁ me ahosīti dasseti, ārakkhatthāya ime dve dhammā kātabbāti vuttaṁ hoti.",
  "atk-s0304a0:204_0": "Tasmātiha, bhikkhave, se āyatane veditabbeti yasmā cetaso ārakkhatthāya appamādo",
  "atk-s0304a0:204_1": "ca sati ca kātabbā, yasmā tasmiṁ āyatane vidite appamādena vā satiyā vā kātabbaṁ",
  "atk-s0304a0:204_2": "natthi, tasmā se āyatane veditabbe, taṁ kāraṇaṁ jānitabbanti attho. Saḷāyatananirodhanti",
  "atk-s0304a0:204_3": "saḷāyatananirodho vuccati nibbānaṁ, taṁ sandhāya bhāsitanti attho. Nibbānasmiñhi",
  "atk-s0304a0:204_4": "cakkhuādīni ceva nirujjhanti rūpasaññādayo ca nirujjhantīti. Sesaṁ vuttanayameva.",
  "atk-s0304a0:205": "5-6. Sakkapañhasuttādivaṇṇanā",
  "atk-s0304a0:206_0": "118-119. Pañcame diṭṭheva dhammeti imasmiṁyeva attabhāve. Parinibbāyantīti kilesaparinibbānena",
  "atk-s0304a0:206_1": "parinibbāyanti. Tannissitaṁ viññāṇaṁ hotīti taṇhānissitaṁ kammaviññāṇaṁ hoti. Tadupādānanti",
  "atk-s0304a0:206_2": "taṁgahaṇaṁ, taṇhāgahaṇena sahagataṁ viññāṇaṁ hotīti attho. Chaṭṭhaṁ uttānameva.",
  "atk-s0304a0:207": "7. Sāriputtasaddhivihārikasuttavaṇṇanā",
  "atk-s0304a0:208": "120. Sattame santānessatīti ghaṭessati, yogavicchedamassa pāpuṇituṁ na dassati.",
  "atk-s0304a0:209": "8. Rāhulovādasuttavaṇṇanā",
  "atk-s0304a0:210": "121. Aṭṭhame vimuttiparipācaniyāti vimuttiṁ paripācentīti vimuttiparipācaniyā. Dhammāti pannarasa dhammā, te saddhindriyādīnaṁ visuddhikaraṇavasena veditabbā. Vuttañhetaṁ –",
  "atk-s0304a0:211_0": "“Assaddhe puggale parivajjayato, saddhe puggale sevato bhajato payirupāsato, pasādanīye",
  "atk-s0304a0:211_1": "suttante paccavekkhato, imehi tīhākārehi saddhindriyaṁ visujjhati. Kusīte puggale",
  "atk-s0304a0:211_2": "parivajjayato, āraddhavīriye puggale sevato bhajato payirupāsato, sammappadhāne paccavekkhato,",
  "atk-s0304a0:211_3": "imehi tīhākārehi vīriyindriyaṁ visujjhati. Muṭṭhassatī puggale parivajjayato, upaṭṭhitassatī",
  "atk-s0304a0:211_4": "puggale sevato bhajato payirupāsato, satipaṭṭhāne paccavekkhato, imehi tīhākārehi",
  "atk-s0304a0:211_5": "satindriyaṁ visujjhati. Asamāhite puggale parivajjayato, samāhite puggale sevato",
  "atk-s0304a0:211_6": "bhajato payirupāsato, jhānavimokkhe paccavekkhato, imehi tīhākārehi samādhindriyaṁ",
  "atk-s0304a0:211_7": "visujjhati. Duppaññe puggale parivajjayato, paññavante puggale sevato bhajato payirupāsato,",
  "atk-s0304a0:211_8": "gambhīrañāṇacariyaṁ paccavekkhato, imehi tīhākārehi paññindriyaṁ visujjhati. Iti",
  "atk-s0304a0:211_9": "ime pañca puggale parivajjayato, pañca puggale sevato bhajato payirupāsato, pañca",
  "atk-s0304a0:211_10": "suttante paccavekkhato, imehi pannarasahi ākārehi imāni pañcindriyāni visujjhantī”ti.",
  "atk-s0304a0:212_0": "Aparepi pannarasa dhammā vimuttiparipācaniyā – saddhāpañcamāni indriyāni, aniccasaññā,",
  "atk-s0304a0:212_1": "anicce dukkhasaññā, dukkhe anattasaññā, pahānasaññā, virāgasaññāti imā pañca nibbedhabhāgiyā",
  "atk-s0304a0:212_2": "saññā, meghiyattherassa kathitā kalyāṇamittatādayo pañca dhammāti. Kāya pana velāya",
  "atk-s0304a0:212_3": "bhagavato etadahosīti? Paccūsasamaye lokaṁ volokentassa.",
  "atk-s0304a0:213_0": "Anekāni devatāsahassānīti āyasmatā rāhulena padumuttarassa bhagavato pādamūle pālitanāgarājakāle",
  "atk-s0304a0:213_1": "patthanaṁ paṭṭhapentena saddhiṁ patthanaṁ paṭṭhapitadevatāsu pana kāci bhūmaṭṭhakā",
  "atk-s0304a0:213_2": "devatā, kāci antalikkhaṭṭhakā, kāci cātumahārājikā, kāci devaloke, kāci brahmaloke",
  "atk-s0304a0:213_3": "nibbattā. Imasmiṁ pana divase sabbāpi tā ekaṭṭhāne andhavanasmiṁyeva sannipatitā,",
  "atk-s0304a0:213_4": "tā sandhāyāha – “anekāni devatāsahassānī”ti. Dhammacakkhunti imasmiṁ sutte cattāro",
  "atk-s0304a0:213_5": "ca maggā cattāri ca phalāni dhammacakkhunti veditabbāni. Tattha hi kāci devatā sotāpannā",
  "atk-s0304a0:213_6": "ahesuṁ, kāci sakadāgāmī, anāgāmī, khīṇāsavā. Tāsañca pana devatānaṁ ettakāti gaṇanavasena",
  "atk-s0304a0:213_7": "paricchedo natthi. Sesaṁ sabbattha uttānameva.",
  "atk-s0304a0:214": "9-10. Saṁyojaniyadhammasuttādivaṇṇanā",
  "atk-s0304a0:215": "122-123. Navamadasamāni iṭṭhārammaṇavasena kathiyamāne bujjhanakānaṁ vasena vuttānīti.",
  "atk-s0304a0:216": "Lokakāmaguṇavaggo dvādasamo.",
  "atk-s0304a0:217": "13. Gahapativaggo",
  "atk-s0304a0:218": "1-3. Vesālīsuttādivaṇṇanā",
  "atk-s0304a0:219_0": "124-126. Gahapativaggassa paṭhame uggoti paṇītadāyakānaṁ aggauggo, so bhagavatā “etadaggaṁ,",
  "atk-s0304a0:219_1": "bhikkhave, mama sāvakānaṁ paṇītadāyakānaṁ yadidaṁ uggo gahapatī”ti evaṁ etadagge",
  "atk-s0304a0:219_2": "ṭhapito. Sesametesu ceva dvīsu, tatiye ca vuttatthameva.",
  "atk-s0304a0:220": "4-5. Bhāradvājasuttādivaṇṇanā",
  "atk-s0304a0:221_0": "127-128. Catutthe piṇḍaṁ ulamāno pariyesamāno pabbajitoti piṇḍolo. So kira parijiṇṇabhogo",
  "atk-s0304a0:221_1": "brāhmaṇo ahosi. Atha bhikkhusaṅghassa lābhasakkāraṁ disvā piṇḍatthāya nikkhamitvā",
  "atk-s0304a0:221_2": "pabbajito. So mahantaṁ kapallapattaṁ gahetvā carati, tena kapallapūraṁ yāguṁ pivati,",
  "atk-s0304a0:221_3": "kapallapūre pūve khādati, kapallapūraṁ bhattaṁ bhuñjati. Athassa mahagghasabhāvaṁ",
  "atk-s0304a0:221_4": "satthu ārocayiṁsu. Satthā tassa pattatthavikaṁ nānujāni. Heṭṭhāmañce pattaṁ nikkujjitvā",
  "atk-s0304a0:221_5": "ṭhapeti. So ṭhapentopi ghaṁsantova paṇāmetvā ṭhapeti, gaṇhantopi ghaṁsantova ākaḍḍhitvā",
  "atk-s0304a0:221_6": "gaṇhāti. Taṁ gacchante kāle dhaṁsanena parikkhīṇaṁ nāḷikodanamattameva gaṇhanakaṁ",
  "atk-s0304a0:221_7": "jātaṁ. Tato satthu ārocesuṁ, athassa satthā pattatthavikaṁ anujāni. Thero aparena",
  "atk-s0304a0:221_8": "samayena indriyabhāvanaṁ bhāvetvā aggaphale arahatte patiṭṭhāsi. Iti so piṇḍatthāya",
  "atk-s0304a0:221_9": "pabbajitattā piṇḍolo, gottena pana bhāradvājoti ubhayaṁ ekato katvā piṇḍolabhāradvājoti vuccati.",
  "atk-s0304a0:222_0": "Upasaṅkamīti uggatuggatehi mahāamaccehi parivuto upasaṅkami. Thero kira ekadivasaṁ",
  "atk-s0304a0:222_1": "sāvatthiyaṁ piṇḍāya caritvā katabhattakicco nidāghasamaye sītaṭhāne divāvihāraṁ nisīdissāmīti",
  "atk-s0304a0:222_2": "ākāsena gantvā gaṅgātīre udenassa rañño udapānaṁ nāma uyyānaṁ atthi, tattha pavisitvā",
  "atk-s0304a0:222_3": "aññatarasmiṁ rukkhamūle divāvihāraṁ nisīdi sītena udakavātena bījiyamāno.",
  "atk-s0304a0:223_0": "Udenopi kho nāma rājā sattāhaṁ mahāpānaṁ pivitvā sattame divase uyyānaṁ paṭijaggāpetvā",
  "atk-s0304a0:223_1": "mahājanaparivāro uyyānaṁ gantvā maṅgalasilāpaṭṭe atthatāya seyyāya nipajji. Tassa",
  "atk-s0304a0:223_2": "ekā paricārikā pāde sambāhamānā nisinnā. Rājā kamena niddaṁ okkami. Tasmiṁ niddaṁ",
  "atk-s0304a0:223_3": "okkante nāṭakitthiyo “yassatthāya mayaṁ gītādīni payojeyyāma, so niddaṁ upagato,",
  "atk-s0304a0:223_4": "na ca niddākāle mahāsaddaṁ kātuṁ vaṭṭatī”ti attano attano tūriyāni ṭhapetvā uyyānaṁ",
  "atk-s0304a0:223_5": "pakkantā. Tā tattha tattha phalāphalāni khādamānā pupphāni piḷandhamānā vicarantiyo",
  "atk-s0304a0:223_6": "theraṁ disvā “mā saddaṁ karitthā”ti aññamaññaṁ nivārayamānā vanditvā nisīdiṁsu. Thero",
  "atk-s0304a0:223_7": "“issā pahātabbā, maccheraṁ vinodetabba”ntiādinā nayena tāsaṁ anurūpaṁ dhammakathaṁ kathesi.",
  "atk-s0304a0:224_0": "Sāpi kho rañño pāde sambāhamānā nisinnā itthī pāde cāletvā rājānaṁ pabodhesi. So",
  "atk-s0304a0:224_1": "“kahaṁ tā gatā”ti pucchi. Kiṁ tāsaṁ tumhehi? Tā ekaṁ samaṇaṁ parivāretvā nisinnāti.",
  "atk-s0304a0:224_2": "Rājā kuddho uddhane pakkhittaloṇaṁ viya taṭataṭāyamāno uṭṭhahitvā “tambakipillikāhi",
  "atk-s0304a0:224_3": "naṁ khādāpessāmī”ti gacchanto ekasmiṁ asokarukkhe tambakipillikānaṁ puṭaṁ disvā hatthenākaḍḍhitvā",
  "atk-s0304a0:224_4": "sākhaṁ gaṇhituṁ nāsakkhi. Kipillikapuṭo chijjitvā rañño sīse pati, sakalasarīraṁ",
  "atk-s0304a0:224_5": "sālithusehi parikiṇṇaṁ viya daṇḍadīpikāhi ḍayhamānaṁ viya ca ahosi. Thero rañño paduṭṭhabhāvaṁ",
  "atk-s0304a0:224_6": "ñatvā iddhiyā ākāsaṁ pakkhandi. Tāpi itthiyo uṭṭhāya rañño santikaṁ gantvā sarīraṁ",
  "atk-s0304a0:224_7": "puñchantiyo viya bhūmiyaṁ patitapatitā kipillikāyo gahetvā sarīre khipamānā sabbā",
  "atk-s0304a0:224_8": "mukhasattīhi vijjhiṁsu – “kiṁ nāmetaṁ, aññe rājāno pabbajite disvā vandanti, pañhaṁ",
  "atk-s0304a0:224_9": "pucchanti, ayaṁ pana rājā kipillikapuṭaṁ sīse bhinditukāmo jāto”ti.",
  "atk-s0304a0:225_0": "Rājā attano aparādhaṁ disvā uyyānapālaṁ pakkosāpetvā pucchi – “kiṁ esa pabbajito?",
  "atk-s0304a0:225_1": "Aññesupi divasesu idha āgacchatī”ti? Āma, devāti. Idha tvaṁ āgatadivase mayhaṁ āroceyyāsīti.",
  "atk-s0304a0:225_2": "Theropi katipāheneva puna āgantvā rukkhamūle nisīdi. Uyyānapālo disvā – “mahanto",
  "atk-s0304a0:225_3": "me ayaṁ paṇṇākāro”ti vegena gantvā rañño ārocesi. Rājā uṭṭhahitvā saṅkhapaṇavādisaddaṁ",
  "atk-s0304a0:225_4": "nivāretvā uggatuggatehi amaccehi saddhiṁ uyyānaṁ agamāsi. Tena vuttaṁ “upasaṅkamī”ti.",
  "atk-s0304a0:226_0": "Anikīḷitāvino kāmesūti yā kāmesu kāmakīḷā, taṁ akīḷitapubbā, aparibhuttakāmāti attho.",
  "atk-s0304a0:226_1": "Addhānañca āpādentīti paveṇiṁ paṭipādenti, dīgharattaṁ anubandhāpenti. Mātumattīsūti",
  "atk-s0304a0:226_2": "mātupamāṇāsu. Lokasmiñhi mātā bhaginī dhītāti idaṁ tividhaṁ garukārammaṇaṁ nāma,",
  "atk-s0304a0:226_3": "iti garukārammaṇe upanibandhaṁ cittaṁ vimocetuṁ na labhatīti dassento evamāha. Athassa",
  "atk-s0304a0:226_4": "tena pañhena cittaṁ anotarantaṁ disvā bhagavatā paṭikūlamanasikāravasena cittūpanibandhanatthaṁ",
  "atk-s0304a0:226_5": "vuttaṁ dvattiṁsākārakammaṭṭhānaṁ kathesi.",
  "atk-s0304a0:227_0": "Abhāvitakāyāti abhāvitapañcadvārikakāyā. Tesaṁ taṁ dukkaraṁ hotīti tesaṁ taṁ asubhakammaṭṭhānaṁ",
  "atk-s0304a0:227_1": "bhāvetuṁ dukkaraṁ hoti. Itissa imināpi cittaṁ anotarantaṁ disvā indriyasaṁvarasīlaṁ",
  "atk-s0304a0:227_2": "kathesi. Indriyasaṁvarasmiñhi upanibandhacittaṁ viheṭhetuṁ na labhati. Rājā taṁ sutvā",
  "atk-s0304a0:227_3": "tattha otiṇṇacitto acchariyaṁ, bho bhāradvājātiādimāha.",
  "atk-s0304a0:228_0": "Arakkhiteneva kāyenātiādīsu hatthapāde kīḷāpento gīvaṁ parivattento kāyaṁ na rakkhati",
  "atk-s0304a0:228_1": "nāma, nānappakāraṁ duṭṭhullaṁ kathento vacanaṁ na rakkhati nāma, kāmavitakkādayo",
  "atk-s0304a0:228_2": "vitakkento cittaṁ na rakkhati nāma. Rakkhiteneva kāyenātiādīsu vuttavipariyāyena attho veditabbo.",
  "atk-s0304a0:229_0": "Ativiya maṁ tasmiṁ samaye lobhadhammā parisahantīti maṁ tasmiṁ samaye atikkamitvā",
  "atk-s0304a0:229_1": "lobho adhibhavatīti attho. Upaṭṭhitāya satiyāti kāyagatāya satiyā supaṭṭhitāya. Na",
  "atk-s0304a0:229_2": "maṁ tathā tasmiṁ samayeti tasmiṁ samaye maṁ yathā pubbe, na tathā lobho atikkamitvā",
  "atk-s0304a0:229_3": "uppajjatīti attho. Parisahantīti padassa uppajjantītipi atthoyeva. Iti imasmiṁ sutte",
  "atk-s0304a0:229_4": "tayo kāyā kathitā. Kathaṁ ? “Imameva kāya”nti ettha hi karajakāyo kathito, “bhāvitakāyo”ti",
  "atk-s0304a0:229_5": "ettha pañcadvārikakāyo, “rakkhiteneva kāyenā”ti ettha copanakāyo, kāyaviññattīti",
  "atk-s0304a0:229_6": "attho. Pañcamaṁ uttānameva.",
  "atk-s0304a0:230": "6. Ghositasuttavaṇṇanā",
  "atk-s0304a0:231_0": "129. Chaṭṭhe rūpā ca manāpāti rūpā ca manāpā saṁvijjanti. Cakkhuviññāṇañcāti cakkhuviññāṇañca",
  "atk-s0304a0:231_1": "saṁvijjati. Sukhavedaniyaṁ phassanti cakkhuviññāṇasampayuttaṁ upanissayavasena javanakāle",
  "atk-s0304a0:231_2": "sukhavedanāya paccayabhūtaṁ phassaṁ. Sukhā vedanāti ekaṁ phassaṁ paṭicca javanavasena",
  "atk-s0304a0:231_3": "sukhavedanā uppajjati. Sesapadesupi eseva nayo.",
  "atk-s0304a0:232_0": "Iti imasmiṁ sutte tevīsati dhātuyo kathitā. Kathaṁ? Ettha hi cakkhupasādo cakkhudhātu,",
  "atk-s0304a0:232_1": "tassa ārammaṇaṁ rūpadhātu, cakkhuviññāṇaṁ viññāṇadhātu, cakkhuviññāṇadhātuyā sahajātā",
  "atk-s0304a0:232_2": "tayo khandhā dhammadhātu, evaṁ pañcasu dvāresu catunnaṁ catunnaṁ vasena vīsati. Manodvāre",
  "atk-s0304a0:232_3": "“manodhātū”ti āvajjanacittaṁ gahitaṁ, ārammaṇañceva hadayavatthu ca dhammadhātu,",
  "atk-s0304a0:232_4": "vatthunissitaṁ manoviññāṇadhātūti evaṁ tevīsati honti. Evaṁ tevīsatiyā dhātūnaṁ vasena",
  "atk-s0304a0:232_5": "dhātunānattaṁ vuttaṁ bhagavatāti dasseti.",
  "atk-s0304a0:233": "7-8. Hāliddikānisuttādivaṇṇanā",
  "atk-s0304a0:234_0": "130-131. Sattame manāpaṁ itthetanti pajānātīti yaṁ anena manāpaṁ rūpaṁ diṭṭhaṁ, taṁ",
  "atk-s0304a0:234_1": "itthetanti evametaṁ manāpameva tanti pajānāti. Cakkhuviññāṇaṁ sukhavedaniyañca phassaṁ",
  "atk-s0304a0:234_2": "paṭiccāti cakkhuviññāṇañceva, yo ca upanissayakoṭiyā vā anantarakoṭiyā vā samanantarakoṭiyā",
  "atk-s0304a0:234_3": "vā sampayuttakoṭiyā vā sukhavedanāya paccayo phasso, taṁ sukhavedaniyaṁ phassañca",
  "atk-s0304a0:234_4": "paṭicca uppajjati sukhavedanāti. Esa nayo sabbattha. Iti imesu dvīsu suttesu kiriyāmanoviññāṇadhātu",
  "atk-s0304a0:234_5": "āvajjanakiccā, manodhātuyeva vā samānā manodhātunāmena vuttāti veditabbā. Aṭṭhamaṁ uttānameva.",
  "atk-s0304a0:235": "9. Lohiccasuttavaṇṇanā",
  "atk-s0304a0:236_0": "132. Navame makkarakateti evaṁnāmake nagare araññakuṭikāyanti araññe katāya pāṭiyekkāya",
  "atk-s0304a0:236_1": "kuṭiyaṁ, na vihārapaccantakuṭiyaṁ. Māṇavakāti yepi tattha mahallakā, te mahallakakālepi",
  "atk-s0304a0:236_2": "antevāsikatāya māṇavakātveva vuttā. Tenupasaṅkamiṁsūti pāto sippaṁ uggaṇhitvā sāyaṁ",
  "atk-s0304a0:236_3": "“ācariyassa kaṭṭhāni āharissāmā”ti araññaṁ pavisitvā vicarantā yena sā kuṭikā, tenupasaṅkamiṁsu.",
  "atk-s0304a0:236_4": "Parito parito kuṭikāyāti tassā kuṭikāya samantato samantato. Seleyyakānīti aññamaññassa",
  "atk-s0304a0:236_5": "piṭṭhiṁ gahetvā laṅghitvā ito cito caṅkamanakīḷanāni.",
  "atk-s0304a0:237_0": "Muṇḍakātiādīsu muṇḍe muṇḍāti, samaṇe ca samaṇāti vattuṁ vaṭṭeyya, ime pana hīḷentā",
  "atk-s0304a0:237_1": "“muṇḍakā samaṇakā”ti āhaṁsu. Ibbhāti gahapatikā. Kaṇhāti kaṇhā, kāḷakāti attho. Bandhupādāpaccāti",
  "atk-s0304a0:237_2": "ettha bandhūti brahmā adhippeto. Tañhi brāhmaṇā pitāmahoti voharanti. Pādānaṁ apaccā",
  "atk-s0304a0:237_3": "pādāpaccā, brahmuno piṭṭhipādato jātāti adhippāyo. Tesaṁ kira ayaṁ laddhi “brāhmaṇā",
  "atk-s0304a0:237_4": "brahmuno mukhato nikkhantā, khattiyā urato, vessā nābhito, suddā jāṇuto, samaṇā piṭṭhipādato”ti.",
  "atk-s0304a0:237_5": "Bharatakānanti kuṭimbikānaṁ. Kuṭimbikā hi yasmā raṭṭhaṁ bharanti, tasmā bharatāti",
  "atk-s0304a0:237_6": "vuccanti. Ime pana paribhavaṁ katvā vadamānā “bharatakāna”nti āhaṁsu.",
  "atk-s0304a0:238_0": "Vihārā nikkhamitvāti “rattiṭṭhakāparicchanne rajatapaṭṭasannibhasamavippakiṇṇavālike",
  "atk-s0304a0:238_1": "ramaṇīye pariveṇe kaṭṭhakalāpe bandhitvā khipamānā vālikaṁ āluḷetvā, hatthena hatthaṁ",
  "atk-s0304a0:238_2": "ādāya paṇṇakuṭiṁ pariyāyantā ‘ime imesaṁ bharatakānaṁ sakkatā, ime imesaṁ bharatakānaṁ",
  "atk-s0304a0:238_3": "sakkatā’ti punappunaṁ viravantā ativiya ime māṇavakā kīḷaṁ karonti, vihāre bhikkhūnaṁ",
  "atk-s0304a0:238_4": "atthibhāvampi na jānanti, dassessāmi nesaṁ bhikkhūnaṁ atthibhāva”nti cintetvā paṇṇakuṭito nikkhami.",
  "atk-s0304a0:239_0": "Sīluttamā pubbatarā ahesunti guṇavantānaṁ guṇe kathite nigguṇānaṁ guṇābhāvo pākaṭova",
  "atk-s0304a0:239_1": "bhavissatīti porāṇakabrāhmaṇānaṁ guṇe kathento evamāha. Tattha sīluttamāti sīlajeṭṭhakā.",
  "atk-s0304a0:239_2": "Sīlañhi tesaṁ uttamaṁ, na jātigottaṁ. Ye purāṇaṁ sarantīti ye porāṇakaṁ brāhmaṇadhammaṁ",
  "atk-s0304a0:239_3": "saranti. Abhibhuyya kodhanti kodhaṁ abhibhavitvā tesaṁ dvārāni suguttāni surakkhitāni",
  "atk-s0304a0:239_4": "ahesuṁ. Dhamme ca jhāne ca ratāti dasavidhe kusalakammapathadhamme aṭṭhasamāpattijhānesu ca ratā.",
  "atk-s0304a0:240_0": "Evaṁ porāṇānaṁ guṇaṁ kathetvā athetarahi brāhmaṇānaṁ mānaṁ nimmaddento ime ca vokkamma",
  "atk-s0304a0:240_1": "japāmasetiādimāha. Tattha vokkammāti etehi guṇehi apakkamitvā. Japāmaseti mayaṁ japāma",
  "atk-s0304a0:240_2": "sajjhāyāmāti ettakeneva brāhmaṇamhāti maññamānā brāhmaṇā mayanti iminā gottena mattā",
  "atk-s0304a0:240_3": "hutvā visamaṁ caranti, visamāni kāyakammādīni karontīti attho. Puthuattadaṇḍāti puthu",
  "atk-s0304a0:240_4": "attā daṇḍā etehīti puthuattadaṇḍā, gahitanānāvidhadaṇḍāti attho. Sataṇhātaṇhesūti",
  "atk-s0304a0:240_5": "sataṇhanittaṇhesu. Aguttadvārassa bhavanti moghāti asaṁvutadvārassa sabbepi vatasamādānā",
  "atk-s0304a0:240_6": "moghā bhavantīti dīpeti. Yathā kinti? Supineva laddhaṁ purisassa vittanti yathā supine",
  "atk-s0304a0:240_7": "purisassa laddhaṁ maṇimuttādinānāvidhaṁ vittaṁ moghaṁ hoti, pabujjhitvā kiñci na",
  "atk-s0304a0:240_8": "passati, evaṁ moghā bhavantīti attho.",
  "atk-s0304a0:241_0": "Anāsakāti ekāhadvīhādivasena anāhārakā. Thaṇḍilasāyikā cāti haritakusasanthate bhūmibhāge",
  "atk-s0304a0:241_1": "sayanaṁ, pāto sinānañcatayo ca vedāti pātova udakaṁ pavisitvā nhānañceva tayo ca",
  "atk-s0304a0:241_2": "vedā. Kharājinaṁ jaṭā paṅkoti kharasamphassaṁ ajinacammañceva jaṭākalāpo ca paṅko",
  "atk-s0304a0:241_3": "ca, paṅko nāma dantamalaṁ. Mantā sīlabbataṁ tapoti mantā ca ajasīlagosīlasaṅkhātaṁ",
  "atk-s0304a0:241_4": "sīlaṁ ajavatagovatasaṅkhātaṁ vatañca. Ayaṁ idāni brāhmaṇānaṁ tapoti vadati. Kuhanā",
  "atk-s0304a0:241_5": "vaṅkadaṇḍā cāti paṭicchannakūpo viya paṭicchannadosaṁ kohaññañceva vaṅkadaṇḍo, ca",
  "atk-s0304a0:241_6": "udumbarapalāsabeḷuvarukkhānaṁ aññatarato gahitaṁ vaṅkadaṇḍañcāti attho. Udakācamanāni",
  "atk-s0304a0:241_7": "cāti udakena mukhaparimajjanāni. Vaṇṇā ete brāhmaṇānanti ete brāhmaṇānaṁ parikkhārabhaṇḍakavaṇṇāti",
  "atk-s0304a0:241_8": "dasseti. Kata kiñcikkhabhāvanāti katā kiñcikkhabhāvanā. Ayameva vā pāṭho, āmisakiñcikkhassa",
  "atk-s0304a0:241_9": "vaḍḍhanatthāya katanti attho.",
  "atk-s0304a0:242_0": "Evaṁ etarahi brāhmaṇānaṁ mānaṁ nimmadditvā puna porāṇakabrāhmaṇānaṁ vaṇṇaṁ kathento",
  "atk-s0304a0:242_1": "cittañca susamāhitantiādimāha. Tattha susamāhitanti tesaṁ brāhmaṇānaṁ cittaṁ upacārappanāsamādhīhi",
  "atk-s0304a0:242_2": "susamāhitaṁ ahosīti dasseti. Akhilanti mudu athaddhaṁ. So maggo brahmapattiyāti so",
  "atk-s0304a0:242_3": "seṭṭhapattiyā maggo, tumhe pana kiṁ brāhmaṇā nāmāti dīpento evamāha.",
  "atk-s0304a0:243_0": "Āgamaṁsu nu khvidhāti āgamaṁsu nu kho idha. Adhimuccatīti kilesavasena adhimutto",
  "atk-s0304a0:243_1": "giddho hoti. Byāpajjatīti byāpādavasena pūticittaṁ hoti. Parittacetasoti anupaṭṭhitasatitāya",
  "atk-s0304a0:243_2": "saṁkilesacittena parittacitto. Cetovimuttinti phalasamādhiṁ. Paññāvimuttinti phalapaññaṁ.",
  "atk-s0304a0:243_3": "Appamāṇacetasoti upaṭṭhitasatitāya nikkilesacittena appamāṇacitto.",
  "atk-s0304a0:244": "10. Verahaccānisuttavaṇṇanā",
  "atk-s0304a0:245": "133. Dasame kāmaṇḍāyanti evaṁnāmake nagare. Yaggheti codanatthe nipāto. Sesaṁ uttānamevāti.",
  "atk-s0304a0:246": "Gahapativaggo terasamo.",
  "atk-s0304a0:247": "14. Devadahavaggo",
  "atk-s0304a0:248": "1. Devadahasuttavaṇṇanā",
  "atk-s0304a0:249": "134. Devadahavaggassa paṭhame devadahanti napuṁsakaliṅgena laddhanāmo nigamo. Manoramāti manaṁ ramayantā, manāpāti attho. Amanoramāti amanāpā.",
  "atk-s0304a0:250": "2. Khaṇasuttavaṇṇanā",
  "atk-s0304a0:251_0": "135. Dutiye chaphassāyatanikā nāmāti visuṁ chaphassāyatanikā nāma nirayā natthi.",
  "atk-s0304a0:251_1": "Sabbesupi hi ekatiṁsamahānirayesu chadvāraphassāyatanapaññatti hotiyeva. Idaṁ pana",
  "atk-s0304a0:251_2": "avīcimahānirayaṁ sandhāya vuttaṁ. Saggāti idhāpi tāvatiṁsapurameva adhippetaṁ. Kāmāvacaradevaloke",
  "atk-s0304a0:251_3": "pana ekasmimpi chaphassāyatanapaññattiyā abhāvo nāma natthi. Iminā kiṁ dīpeti? Niraye",
  "atk-s0304a0:251_4": "ekantadukkhasamappitabhāvena, devaloke ca ekantasukhasamappitattā ekantakhiḍḍārativasena",
  "atk-s0304a0:251_5": "uppannapamādena maggabrahmacariyavāsaṁ vasituṁ na sakkā. Manussaloko pana vokiṇṇasukhadukkho,",
  "atk-s0304a0:251_6": "idheva apāyopi saggopi paññāyati. Ayaṁ maggabrahmacariyassa kammabhūmi nāma, sā tumhehi",
  "atk-s0304a0:251_7": "laddhā. Tasmā ye vo ime mānussakā khandhā laddhā, te vo lābhā. Yañca vo idaṁ manussattaṁ",
  "atk-s0304a0:251_8": "laddhaṁ, paṭiladdho vo brahmacariyavāsassa khaṇo samayoti. Vuttampi hetaṁ porāṇehi –",
  "atk-s0304a0:252": "“Ayaṁ kammabhūmi idha maggabhāvanā,",
  "atk-s0304a0:253": "Ṭhānāni saṁvejaniyā bahū idha;",
  "atk-s0304a0:254": "Saṁvegasaṁvejaniyesu vatthusu,",
  "atk-s0304a0:255": "Saṁvegajātova payuñca yoniso”ti.",
  "atk-s0304a0:256": "3. Paṭhamarūpārāmasuttavaṇṇanā",
  "atk-s0304a0:257_0": "136. Tatiye rūpasammuditāti rūpe sammuditā pamoditā. Dukkhāti dukkhitā. Sukhoti nibbānasukhena",
  "atk-s0304a0:257_1": "sukhito. Kevalāti sakalā. Yāvatatthīti vuccatīti yattakā atthīti vuccati. Ete voti",
  "atk-s0304a0:257_2": "ettha vo-kāro nipātamattaṁ. Paccanīkamidaṁ hoti, sabbalokena passatanti yaṁ idaṁ",
  "atk-s0304a0:257_3": "passantānaṁ paṇḍitānaṁ dassanaṁ, taṁ sabbalokena paccanīkaṁ hoti viruddhaṁ. Loko",
  "atk-s0304a0:257_4": "hi pañcakkhandhe niccā sukhā attā subhāti maññati, paṇḍitā aniccā dukkhā anattā asubhāti.",
  "atk-s0304a0:257_5": "Sukhato āhūti sukhanti kathenti. Sukhato vidūti sukhanti jānanti. Sabbametaṁ nibbānameva sandhāya vuttaṁ.",
  "atk-s0304a0:258_0": "Sammūḷhetthāti ettha nibbāne sammūḷhā. Aviddasūti bālā. Sabbepi hi channavutipāsaṇḍino",
  "atk-s0304a0:258_1": "“nibbānaṁ pāpuṇissāmā”ti saññino honti, te pana “nibbānaṁ nāma ida”ntipi na jānanti.",
  "atk-s0304a0:258_2": "Nivutānanti kilesanīvaraṇena nivutānaṁ pariyonaddhānaṁ. Andhakāro apassatanti apassantānaṁ",
  "atk-s0304a0:258_3": "andhakāro hoti. Kiṁ taṁ evaṁ hoti? Nibbānaṁ vā nibbānadassanaṁ vā apassantānañhi",
  "atk-s0304a0:258_4": "bālānaṁ nibbānampi nibbānadassanampi kāḷameghaavacchāditaṁ viya candamaṇḍalaṁ kaṭāhena",
  "atk-s0304a0:258_5": "paṭikujjitapatto viya ca niccakālaṁ tamo ceva andhakāro ca sampajjati.",
  "atk-s0304a0:259_0": "Satañca vivaṭaṁ hoti, āloko passatāmivāti satañca sappurisānaṁ paññādassanena passantānaṁ",
  "atk-s0304a0:259_1": "nibbānaṁ āloko viya vivaṭaṁ hoti. Santike na vijānanti, magā dhammassa akovidāti",
  "atk-s0304a0:259_2": "yaṁ attano sarīre kese vā lomādīsu vā aññatarakoṭṭhāsaṁ paricchinditvā anantarameva",
  "atk-s0304a0:259_3": "adhigantabbato attano vā khandhānaṁ nirodhamaggato santike nibbānaṁ. Taṁ evaṁ santike",
  "atk-s0304a0:259_4": "samānampi maggabhūtā janā maggāmaggadhammassa catusaccadhammassa vā akovidā na jānanti.",
  "atk-s0304a0:260_0": "Māradheyyānupannehīti tebhūmakavaṭṭaṁ mārassa nivāsaṭṭhānaṁ anupannehi. Konu aññatra",
  "atk-s0304a0:260_1": "ariyebhīti ṭhapetvā ariye ko nu añño nibbānapadaṁ jānituṁ arahati. Sammadaññāya parinibbantīti",
  "atk-s0304a0:260_2": "arahattapaññāya sammā jānitvā anantarameva anāsavā hutvā kilesaparinibbānena parinibbanti.",
  "atk-s0304a0:260_3": "Atha vā sammadaññāya anāsavā hutvā ante khandhaparinibbānena parinibbāyanti.",
  "atk-s0304a0:261": "4-12. Dutiyarūpārāmasuttādivaṇṇanā",
  "atk-s0304a0:262": "137-145. Catutthaṁ suddhikaṁ katvā desiyamāne bujjhanakānaṁ ajjhāsayena vuttaṁ. Pañcamādīni tathā tathā bujjhantānaṁ ajjhāsayena vuttāni. Attho pana tesaṁ pākaṭoyevāti.",
  "atk-s0304a0:263": "Devadahavaggo cuddasamo.",
  "atk-s0304a0:264": "15. Navapurāṇavaggo",
  "atk-s0304a0:265": "1. Kammanirodhasuttavaṇṇanā",
  "atk-s0304a0:266_0": "146. Navapurāṇavaggassa paṭhame navapurāṇānīti navāni ca purāṇāni ca. Cakkhu, bhikkhave,",
  "atk-s0304a0:266_1": "purāṇakammanti na cakkhu purāṇaṁ, kammameva purāṇaṁ, kammato pana nibbattattā paccayanāmena",
  "atk-s0304a0:266_2": "evaṁ vuttaṁ. Abhisaṅkhatanti paccayehi abhisamāgantvā kataṁ. Abhisañcetayitanti cetanāya",
  "atk-s0304a0:266_3": "pakappitaṁ. Vedaniyaṁ daṭṭhabbanti vedanāya vatthūti passitabbaṁ. Nirodhā vimuttiṁ",
  "atk-s0304a0:266_4": "phusatīti imassa tividhassa kammassa nirodhena vimuttiṁ phusati. Ayaṁ vuccatīti ayaṁ",
  "atk-s0304a0:266_5": "tassā vimuttiyā ārammaṇabhūto nirodho kammanirodhoti vuccati. Iti imasmiṁ sutte pubbabhāgavipassanā kathitā.",
  "atk-s0304a0:267": "2-5. Aniccanibbānasappāyasuttādivaṇṇanā",
  "atk-s0304a0:268": "147-150. Dutiye nibbānasappāyanti nibbānassa sappāyaṁ upakārapaṭipadaṁ. Tatiyādīsupi eseva nayo. Paṭipāṭiyā pana catūsupi etesu suttesu saha vipassanāya cattāro maggā kathitā.",
  "atk-s0304a0:269": "6-7. Antevāsikasuttādivaṇṇanā",
  "atk-s0304a0:270_0": "151-152. Chaṭṭhe anantevāsikanti anto vasanakakilesavirahitaṁ. Anācariyakanti ācaraṇakakilesavirahitaṁ.",
  "atk-s0304a0:270_1": "Antassa vasantīti anto assa vasanti. Te naṁ samudācarantīti te etaṁ adhibhavanti",
  "atk-s0304a0:270_2": "ajjhottharanti sikkhāpenti vā. “Evaṁ vejjakammaṁ karohi, evaṁ dūtakamma”nti iti sikkhāpanasaṅkhātena",
  "atk-s0304a0:270_3": "samudācaraṇatthenassa te ācariyā nāma honti, tehi ācariyehi sācariyakoti vuccati.",
  "atk-s0304a0:270_4": "Sesamettha vuttanayeneva veditabbaṁ. Sattamaṁ heṭṭhā kathitanayameva.",
  "atk-s0304a0:271": "8. Atthinukhopariyāyasuttavaṇṇanā",
  "atk-s0304a0:272_0": "153. Aṭṭhame yaṁ pariyāyaṁ āgammāti yaṁ kāraṇaṁ āgamma. Aññatreva saddhāyāti vinā",
  "atk-s0304a0:272_1": "saddhāya saddhaṁ apanetvā. Ettha ca saddhāti na paccakkhā saddhā. Yo pana parassa",
  "atk-s0304a0:272_2": "evaṁ kira evaṁ kirāti kathentassa sutvā uppanno saddahanākāro, taṁ sandhāyetaṁ vuttaṁ.",
  "atk-s0304a0:272_3": "Ruciādīsupi rucāpetvā khamāpetvā atthetanti gahaṇākāro ruci nāma, evaṁ kira bhavissatīti",
  "atk-s0304a0:272_4": "anussavanaṁ anussavo, nisīditvā ekaṁ kāraṇaṁ cintentassa kāraṇaṁ upaṭṭhāti, evaṁ",
  "atk-s0304a0:272_5": "upaṭṭhitassa atthetanti gahaṇaṁ ākāraparivitakko nāma, kāraṇavitakkoti attho. Kāraṇaṁ",
  "atk-s0304a0:272_6": "cintentassa pāpikā laddhi uppajjati, taṁ atthesāti gahaṇākāro diṭṭhinijjhānakkhanti",
  "atk-s0304a0:272_7": "nāma. Aññaṁ byākareyyāti imāni pañca ṭhānāni muñcitvā arahattaṁ byākareyya. Imasmiṁ",
  "atk-s0304a0:272_8": "sutte sekhāsekhānaṁ paccavekkhaṇā kathitā.",
  "atk-s0304a0:273": "9-10. Indriyasampannasuttādivaṇṇanā",
  "atk-s0304a0:274_0": "154-155. Navame indriyasampannoti paripuṇṇindriyo. Tattha yena cha indriyāni sammasitvā",
  "atk-s0304a0:274_1": "arahattaṁ pattaṁ, so tehi nibbisevanehi indriyehi samannāgatattā, cakkhādīni vā cha",
  "atk-s0304a0:274_2": "indriyāni sammasantassa uppannehi saddhādīhi indriyehi samannāgatattā paripuṇṇindriyo",
  "atk-s0304a0:274_3": "nāma hoti, taṁ sandhāya bhagavā cakkhundriye cetiādinā nayena desanaṁ vitthāretvā",
  "atk-s0304a0:274_4": "ettāvatā kho bhikkhu indriyasampanno hotīti āha. Dasamaṁ heṭṭhā vuttanayamevāti.",
  "atk-s0304a0:275": "Navapurāṇavaggo pañcadasamo.",
  "atk-s0304a0:276": "Tatiyo paṇṇāsako.",
  "atk-s0304a0:277": "16. Nandikkhayavaggo",
  "atk-s0304a0:278": "1-4. Ajjhattanandikkhayasuttādivaṇṇanā",
  "atk-s0304a0:279_0": "156-159. Nandikkhayavaggassa paṭhame nandikkhayā rāgakkhayo, rāgakkhayā nandikkhayoti",
  "atk-s0304a0:279_1": "nandiyā ca rāgassa ca atthato ekattā vuttaṁ. Suvimuttanti arahattaphalavimuttivasena",
  "atk-s0304a0:279_2": "suṭṭhu vimuttaṁ. Sesamettha dutiyādīsu ca uttānameva.",
  "atk-s0304a0:280": "5-6. Jīvakambavanasamādhisuttādivaṇṇanā",
  "atk-s0304a0:281_0": "160-161. Pañcamaṁ samādhivikalānaṁ, chaṭṭhaṁ paṭisallānavikalānaṁ cittekaggatañca",
  "atk-s0304a0:281_1": "kāyavivekañca labhantānaṁ etesaṁ kammaṭṭhānaṁ phātiṁ gamissatīti ñatvā kathitaṁ.",
  "atk-s0304a0:281_2": "Tattha okkhāyatīti (paccakkhāyati) paññāyati pākaṭaṁ hoti. Iti dvīsupi etesu saha",
  "atk-s0304a0:281_3": "vipassanāya cattāro maggā kathitā.",
  "atk-s0304a0:282": "7-9. Koṭṭhikaaniccasuttādivaṇṇanā",
  "atk-s0304a0:283": "162-164. Sattamādīsu tīsu therassa vimuttiparipācaniyā dhammāva kathitā.",
  "atk-s0304a0:284": "10-12. Micchādiṭṭhipahānasuttādivaṇṇanā",
  "atk-s0304a0:285": "165-167. Dasamādīni tīṇi pāṭiyekkena puggalajjhāsayavasena vuttāni. Tesaṁ attho vuttanayeneva veditabboti.",
  "atk-s0304a0:286": "Nandikkhayavaggo solasamo.",
  "atk-s0304a0:287": "17. Saṭṭhipeyyālavaggo",
  "atk-s0304a0:288": "1-60. Ajjhattaaniccachandasuttādivaṇṇanā",
  "atk-s0304a0:289_0": "168-227. Tadanantaro saṭṭhipeyyālo nāma hoti, so uttānatthova. Yāni panettha saṭṭhi",
  "atk-s0304a0:289_1": "suttāni vuttāni, tāni “chando pahātabbo”ti evaṁ tassa tasseva padassa vasena bujjhanakānaṁ",
  "atk-s0304a0:289_2": "ajjhāsayavasena vuttāni. Iti sabbāni tāni pāṭiyekkena puggalajjhāsayavasena kathitāni.",
  "atk-s0304a0:289_3": "Ekekasuttapariyosāne cettha saṭṭhi saṭṭhi bhikkhū arahattaṁ pattāti.",
  "atk-s0304a0:290": "Saṭṭhipeyyālavaggo.",
  "atk-s0304a0:291": "18. Samuddavaggo",
  "atk-s0304a0:292": "1. Paṭhamasamuddasuttavaṇṇanā",
  "atk-s0304a0:293_0": "228. Samuddavaggassa paṭhame cakkhu, bhikkhave, purisassa samuddoti yadi duppūraṇaṭṭhena",
  "atk-s0304a0:293_1": "yadi vā samuddanaṭṭhena samuddo, cakkhumeva samuddo. Tassa hi pathavito yāva akaniṭṭhabrahmalokā",
  "atk-s0304a0:293_2": "nīlādiārammaṇaṁ samosarantaṁ paripuṇṇabhāvaṁ kātuṁ na sakkoti, evaṁ duppūraṇaṭṭhenapi",
  "atk-s0304a0:293_3": "samuddo. Cakkhu ca tesu tesu nīlādīsu ārammaṇesu samuddati, asaṁvutaṁ hutvā osaramānaṁ",
  "atk-s0304a0:293_4": "kilesuppattiyā kāraṇabhāvena sadosagamanena gacchatīti samuddanaṭṭhenapi samuddo.",
  "atk-s0304a0:293_5": "Tassa rūpamayo vegoti samuddassa appamāṇo ūmimayo vego viya tassāpi cakkhusamuddassa",
  "atk-s0304a0:293_6": "samosarantassa nīlādibhedassa ārammaṇassa vasena appameyyo rūpamayo vego veditabbo.",
  "atk-s0304a0:293_7": "Yo taṁ rūpamayaṁ vegaṁ sahatīti yo taṁ cakkhusamudde samosaṭaṁ rūpamayaṁ vegaṁ, manāpe",
  "atk-s0304a0:293_8": "rūpe rāgaṁ, amanāpe dosaṁ, asamapekkhite mohanti evaṁ rāgādikilese anuppādento upekkhakabhāvena sahati.",
  "atk-s0304a0:294_0": "Saūmintiādīsu kilesaūmīhi saūmiṁ. Kilesāvaṭṭehi sāvaṭṭaṁ. Kilesagāhehi sagāhaṁ. Kilesarakkhasehi",
  "atk-s0304a0:294_1": "sarakkhasaṁ. Kodhūpāyāsassa ca vasena saūmiṁ. Vutañhetaṁ “ūmibhayanti kho, bhikkhave,",
  "atk-s0304a0:294_2": "kodhūpāyāsassetaṁ adhivacana”nti. Kāmaguṇavasena sāvaṭṭaṁ. Vutañhetaṁ “āvaṭṭaggāhoti",
  "atk-s0304a0:294_3": "kho, bhikkhave, pañcannetaṁ kāmaguṇānaṁ adhivacana”nti. Mātugāmavasena sagāhaṁ sarakkhasaṁ.",
  "atk-s0304a0:294_4": "Vuttañhetaṁ “gāharakkhasoti kho, bhikkhave, mātugāmassetaṁ adhivacana”nti. Sesavāresupi",
  "atk-s0304a0:294_5": "eseva nayo. Sabhayaṁ duttaraṁ accatarīti ūmibhayena sabhayaṁ duratikkamaṁ atikkami.",
  "atk-s0304a0:294_6": "Lokantagūti saṅkhāralokassa antaṁ gato. Pāragatoti vuccatīti nibbānaṁ gatoti kathīyati.",
  "atk-s0304a0:295": "2-3. Dutiyasamuddasuttādivaṇṇanā",
  "atk-s0304a0:296_0": "229-230. Dutiye samuddoti samuddanaṭṭhena samuddo, kiledanaṭṭhena temanaṭṭhenāti",
  "atk-s0304a0:296_1": "vuttaṁ hoti. Yebhuyyenāti ṭhapetvā ariyasāvake. Samunnāti kilinnā tintā nimuggā.",
  "atk-s0304a0:296_2": "Tantākulakajātātiādi heṭṭhā vitthāritameva. Maccujahoti tayo maccū jahitvā ṭhito.",
  "atk-s0304a0:296_3": "Nirupadhīti tīhi upadhīhi anupadhi. Apunabbhavāyāti nibbānatthāya. Amohayī maccurājanti",
  "atk-s0304a0:296_4": "yathā tassa gatiṁ na jānāti, evaṁ maccurājānaṁ mohetvā gato. Tatiyaṁ vuttanayameva.",
  "atk-s0304a0:297": "4-6. Khīrarukkhopamasuttādivaṇṇanā",
  "atk-s0304a0:298_0": "231-233. Catutthe appahīnaṭṭhena atthi, tenevāha so appahīnoti. Parittāti, pabbatamattampi",
  "atk-s0304a0:298_1": "rūpaṁ aniṭṭhaṁ arajanīyaṁ parittaṁ nāma hoti, evarūpāpissa rūpā cittaṁ pariyādiyantīti",
  "atk-s0304a0:298_2": "dasseti. Ko pana vādo adhimattānanti iṭṭhārammaṇaṁ panassa rajanīyaṁ vatthu cittaṁ",
  "atk-s0304a0:298_3": "pariyādiyatīti ettha kā kathā? Ettha ca nakhapiṭṭhipamāṇampi maṇimuttādi rajanīyaṁ",
  "atk-s0304a0:298_4": "vatthu adhimattārammaṇamevāti veditabbaṁ. Daharotiādīni tīṇipi aññamaññavevacanāneva.",
  "atk-s0304a0:298_5": "Ābhindeyyāti pahareyya padāleyya vā. Pañcame tadubhayanti taṁ ubhayaṁ. Chaṭṭhaṁ uttānameva.",
  "atk-s0304a0:299": "7. Udāyīsuttavaṇṇanā",
  "atk-s0304a0:300": "234. Sattame anekapariyāyenāti anekehi kāraṇehi. Itipāyanti itipi ayaṁ. Imasmiṁ sutte aniccena anattalakkhaṇaṁ kathitaṁ.",
  "atk-s0304a0:301": "8. Ādittapariyāyasuttavaṇṇanā",
  "atk-s0304a0:302_0": "235. Aṭṭhame anubyañjanaso nimittaggāhoti “hatthā sobhanā pādā sobhanā”ti evaṁ anubyañjanavasena",
  "atk-s0304a0:302_1": "nimittaggāho. Nimittaggāhoti hi saṁsandetvā gahaṇaṁ, anubyañjanaggāhoti vibhattigahaṇaṁ.",
  "atk-s0304a0:302_2": "Nimittaggāho kumbhīlasadiso sabbameva gaṇhāti, anubyañjanaggāho rattapāsadiso vibhajitvā",
  "atk-s0304a0:302_3": "hatthapādādīsu taṁ taṁ koṭṭhāsaṁ. Ime pana dve gāhā ekajavanavārepi labbhanti, nānājavanavāre",
  "atk-s0304a0:302_4": "vattabbameva natthi.",
  "atk-s0304a0:303_0": "Nimittassādagathitanti nimittassādena ganthitaṁ baddhaṁ. Viññāṇanti kammaviññāṇaṁ.",
  "atk-s0304a0:303_1": "Tasmiṁ ce samaye kālaṁ kareyyāti na koci saṁkiliṭṭhena cittena kālaṁ karonto nāma",
  "atk-s0304a0:303_2": "atthi. Sabbasattānañhi bhavaṅgeneva kālakiriyā hoti. Kilesabhayaṁ pana dassento evamāha.",
  "atk-s0304a0:303_3": "Samayavasena vā evaṁ vuttaṁ. Cakkhudvārasmiñhi āpāthagate ārammaṇe rattacittaṁ vā",
  "atk-s0304a0:303_4": "duṭṭhacittaṁ vā mūḷhacittaṁ vā ārammaṇarasaṁ anubhavitvā bhavaṅgaṁ otarati, bhavaṅge",
  "atk-s0304a0:303_5": "ṭhatvā kālakiriyaṁ karoti. Tasmiṁ samaye kālaṁ karontassa dveva gatiyo pāṭikaṅkhā,",
  "atk-s0304a0:303_6": "imassa samayassa vasenetaṁ vuttaṁ.",
  "atk-s0304a0:304_0": "Imaṁ khvāhaṁ, bhikkhave, ādīnavanti imaṁ anekāni vassasatasahassāni niraye anubhavitabbaṁ",
  "atk-s0304a0:304_1": "dukkhaṁ sampassamāno evaṁ vadāmi tattāya ayosalākāya akkhīni añjāpetukāmoti. Iminā",
  "atk-s0304a0:304_2": "nayena sabbattha attho veditabbo. Ayosaṅkunāti ayasūlena. Sampalimaṭṭhanti dvepi",
  "atk-s0304a0:304_3": "kaṇṇacchiddāni vinivijjhitvā pathaviyaṁ ākoṭanavasena sampalimaṭṭhaṁ.",
  "atk-s0304a0:305_0": "Tatiyavāre sampalimaṭṭhanti nakhacchedanaṁ pavesetvā ukkhipitvā sahadhunaṭṭhena chinditvā",
  "atk-s0304a0:305_1": "pātanavasena sampalimaṭṭhaṁ. Catutthavāre sampalimaṭṭhanti bandhanamūlaṁ chetvā pātanavasena",
  "atk-s0304a0:305_2": "sampalimaṭṭhaṁ. Pañcamavāre sampalimaṭṭhanti tikhiṇāya sattiyā kāyapasādaṁ uppāṭetvā",
  "atk-s0304a0:305_3": "patanavasena sampalimaṭṭhaṁ. Sattiyāti ettha mahatī daṇḍakavāsi veditabbā. Sottanti",
  "atk-s0304a0:305_4": "nipajjitvā niddokkamanaṁ. Yathārūpānaṁ vitakkānaṁ vasaṁ gato saṅghaṁ bhindeyyāti",
  "atk-s0304a0:305_5": "iminā vitakkānaṁ yāva saṅghabhedā pāpakammāvahanatā dassitā. Sesamettha uttānameva.",
  "atk-s0304a0:306": "9-10. Paṭhamahatthapādopamasuttādivaṇṇanā",
  "atk-s0304a0:307_0": "236-237. Navame hatthesu, bhikkhave, satīti hatthesu vijjamānesu. Dasame na hotīti",
  "atk-s0304a0:307_1": "vuccamāne bujjhanakānaṁ ajjhāsayavasena vuttaṁ. Dvīsupi cetesu vipākasukhadukkhameva",
  "atk-s0304a0:307_2": "dassetvā vaṭṭavivaṭṭaṁ kathitanti.",
  "atk-s0304a0:308": "Samuddavaggo niṭṭhito.",
  "atk-s0304a0:309": "19. Āsīvisavaggo",
  "atk-s0304a0:310": "1. Āsīvisopamasuttavaṇṇanā",
  "atk-s0304a0:311_0": "238. Āsīvisavaggassa paṭhame bhikkhū āmantesīti ekacārikadvicārikaticārikacatucārikapañcacārike",
  "atk-s0304a0:311_1": "sabhāgavuttino kārake yuttapayutte sabbepi dukkhalakkhaṇakammaṭṭhānike parivāretvā",
  "atk-s0304a0:311_2": "nisinne yogāvacare bhikkhū āmantesi. Idañhi suttaṁ puggalajjhāsayena vuttaṁ. Puggalesupi",
  "atk-s0304a0:311_3": "vipañcitaññūnaṁ disāvāsikānaṁ dukkhalakkhaṇakammaṭṭhānikānaṁ upaṭṭhānavelāya āgantvā",
  "atk-s0304a0:311_4": "satthāraṁ parivāretvā nisinnānaṁ vasena vuttaṁ. Evaṁ santepi ugghaṭitaññūādīnaṁ catunnampi",
  "atk-s0304a0:311_5": "puggalānaṁ paccayabhūtamevetaṁ. Ugghaṭitaññū puggalo hi imassa suttassa mātikānikkhepeneva",
  "atk-s0304a0:311_6": "arahattaṁ pāpuṇissati, vipañcitaññū mātikāya vitthārabhājanena, neyyapuggalo imameva",
  "atk-s0304a0:311_7": "suttaṁ sajjhāyanto paripucchanto yoniso manasikaronto kalyāṇamitte sevanto bhajanto",
  "atk-s0304a0:311_8": "payirupāsanto arahattaṁ pāpuṇissati. Padaparamassetaṁ suttaṁ anāgate vāsanā bhavissatīti",
  "atk-s0304a0:311_9": "evaṁ sabbesampi upakārabhāvaṁ ñatvā bhagavā sineruṁ ukkhipanto viya ākāsaṁ vitthārento",
  "atk-s0304a0:311_10": "viya cakkavāḷapabbataṁ kampento viya ca mahantena ussāhena seyyathāpi, bhikkhaveti",
  "atk-s0304a0:311_11": "imaṁ āsīvisopamasuttaṁ ārabhi.",
  "atk-s0304a0:312_0": "Tattha cattāro āsīvisāti kaṭṭhamukho, pūtimukho, aggimukho, satthamukhoti ime cattāro.",
  "atk-s0304a0:312_1": "Tesu kaṭṭhamukhena daṭṭhassa sakalasarīraṁ sukkhakaṭṭhaṁ viya thaddhaṁ hoti, sandhipabbesu",
  "atk-s0304a0:312_2": "adhimattaṁ ayasūlasamappitaṁ viya tiṭṭhati. Pūtimukhena daṭṭhassa pakkapūtipanasaṁ",
  "atk-s0304a0:312_3": "viya vipubbakabhāvaṁ āpajjitvā paggharati, caṅgavāre pakkhittaudakaṁ viya hoti. Aggimukhena",
  "atk-s0304a0:312_4": "daṭṭhassa sakalasarīraṁ jhāyitvā bhasmamuṭṭhi viya thusamuṭṭhi viya ca vippakirīyati.",
  "atk-s0304a0:312_5": "Sattamukhena daṭṭhassa sakalasarīraṁ bhijjati, asanipātaṭṭhānaṁ viya mahānikhādanena",
  "atk-s0304a0:312_6": "khatasandhimukhaṁ viya ca hoti. Evaṁ visavasena vibhattā cattāro āsīvisā.",
  "atk-s0304a0:313_0": "Visavegavikārena panete soḷasa honti. Kaṭṭhamukho hi daṭṭhaviso, diṭṭhaviso, phuṭṭhaviso,",
  "atk-s0304a0:313_1": "vātavisoti catubbidho hoti. Tena hi daṭṭhampi diṭṭhampi phuṭṭhampi tassa vātena pahaṭampi",
  "atk-s0304a0:313_2": "sarīraṁ vuttappakārena thaddhaṁ hoti. Sesesupi eseva nayoti. Evaṁ visavegavikāravasena soḷasa honti.",
  "atk-s0304a0:314_0": "Puna puggalapaṇṇattivasena catusaṭṭhi honti. Kathaṁ? Kaṭṭhamukhesu tāva daṭṭhaviso",
  "atk-s0304a0:314_1": "ca āgataviso no ghoraviso, ghoraviso no āgataviso, āgataviso ceva ghoraviso ca, nevāgataviso",
  "atk-s0304a0:314_2": "na ghoravisoti catubbidho hoti. Tattha yassa visaṁ sampajjalitatiṇukkāya aggi viya",
  "atk-s0304a0:314_3": "sīghaṁ abhiruhitvā akkhīni gahetvā khandhaṁ gahetvā sīsaṁ gahetvā ṭhitanti vattabbataṁ",
  "atk-s0304a0:314_4": "āpajjati maṇisappādīnaṁ visaṁ viya, mantaṁ pana parivattetvā kaṇṇavātaṁ datvā daṇḍakena",
  "atk-s0304a0:314_5": "pahaṭamatte otaritvā daṭṭhaṭṭhāneyeva tiṭṭhati, ayaṁ āgataviso no ghoraviso nāma.",
  "atk-s0304a0:314_6": "Yassa pana visaṁ saṇikaṁ abhiruhati, āruḷhāruḷhaṭṭhāne pana ayaṁ sītaudakaṁ viya",
  "atk-s0304a0:314_7": "hoti udakasappādīnaṁ visaṁ viya, dvādasavassaccayenāpi kaṇṇapiṭṭhikhandhapiṭṭhikādīsu",
  "atk-s0304a0:314_8": "gaṇḍapiḷakādivasena paññāyati, mantaparivattanādīsu ca kayiramānāsu sīghaṁ na otarati,",
  "atk-s0304a0:314_9": "ayaṁ ghoraviso no āgataviso nāma. Yassa pana visaṁ sīghaṁ abhiruhati, na sīghaṁ otarati",
  "atk-s0304a0:314_10": "aneḷakasappādīnaṁ visaṁ viya, ayaṁ āgataviso ceva ghoraviso ca. Yassa pana visaṁ",
  "atk-s0304a0:314_11": "mandaṁ hoti, otāriyamānampi sukheneva otarati nīlasappadhammanisappādīnaṁ visaṁ viya,",
  "atk-s0304a0:314_12": "ayaṁ nevāgataviso na ghoraviso nāma. Iminā upāyena kaṭṭhamukhe daṭṭhavisādayo pūtimukhādīsu",
  "atk-s0304a0:314_13": "ca daṭṭhavisādayo veditabbāti. Evaṁ puggalapaṇṇattivasena catusaṭṭhi.",
  "atk-s0304a0:315_0": "Tesu “aṇḍajā nāgā”tiādinā yonivasena ekekaṁ catudhā vibhajitvā chapaṇṇāsādhikāni",
  "atk-s0304a0:315_1": "dve satāni honti. Te jalajāthalajāti dviguṇitā dvādasādhikāni pañcasatāni honti,",
  "atk-s0304a0:315_2": "te kāmarūpaakāmarūpānaṁ vasena dviguṇitā catuvīsādhikasahassasaṅkhā honti. Puna gatamaggassa",
  "atk-s0304a0:315_3": "paṭilomato saṁkhippamānā kaṭṭhamukhādivasena cattārova hontīti. Te sandhāya bhagavā",
  "atk-s0304a0:315_4": "“seyyathāpi, bhikkhave, cattāro āsīvisā”ti āha. Kulavasena hi ete gahitā.",
  "atk-s0304a0:316_0": "Tattha āsīvisāti āsittavisātipi āsīvisā, asitavisātipi āsīvisā, asisadisavisātipi",
  "atk-s0304a0:316_1": "āsīvisā. Āsittavisāti sakalakāye āsiñcitvā viya ṭhapitavisā, parassa ca attano sarīre",
  "atk-s0304a0:316_2": "ca āsiñcanavisāti attho. Asitavisāti yaṁ yaṁ etehi asitaṁ hoti paribhuttaṁ, taṁ taṁ",
  "atk-s0304a0:316_3": "visameva sampajjati, tasmā asitaṁ visaṁ hoti etesanti āsīvisā. Asisadisavisāti asiviya",
  "atk-s0304a0:316_4": "tikhiṇaṁ paramammacchedanasamatthaṁ visaṁ etesanti āsīvisāti evamettha vacanattho",
  "atk-s0304a0:316_5": "veditabbo. Uggatejāti uggatatejā balavatejā. Ghoravisāti dunnimmaddanavisā.",
  "atk-s0304a0:317_0": "Evaṁ vadeyyunti paṭijaggāpanatthaṁ evaṁ vadeyyuṁ. Rājāno hi āsīvise gāhāpetvā – “tathārūpe",
  "atk-s0304a0:317_1": "core vā etehi ḍaṁsāpetvā māressāma, nagarūparodhakāle parasenāya vā taṁ khipissāma,",
  "atk-s0304a0:317_2": "parabalaṁ nimmaddetuṁ asakkontā subhojanaṁ bhuñjitvā varasayanaṁ āruyha etehi attānaṁ",
  "atk-s0304a0:317_3": "ḍaṁsāpetvā sattūnaṁ vasaṁ anāgacchantā attano ruciyā marissāmā”ti āsīvise jaggāpenti.",
  "atk-s0304a0:317_4": "Te yaṁ coraṁ sahasāva māretuṁ na icchanti, “evamete dīgharattaṁ dukkhappatto hutvā",
  "atk-s0304a0:317_5": "marissantī”ti icchantā taṁ purisaṁ evaṁ vadanti ime te ambho purisa cattāro āsīvisāti.",
  "atk-s0304a0:318_0": "Tattha kālena kālanti kāle kāle. Saṁvesetabbāti nipajjāpetabbā. Aññataro vā aññataro",
  "atk-s0304a0:318_1": "vāti kaṭṭhamukhādīsu yo koci. Yaṁ te ambho purisa karaṇīyaṁ, taṁ karohīti idaṁ atthacarakassa",
  "atk-s0304a0:318_2": "vacanaṁ veditabbaṁ. Tassa kira purisassa evaṁ āsīvise paṭipādetvā ‘ayaṁ vo upaṭṭhāko’ti",
  "atk-s0304a0:318_3": "catūsu peḷāsu ṭhapitānaṁ āsīvisānaṁ ārocenti. Atheko nikkhamitvā āgamma tassa purisassa",
  "atk-s0304a0:318_4": "dakkhiṇapādānusārena abhiruhitvā dakkhiṇahatthaṁ maṇibandhato paṭṭhāya veṭhetvā dakkhiṇakaṇṇasotamūle",
  "atk-s0304a0:318_5": "phaṇaṁ katvā susūti karonto nipajji. Aparo vāmapādānusārena abhiruhitvā tatheva vāmahatthaṁ",
  "atk-s0304a0:318_6": "veṭhetvā vāmakaṇṇasotamūle phaṇaṁ katvā susūti karonto nipajji, tatiyo nikkhamitvā",
  "atk-s0304a0:318_7": "abhimukhaṁ abhiruhitvā kucchiṁ veṭhetvā galavāṭakamūle phaṇaṁ katvā susūti karonto",
  "atk-s0304a0:318_8": "nipajji, catuttho piṭṭhibhāgena abhiruhitvā gīvaṁ veṭhetvā uparimuddhani phaṇaṁ ṭhapetvā",
  "atk-s0304a0:318_9": "susūti karonto nipajji.",
  "atk-s0304a0:319_0": "Evaṁ catūsu āsīvisesu sarīraṭṭhakesuyeva jātesu eko tassa purisassa atthacarakapuriso",
  "atk-s0304a0:319_1": "taṁ disvā “kiṁ te, bho purisa, laddha”nti, pucchi. Tato tena “ime me, bho, hatthesu",
  "atk-s0304a0:319_2": "hatthakaṭakaṁ viya bāhāsu keyūraṁ viya kucchimhi kucchiveṭhanasāṭako viya kaṇṇesu",
  "atk-s0304a0:319_3": "kaṇṇacūḷikā viya gale muttāvaliyo viya sīse sīsapasādhanaṁ viya keci alaṅkāravisesā",
  "atk-s0304a0:319_4": "raññā dinnā”ti vutte so āha – “bho andhabāla, mā evaṁ maññittha ‘raññā me tuṭṭhenetaṁ",
  "atk-s0304a0:319_5": "pasādhanaṁ dinna’nti. Tvaṁ rañño āgucārī coro, ime ca cattāro āsīvisā durupaṭṭhāhā",
  "atk-s0304a0:319_6": "duppaṭijaggiyā, ekasmiṁ uṭṭhātukāme eko nhāyitukāmo hoti, ekasmiṁ nhāyitukāme eko",
  "atk-s0304a0:319_7": "bhuñjitukāmo, ekasmiṁ bhuñjitukāme eko nipajjitukāmo. Tesu yasseva icchā na pūrati,",
  "atk-s0304a0:319_8": "so tattheva ḍaṁsitvā māretī”ti. Atthi pana, bho, evaṁ sante koci sotthimaggoti? Āma,",
  "atk-s0304a0:319_9": "rājapurisānaṁ vikkhittabhāvaṁ ñatvā palāyanaṁ sotthibhāvoti vatvā “yaṁ te karaṇīyaṁ,",
  "atk-s0304a0:319_10": "taṁ karohī”ti vadeyya.",
  "atk-s0304a0:320_0": "Taṁ sutvā itaro catunnaṁ āsīvisānaṁ pamādakkhaṇaṁ rājapurisehi ca pavivittaṁ disvā,",
  "atk-s0304a0:320_1": "vāmahatthena dakkhiṇahatthaṁ veṭhetvā, dakkhiṇakaṇṇacūḷikāya phaṇaṁ ṭhapetvā, sayitāsīvisassa",
  "atk-s0304a0:320_2": "sarīraṁ parimajjanto viya saṇikaṁ taṁ apanetvā, eteneva upāyena sesepi apanetvā tesaṁ",
  "atk-s0304a0:320_3": "bhīto palāyeyya. Atha naṁ te āsīvisā “ayaṁ amhākaṁ raññā upaṭṭhāko dinno”ti anubandhamānā",
  "atk-s0304a0:320_4": "āgaccheyyuṁ. Idaṁ sandhāya atha kho so, bhikkhave, puriso bhīto catunnaṁ āsīvisānaṁ…pe… palāyethāti vuttaṁ.",
  "atk-s0304a0:321_0": "Tasmiṁ pana purise evaṁ āgatamaggaṁ oloketvā oloketvā palāyante rājā “palāto so puriso”ti",
  "atk-s0304a0:321_1": "sutvā “ko nu kho taṁ anubandhitvā ghātetuṁ sakkhissatī”ti vicinanto tasseva paccatthike",
  "atk-s0304a0:321_2": "pañca jane labhitvā “gacchatha naṁ anubandhitvā ghātethā”ti peseyya. Athassa atthacarā",
  "atk-s0304a0:321_3": "purisā taṁ pavattiṁ ñatvā āroceyyuṁ. So bhiyyosomattāya bhīto palāyetha. Imamatthaṁ",
  "atk-s0304a0:321_4": "sandhāya tamenaṁ evaṁ vadeyyuntiādi vuttaṁ.",
  "atk-s0304a0:322_0": "Chaṭṭho antaracaro vadhakoti “paṭhamaṁ āsīvisehi anubaddho ito cito ca te vañcento",
  "atk-s0304a0:322_1": "palāyi, idāni pañcahi paccatthikehi anubaddho suṭṭhutaraṁ palāyati, na sakkā so evaṁ",
  "atk-s0304a0:322_2": "gahetuṁ, upalāḷanāya pana sakkā, tasmā daharakālato paṭṭhāya ekato khāditvā ca pivitvā",
  "atk-s0304a0:322_3": "ca santhavaṁ antaracaraṁ vadhakamassa pesethā”ti amaccehi vuttena raññā pariyesitvā",
  "atk-s0304a0:322_4": "pesito antaracaro vadhako.",
  "atk-s0304a0:323_0": "So passeyya suññaṁ gāmanti nivattitvā olokento padaṁ ghāyitvā ghāyitvā vegenāgacchante",
  "atk-s0304a0:323_1": "cattāro āsīvise pañca vadhake paccatthike chaṭṭhañca antaracaraṁ vadhakaṁ “nivatta",
  "atk-s0304a0:323_2": "bho, mā palāyi, puttadārena saddhiṁ kāme paribhuñjanto sukhaṁ vasissasī”ti vatvā",
  "atk-s0304a0:323_3": "āgacchantaṁ disvā, bhiyyosomattāya yena vā tena vā palāyanto paccantaraṭṭhe abhimukhagataṁ",
  "atk-s0304a0:323_4": "ekaṁ chakuṭikaṁ suññaṁ gāmaṁ passeyya. Rittakaññeva paviseyyāti dhanadhaññamañcapīṭhādīhi",
  "atk-s0304a0:323_5": "virahitattā rittakaññeva paviseyya. Tucchakaṁ suññakanti etasseva vevacanaṁ. Parimaseyyāti",
  "atk-s0304a0:323_6": "“sace pānīyaṁ bhavissati, pivissāmi, sace bhattaṁ bhavissati, bhuñjissāmī”ti bhājanaṁ",
  "atk-s0304a0:323_7": "vivaritvā hatthaṁ anto pavesetvā parimaseyya.",
  "atk-s0304a0:324_0": "Tamenaṁevaṁ vadeyyunti channaṁ gharānaṁ ekagharepi kiñci alabhitvā gāmamajjhe eko",
  "atk-s0304a0:324_1": "sandacchāyo rukkho atthi, tattha vaṅkaphalakaṁ atthataṁ disvā, “idha tāva nisīdissāmī”ti",
  "atk-s0304a0:324_2": "gantvā, tattha nisinnaṁ mandamandena vātena bījiyamānaṁ tattakamattampi sukhaṁ santato",
  "atk-s0304a0:324_3": "assādayamānaṁ, tamenaṁ purisaṁ kecideva atthacarakā bahi pavattiṁ ñatvā āgatā evaṁ",
  "atk-s0304a0:324_4": "vadeyyuṁ. Idāni ambho purisāti ambho, purisa, idāni. Corā gāmaghātakāti “yadevettha",
  "atk-s0304a0:324_5": "labhissāma, taṁ gaṇhissāma vā ghātessāma vā”ti āgatā cha gāmaghātakacorā.",
  "atk-s0304a0:325_0": "Udakaṇṇavanti gambhīraṁ puthulaṁ udakaṁ. Gambhīrampi hi aputhulaṁ, puthulaṁ vā agambhīraṁ,",
  "atk-s0304a0:325_1": "na aṇṇavoti vuccati, yampana gambhīrañca puthulañca, tassevetaṁ nāmaṁ. Sāsaṅkaṁ sappaṭibhayanti",
  "atk-s0304a0:325_2": "catunnaṁ āsīvisānaṁ pañcannaṁ vadhakānaṁ chaṭṭhassa antaracarassa channañca gāmaghātakacorānaṁ",
  "atk-s0304a0:325_3": "vasena sāsaṅkaṁ sappaṭibhayaṁ. Khemaṁ appaṭibhayanti tesaṁyeva āsīvisādīnaṁ abhāvena",
  "atk-s0304a0:325_4": "khemañca nibbhayañca vicitrauyyānavaraṁ bahvannapānaṁ devanagarasadisaṁ. Na cassa",
  "atk-s0304a0:325_5": "nāvā santāraṇīti “imāya nāvāya orimatīrato paratīraṁ gamissantī”ti evaṁ ṭhapitā ca",
  "atk-s0304a0:325_6": "santāraṇī nāvā na bhaveyya. Uttarasetu vāti rukkhasetu-jaṅghasetu-sakaṭasetūnaṁ aññataro",
  "atk-s0304a0:325_7": "uttarasetu vā na bhaveyya. Tiṭṭhati brāhmaṇoti na kho esa brāhmaṇo. Kasmā naṁ brāhmaṇoti",
  "atk-s0304a0:325_8": "āha? Ettakānaṁ paccatthikānaṁ bāhitattā, desanaṁ vā vinivattento ekaṁ khīṇāsavabrāhmaṇaṁ dassetumpi evamāha.",
  "atk-s0304a0:326_0": "Tasmiṁ pana evaṁ uttiṇṇe cattāro āsīvisā “na laddho vatāsi amhehi, ajja te murumurāya",
  "atk-s0304a0:326_1": "jīvitaṁ khāditvā chaḍḍeyyāma”. Pañca paccatthikā “na laddho vatāsi amhehi, ajja te",
  "atk-s0304a0:326_2": "parivāretvā aṅgamaṅgāni chinditvā rañño santikaṁ gatā sataṁ vā sahassaṁ vā labheyyāma”.",
  "atk-s0304a0:326_3": "Chaṭṭho antaracaro “na laddho vatāsi mayā, ajja te phalikavaṇṇena asinā sīsaṁ chinditvā,",
  "atk-s0304a0:326_4": "senāpatiṭṭhānaṁ labhitvā sampattiṁ anubhaveyyaṁ”. Cha corā “na laddho vatāsi amhehi,",
  "atk-s0304a0:326_5": "ajja te vividhāni kammakāraṇāni kāretvā bahudhanaṁ āharāpessāmā”ti cintetvā, udakaṇṇavaṁ",
  "atk-s0304a0:326_6": "otarituṁ asakkontā rañño āṇāya kopitattā parato gantumpi avisahantā tattheva sussitvā mareyyuṁ.",
  "atk-s0304a0:327_0": "Upamā kho myāyanti ettha evaṁ ādito paṭṭhāya opammasaṁsandanaṁ veditabbaṁ – rājā",
  "atk-s0304a0:327_1": "viya hi kammaṁ daṭṭhabbaṁ, rājāparādhikapuriso viya vaṭṭanissito puthujjano. Cattāro",
  "atk-s0304a0:327_2": "āsīvisā viya cattāri mahābhūtāni, rañño tassa cattāro āsīvise paṭicchāpitakālo viya",
  "atk-s0304a0:327_3": "kammunā puthujjanassa paṭisandhikkhaṇeyeva catunnaṁ mahābhūtānaṁ dinnakālo. “Imesaṁ",
  "atk-s0304a0:327_4": "āsīvisānaṁ pamādakkhaṇe rājapurisānañca vivittakkhaṇe nikkhamitvā yaṁ te ambho, purisa,",
  "atk-s0304a0:327_5": "karaṇīyaṁ, taṁ karohī”ti vacanena “palāyassū”ti vuttakālo viya satthārā imassa bhikkhuno",
  "atk-s0304a0:327_6": "mahābhūtakammaṭṭhānaṁ kathetvā “imesu catūsu mahābhūtesu nibbinda virajja, evaṁ vaṭṭato",
  "atk-s0304a0:327_7": "parimuccissasī”ti kathitakālo, tassa purisassa atthacarakavacanaṁ sutvā catunnaṁ",
  "atk-s0304a0:327_8": "āsīvisānaṁ pamādakkhaṇe rājapurisānañca vivittakkhaṇe nikkhamitvā yena vā tena vā",
  "atk-s0304a0:327_9": "palāyanaṁ viya imassa bhikkhuno satthu santike kammaṭṭhānaṁ labhitvā mahābhūtāsīvisehi",
  "atk-s0304a0:327_10": "parimuccanatthāya ñāṇapalāyanena palāyanaṁ.",
  "atk-s0304a0:328_0": "Idāni catunnetaṁ mahābhūtānaṁ adhivacanaṁ pathavīdhātuyā āpodhātuyātiādīsu catumahābhūtakathā",
  "atk-s0304a0:328_1": "ca pañcupādānakkhandhakathā ca āyatanakathā ca visuddhimagge vitthāritanayeneva veditabbā.",
  "atk-s0304a0:328_2": "Ettha ca kaṭṭhamukhaāsīviso viya pathavīdhātu daṭṭhabbā, pūtimukhaaggimukhasatthamukhā",
  "atk-s0304a0:328_3": "viya sesadhātuyo. Yatheva hi kaṭṭhamukhena daṭṭhassa sakalakāyo thaddho hoti, evaṁ",
  "atk-s0304a0:328_4": "pathavīdhātupakopenāpi. Yathā ca pūtimukhādīhi daṭṭhassa paggharati ceva jhāyati",
  "atk-s0304a0:328_5": "ca chijjati ca, evaṁ āpodhātutejodhātuvāyodhātupakopenāpīti. Tenāhu aṭṭhakathācariyā –",
  "atk-s0304a0:329": "“Patthaddho bhavatī kāyo, daṭṭho kaṭṭhamukhena vā;",
  "atk-s0304a0:330": "Pathavīdhātupakopena, hoti kaṭṭhamukheva so.",
  "atk-s0304a0:331": "“Pūtiko bhavatī kāyo, daṭṭho pūtimukhena vā;",
  "atk-s0304a0:332": "Āpodhātupakopena, hoti pūtimukheva so.",
  "atk-s0304a0:333": "“Santatto bhavatī kāyo, daṭṭho aggimukhena vā;",
  "atk-s0304a0:334": "Tejodhātupakopena, hoti aggimukheva so.",
  "atk-s0304a0:335": "“Sañchinno bhavatī kāyo, daṭṭho satthamukhena vā;",
  "atk-s0304a0:336": "Vāyodhātupakopena, hoti satthamukheva so”ti. –",
  "atk-s0304a0:337": "Evaṁ tāvettha visesato sadisabhāvo veditabbo.",
  "atk-s0304a0:338_0": "Avisesato pana āsayato visavegavikārato anatthaggahaṇato durupaṭṭhānato durāsadato",
  "atk-s0304a0:338_1": "akataññutato avisesakārito anantadosūpaddavatoti imehi kāraṇehi etesaṁ āsīvisasadisatā",
  "atk-s0304a0:338_2": "veditabbā. Tattha āsayatoti āsīvisānañhi vammiko āsayo, tattheva te vasanti. Mahābhūtānampi",
  "atk-s0304a0:338_3": "kāyavammiko āsayo. Āsīvisānañca rukkhasusiratiṇapaṇṇagahanasaṅkāraṭṭhānānipi āsayo.",
  "atk-s0304a0:338_4": "Etesupi hi te vasanti. Mahābhūtānampi kāyasusiraṁ kāyagahanaṁ kāyasaṅkāraṭṭhānaṁ",
  "atk-s0304a0:338_5": "āsayoti. Evaṁ tāva āsayato sadisatā veditabbā.",
  "atk-s0304a0:339_0": "Visavegavikāratoti āsīvisā hi kulavasena kaṭṭhamukhādibhedato cattāro. Tattha ekeko",
  "atk-s0304a0:339_1": "visavikārato vibhajjamāno daṭṭhavisādivasena catubbidho hoti. Mahābhūtānipi paccattalakkhaṇavasena",
  "atk-s0304a0:339_2": "pathavīādibhedato cattāri. Ettha ekekaṁ kammasamuṭṭhānādivasena catubbidhaṁ hoti.",
  "atk-s0304a0:339_3": "Evaṁ visavegavikārato sadisatā veditabbā.",
  "atk-s0304a0:340_0": "Anatthaggahaṇatoti āsīvise gaṇhantā pañca anatthe gaṇhanti – duggandhaṁ gaṇhanti,",
  "atk-s0304a0:340_1": "asuciṁ gaṇhanti, byādhiṁ gaṇhanti, visaṁ gaṇhanti, maraṇaṁ gaṇhanti. Mahābhūtānipi",
  "atk-s0304a0:340_2": "gaṇhantā pañca anatthe gaṇhanti – duggandhaṁ gaṇhanti, asuciṁ gaṇhanti, byādhiṁ gaṇhanti,",
  "atk-s0304a0:340_3": "jaraṁ gaṇhanti, maraṇaṁ gaṇhanti. Tenāhu porāṇā –",
  "atk-s0304a0:341": "“Yekeci sappaṁ gaṇhanti, mīḷhalittaṁ mahāvisaṁ;",
  "atk-s0304a0:342": "Pañca gaṇhantunatthāni, loke sappābhinandino.",
  "atk-s0304a0:343": "“Duggandhaṁ asuciṁ byādhiṁ, visaṁ maraṇapañcamaṁ;",
  "atk-s0304a0:344": "Anatthā honti pañcete, mīḷhalitte bhujaṅgame.",
  "atk-s0304a0:345": "“Evamevaṁ akusalā, andhabālaputhujjanā;",
  "atk-s0304a0:346": "Pañca gaṇhantunatthāni, bhave jātābhinandino.",
  "atk-s0304a0:347": "“Duggandhaṁ asuciṁ byādhiṁ, jaraṁ maraṇapañcamaṁ;",
  "atk-s0304a0:348": "Anatthā honti pañcete, mīḷhalitteva pannage”ti. –",
  "atk-s0304a0:349": "Evaṁ anatthaggahaṇato sadisatā veditabbā.",
  "atk-s0304a0:350_0": "Durupaṭṭhānatoti te āsīvisā durupaṭṭhānā, ekasmiṁ uṭṭhātukāme eko nhāyitukāmo hoti,",
  "atk-s0304a0:350_1": "tasmiṁ nhāyitukāme aparo bhuñjitukāmo, tasmiṁ bhuñjitukāme añño nipajjitukāmo hoti.",
  "atk-s0304a0:350_2": "Tesu yassa yasseva ajjhāsayo na pūrati, so tattheva ḍaṁsitvā māreti. Imehi pana āsīvisehi",
  "atk-s0304a0:350_3": "bhūtāneva durupaṭṭhānatarāni. Pathavīdhātuyā hi bhesajje kayiramāne āpodhātu kuppati,",
  "atk-s0304a0:350_4": "tasseva bhesajjaṁ karontassa tejodhātūti evaṁ ekissā bhesajje kayiramāne aparā kuppantīti.",
  "atk-s0304a0:350_5": "Evaṁ durupaṭṭhānato sadisatā veditabbā.",
  "atk-s0304a0:351_0": "Durāsadatoti durāsadā hi āsīvisā, gehassa purimabhāge āsīvisaṁ disvā pacchimabhāgena",
  "atk-s0304a0:351_1": "palāyanti, pacchimabhāge disvā purimabhāgena, gehamajjhe disvā gabbhaṁ pavisanti,",
  "atk-s0304a0:351_2": "gabbhe disvā mañcapīṭhaṁ abhiruhanti. Mahābhūtāni tatopi durāsadatarāni. Tathārūpena",
  "atk-s0304a0:351_3": "hi kuṭṭharogena phuṭṭhassa kaṇṇanāsādīni chinditvā patanti, sarīraṁ samphuṭati nīlamakkhikā",
  "atk-s0304a0:351_4": "parivārenti, sarīragandho dūratova ubbāhati. Taṁ purisaṁ akkosamānampi paridevamānampi",
  "atk-s0304a0:351_5": "neva rosavasena, na kāruññena, upasaṅkamituṁ sakkonti, nāsikaṁ pidahitvā kheḷaṁ pātentā",
  "atk-s0304a0:351_6": "dūratova naṁ vivajjenti. Evaṁ aññesampi bhagandarakucchirogavātarogādīnaṁ bībhacchajegucchabhāvakarānañca",
  "atk-s0304a0:351_7": "rogānaṁ vasena ayamevattho vibhāvetabboti. Evaṁ durāsadato sadisatā veditabbā.",
  "atk-s0304a0:352_0": "Akataññutatoti āsīvisā hi akataññuno honti, nhāpiyamānāpi bhojiyamānāpi gandhamālādīhi",
  "atk-s0304a0:352_1": "pūjiyamānāpi peḷāyaṁ pakkhipitvā parihariyamānāpi otārameva gavesanti. Yattha otāraṁ",
  "atk-s0304a0:352_2": "labhanti, tattheva naṁ ḍaṁsitvā mārenti. Āsīvisehipi mahābhūtāneva akataññutarāni.",
  "atk-s0304a0:352_3": "Etesañhi kataṁ nāma natthi, sītena vā uṇhena vā nimmalena jalena nhāpiyamānānipi",
  "atk-s0304a0:352_4": "gandhamālādīhi sakkariyamānānipi muduvatthamudusayanamuduyānādīhi parihariyamānānipi,",
  "atk-s0304a0:352_5": "varabhojanaṁ bhojiyamānānipi, varapānaṁ pāyāpiyamānānipi otārameva gavesanti. Yattha",
  "atk-s0304a0:352_6": "otāraṁ labhanti, tattheva kuppitvā anayabyasanaṁ pāpentīti. Evaṁ akataññutato sadisatā veditabbā.",
  "atk-s0304a0:353_0": "Avisesakāritoti āsīvisā hi “ayaṁ khattiyo vā brāhmaṇo vā vesso vā suddo vā gahaṭṭho",
  "atk-s0304a0:353_1": "vā pabbajito vā”ti visesaṁ na karonti, sampattasampattameva ḍaṁsitvā mārenti. Mahābhūtānipi",
  "atk-s0304a0:353_2": "“ayaṁ khattiyo vā brāhmaṇo vā vesso vā suddo vā gahaṭṭho vā pabbajito vā devo vā",
  "atk-s0304a0:353_3": "manusso vā māro vā brahmā vā nigguṇo vā saguṇo vā”ti visesaṁ na karonti. Yadi hi",
  "atk-s0304a0:353_4": "nesaṁ “ayaṁ guṇavā”ti lajjā uppajjeyya, sadevake loke aggapuggale tathāgate lajjaṁ",
  "atk-s0304a0:353_5": "uppādeyyuṁ. Athāpi nesaṁ “ayaṁ mahāpañño ayaṁ mahiddhiko ayaṁ dhutavādo”tiādinā nayena",
  "atk-s0304a0:353_6": "lajjā uppajjeyya, dhammasenāpatisāriputtattherādīsu lajjaṁ uppādeyyuṁ. Athāpi nesaṁ",
  "atk-s0304a0:353_7": "“ayaṁ nigguṇo dāruṇo thaddho”ti bhayaṁ uppajjeyya, sadevake loke nigguṇathaddhadāruṇānaṁ",
  "atk-s0304a0:353_8": "aggassa devadattassa channaṁ vā satthārānaṁ bhāyeyyuṁ, na ca lajjanti na ca bhāyanti,",
  "atk-s0304a0:353_9": "kuppitvā yaṁkiñci anayabyasanaṁ āpādentiyeva. Evaṁ avisesakārito sadisatā veditabbā.",
  "atk-s0304a0:354_0": "Anantadosūpaddavatoti āsīvise nissāya uppajjanakānañhi dosūpaddavānaṁ pamāṇaṁ natthi.",
  "atk-s0304a0:354_1": "Tathā hete ḍaṁsitvā kāṇampi karonti khujjampi pīṭhasappimpi ekapakkhalampīti evaṁ",
  "atk-s0304a0:354_2": "aparimāṇaṁ vippakāraṁ dassenti. Bhūtānipi kuppitāni na kāṇādibhāvesu na kiñci vippakāraṁ",
  "atk-s0304a0:354_3": "na karonti, appamāṇo etesaṁ dosūpaddavoti. Evaṁ anantadosūpaddavato sadisatā veditabbā.",
  "atk-s0304a0:355": "Idānettha catumahābhūtavasena yāva arahattā kammaṭṭhānaṁ kathetabbaṁ siyā, taṁ visuddhimagge catudhātuvavatthānaniddese kathitameva.",
  "atk-s0304a0:356_0": "Pañca vadhakā paccatthikāti kho bhikkhave pañcannetaṁ upādānakkhandhānaṁ adhivacananti",
  "atk-s0304a0:356_1": "ettha dvīhi ākārehi khandhānaṁ vadhakapaccatthikasadisatā veditabbā. Khandhā hi aññamaññañca",
  "atk-s0304a0:356_2": "vadhenti, tesu ca santesu vadho nāma paññāyati. Kathaṁ? Rūpaṁ tāva rūpampi vadheti",
  "atk-s0304a0:356_3": "arūpampi, tathā arūpaṁ arūpampi vadheti rūpampi. Kathaṁ? Ayañhi pathavīdhātu bhijjamānā",
  "atk-s0304a0:356_4": "itarā tisso dhātuyo gahetvāva bhijjati, āpodhātuādīsupi eseva nayo, evaṁ tāva rūpaṁ",
  "atk-s0304a0:356_5": "rūpameva vadheti. Rūpakkhandho pana bhijjamāno cattāro arūpakkhandhe gahetvāva bhijjati,",
  "atk-s0304a0:356_6": "evaṁ rūpaṁ arūpampi vadheti. Vedanākkhandhopi bhijjamāno saññāsaṅkhāraviññāṇakkhandhe",
  "atk-s0304a0:356_7": "gahetvāva bhijjati. Saññākkhandhādīsupi eseva nayo. Evaṁ arūpaṁ arūpameva vadheti.",
  "atk-s0304a0:356_8": "Cutikkhaṇe pana cattāro arūpakkhandhā bhijjamānā vatthurūpampi gahetvāva bhijjanti,",
  "atk-s0304a0:356_9": "evaṁ arūpaṁ rūpampi vadheti. Evaṁ tāva aññamaññaṁ vadhentīti vadhakā. Yattha pana",
  "atk-s0304a0:356_10": "khandhā atthi, tattha chedanabhedanavadhabandhanādayo honti, na aññatthāti. Evaṁ",
  "atk-s0304a0:356_11": "khandhesu santesu vadho paññāyatītipi vadhakā.",
  "atk-s0304a0:357_0": "Idāni pañcakkhandhe rūpārūpavasena dve koṭṭhāse katvā, rūpavasena vā nāmavasena vā",
  "atk-s0304a0:357_1": "rūpapariggahaṁ ādiṁ katvā, yāva arahattā kammaṭṭhānaṁ kathetabbaṁ siyā tampi visuddhimagge kathitameva.",
  "atk-s0304a0:358_0": "Chaṭṭho antaracaro vadhako ukkhittāsikoti kho, bhikkhave, nandīrāgassetaṁ adhivacananti",
  "atk-s0304a0:358_1": "ettha dvīhākārehi nandīrāgassa ukkhittāsikavadhakasadisatā veditabbā paññāsirapātanato",
  "atk-s0304a0:358_2": "ca yonisampaṭipādanato ca. Kathaṁ? Cakkhudvārasmiñhi iṭṭhārammaṇe āpāthagate taṁ",
  "atk-s0304a0:358_3": "ārammaṇaṁ nissāya lobho uppajjati, ettāvatā paññāsīsaṁ patitaṁ nāma hoti, sotadvārādīsupi",
  "atk-s0304a0:358_4": "eseva nayo. Evaṁ tāva paññāsirapātanato sadisatā veditabbā. Nandīrāgo panesa aṇḍajādibhedā",
  "atk-s0304a0:358_5": "catasso yoniyo upaneti. Tassa yoniupagamanamūlakāni pañcavīsati mahābhayāni dvattiṁsa",
  "atk-s0304a0:358_6": "kammakāraṇāni ca āgatāneva hontīti evaṁ yonisampaṭipādanatopissa ukkhittāsikavadhakasadisatā veditabbā.",
  "atk-s0304a0:359_0": "Iti nandīrāgavasenāpi ekassa bhikkhuno kammaṭṭhānaṁ kathitameva hoti. Kathaṁ? Ayañhi",
  "atk-s0304a0:359_1": "nandīrāgo saṅkhārakkhandho, taṁ saṅkhārakkhandhoti vavatthapetvā taṁsampayuttā vedanā",
  "atk-s0304a0:359_2": "vedanākkhandho, saññā saññākkhandho, cittaṁ viññāṇakkhandho, tesaṁ vatthārammaṇaṁ",
  "atk-s0304a0:359_3": "rūpakkhandhoti, evaṁ pañcakkhandhe vavatthapeti. Idāni te pañcakkhandhe nāmarūpavasena",
  "atk-s0304a0:359_4": "vavatthapetvā, tesaṁ paccayapariyesanato paṭṭhāya vipassanaṁ vaḍḍhetvā, anupubbena",
  "atk-s0304a0:359_5": "eko arahattaṁ pāpuṇātīti evaṁ nandīrāgavasena kammaṭṭhānaṁ kathitaṁ hoti.",
  "atk-s0304a0:360_0": "Channaṁ ajjhattikāyatanānaṁ suññagāmena sadisatā pāḷiyaṁyeva āgatā. Ayaṁ panettha",
  "atk-s0304a0:360_1": "kammaṭṭhānanayo – yathā ca te cha corā chakuṭikaṁ suññaṁ gāmaṁ pavisitvā aparāparaṁ",
  "atk-s0304a0:360_2": "vicarantā kiñci alabhitvā gāmena anatthikā honti, evamevaṁ bhikkhu chasu ajjhattikāyatanesu",
  "atk-s0304a0:360_3": "abhinivisitvā vicinanto “aha”nti vā “mama”nti vā gahetabbaṁ kiñci adisvā tehi anatthiko",
  "atk-s0304a0:360_4": "hoti. So “vipassanaṁ paṭṭhapessāmī”ti upādārūpakammaṭṭhānavasena cakkhupasādādayo",
  "atk-s0304a0:360_5": "pariggahetvā “ayaṁ rūpakkhandho”ti vavatthapeti, manāyatanaṁ “arūpakkhandho”ti. Iti",
  "atk-s0304a0:360_6": "sabbānipetāni nāmañceva rūpañcāti nāmarūpavasena vavatthapetvā, tesaṁ paccayaṁ pariyesitvā",
  "atk-s0304a0:360_7": "vipassanaṁ vaḍḍhetvā, saṅkhāre sammasanto anupubbena arahatte patiṭṭhāti. Idaṁ ekassa",
  "atk-s0304a0:360_8": "bhikkhuno yāva arahattā kammaṭṭhānaṁ kathitaṁ hoti.",
  "atk-s0304a0:361_0": "Idāni bāhirānaṁ gāmaghātakacorehi sadisataṁ dassento corā gāmaghātakāti khotiādimāha.",
  "atk-s0304a0:361_1": "Tattha manāpāmanāpesūti karaṇatthe bhummaṁ, manāpāmanāpehīti attho. Tattha coresu",
  "atk-s0304a0:361_2": "gāmaṁ hanantesu pañca kiccāni vattanti – corā tāva gāmaṁ parivāretvā ṭhitā aggiṁ",
  "atk-s0304a0:361_3": "datvā kaṭakaṭasaddaṁ uṭṭhāpenti, tato manussā hatthasāraṁ gahetvā bahi nikkhamanti.",
  "atk-s0304a0:361_4": "Tato tehi saddhiṁ bhaṇḍakassa kāraṇā hatthaparāmāsaṁ karonti. Keci panettha pahāraṁ",
  "atk-s0304a0:361_5": "pāpuṇanti, keci pahāraṭṭhāne patanti, avasese pana arogajane bandhitvā attano vasanaṭṭhānaṁ",
  "atk-s0304a0:361_6": "netvā rajjubandhanādīhi bandhitvā dāsaparibhogena paribhuñjanti.",
  "atk-s0304a0:362_0": "Tattha gāmaghātakacorānaṁ gāmaṁ parivāretvā aggidānaṁ viya chasu dvāresu ārammaṇe",
  "atk-s0304a0:362_1": "āpāthagate kilesapariḷāhuppatti veditabbā, hatthasāraṁ ādāya bahi nikkhamanaṁ viya.",
  "atk-s0304a0:362_2": "Taṅkhaṇe kusaladhammaṁ pahāya akusalasamaṅgitā, bhaṇḍakassa kāraṇā hatthaparāmasanāpajjanaṁ",
  "atk-s0304a0:362_3": "viya dukkaṭadubbhāsitapācittiyathullaccayānaṁ āpajjanakālo, pahāraladdhakālo viya",
  "atk-s0304a0:362_4": "saṅghādisesaṁ āpajjanakālo, pahāraṁ laddhā pana pahāraṭṭhāne patitakālo viya pārājikaṁ",
  "atk-s0304a0:362_5": "āpajjitvā assamaṇakālo, avasesajanassa bandhitvā vasanaṭṭhānaṁ netvā dāsaparibhogena",
  "atk-s0304a0:362_6": "paribhuñjanakālo viya tameva ārammaṇaṁ nissāya sabbesaṁ passantānaṁyeva cūḷasīlamajjhimasīlamahāsīlāni",
  "atk-s0304a0:362_7": "bhinditvā sikkhaṁ paccakkhāya gihibhāvaṁ āpajjanakālo. Tatrassa puttadāraṁ posentassa",
  "atk-s0304a0:362_8": "sandiṭṭhiko dukkhakkhandho veditabbo, kālaṁ katvā apāye nibbattassa samparāyiko.",
  "atk-s0304a0:363_0": "Imānipi bāhirāyatanāni ekassa bhikkhuno kammaṭṭhānavaseneva kathitāni. Ettha hi rūpādīni",
  "atk-s0304a0:363_1": "cattāri upādārūpāni, phoṭṭhabbāyatanaṁ tisso dhātuyo, dhammāyatane āpodhātuyā saddhiṁ",
  "atk-s0304a0:363_2": "tā catassoti imāni cattāri bhūtāni, tesaṁ paricchedavasena ākāsadhātu, lahutādivasena",
  "atk-s0304a0:363_3": "lahutādayoti evamidaṁ sabbampi bhūtupādāyarūpaṁ rūpakkhandho, tadārammaṇā vedanādayo",
  "atk-s0304a0:363_4": "cattāro arūpakkhandhā. Tattha “rūpakkhandho rūpaṁ, cattāro arūpino khandhā nāma”nti.",
  "atk-s0304a0:363_5": "Nāmarūpaṁ vavatthapetvā purimanayeneva paṭipajjantassa yāva arahattā kammaṭṭhānaṁ kathitaṁ hoti.",
  "atk-s0304a0:364_0": "Oghānanti ettha duruttaraṇaṭṭho oghaṭṭho. Ete hi “sīlasaṁvaraṁ pūretvā arahattaṁ",
  "atk-s0304a0:364_1": "pāpuṇissāmī”ti ajjhāsayaṁ samuṭṭhāpetvā kalyāṇamitte nissāya sammā vāyamantena taritabbā,",
  "atk-s0304a0:364_2": "yena vā tena vā duruttarā. Iminā duruttaraṇaṭṭhena oghāti vuccanti. Tepi ekassa bhikkhuno",
  "atk-s0304a0:364_3": "kammaṭṭhānavasena kathitā. Cattāropi hi ete eko saṅkhārakkhandho vāti. Sesaṁ nandīrāge",
  "atk-s0304a0:364_4": "vuttanayeneva yojetvā vitthāretabbaṁ.",
  "atk-s0304a0:365_0": "Sakkāyassetaṁ adhivacananti, sakkāyopi hi āsīvisādīhi udakaṇṇavassa orimatīraṁ viya",
  "atk-s0304a0:365_1": "catumahābhūtādīhi sāsaṅko sappaṭibhayo, sopi ekassa bhikkhuno kammaṭṭhānavaseneva",
  "atk-s0304a0:365_2": "kathito. Sakkāyo hi tebhūmakapañcakkhandhā, te ca samāsato nāmarūpamevāti. Evamettha",
  "atk-s0304a0:365_3": "nāmarūpavavatthānaṁ ādiṁ katvā yāva arahattā kammaṭṭhānaṁ vitthāretabbanti.",
  "atk-s0304a0:366_0": "Nibbānassetaṁ adhivacananti nibbānañhi udakaṇṇavassa pārimatīraṁ viya catumahābhūtādīhi",
  "atk-s0304a0:366_1": "khemaṁ appaṭibhayaṁ. Vīriyārambhassetaṁ adhivacananti ettha cittakiriyadassanatthaṁ",
  "atk-s0304a0:366_2": "heṭṭhā vuttavāyāmameva vīriyanti gaṇhitvā dasseti. Tiṇṇo pāraṅgatoti taritvā pāraṁ gato.",
  "atk-s0304a0:367_0": "Tattha yathā sāsaṅkaorimatīre ṭhitena udakaṇṇavaṁ taritukāmena katipāhaṁ vasitvā",
  "atk-s0304a0:367_1": "saṇikaṁ nāvaṁ sajjetvā udakakīḷaṁ kīḷantena viya na nāvā abhiruhitabbā. Evaṁ karonto",
  "atk-s0304a0:367_2": "hi anāruḷhova byasanaṁ pāpuṇāti. Evameva kilesaṇṇavaṁ taritukāmena “taruṇo tāvamhi,",
  "atk-s0304a0:367_3": "mahallakakāle aṭṭhaṅgikamaggakullaṁ bandhissāmī”ti papañco na kātabbo. Evaṁ karonto",
  "atk-s0304a0:367_4": "hi mahallakakālaṁ apatvāpi vināsaṁ pāpuṇāti, patvāpi kātuṁ na sakkoti. Bhaddekarattādīni",
  "atk-s0304a0:367_5": "pana anussaritvā vegeneva ayaṁ ariyamaggakullo bandhitabbo.",
  "atk-s0304a0:368_0": "Yathā ca kullaṁ bandhantassa hatthapādapāripūri icchitabbā. Kuṇṭhapādo hi khañjapādo",
  "atk-s0304a0:368_1": "vā patiṭṭhātuṁ na sakkoti, phaṇahatthakādayo tiṇapaṇṇādīni gahetuṁ na sakkonti. Evamimampi",
  "atk-s0304a0:368_2": "ariyamaggakullaṁ bandhantassa sīlapādānañceva saddhāhatthassa ca pāripūri icchitabbā.",
  "atk-s0304a0:368_3": "Na hi dussīlo assaddho sāsane appatiṭṭhito paṭipattiṁ assaddahanto ariyamaggakullaṁ",
  "atk-s0304a0:368_4": "bandhituṁ sakkoti. Yathā ca paripuṇṇahatthapādopi dubbalo byādhipīḷito kullaṁ bandhituṁ",
  "atk-s0304a0:368_5": "na sakkoti, thāmasampannova sakkoti, evaṁ sīlavā saddhopi alaso kusīto imaṁ maggakullaṁ",
  "atk-s0304a0:368_6": "bandhituṁ na sakkoti, āraddhavīriyova sakkotīti imaṁ bandhitukāmena āraddhavīriyena",
  "atk-s0304a0:368_7": "bhavitabbaṁ. Yathā so puriso kullaṁ bandhitvā tīre ṭhatvā yojanavitthāraṁ udakaṇṇavaṁ",
  "atk-s0304a0:368_8": "“ayaṁ mayā paccattapurisakāraṁ nissāya nittharitabbo”ti mānasaṁ bandhati, evaṁ yogināpi",
  "atk-s0304a0:368_9": "caṅkamā oruyha “ajja mayā catumaggavajjhaṁ kilesaṇṇavaṁ taritvā arahatte patiṭṭhātabba”nti",
  "atk-s0304a0:368_10": "mānasaṁ bandhitabbaṁ.",
  "atk-s0304a0:369_0": "Yathā ca so puriso kullaṁ nissāya udakaṇṇavaṁ taranto gāvutamattaṁ gantvā nivattitvā",
  "atk-s0304a0:369_1": "olokento “ekakoṭṭhāsaṁ atikkantomhi, aññe tayo sesā”ti jānāti, aparampi gāvutamattaṁ",
  "atk-s0304a0:369_2": "gantvā nivattitvā olokento “dve atikkantomhi, dve sesā”ti jānāti, aparampi gāvutamattaṁ",
  "atk-s0304a0:369_3": "gantvā nivattitvā olokento “tayo atikkantomhi, eko seso”ti jānāti, tampi atikkamma",
  "atk-s0304a0:369_4": "nivattitvā olokento “cattāropi me koṭṭhasā atikkantā”ti jānāti, tañca kullaṁ pādena",
  "atk-s0304a0:369_5": "akkamitvā sotābhimukhaṁ khipitvā uttaritvā tīre tiṭṭhati. Evaṁ ayampi bhikkhu ariyamaggakullaṁ",
  "atk-s0304a0:369_6": "nissāya kilesaṇṇavaṁ taranto sotāpattimaggena paṭhamamaggavajjhe kilese taritvā maggānantare",
  "atk-s0304a0:369_7": "phale ṭhito paccavekkhaṇañāṇena nivattitvā olokento “catumaggavajjhānaṁ me kilesānaṁ",
  "atk-s0304a0:369_8": "eko koṭṭhāso pahīno, itare tayo sesā”ti jānāti. Puna tatheva indriyabalabojjhaṅgāni",
  "atk-s0304a0:369_9": "samodhānetvā saṅkhāre sammasanto sakadāgāmimaggena dutiyamaggavajjhe kilese taritvā",
  "atk-s0304a0:369_10": "maggānantare phale ṭhito paccavekkhaṇañāṇena nivattitvā, olokento “catumaggavajjhānaṁ",
  "atk-s0304a0:369_11": "me kilesānaṁ dve koṭṭhāsā pahīnā, itare dve sesā”ti jānāti. Puna tatheva indriyabalabojjhaṅgāni",
  "atk-s0304a0:369_12": "samodhānetvā saṅkhāre sammasanto anāgāmimaggena tatiyamaggavajjhe kilese taritvā",
  "atk-s0304a0:369_13": "maggānantare phale ṭhito paccavekkhaṇañāṇena nivattitvā olokento “catumaggavajjhānaṁ",
  "atk-s0304a0:369_14": "me kilesānaṁ tayo koṭṭhāsā pahīnā, eko seso”ti jānāti. Puna tatheva indriyabalabojjhaṅgāni",
  "atk-s0304a0:369_15": "samodhānetvā saṅkhāre sammasanto arahattamaggena catutthamaggavajjhe kilese taritvā",
  "atk-s0304a0:369_16": "maggānantare phale ṭhito paccavekkhaṇañāṇena nivattitvā olokento “sabbakilesā me pahīnā”ti jānāti.",
  "atk-s0304a0:370_0": "Yathā so puriso taṁ kullaṁ sote pavāhetvā uttaritvā thale ṭhito nagaraṁ pavisitvā",
  "atk-s0304a0:370_1": "uparipāsādavaragato “ettakena vatamhi anatthena mutto”ti ekaggacitto tuṭṭhamānaso",
  "atk-s0304a0:370_2": "nisīdati, evaṁ tasmiṁyeva vā āsane aññesu vā rattiṭṭhānadivāṭṭhānādīsu yattha katthaci",
  "atk-s0304a0:370_3": "nisinno “ettakena vatamhi anatthena mutto”ti nibbānārammaṇaṁ phalasamāpattiṁ appetvā",
  "atk-s0304a0:370_4": "ekaggacitto tuṭṭhamānaso nisīdati. Idaṁ vā sandhāya vuttaṁ tiṇṇo pāraṅgato thale",
  "atk-s0304a0:370_5": "tiṭṭhati brāhmaṇoti kho, bhikkhave, arahato etaṁ adhivacananti. Evaṁ tāvettha nānākammaṭṭhānāni",
  "atk-s0304a0:370_6": "kathitāni, samodhānetvā pana sabbānipi ekameva katvā dassetabbāni. Ekaṁ katvā dassentenāpi",
  "atk-s0304a0:370_7": "pañcakkhandhavaseneva vinivattetabbāni.",
  "atk-s0304a0:371_0": "Kathaṁ? Ettha hi cattāri mahābhūtāni ajjhattikāni pañcāyatanāni bāhirāni pañcāyatanāni",
  "atk-s0304a0:371_1": "dhammāyatane pannarasa sukhumarūpāni sakkāyassa ekadesoti ayaṁ rūpakkhandho, manāyatanaṁ",
  "atk-s0304a0:371_2": "viññāṇakkhandho dhammāyatanekadeso cattāro oghā sakkāyekadesoti ime cattāro arūpino",
  "atk-s0304a0:371_3": "khandhā. Tattha rūpakkhandho rūpaṁ, cattāro arūpino khandhā nāmanti idaṁ nāmarūpaṁ.",
  "atk-s0304a0:371_4": "Tassa nandīrāgo kāmogho bhavogho dhammāyatanekadeso sakkāyekadesoti ime paccayā.",
  "atk-s0304a0:371_5": "Iti sappaccayaṁ nāmarūpaṁ vavatthapeti nāma. Sappaccayaṁ nāmarūpaṁ vavatthapetvā",
  "atk-s0304a0:371_6": "tilakkhaṇaṁ āropetvā vipassanaṁ vaḍḍhetvā saṅkhāre sammasanto arahattaṁ pāpuṇātīti",
  "atk-s0304a0:371_7": "idaṁ ekassa bhikkhuno niyyānamukhaṁ.",
  "atk-s0304a0:372_0": "Tattha cattāro mahābhūtā pañcupādānakkhandhā ajjhattikabāhirāni ekādasāyatanāni dhammāyatanekadeso",
  "atk-s0304a0:372_1": "diṭṭhogho avijjogho sakkāyekadesoti idaṁ dukkhasaccaṁ, nandīrāgo dhammāyatanekadeso",
  "atk-s0304a0:372_2": "kāmogho bhavogho sakkāyekadesoti idaṁ samudayasaccaṁ, pārimatīrasaṅkhātaṁ nibbānaṁ",
  "atk-s0304a0:372_3": "nirodhasaccaṁ, ariyamaggo maggasaccaṁ. Tattha dve saccāni vaṭṭaṁ, dve vivaṭṭaṁ, dve",
  "atk-s0304a0:372_4": "lokiyāni, dve lokuttarānīti cattāri saccāni soḷasahākārehi saṭṭhinayasahassehi vibhajitvā",
  "atk-s0304a0:372_5": "dassetabbānīti. Desanāpariyosāne vipañcitaññū pañcasatā bhikkhū arahatte patiṭṭhahiṁsu.",
  "atk-s0304a0:372_6": "Suttaṁ pana dukkhalakkhaṇavasena kathitaṁ.",
  "atk-s0304a0:373": "2. Rathopamasuttavaṇṇanā",
  "atk-s0304a0:374_0": "239. Dutiye sukhasomanassabahuloti kāyikasukhañceva cetasikasomanassañca bahulaṁ",
  "atk-s0304a0:374_1": "assāti sukhasomanassabahulo. Yoni cassa āraddhā hotīti kāraṇañcassa paripuṇṇaṁ hoti.",
  "atk-s0304a0:374_2": "Āsavānaṁ khayāyāti idha āsavakkhayoti arahattamaggo adhippeto, tadatthāyāti attho.",
  "atk-s0304a0:374_3": "Odhastapatodoti rathamajjhe tiriyaṁ ṭhapitapatodo. Yenicchakanti yena disābhāgena",
  "atk-s0304a0:374_4": "icchati. Yadicchakanti yaṁ yaṁ gamanaṁ icchati. Sāreyyāti peseyya. Paccāsāreyyāti",
  "atk-s0304a0:374_5": "paṭivinivatteyya. Ārakkhāyāti rakkhaṇatthāya. Saṁyamāyāti veganiggahaṇatthāya. Damāyāti",
  "atk-s0304a0:374_6": "nibbisevanatthāya. Upasamāyāti kilesūpasamatthāya.",
  "atk-s0304a0:375_0": "Evameva khoti ettha yathā akusalassa sārathino adante sindhave yojetvā visamamaggena",
  "atk-s0304a0:375_1": "rathaṁ pesentassa cakkānipi bhijjanti, akkhopi sindhavānañca khurā, attanāpi anayabyasanaṁ",
  "atk-s0304a0:375_2": "pāpuṇāti, na ca icchiticchitena gamanena sāretuṁ sakkoti ; evaṁ chasu indriyesu aguttadvāro",
  "atk-s0304a0:375_3": "bhikkhu na icchiticchitaṁ samaṇaratiṁ anubhavituṁ sakkoti. Yathā pana cheko sārathi",
  "atk-s0304a0:375_4": "dante sindhave yojetvā, same bhūmibhāge rathaṁ otāretvā rasmiyo gahetvā, sindhavānaṁ",
  "atk-s0304a0:375_5": "khuresu satiṁ ṭhapetvā, patodaṁ ādāya nibbisevane katvā, pesento icchiticchitena",
  "atk-s0304a0:375_6": "gamanena sāreti. Evameva chasu indriyesu guttadvāro bhikkhu imasmiṁ sāsane icchiticchitaṁ",
  "atk-s0304a0:375_7": "samaṇaratiṁ anubhoti, sace aniccānupassanābhimukhaṁ ñāṇaṁ pesetukāmo hoti, tadabhimukhaṁ",
  "atk-s0304a0:375_8": "ñāṇaṁ gacchati. Dukkhānupassanādīsupi eseva nayo.",
  "atk-s0304a0:376_0": "Bhojane mattaññūti bhojanamhi pamāṇaññū. Tattha dve pamāṇāni – paṭiggahaṇapamāṇañca",
  "atk-s0304a0:376_1": "paribhogapamāṇañca. Tattha paṭiggahaṇapamāṇe dāyakassa vaso veditabbo, deyyadhammassa",
  "atk-s0304a0:376_2": "vaso veditabbo, attano thāmo jānitabbo. Evarūpo hi bhikkhu sace deyyadhammo bahuko",
  "atk-s0304a0:376_3": "hoti, dāyako appaṁ dātukāmo, dāyakassa vasena appaṁ gaṇhāti. Deyyadhammo appo, dāyako",
  "atk-s0304a0:376_4": "bahuṁ dātukāmo, deyyadhammassa vasena appaṁ gaṇhāti. Deyyadhammopi bahu, dāyakopi",
  "atk-s0304a0:376_5": "bahuṁ dātukāmo, attano thāmaṁ ñatvā pamāṇena gaṇhāti. So tāya paṭiggahaṇe mattaññutāya",
  "atk-s0304a0:376_6": "anuppannañca lābhaṁ uppādeti, uppannañca thāvaraṁ karoti dhammikatissamahārājakāle",
  "atk-s0304a0:376_7": "sattavassiko sāmaṇero viya.",
  "atk-s0304a0:377_0": "Rañño kira pañcahi sakaṭasatehi guḷaṁ āhariṁsu. Rājā “manāpo paṇṇākāro, ayyehi vinā",
  "atk-s0304a0:377_1": "na khādissāmā”ti aḍḍhateyyāni sakaṭasatāni mahāvihāraṁ pesetvā sayampi bhuttapātarāso",
  "atk-s0304a0:377_2": "agamāsi. Bheriyā pahaṭāya dvādasa bhikkhusahassāni sannipatiṁsu. Rājā ekamante ṭhito",
  "atk-s0304a0:377_3": "ārāmikaṁ pakkosāpetvā āha – “rañño nāma dāne pattapūrova pamāṇaṁ, gahitabhājanaṁ",
  "atk-s0304a0:377_4": "pūretvāva dehi, sace koci mattapaṭiggahaṇe ṭhito na gaṇhāti, mayhaṁ āroceyyāsī”ti.",
  "atk-s0304a0:378_0": "Atheko mahāthero “mahābodhimahācetiyāni vandissāmī”ti cetiyapabbatā āgantvā, vihāraṁ",
  "atk-s0304a0:378_1": "pavisanto mahāmaṇḍapaṭṭhāne bhikkhū guḷaṁ gaṇhante disvā pacchato āgacchantaṁ sāmaṇeraṁ",
  "atk-s0304a0:378_2": "āha, “natthi te guḷena attho”ti. “Āma, bhante, natthī”ti. Sāmaṇera mayaṁ maggakilantā,",
  "atk-s0304a0:378_3": "ekena kapiṭṭhaphalamattena piṇḍakena amhākaṁ atthoti. Sāmaṇero thālakaṁ nīharitvā",
  "atk-s0304a0:378_4": "therassa vassaggapaṭipāṭiyaṁ aṭṭhāsi. Ārāmiko gahaṇamānaṁ pūretvā ukkhipi, sāmaṇero",
  "atk-s0304a0:378_5": "aṅguliṁ cālesi. Tāta sāmaṇera, rājakulānaṁ dāne bhājanapūrameva pamāṇaṁ, thālakapūraṁ",
  "atk-s0304a0:378_6": "gaṇhāhīti. Āma, upāsaka, rājāno nāma mahajjhāsayā honti, amhākaṁ pana upajjhāyassa ettakeneva atthoti.",
  "atk-s0304a0:379_0": "Rājā tassa kathaṁ sutvā, “kiṁ bho sāmaṇero bhaṇatī”ti? Tassa santikaṁ gato. Ārāmiko",
  "atk-s0304a0:379_1": "āha – “sāmi, sāmaṇerassa bhājanaṁ khuddakaṁ, bahuṁ na gaṇhātī”ti. Rājā āha, “ānītabhājanaṁ",
  "atk-s0304a0:379_2": "pūretvā gaṇhatha, bhante”ti. Mahārāja, rājāno nāma mahajjhāsayā honti, ukkhittabhājanaṁ",
  "atk-s0304a0:379_3": "pūretvāva dātukāmā, amhākaṁ pana upajjhāyassa ettakeneva atthoti. Rājā cintesi –",
  "atk-s0304a0:379_4": "“ayaṁ sattavassikadārako, ajjāpissa mukhato khīragandho na muccati, gahetvā kuṭe",
  "atk-s0304a0:379_5": "vā kuṭumbe vā pūretvā svepi punadivasepi khādissāmāti na vadati, sakkā buddhasāsanaṁ",
  "atk-s0304a0:379_6": "pariggahetu”nti purise āṇāpesi, “bho, pasannomhi sāmaṇerassa, itarānipi aḍḍhateyyāni",
  "atk-s0304a0:379_7": "sakaṭasatāni ānetvā saghaṁssa dethā”ti.",
  "atk-s0304a0:380_0": "Soyeva pana rājā ekadivasaṁ tittiramaṁsaṁ khāditukāmo cintesi – “sace ahaṁ aṅgārapakkaṁ",
  "atk-s0304a0:380_1": "tittiramaṁsaṁ khāditukāmosmīti aññassa kathessāmi, samantā yojanaṭṭhāne tittirasamugghātaṁ",
  "atk-s0304a0:380_2": "karissantī”ti uppannaṁ pipāsaṁ adhivāsento tīṇi saṁvaccharāni vītināmesi. Athassa",
  "atk-s0304a0:380_3": "kaṇṇesu pubbo saṇṭhāsi, so adhivāsetuṁ asakkonto “atthi nu kho, bho, amhākaṁ koci",
  "atk-s0304a0:380_4": "upaṭṭhākupāsako sīlarakkhako”ti pucchi. Āma, deva, atthi, tisso nāma so akhaṇḍasīlaṁ",
  "atk-s0304a0:380_5": "rakkhatīti. Atha naṁ vīmaṁsitukāmo pakkosāpesi. So āgantvā rājānaṁ vanditvā aṭṭhāsi.",
  "atk-s0304a0:380_6": "Tato naṁ āha – “tvaṁ, tāta, tisso nāmā”ti? “Āma devā”ti. Tena hi gacchāti. Tasmiṁ",
  "atk-s0304a0:380_7": "gate ekaṁ kukkuṭaṁ āharāpetvā ekaṁ purisaṁ āṇāpesi, “gaccha tissaṁ vadāhi, imaṁ tīhi",
  "atk-s0304a0:380_8": "pākehi pacitvā amhākaṁ upaṭṭhāpehī”ti. So gantvā tathā avoca. So āha – “sace, bho,",
  "atk-s0304a0:380_9": "ayaṁ matako assa, yathā jānāmi, tathā pacitvā upaṭṭhaheyyaṁ. Pāṇātipātaṁ panāhaṁ",
  "atk-s0304a0:380_10": "na karomī”ti. So āgantvā rañño ārocesi.",
  "atk-s0304a0:381_0": "Rājā puna “ekavāraṁ gacchā”ti pesesi. So gantvā, “bho, rājupaṭṭhānaṁ nāma bhāriyaṁ,",
  "atk-s0304a0:381_1": "mā evaṁ kari, punapi sīlaṁ sakkā samādātuṁ, paceta”nti āha. Atha naṁ tisso avoca,",
  "atk-s0304a0:381_2": "“bho, ekasmiṁ nāma attabhāve dhuvaṁ ekaṁ maraṇaṁ, nāhaṁ pāṇātipātaṁ karissāmī”ti.",
  "atk-s0304a0:381_3": "So punapi rañño ārocesi. Rājā tatiyampi pesetvā asampaṭicchantaṁ pakkosāpetvā attanā",
  "atk-s0304a0:381_4": "pucchi. Raññopi tatheva paṭivacanaṁ adāsi. Atha rājā purise āṇāpesi, “ayaṁ rañño",
  "atk-s0304a0:381_5": "āṇaṁ kopeti, gacchathetassa āghātanabhaṇḍikāyaṁ ṭhapetvā, sīsaṁ chindathā”ti. Raho",
  "atk-s0304a0:381_6": "ca pana nesaṁ saññamadāsi – “imaṁ santajjayamānā netvā sīsamassa āghātanabhaṇḍikāyaṁ",
  "atk-s0304a0:381_7": "ṭhapetvā āgantvā mayhaṁ ārocethā”ti.",
  "atk-s0304a0:382_0": "Te taṁ āghātanabhaṇḍikāyaṁ nipajjāpetvā tamassa kukkuṭaṁ hatthesu ṭhapayiṁsu. So",
  "atk-s0304a0:382_1": "taṁ hadaye ṭhapetvā “ahaṁ, tāta, mama jīvitaṁ tuyhaṁ demi, tava jīvitaṁ ahaṁ gaṇhāmi,",
  "atk-s0304a0:382_2": "tvaṁ nibbhayo gacchā”ti vissajjesi. Kukkuṭo pakkhe papphoṭetvā ākāsena gantvā vaṭarukkhe",
  "atk-s0304a0:382_3": "nilīyi. Tassa kukkuṭassa abhayadinnaṭṭhānaṁ kukkuṭagiri nāma jātaṁ.",
  "atk-s0304a0:383_0": "Rājā taṁ pavattiṁ sutvā amaccaputtaṁ pakkosāpetvā sabbābharaṇehi alaṅkaritvā āha",
  "atk-s0304a0:383_1": "– “tāta, mayā tvaṁ etadatthameva vīmaṁsito, mayhaṁ tittiramaṁsaṁ khāditukāmassa tīṇi",
  "atk-s0304a0:383_2": "saṁvaccharāni atikkantāni, sakkhissasi me tikoṭiparisuddhaṁ katvā upaṭṭhāpetu”nti.",
  "atk-s0304a0:383_3": "“Etaṁ nāma, deva, mayhaṁ kamma”nti nikkhamitvā dvārantare ṭhito ekaṁ purisaṁ pātova",
  "atk-s0304a0:383_4": "tayo tittire gahetvā pavisantaṁ disvā, dve kahāpaṇe datvā tittire ādāya parisodhetvā,",
  "atk-s0304a0:383_5": "jīrakādīhi vāsetvā, aṅgāresu supakke pacitvā rañño upaṭṭhāpesi. Rājā mahātale sirīpallaṅke",
  "atk-s0304a0:383_6": "nisinnova ekaṁ gahetvā thokaṁ chinditvā mukhe pakkhipi, tāvadevassa sattarasaharaṇīsahassāni pharitvā aṭṭhāsi.",
  "atk-s0304a0:384_0": "Tasmiṁ samaye bhikkhusaṅghaṁ saritvā, “mādiso nāma pathavissaro rājā tittiramaṁsaṁ",
  "atk-s0304a0:384_1": "khāditukāmo tīṇi saṁvaccharāni na labhi, apaccamāno bhikkhusaṅgho kuto labhissatī”ti?",
  "atk-s0304a0:384_2": "Mukhe pakkhittakkhaṇḍaṁ bhūmiyaṁ chaḍḍesi. Amaccaputto jaṇṇukehi patitvā mukhena",
  "atk-s0304a0:384_3": "gaṇhi. Rājā “apehi, tāta, jānāmahaṁ tava niddosabhāvaṁ, iminā nāma kāraṇena mayā",
  "atk-s0304a0:384_4": "etaṁ chaḍḍita”nti kathetvā, “sesakaṁ tatheva saṅgopetvā ṭhapehī”ti āha.",
  "atk-s0304a0:385_0": "Punadivase rājakulūpako thero piṇḍāya pāvisi. Amaccaputto taṁ disvā pattaṁ gahetvā",
  "atk-s0304a0:385_1": "rājagehaṁ pavesesi. Aññataro vuḍḍhapabbajitopi therassa pacchāsamaṇo viya hutvā anubandhanto",
  "atk-s0304a0:385_2": "pāvisi. Thero “raññā pakkosāpitabhikkhu bhavissatī”ti pamajji. Amaccaputtopi “therassa",
  "atk-s0304a0:385_3": "upaṭṭhāko bhavissatī”ti pamādaṁ āpajji. Tesaṁ nisīdāpetvā yāguṁ adaṁsu. Yāguyā pītāya",
  "atk-s0304a0:385_4": "rājā tittire upanesi. Thero ekaṁ gaṇhi, itaropi ekaṁ gaṇhi. Rājā “anubhāgo atthi,",
  "atk-s0304a0:385_5": "anāpucchitvā khādituṁ na yutta”nti mahātheraṁ āpucchi. Thero hatthaṁ pidahi, mahallakatthero",
  "atk-s0304a0:385_6": "sampaṭicchi. Rājā anattamano hutvā katabhattakiccaṁ theraṁ pattaṁ ādāya anugacchanto",
  "atk-s0304a0:385_7": "āha – “bhante, kulagehaṁ āgacchantehi uggahitavattaṁ bhikkhuṁ gahetvā āgantuṁ vaṭṭatī”ti.",
  "atk-s0304a0:385_8": "Thero tasmiṁ khaṇe aññāsi “na esa raññā pakkosāpito”ti.",
  "atk-s0304a0:386_0": "Punadivase upaṭṭhākasāmaṇeraṁ gahetvā pāvisi. Rājā tadāpi yāguyā pītāya tittire upanāmesi.",
  "atk-s0304a0:386_1": "Thero ekaṁ aggahesi, sāmaṇero aṅguliṁ cāletvā majjhe chindāpetvā ekakoṭṭhāsameva",
  "atk-s0304a0:386_2": "aggahesi. Rājā taṁ koṭṭhāsaṁ mahātherassa upanāmesi. Mahāthero hatthaṁ pidahi, sāmaṇeropi",
  "atk-s0304a0:386_3": "pidahi. Rājā avidūre nisīditvā khaṇḍākhaṇḍaṁ chinditvā khādanto “uggahitavatte nissāya",
  "atk-s0304a0:386_4": "diyaḍḍhatittire khādituṁ labhimhā”ti āha. Tassa maṁse khāditamatteva kaṇṇehi pubbo",
  "atk-s0304a0:386_5": "nikkhami. Tato mukhaṁ vikkhāletvā sāmaṇeraṁ upasaṅkamitvā, “pasannosmi, tāta, aṭṭha",
  "atk-s0304a0:386_6": "te dhuvabhattāni demī”ti āha. Ahaṁ, mahārāja, upajjhāyassa dammīti. Aparāni aṭṭha",
  "atk-s0304a0:386_7": "demīti. Tāni amhākaṁ ācariyassa dammīti. Aparānipi aṭṭha demīti. Tāni samānupajjhāyānaṁ",
  "atk-s0304a0:386_8": "dammīti. Aparānipi aṭṭha demīti. Tāni bhikkhusaṅghassa dammīti. Aparānipi aṭṭha demīti.",
  "atk-s0304a0:386_9": "Sāmaṇero adhivāsesi. Evaṁ paṭiggahaṇamattaṁ jānanto anuppannañceva lābhaṁ uppādeti,",
  "atk-s0304a0:386_10": "uppannañca thāvaraṁ karoti. Idaṁ paṭiggahaṇapamāṇaṁ nāma. Tattha paribhogapamāṇaṁ",
  "atk-s0304a0:386_11": "paccavekkhaṇapayojanaṁ, “idamatthiyaṁ bhojanaṁ bhuñjāmī”ti pana paccavekkhitaparibhogasseva",
  "atk-s0304a0:386_12": "payojanattā paribhogapamāṇaṁyeva nāma, taṁ idha adhippetaṁ. Teneva paṭisaṅkhā yonisotiādimāha,",
  "atk-s0304a0:386_13": "itarampi pana vaṭṭatiyeva.",
  "atk-s0304a0:387_0": "Sīhaseyyanti ettha kāmabhogiseyyā, petaseyyā, sīhaseyyā, tathāgataseyyāti catasso",
  "atk-s0304a0:387_1": "seyyā. Tattha “yebhuyyena, bhikkhave, kāmabhogī vāmena passena sentī”ti ayaṁ kāmabhogiseyyā.",
  "atk-s0304a0:387_2": "Tesañhi yebhuyyena dakkhiṇapassena sayāno nāma natthi.",
  "atk-s0304a0:388": "“Yebhuyyena, bhikkhave, petā uttānā sentī”ti ayaṁ petaseyyā. Petā hi appamaṁsalohitattā aṭṭhisaṅghāṭajaṭitā ekena passena sayituṁ na sakkonti, uttānāva sayanti.",
  "atk-s0304a0:389_0": "“Yebhuyyena, bhikkhave, sīho migarājā naṅguṭṭhaṁ antarasatthimhi anupakkhipitvā dakkhiṇena",
  "atk-s0304a0:389_1": "passena sayatī”ti ayaṁ sīhaseyyā. Tejussadattā hi sīho migarājā dve purimapāde ekasmiṁ,",
  "atk-s0304a0:389_2": "pacchimapāde ekasmiṁ ṭhāne ṭhapetvā naṅguṭṭhaṁ antarasatthimhi pakkhipitvā purimapādapacchimapādanaṅguṭṭhānaṁ",
  "atk-s0304a0:389_3": "ṭhitokāsaṁ sallakkhetvā dvinnaṁ purimapādānaṁ matthake sīsaṁ ṭhapetvā sayati, divasampi",
  "atk-s0304a0:389_4": "sayitvā pabujjhamāno na utrasanto pabujjhati, sīsaṁ pana ukkhipitvā purimapādādīnaṁ",
  "atk-s0304a0:389_5": "ṭhitokāsaṁ sallakkheti. Sace kiñci ṭhānaṁ vijahitvā ṭhitaṁ hoti, “nayidaṁ tuyhaṁ",
  "atk-s0304a0:389_6": "jātiyā sūrabhāvassa ca anurūpa”nti anattamano hutvā tattheva sayati, na gocarāya",
  "atk-s0304a0:389_7": "pakkamati. Avijahitvā ṭhite pana “tuyhaṁ jātiyā ca sūrabhāvassa ca anurūpamida”nti",
  "atk-s0304a0:389_8": "haṭṭhatuṭṭho uṭṭhāya sīhavijambhitaṁ vijambhitvā kesarabhāraṁ vidhunitvā tikkhattuṁ",
  "atk-s0304a0:389_9": "sīhanādaṁ naditvā gocarāya pakkamati.",
  "atk-s0304a0:390": "Catutthajjhānaseyyā pana tathāgataseyyāti vuccati. Tāsu idha sīhaseyyā āgatā. Ayañhi tejussadairiyāpathattā uttamaseyyā nāma.",
  "atk-s0304a0:391_0": "Pāde pādanti dakkhiṇapāde vāmapādaṁ. Accādhāyāti atiādhāya, īsakaṁ atikkamma ṭhapetvā.",
  "atk-s0304a0:391_1": "Gopphakena hi gopphake, jāṇunā vā jāṇumhi saṅghaṭṭiyamāne abhiṇhaṁ vedanā uppajjati,",
  "atk-s0304a0:391_2": "cittaṁ ekaggaṁ na hoti, seyyā aphāsukā hoti. Yathā pana na saṅghaṁṭṭeti, evaṁ atikkamma",
  "atk-s0304a0:391_3": "ṭhapite vedanā nuppajjati, cittaṁ ekaggaṁ hoti, seyyā phāsukā hoti. Tasmā evaṁ seyyaṁ kappeti.",
  "atk-s0304a0:392_0": "Sato sampajānoti satiyā ceva sampajaññena ca samannāgato. Kathaṁ niddāyanto sato",
  "atk-s0304a0:392_1": "sampajāno hotīti? Satisampajaññassa appahānena. Ayañhi divasañceva sakalayāmañca",
  "atk-s0304a0:392_2": "āvaraṇīyehi dhammehi cittaṁ parisodhetvā paṭhamayāmāvasāne caṅkamā oruyha pāde dhovantopi",
  "atk-s0304a0:392_3": "mūlakammaṭṭhānaṁ avijahantova dhovati, taṁ avijahantova dvāraṁ vivarati, mañce nisīdati,",
  "atk-s0304a0:392_4": "avijahantova niddaṁ okkamati. Pabujjhanto pana mūlakammaṭṭhānaṁ gahetvāva pabujjhati.",
  "atk-s0304a0:392_5": "Evaṁ niddaṁ okkamantopi sato sampajāno hoti. Evaṁ pana ñāṇadhātukanti na rocayiṁsu.",
  "atk-s0304a0:393_0": "Vuttanayena panesa cittaṁ parisodhetvā paṭhamayāmāvasāne “upādinnakaṁ sarīraṁ niddāya",
  "atk-s0304a0:393_1": "samassāsessāmī”ti caṅkamā oruyha mūlakammaṭṭhānaṁ avijahantova pāde dhovati, dvāraṁ",
  "atk-s0304a0:393_2": "vivarati, mañce pana nisīditvā mūlakammaṭṭhānaṁ pahāya, “khandhāva khandhesu, dhātuyova",
  "atk-s0304a0:393_3": "dhātūsu paṭihaññantī”ti senāsanaṁ paccavekkhanto kamena niddaṁ okkamati, pabujjhanto",
  "atk-s0304a0:393_4": "pana mūlakammaṭṭhānaṁ gahetvāva pabujjhati. Evaṁ niddaṁ okkamantopi sato sampajāno",
  "atk-s0304a0:393_5": "nāma hotīti veditabbo.",
  "atk-s0304a0:394_0": "Iti imasmiṁ sutte tivaṅgikā pubbabhāgavipassanāva kathitā. Ettakeneva pana vosānaṁ",
  "atk-s0304a0:394_1": "anāpajjitvā tāneva indriyabalabojjhaṅgāni samodhānetvā vipassanaṁ vaḍḍhetvā bhikkhu",
  "atk-s0304a0:394_2": "arahattaṁ pāpuṇātīti. Evaṁ yāva arahattā desanā kathetabbā.",
  "atk-s0304a0:395": "3. Kummopamasuttavaṇṇanā",
  "atk-s0304a0:396_0": "240. Tatiye kummoti aṭṭhikummo. Kacchapoti tasseva vevacanaṁ. Anunadītīreti nadiyā",
  "atk-s0304a0:396_1": "anutīre. Gocarapasutoti “sace kiñci phalāphalaṁ labhissāmi, khādissāmī”ti gocaratthāya",
  "atk-s0304a0:396_2": "pasuto ussukko tannibandho. Samodahitvāti samugge viya pakkhipitvā. Saṅkasāyatīti",
  "atk-s0304a0:396_3": "acchati. Samodahanti samodahanto ṭhapento. Idaṁ vuttaṁ hoti – yathā kummo aṅgāni",
  "atk-s0304a0:396_4": "sake kapāle samodahanto siṅgālassa otāraṁ na deti, na ca naṁ siṅgālo pasahati, evaṁ",
  "atk-s0304a0:396_5": "bhikkhu attano manovitakke sake ārammaṇakapāle samodahanto kilesamārassa otāraṁ na",
  "atk-s0304a0:396_6": "deti, na ca naṁ māro pasahati.",
  "atk-s0304a0:397_0": "Anissitoti taṇhādiṭṭhinissayehi anissito. Aññamaheṭhayānoti aññaṁ kañci puggalaṁ",
  "atk-s0304a0:397_1": "aviheṭhento. Parinibbutoti kilesaparinibbānena parinibbuto. Nūpavadeyya kañcīti aññaṁ",
  "atk-s0304a0:397_2": "kañci puggalaṁ sīlavipattiyā vā ācāravipattiyā vā attānaṁ ukkaṁsetukāmatāya vā paraṁ",
  "atk-s0304a0:397_3": "vambhetukāmatāya vā na upavadeyya, aññadatthu pañca dhamme ajjhattaṁ upaṭṭhapetvā,",
  "atk-s0304a0:397_4": "“kālena vakkhāmi, no akālena, bhūtena vakkhāmi, no abhūtena, saṇhena vakkhāmi, no",
  "atk-s0304a0:397_5": "pharusena, atthasaṁhitena vakkhāmi, no anatthasaṁhitena, mettacitto vakkhāmi, no",
  "atk-s0304a0:397_6": "dosantaro”ti evaṁ ullumpanasabhāvasaṇṭhiteneva cittena viharati.",
  "atk-s0304a0:398": "4. Paṭhamadārukkhandhopamasuttavaṇṇanā",
  "atk-s0304a0:399_0": "241. Catutthe addasāti gaṅgātīre paññattavarabuddhāsane nisinno addasa. Vuyhamānanti",
  "atk-s0304a0:399_1": "caturassaṁ tacchetvā pabbatantare ṭhapitaṁ vātātapena suparisukkhaṁ pāvussake meghe",
  "atk-s0304a0:399_2": "vassante udakena uplavitvā anupubbena gaṅgāya nadiyā sote patitaṁ tena sotena vuyhamānaṁ.",
  "atk-s0304a0:399_3": "Bhikkhū āmantesīti “iminā dārukkhandhena sadisaṁ katvā mama sāsane saddhāpabbajitaṁ",
  "atk-s0304a0:399_4": "kulaputtaṁ dassessāmī”ti dhammaṁ desetukāmatāya āmantesi. Amuṁ mahantaṁ dārukkhandhaṁ",
  "atk-s0304a0:399_5": "gaṅgāya nadiyā sotena vuyhamānanti idaṁ pana aṭṭhadosavimuttattā sotapaṭipannassa",
  "atk-s0304a0:399_6": "dārukkhandhassa apare samuddapattiyā antarāyakare aṭṭha dose dassetuṁ ārabhi.",
  "atk-s0304a0:400_0": "Tatrassa evaṁ aṭṭhadosavimuttatā veditabbā – eko hi gaṅgāya nadiyā avidūre pabbatatale",
  "atk-s0304a0:400_1": "jāto nānāvallīhi paliveṭhito paṇḍupalāsataṁ āpajjitvā upacikādīhi khajjamāno tasmiṁyeva",
  "atk-s0304a0:400_2": "ṭhāne apaṇṇattikabhāvaṁ gacchati, ayaṁ dārukkhandho gaṅgaṁ otaritvā vaṅkaṭṭhānesu",
  "atk-s0304a0:400_3": "vilāsamāno sāgaraṁ patvā maṇivaṇṇe ūmipiṭṭhe sobhituṁ na labhati.",
  "atk-s0304a0:401_0": "Aparo gaṅgātīre bahimūlo antosākho hutvā jāto, ayaṁ kiñcāpi kālena kālaṁ olambinīhi",
  "atk-s0304a0:401_1": "sākhāhi udakaṁ phusati, bahimūlattā pana gaṅgaṁ otaritvā vaṅkaṭṭhānesu vilāsamāno",
  "atk-s0304a0:401_2": "sāgaraṁ patvā maṇivaṇṇe ūmipiṭṭhe sobhituṁ na labhati.",
  "atk-s0304a0:402_0": "Aparo majjhe gaṅgāya jāto, daḷhamūlena pana suppatiṭṭhito, bahi cassa gatā vaṅkasākhā",
  "atk-s0304a0:402_1": "nānāvallīhi ābaddhā, ayampi daḷhamūlattā bahiddhā vallīhi ābaddhattā ca gaṅgaṁ otaritvā…pe…",
  "atk-s0304a0:402_2": "sobhituṁ na labhati.",
  "atk-s0304a0:403": "Aparo patitaṭṭhāneyeva vālikāya otthaṭo pūtibhāvaṁ āpajjati, ayampi gaṅgaṁ otaritvā…pe… na labhati.",
  "atk-s0304a0:404": "Aparo dvinnaṁ pāsāṇānaṁ antare jātattā, sunikhāto viya niccalo ṭhito, āgatāgataṁ udakaṁ dvidhā phāleti, ayaṁ pāsāṇantare suṭṭhu patiṭṭhitattā gaṅgaṁ otaritvā…pe… na labhati.",
  "atk-s0304a0:405_0": "Aparo abbhokāsaṭṭhāne nabhaṁ pūretvā vallīhi ābaddho ṭhito. Ekaṁ dve saṁvacchare",
  "atk-s0304a0:405_1": "atikkamitvā āgate mahoghe sakiṁ vā dvikkhattuṁ vā temeti, ayampi nabhaṁ pūretvā ṭhitatāya",
  "atk-s0304a0:405_2": "ceva ekassa vā dvinnaṁ vā saṁvaccharānaṁ accayena sakiṁ vā dvikkhattuṁ vā temanatāya",
  "atk-s0304a0:405_3": "ca gaṅgaṁ otaritvā…pe… na labhati.",
  "atk-s0304a0:406_0": "Aparopi majjhe gaṅgāya dīpake jāto mudukkhandhasākho oghe āgate anusotaṁ nipajjitvā,",
  "atk-s0304a0:406_1": "udake gate sīsaṁ ukkhipitvā, naccanto viya tiṭṭhati. Yassatthāya sāgaro gaṅgaṁ evaṁ",
  "atk-s0304a0:406_2": "viya vadati, “bhoti gaṅge tvaṁ mayhaṁ candanasārasalaḷasārādīni nānādārūni āharasi,",
  "atk-s0304a0:406_3": "dārukkhandhaṁ pana nāharasī”ti. Sulabho esa, deva, punavāre jānissāmīti. Punavāre",
  "atk-s0304a0:406_4": "tambavaṇṇena udakena āliṅgamānā viya āgacchati. Sopi tatheva anusotaṁ nipajjitvā,",
  "atk-s0304a0:406_5": "udake gate sīsaṁ ukkhipitvā, naccanto viya tiṭṭhati. Ayaṁ attano mudutāya gaṅgaṁ",
  "atk-s0304a0:406_6": "otaritvā…pe… na labhati.",
  "atk-s0304a0:407_0": "Aparo gaṅgāya nadiyā tiriyaṁ patito vālikāya ottharito antarasetu viya bahūnaṁ paccayo",
  "atk-s0304a0:407_1": "jāto, ubhosu tīresu veḷunaḷakarañjakakudhādayo uplavitvā tattheva lagganti. Tathā",
  "atk-s0304a0:407_2": "nānāvidhā gacchā vuyhamānā bhinnamusalabhinnasuppaahikukkurahatthiassādikuṇapānipi",
  "atk-s0304a0:407_3": "tattheva lagganti. Mahāgaṅgāpi naṁ āsajja bhijjitvā dvidhā gacchati, macchakacchapakumbhīlamakarādayopi",
  "atk-s0304a0:407_4": "tattheva vāsaṁ kappenti. Ayampi tiriyaṁ patitvā mahājanassa paccayattakatabhāvena",
  "atk-s0304a0:407_5": "gaṅgaṁ otaritvā vaṅkaṭṭhānesu vilāsamāno sāgaraṁ patvā maṇivaṇṇe ūmipiṭṭhe sobhituṁ na labhati.",
  "atk-s0304a0:408_0": "Iti bhagavā imehi aṭṭhahi dosehi vimuttattā sotapaṭipannassa dārukkhandhassa apare",
  "atk-s0304a0:408_1": "samuddapattiyā antarāyakare aṭṭha dose dassetuṁ amuṁmahantaṁ dārukkhandhaṁ gaṅgāya",
  "atk-s0304a0:408_2": "nadiyā sotena vuyhamānantiādimāha. Tattha na thale ussīdissatīti thalaṁ nābhiruhissati.",
  "atk-s0304a0:408_3": "Na manussaggāho gahessatīti “mahā vatāyaṁ dārukkhandho”ti disvā, uḷumpena taramānā",
  "atk-s0304a0:408_4": "gantvā, gopānasīādīnaṁ atthāya manussā na gaṇhissanti. Na amanussaggāho gahessatīti",
  "atk-s0304a0:408_5": "“mahaggho ayaṁ candanasāro, vimānadvāre naṁ ṭhapessāmā”ti maññamānā na amanussā gaṇhissanti.",
  "atk-s0304a0:409_0": "Evameva khoti ettha saddhiṁ bāhirehi aṭṭhahi dosehi evaṁ opammasaṁsandanaṁ veditabbaṁ",
  "atk-s0304a0:409_1": "– gaṅgāya avidūre pabbatatale jāto tattheva upacikādīhi khajjamāno apaṇṇattikabhāvaṁ",
  "atk-s0304a0:409_2": "gatadārukkhandho viya hi “natthi dinna”ntiādikāya micchādiṭṭhiyā samannāgato puggalo",
  "atk-s0304a0:409_3": "veditabbo. Ayañhi sāsanassa dūrībhūtattā ariyamaggaṁ oruyha samādhikulle nisinno",
  "atk-s0304a0:409_4": "nibbānasāgaraṁ pāpuṇituṁ na sakkoti.",
  "atk-s0304a0:410_0": "Gaṅgātīre bahimūlo antosākho hutvā jāto viya acchinnagihibandhano samaṇakuṭimbikapuggalo",
  "atk-s0304a0:410_1": "daṭṭhabbo. Ayañhi “cittaṁ nāmetaṁ anibaddhaṁ, ‘samaṇomhī’ti vadantova gihī hoti,",
  "atk-s0304a0:410_2": "‘gihīmhī’ti vadantova samaṇo hoti. Ko jānissati, kiṁ bhavissatī”ti? Mahallakakāle",
  "atk-s0304a0:410_3": "pabbajantopi gihibandhanaṁ na vissajjeti. Mahallakapabbajitānañca sampatti nāma natthi.",
  "atk-s0304a0:410_4": "Tassa sace cīvaraṁ pāpuṇāti, antacchinnakaṁ vā jiṇṇadubbaṇṇaṁ vā pāpuṇāti. Senāsanampi",
  "atk-s0304a0:410_5": "vihārapaccante paṇṇasālā vā maṇḍapo vā pāpuṇāti. Piṇḍāya carantenāpi puttanattakānaṁ",
  "atk-s0304a0:410_6": "dārakānaṁ pacchato caritabbaṁ hoti, pariyante nisīditabbaṁ hoti. Tena so dukkhī dummano",
  "atk-s0304a0:410_7": "assūni muñcanto, “atthi me kulasantakaṁ dhanaṁ, kappati nu kho taṁ khādantena jīvitu”nti",
  "atk-s0304a0:410_8": "cintetvā ekaṁ vinayadharaṁ pucchati – “kiṁ, bhante ācariya, attano santakaṁ vicāretvā",
  "atk-s0304a0:410_9": "khādituṁ kappati, no kappatī”ti? “Natthettha doso, kappateta”nti. So attano bhajamānake",
  "atk-s0304a0:410_10": "katipaye dubbace durācāre bhikkhū gahetvā, sāyanhasamaye antogāmaṁ gantvā, gāmamajjhe",
  "atk-s0304a0:410_11": "ṭhito gāmike pakkosāpetvā, “amhākaṁ payogato uṭṭhitaṁ āyaṁ kassa dethā”ti āha. Bhante,",
  "atk-s0304a0:410_12": "tumhe pabbajitā, mayaṁ kassa dassāmāti? Kiṁ pabbajitānaṁ attano santakaṁ na vaṭṭatīti?",
  "atk-s0304a0:410_13": "Kuddāla-piṭakaṁ gahetvā, khettamariyādabandhanādīni karonto nānāppakāraṁ pubbaṇṇāparaṇṇañceva",
  "atk-s0304a0:410_14": "phalāphale ca saṅgaṇhitvā, hemantagimhavassānesu yaṁ yaṁ icchati, taṁ taṁ pacāpetvā",
  "atk-s0304a0:410_15": "khādanto samaṇakuṭumbiko hutvā jīvati. Kevalamassa pañcacūḷakena dārakena saddhiṁ",
  "atk-s0304a0:410_16": "pādaparicārikāva ekā natthi. Ayaṁ puggalo kiñcāpi olambinīhi sākhāhi udakaṁ phusamāno",
  "atk-s0304a0:410_17": "antosākho rukkho viya cetiyaṅgaṇabodhiyaṅgaṇādīsu bhikkhūnaṁ kāyasāmaggiṁ deti, gihibandhanassa",
  "atk-s0304a0:410_18": "pana acchinnatāya bahimūlattā ariyamaggaṁ otaritvā samādhikulle nisinno nibbānasāgaraṁ",
  "atk-s0304a0:410_19": "pāpuṇituṁ na sakkoti.",
  "atk-s0304a0:411_0": "Gaṅgāya majjhe jāto bahiddhā vallīhi ābaddhavaṅkasākhā viya saṅghasantakaṁ nissāya",
  "atk-s0304a0:411_1": "jīvamāno bhinnājīvapuggalo daṭṭhabbo. Ekacco gihibandhanaṁ pahāya pabbajantopi sāruppaṭṭhāne",
  "atk-s0304a0:411_2": "pabbajjaṁ na labhati. Pabbajjā hi nāmesā paṭisandhiggahaṇasadisā. Yathā manussā yattha",
  "atk-s0304a0:411_3": "paṭisandhiṁ gaṇhanti, tesaṁyeva kulānaṁ ācāraṁ sikkhanti, evaṁ bhikkhūpi yesaṁ santike",
  "atk-s0304a0:411_4": "pabbajanti, tesaṁyeva ācāraṁ gaṇhanti. Tasmā ekacco asāruppaṭṭhāne pabbajitvā ovādānusāsanīuddesaparipucchādīhi",
  "atk-s0304a0:411_5": "paribāhiro hutvā pātova muṇḍaghaṭaṁ gahetvā udakatitthaṁ gacchati, ācariyupajjhāyānaṁ",
  "atk-s0304a0:411_6": "bhattatthāya khandhe pattaṁ katvā bhattasālaṁ gacchati, dubbacasāmaṇerehi saddhiṁ",
  "atk-s0304a0:411_7": "nānākīḷaṁ kīḷati, ārāmikadārakehi saṁsaṭṭho viharati.",
  "atk-s0304a0:412_0": "So daharabhikkhukāle attano anurūpehi daharabhikkhūhi ceva ārāmikehi ca saddhiṁ saṅghabhogaṁ",
  "atk-s0304a0:412_1": "gantvā, “ayaṁ khīṇāsavehi asukarañño santikā paṭiggahitasaṅghabhogo, tumhe saṅghassa",
  "atk-s0304a0:412_2": "idañcidañca na detha, na hi tumhākaṁ pavattiṁ sutvā rājā vā rājamahāmattā vā attamanā",
  "atk-s0304a0:412_3": "bhavissanti, etha dāni idañcidañca karothā”ti kuddāla-piṭakāni gāhāpetvā heṭṭhā taḷākamātikāsu",
  "atk-s0304a0:412_4": "kattabbakiccāni kārāpetvā bahuṁ pubbaṇṇāparaṇṇaṁ vihāraṁ pavesetvā ārāmikehi attano",
  "atk-s0304a0:412_5": "upakārabhāvaṁ saṅghassa ārocāpeti. Saṅgho “ayaṁ daharo bahūpakāro, imassa sataṁ vā",
  "atk-s0304a0:412_6": "dvisataṁ vā dethā”ti dāpeti. Iti so ito cito ca saṅghasantakeneva vaḍḍhanto bahiddhā",
  "atk-s0304a0:412_7": "ekavīsatividhāhi anesanāhi baddho ariyamaggaṁ otaritvā samādhikulle nisinno nibbānasāgaraṁ",
  "atk-s0304a0:412_8": "pāpuṇituṁ na sakkoti.",
  "atk-s0304a0:413_0": "Patitaṭṭhāneyeva vālikāya ottharitvā pūtibhāvaṁ āpāditarukkho viya ālasiyamahagghaso",
  "atk-s0304a0:413_1": "veditabbo. Evarūpañhi puggalaṁ āmisacakkhuṁ paccayalolaṁ vissaṭṭhaācariyupajjhāyavattaṁ",
  "atk-s0304a0:413_2": "uddesaparipucchāyonisomanasikāravajjitaṁ sandhāya pañca nīvaraṇāni atthato evaṁ vadanti",
  "atk-s0304a0:413_3": "– “bho, kassa santikaṁ gacchāmā”ti? Atha thinamiddhaṁ uṭṭhāya evamāha – “kiṁ na passatha?",
  "atk-s0304a0:413_4": "Eso asukavihāravāsī kusītapuggalo asukaṁ nāma gāmaṁ gantvā yāgumatthake yāguṁ, pūvamatthake",
  "atk-s0304a0:413_5": "pūvaṁ, bhattamatthake bhattaṁ ajjhoharitvā vihāraṁ āgamma vissaṭṭhasabbavatto uddesādivirahito",
  "atk-s0304a0:413_6": "mañcaṁ upagacchanto mayhaṁ okāsaṁ karotī”ti.",
  "atk-s0304a0:414_0": "Tato kāmacchandanīvaraṇaṁ uṭṭhāyāha – “bho, tava okāse kate mayhaṁ katova hoti, idāneva",
  "atk-s0304a0:414_1": "so niddāyitvā kilesānurañjitova pabujjhitvā kāmavitakkaṁ vitakkessatī”ti. Tato byāpādanīvaraṇaṁ",
  "atk-s0304a0:414_2": "uṭṭhāyāha – “tumhākaṁ okāse kate mayhaṁ katova hoti. Idāneva niddāyitvā vuṭṭhito",
  "atk-s0304a0:414_3": "‘vattapaṭivattaṁ karohī’ti vuccamāno, ‘bho, ime attano kammaṁ akatvā amhesu byāvaṭā’ti",
  "atk-s0304a0:414_4": "nānappakāraṁ pharusavacanaṁ vadanto akkhīni nīharitvā vicarissatī”ti. Tato uddhaccanīvaraṇaṁ",
  "atk-s0304a0:414_5": "uṭṭhāyāha – “tumhākaṁ okāse kate mayhaṁ katova hoti, kusīto nāma vātāhato aggikkhandho",
  "atk-s0304a0:414_6": "viya uddhato hotī”ti. Atha kukuccanīvaraṇaṁ uṭṭhāyāha – “tumhākaṁ okāse kate mayhaṁ",
  "atk-s0304a0:414_7": "katova hoti, kusīto nāma kukkuccapakatova hoti, akappiye kappiyasaññaṁ kappiye ca",
  "atk-s0304a0:414_8": "akappiyasaññaṁ uppādetī”ti. Atha vicikicchānīvaraṇaṁ uṭṭhāyāha – “tumhākaṁ okāse",
  "atk-s0304a0:414_9": "kate mayhaṁ katova hoti. Evarūpo hi aṭṭhasu ṭhānesu mahāvicikicchaṁ uppādesī”ti.",
  "atk-s0304a0:414_10": "Evaṁ ālasiyamahagghasaṁ pañca nīvaraṇāni caṇḍasunakhādayo viya siṅgacchinnaṁ jaraggavaṁ",
  "atk-s0304a0:414_11": "ajjhottharitvā gaṇhanti. Sopi ariyamaggasotaṁ otaritvā samādhikulle nisinno nibbānasāgaraṁ",
  "atk-s0304a0:414_12": "pāpuṇituṁ na sakkoti.",
  "atk-s0304a0:415_0": "Dvinnaṁ pāsāṇānaṁ antare nikhātamūlākārena ṭhitarukkho viya diṭṭhiṁ uppādetvā ṭhito",
  "atk-s0304a0:415_1": "diṭṭhigatiko veditabbo. So hi “arūpabhave rūpaṁ atthi, asaññībhave cittaṁ pavattati,",
  "atk-s0304a0:415_2": "bahucittakkhaṇiko lokuttaramaggo, anusayo cittavippayutto, te ca sattā sandhāvanti",
  "atk-s0304a0:415_3": "saṁsarantī”ti vadanto ariṭṭho viya kaṇṭakasāmaṇero viya ca vicarati. Pisuṇavāco pana",
  "atk-s0304a0:415_4": "hoti, upajjhāyādayo saddhivihārikādīhi bhindanto vicarati. Sopi ariyamaggasotaṁ otaritvā",
  "atk-s0304a0:415_5": "samādhikulle nisinno nibbānasāgaraṁ pāpuṇituṁ na sakkoti.",
  "atk-s0304a0:416_0": "Abbhokāse nabhaṁ pūretvā vallīhi ābaddho ṭhito ekaṁ dve saṁvacchare atikkamitvā āgate",
  "atk-s0304a0:416_1": "mahoghe sakiṁ vā dvikkhattuṁ vā temanarukkho viya mahallakakāle pabbajitvā paccante",
  "atk-s0304a0:416_2": "vasamāno dullabhasaṅghadassano ceva dullabhadhammassavano ca puggalo veditabbo. Ekacco",
  "atk-s0304a0:416_3": "hi vuḍḍhakāle pabbajito katipāhena upasampadaṁ labhitvā pañcavassakāle pātimokkhaṁ",
  "atk-s0304a0:416_4": "paguṇaṁ katvā dasavassakāle vinayadharattherassa santike vinayakathākāle maricaṁ",
  "atk-s0304a0:416_5": "vā harītakakhaṇḍaṁ vā mukhe ṭhapetvā bījanena mukhaṁ pidhāya niddāyanto nisīditvā",
  "atk-s0304a0:416_6": "lesakappena katavinayo nāma hutvā pattacīvaraṁ ādāya paccantaṁ gacchati. Tatra naṁ",
  "atk-s0304a0:416_7": "manussā sakkaritvā bhikkhudassanassa dullabhatāya “idheva, bhante, vasathā”ti vihāraṁ",
  "atk-s0304a0:416_8": "kāretvā pupphūpagaphalūpagarukkhe ropetvā tattha vāsenti.",
  "atk-s0304a0:417_0": "Atha mahāvihārasadisavihārā bahussutā bhikkhū, “janapade cīvararajanādīni katvā āgamissāmā”ti",
  "atk-s0304a0:417_1": "tattha gacchanti. So te disvā, haṭṭhatuṭṭho vattapaṭivattaṁ katvā, punadivase ādāya",
  "atk-s0304a0:417_2": "bhikkhācāragāmaṁ pavisitvā, “asuko thero suttantiko, asuko abhidhammiko, asuko vinayadharo,",
  "atk-s0304a0:417_3": "asuko tepiṭako, evarūpe there kadā labhissatha, dhammasavanaṁ kārethā”ti vadati.",
  "atk-s0304a0:417_4": "Upāsakā “dhammassavanaṁ kāressāmā”ti vihāramaggaṁ sodhetvā, sappitelādīni ādāya,",
  "atk-s0304a0:417_5": "mahātheraṁ upasaṅkamitvā, “bhante, dhammassavanaṁ kāressāma, dhammakathikānaṁ vicārethā”ti",
  "atk-s0304a0:417_6": "vatvā punadivase āgantvā dhammaṁ suṇanti.",
  "atk-s0304a0:418_0": "Nevāsikatthero āgantukānaṁ pattacīvarāni paṭisāmento antogabbheyeva divasabhāgaṁ",
  "atk-s0304a0:418_1": "vītināmeti. Divākathiko uṭṭhito sarabhāṇako ghaṭena udakaṁ vamento viya sarabhāṇaṁ",
  "atk-s0304a0:418_2": "bhaṇitvā uṭṭhito, tampi so na jānāti. Rattikathiko sāgaraṁ khobhento viya rattiṁ",
  "atk-s0304a0:418_3": "kathetvā uṭṭhito, tampi so na jānāti. Paccūsakathiko kathetvā uṭṭhāsi, tampi so na",
  "atk-s0304a0:418_4": "jānāti. Pātova pana uṭṭhāya mukhaṁ dhovitvā, therānaṁ pattacīvarāni upanāmetvā, bhikkhācāraṁ",
  "atk-s0304a0:418_5": "upagacchanto mahātheraṁ āha – “bhante, divākathiko kataraṁ jātakaṁ nāma kathesi,",
  "atk-s0304a0:418_6": "sarabhāṇako kataraṁ suttaṁ nāma bhaṇi, rattikathiko kataraṁ dhammakathaṁ nāma kathesi,",
  "atk-s0304a0:418_7": "paccūsakathiko kataraṁ jātakaṁ nāma kathesi, khandhā nāma kati, dhātuyo nāma kati,",
  "atk-s0304a0:418_8": "āyatanā nāma katī”ti. Evarūpo ekaṁ dve saṁvaccharāni atikkamitvā bhikkhudassanañceva",
  "atk-s0304a0:418_9": "dhammassavanañca labhantopi oghe āgate udakena sakiṁ vā dvikkhattuṁ vā temitarukkhasadiso",
  "atk-s0304a0:418_10": "hoti. So evaṁ saṅghadassanato ca dhammassavanato ca paṭikkamma dūre vasanto ariyamaggaṁ",
  "atk-s0304a0:418_11": "otaritvā samādhikulle nisinno nibbānasāgaraṁ pāpuṇituṁ na sakkoti.",
  "atk-s0304a0:419_0": "Majjhe gaṅgāya dīpake jāto mudurukkho viya madhurassarabhāṇakapuggalo veditabbo.",
  "atk-s0304a0:419_1": "So hi abhiññātāni abhiññātāni vessantarādīni jātakāni uggaṇhitvā, dullabhabhikkhudassanaṁ",
  "atk-s0304a0:419_2": "paccantaṁ gantvā, tattha dhammakathāya pasāditahadayena janena upaṭṭhiyamāno attānaṁ",
  "atk-s0304a0:419_3": "uddissa kate sampannapupphaphalarukkhe nandanavanābhirāme vihāre vasati. Athassa",
  "atk-s0304a0:419_4": "bhārahārabhikkhū taṁ pavattiṁ sutvā, “asuko kira evaṁ upaṭṭhākesu paṭibaddhacitto",
  "atk-s0304a0:419_5": "viharati. Paṇḍito bhikkhu paṭibalo buddhavacanaṁ vā uggaṇhituṁ, kammaṭṭhānaṁ vā manasikātuṁ,",
  "atk-s0304a0:419_6": "ānetvā tena saddhiṁ asukattherassa santike dhammaṁ uggaṇhissāma, asukattherassa santike",
  "atk-s0304a0:419_7": "kammaṭṭhāna”nti tattha gacchanti.",
  "atk-s0304a0:420_0": "So tesaṁ vattaṁ katvā sāyanhasamayaṁ vihāracārikaṁ nikkhantehi tehi “imaṁ, āvuso,",
  "atk-s0304a0:420_1": "cetiyaṁ tayā kārita”nti puṭṭho, “āma, bhante”ti vadati. “Ayaṁ bodhi, ayaṁ maṇḍapo,",
  "atk-s0304a0:420_2": "idaṁ uposathāgāraṁ, esā aggisālā, ayaṁ caṅkamo tayā kārito. Ime rukkhe ropāpetvā",
  "atk-s0304a0:420_3": "tayā nandanavanābhirāmo vihāro kārito”ti. “Āma, bhante”ti, vadati.",
  "atk-s0304a0:421_0": "So sāyaṁ therupaṭṭhānaṁ gantvā vanditvā pucchati – “kasmā, bhante, āgatatthā”ti?",
  "atk-s0304a0:421_1": "“Āvuso, taṁ ādāya gantvā, asukattherassa santike dhammaṁ uggaṇhitvā, asukattherassa",
  "atk-s0304a0:421_2": "santike kammaṭṭhānaṁ, asukasmiṁ nāma araññe samaggā samaṇadhammaṁ karissāmāti iminā",
  "atk-s0304a0:421_3": "kāraṇena āgatamhā”ti. Sādhu, bhante, tumhe nāma mayhaṁ atthāya āgatā, ahampi ciranivāsena",
  "atk-s0304a0:421_4": "idha ukkaṇṭhito gacchāmi, pattacīvaraṁ gaṇhāmi, bhanteti. Āvuso, sāmaṇeradaharā maggakilantā,",
  "atk-s0304a0:421_5": "ajja vasitvā sve pacchābhattaṁ gamissāmāti. Sādhu, bhanteti punadivase tehi saddhiṁ",
  "atk-s0304a0:421_6": "piṇḍāya pavisati. Gāmavāsino “amhākaṁ ayyo bahū āgantuke bhikkhū gahetvā āgato”ti",
  "atk-s0304a0:421_7": "āsanāni paññāpetvā yāguṁ pāyetvā sukhanisinnakathaṁ sutvā bhattaṁ adaṁsu. Therā “tvaṁ,",
  "atk-s0304a0:421_8": "āvuso, anumodanaṁ katvā nikkhama, mayaṁ udakaphāsukaṭṭhāne bhattakiccaṁ karissāmā”ti nikkhantā.",
  "atk-s0304a0:422_0": "Gāmavāsino anumodanaṁ sutvā pucchiṁsu, “kuto, bhante, therā āgatā”ti? Ete amhākaṁ",
  "atk-s0304a0:422_1": "ācariyupajjhāyā samānupajjhāyā sandiṭṭhā sambhattāti. Kasmā āgatāti? Maṁ gahetvā",
  "atk-s0304a0:422_2": "gantukāmatāyāti. Tumhe pana gantukāmāti? Āmāvusoti. Kiṁ vadetha, bhante, amhehi kassa",
  "atk-s0304a0:422_3": "uposathāgāraṁ kāritaṁ, kassa bhojanasālā, kassa aggisālādayo kāritā, mayaṁ maṅgalāmaṅgalesu",
  "atk-s0304a0:422_4": "kassa santikaṁ gamissāmāti? Mahāupāsikāyopi tattheva nisīditvā assūni pavattayiṁsu.",
  "atk-s0304a0:422_5": "Daharo “tumhesu evaṁ dukkhitesu ahaṁ gantvā kiṁ karissāmi? There uyyojessāmī”ti vihāraṁ gato.",
  "atk-s0304a0:423_0": "Therāpi katabhattakiccā pattacīvarāni gahetvā nisinnā taṁ disvāva, “kiṁ, āvuso, cirāyasi,",
  "atk-s0304a0:423_1": "divā hoti, gacchāmā”ti āhaṁsu. Āma, bhante, tumhe sukhitā, asukagehassa iṭṭhakāmūlaṁ",
  "atk-s0304a0:423_2": "ṭhitasaṇṭhāneneva ṭhitaṁ, asukagehādīnaṁ cittakammamūlādīni atthi, gatassāpi me cittavikkhepo",
  "atk-s0304a0:423_3": "bhavissati, tumhe purato gantvā asukavihāre cīvaradhovanarajanādīni karotha, ahaṁ",
  "atk-s0304a0:423_4": "tattha sampāpuṇissāmīti. Te tassa osakkitukāmataṁ ñatvā tvaṁ pacchā āgaccheyyāsīti pakkamiṁsu.",
  "atk-s0304a0:424_0": "So there anugantvā nivatto vihārameva āgantvā bhojanasālādīni olokento vihāraṁ rāmaṇeyyakaṁ",
  "atk-s0304a0:424_1": "disvā cintesi – “sādhu vatamhi na gato. Sace agamissaṁ, koci, deva, dhammakathiko",
  "atk-s0304a0:424_2": "āgantvā, sabbesaṁ manaṁ bhinditvā, vihāraṁ attano nikāyasantakaṁ kareyya, atha mayā",
  "atk-s0304a0:424_3": "pacchā āgantvā etassa pacchato laddhapiṇḍaṁ bhuñjantena caritabbaṁ bhavissatī”ti.",
  "atk-s0304a0:425_0": "So aparena samayena suṇāti, “te kira bhikkhū gataṭṭhāne ekanikāyadvenikāyaekapiṭakadvepiṭakādivasena",
  "atk-s0304a0:425_1": "buddhavacanaṁ uggaṇhitvā aṭṭhakathācariyā jātā vinayadharā jātā sataparivārāpi sahassaparivārāpi",
  "atk-s0304a0:425_2": "caranti. Ye panettha samaṇadhammaṁ kātuṁ gatā, te ghaṭentā vāyamantā sotāpannā jātā,",
  "atk-s0304a0:425_3": "sakadāgāmino anāgāmino arahanto jātā, mahāsakkārena parinibbutā”ti. So cintesi –",
  "atk-s0304a0:425_4": "“sace ahampi agamissaṁ, mayhampesā sampatti abhavissa, imaṁ pana ṭhānaṁ muñcituṁ",
  "atk-s0304a0:425_5": "asakkonto ativiya parihīnamhī”ti. Ayaṁ puggalo attano mudutāya taṁ ṭhānaṁ amuñcanto",
  "atk-s0304a0:425_6": "ariyamaggaṁ otaritvā samādhikulle nisinno nibbānasāgaraṁ pāpuṇituṁ na sakkoti.",
  "atk-s0304a0:426_0": "Gaṅgāya nadiyā tiriyaṁ patitvā, vālikāya otthaṭabhāvena antarasetu viya hutvā, bahūnaṁ",
  "atk-s0304a0:426_1": "paccayo jātarukkho viya rathavinītamahāariyavaṁsacandopamādipaṭipadāsu aññataraṁ",
  "atk-s0304a0:426_2": "paṭipadaṁ uggahetvā ṭhito olīnavuttiko puggalo veditabbo. So hi taṁ paṭipattinissitaṁ",
  "atk-s0304a0:426_3": "dhammaṁ uggahetvā pakatiyā mañjussaro cittalapabbatādisadisaṁ mahantaṁ ṭhānaṁ gantvā",
  "atk-s0304a0:426_4": "cetiyaṅgaṇavattādīni karoti. Atha naṁ dhammassavanaggaṁ pattaṁ āgantukā daharā “dhammaṁ",
  "atk-s0304a0:426_5": "kathehī”ti vadanti. So sammā uggahitaṁ dhammaṁ paṭipadaṁ dīpetvā katheti. Athassa",
  "atk-s0304a0:426_6": "paṁsukūlikapiṇḍapātikādayo sabbe theranavamajjhimā bhikkhū “aho sappuriso”ti attamanā bhavanti.",
  "atk-s0304a0:427_0": "So kassaci nidānamattaṁ, kassaci upaḍḍhagāthaṁ, kassaci gāthaṁ upaṭṭhāpento ayapaṭṭakena",
  "atk-s0304a0:427_1": "ābandhanto viya daharasāmaṇere saṅgaṇhitvā mahāthere upasaṅkamitvā, “bhante, ayaṁ",
  "atk-s0304a0:427_2": "porāṇakavihāro atthi, ettha koci tatruppādo”ti?, Pucchati. Therā – “kiṁ vadesi, āvuso,",
  "atk-s0304a0:427_3": "catuvīsati karīsasahassāni tatruppādo”ti. Bhante, tumhe evaṁ vadetha, uddhane pana",
  "atk-s0304a0:427_4": "aggipi na jalatīti. Āvuso, mahāvihāravāsīhi laddhā nāma evameva nassanti, na koci",
  "atk-s0304a0:427_5": "saṇṭhapetīti. Bhante, porāṇakarājūhi dinnaṁ khīṇāsavehi paṭiggahitaṁ kasmā ete nāsentīti?",
  "atk-s0304a0:427_6": "Āvuso, tādisena dhammakathikena sakkā bhaveyya laddhunti. Bhante, mā evaṁ vadetha,",
  "atk-s0304a0:427_7": "amhe paṭipattidīpakadhammakathikā nāma, tumhe maṁ “saṅghakuṭumbiko vihārupaṭṭhāko”ti",
  "atk-s0304a0:427_8": "maññamānā kātukāmāti. Kiṁ nu kho, āvuso, akappiyametaṁ, tumhādisehi pana kathite",
  "atk-s0304a0:427_9": "amhākaṁ uppajjeyyāti? Tena hi, bhante, ārāmikesu āgatesu amhākaṁ bhāraṁ karotha,",
  "atk-s0304a0:427_10": "ekaṁ kappiyadvāraṁ kathessāmāti.",
  "atk-s0304a0:428_0": "So pātova gantvā, sannipātasālāyaṁ ṭhatvā, ārāmikesu āgatesu “upāsakā asukakhette",
  "atk-s0304a0:428_1": "bhāgo kuhiṁ, asukakhette kahāpaṇaṁ kuhi”ntiādīni vatvā, aññassa khettaṁ gahetvā,",
  "atk-s0304a0:428_2": "aññassa deti. Evaṁ anukkamena taṁ taṁ paṭisedhento tassa tassa dento tathā akāsi,",
  "atk-s0304a0:428_3": "yathā yāguhatthā pūvahatthā bhattahatthā telamadhuphāṇitaghatādihatthā ca attanova",
  "atk-s0304a0:428_4": "santikaṁ āgacchanti. Sakalavihāro ekakolāhalo hoti, pesalā bhikkhū nibbijja apakkamiṁsu.",
  "atk-s0304a0:429_0": "Sopi ācariyupajjhāyehi vissaṭṭhakānaṁ bahūnaṁ dubbacapuggalānaṁ upajjhaṁ dento vihāraṁ",
  "atk-s0304a0:429_1": "pūreti. Āgantukā bhikkhū vihāradvāre ṭhatvāva “vihāre ke vasantī”ti, pucchitvā, “evarūpā",
  "atk-s0304a0:429_2": "nāma bhikkhū”ti sutvā bāhireneva pakkamanti. Ayaṁ puggalo sāsane tiriyaṁ nipannatāya",
  "atk-s0304a0:429_3": "mahājanassa paccayabhāvaṁ upagato ariyamaggaṁ otaritvā samādhikulle nisinno nibbānasāgaraṁ",
  "atk-s0304a0:429_4": "pāpuṇituṁ na sakkoti.",
  "atk-s0304a0:430_0": "Bhagavantaṁ etadavocāti “nibbānapabbhārā”ti padena osāpitaṁ dhammadesanaṁ ñatvā anusandhikusalatāya",
  "atk-s0304a0:430_1": "etaṁ “kiṁ nu kho, bhante”tiādivacanaṁ avoca. Tathāgatopi hi imissaṁ parisati nisinno",
  "atk-s0304a0:430_2": "“anusandhikusalo bhikkhu atthi, so maṁ pañhaṁ pucchissatī”ti tasseva okāsakaraṇatthāya",
  "atk-s0304a0:430_3": "imasmiṁ ṭhāne desanaṁ niṭṭhāpesi.",
  "atk-s0304a0:431_0": "Idāni orimaṁ tīrantiādinā nayena vuttesu ajjhattikāyatanādīsu evaṁ upagamanānupagamanādīni",
  "atk-s0304a0:431_1": "veditabbāni. “Mayhaṁ cakkhu-pasannaṁ, ahaṁ appamattakampi rūpārammaṇaṁ paṭivijjhituṁ",
  "atk-s0304a0:431_2": "sakkomī”ti etaṁ nissāya cakkhuṁ assādentopi timirakavātādīhi upahatapasādo “amanāpaṁ",
  "atk-s0304a0:431_3": "mayhaṁ cakkhu, mahantampi rūpārammaṇaṁ vibhāvetuṁ na sakkomī”ti domanassaṁ āpajjantopi",
  "atk-s0304a0:431_4": "cakkhāyatanaṁ upagacchati nāma. Aniccaṁ dukkhaṁ anattāti tiṇṇaṁ lakkhaṇānaṁ vasena",
  "atk-s0304a0:431_5": "vipassanto pana na upagacchati nāma. Sotādīsupi eseva nayo.",
  "atk-s0304a0:432_0": "Manāyatane pana “manāpaṁ vata me mano, kiñci vāmato aggahetvā sabbaṁ dakkhiṇatova",
  "atk-s0304a0:432_1": "gaṇhātī”ti vā “manena me cintitacintitassa alābho nāma natthī”ti vā evaṁ assādentopi,",
  "atk-s0304a0:432_2": "“ducintitacintitassa me mano appadakkhiṇaggāhī”ti evaṁ domanassaṁ uppādentopi manāyatanaṁ",
  "atk-s0304a0:432_3": "upagacchati nāma. Iṭṭhe pana rūpe rāgaṁ, aniṭṭhe paṭighaṁ uppādento rūpāyatanaṁ upagacchati",
  "atk-s0304a0:432_4": "nāma. Saddāyatanādīsupi eseva nayo.",
  "atk-s0304a0:433_0": "Nandīrāgassetaṁ adhivacananti yathā hi majjhe saṁsīditvā thalaṁ pattaṁ dārukkhandhaṁ",
  "atk-s0304a0:433_1": "saṇhathūlavālikā pidahati, so puna sīsaṁ ukkhipituṁ na sakkoti, evaṁ nandīrāgena",
  "atk-s0304a0:433_2": "ābaddho puggalo catūsu mahāapāyesu patito mahādukkhena pidhīyati, so anekehipi vassasahassehi",
  "atk-s0304a0:433_3": "puna sīsaṁ ukkhipituṁ na sakkoti. Tena vuttaṁ “nandīrāgassetaṁ adhivacana”nti.",
  "atk-s0304a0:434_0": "Asmimānassetaṁ adhivacananti yathā hi thale āruḷho dārukkhandho heṭṭhā gaṅgodakena",
  "atk-s0304a0:434_1": "ceva upari vassena ca temento anukkamena sevālapariyonaddho “pāsāṇo nu kho esa khāṇuko”ti",
  "atk-s0304a0:434_2": "vattabbataṁ āpajjati, evameva asmimānena unnato puggalo paṁsukūlikaṭṭhāne paṁsukūliko",
  "atk-s0304a0:434_3": "hoti, dhammakathikaṭṭhāne dhammakathiko, bhaṇḍanakārakaṭṭhāne bhaṇḍanakārako, vejjaṭṭhāne",
  "atk-s0304a0:434_4": "vejjo, pisuṇaṭṭhāne pisuṇo. So nānappakāraṁ anesanaṁ āpajjanto tāhi tāhi āpattīhi",
  "atk-s0304a0:434_5": "paliveṭhito “atthi nu kho assa abbhantare kiñci sīlaṁ, udāhu natthī”ti vattabbataṁ",
  "atk-s0304a0:434_6": "āpajjati. Tena vuttaṁ “asmimānassetaṁ adhivacana”nti.",
  "atk-s0304a0:435_0": "Pañcannetaṁkāmaguṇānaṁ adhivacananti yathā hi āvaṭṭe patitadārukhandho antoyeva pāsāṇādīsu",
  "atk-s0304a0:435_1": "āhatasamabbhāhato bhijjitvā cuṇṇavicuṇṇaṁ hoti, evaṁ pañcakāmaguṇāvaṭṭe patitapuggalo",
  "atk-s0304a0:435_2": "catūsu apāyesu kammakāraṇakhuppipāsādidukkhehi āhatasamabbhāhato dīgharattaṁ cuṇṇavicuṇṇataṁ",
  "atk-s0304a0:435_3": "āpajjati. Tena vuttaṁ “pañcannetaṁ kāmaguṇānaṁ adhivacana”nti.",
  "atk-s0304a0:436_0": "Dussīloti nissīlo. Pāpadhammoti lāmakadhammo. Asucīti na suci. Saṅkassarasamācāroti",
  "atk-s0304a0:436_1": "“imassa maññe imassa maññe idaṁ kamma”nti evaṁ parehi saṅkāya saritabbasamācāro.",
  "atk-s0304a0:436_2": "Saṅkāya vā paresaṁ samācāraṁ saratītipi saṅkassarasamācāro. Tassa hi dve tayo jane",
  "atk-s0304a0:436_3": "kathente disvā, “mama dosaṁ maññe kathentī”ti tesaṁ samācāraṁ saṅkassarati dhāvatīti saṅkassarasamācāro.",
  "atk-s0304a0:437_0": "Samaṇapaṭiññoti salākaggahaṇādīsu “kittakā vihāre samaṇā”ti gaṇanāya āraddhāya “ahampi",
  "atk-s0304a0:437_1": "samaṇo, ahampi samaṇo”ti paṭiññaṁ deti, salākaggahaṇādīni karoti. Brahmacāripaṭiññoti",
  "atk-s0304a0:437_2": "uposathapavāraṇādīsu “ahampi brahmacārī”ti paṭiññāya tāni kammāni pavisati. Antopūtīti",
  "atk-s0304a0:437_3": "vakkahadayādīsu apūtikassapi guṇānaṁ pūtibhāvena, antopūti. Avassutoti rāgena tinto.",
  "atk-s0304a0:437_4": "Kasambujātoti rāgādīhi kilesehi kacavarajāto.",
  "atk-s0304a0:438_0": "Etadavocāti gogaṇaṁ gaṅgātīrābhimukhaṁ katvā parisapariyante ṭhito ādito paṭṭhāya",
  "atk-s0304a0:438_1": "yāva pariyosānā satthu dhammadesanaṁ sutvā, “satthā orimatīrādīnaṁ anupagacchantādivasena",
  "atk-s0304a0:438_2": "sakkā paṭipattiṁ pūretunti vadati. Yadi evaṁ pūretuṁ sakkā, ahaṁ pabbajitvā pūressāmī”ti",
  "atk-s0304a0:438_3": "cintetvā etaṁ “ahaṁ kho, bhante”tiādivacanaṁ avoca.",
  "atk-s0304a0:439_0": "Vacchagiddhiniyoti vacchesu sasnehā thanehi khīraṁ paggharantehi vacchakasnehena",
  "atk-s0304a0:439_1": "sayameva gamissantīti. Niyyātehevāti niyyātehiyeva. Gāvīsu hi aniyyātitāsu gosāmikā",
  "atk-s0304a0:439_2": "āgantvā, “ekā gāvī na dissati, eko goṇo, eko vacchako na dissatī”ti tuyhaṁ piṭṭhito",
  "atk-s0304a0:439_3": "piṭṭhito vicarissanti, iti te aphāsukaṁ bhavissati. Pabbajjā ca nāmesā saiṇassa na",
  "atk-s0304a0:439_4": "ruhati, aṇaṇā pabbajjā ca buddhādīhi saṁvaṇṇitāti dassanatthaṁ evamāha. Niyyātāti",
  "atk-s0304a0:439_5": "niyyātitā. Imasmiṁ sutte vaṭṭavivaṭṭaṁ kathitaṁ.",
  "atk-s0304a0:440": "5. Dutiyadārukkhandhopamasuttavaṇṇanā",
  "atk-s0304a0:441_0": "242. Pañcame kimilāyanti kimilānāmake nagare. Saṁkiliṭṭhanti paṭicchannakālato paṭṭhāya",
  "atk-s0304a0:441_1": "asaṁkiliṭṭhā nāma āpatti natthi, evarūpaṁ saṁkiliṭṭhaṁ āpattiṁ. Na vuṭṭhānaṁ paññāyatīti",
  "atk-s0304a0:441_2": "parivāsamānattaabbhānehi vuṭṭhānaṁ na dissati.",
  "atk-s0304a0:442": "6. Avassutapariyāyasuttavaṇṇanā",
  "atk-s0304a0:443_0": "243. Chaṭṭhe navaṁ santhāgāranti adhunā kāritaṁ santhāgāraṁ, ekā mahāsālāti attho.",
  "atk-s0304a0:443_1": "Uyyogakālādīsu hi rājāno tattha ṭhatvā, “ettakā purato gacchantu, ettakā pacchā,",
  "atk-s0304a0:443_2": "ettakā ubhohi passehi, ettakā hatthī abhiruhantu, ettakā asse, ettakā rathesu tiṭṭhantū”ti",
  "atk-s0304a0:443_3": "evaṁ santhaṁ karonti, mariyādaṁ bandhanti, tasmā taṁ ṭhānaṁ santhāgāranti vuccati.",
  "atk-s0304a0:443_4": "Uyyogaṭṭhānato ca āgantvā yāva gehesu allagomayaparibhaṇḍādīni kārenti, tāva dve",
  "atk-s0304a0:443_5": "tīṇi divasāni te rājāno tattha santharantītipi santhāgāraṁ. Tesaṁ rājūnaṁ saha atthānusāsanaṁ",
  "atk-s0304a0:443_6": "agārantipi santhāgāraṁ. Gaṇarājāno hi te, tasmā uppannaṁ kiccaṁ ekassa vasena na",
  "atk-s0304a0:443_7": "chijjati, sabbesaṁ chandopi laddhuṁ vaṭṭati, tasmā sabbe tattha sannipatitvā anusāsanti.",
  "atk-s0304a0:443_8": "Tena vuttaṁ “saha atthānusāsanaṁ agārantipi santhāgāra”nti. Yasmā pana te tattha",
  "atk-s0304a0:443_9": "sannipatitvā, “imasmiṁ kāle kasituṁ vaṭṭati, imasmiṁ kāle vapitu”nti evamādinā nayena",
  "atk-s0304a0:443_10": "gharāvāsakiccāni sammantayanti, tasmā chiddāvachiddaṁ gharāvāsaṁ tattha santharantītipi,",
  "atk-s0304a0:443_11": "santhāgāraṁ. Acirakāritaṁ hotīti iṭṭhakakammasudhākammacittakammādivasena susajjitaṁ",
  "atk-s0304a0:443_12": "devavimānaṁ viya adhunā niṭṭhāpitaṁ. Samaṇena vāti ettha yasmā gharavatthupariggahaṇakāleyeva",
  "atk-s0304a0:443_13": "devatā attano vasanaṭṭhānaṁ gaṇhanti, tasmā “devena vā”ti avatvā, “samaṇena vā brāhmaṇena",
  "atk-s0304a0:443_14": "vā kenaci vā manussabhūtenā”ti vuttaṁ.",
  "atk-s0304a0:444_0": "Yenabhagavā tenupasaṅkamiṁsūti santhāgāraṁ niṭṭhitanti sutvā “gacchāma naṁ passissāmā”ti",
  "atk-s0304a0:444_1": "gantvā dvārakoṭṭhakato paṭṭhāya sabbaṁ oloketvā “idaṁ santhāgāraṁ ativiya manoramaṁ",
  "atk-s0304a0:444_2": "sassirikaṁ. Kena paṭhamaṁ paribhuttaṁ amhākaṁ dīgharattaṁ hitāya sukhāya assā”ti",
  "atk-s0304a0:444_3": "cintetvā – “amhākaṁ ñātiseṭṭhassa paṭhamaṁ diyyamānepi satthunova anucchavikaṁ, dakkhiṇeyyavasena",
  "atk-s0304a0:444_4": "diyyamānepi satthunova anucchavikaṁ, tasmā satthāraṁ paṭhamaṁ paribhuñjāpessāma,",
  "atk-s0304a0:444_5": "bhikkhusaṅghassa ca āgamanaṁ karissāma, bhikkhusaṅghe āgate tepiṭakaṁ buddhavacanaṁ",
  "atk-s0304a0:444_6": "āgatameva bhavissati, satthāraṁ tiyāmarattiṁ amhākaṁ dhammakathaṁ kathāpessāma, iti",
  "atk-s0304a0:444_7": "tīhi ratanehi paribhuttaṁ pacchā mayaṁ paribhuñjissāma, evaṁ no dīgharattaṁ hitāya",
  "atk-s0304a0:444_8": "sukhāya bhavissatī”ti sanniṭṭhānaṁ katvā upasaṅkamiṁsu.",
  "atk-s0304a0:445_0": "Yena navaṁ santhāgāraṁ tenupasaṅkamiṁsūti taṁdivasaṁ kira santhāgāraṁ kiñcāpi rājakulānaṁ",
  "atk-s0304a0:445_1": "dassanatthāya devavimānaṁ viya susajjitaṁ hoti supaṭijaggitaṁ, buddhārahaṁ pana katvā",
  "atk-s0304a0:445_2": "apaññattaṁ. Buddhā hi nāma araññajjhāsayā araññārāmā antogāme vaseyyuṁ vā no vā,",
  "atk-s0304a0:445_3": "tasmā “bhagavato manaṁ jānitvāva, paññāpessāmā”ti cintetvā, te bhagavantaṁ upasaṅkamiṁsu,",
  "atk-s0304a0:445_4": "idāni pana manaṁ labhitvā paññāpetukāmā yena santhāgāraṁ tenupasaṅkamiṁsu.",
  "atk-s0304a0:446_0": "Sabbasanthariṁ santhāgāraṁ santharitvāti yathā sabbameva santhataṁ hoti, evaṁ taṁ",
  "atk-s0304a0:446_1": "santharāpetvā. Sabbapaṭhamaṁ tāva “gomayaṁ nāma sabbamaṅgalesu vaṭṭatī”ti sudhāparikammakatampi",
  "atk-s0304a0:446_2": "bhūmiṁ allagomayena opuñjāpetvā, parisukkhabhāvaṁ ñatvā, yathā akkantaṭṭhāne padaṁ",
  "atk-s0304a0:446_3": "paññāyati, evaṁ catujjātiyagandhehi limpāpetvā upari nānāvaṇṇakaṭasārake santharitvā",
  "atk-s0304a0:446_4": "tesaṁ upari mahāpiṭṭhikakojave ādiṁ katvā hatthattharaassattharasīhattharabyagghattharacandattharakasūriyattharakacittattharakādīhi",
  "atk-s0304a0:446_5": "nānāvaṇṇehi attharakehi santharitabbayuttakaṁ sabbokāsaṁ santharāpesuṁ. Tena vuttaṁ",
  "atk-s0304a0:446_6": "“sabbasanthariṁ santhāgāraṁ santharitvā”ti.",
  "atk-s0304a0:447_0": "Āsanāni paññāpetvāti majjhaṭṭhāne tāva maṅgalathambhaṁ nissāya mahārahaṁ buddhāsanaṁ",
  "atk-s0304a0:447_1": "paññāpetvā, tattha tattha yaṁ yaṁ mudukañca manoramañca paccattharaṇaṁ, taṁ taṁ paccattharitvā",
  "atk-s0304a0:447_2": "ubhatolohitakaṁ manuññadassanaṁ upadhānaṁ upadahitvā upari suvaṇṇarajatatārakavicittavitānaṁ",
  "atk-s0304a0:447_3": "bandhitvā gandhadāmapupphadāmapattadāmādīhi alaṅkaritvā samantā dvādasahatthe ṭhāne",
  "atk-s0304a0:447_4": "pupphajālaṁ kāretvā, tiṁsahatthamattaṁ ṭhānaṁ paṭasāṇiyā parikkhipāpetvā pacchimabhittiṁ",
  "atk-s0304a0:447_5": "nissāya bhikkhusaṅghassa pallaṅkapīṭhaapassayapīṭhamuṇḍapīṭhāni paññāpetvā upari",
  "atk-s0304a0:447_6": "setapaccattharaṇehi paccattharāpetvā pācīnabhittiṁ nissāya attano attano mahāpiṭṭhikakojave",
  "atk-s0304a0:447_7": "paññāpetvā manoramāni haṁsalomādipūritāni upadhānāni ṭhapāpesuṁ “evaṁ akilamamānā",
  "atk-s0304a0:447_8": "sabbarattiṁ dhammaṁ suṇissāmā”ti. Idaṁ sandhāya vuttaṁ “āsanāni paññāpetvā”ti.",
  "atk-s0304a0:448_0": "Udakamaṇikaṁ patiṭṭhāpetvāti mahākucchikaṁ udakacāṭiṁ patiṭṭhāpetvā “evaṁ bhagavā",
  "atk-s0304a0:448_1": "ca bhikkhusaṅgho ca yathāruciyā hatthe vā dhovissanti pāde vā, mukhaṁ vā vikkhālessantī”ti",
  "atk-s0304a0:448_2": "tesu tesu ṭhānesu maṇivaṇṇassa udakassa pūrāpetvā vāsatthāya nānāpupphāni ceva udakavāsacuṇṇāni",
  "atk-s0304a0:448_3": "ca pakkhipitvā kadalipaṇṇehi pidahitvā patiṭṭhāpesuṁ. Idaṁ sandhāya vuttaṁ “udakamaṇikaṁ patiṭṭhāpetvā”ti.",
  "atk-s0304a0:449_0": "Telappadīpaṁ āropetvāti rajatasuvaṇṇādimayadaṇḍadīpikāsu yonakarūpakirātarūpakādīnaṁ",
  "atk-s0304a0:449_1": "hatthe ṭhapitasuvaṇṇarajatādimayakapallikāsu ca telappadīpaṁ jālāpetvāti attho. Yenabhagavā",
  "atk-s0304a0:449_2": "tenupasaṅkamiṁsūti ettha pana te sakyarājāno na kevalaṁ santhāgārameva, atha kho",
  "atk-s0304a0:449_3": "yojanāvaṭṭe kapilavatthusmiṁ nagaravīthiyopi sammajjāpetvā dhaje ussāpetvā gehadvāresu",
  "atk-s0304a0:449_4": "puṇṇaghaṭe ca kadaliyo ca ṭhapāpetevā sakalanagaraṁ dīpamālādīhi vippakiṇṇatārakaṁ",
  "atk-s0304a0:449_5": "viya katvā “khīrūpage dārake khīraṁ pāyetha, dahare kumāre lahuṁ lahuṁ bhojetvā sayāpetha,",
  "atk-s0304a0:449_6": "uccāsaddaṁ mā karittha, ajja ekarattiṁ satthā antogāme vasissati, buddhā nāma appasaddakāmā",
  "atk-s0304a0:449_7": "hontī”ti bheriṁ carāpetvā sayaṁ daṇḍadīpikā ādāya yena bhagavā tenupasaṅkamiṁsu.",
  "atk-s0304a0:450_0": "Athakho bhagavā nivāsetvā pattacīvaramādāya saddhiṁ bhikkhusaṅghena yena navaṁ santhāgāraṁ",
  "atk-s0304a0:450_1": "tenupasaṅkamīti “yassa dāni, bhante, bhagavā kālaṁ maññatī”ti evaṁ kira kāle ārocite",
  "atk-s0304a0:450_2": "bhagavā lākhārasatintarattakoviḷārapupphavaṇṇaṁ rattadupaṭṭaṁ kattariyā padumaṁ kantento",
  "atk-s0304a0:450_3": "viya, saṁvidhāya timaṇḍalaṁ paṭicchādento nivāsetvā suvaṇṇapāmaṅgena padumakalāpaṁ",
  "atk-s0304a0:450_4": "parikkhipanto viya, vijjulatāsassirikaṁ kāyabandhanaṁ bandhitvā rattakambalena gajakumbhaṁ",
  "atk-s0304a0:450_5": "pariyonandhanto viya, ratanasatubbedhe suvaṇṇagghike pavāḷajālaṁ khipamāno viya suvaṇṇacetiye",
  "atk-s0304a0:450_6": "rattakambalakañcukaṁ paṭimuñcanto viya, gacchantaṁ puṇṇacandaṁ rattavaṇṇavalāhakena",
  "atk-s0304a0:450_7": "paṭicchādayamāno viya, kañcanapabbatamatthake supakkalākhārasaṁ parisiñcanto viya,",
  "atk-s0304a0:450_8": "cittakūṭapabbatamatthakaṁ vijjulatāya parikkhipanto viya ca sacakkavāḷasineruyugandharaṁ",
  "atk-s0304a0:450_9": "mahāpathaviṁ sañcāletvā gahitaṁ nigrodhapallavasamānavaṇṇaṁ rattavarapaṁsukūlaṁ pārupitvā,",
  "atk-s0304a0:450_10": "gandhakuṭidvārato nikkhami kañcanaguhato sīho viya udayapabbatakūṭato puṇṇacando",
  "atk-s0304a0:450_11": "viya ca. Nikkhamitvā pana gandhakuṭipamukhe aṭṭhāsi.",
  "atk-s0304a0:451_0": "Athassa kāyato meghamukhehi vijjukalāpā viya rasmiyo nikkhamitvā suvaṇṇarasadhārāparisekapiñjarapattapupphaphalaviṭape",
  "atk-s0304a0:451_1": "viya ārāmarukkhe kariṁsu. Tāvadeva ca attano attano pattacīvaramādāya mahābhikkhusaṅgho",
  "atk-s0304a0:451_2": "bhagavantaṁ parivāresi. Te pana parivāretvā ṭhitā bhikkhū evarūpā ahesuṁ – appicchā",
  "atk-s0304a0:451_3": "santuṭṭhā pavivittā asaṁsaṭṭhā āraddhavīriyā vattāro vacanakkhamā codakā pāpagarahino",
  "atk-s0304a0:451_4": "sīlasampannā samādhisampannā paññāvimuttivimuttiñāṇadassanasampannā. Tehi parivārito",
  "atk-s0304a0:451_5": "bhagavā rattakambalaparikkhitto viya suvaṇṇakkhandho, rattapadumasaṇḍamajjhagatā",
  "atk-s0304a0:451_6": "viya suvaṇṇanāvā, pavāḷavedikāparikkhitto viya suvaṇṇapāsādo virocittha. Sāriputtamoggallānādayo",
  "atk-s0304a0:451_7": "mahātherāpi naṁ meghavaṇṇaṁ paṁsukūlaṁ pārupitvā maṇivammavammikā viya mahānāgā parivārayiṁsu",
  "atk-s0304a0:451_8": "vantarāgā bhinnakilesā vijaṭitajaṭā chinnabandhanā kule vā gaṇe vā alaggā.",
  "atk-s0304a0:452_0": "Iti bhagavā sayaṁ vītarāgo vītarāgehi, vītadoso vītadosehi, vītamoho vītamohehi,",
  "atk-s0304a0:452_1": "nittaṇho nittaṇhehi, nikkileso nikkilesehi, sayaṁ buddho bahussutabuddhehi parivārito",
  "atk-s0304a0:452_2": "pattaparivāritaṁ viya kesaraṁ, kesaraparivāritā viya kaṇṇikā, aṭṭhanāgasahassaparivārito",
  "atk-s0304a0:452_3": "viya chaddanto nāgarājā, navutihaṁsasahassaparivārito viya dhataraṭṭho haṁsarājā,",
  "atk-s0304a0:452_4": "senaṅgaparivārito viya cakkavattirājā, marugaṇaparivārito viya sakko devarājā, brahmagaṇaparivārito",
  "atk-s0304a0:452_5": "viya hāritamahābrahmā, tārāgaṇaparivārito viya puṇṇacando asamena buddhavesena aparimāṇena",
  "atk-s0304a0:452_6": "buddhavilāsena kapilavatthugāmimaggaṁ paṭipajji.",
  "atk-s0304a0:453_0": "Athassa puratthimakāyato suvaṇṇavaṇṇā rasmi uṭṭhahitvā asītihatthaṭṭhānaṁ aggahesi",
  "atk-s0304a0:453_1": "pacchima-kāyato, dakkhiṇahatthato, vāmahatthato suvaṇṇavaṇṇā rasmi uṭṭhahitvā asītihatthaṭṭhānaṁ",
  "atk-s0304a0:453_2": "aggahesi. Upari kesantato paṭṭhāya sabbakesāvaṭṭehi moragīvavaṇṇā rasmi uṭṭhahitvā",
  "atk-s0304a0:453_3": "gaganatale asītihatthaṭṭhānaṁ aggahesi. Heṭṭhā pādatalehi pavāḷavaṇṇā rasmi uṭṭhahitvā",
  "atk-s0304a0:453_4": "ghanapathaviṁ asītihatthaṭṭhānaṁ aggahesi. Evaṁ samantā asītihatthaṭṭhānaṁ chabbaṇṇā",
  "atk-s0304a0:453_5": "buddharasmiyo vijjotamānā vipphandamānā kañcanadaṇḍadīpikāhi niccharitvā ākāsaṁ pakkhandajālā",
  "atk-s0304a0:453_6": "viya cātuddīpikamahāmeghato nikkhantavijjulatā viya vidhāviṁsu. Sabbadisābhāgā suvaṇṇacampakapupphehi",
  "atk-s0304a0:453_7": "vikiriyamānā viya, suvaṇṇaghaṭato nikkhantasuvaṇṇarasadhārāhi siñcamānā viya, pasāritasuvaṇṇapaṭaparikkhittā",
  "atk-s0304a0:453_8": "viya, verambhavātasamuṭṭhitakiṁsukakaṇikārapupphacuṇṇasamokiṇṇā viya vippabhāsiṁsu.",
  "atk-s0304a0:454_0": "Bhagavatopi asītianubyañjanabyāmappabhādvattiṁsavaralakkhaṇasamujjalasarīraṁ samuggatatārakaṁ",
  "atk-s0304a0:454_1": "viya gaganatalaṁ, vikasitamiva padumavanaṁ, sabbapāliphullo viya yojanasatiko pāricchattako,",
  "atk-s0304a0:454_2": "paṭipāṭiyā ṭhapitānaṁ dvattiṁsacandānaṁ dvattiṁsasūriyānaṁ dvattiṁsacakkavattīnaṁ",
  "atk-s0304a0:454_3": "dvattiṁsadevarājānaṁ dvattiṁsamahābrahmānaṁ siriyā siriṁ abhibhavamānaṁ viya virocittha,",
  "atk-s0304a0:454_4": "yathā taṁ dasahi pāramīhi dasahi upapāramīhi dasahi paramatthapāramīhi sammadeva",
  "atk-s0304a0:454_5": "pūritāhi samatiṁsapāramitāhi alaṅkataṁ. Kappasatasahassādhikāni cattāri asaṅkhyeyyāni",
  "atk-s0304a0:454_6": "dinnadānaṁ rakkhitasīlaṁ katakalyāṇakammaṁ ekasmiṁ attabhāve otaritvā vipākaṁ dātuṁ",
  "atk-s0304a0:454_7": "ṭhānaṁ alabhamānaṁ sambādhapattaṁ viya ahosi. Nāvāsahassabhaṇḍaṁ ekanāvaṁ āropanakālo",
  "atk-s0304a0:454_8": "viya, sakaṭasahassabhaṇḍaṁ ekasakaṭaṁ āropanakālo viya, pañcavīsatiyā gaṅgānaṁ oghassa",
  "atk-s0304a0:454_9": "sambhijja mukhadvāre ekato rāsibhūtakālo viya ahosi.",
  "atk-s0304a0:455_0": "Imāya buddhasiriyā obhāsamānassāpi ca bhagavato purato anekāni daṇḍadīpikāsahassāni",
  "atk-s0304a0:455_1": "ukkhipiṁsu, tathā pacchato, vāmapasse, dakkhiṇapasse. Jātisumanacampakavanamallikārattuppala-nīluppala-bakulasinduvārapupphāni",
  "atk-s0304a0:455_2": "ceva nīlapītādivaṇṇasugandhagandhacuṇṇāni ca cātuddīpikameghavissaṭṭhā udakavuṭṭhiyo",
  "atk-s0304a0:455_3": "viya vippakiriyiṁsu. Pañcaṅgikatūriyanigghosā ceva buddhadhammasaṅghaguṇapaṭisaṁyuttā",
  "atk-s0304a0:455_4": "thutighosā ca sabbā disā pūrayiṁsu. Devamanussanāgasupaṇṇagandhabbayakkhādīnaṁ akkhīni",
  "atk-s0304a0:455_5": "amatapānaṁ viya labhiṁsu. Imasmiṁ pana ṭhāne ṭhatvā padasahassena gamanavaṇṇaṁ vattuṁ",
  "atk-s0304a0:455_6": "vaṭṭati. Tatridaṁ mukhamattaṁ –",
  "atk-s0304a0:456": "“Evaṁ sabbaṅgasampanno, kampayanto vasundharaṁ;",
  "atk-s0304a0:457": "Aheṭhayanto pāṇāni, yāti lokavināyako.",
  "atk-s0304a0:458": "“Dakkhiṇaṁ paṭhamaṁ pādaṁ, uddharanto narāsabho",
  "atk-s0304a0:459": "Gacchanto sirisampanno, sobhate dvipaduttamo.",
  "atk-s0304a0:460": "“Gacchato buddhaseṭṭhassa, heṭṭhāpādatalaṁ mudu;",
  "atk-s0304a0:461": "Samaṁ samphusate bhūmiṁ, rajasā nupalippati.",
  "atk-s0304a0:462": "“Ninnaṭṭhānaṁ unnamati, gacchante lokanāyake;",
  "atk-s0304a0:463": "Unnatañca samaṁ hoti, pathavī ca acetanā.",
  "atk-s0304a0:464": "“Pāsāṇā sakkharā ceva, kathalā khāṇukaṇṭakā;",
  "atk-s0304a0:465": "Sabbe maggā vivajjanti, gacchante lokanāyake.",
  "atk-s0304a0:466": "“Nātidūre uddharati, naccāsanne ca nikkhipaṁ;",
  "atk-s0304a0:467": "Aghaṭṭayanto niyyāti, ubho jāṇū ca gopphake.",
  "atk-s0304a0:468": "“Nātisīghaṁ pakkamati, sampannacaraṇo muni;",
  "atk-s0304a0:469": "Na cāpi saṇikaṁ yāti, gacchamāno samāhito.",
  "atk-s0304a0:470": "“Uddhaṁ adho ca tiriyañca, disañca vidisaṁ tathā;",
  "atk-s0304a0:471": "Na pekkhamāno so yāti, yugamattañhi pekkhati.",
  "atk-s0304a0:472": "“Nāgavikkantacāro so, gamane sobhate jino;",
  "atk-s0304a0:473": "Cāruṁ gacchati lokaggo, hāsayanto sadevake.",
  "atk-s0304a0:474": "“Uḷurājāva sobhanto, catucārīva kesarī;",
  "atk-s0304a0:475": "Tosayanto bahū satte, puraṁ seṭṭhaṁ upāgamī”ti.",
  "atk-s0304a0:476_0": "Vaṇṇakālo nāma kiresa, evaṁvidhesu kālesu buddhassa sarīravaṇṇe vā guṇavaṇṇe vā dhammakathikassa",
  "atk-s0304a0:476_1": "thāmoyeva pamāṇaṁ. Cuṇṇiyapadehi vā gāthābandhena vā yattakaṁ sakkoti, tattakaṁ vattabbaṁ.",
  "atk-s0304a0:476_2": "Dukkathitanti na vattabbaṁ. Appamāṇavaṇṇā hi buddhā. Tesaṁ buddhāpi anavasesato vaṇṇaṁ",
  "atk-s0304a0:476_3": "vattuṁ asamatthā, pageva itarā pajāti. Iminā sirivilāsena alaṅkatapaṭiyattaṁ sakyarājakulaṁ",
  "atk-s0304a0:476_4": "pavisitvā bhagavā pasannacittena janena gandhadhūmavāsacuṇṇādīhi pūjiyamāno santhāgāraṁ",
  "atk-s0304a0:476_5": "pāvisi. Tena vuttaṁ “atha kho bhagavā nivāsetvā pattacīvaramādāya saddhiṁ bhikkhusaṅghena",
  "atk-s0304a0:476_6": "yena navaṁ santhāgāraṁ tenupasaṅkamī”ti.",
  "atk-s0304a0:477_0": "Bhagavantaṁyeva purakkhatvāti bhagavantaṁ purato katvā. Tattha bhagavā bhikkhūnañceva",
  "atk-s0304a0:477_1": "upāsakānañca majjhe nisinno gandhodakena nhāpetvā dukūlacumbaṭakena vodakaṁ katvā",
  "atk-s0304a0:477_2": "jātihiṅgulakena majjitvā rattakambalapaliveṭhite pīṭhe ṭhapitarattasuvaṇṇaghanapaṭimā",
  "atk-s0304a0:477_3": "viya ativirocittha. Ayaṁ panettha porāṇānaṁ vaṇṇabhaṇanamaggo –",
  "atk-s0304a0:478": "“Gantvāna maṇḍalamāḷaṁ, nāgavikkantacāraṇo;",
  "atk-s0304a0:479": "Obhāsayanto lokaggo, nisīdi varamāsane.",
  "atk-s0304a0:480": "“Tahiṁ nisinno naradammasārathi,",
  "atk-s0304a0:481": "Devātidevo satapuññalakkhaṇo;",
  "atk-s0304a0:482": "Buddhāsane majjhagato virocati,",
  "atk-s0304a0:483": "Suvaṇṇanekkhaṁ viya paṇḍukambale.",
  "atk-s0304a0:484": "“Nekkhaṁ jambonadasseva, nikkhittaṁ paṇḍukambale;",
  "atk-s0304a0:485": "Virocati vītamalo, maṇiverocano yathā.",
  "atk-s0304a0:486": "“Mahāsālova samphullo, nerurājāva’laṅkato;",
  "atk-s0304a0:487": "Suvaṇṇayūpasaṅkāso, padumo kokanado yathā.",
  "atk-s0304a0:488": "“Jalanto dīparukkhova, pabbatagge yathā sikhī;",
  "atk-s0304a0:489": "Devānaṁ pāricchattova, sabbaphullo virocatī”ti.",
  "atk-s0304a0:490_0": "Kāpilavatthave sakye bahudeva rattiṁ dhammiyā kathāyāti ettha dhammakathā nāma santhāgārānumodanāpaṭisaṁyuttā",
  "atk-s0304a0:490_1": "pakiṇṇakakathā veditabbā. Tadā hi bhagavā ākāsagaṅgaṁ otārento viya pathavojaṁ ākaḍḍhanto",
  "atk-s0304a0:490_2": "viya mahājambuṁ matthake gahetvā cālento viya yojanikaṁ madhubhaṇḍaṁ cakkayantena",
  "atk-s0304a0:490_3": "pīḷetvā madhupānaṁ pāyamāno viya kapilavatthuvāsīnaṁ sakyānaṁ hitasukhāvahaṁ pakiṇṇakakathaṁ",
  "atk-s0304a0:490_4": "kathesi. “Āvāsadānaṁ nāmetaṁ, mahārāja, mahantaṁ, tumhākaṁ āvāso mayā paribhutto,",
  "atk-s0304a0:490_5": "bhikkhusaṅghena ca paribhutto, mayā ca bhikkhusaṅghena ca paribhutto pana dhammaratanena",
  "atk-s0304a0:490_6": "paribhuttoyevāti tīhi ratanehi paribhutto nāma hoti. Āvāsadānasmiñhi dinne sabbadānaṁ",
  "atk-s0304a0:490_7": "dinnameva hoti. Bhummaṭṭhakapaṇṇasālāya vā sākhāmaṇḍapassa vāpi ānisaṁso nāma paricchindituṁ",
  "atk-s0304a0:490_8": "na sakkā. Āvāsadānānubhāvena hi bhave bhave nibbattassāpi sambādhitagabbhavāso na",
  "atk-s0304a0:490_9": "hoti, dvādasahattho ovarako viya mātukucchi asambādhova hotī”ti. Evaṁ nānānayavicittaṁ",
  "atk-s0304a0:490_10": "bahuṁ dhammiṁ kathaṁ kathetvā –",
  "atk-s0304a0:491": "“Sītaṁ uṇhaṁ paṭihanti, tato vāḷamigāni ca;",
  "atk-s0304a0:492": "Sirīsape ca makase, sisire cāpi vuṭṭhiyo.",
  "atk-s0304a0:493": "“Tato vātātapo ghoro, sañjāto paṭihaññati;",
  "atk-s0304a0:494": "Leṇatthañca sukhatthañca, jhāyituñca vipassituṁ.",
  "atk-s0304a0:495": "“Vihāradānaṁ saṅghassa, aggaṁ buddhena vaṇṇitaṁ;",
  "atk-s0304a0:496": "Tasmā hi paṇḍito poso, sampassaṁ atthamattano.",
  "atk-s0304a0:497": "“Vihāre kāraye ramme, vāsayettha bahussute;",
  "atk-s0304a0:498": "Tesaṁ annañca pānañca, vatthasenāsanāni ca.",
  "atk-s0304a0:499": "“Dadeyya ujubhūtesu, vippasannena cetasā;",
  "atk-s0304a0:500": "Te tassa dhammaṁ desenti, sabbadukkhāpanūdanaṁ;",
  "atk-s0304a0:501": "Yaṁ so dhammaṁ idhaññāya, parinibbāti anāsavo”ti. –",
  "atk-s0304a0:502_0": "Evaṁ “ayampi āvāse ānisaṁso, ayampi āvāse ānisaṁso”ti bahudeva rattiṁ atirekataraṁ",
  "atk-s0304a0:502_1": "diyaḍḍhayāmaṁ āvāsānisaṁsakathaṁ kathesi. Tattha imā tāva gāthāva saṅgahaṁ āruḷhā,",
  "atk-s0304a0:502_2": "pakiṇṇakadhammadesanā pana saṅgahaṁ nārohati. Sandassetvātiādīni vuttatthāneva.",
  "atk-s0304a0:503_0": "Abhikkantāti atikkantā dve yāmā gatā. Yassa dāni kālaṁ maññathāti yassa tumhe gamanassa",
  "atk-s0304a0:503_1": "kālaṁ maññatha, gamanakālo tumhākaṁ, gacchathāti vuttaṁ hoti. Kasmā pana bhagavā",
  "atk-s0304a0:503_2": "te uyyojesīti? Anukampāya. Sukhumālā hi te, tiyāmarattiṁ nisīditvā vītināmentānaṁ",
  "atk-s0304a0:503_3": "sarīre ābādho uppajjeyya. Bhikkhusaṅghopi mahā, tassa ṭhānanisajjānaṁ okāso laddhuṁ",
  "atk-s0304a0:503_4": "vaṭṭatīti ubhayānukampāya uyyojesi.",
  "atk-s0304a0:504_0": "Vigatathinamiddhoti tatra kira bhikkhū yāmadvayaṁ ṭhitāpi nisinnāpi acālayiṁsu, pacchimayāme",
  "atk-s0304a0:504_1": "pana āhāro pariṇamati, tassa pariṇatattā bhikkhusaṅgho vigatathinamiddho jātoti akāraṇametaṁ.",
  "atk-s0304a0:504_2": "Buddhānañhi kathaṁ suṇantassa kāyikacetasikadarathā na honti, kāyacittalahutādayo",
  "atk-s0304a0:504_3": "uppajjanti, tena tesaṁ dve yāme ṭhitānampi nisinnānampi dhammaṁ suṇantānaṁ thinamiddhaṁ",
  "atk-s0304a0:504_4": "vigataṁ, pacchimayāmepi sampatte tathā vigatameva jātaṁ. Tenāha “vigatathinamiddho”ti.",
  "atk-s0304a0:505_0": "Piṭṭhime āgilāyatīti kasmā āgilāyati? Bhagavato hi chabbassāni mahāpadhānaṁ padahantassa",
  "atk-s0304a0:505_1": "mahantaṁ kāyadukkhaṁ ahosi, athassa aparabhāge mahallakakāle piṭṭhivāto uppajjīti.",
  "atk-s0304a0:505_2": "Akāraṇaṁ vā etaṁ. Pahoti hi bhagavā uppannaṁ vedanaṁ vikkhambhetvā ekampi dvepi sattāhāni",
  "atk-s0304a0:505_3": "ekapallaṅkena nisīdituṁ. Santhāgārasālaṁ pana catūhi iriyāpathehi paribhuñjitukāmo",
  "atk-s0304a0:505_4": "ahosi. Tattha pādadhovanaṭṭhānato yāva dhammāsanā agamāsi, ettake ṭhāne gamanaṁ nipphannaṁ.",
  "atk-s0304a0:505_5": "Dhammāsanaṁ pattaṁ thokaṁ ṭhatvā nisīdi, ettake ṭhāne ṭhānaṁ nipphannaṁ. Dveyāmaṁ",
  "atk-s0304a0:505_6": "dhammāsane nisīdi, ettake ṭhāne nisajjā nipphannā. Idāni dakkhiṇena passena thokaṁ",
  "atk-s0304a0:505_7": "nipanne sayanaṁ nipphajjissatīti evaṁ catūhi iriyāpathehi paribhuñjitukāmo ahosi.",
  "atk-s0304a0:505_8": "Upādinnakasarīrañca nāma “no āgilāyatī”ti na vattabbaṁ, tasmā ciranisajjāya sañjātaṁ",
  "atk-s0304a0:505_9": "appakampi āgilāyanaṁ gahetvā evamāha.",
  "atk-s0304a0:506_0": "Saṅghāṭiṁ paññāpetvāti santhāgārassa kira ekapasse te rājāno paṭasāṇiṁ parikkhipāpetvā",
  "atk-s0304a0:506_1": "kappiyamañcakaṁ paññāpetvā kappiyapaccattharaṇena attharitvā upari suvaṇṇatārakagandhamālādidāmapaṭimaṇḍitaṁ",
  "atk-s0304a0:506_2": "vitānaṁ bandhitvā gandhatelappadīpaṁ āropayiṁsu, “appeva nāma satthā dhammāsanato",
  "atk-s0304a0:506_3": "vuṭṭhāya thokaṁ vissamanto idha nipajjeyya, evaṁ no imaṁ santhāgāraṁ bhagavatā catūhi",
  "atk-s0304a0:506_4": "iriyāpathehi paribhuttaṁ dīgharattaṁ hitāya sukhāya bhavissatī”ti. Satthāpi tadeva",
  "atk-s0304a0:506_5": "sandhāya tattha saṅghāṭiṁ paññāpetvā nipajji. Uṭṭhānasaññaṁ manasi karitvāti “ettakaṁ",
  "atk-s0304a0:506_6": "kālaṁ atikkamitvā vuṭṭhahissāmī”ti vuṭṭhānasaññaṁ citte ṭhapetvā, tañca kho aniddāyantova",
  "atk-s0304a0:506_7": "therassa dhammakathaṁ suṇamāno.",
  "atk-s0304a0:507_0": "Avassutapariyāyanti avassutassa pariyāyaṁ, avassutassa kāraṇanti attho. Adhimuccatīti",
  "atk-s0304a0:507_1": "kilesādhimuccanena adhimuccati, giddho hoti. Byāpajjatīti byāpādavasena pūticitto",
  "atk-s0304a0:507_2": "hoti. Cakkhutoti cakkhubhāvena. Māroti kilesamāropi devaputtamāropi. Otāranti vivaraṁ.",
  "atk-s0304a0:507_3": "Ārammaṇanti paccayaṁ. Naḷāgāratiṇāgāraṁ viya hi savisevanāni āyatanāni, tiṇukkā viya",
  "atk-s0304a0:507_4": "kilesuppattirahaṁ ārammaṇaṁ, tiṇukkāya ṭhapitaṭhapitaṭṭhāne aṅgārassujjalanaṁ viya",
  "atk-s0304a0:507_5": "ārammaṇe āpāthamāgate kilesānaṁ uppatti. Tena vuttaṁ labhetha māro otāranti.",
  "atk-s0304a0:508_0": "Sukkapakkhe bahalamattikapiṇḍāvalepanaṁ kūṭāgāraṁ viya nibbisevanāni āyatanāni, tiṇukkā",
  "atk-s0304a0:508_1": "viya vuttapakārārammaṇaṁ, tiṇukkāya ṭhapitaṭhapitaṭṭhāne nibbāpanaṁ viya nibbisevanānaṁ",
  "atk-s0304a0:508_2": "āyatanānaṁ ārammaṇe āpāthamāgate kilesapariḷāhassa anuppatti. Tena vuttaṁ neva labhetha māro otāranti.",
  "atk-s0304a0:509": "7. Dukkhadhammasuttavaṇṇanā",
  "atk-s0304a0:510_0": "244. Sattame dukkhadhammānanti dukkhasambhavadhammānaṁ. Pañcasu hi khandhesu sati",
  "atk-s0304a0:510_1": "chedanavadhabandhanādibhedaṁ dukkhaṁ sambhavati, tasmā te dukkhasambhavadhammattā",
  "atk-s0304a0:510_2": "dukkhadhammāti vuccanti. Tathā kho panassāti tenākārenassa. Yathāssa kāme passatoti",
  "atk-s0304a0:510_3": "yenākārenassa kāme passantassa. Yathā carantanti yenākārena cārañca vihārañca anubandhitvā",
  "atk-s0304a0:510_4": "carantaṁ. Aṅgārakāsūpamākāmā diṭṭhā hontīti pariyeṭṭhimūlakassa ceva paṭisandhimūlakassa",
  "atk-s0304a0:510_5": "ca dukkhassa vasena aṅgārakāsu viya mahāpariḷāhāti diṭṭhā honti. Kāme pariyesantānañhi",
  "atk-s0304a0:510_6": "nāvāya mahāsamuddogāhanaajapathasaṅkupathapaṭipajjanaubhatobyūḷhasaṅgāmapakkhandanādivasena",
  "atk-s0304a0:510_7": "pariyeṭṭhimūlakampi, kāme paribhuñjantānaṁ kāmaparibhogacetanāya catūsu apāyesu dinnapaṭisandhimūlakampi",
  "atk-s0304a0:510_8": "mahāpariḷāhadukkhaṁ uppajjati. Evametassa duvidhassāpi dukkhassa vasena aṅgārakāsu",
  "atk-s0304a0:510_9": "viya mahāpariḷāhāti diṭṭhā honti.",
  "atk-s0304a0:511_0": "Dāyanti aṭaviṁ. Puratopi kaṇṭakoti purimapasse vijjhitukāmo viya āsannaṭṭhāneyeva",
  "atk-s0304a0:511_1": "ṭhitakaṇṭako. Pacchatotiādīsupi eseva nayo. Heṭṭhā pana pādehi akkantaṭṭhānassa santike,",
  "atk-s0304a0:511_2": "na akkantaṭṭhāneyeva. Evaṁ so kaṇṭakagabbhaṁ paviṭṭho viya bhaveyya. Mā maṁ kaṇṭakoti",
  "atk-s0304a0:511_3": "mā maṁ kaṇṭako vijjhīti kaṇṭakavedhaṁ rakkhamāno.",
  "atk-s0304a0:512_0": "Dandho, bhikkhave, satuppādoti satiyā uppādoyeva dandho, uppannamattāya pana tāya",
  "atk-s0304a0:512_1": "kāci kilesā niggahitāva honti, na saṇṭhātuṁ sakkonti. Cakkhudvārasmiñhi rāgādīsu",
  "atk-s0304a0:512_2": "uppannesu dutiyajavanavārena “kilesā me uppannā”ti ñatvā tatiye javanavāre saṁvarajavanaṁyeva",
  "atk-s0304a0:512_3": "javati. Anacchariyañcetaṁ, yaṁ vipassako tatiyajavanavāre kilese niggaṇheyya. Cakkhudvāre",
  "atk-s0304a0:512_4": "pana iṭṭhārammaṇe āpāthagate bhavaṅgaṁ āvaṭṭetvā āvajjanādīsu uppannesu voṭṭhabbanānantaraṁ",
  "atk-s0304a0:512_5": "sampattakilesajavanavāraṁ nivattetvā kusalameva uppādeti. Āraddhavipassakānañhi ayamānisaṁso",
  "atk-s0304a0:512_6": "bhāvanāpaṭisaṅkhāne patiṭṭhitabhāvassa.",
  "atk-s0304a0:513_0": "Abhihaṭṭhuṁpavāreyyunti sudinnattherassa viya raṭṭhapālakulaputtassa viya ca kāyena",
  "atk-s0304a0:513_1": "vā satta ratanāni abhiharitvā vācāya vā “amhākaṁ dhanato yattakaṁ icchasi, tattakaṁ",
  "atk-s0304a0:513_2": "gaṇhā”ti vadantā pavāreyyuṁ. Anudahantīti sarīre paliveṭhitattā uṇhapariḷāhaṁ janetvā",
  "atk-s0304a0:513_3": "anudahanti. Sañjātasede vā sarīre laggantā anusentītipi attho. Yañhi taṁ, bhikkhave,",
  "atk-s0304a0:513_4": "cittanti idaṁ yasmā citte anāvaṭṭante puggalassa āvaṭṭanaṁ nāma natthi. Evarūpañhi",
  "atk-s0304a0:513_5": "cittaṁ anāvaṭṭanti, tasmā vuttaṁ. Iti imasmiṁ sutte vipassanābalameva dīpitaṁ.",
  "atk-s0304a0:514": "8. Kiṁsukopamasuttavaṇṇanā",
  "atk-s0304a0:515_0": "245. Aṭṭhame dassananti paṭhamamaggassetaṁ adhivacanaṁ. Paṭhamamaggo hi kilesapahānakiccaṁ",
  "atk-s0304a0:515_1": "sādhento paṭhamaṁ nibbānaṁ passati, tasmā dassananti vuccati. Gotrabhuñāṇaṁ pana",
  "atk-s0304a0:515_2": "kiñcāpi maggato paṭhamataraṁ passati, passitvā pana kattabbakiccassa kilesapahānassa",
  "atk-s0304a0:515_3": "abhāvena na dassananti vuccati. Apica cattāropi maggā dassanameva. Kasmā? Sotāpattimaggakkhaṇe",
  "atk-s0304a0:515_4": "dassanaṁ visujjhati, phalakkhaṇe visuddhaṁ. Sakadāgāmianāgāmiarahattamaggakkhaṇe",
  "atk-s0304a0:515_5": "visujjhati, phalakkhaṇe visuddhanti evaṁ kathentānaṁ bhikkhūnaṁ sutvā so bhikkhu",
  "atk-s0304a0:515_6": "“ahampi dassanaṁ visodhetvā arahattaphale patiṭṭhito dassanavisuddhikaṁ nibbānaṁ",
  "atk-s0304a0:515_7": "sacchikatvā viharissāmī”ti taṁ bhikkhuṁ upasaṅkamitvā evaṁ pucchi. So phassāyatanakammaṭṭhāniko",
  "atk-s0304a0:515_8": "channaṁ phassāyatanānaṁ vasena rūpārūpadhamme pariggahetvā arahattaṁ patto. Ettha",
  "atk-s0304a0:515_9": "hi purimāni pañca āyatanāni rūpaṁ, manāyatanaṁ arūpaṁ. Iti so attanā adhigatamaggameva kathesi.",
  "atk-s0304a0:516_0": "Asantuṭṭhoti padesasaṅkhāresu ṭhatvā kathitattā asantuṭṭho. Evaṁ kirassa ahosi –",
  "atk-s0304a0:516_1": "“ayaṁ padesasaṅkhāresu ṭhatvā kathesi. Sakkā nu kho padesasaṅkhāresu ṭhatvā dassanavisuddhikaṁ",
  "atk-s0304a0:516_2": "nibbānaṁ pāpuṇitu”nti? Tato naṁ pucchi – “āvuso, tvaṁyeva nu kho idaṁ dassanavisuddhikaṁ",
  "atk-s0304a0:516_3": "nibbānaṁ jānāsi, udāhu aññepi jānantā atthī”ti. Atthāvuso, asukavihāre asukatthero",
  "atk-s0304a0:516_4": "nāmāti. So tampi upasaṅkamitvā pucchi. Etenupāyena aññampi aññampīti.",
  "atk-s0304a0:517_0": "Ettha ca dutiyo pañcakkhandhakammaṭṭhāniko rūpakkhandhavasena rūpaṁ, sesakkhandhavasena",
  "atk-s0304a0:517_1": "nāmanti nāmarūpaṁ vavatthapetvā anukkamena arahattaṁ patto. Tasmā sopi attanā adhigatamaggameva",
  "atk-s0304a0:517_2": "kathesi. Ayaṁ pana “imesaṁ aññamaññaṁ na sameti, paṭhamena sappadesasaṅkhāresu ṭhatvāva",
  "atk-s0304a0:517_3": "kathitaṁ, iminā nippadesesū”ti asantuṭṭho hutvā tatheva taṁ pucchitvā pakkāmi.",
  "atk-s0304a0:518_0": "Tatiyo mahābhūtakammaṭṭhāniko cattāri mahābhūtāni saṅkhepato ca vitthārato ca pariggahetvā",
  "atk-s0304a0:518_1": "arahattaṁ patto, tasmā ayampi attanā adhigatamaggameva kathesi. Ayaṁ pana “imesaṁ",
  "atk-s0304a0:518_2": "aññamaññaṁ na sameti, paṭhamena sappadesasaṅkhāresu ṭhatvā kathitaṁ, dutiyena nippadesesu,",
  "atk-s0304a0:518_3": "tatiyena atisappadesesū”ti asantuṭṭho hutvā tatheva taṁ pucchitvā pakkāmi.",
  "atk-s0304a0:519_0": "Catuttho tebhūmakakammaṭṭhāniko. Tassa kira samappavattā dhātuyo ahesuṁ, kallasarīraṁ",
  "atk-s0304a0:519_1": "balapattaṁ, kammaṭṭhānānipissa sabbāneva sappāyāni, atītā vā saṅkhārā hontu anāgatā",
  "atk-s0304a0:519_2": "vā paccuppannā vā kāmāvacarā vā rūpāvacarā vā arūpāvacarā vā, sabbepi sappāyāva.",
  "atk-s0304a0:519_3": "Asappāyakammaṭṭhānaṁ nāma natthi. Kālesupi purebhattaṁ vā hotu pacchābhattaṁ vā paṭhamayāmādayo",
  "atk-s0304a0:519_4": "vā, asappāyo kālo nāma natthi. Yathā nāma cāribhūmiṁ otiṇṇo mahāhatthī hatthena gahetabbaṁ",
  "atk-s0304a0:519_5": "hattheneva luñcitvā gaṇhāti, pādehi paharitvā gahetabbaṁ pādehi paharitvā gaṇhāti,",
  "atk-s0304a0:519_6": "evameva sakale tebhūmakadhamme kalāpaggāhena gahetvā sammasanto arahattaṁ patto,",
  "atk-s0304a0:519_7": "tasmā esopi attanā adhigatamaggameva kathesi. Ayaṁ pana “imesaṁ aññamaññaṁ na sameti.",
  "atk-s0304a0:519_8": "Paṭhamena sappadesasaṅkhāresu ṭhatvā kathitaṁ, dutiyena nippadesesu, puna tatiyena",
  "atk-s0304a0:519_9": "sappadesesu, catutthena nippadesesuyevā”ti asantuṭṭho hutvā taṁ pucchi – “kiṁ nu",
  "atk-s0304a0:519_10": "kho, āvuso, idaṁ dassanavisuddhikaṁ nibbānaṁ tumhehi attanova dhammatāya ñātaṁ, udāhu",
  "atk-s0304a0:519_11": "kenaci vo akkhāta”nti? Āvuso, mayaṁ kiṁ jānāma? Atthi pana sadevake loke sammāsambuddho,",
  "atk-s0304a0:519_12": "taṁ nissāyetaṁ amhehi ñātanti. So cintesi – “ime bhikkhū mayhaṁ ajjhāsayaṁ gahetvā",
  "atk-s0304a0:519_13": "kathetuṁ na sakkonti, ahaṁ sabbaññubuddhameva pucchitvā nikkaṅkho bhavissāmī”ti yena",
  "atk-s0304a0:519_14": "bhagavā tenupasaṅkami.",
  "atk-s0304a0:520_0": "Bhagavā tassa vacanaṁ sutvā “yehi te pañho kathito, te cattāropi khīṇāsavā, sukathitaṁ",
  "atk-s0304a0:520_1": "tehi, tvaṁ pana attano andhabālatāya taṁ na sallakkhesī”ti na evaṁ vihesesi. Kārakabhāvaṁ",
  "atk-s0304a0:520_2": "panassa ñatvā “atthagavesako esa, dhammadesanāya eva naṁ bujjhāpessāmī”ti kiṁsukopamaṁ",
  "atk-s0304a0:520_3": "āhari. Tattha bhūtaṁ vatthuṁ katvā evamattho vibhāvetabbo – ekasmiṁ kira mahānagare",
  "atk-s0304a0:520_4": "eko sabbaganthadharo brāhmaṇavejjo paṇḍito paṭivasati. Atheko nagarassa pācīnadvāragāmavāsī",
  "atk-s0304a0:520_5": "paṇḍurogapuriso tassa santikaṁ āgantvā taṁ vanditvā aṭṭhāsi. Vejjapaṇḍito tena saddhiṁ",
  "atk-s0304a0:520_6": "sammoditvā “kenatthena āgatosi bhadramukhā”ti, pucchi. Rogenamhi, ayya, upadduto,",
  "atk-s0304a0:520_7": "bhesajjaṁ me kathehīti. Tena hi, bho, gaccha, kiṁsukarukkhaṁ chinditvā, sosetvā jhāpetvā,",
  "atk-s0304a0:520_8": "tassa khārodakaṁ gahetvā iminā ciminā ca bhesajjena yojetvā, ariṭṭhaṁ katvā piva,",
  "atk-s0304a0:520_9": "tena te phāsukaṁ bhavissatīti. So tathā katvā nirogo balavā pāsādiko jāto.",
  "atk-s0304a0:521_0": "Athañño dakkhiṇadvāragāmavāsī puriso teneva rogena āturo “asuko kira bhesajjaṁ katvā",
  "atk-s0304a0:521_1": "arogo jāto”ti sutvā taṁ upasaṅkamitvā pucchi – “kena te, samma, phāsukaṁ jāta”nti.",
  "atk-s0304a0:521_2": "Kiṁsukāriṭṭhena nāma, gaccha tvampi karohīti. Sopi tathā katvā tādisova jāto.",
  "atk-s0304a0:522_0": "Athañño pacchimadvāragāmavāsī…pe… uttaradvāragāmavāsī puriso teneva rogena āturo",
  "atk-s0304a0:522_1": "“asuko kira bhesajjaṁ katvā arogo jāto”ti taṁ upasaṅkamitvā pucchi “kena te, samma,",
  "atk-s0304a0:522_2": "phāsukaṁ jāta”nti? Kiṁsukāriṭṭhena nāma, gaccha tvampi karohīti. Sopi tathā katvā tādisova jāto.",
  "atk-s0304a0:523_0": "Athañño paccantavāsī adiṭṭhapubbakiṁsuko eko puriso teneva rogena āturo ciraṁ tāni",
  "atk-s0304a0:523_1": "tāni bhesajjāni katvā roge avūpasamamāne “asuko kira nagarassa pācīnadvāragāmavāsī",
  "atk-s0304a0:523_2": "puriso bhesajjaṁ katvā arogo jāto”ti sutvā “gacchāmahampi, tena katabhesajjaṁ karissāmī”ti",
  "atk-s0304a0:523_3": "daṇḍamolubbha anupubbena tassa santikaṁ gantvā, “kena te, samma, phāsukaṁ jāta”nti",
  "atk-s0304a0:523_4": "pucchi. Kiṁsukāriṭṭhena sammāti. Kīdiso pana so kiṁsukoti. Jhāpitagāme ṭhitajhāmathūṇo",
  "atk-s0304a0:523_5": "viyāti. Iti so puriso attanā diṭṭhākārenava kiṁsukaṁ ācikkhi. Tena hi diṭṭhakāle",
  "atk-s0304a0:523_6": "kiṁsuko patitapatto khāṇukakāle diṭṭhattā tādisova hoti.",
  "atk-s0304a0:524_0": "So pana puriso sutamaṅgalikattā “ayaṁ ‘jhāpitagāme jhāmathūṇo viyā’ti āha, amaṅgalametaṁ.",
  "atk-s0304a0:524_1": "Etasmiñhi me bhesajje katepi rogo na vūpasamissatī”ti tassa veyyākaraṇena asantuṭṭho",
  "atk-s0304a0:524_2": "taṁ pucchi – “kiṁ nu kho, bho, tvaññeva kiṁsukaṁ jānāsi, udāhu aññopi atthī”ti. Atthi,",
  "atk-s0304a0:524_3": "bho, dakkhiṇadvāragāme asuko nāmāti. So taṁ upasaṅkamitvā pucchi, svāssa pupphitakāle",
  "atk-s0304a0:524_4": "diṭṭhattā attano dassanānurūpena “lohitako kiṁsuko”ti āha. So “ayaṁ purimena viruddhaṁ",
  "atk-s0304a0:524_5": "āha, kāḷako lohitakato suvidūradūre”ti tassapi veyyākaraṇena asantuṭṭho “atthi pana,",
  "atk-s0304a0:524_6": "bho, aññopi koci kiṁsukadassāvī, yena kiṁsuko diṭṭhapubbo”ti? Pucchitvā, “atthi pacchimadvāragāme",
  "atk-s0304a0:524_7": "asuko nāmā”ti vutte tampi upasaṅkamitvā pucchi. Svāssa phalitakāle diṭṭhattā attano",
  "atk-s0304a0:524_8": "dassanānurūpena “ocirakajāto ādinnasipāṭiko”ti āha. Phalitakālasmiñhi kiṁsuko olambamānacīrako",
  "atk-s0304a0:524_9": "viya adhomukhaṁ katvā gahitaasikoso viya ca sirīsarukkho viya ca lambamānaphalo hoti.",
  "atk-s0304a0:524_10": "So “ayaṁ purimehi viruddhaṁ āha, na sakkā imassa vacanaṁ gahetu”nti tassapi veyyākaraṇena",
  "atk-s0304a0:524_11": "asantuṭṭho “atthi pana, bho, aññopi koci kiṁsukadassāvī, yena kiṁsuko diṭṭhapubbo”ti?",
  "atk-s0304a0:524_12": "Pucchitvā, “atthi uttaradvāragāme asuko nāmā”ti vutte tampi upasaṅkamitvā pucchi.",
  "atk-s0304a0:524_13": "So assa sañchannapattakāle diṭṭhattā attano dassanānurūpena “bahalapattapalāso sandacchāyo”ti",
  "atk-s0304a0:524_14": "āha. Sandacchāyo nāma saṁsanditvā ṭhitacchāyo.",
  "atk-s0304a0:525_0": "So “ayampi purimehi viruddhaṁ āha, na sakkā imassa vacanaṁ gahetu”nti tassapi veyyākaraṇena",
  "atk-s0304a0:525_1": "asantuṭṭho taṁ āha, “kiṁ nu kho, bho, tumhe attanova dhammatāya kiṁsukaṁ jānātha,",
  "atk-s0304a0:525_2": "udāhu kenaci vo akkhāto”ti? Kiṁ, bho, mayaṁ jānāma? Atthi pana mahānagarassa majjhe",
  "atk-s0304a0:525_3": "amhākaṁ ācariyo vejjapaṇḍito, taṁ nissāya amhehi ñātanti. “Tena hi ahampi ācariyameva",
  "atk-s0304a0:525_4": "upasaṅkamitvā nikkaṅkho bhavissāmī”ti tassa santikaṁ upasaṅkamitvā taṁ vanditvā aṭṭhāsi.",
  "atk-s0304a0:525_5": "Vejjapaṇḍito tena saddhiṁ sammoditvā, “kenatthena āgatosi bhadramukhā”ti pucchi.",
  "atk-s0304a0:525_6": "Rogenamhi, ayya, upadduto, bhesajjaṁ me kathethāti. Tena hi, bho, gaccha, kiṁsukarukkhaṁ",
  "atk-s0304a0:525_7": "chinditvā sosetvā jhāpetvā tassa khārodakaṁ gahetvā iminā ciminā ca bhesajjena yojetvā",
  "atk-s0304a0:525_8": "ariṭṭhaṁ katvā piva, etena te phāsukaṁ bhavissatīti. So tathā katvā nirogo balavā pāsādiko jāto.",
  "atk-s0304a0:526_0": "Tattha mahānagaraṁ viya nibbānanagaraṁ daṭṭhabbaṁ. Vejjapaṇḍito viya sammāsambuddho.",
  "atk-s0304a0:526_1": "Vuttampi ce taṁ “bhisakko sallakattoti kho, sunakkhatta, tathāgatassetaṁ adhivacanaṁ",
  "atk-s0304a0:526_2": "arahato sammāsambuddhassā”ti catūsu dvāragāmesu cattāro vejjantevāsikā viya cattāro",
  "atk-s0304a0:526_3": "dassanavisuddhipattā khīṇāsavā. Paccantavāsī paṭhamapuriso viya pañhapucchako bhikkhu.",
  "atk-s0304a0:526_4": "Paccantavāsino catunnaṁ vejjantevāsikānaṁ kathāya asantuṭṭhassa ācariyameva upasaṅkamitvā",
  "atk-s0304a0:526_5": "pucchanakālo viya imassa bhikkhuno catunnaṁ dassanavisuddhipattānaṁ khīṇāsavānaṁ",
  "atk-s0304a0:526_6": "kathāya asantuṭṭhassa satthāraṁ upasaṅkamitvā pucchanakālo.",
  "atk-s0304a0:527_0": "Yathā yathā adhimuttānanti yena yenākārena adhimuttānaṁ. Dassanaṁ suvisuddhanti nibbānadassanaṁ",
  "atk-s0304a0:527_1": "suṭṭhu visuddhaṁ. Tathā tathā kho tehi sappurisehi byākatanti tena tenevākārena tuyhaṁ",
  "atk-s0304a0:527_2": "tehi sappurisehi kathitaṁ. Yathā hi “kāḷako kiṁsuko”ti kathento na aññaṁ kathesi,",
  "atk-s0304a0:527_3": "attanā diṭṭhanayena kiṁsukameva kathesi, evameva chaphassāyatanānaṁ vasena dassanavisuddhipattakhīṇāsavopi",
  "atk-s0304a0:527_4": "imaṁ pañhaṁ kathento na aññaṁ kathesi, attanā adhigatamaggena dassanavisuddhikaṁ",
  "atk-s0304a0:527_5": "nibbānameva kathesi.",
  "atk-s0304a0:528_0": "Yathā ca “lohitako ocirakajāto bahalapattapalāso kiṁsuko”ti kathentopi na aññaṁ kathesi,",
  "atk-s0304a0:528_1": "attanā diṭṭhanayena kiṁsukameva kathesi, evameva pañcupādānakkhandhavasena catumahābhūtavasena",
  "atk-s0304a0:528_2": "tebhūmakadhammavasena dassanavisuddhipattakhīṇāsavopi imaṁ pañhaṁ kathento na aññaṁ",
  "atk-s0304a0:528_3": "kathesi, attanā adhigatamaggena dassanavisuddhikaṁ nibbānameva kathesi.",
  "atk-s0304a0:529_0": "Tattha yathā kāḷakakāle kiṁsukadassāvinopi taṁ dassanaṁ bhūtaṁ tacchaṁ na tena aññaṁ",
  "atk-s0304a0:529_1": "diṭṭhaṁ, kiṁsukova diṭṭho, evameva chaphassāyatanavasena dassanavisuddhipattassāpi",
  "atk-s0304a0:529_2": "khīṇāsavassa dassanaṁ bhūtaṁ tacchaṁ, na tena aññaṁ kathitaṁ, attanā adhigatamaggena",
  "atk-s0304a0:529_3": "dassanavisuddhikaṁ nibbānameva kathitaṁ. Yathā ca lohitakāle ocirakajātakāle bahalapattapalāsakāle",
  "atk-s0304a0:529_4": "kiṁsukadassāvinopi taṁ dassanaṁ bhūtaṁ tacchaṁ, na tena aññaṁ diṭṭhaṁ, kiṁsukova",
  "atk-s0304a0:529_5": "diṭṭho, evameva pañcupādānakkhandhavasena catumahābhūtavasena tebhūmakadhammavasena",
  "atk-s0304a0:529_6": "dassanavisuddhipattassāpi khīṇāsavassa dassanaṁ bhūtaṁ tacchaṁ, na tena aññaṁ kathitaṁ,",
  "atk-s0304a0:529_7": "attanā adhigatamaggena dassanavisuddhikaṁ nibbānameva kathitaṁ.",
  "atk-s0304a0:530_0": "Seyyathāpi, bhikkhu rañño paccantimaṁ nagaranti idaṁ kasmā āraddhaṁ? Sace tena bhikkhunā",
  "atk-s0304a0:530_1": "taṁ sallakkhitaṁ, athassa dhammadesanatthaṁ āraddhaṁ. Sace na sallakkhitaṁ, athassa",
  "atk-s0304a0:530_2": "iminā nagaropamena tassevatthassa dīpanatthāya āvibhāvanatthāya āraddhaṁ. Tattha",
  "atk-s0304a0:530_3": "yasmā majjhimapadese nagarassa pākārādīni thirāni vā hontu dubbalāni vā, sabbaso",
  "atk-s0304a0:530_4": "vā mā hontu, corāsaṅkā na honti, tasmā taṁ aggahetvā “paccantimaṁ nagara”nti āha.",
  "atk-s0304a0:530_5": "Daḷhuddhāpanti thirapākāraṁ. Daḷhapākāratoraṇanti thirapākārañceva thiratoraṇañca.",
  "atk-s0304a0:530_6": "Toraṇāni nāma hi purisubbedhāni nagarassa alaṅkāratthaṁ karīyanti, coranivāraṇatthānipi",
  "atk-s0304a0:530_7": "hontiyeva. Atha vā toraṇanti piṭṭhasaṅghāṭassetaṁ nāmaṁ, thirapiṭṭhasaṅghāṭantipi",
  "atk-s0304a0:530_8": "attho. Chadvāranti nagaradvāraṁ nāma ekampi hoti dvepi satampi sahassampi, idha pana",
  "atk-s0304a0:530_9": "satthā chadvārikanagaraṁ dassento evamāha. Paṇḍitoti paṇḍiccena samannāgato. Byattoti",
  "atk-s0304a0:530_10": "veyyattiyena samannāgato visadañāṇo. Medhāvīti ṭhānuppattikapaññāsaṅkhātāya medhāya samannāgato.",
  "atk-s0304a0:531_0": "Puratthimāya disāyātiādimhi bhūtamatthaṁ katvā evamattho veditabbo – samiddhe kira",
  "atk-s0304a0:531_1": "mahānagare sattaratanasampanno rājā cakkavatti rajjaṁ anusāsati, tassetaṁ paccantanagaraṁ",
  "atk-s0304a0:531_2": "rājāyuttavirahitaṁ, atha purisā āgantvā “amhākaṁ, deva, nagare āyuttako natthi, dehi",
  "atk-s0304a0:531_3": "no kiñci āyuttaka”nti āhaṁsu. Rājā ekaṁ puttaṁ datvā “gacchatha, etaṁ ādāya tattha",
  "atk-s0304a0:531_4": "abhisiñcitvā vinicchayaṭṭhānādīni katvā vasathā”ti. Te tathā akaṁsu. Rājaputto pāpamittasaṁsaggena",
  "atk-s0304a0:531_5": "katipāheyeva surāsoṇḍo hutvā, sabbāni vinicchayaṭṭhānādīni hāretvā, nagaramajjhe",
  "atk-s0304a0:531_6": "dhuttehi parivārito suraṁ pivanto naccagītādiratiyā vītināmeti. Atha rañño āgantvā ārocayiṁsu.",
  "atk-s0304a0:532_0": "Rājā ekaṁ paṇḍitaṁ amaccaṁ āṇāpesi – “gaccha kumāraṁ ovaditvā, vinicchayaṭṭhānādīni",
  "atk-s0304a0:532_1": "kāretvā, puna abhisekaṁ katvā, ehī”ti. Na sakkā, deva, kumāraṁ ovadituṁ, caṇḍo kumāro",
  "atk-s0304a0:532_2": "ghāteyyāpi manti. Athekaṁ balasampannaṁ yodhaṁ āṇāpesi – “tvaṁ iminā saddhiṁ gantvā",
  "atk-s0304a0:532_3": "sace so ovāde na tiṭṭhati, sīsamassa chindāhī”ti. Iti so amacco yodho cāti idaṁ sīghaṁ",
  "atk-s0304a0:532_4": "dūtayugaṁ tattha gantvā dovārikaṁ pucchi – “kahaṁ, bho, nagarassa sāmi kumāro”ti.",
  "atk-s0304a0:532_5": "Esa majjhesiṅghāṭake suraṁ pivanto dhuttaparivārito gītādiratiṁ anubhonto nisinnoti.",
  "atk-s0304a0:532_6": "Atha taṁ dūtayugaṁ gantvā amacco tāvettha, “sāmi, vinicchayaṭṭhānādīni kira kāretvā",
  "atk-s0304a0:532_7": "sādhukaṁ rajjaṁ anusāsā”ti āha. Kumāro asuṇanto viya nisīdi. Atha naṁ yodho sīse",
  "atk-s0304a0:532_8": "gahetvā, “sace rañño āṇaṁ karosi, kara, no ce, ettheva te sīsaṁ pātessāmī”ti khaggaṁ",
  "atk-s0304a0:532_9": "abbāhi. Paricārakā dhuttā tāvadeva disāsu palāyiṁsu. Kumāro bhīto sāsanaṁ sampaṭicchi.",
  "atk-s0304a0:532_10": "Athassa te tattheva abhisekaṁ katvā setacchattaṁ ussāpetvā “sammā rajjaṁ anusāsāhī”ti",
  "atk-s0304a0:532_11": "raññā vuttaṁ yathābhūtavacanaṁ niyyātetvā yathāgatamaggameva paṭipajjiṁsu. Imamatthaṁ",
  "atk-s0304a0:532_12": "āvikaronto bhagavā “puratthimāya disāyā”ti āha.",
  "atk-s0304a0:533_0": "Tatridaṁ opammasaṁsandanaṁ – samiddhamahānagaraṁ viya hi nibbānanagaraṁ daṭṭhabbaṁ,",
  "atk-s0304a0:533_1": "sattaratanasamannāgato rājā cakkavatti viya sattabojjhaṅgaratanasamannāgato dhammarājā",
  "atk-s0304a0:533_2": "sammāsambuddho, paccantimanagaraṁ viya sakkāyanagaraṁ, tasmiṁ nagare kūṭarājaputto",
  "atk-s0304a0:533_3": "viya imassa bhikkhuno kūṭacittuppādo, kūṭarājaputtassa dhuttehi parivāritakālo viya",
  "atk-s0304a0:533_4": "imassa bhikkhuno pañcahi nīvaraṇehi samaṅgikālo, dve sīghadūtā viya samathakammaṭṭhānañca",
  "atk-s0304a0:533_5": "vipassanākammaṭṭhānañca, mahāyodhena sīse gahitakālo viya uppannapaṭhamajjhānasamādhinā",
  "atk-s0304a0:533_6": "niccalaṁ katvā cittaggahitakālo, yodhena sīse gahitamatte dhuttānaṁ disāsu palāyitvā",
  "atk-s0304a0:533_7": "dūrībhāvo viya paṭhamajjhānamhi uppannamatte nīvaraṇānaṁ dūrībhāvo, “karissāmi rañño",
  "atk-s0304a0:533_8": "sāsana”nti sampaṭicchitamatte vissaṭṭhakālo viya jhānato vuṭṭhitakālo, amaccena rañño",
  "atk-s0304a0:533_9": "sāsanaṁ ārocitakālo viya samādhinā cittaṁ kammaniyaṁ katvā vipassanākammaṭṭhānassa",
  "atk-s0304a0:533_10": "vaḍḍhitakālo, tatthevassa tehi dvīhi dūtehi katābhisekassa setacchattaussāpanaṁ viya",
  "atk-s0304a0:533_11": "samathavipassanākammaṭṭhānaṁ nissāya arahattappattassa vimuttisetacchattussāpanaṁ veditabbaṁ.",
  "atk-s0304a0:534_0": "Nagaranti kho bhikkhu imassetaṁ cātumahābhūtikassa kāyassa adhivacanantiādīsu pana",
  "atk-s0304a0:534_1": "cātumahābhūtikassātiādīnaṁ padānaṁ attho heṭṭhā vitthāritova. Kevalaṁ pana viññāṇarājaputtassa",
  "atk-s0304a0:534_2": "nivāsaṭṭhānattā ettha kāyo “nagara”nti vutto, tasseva dvārabhūtattā cha āyatanāni",
  "atk-s0304a0:534_3": "“dvārānī”ti, tesu dvāresu niccaṁ suppatiṭṭhitattā sati “dovāriko”ti, kammaṭṭhānaṁ",
  "atk-s0304a0:534_4": "ācikkhantena dhammarājena pesitattā samathavipassanā “sīghaṁ dūtayuga”nti. Ettha",
  "atk-s0304a0:534_5": "mahāyodho viya samatho, paṇḍitāmacco viya vipassanā veditabbā.",
  "atk-s0304a0:535_0": "Majjhe siṅghāṭakoti nagaramajjhe siṅghāṭako. Mahābhūtānanti hadayavatthussa nissayabhūtānaṁ",
  "atk-s0304a0:535_1": "mahābhūtānaṁ. Vatthurūpassa hi paccayadassanatthamevetaṁ catumahābhūtaggahaṇaṁ kataṁ.",
  "atk-s0304a0:535_2": "Nagaramajjhe pana so rājakumāro viya sarīramajjhe hadayarūpasiṅghāṭake nisinno samathavipassanādūtehi",
  "atk-s0304a0:535_3": "arahattābhisekena abhisiñcitabbo vipassanāviññāṇarājaputto daṭṭhabbo. Nibbānaṁ pana",
  "atk-s0304a0:535_4": "yathābhūtasabhāvaṁ akuppaṁ adhikārīti katvā yathābhūtaṁ vacananti vuttaṁ. Ariyamaggo",
  "atk-s0304a0:535_5": "pana yādisova pubbabhāgavipassanāmaggo, ayampi aṭṭhaṅgasamannāgatattā tādisoyevāti",
  "atk-s0304a0:535_6": "katvā yathāgatamaggoti vutto. Idaṁ tāvettha dhammadesanatthaṁ ābhatāya upamāya saṁsandanaṁ.",
  "atk-s0304a0:536_0": "Tassevatthassa pākaṭīkaraṇatthaṁ ābhatapakkhe pana idaṁ saṁsandanaṁ – ettha hi chadvārūpamā",
  "atk-s0304a0:536_1": "chaphassāyatanavasena dassanavisuddhipattaṁ khīṇāsavaṁ dassetuṁ ābhatā, nagarasāmiupamā",
  "atk-s0304a0:536_2": "pañcakkhandhavasena, siṅghāṭakūpamā catumahābhūtavasena, nagarūpamā tebhūmakadhammavasena",
  "atk-s0304a0:536_3": "dassanavisuddhipattaṁ khīṇāsavaṁ dassetuṁ ābhatā. Saṅkhepato panimasmiṁ sutte catusaccameva",
  "atk-s0304a0:536_4": "kathitaṁ. Sakalenapi hi nagarasambhārena dukkhasaccameva kathitaṁ, yathābhūtavacanena",
  "atk-s0304a0:536_5": "nirodhasaccaṁ, yathāgatamaggena maggasaccaṁ, dukkhassa pana pabhāvikā taṇhā samudayasaccaṁ.",
  "atk-s0304a0:536_6": "Desanāpariyosāne pañhapucchako bhikkhu sotāpattiphale patiṭṭhitoti.",
  "atk-s0304a0:537": "9. Vīṇopamasuttavaṇṇanā",
  "atk-s0304a0:538_0": "246. Navame yassa kassaci, bhikkhave, bhikkhussa vā bhikkhuniyā vāti idaṁ satthā",
  "atk-s0304a0:538_1": "yathā nāma mahākuṭumbiko mahantaṁ kasikammaṁ katvā, nipphannasasso gharadvāre maṇḍapaṁ",
  "atk-s0304a0:538_2": "katvā, ubhatosaṅghassa dānaṁ pavatteyya. Kiñcāpi tena ubhatosaṅghassa dānaṁ paṭṭhapitaṁ,",
  "atk-s0304a0:538_3": "dvīsu pana parisāsu santappitāsu sesajanampi santappetiyeva, evameva bhagavā samadhikāni",
  "atk-s0304a0:538_4": "cattāri asaṅkhyeyyāni pāramiyo pūretvā bodhimaṇḍe sabbaññutaññāṇaṁ adhigantvā pavattitavaradhammacakko",
  "atk-s0304a0:538_5": "jetavanamahāvihāre nisinno bhikkhuparisāya ceva bhikkhuniparisāya ca mahādhammayāgaṁ",
  "atk-s0304a0:538_6": "yajanto vīṇopamasuttaṁ ārabhi. Taṁ penetaṁ kiñcāpi dve parisā sandhāya āraddhaṁ,",
  "atk-s0304a0:538_7": "catunnampi pana parisānaṁ avāritaṁ. Tasmā sabbehipi sotabbañceva saddhātabbañca,",
  "atk-s0304a0:538_8": "pariyogāhitvā cassa attharaso vinditabboti.",
  "atk-s0304a0:539_0": "Tattha chandotiādīsu chando nāma pubbuppattikā dubbalataṇhā, so rañjetuṁ na sakkoti.",
  "atk-s0304a0:539_1": "Aparāparaṁ uppajjamānā pana balavataṇhā rāgo nāma, so rañjetuṁ sakkoti. Daṇḍādānādīni",
  "atk-s0304a0:539_2": "kātuṁ asamattho pubbuppattiko dubbalakodho doso nāma. Tāni kātuṁ samattho aparāparuppattiko",
  "atk-s0304a0:539_3": "balavakodho paṭighaṁ nāma. Moho pana mohanasammohanavasena uppannaṁ aññāṇaṁ. Evamettha",
  "atk-s0304a0:539_4": "pañcahipi padehi tīṇi akusalamūlāni gahitāni. Tesu gahitesu sabbepi tammūlakā kilesā",
  "atk-s0304a0:539_5": "gahitāva honti. “Chando rāgo”ti vā padadvayena aṭṭhalobhasahagatacittuppādā, “doso",
  "atk-s0304a0:539_6": "paṭigha”nti padadvayena dve domanassasahagatacittuppādā, mohapadena lobhadosarahitā",
  "atk-s0304a0:539_7": "dve uddhaccavicikicchāsahagatacittuppādā gahitāti. Evaṁ sabbepi dvādasa cittuppādā dassitāva honti.",
  "atk-s0304a0:540_0": "Sabhayoti kilesacorānaṁ nivāsaṭṭhānattā sabhayo. Sappaṭibhayoti vadhabandhanādīnaṁ",
  "atk-s0304a0:540_1": "kāraṇattā sappaṭibhayo. Sakaṇṭakoti rāgādīhi kaṇṭakehi sakaṇṭako. Sagahanoti rāgagahanādīhi",
  "atk-s0304a0:540_2": "sagahano. Ummaggoti devalokaṁ vā manussalokaṁ vā nibbānaṁ vā gacchantassa amaggo.",
  "atk-s0304a0:540_3": "Kummaggoti kucchitajegucchibhūtaṭṭhānagamanaekapadikamaggo viya apāyasampāpakattā",
  "atk-s0304a0:540_4": "kummaggo. Duhitikoti ettha ihitīti iriyanā, dukkhā ihiti etthāti, duhitiko. Yasmiñhi",
  "atk-s0304a0:540_5": "magge mūlaphalādikhādanīyaṁ vā sāyanīyaṁ vā natthi, tasmiṁ iriyanā dukkhā hoti, na",
  "atk-s0304a0:540_6": "sakkā taṁ paṭipajjitvā icchitaṭṭhānaṁ gantuṁ. Kilesamaggampi paṭipajjitvā na sakkā",
  "atk-s0304a0:540_7": "sampattibhavaṁ gantunti kilesamaggo duhitikoti vutto. Dvīhitikotipi pāṭho, esevattho.",
  "atk-s0304a0:540_8": "Asappurisasevitoti kokālikādīhi asappurisehi sevito.",
  "atk-s0304a0:541_0": "Tato cittaṁ nivārayeti tehi cakkhuviññeyyehi rūpehi taṁ chandādivasena pavattacittaṁ",
  "atk-s0304a0:541_1": "asubhāvajjanādīhi upāyehi nivāraye. Cakkhudvārasmiñhi iṭṭhārammaṇe rāge uppanne asubhato",
  "atk-s0304a0:541_2": "āvajjantassa cittaṁ nivattati, aniṭṭhārammaṇe dose uppanne mettato āvajjantassa cittaṁ",
  "atk-s0304a0:541_3": "nivattati, majjhattārammaṇe mohe uppanne uddesaparipucchaṁ garuvāsaṁ āvajjantassa",
  "atk-s0304a0:541_4": "cittaṁ nivattati. Evaṁ asakkontena pana satthumahattataṁ dhammassa svākkhātatā saṅghassa",
  "atk-s0304a0:541_5": "suppaṭipatti ca āvajjitabbā. Satthumahattataṁ paccavekkhatopi hi dhammassa svākkhātataṁ",
  "atk-s0304a0:541_6": "saṅghassa suppaṭipattiṁ paccavekkhatopi cittaṁ nivattati. Tena vuttaṁ “asubhāvajjanādīhi",
  "atk-s0304a0:541_7": "upāyehi nivāraye”ti.",
  "atk-s0304a0:542_0": "Kiṭṭhanti kiṭṭhaṭṭhāne uppannasassaṁ. Sampannanti paripuṇṇaṁ sunipphannaṁ. Kiṭṭhādoti",
  "atk-s0304a0:542_1": "sassakhādako. Evameva khoti ettha sampannakiṭṭhaṁ viya pañca kāmaguṇā daṭṭhabbā,",
  "atk-s0304a0:542_2": "kiṭṭhādo goṇo viya kūṭacittaṁ, kiṭṭhārakkhassa pamādakālo viya bhikkhuno chasu dvāresu",
  "atk-s0304a0:542_3": "satiṁ pahāya vicaraṇakālo, kiṭṭhārakkhassa pamādamāgamma goṇena gahitagabbhassa kiṭṭhassa",
  "atk-s0304a0:542_4": "khāditattā sassasāmino sassaphalānadhigamo viya chadvārarakkhikāya satiyā vippavāsamāgamma",
  "atk-s0304a0:542_5": "pañcakāmaguṇaṁ assādentena cittena kusalapakkhassa nāsitattā bhikkhuno sāmaññaphalādhigamābhāvo veditabbo.",
  "atk-s0304a0:543_0": "Uparighaṭāyanti dvinnaṁ siṅgānaṁ antare. Suniggahitaṁ niggaṇheyyāti ghaṭāyaṁ patiṭṭhite",
  "atk-s0304a0:543_1": "nāsārajjuke suṭṭhu niggahitaṁ katvā niggaṇheyya. Daṇḍenāti muggarasadisena thūladaṇḍakena.",
  "atk-s0304a0:543_2": "Evañhi so bhikkhave goṇoti evaṁ so kiṭṭhārakkhassa pamādamanvāya yasmiṁ yasmiṁ khaṇe",
  "atk-s0304a0:543_3": "kiṭṭhaṁ otaritukāmo hoti, tasmiṁ tasmiṁ khaṇe evaṁ niggaṇhitvā tāḷetvā osajjanena",
  "atk-s0304a0:543_4": "nibbisevanabhāvaṁ upanīto goṇo.",
  "atk-s0304a0:544_0": "Evameva khoti idhāpi sampannakiṭṭhamiva pañca kāmaguṇā daṭṭhabbā, kiṭṭhādo viya kūṭacittaṁ,",
  "atk-s0304a0:544_1": "kiṭṭhārakkhassa appamādo viya imassa bhikkhuno chasu dvāresu satiyā avissajjanaṁ,",
  "atk-s0304a0:544_2": "daṇḍo viya suttanto, goṇassa kiṭṭhābhimukhakāle daṇḍena tāḷanaṁ viya cittassa bahiddhā",
  "atk-s0304a0:544_3": "puthuttārammaṇābhimukhakāle anamataggiyadevadūtaādittaāsīvisūpamaanāgatabhayādīsu",
  "atk-s0304a0:544_4": "taṁ taṁ suttaṁ āvajjetvā cittuppādassa puthuttārammaṇato nivāretvā mūlakammaṭṭhāne",
  "atk-s0304a0:544_5": "otāraṇaṁ veditabbaṁ. Tenāhu porāṇā –",
  "atk-s0304a0:545": "“Subhāsitaṁ sutvā mano pasīdati,",
  "atk-s0304a0:546": "Dameti naṁ pītisukhañca vindati;",
  "atk-s0304a0:547": "Tadassa ārammaṇe tiṭṭhate mano,",
  "atk-s0304a0:548": "Goṇova kiṭṭhādako daṇḍatajjito”ti.",
  "atk-s0304a0:549_0": "Udujitanti tajjitaṁ. Sudujitanti sutajjitaṁ, sujitantipi attho. Udu, sudūti idaṁ",
  "atk-s0304a0:549_1": "pana nipātamattameva. Ajjhattanti gocarajjhattaṁ. Santiṭṭhatītiādīsu paṭhamajjhānavasena",
  "atk-s0304a0:549_2": "santiṭṭhati, dutiyajjhānavasena sannisīdati, tatiyajjhānavasena ekodi hoti, catutthajjhānavasena",
  "atk-s0304a0:549_3": "samādhiyati. Sabbampi vā etaṁ paṭhamajjhānavasena veditabbaṁ. Ettāvatā hi sammāsambuddhena",
  "atk-s0304a0:549_4": "samathānurakkhaṇaindriyasaṁvarasīlaṁ nāma kathitaṁ.",
  "atk-s0304a0:550_0": "Rañño vāti kassacideva paccantarañño vā. Saddaṁ suṇeyyāti paccūsakāle pabuddho kusalena",
  "atk-s0304a0:550_1": "vīṇāvādakena vādiyamānāya madhurasaddaṁ suṇeyya. Rajanīyotiādīsu cittaṁ rañjetīti",
  "atk-s0304a0:550_2": "rajanīyo. Kāmetabbatāya kamanīyo. Cittaṁ madayatīti madanīyo. Cittaṁ mucchitaṁ viya",
  "atk-s0304a0:550_3": "karaṇato mucchiyatīti mucchanīyo. Ābandhitvā viya gahaṇato bandhatīti bandhanīyo.",
  "atk-s0304a0:550_4": "Alaṁ me, bhoti vīṇāya saṇṭhānaṁ disvā taṁ anicchanto evamāha. Upadhāraṇeti veṭṭhake.",
  "atk-s0304a0:550_5": "Koṇanti caturassaṁ sāradaṇḍakaṁ.",
  "atk-s0304a0:551_0": "So taṁ vīṇanti so rājā “āharatha naṁ vīṇaṁ, ahamassā saddaṁ pasissāmī”ti taṁ vīṇaṁ",
  "atk-s0304a0:551_1": "gahetvā. Dasadhā vātiādīsu paṭhamaṁ tāva dasadhā phāleyya, athassā saddaṁ apassanto",
  "atk-s0304a0:551_2": "satadhā phāleyya, tathāpi apassanto sakalikaṁ sakalikaṁ kareyya, tathāpi apassanto",
  "atk-s0304a0:551_3": "“sakalikā jhāyissanti, saddo pana nikkhamitvā palāyissati, tadā naṁ passissāmī”ti",
  "atk-s0304a0:551_4": "agginā ḍaheyya. Tathāpi apassanto “sallahukāni masicuṇṇāni vātena bhassissanti, saddo",
  "atk-s0304a0:551_5": "sāradhaññaṁ viya pādamūle patissati, tadā naṁ passissāmī”ti mahāvāte vā ophuneyya.",
  "atk-s0304a0:551_6": "Tathāpi apassanto “masicuṇṇāni yathodakaṁ gamissanti, saddo pana pāraṁ gacchanto",
  "atk-s0304a0:551_7": "puriso viya nikkhamitvā tarissati, tadā naṁ passissāmī”ti nadiyā vā sīghasotāya pavāheyya.",
  "atk-s0304a0:552": "Evaṁ vadeyyāti sabbehipimehi upāyehi apassanto te manusse evaṁ vadeyya. Asatī kirāyanti asatī kira ayaṁ vīṇā, lāmikāti attho. Asatīti lāmakādhivacanametaṁ. Yathāha –",
  "atk-s0304a0:553": "“Asā lokitthiyo nāma, velā tāsaṁ na vijjati;",
  "atk-s0304a0:554": "Sārattā ca pagabbhā ca, sikhī sabbaghaso yathā”ti. ;",
  "atk-s0304a0:555_0": "Yathevaṁ yaṁkiñci vīṇā nāmāti na kevalañca vīṇāyeva lāmikā, yatheva pana ayaṁ vīṇā",
  "atk-s0304a0:555_1": "nāma, evaṁ yaṁkiñci aññampi tantibaddhaṁ, sabbaṁ taṁ lāmakamevāti attho. Evameva",
  "atk-s0304a0:555_2": "khoti ettha vīṇā viya pañcakkhandhā daṭṭhabbā, rājā viya yogāvacaro. Yathā so rājā",
  "atk-s0304a0:555_3": "taṁ vīṇaṁ dasadhā phālanato paṭṭhāya vicinanto saddaṁ adisvā vīṇāya anatthiko hoti,",
  "atk-s0304a0:555_4": "evaṁ yogāvacaro pañcakkhandhe sammasanto ahanti vā mamanti vā gahetabbaṁ apassanto",
  "atk-s0304a0:555_5": "khandhehi anatthiko hoti. Tenassa taṁ khandhasammasanaṁ dassento rūpaṁ samanvesati",
  "atk-s0304a0:555_6": "yāvatā rūpassa gatītiādimāha.",
  "atk-s0304a0:556_0": "Tattha samanvesatīti pariyesati. Yāvatā rūpassa gatīti yattakā rūpassa gati. Tattha",
  "atk-s0304a0:556_1": "gatīti gatigati, sañjātigati, salakkhaṇagati, vibhavagati, bhedagatīti pañcavidhā",
  "atk-s0304a0:556_2": "honti. Tattha idaṁ rūpaṁ nāma heṭṭhā avīcipariyantaṁ katvā upari akaniṭṭhabrahmalokaṁ",
  "atk-s0304a0:556_3": "anto katvā etthantare saṁsarati vattati, ayamassa gatigati nāma.",
  "atk-s0304a0:557_0": "Ayaṁ pana kāyo neva padumagabbhe, na puṇḍarīkanīluppalādīsu sañjāyati, āmāsayapakkāsayānaṁ",
  "atk-s0304a0:557_1": "pana antare bahalandhakāre duggandhapavanavicarite paramajegucche okāse pūtimacchādīsu",
  "atk-s0304a0:557_2": "kimi viya sañjāyati, ayaṁ rūpassa sañjātigati nāma.",
  "atk-s0304a0:558_0": "Duvidhaṁ pana rūpassa lakkhaṇaṁ, “ruppatīti kho, bhikkhave, tasmā rūpa”nti evaṁ vutta",
  "atk-s0304a0:558_1": "ruppanasaṅkhātaṁ paccattalakkhaṇañca aniccādibhedaṁ sāmaññalakkhaṇañca, ayamassa",
  "atk-s0304a0:558_2": "salakkhaṇagati nāma.",
  "atk-s0304a0:559": "“Gati migānaṁ pavanaṁ, ākāso pakkhinaṁ gati;",
  "atk-s0304a0:560": "Vibhavo gati dhammānaṁ, nibbānaṁ arahato gatī”ti. –",
  "atk-s0304a0:561_0": "Evaṁ vutto rūpassa abhāvo vibhavagati nāma. Yo panassa bhedo, ayaṁ bhedagati nāma.",
  "atk-s0304a0:561_1": "Vedanādīsupi eseva nayo. Kevalañhettha upari yāva bhavaggā tesaṁ sañjātigati, salakkhaṇagatiyañca",
  "atk-s0304a0:561_2": "vedayitasañjānanaabhisaṅkharaṇavijānanavasena paccattalakkhaṇaṁ veditabbaṁ.",
  "atk-s0304a0:562_0": "Tampi tassa na hotīti yadetaṁ rūpādīsu ahanti vā mamanti vā asmīti vā evaṁ niddiṭṭhaṁ",
  "atk-s0304a0:562_1": "diṭṭhitaṇhāmānaggāhattayaṁ, tampi tassa khīṇāsavassa na hotīti yathānusandhināva",
  "atk-s0304a0:562_2": "suttāgataṁ. Tena vuttaṁ mahāaṭṭhakathāyaṁ –",
  "atk-s0304a0:563": "“Ādimhi sīlaṁ kathitaṁ, majjhe samādhibhāvanā;",
  "atk-s0304a0:564": "Pariyosāne ca nibbānaṁ, esā vīṇopamā kathā”ti.",
  "atk-s0304a0:565": "10. Chappāṇakopamasuttavaṇṇanā",
  "atk-s0304a0:566_0": "247. Dasame arugattoti vaṇasarīro. Tesaṁyeva arūnaṁ pakkattā pakkagatto. Saravananti",
  "atk-s0304a0:566_1": "kaṇḍavanaṁ. Evameva khoti arugatto puriso viya dussīlapuggalo veditabbo. Tassa kusakaṇṭakehi",
  "atk-s0304a0:566_2": "viddhassa sarapattehi ca asidhārūpamehi vilikhitagattassa bhiyyosomattāya dukkhadomanassaṁ",
  "atk-s0304a0:566_3": "viya tattha tattha sabrahmacārīhi “ayaṁ so imesañca imesañca kammānaṁ kārako”ti vuccamānassa",
  "atk-s0304a0:566_4": "uppajjanadukkhaṁ veditabbaṁ.",
  "atk-s0304a0:567_0": "Labhati vattāranti labhati codakaṁ. Evaṁkārīti evarūpānaṁ vejjakammadūtakammādīnaṁ",
  "atk-s0304a0:567_1": "kārako. Evaṁsamācāroti vidhavā gocarādivasena evarūpagocaro. Asucigāmakaṇṭakoti asuddhaṭṭhena",
  "atk-s0304a0:567_2": "asuci, gāmavāsīnaṁ vijjhanaṭṭhena kaṇṭakoti gāmakaṇṭako.",
  "atk-s0304a0:568": "Pakkhinti hatthisoṇḍasakuṇaṁ. Ossajjeyyāti vissajjeyya. Āviñcheyyunti ākaḍḍheyyuṁ. Pavekkhāmīti pavisissāmi. Ākāsaṁ ḍessāmīti ākāsaṁ uppatissāmi.",
  "atk-s0304a0:569_0": "Etesu pana ahi “bhogehi maṇḍalaṁ bandhitvā supissāmī”ti vammikaṁ pavisitukāmo hoti.",
  "atk-s0304a0:569_1": "Susumāro “dūre bilaṁ pavisitvā nipajjissāmī”ti udakaṁ pavisitukāmo hoti. Pakkhī “ajaṭākāse",
  "atk-s0304a0:569_2": "sukhaṁ vicarissāmī”ti ākāsaṁ ḍetukāmo hoti. Kukkuro “uddhanaṭṭhāne chārikaṁ byūhitvā",
  "atk-s0304a0:569_3": "usumaṁ gaṇhanto nipajjissāmī”ti gāmaṁ pavisitukāmo hoti. Siṅgālo “manussamaṁsaṁ khāditvā",
  "atk-s0304a0:569_4": "piṭṭhiṁ pasāretvā sayissāmī”ti āmakasusānaṁ pavisitukāmo hoti. Makkaṭo “ucce rukkhe",
  "atk-s0304a0:569_5": "abhiruhitvā disādisaṁ pakkhandissāmī”ti vanaṁ pavisitukāmo hoti.",
  "atk-s0304a0:570_0": "Anuvidhāyeyyunti anugaccheyyuṁ, anuvidhiyeyyuntipi pāṭho, anuvidhānaṁ āpajjeyyunti",
  "atk-s0304a0:570_1": "attho. Yattha so yāti, tattheva gaccheyyunti vuttaṁ hoti. Evamevāti ettha cha pāṇakā",
  "atk-s0304a0:570_2": "viya chāyatanāni daṭṭhabbāni, daḷharajju viya taṇhā, majjhe gaṇṭhi viya avijjā. Yasmiṁ",
  "atk-s0304a0:570_3": "yasmiṁ dvāre ārammaṇaṁ balavaṁ hoti, taṁ taṁ āyatanaṁ tasmiṁ tasmiṁ ārammaṇe āviñchati.",
  "atk-s0304a0:571_0": "Imaṁ pana upamaṁ bhagavā sarikkhakena vā āhareyya āyatanānaṁ vā nānattadassanavasena.",
  "atk-s0304a0:571_1": "Tattha sarikkhakena tāva visuṁ appanākiccaṁ natthi, pāḷiyaṁyeva appitā. Āyatanānaṁ",
  "atk-s0304a0:571_2": "nānattadassanena pana ayaṁ appanā – ahi nāmesa bahi sittasammaṭṭhe ṭhāne nābhiramati,",
  "atk-s0304a0:571_3": "saṅkāraṭṭhānatiṇapaṇṇagahanavammikāniyeva pana pavisitvā nipannakāle abhiramati,",
  "atk-s0304a0:571_4": "ekaggataṁ āpajjati. Evameva cakkhupetaṁ visamajjhāsayaṁ, maṭṭhāsu suvaṇṇabhittiādīsu",
  "atk-s0304a0:571_5": "nābhiramati, oloketumpi na icchati, rūpacittapupphalatādivicittesuyeva pana abhiramati.",
  "atk-s0304a0:571_6": "Tādisesu hi ṭhānesu cakkhumhi appahonte mukhampi vivaritvā oloketukāmo hoti.",
  "atk-s0304a0:572_0": "Susumāropi bahi nikkhanto gahetabbaṁ na passati, akkhiṁ nimīletvā carati. Yadā pana",
  "atk-s0304a0:572_1": "byāmasatamattaṁ udakaṁ ogāhitvā bilaṁ pavisitvā nipanno hoti, tadā tassa cittaṁ ekaggaṁ",
  "atk-s0304a0:572_2": "hoti, sukhaṁ supati. Evameva sotampetaṁ bilajjhāsayaṁ ākāsasannissitaṁ, kaṇṇacchiddakūpakeyeva",
  "atk-s0304a0:572_3": "ajjhāsayaṁ karoti, kaṇṇacchiddākāsoyeva tassa saddasavane paccayo hoti. Ajaṭākāsopi",
  "atk-s0304a0:572_4": "vaṭṭatiyeva. Antoleṇasmiñhi sajjhāye kayiramāne na leṇacchadanaṁ bhinditvā saddo",
  "atk-s0304a0:572_5": "bahi nikkhamati, dvāravātapānachiddehi pana nikkhamitvā dhātuparamparā ghaṭṭento",
  "atk-s0304a0:572_6": "āgantvā sotapasādaṁ ghaṭṭeti. Atha tasmiṁ kāle “asukaṁ nāma sajjhāyatī”ti leṇapiṭṭhe nisinnā jānanti.",
  "atk-s0304a0:573_0": "Evaṁ sante sampattagocaratā hoti, kiṁ panetaṁ sampattagocaranti? Āma sampattagocaraṁ.",
  "atk-s0304a0:573_1": "Yadi evaṁ dūre bheriādīsu vajjamānesu “dūre saddo”ti jānanaṁ na bhaveyyāti. No na",
  "atk-s0304a0:573_2": "bhavati. Sotapasādasmiñhi ghaṭṭite “dūre saddo, āsanne saddo, paratīre orimatīre”ti",
  "atk-s0304a0:573_3": "tathā tathā jānanākāro hoti, dhammatā esāti. Kiṁ etāya dhammatāya? Yato yato chiddaṁ,",
  "atk-s0304a0:573_4": "tato tato savanaṁ hoti candimasūriyādīnaṁ dassanaṁ viyāti asampattagocaramevetaṁ.",
  "atk-s0304a0:574_0": "Pakkhīpi rukkhe vā bhūmiyaṁ vā na ramati. Yadā pana ekaṁ vā dve vā leḍḍupāte atikkamma",
  "atk-s0304a0:574_1": "ajaṭākāsaṁ pakkhando hoti, tadā ekaggacittataṁ āpajjati. Evameva ghānampi ākāsajjhāsayaṁ",
  "atk-s0304a0:574_2": "vātūpanissayagandhagocaraṁ. Tathā hi gāvo navavuṭṭhe deve bhūmiṁ ghāyitvā ghāyitvā",
  "atk-s0304a0:574_3": "ākāsābhimukho hutvā vātaṁ ākaḍḍhanti. Aṅgulīhi gandhapiṇḍaṁ gahetvāpi ca upasiṅghanakāle",
  "atk-s0304a0:574_4": "vātaṁ anākaḍḍhanto neva tassa gandhaṁ jānāti.",
  "atk-s0304a0:575_0": "Kukkuropi bahi caranto khemaṭṭhānaṁ na passati, leḍḍudaṇḍādīhi upadduto hoti. Antogāmaṁ",
  "atk-s0304a0:575_1": "pavisitvā uddhanaṭṭhāne chārikaṁ byūhitvā nipannassa panassa phāsu hoti. Evameva",
  "atk-s0304a0:575_2": "jivhāpi gāmajjhāsayā āposannissitarasārammaṇā. Tathā hi tiyāmarattiṁ samaṇadhammaṁ",
  "atk-s0304a0:575_3": "katvāpi pātova pattacīvaramādāya gāmaṁ pavisitabbaṁ hoti. Sukkhakhādanīyassa ca na",
  "atk-s0304a0:575_4": "sakkā kheḷena atemitassa rasaṁ jānituṁ.",
  "atk-s0304a0:576_0": "Siṅgālopi bahi caranto ratiṁ na vindati, āmakasusāne manussamaṁsaṁ khāditvā nipannasseva",
  "atk-s0304a0:576_1": "panassa phāsu hoti. Evameva kāyopi upādiṇṇakajjhāsayo pathavīsannissitaphoṭṭhabbārammaṇo.",
  "atk-s0304a0:576_2": "Tathā hi aññaṁ upādiṇṇakaṁ alabhamānā sattā attanova hatthatale sīsaṁ katvā nipajjanti.",
  "atk-s0304a0:576_3": "Ajjhattikabāhirā cassa pathavī ārammaṇaggahaṇe paccayo hoti. Susanthatassāpi hi sayanassa",
  "atk-s0304a0:576_4": "heṭṭhāṭhitānampi vā phalakānaṁ na sakkā anisīdantena vā anuppīḷantena vā thaddhamudubhāvo",
  "atk-s0304a0:576_5": "jānitunti ajjhattikabāhirā pathavī etassa phoṭṭhabbajānane paccayo hoti.",
  "atk-s0304a0:577_0": "Makkaṭopi bhūmiyaṁ vicaranto nābhiramati, hatthasatubbedhaṁ panassa rukkhaṁ āruyha",
  "atk-s0304a0:577_1": "viṭapapiṭṭhe nisīditvā disāvidisā olokentasseva phāsuko hoti. Evaṁ manopi nānajjhāsayo",
  "atk-s0304a0:577_2": "bhavaṅgapaccayo, diṭṭhapubbepi nānārammaṇajjhāsayaṁ karotiyeva mūlabhavaṅgaṁ panassa",
  "atk-s0304a0:577_3": "paccayo hotīti ayamettha saṅkhepo, vitthārena pana āyatanānaṁ nānattaṁ visuddhimagge",
  "atk-s0304a0:577_4": "āyatananiddese vuttameva.",
  "atk-s0304a0:578": "Taṁ cakkhu nāviñchatīti taṇhārajjukānaṁ āyatanapāṇakānaṁ kāyagatāsatithambhe baddhānaṁ nibbisevanabhāvaṁ āpannattā nākaḍḍhatīti imasmiṁ sutte pubbabhāgavipassanāva kathitā.",
  "atk-s0304a0:579": "11. Yavakalāpisuttavaṇṇanā",
  "atk-s0304a0:580_0": "248. Ekādasame yavakalāpīti lāyitvā ṭhapitayavapuñjo. Byābhaṅgihatthāti kājahatthā.",
  "atk-s0304a0:580_1": "Chahi byābhaṅgīhi haneyyunti chahi puthulakājadaṇḍakehi potheyyuṁ. Sattamoti tesu",
  "atk-s0304a0:580_2": "chasu janesu yave pothetvā pasibbake pūretvā ādāya gatesu añño sattamo āgaccheyya.",
  "atk-s0304a0:580_3": "Suhatatarā assāti yaṁ tattha avasiṭṭhaṁ atthi bhusapalāpamattampi, tassa gahaṇatthaṁ suṭṭhutaraṁ hatā.",
  "atk-s0304a0:581_0": "Evameva khoti ettha catumahāpatho viya cha āyatanāni daṭṭhabbāni, catumahāpathe nikkhittayavakalāpī",
  "atk-s0304a0:581_1": "viya satto, cha byābhaṅgiyo viya iṭṭhāniṭṭhamajjhattavasena aṭṭhārasa ārammaṇāni,",
  "atk-s0304a0:581_2": "sattamā byābhaṅgī viya bhavapatthanā kilesā. Yathā catumahāpathe ṭhapitā yavakalāpī",
  "atk-s0304a0:581_3": "chahi byābhaṅgīhi haññati, evamime sattā aṭṭhārasahi ārammaṇadaṇḍakehi chasu āyatanesu",
  "atk-s0304a0:581_4": "haññanti. Yathā sattamena suhatatarā honti, evaṁ sattā bhavapatthanakilesehi suhatatarā",
  "atk-s0304a0:581_5": "honti bhavemūlakaṁ dukkhaṁ anubhavamānā.",
  "atk-s0304a0:582_0": "Idāni nesaṁ taṁ bhavapatthanakilesaṁ dassetuṁ bhūtapubbaṁ, bhikkhavetiādimāha. Tatrāti",
  "atk-s0304a0:582_1": "sudhammāyaṁ bhummaṁ, sudhammāya devasabhāya dvāreti attho. Dhammikā kho devāti dhammikā",
  "atk-s0304a0:582_2": "ete devā nāma, yehi mādisaṁ asurādhipatiṁ gahetvā mayhaṁ bhedanamattampi na katanti",
  "atk-s0304a0:582_3": "sandhāya vadati. Adhammikā devāti adhammikā ete devā nāma, ye mādisaṁ asurādhipatiṁ",
  "atk-s0304a0:582_4": "navagūthasūkaraṁ viya kaṇṭhapañcamehi bandhanehi bandhitvā nisīdāpenti. Evaṁ sukhumaṁ",
  "atk-s0304a0:582_5": "kho, bhikkhave, vepacittibandhananti taṁ kira padumanāḷasuttaṁ viya makkaṭajālasuttaṁ",
  "atk-s0304a0:582_6": "viya ca sukhumaṁ hoti, chettuṁ pana neva vāsiyā na pharasunā sakkā. Yasmā pana citteneva",
  "atk-s0304a0:582_7": "bajjhati, cittena muccati, tasmā “vepacittibandhana”nti vuttaṁ.",
  "atk-s0304a0:583_0": "Tato sukhumataraṁ mārabandhananti kilesabandhanaṁ panesaṁ tatopi sukhumataraṁ, neva",
  "atk-s0304a0:583_1": "cakkhussa āpāthaṁ gacchati, na iriyāpathaṁ nivāreti. Tena hi baddhā sattā pathavitalepi",
  "atk-s0304a0:583_2": "ākāsepi yojanasatampi yojanasahassampi gacchantipi āgacchantipi. Chijjamānaṁ panetaṁ",
  "atk-s0304a0:583_3": "ñāṇeneva chijjati, na aññenāti “ñāṇamokkhaṁ bandhana”ntipi vuccati.",
  "atk-s0304a0:584_0": "Maññamānoti taṇhādiṭṭhimānānaṁ vasena khandhe maññanto. Baddho mārassāti mārabandhanena",
  "atk-s0304a0:584_1": "baddho. Karaṇatthe vā etaṁ sāmivacanaṁ, kilesamārena baddhoti attho. Mutto pāpimatoti",
  "atk-s0304a0:584_2": "mārassa bandhanena mutto. Karaṇattheyeva vā idaṁ sāmivacanaṁ, pāpimatā kilesabandhanena muttoti attho.",
  "atk-s0304a0:585_0": "Asmīti padena taṇhāmaññitaṁ vuttaṁ. Ayamahasmīti diṭṭhimaññitaṁ. Bhavissanti sassatavasena",
  "atk-s0304a0:585_1": "diṭṭhimaññitameva. Na bhavissanti ucchedavasena. Rūpītiādīni sassatasseva pabhedadīpanāni.",
  "atk-s0304a0:585_2": "Tasmāti yasmā maññitaṁ ābādhaṁ antodosanikantanavasena rogo ceva gaṇḍo ca sallañca,",
  "atk-s0304a0:585_3": "tasmā. Iñjitantiādīni yasmā imehi kilesehi sattā iñjanti ceva phandanti ca papañcitā",
  "atk-s0304a0:585_4": "ca honti pamattākārapattā, tasmā tesaṁ ākāradassanatthaṁ vuttāni.",
  "atk-s0304a0:586_0": "Mānagatavāre pana mānassa gataṁ mānagataṁ, mānapavattīti attho. Mānoyeva mānagataṁ",
  "atk-s0304a0:586_1": "gūthagataṁ muttagataṁ viya. Tattha asmīti idaṁ taṇhāya sampayuttamānavasena vuttaṁ.",
  "atk-s0304a0:586_2": "Ayamahamasmīti diṭṭhivasena. Nanu ca diṭṭhisampayutto nāma māno natthīti? Āma natthi,",
  "atk-s0304a0:586_3": "mānassa pana appahīnattā diṭṭhi nāma hoti. Mānamūlakaṁ diṭṭhiṁ sandhāyetaṁ vuttaṁ.",
  "atk-s0304a0:586_4": "Sesaṁ sabbattha uttānamevāti.",
  "atk-s0304a0:587": "Āsīvisavaggo.",
  "atk-s0304a0:588": "Catuttho paṇṇāsako.",
  "atk-s0304a0:589": "Saḷāyatanasaṁyuttavaṇṇanā niṭṭhitā."
}