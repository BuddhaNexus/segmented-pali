{
  "atk-s0508a12:0": "2. Dukanipāto",
  "atk-s0508a12:1": "1. Paṭhamavaggo",
  "atk-s0508a12:2": "1. Uttarattheragāthāvaṇṇanā",
  "atk-s0508a12:3_0": "Dukanipāte natthi koci bhavo niccotiādikā āyasmato uttarattherassa gāthā. Kā uppatti?",
  "atk-s0508a12:3_1": "Ayampi purimabuddhesu katādhikāro tattha tattha bhave vivaṭṭūpanissayaṁ puññaṁ upacinanto",
  "atk-s0508a12:3_2": "sumedhassa bhagavato kāle vijjādharo hutvā ākāsena vicarati. Tena ca samayena satthā",
  "atk-s0508a12:3_3": "tassa anuggaṇhanatthaṁ vanantare aññatarasmiṁ rukkhamūle nisīdi chabbaṇṇabuddharaṁsiyo",
  "atk-s0508a12:3_4": "vissajjento. So antalikkhena gacchanto bhagavantaṁ disvā pasannacitto ākāsato oruyha",
  "atk-s0508a12:3_5": "suvisuddhehi vipulehi kaṇikārapupphehi bhagavantaṁ pūjesi, pupphāni buddhānubhāvena",
  "atk-s0508a12:3_6": "satthu upari chattākārena aṭṭhaṁsu, so tena bhiyyosomattāya pasannacitto hutvā aparabhāge",
  "atk-s0508a12:3_7": "kālaṁ katvā tāvatiṁse nibbattitvā uḷāraṁ dibbasampattiṁ anubhavanto yāvatāyukaṁ tattha",
  "atk-s0508a12:3_8": "ṭhatvā tato cuto devamanussesu saṁsaranto imasmiṁ buddhuppāde rājagahe brāhmaṇamahāsālaputto",
  "atk-s0508a12:3_9": "hutvā nibbatti, uttarotissa nāmaṁ ahosi. So viññutaṁ patto brāhmaṇavijjāsu nipphattiṁ",
  "atk-s0508a12:3_10": "gantvā jātiyā rūpena vijjāya vayena sīlācārena ca lokassa sambhāvanīyo jāto. Tassa",
  "atk-s0508a12:3_11": "taṁ sampattiṁ disvā vassakāro magadhamahāmatto attano dhītaraṁ dātukāmo hutvā attano",
  "atk-s0508a12:3_12": "adhippāyaṁ pavedesi. So nissaraṇajjhāsayatāya taṁ paṭikkhipitvā kālena kālaṁ dhammasenāpatiṁ",
  "atk-s0508a12:3_13": "payirupāsanto tassa santike dhammaṁ sutvā paṭiladdhasaddho pabbajitvā vattasampanno",
  "atk-s0508a12:3_14": "hutvā theraṁ upaṭṭhahati.",
  "atk-s0508a12:4_0": "Tena ca samayena therassa aññataro ābādho uppanno, tassa bhesajjatthāya uttaro sāmaṇero",
  "atk-s0508a12:4_1": "pātova pattacīvaramādāya vihārato nikkhanto antarāmagge taḷākassa tīre pattaṁ ṭhapetvā",
  "atk-s0508a12:4_2": "udakasamīpaṁ gantvā mukhaṁ dhovati. Atha aññataro umaṅgacoro ārakkhapurisehi anubaddho",
  "atk-s0508a12:4_3": "aggadvāreneva nagarato nikkhamitvā palāyanto attanā gahitaṁ ratanabhaṇḍikaṁ sāmaṇerassa",
  "atk-s0508a12:4_4": "patte pakkhipitvā palāyi. Sāmaṇero pattasamīpaṁ upagato. Coraṁ anubandhantā rājapurisā",
  "atk-s0508a12:4_5": "sāmaṇerassa patte bhaṇḍikaṁ disvā, ‘‘ayaṁ coro, iminā coriyaṁ kata’’nti sāmaṇeraṁ",
  "atk-s0508a12:4_6": "pacchābāhaṁ bandhitvā vassakārassa brāhmaṇassa dassesuṁ. Vassakāro ca tadā rañño",
  "atk-s0508a12:4_7": "vinicchaye niyutto hutvā chejjabhejjaṁ anusāsati. So ‘‘pubbe mama vacanaṁ nādiyi,",
  "atk-s0508a12:4_8": "suddhapāsaṇḍiyesu pabbajī’’ti ca baddhāghātattā kammaṁ asodhetvāva jīvantameva taṁ sūle uttāsesi.",
  "atk-s0508a12:5_0": "Athassa bhagavā ñāṇaparipākaṁ oloketvā taṁ ṭhānaṁ gantvā vipphurantahatthanakhamaṇimayūkhasambhinnasitābhatāya",
  "atk-s0508a12:5_1": "paggharantajātihiṅgulakasuvaṇṇarasadhāraṁ viya jālāguṇṭhitamudutalunadīghaṅgulihatthaṁ",
  "atk-s0508a12:5_2": "uttarassa sīse ṭhapetvā, ‘‘uttara, idaṁ te purimakammassa phalaṁ uppannaṁ, tattha",
  "atk-s0508a12:5_3": "tayā paccavekkhaṇabalena adhivāsanā kātabbā’’ti vatvā ajjhāsayānurūpaṁ dhammaṁ desesi.",
  "atk-s0508a12:5_4": "Uttaro amatābhisekasadisena satthu hatthasamphassena sañjātappasādasomanassatāya",
  "atk-s0508a12:5_5": "uḷāraṁ pītipāmojjaṁ paṭilabhitvā yathāparicitaṁ vipassanāmaggaṁ samārūḷho ñāṇassa",
  "atk-s0508a12:5_6": "paripākaṁ gatattā satthu ca desanāvilāsena tāvadeva maggapaṭipāṭiyā sabbakilese khepetvā",
  "atk-s0508a12:5_7": "chaḷabhiñño ahosi. Tena vuttaṁ apadāne (apa. thera 2.56.55-92) –",
  "atk-s0508a12:6": "‘‘Sumedho nāma sambuddho, bāttiṁsavaralakkhaṇo;",
  "atk-s0508a12:7": "Vivekakāmo bhagavā, himavantamupāgami.",
  "atk-s0508a12:8": "‘‘Ajjhogāhetvā himavantaṁ, aggo kāruṇiko muni;",
  "atk-s0508a12:9": "Pallaṅkaṁ ābhujitvāna, nisīdi parisuttamo.",
  "atk-s0508a12:10": "‘‘Vijjādharo tadā āsiṁ, antalikkhacaro ahaṁ;",
  "atk-s0508a12:11": "Tisūlaṁ sugataṁ gayha, gacchāmi ambare tadā.",
  "atk-s0508a12:12": "‘‘Pabbatagge yathā aggi, puṇṇamāyeva candimā;",
  "atk-s0508a12:13": "Vanaṁ obhāsate buddho, sālarājāva phullito.",
  "atk-s0508a12:14": "‘‘Vanaggā nikkhamitvāna, buddharaṁsībhidhāvare;",
  "atk-s0508a12:15": "Naḷaggivaṇṇasaṅkāsā, disvā cittaṁ pasādayiṁ.",
  "atk-s0508a12:16": "‘‘Vicinaṁ addasaṁ pupphaṁ, kaṇikāraṁ devagandhikaṁ;",
  "atk-s0508a12:17": "Tīṇi pupphāni ādāya, buddhaseṭṭhamapūjayiṁ.",
  "atk-s0508a12:18": "‘‘Buddhassa ānubhāvena, tīṇi pupphāni me tadā;",
  "atk-s0508a12:19": "Uddhaṁvaṇṭā adhopattā, chāyaṁ kubbanti satthuno.",
  "atk-s0508a12:20": "‘‘Tena kammena sukatena, cetanāpaṇidhīhi ca;",
  "atk-s0508a12:21": "Jahitvā mānusaṁ dehaṁ, tāvatiṁsamagacchahaṁ.",
  "atk-s0508a12:22": "‘‘Tattha me sukataṁ byamhaṁ, kaṇikārīti ñāyati;",
  "atk-s0508a12:23": "Saṭṭhiyojanamubbedhaṁ, tiṁsayojanavitthataṁ.",
  "atk-s0508a12:24": "‘‘Sahassakaṇḍaṁ satabheṇḍu, dhajālu haritāmayaṁ;",
  "atk-s0508a12:25": "Satasahassaniyyūhā, byamhe pātubhaviṁsu me.",
  "atk-s0508a12:26": "‘‘Soṇṇamayā maṇimayā, lohitaṅkamayāpi ca;",
  "atk-s0508a12:27": "Phalikāpi ca pallaṅkā, yenicchakā yadicchakā.",
  "atk-s0508a12:28": "‘‘Mahārahañca sayanaṁ, tūlikā vikatīyutaṁ;",
  "atk-s0508a12:29": "Uddhalomiñca ekantaṁ, bimbohanasamāyutaṁ.",
  "atk-s0508a12:30": "‘‘Bhavanā nikkhamitvāna, caranto devacārikaṁ;",
  "atk-s0508a12:31": "Yathā icchāmi gamanaṁ, devasaṅghapurakkhato.",
  "atk-s0508a12:32": "‘‘Pupphassa heṭṭhā tiṭṭhāmi, uparicchadanaṁ mama;",
  "atk-s0508a12:33": "Samantā yojanasataṁ, kaṇikārehi chāditaṁ.",
  "atk-s0508a12:34": "‘‘Saṭṭhitūriyasahassāni, sāyaṁ pātaṁ upaṭṭhahuṁ;",
  "atk-s0508a12:35": "Parivārenti maṁ niccaṁ, rattindivamatanditā.",
  "atk-s0508a12:36": "‘‘Tattha naccehi gītehi, tāḷehi vāditehi ca;",
  "atk-s0508a12:37": "Ramāmi khiḍḍā ratiyā, modāmi kāmakāmahaṁ.",
  "atk-s0508a12:38": "‘‘Tattha bhutvā pivitvā ca, modāmi tidase tadā;",
  "atk-s0508a12:39": "Nārīgaṇehi sahito, modāmi byamhamuttame.",
  "atk-s0508a12:40": "‘‘Satānaṁ pañcakkhattuñca, devarajjamakārayiṁ;",
  "atk-s0508a12:41": "Satānaṁ tīṇikkhattuñca, cakkavattī ahosahaṁ;",
  "atk-s0508a12:42": "Padesarajjaṁ vipulaṁ, gaṇanāto asaṅkhiyaṁ.",
  "atk-s0508a12:43": "‘‘Bhave bhave saṁsaranto, mahābhogaṁ labhāmahaṁ;",
  "atk-s0508a12:44": "Bhoge me ūnatā natthi, buddhapūjāyidaṁ phalaṁ.",
  "atk-s0508a12:45": "‘‘Duve bhave saṁsarāmi, devatte atha mānuse;",
  "atk-s0508a12:46": "Aññaṁ gatiṁ na jānāmi, buddhapūjāyidaṁ phalaṁ.",
  "atk-s0508a12:47": "‘‘Duve kule pajāyāmi, khattiye cāpi brāhmaṇe;",
  "atk-s0508a12:48": "Nīce kule na jānāmi, buddhapūjāyidaṁ phalaṁ.",
  "atk-s0508a12:49": "‘‘Hatthiyānaṁ assayānaṁ, sivikaṁ sandamānikaṁ;",
  "atk-s0508a12:50": "Labhāmi sabbamevetaṁ, buddhapūjāyidaṁ phalaṁ.",
  "atk-s0508a12:51": "‘‘Dāsīgaṇaṁ dāsagaṇaṁ, nāriyo samalaṅkatā;",
  "atk-s0508a12:52": "Labhāmi sabbamevetaṁ, buddhapūjāyidaṁ phalaṁ.",
  "atk-s0508a12:53": "‘‘Koseyyakambaliyāni , khomakappāsikāni ca;",
  "atk-s0508a12:54": "Labhāmi sabbamevetaṁ, buddhapūjāyidaṁ phalaṁ.",
  "atk-s0508a12:55": "‘‘Navavatthaṁ navaphalaṁ, navaggarasabhojanaṁ;",
  "atk-s0508a12:56": "Labhāmi sabbamevetaṁ, buddhapūjāyidaṁ phalaṁ.",
  "atk-s0508a12:57": "‘‘Imaṁ khāda imaṁ bhuñja, imamhi sayane saya;",
  "atk-s0508a12:58": "Labhāmi sabbamevetaṁ, buddhapūjāyidaṁ phalaṁ.",
  "atk-s0508a12:59": "‘‘Sabbattha pūjito homi, yaso accuggato mama;",
  "atk-s0508a12:60": "Mahāpakkho sadā homi, abhejjapariso sadā;",
  "atk-s0508a12:61": "Ñātīnaṁ uttamo homi, buddhapūjāyidaṁ phalaṁ.",
  "atk-s0508a12:62": "‘‘Sītaṁ uṇhaṁ na jānāmi, pariḷāho na vijjati;",
  "atk-s0508a12:63": "Atho cetasikaṁ dukkhaṁ, hadaye me na vijjati.",
  "atk-s0508a12:64": "‘‘Suvaṇṇavaṇṇo hutvāna, saṁsarāmi bhavābhave;",
  "atk-s0508a12:65": "Vevaṇṇiyaṁ na jānāmi, buddhapūjāyidaṁ phalaṁ.",
  "atk-s0508a12:66": "‘‘Devalokā cavitvāna, sukkamūlena codito;",
  "atk-s0508a12:67": "Sāvatthiyaṁ pure jāto, mahāsāle suaḍḍhake.",
  "atk-s0508a12:68": "‘‘Pañca kāmaguṇe hitvā, pabbajiṁ anagāriyaṁ;",
  "atk-s0508a12:69": "Jātiyā sattavassohaṁ, arahattamapāpuṇiṁ.",
  "atk-s0508a12:70": "‘‘Upasampādayī buddho, guṇamaññāya cakkhumā;",
  "atk-s0508a12:71": "Taruṇo pūjanīyohaṁ, buddhapūjāyidaṁ phalaṁ.",
  "atk-s0508a12:72": "‘‘Dibbacakkhu visuddhaṁ me, samādhikusalo ahaṁ;",
  "atk-s0508a12:73": "Abhiññāpāramippatto, buddhapūjāyidaṁ phalaṁ.",
  "atk-s0508a12:74": "‘‘Paṭisambhidā anuppatto, iddhipādesu kovido;",
  "atk-s0508a12:75": "Dhammesu pāramippatto, buddhapūjāyidaṁ phalaṁ.",
  "atk-s0508a12:76": "‘‘Tiṁsakappasahassamhi, yaṁ buddhamabhipūjayiṁ;",
  "atk-s0508a12:77": "Duggatiṁ nābhijānāmi, buddhapūjāyidaṁ phalaṁ.",
  "atk-s0508a12:78": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:79_0": "Chaḷabhiñño puna hutvā sūlato uṭṭhahitvā parānuddayāya ākāse ṭhatvā pāṭihāriyaṁ dassesi.",
  "atk-s0508a12:79_1": "Mahājano acchariyabbhutacittajāto ahosi. Tāvadevassa vaṇo saṁrūḷhi, so bhikkhūhi,",
  "atk-s0508a12:79_2": "‘‘āvuso, tādisaṁ dukkhaṁ anubhavanto kathaṁ tvaṁ vipassanaṁ anuyuñjituṁ asakkhī’’ti",
  "atk-s0508a12:79_3": "puṭṭho, ‘‘pageva me, āvuso, saṁsāre ādīnavo, saṅkhārānañca sabhāvo sudiṭṭho, evāhaṁ",
  "atk-s0508a12:79_4": "tādisaṁ dukkhaṁ anubhavantopi asakkhiṁ vipassanaṁ vaḍḍhetvā visesaṁ adhigantu’’nti dassento –",
  "atk-s0508a12:80": "121.",
  "atk-s0508a12:81": " ‘‘Natthi koci bhavo nicco, saṅkhārā vāpi sassatā;",
  "atk-s0508a12:82": "Uppajjanti ca te khandhā, cavanti aparāparaṁ.",
  "atk-s0508a12:83": "122.",
  "atk-s0508a12:84": " ‘‘Etamādīnavaṁ ñatvā, bhavenamhi anatthiko;",
  "atk-s0508a12:85": "Nissaṭo sabbakāmehi, patto me āsavakkhayo’’ti. –",
  "atk-s0508a12:86": "Imaṁ gāthādvayaṁ abhāsi.",
  "atk-s0508a12:87_0": "Tattha natthi koci bhavo niccoti kammabhavo upapattibhavo kāmabhavo rūpabhavo arūpabhavo",
  "atk-s0508a12:87_1": "saññībhavo asaññībhavo nevasaññīnāsaññībhavo ekavokārabhavo catuvokārabhavo pañcavokārabhavoti",
  "atk-s0508a12:87_2": "evaṁbhedo, tatthāpi hīno majjhimo ukkaṭṭho dīghāyuko sukhabahulo vomissasukhadukkhoti",
  "atk-s0508a12:87_3": "evaṁvibhāgo yokoci nicco dhuvo thiro apalokiyadhammo natthi taṁ taṁ kāraṇaṁ paṭicca",
  "atk-s0508a12:87_4": "samuppannattā. Yasmā ca etadevaṁ, tasmā saṅkhārā vāpi sassatā natthīti yojanā. Paccayehi",
  "atk-s0508a12:87_5": "saṅkhatattā ‘‘saṅkhārā’’ti laddhanāme hi pañcakkhandhe upādāya bhavasamaññāya saṅkhārāva",
  "atk-s0508a12:87_6": "hutvā sambhūtā jarāmaraṇena ca vipariṇamantīti asassatā vipariṇāmadhammā. Tathā hi",
  "atk-s0508a12:87_7": "te ‘‘saṅkhārā’’ti vuccanti. Tenāha uppajjanti ca te khandhā, cavanti aparāparanti.",
  "atk-s0508a12:87_8": "Te bhavapariyāyena saṅkhārapariyāyena ca vuttā pañcakkhandhā yathāpaccayaṁ aparāparaṁ",
  "atk-s0508a12:87_9": "uppajjanti, uppannā ca jarāya paripīḷitā hutvā cavanti paribhijjantīti attho. Etena",
  "atk-s0508a12:87_10": "‘‘bhavo, saṅkhārā’’ti ca laddhavohārā pañcakkhandhā udayabbayasabhāvāti dasseti.",
  "atk-s0508a12:87_11": "Yasmā tilakkhaṇaṁ āropetvā saṅkhāre sammasantassa tayopi bhavā ādittaṁ viya saṅkhate",
  "atk-s0508a12:87_12": "ādīnavaṁ dosaṁ pageva vipassanāpaññāya jānitvā aniccalakkhaṇehi diṭṭhā saṅkhārā dukkhānattā",
  "atk-s0508a12:87_13": "vibhūtatarā upaṭṭhahanti, tenāha bhagavā – ‘‘yadaniccaṁ taṁ dukkhaṁ, yaṁ dukkhaṁ",
  "atk-s0508a12:87_14": "tadanattā’’ti (saṁ. ni. 3.15).",
  "atk-s0508a12:88_0": "Yasmā tilakkhaṇaṁ āropetvā saṅkhāre sammasantassa tayopi bhavā ādittaṁ viya agāraṁ",
  "atk-s0508a12:88_1": "sappaṭibhayā upaṭṭhahanti, tasmā āha ‘‘bhavenamhi anatthiko’’ti. Evaṁ pana sabbaso",
  "atk-s0508a12:88_2": "bhavehi vinivattiyamānassa kāmesu apekkhāya lesopi na sambhavatiyeva, tenāha ‘‘nissaṭo",
  "atk-s0508a12:88_3": "sabbakāmehī’’ti, amhīti yojanā. Mānusehi viya dibbehipi kāmehi nivattitacittosmīti",
  "atk-s0508a12:88_4": "attho. Patto me āsavakkhayoti yasmā evaṁ suparimajjitasaṅkhāro bhavesu suparidiṭṭhādīnavo",
  "atk-s0508a12:88_5": "kāmesu ca anāsattamānaso tasmā sūlamatthake nisinnenāpi me mayā patto adhigato āsavakkhayo",
  "atk-s0508a12:88_6": "nibbānaṁ arahattañcāti. Aññehi ca sabrahmacārīhi appattamānasehi tadadhigamāya ussāho",
  "atk-s0508a12:88_7": "karaṇīyoti bhikkhūnaṁ ovādamadāsi.",
  "atk-s0508a12:89": "Uttarattheragāthāvaṇṇanā niṭṭhitā.",
  "atk-s0508a12:90": "2. Piṇḍolabhāradvājattheragāthāvaṇṇanā",
  "atk-s0508a12:91_0": "Nayidaṁanayenātiādikā āyasmato piṇḍolabhāradvājattherassa gāthā. Kā uppatti? Ayaṁ",
  "atk-s0508a12:91_1": "kira padumuttarassa bhagavato kāle sīhayoniyaṁ nibbattitvā pabbataguhāyaṁ viharati.",
  "atk-s0508a12:91_2": "Bhagavā tassa anuggahaṁ kātuṁ gocarāya pakkantakāle sayanaguhaṁ pavisitvā nirodhaṁ",
  "atk-s0508a12:91_3": "samāpajjitvā nisīdi. Sīho gocaraṁ gahetvā nivatto guhādvāre bhagavantaṁ disvā haṭṭhatuṭṭho",
  "atk-s0508a12:91_4": "jalajathalajapupphehi pūjaṁ katvā cittaṁ pasādento bhagavato ārakkhatthāya araññe",
  "atk-s0508a12:91_5": "vāḷamige apanetuṁ tīsu velāsu sīhanādaṁ nadanto buddhagatāya satiyā aṭṭhāsi. Yathā",
  "atk-s0508a12:91_6": "paṭhamadivasaṁ, evaṁ sattāhaṁ pūjesi. Bhagavā sattāhaccayena nirodhā vuṭṭhahitvā",
  "atk-s0508a12:91_7": "‘‘vattissati imassa ettako upanissayo’’ti tassa passantasseva ākāsaṁ pakkhanditvā",
  "atk-s0508a12:91_8": "vihārameva gato. Sīho pālileyyakahatthī viya buddhaviyogadukkhaṁ adhivāsetuṁ asakkonto",
  "atk-s0508a12:91_9": "kālaṁ katvā haṁsavatīnagare mahābhogakule nibbattitvā vayappatto nagaravāsīhi saddhiṁ",
  "atk-s0508a12:91_10": "vihāraṁ gato dhammadesanaṁ sutvā sattāhaṁ mahādānaṁ pavattetvā yāvajīvaṁ puññāni",
  "atk-s0508a12:91_11": "katvā aparāparaṁ devamanussesu saṁsaranto amhākaṁ bhagavato kāle kosambiyaṁ rañño",
  "atk-s0508a12:91_12": "utenassa purohitaputto hutvā nibbatti bhāradvājo nāma nāmena. So vayappatto tayo",
  "atk-s0508a12:91_13": "vede uggahetvā pañca māṇavakasatāni mante vācento mahagghasabhāvena ananurūpācārattā",
  "atk-s0508a12:91_14": "tehi pariccajjanto rājagahaṁ gantvā bhagavato bhikkhusaṅghassa ca lābhasakkāraṁ disvā",
  "atk-s0508a12:91_15": "sāsane pabbajitvā bhojane amattaññū hutvā vicaranto satthārā upāyena mattaññutāya",
  "atk-s0508a12:91_16": "patiṭṭhāpito vipassanaṁ paṭṭhapetvā nacirasseva chaḷabhiñño ahosi. Tena vuttaṁ apadāne",
  "atk-s0508a12:91_17": "(apa. thera 2.50.104-109) –",
  "atk-s0508a12:92": "‘‘Migaluddo pure āsiṁ, vipine vicaraṁ tadā;",
  "atk-s0508a12:93": "Addasaṁ virajaṁ buddhaṁ, sabbadhammāna pāraguṁ.",
  "atk-s0508a12:94": "‘‘Piyālaphalamādāya, buddhaseṭṭhassadāsahaṁ;",
  "atk-s0508a12:95": "Puññakkhettassa vīrassa, pasanno sehi pāṇibhi.",
  "atk-s0508a12:96": "‘‘Ekatiṁse ito kappe, yaṁ phalaṁ adadiṁ tadā;",
  "atk-s0508a12:97": "Duggatiṁ nābhijānāmi, phaladānassidaṁ phalaṁ.",
  "atk-s0508a12:98": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:99_0": "Chaḷabhiñño pana hutvā ‘‘bhagavato sammukhā yaṁ sāvakehi pattabbaṁ, taṁ mayā patta’’nti,",
  "atk-s0508a12:99_1": "bhikkhusaṅghe ca ‘‘yassa magge vā phale vā kaṅkhā atthi, so maṁ pucchatū’’ti sīhanādaṁ",
  "atk-s0508a12:99_2": "nadi. Tena taṁ bhagavā, ‘‘etadaggaṁ, bhikkhave, mama sāvakānaṁ bhikkhūnaṁ sīhanādikānaṁ",
  "atk-s0508a12:99_3": "yadidaṁ piṇḍolabhāradvājo’’ti (a. ni. 1.188, 195) etadagge ṭhapesi. So ekadivasaṁ",
  "atk-s0508a12:99_4": "attano santikaṁ upagataṁ gihikāle sahāyabhūtaṁ macchariṁ micchādiṭṭhibrāhmaṇaṁ anukampamāno",
  "atk-s0508a12:99_5": "tassa dānakathaṁ kathetvā tena ca ‘‘ayaṁ mama dhanaṁ vināsetukāmo’’ti bhakuṭiṁ katvāpi",
  "atk-s0508a12:99_6": "‘‘tuyhaṁ ekabhattaṁ demī’’ti vutte, ‘‘taṁ saṅghassa dehi mā mayha’’nti saṅghassa",
  "atk-s0508a12:99_7": "pariṇāmesi. Puna brāhmaṇena ‘‘ayaṁ maṁ bahūnaṁ dāpetukāmo’’ti appaccaye pakāsite",
  "atk-s0508a12:99_8": "dutiyadivasaṁ dhammasenāpatinā saṅghagatāya dakkhiṇāya mahapphalabhāvappakāsanena",
  "atk-s0508a12:99_9": "taṁ pasādetvā, ‘‘ayaṁ brāhmaṇo ‘āhāragedhena maṁ dāne nīyojesī’ti maññati, āhārassa",
  "atk-s0508a12:99_10": "pana mayā sabbaso pariññātabhāvaṁ na jānāti, handa naṁ jānāpemī’’ti –",
  "atk-s0508a12:100": "123.",
  "atk-s0508a12:101": " ‘‘Nayidaṁ anayena jīvitaṁ, nāhāro hadayassa santiko;",
  "atk-s0508a12:102": "Āhāraṭṭhitiko samussayo, iti disvāna carāmi esanaṁ.",
  "atk-s0508a12:103": "124.",
  "atk-s0508a12:104": " ‘‘Paṅkoti hi naṁ avedayuṁ, yāyaṁ vandanapūjanā kulesu;",
  "atk-s0508a12:105": "Sukhumaṁ sallaṁ durubbahaṁ, sakkāro kāpurisena dujjaho’’ti. –",
  "atk-s0508a12:106": "Gāthādvayaṁ abhāsi.",
  "atk-s0508a12:107_0": "Tattha nayidaṁ anayena jīvitanti idaṁ mama jīvitaṁ anayena añāyena veḷudānapupphadānādianesanāya",
  "atk-s0508a12:107_1": "na hoti jīvitanikantiyā abhāvato. Nāhāro hadayassa santikoti āhāro ca āhariyamāno",
  "atk-s0508a12:107_2": "maggaphalañāṇaṁ viya hadayassa cittassa santikaro na hoti, kevalaṁ pana sajjukaṁ",
  "atk-s0508a12:107_3": "khudāpaṭighātamattaṁ karotīti adhippāyo. Atha vā nāhāro hadayassa santikoti āhāro",
  "atk-s0508a12:107_4": "rasataṇhāvatthu me hadayassa santiko āsatto na hoti rasataṇhāya eva abhāvato. ‘‘Santike’’tipi",
  "atk-s0508a12:107_5": "paṭhanti. Yo hi āhāragiddho lābhasakkārappasuto vicarati, tassa āhāro hadayassa santike",
  "atk-s0508a12:107_6": "nāma abhiṇhaṁ manasikātabbato. Yo pana pariññātāhāro, so tattha pahīnacchandarāgo,",
  "atk-s0508a12:107_7": "na tassāhāro hadayassa santike nāma – ‘‘kathaṁ nu kho labheyya’’ntiādimanasikaraṇasseva",
  "atk-s0508a12:107_8": "abhāvato. Yadi hi jīvitanikanti āhārarasataṇhā ca natthi, atha kasmā piṇḍāya carasīti",
  "atk-s0508a12:107_9": "anuyogaṁ manasi katvā āha ‘‘āhāraṭṭhitiko samussayo, iti disvāna carāmi esana’’nti.",
  "atk-s0508a12:107_10": "Āhāro bhojanaṁ ṭhiti ṭhānaṁ paccayo etassāti āhāraṭṭhitiko. ‘‘Āhārapaṭibaddhavuttiko",
  "atk-s0508a12:107_11": "samussayo kāyo’’iti disvāna evaṁ ñatvā imamatthaṁ buddhiyaṁ ṭhapetvā carāmi esanaṁ,",
  "atk-s0508a12:107_12": "bhikkhāpariyesanaṁ karomīti attho.",
  "atk-s0508a12:108_0": "Paccayanimittaṁ kulāni upasaṅkamanto tattha vandanapūjanāhi lābhasakkārehi ca bajjhatīti",
  "atk-s0508a12:108_1": "evaṁ mādisesu na cintetabbanti dassento ‘‘paṅko’’tigāthaṁ abhāsi. Tassattho – yā",
  "atk-s0508a12:108_2": "ayaṁ paccayanimittaṁ upagatānaṁ pabbajitānaṁ kulesu gehavāsīsu pavattissati guṇasambhāvanā",
  "atk-s0508a12:108_3": "pūjanā ca, yasmā taṁ abhāvitattānaṁ osīdāpanaṭṭhena malīnabhāvakaraṇena ca paṅko",
  "atk-s0508a12:108_4": "kaddamoti buddhādayo avedayuṁ abbhaññāsuṁ pavedesuṁ vā, tasmā sā sappurisānaṁ bandhāya",
  "atk-s0508a12:108_5": "na hoti sakkārāsāya pageva pahīnattā. Asappurisassa pana sakkārāsā duviññeyyasabhāvatāya",
  "atk-s0508a12:108_6": "pīḷājananato anto tudanato uddharituṁ asakkuṇeyyato ca sukhumaṁ sallaṁ durubbahaṁ.",
  "atk-s0508a12:108_7": "Tato eva tena sakkāro kāpurisena dujjaho durubbaheyyo tassa pahānapaṭipattiyā appaṭipajjanato,",
  "atk-s0508a12:108_8": "sakkārāsāpahānena pahīno hotīti. Taṁ sutvā brāhmaṇo there abhippasanno ahosi.",
  "atk-s0508a12:109": "Piṇḍolabhāradvājattheragāthāvaṇṇanā niṭṭhitā.",
  "atk-s0508a12:110": "3. Valliyattheragāthāvaṇṇanā",
  "atk-s0508a12:111_0": "Makkaṭo pañcadvārāyantiādikā āyasmato valliyattherassa gāthā. Kā uppatti? Ayampi",
  "atk-s0508a12:111_1": "purimabuddhesu katādhikāro tattha tattha bhave puññāni upacinanto ito ekatiṁse kappe",
  "atk-s0508a12:111_2": "kulagehe nibbattitvā viññutaṁ patto ekadivasaṁ kenacideva karaṇīyena araññaṁ gato",
  "atk-s0508a12:111_3": "tattha nāradaṁ nāma paccekasambuddhaṁ rukkhamūle vasantaṁ disvā pasannamānaso naḷehi",
  "atk-s0508a12:111_4": "sālaṁ katvā tiṇehi chādetvā adāsi. Caṅkamanaṭṭhānañcassa sodhetvā vālukā okiritvā",
  "atk-s0508a12:111_5": "adāsi. So tena puññakammena devamanussesu saṁsaranto imasmiṁ buddhuppāde sāvatthiyaṁ",
  "atk-s0508a12:111_6": "brāhmaṇamahāsālassa putto hutvā nibbatti, valliyotissa nāmaṁ ahosi. So vayappatto",
  "atk-s0508a12:111_7": "yobbanamanuppatto indriyavasiko hutvā vicaranto kalyāṇamittasaṁsaggena bhagavantaṁ",
  "atk-s0508a12:111_8": "upasaṅkamitvā dhammaṁ sutvā paṭiladdhasaddho pabbajitvā vipassanaṁ paṭṭhapetvā nacirasseva",
  "atk-s0508a12:111_9": "arahattaṁ pāpuṇi. Tena vuttaṁ apadāne (apa. thera 2.50.93-103) –",
  "atk-s0508a12:112": "‘‘Himavantassāvidūre, hārito nāma pabbato;",
  "atk-s0508a12:113": "Sayambhū nārado nāma, rukkhamūle vasī tadā.",
  "atk-s0508a12:114": "‘‘Naḷāgāraṁ karitvāna, tiṇena chādayiṁ ahaṁ;",
  "atk-s0508a12:115": "Caṅkamaṁ sodhayitvāna, sayambhussa adāsahaṁ.",
  "atk-s0508a12:116": "‘‘Tena kammena sukatena, cetanāpaṇidhīhi ca;",
  "atk-s0508a12:117": "Jahitvā mānusaṁ dehaṁ, tāvatiṁsamagacchahaṁ.",
  "atk-s0508a12:118": "‘‘Tattha me sukataṁ byamhaṁ, naḷakuṭikanimmitaṁ;",
  "atk-s0508a12:119": "Saṭṭhiyojanamubbedhaṁ, tiṁsayojanavitthataṁ.",
  "atk-s0508a12:120": "‘‘Catuddasesu kappesu, devaloke ramiṁ ahaṁ;",
  "atk-s0508a12:121": "Ekasattatikkhattuñca, devarajjamakārayiṁ.",
  "atk-s0508a12:122": "‘‘Catuttiṁsatikkhattuñca, cakkavattī ahosahaṁ;",
  "atk-s0508a12:123": "Padesarajjaṁ vipulaṁ, gaṇanāto asaṅkhiyaṁ.",
  "atk-s0508a12:124": "‘‘Dhammapāsādamāruyha, sabbākāravarūpamaṁ;",
  "atk-s0508a12:125": "Yadicchakāhaṁ vihare, sakyaputtassa sāsane.",
  "atk-s0508a12:126": "‘‘Ekatiṁse ito kappe, yaṁ kammamakariṁ tadā;",
  "atk-s0508a12:127": "Duggatiṁ nābhijānāmi, naḷakuṭiyidaṁ phalaṁ.",
  "atk-s0508a12:128": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:129": "Arahattaṁ pana patvā puthujjanakāle attano cittassa rūpādiārammaṇesu yathākāmappavattiyā, idāni ariyamaggena niggahitabhāvassa ca vibhāvanena aññaṁ byākaronto –",
  "atk-s0508a12:130": "125.",
  "atk-s0508a12:131": " ‘‘Makkaṭo pañcadvārāyaṁ, kuṭikāyaṁ pasakkiya;",
  "atk-s0508a12:132": "Dvārena anupariyeti, ghaṭṭayanto muhuṁ muhuṁ.",
  "atk-s0508a12:133": "126.",
  "atk-s0508a12:134": " ‘‘Tiṭṭha makkaṭa mā dhāvi, na hi te taṁ yathā pure;",
  "atk-s0508a12:135": "Niggahītosi paññāya, neva dūraṁ gamissasī’’ti. – gāthādvayaṁ abhāsi;",
  "atk-s0508a12:136_0": "Tattha ghaṭṭayantoti attano lolabhāvena rukkhassa aññaṁ sākhaṁ muñcitvā aññassa gahaṇena",
  "atk-s0508a12:136_1": "anekavāraṁ tattha rukkhaṁ cālento phalūpabhogamakkaṭo viya tena tena cakkhādidvārena",
  "atk-s0508a12:136_2": "rūpādiārammaṇesu aññaṁ muñcitvā aññaṁ gaṇhanto cittasantānassa samādānavasena niccalaṁ",
  "atk-s0508a12:136_3": "ṭhātuṁ appadānena abhikkhaṇaṁ ghaṭṭayanto cālento tasmiṁyeva rūpādiārammaṇe anuparivattati",
  "atk-s0508a12:136_4": "yathākāmaṁ vicarati. Vattamānasamīpatāya cettha vattamānavacanaṁ. Evaṁ anupariyanto",
  "atk-s0508a12:136_5": "ca tiṭṭha, makkaṭa, mā dhāvi tvaṁ, cittamakkaṭa, idāni tiṭṭha mā dhāvi, ito paṭṭhāya",
  "atk-s0508a12:136_6": "te dhāvituṁ na sakkā, tasmā na hi te taṁ yathā pūre yasmā taṁ attabhāvagehaṁ pubbe",
  "atk-s0508a12:136_7": "viya na te sevitaṁ pihitadvārabhāvato, kiñca niggahītosi paññāya sayañca idāni maggapaññāya",
  "atk-s0508a12:136_8": "kilesābhisaṅkhārasaṅkhātānaṁ pādānaṁ chedanena accantikaṁ niggahaṁ pattosi, tasmā",
  "atk-s0508a12:136_9": "neva dūraṁ gamissasi ito attabhāvato dūraṁ dutiyādiattabhāvaṁ neva gamissasi yāvacarimakacittaṁ",
  "atk-s0508a12:136_10": "eva te gamananti dasseti. ‘‘Neto dūra’’ntipi pāṭho, so evattho.",
  "atk-s0508a12:137": "Valliyattheragāthāvaṇṇanā niṭṭhitā.",
  "atk-s0508a12:138": "4. Gaṅgātīriyattheragāthāvaṇṇanā",
  "atk-s0508a12:139_0": "Tiṇṇaṁ me tālapattānantiādikā āyasmato gaṅgātīriyattherassa gāthā. Kā uppatti? Ayaṁ",
  "atk-s0508a12:139_1": "kira padumuttarassa bhagavato kāle kulagehe nibbattitvā viññutaṁ patto sāsane abhippasanno",
  "atk-s0508a12:139_2": "hutvā bhikkhusaṅghassa pānīyamadāsi. So tena puññakammena devaloke nibbattitvā aparāparaṁ",
  "atk-s0508a12:139_3": "puññāni katvā devamanussesu saṁsaranto imasmiṁ buddhuppāde sāvatthiyaṁ aññatarassa",
  "atk-s0508a12:139_4": "gahapatissa putto hutvā nibbatti, ‘‘datto’’tissa nāmaṁ ahosi. So vayappatto gharāvāsaṁ",
  "atk-s0508a12:139_5": "vasanto agamanīyaṭṭhānabhāvaṁ ajānitvā vītikkamaṁ katvā puna agamanīyaṭṭhānabhāvaṁ",
  "atk-s0508a12:139_6": "ñatvā saṁvegajāto pabbajitvā taṁ kammaṁ jigucchitvā lūkhapaṭipattiṁ anutiṭṭhanto",
  "atk-s0508a12:139_7": "paṁsukūlacīvaraṁ chavasittasadisaṁ mattikāpattañca gahetvā gaṅgātīre tīhi tālapattehi",
  "atk-s0508a12:139_8": "kuṭikaṁ katvā vihāsi, tenevassa gaṅgātīriyoti samaññā ahosi. So ‘‘arahattaṁ appatvā",
  "atk-s0508a12:139_9": "na kenaci sallapissāmī’’ti cittaṁ adhiṭṭhāya paṭhamaṁ saṁvaccharaṁ tuṇhībhūto vacībhedaṁ",
  "atk-s0508a12:139_10": "akarontova vihāsi. Dutiye saṁvacchare gocaragāme aññatarāya itthiyā ‘‘mūgo nu kho",
  "atk-s0508a12:139_11": "no’’ti vīmaṁsitukāmāya patte khīraṁ āsiñcantiyā hatthavihāre katepi okirite, ‘‘alaṁ,",
  "atk-s0508a12:139_12": "bhaginī’’ti vācaṁ nicchari. Tatiye pana saṁvacchare antaravasseva ghaṭayanto vāyamanto",
  "atk-s0508a12:139_13": "arahattaṁ pāpuṇi, tena vuttaṁ apadāne (apa. thera 2.50.51-56) –",
  "atk-s0508a12:140": "‘‘Padumuttarabuddhassa , bhikkhusaṅghe anuttare;",
  "atk-s0508a12:141": "Pasannacitto sumano, pānīghaṭamapūrayiṁ.",
  "atk-s0508a12:142": "‘‘Pabbatagge dumagge vā, ākāse vātha bhūmiyaṁ;",
  "atk-s0508a12:143": "Yadā pānīyamicchāmi, khippaṁ nibbattate mama.",
  "atk-s0508a12:144": "‘‘Satasahassito kappe, yaṁ dānamadadiṁ tadā;",
  "atk-s0508a12:145": "Duggatiṁ nābhijānāmi, dakadānassidaṁ phalaṁ.",
  "atk-s0508a12:146": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:147": "Arahā pana hutvā attano pubbabhāgapaṭipattiyā vibhāvanamukhena aññaṁ byākaronto –",
  "atk-s0508a12:148": "127.",
  "atk-s0508a12:149": " ‘‘Tiṇṇaṁ me tālapattānaṁ, gaṅgātīre kuṭī katā;",
  "atk-s0508a12:150": "Chavasittova me patto, paṁsukūlañca cīvaraṁ.",
  "atk-s0508a12:151": "128.",
  "atk-s0508a12:152": " ‘‘Dvinnaṁ antaravassānaṁ, ekā vācā me bhāsitā;",
  "atk-s0508a12:153": "Tatiye antaravassamhi, tamokhandho padālito’’ti. – gāthādvayaṁ abhāsi;",
  "atk-s0508a12:154_0": "Tattha tiṇṇaṁ me tālapattānaṁ, gaṅgātīre kuṭī katāti tālarukkhato pahitehi tīhi tālapaṇṇehi",
  "atk-s0508a12:154_1": "mayhaṁ vassanapariharaṇatthaṁ gaṅgāya nadiyā tīre kuṭikā katā. Tena attano senāsanasantosaṁ",
  "atk-s0508a12:154_2": "dasseti. Vuttañhi dhammasenāpatinā –",
  "atk-s0508a12:155": "‘‘Pallaṅkena nisinnassa, jaṇṇuke nābhivassati;",
  "atk-s0508a12:156": "Alaṁ phāsuvihārāya, pahitattassa bhikkhuno’’ti. (theragā. 985; mi. pa. 6.1.1);",
  "atk-s0508a12:157_0": "‘‘Tālapattīna’’ntipi pāṭho, so evattho. Chavasittova me pattoti mayhaṁ patto chavasittasadiso,",
  "atk-s0508a12:157_1": "matānaṁ khīrasecanakuṇḍasadisoti attho . Paṁsukūlañca cīvaranti cīvarañca me antaramaggasusānādīsu",
  "atk-s0508a12:157_2": "chaḍḍitanantakehi kataṁ paṁsukūlaṁ. Padadvayena parikkhārasantosaṁ dasseti.",
  "atk-s0508a12:158_0": "Dvinnaṁantaravassānanti dvīsu antaravassesu pabbajitato arahattamappattasaṁvaccharesu.",
  "atk-s0508a12:158_1": "Ekā vācā me bhāsitāti ekā, ‘‘alaṁ, bhaginī’’ti khīrapaṭikkhepavācā eva mayā vuttā,",
  "atk-s0508a12:158_2": "añño tattha vacībhedo nāhosi. Tena ukkaṁsagataṁ kāyavacīsaṁyamaṁ dasseti. Tatiye",
  "atk-s0508a12:158_3": "antaravassamhīti tatiyassa saṁvaccharassa abbhantare, tasmiṁ aparipuṇṇeyeva. Tamokhandho",
  "atk-s0508a12:158_4": "padālitoti aggamaggena tamokhandho bhinno, avijjānusayo samucchinnoti attho. Tena",
  "atk-s0508a12:158_5": "tadekaṭṭhatāya sabbakilesānaṁ anavasesappahānaṁ vadati.",
  "atk-s0508a12:159": "Gaṅgātīriyattheragāthāvaṇṇanā niṭṭhitā.",
  "atk-s0508a12:160": "5. Ajinattheragāthāvaṇṇanā",
  "atk-s0508a12:161_0": "Api ce hoti tevijjotiādikā āyasmato ajinattherassa gāthā. Kā uppatti? Ayampi purimabuddhesu",
  "atk-s0508a12:161_1": "katādhikāro tattha tattha bhave puññāni upacinanto buddhasuññe loke kulagehe nibbattitvā",
  "atk-s0508a12:161_2": "viññutaṁ patto kenacideva karaṇīyena araññaṁ gato tattha sucintitaṁ nāma paccekasambuddhaṁ",
  "atk-s0508a12:161_3": "ābādhena pīḷitaṁ nisinnaṁ disvā upasaṅkamitvā vanditvā bhesajjatthāya pasannamānaso",
  "atk-s0508a12:161_4": "ghatamaṇḍaṁ adāsi. So tena puññakammena devaloke nibbattitvā aparāparaṁ puññāni katvā",
  "atk-s0508a12:161_5": "sugatīsuyeva saṁsaranto imasmiṁ buddhuppāde sāvatthiyaṁ aññatarassa daliddabrāhmaṇassa",
  "atk-s0508a12:161_6": "gehe paṭisandhiṁ gaṇhi. Taṁ vijāyanakāle ajinacammena sampaṭicchiṁsu. Tenassa ajinotveva",
  "atk-s0508a12:161_7": "nāmaṁ akaṁsu. So bhogasaṁvattaniyassa kammassa akatattā daliddakule nibbatto vayappattopi",
  "atk-s0508a12:161_8": "appannapānabhojano hutvā vicaranto jetavanapaṭiggahaṇe buddhānubhāvaṁ disvā paṭiladdhasaddho",
  "atk-s0508a12:161_9": "pabbajitvā vipassanāya kammaṁ karonto nacirasseva chaḷabhiñño ahosi. Tena vuttaṁ",
  "atk-s0508a12:161_10": "apadāne (apa. thera 2.43.78-87) –",
  "atk-s0508a12:162": "‘‘Sucintitaṁ bhagavantaṁ, lokajeṭṭhaṁ narāsabhaṁ;",
  "atk-s0508a12:163": "Upaviṭṭhaṁ mahāraññaṁ, vātābādhena pīḷitaṁ.",
  "atk-s0508a12:164": "‘‘Disvā cittaṁ pasādetvā, ghatamaṇḍamupānayiṁ;",
  "atk-s0508a12:165": "Katattā ācitattā ca, gaṅgā bhāgīrathī ayaṁ.",
  "atk-s0508a12:166": "‘‘Mahāsamuddā cattāro, ghataṁ sampajjare mama;",
  "atk-s0508a12:167": "Ayañca pathavī ghorā, appamāṇā asaṅkhiyā.",
  "atk-s0508a12:168": "‘‘Mama saṅkappamaññāya, bhavate madhusakkarā;",
  "atk-s0508a12:169": "Cātuddīpā ime rukkhā, pādapā dharaṇīruhā.",
  "atk-s0508a12:170": "‘‘Mama saṅkappamaññāya, kapparukkhā bhavanti te;",
  "atk-s0508a12:171": "Paññāsakkhattuṁ devindo, devarajjamakārayiṁ.",
  "atk-s0508a12:172": "‘‘Ekapaññāsakkhattuñca, cakkavattī ahosahaṁ;",
  "atk-s0508a12:173": "Padesarajjaṁ vipulaṁ, gaṇanāto asaṅkhiyaṁ.",
  "atk-s0508a12:174": "‘‘Catunnavutito kappe, yaṁ dānamadadiṁ tadā;",
  "atk-s0508a12:175": "Duggatiṁ nābhijānāmi, ghatamaṇḍassidaṁ phalaṁ.",
  "atk-s0508a12:176": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:177_0": "Arahattaṁ pana patvāpi purimakammanissandena appalābhī appaññātova ahosi. Uddesabhattasalākabhattānipi",
  "atk-s0508a12:177_1": "lāmakāneva pāpuṇanti. Kammaphaleneva ca naṁ puthujjanā bhikkhū sāmaṇerā ca ‘‘appaññāto’’ti",
  "atk-s0508a12:177_2": "avamaññanti. Thero te bhikkhū saṁvejento –",
  "atk-s0508a12:178": "129.",
  "atk-s0508a12:179": " ‘‘Api ce hoti tevijjo, maccuhāyī anāsavo;",
  "atk-s0508a12:180": "Appaññātoti naṁ bālā, avajānanti ajānatā.",
  "atk-s0508a12:181": "130.",
  "atk-s0508a12:182": " ‘‘Yo ca kho annapānassa, lābhī hotīdha puggalo;",
  "atk-s0508a12:183": "Pāpadhammopi ce hoti, so nesaṁ hoti sakkato’’ti. –",
  "atk-s0508a12:184": "Gāthādvayaṁ abhāsi.",
  "atk-s0508a12:185_0": "Tattha apīti sambhāvane nipāto. Ceti parikappane. Hotīti bhavati. Tisso vijjā etassāti",
  "atk-s0508a12:185_1": "tevijjo. Maccuṁ pajahatīti maccuhāyī. Kāmāsavādīnaṁ abhāvena anāsavo. Idaṁ vuttaṁ",
  "atk-s0508a12:185_2": "hoti – dibbacakkhuñāṇaṁ pubbenivāsañāṇaṁ āsavakkhayañāṇanti imāsaṁ tissannaṁ vijjānaṁ",
  "atk-s0508a12:185_3": "adhigatattā tevijjo tato eva sabbaso kāmāsavādīnaṁ parikkhīṇattā anāsavo āyatiṁ punabbhavassa",
  "atk-s0508a12:185_4": "aggahaṇato maraṇābhāvena maccuhāyī yadipi hoti, evaṁ santepi appaññātoti naṁ bālā",
  "atk-s0508a12:185_5": "avajānanti yassatthāya kulaputtā sammadeva agārasmā anagāriyaṁ pabbajanti, taṁ sadatthaṁ",
  "atk-s0508a12:185_6": "anupāpuṇitvā ṭhitampi naṁ uttamaṁ purisaṁ ‘‘dhutavādo bahussuto dhammakathiko’’ti",
  "atk-s0508a12:185_7": "uppannalābhassa abhāvato ‘‘na paññāto na pākaṭo’’ti bālā dummedhapuggalā avajānanti,",
  "atk-s0508a12:185_8": "kasmā? Ajānatā ajānanakāraṇā guṇānaṁ ajānanameva tattha kāraṇanti dasseti.",
  "atk-s0508a12:186_0": "Yathā ca guṇānaṁ ajānanato bālā lābhagarutāya sambhāvanīyampi avajānanti, evaṁ guṇānaṁ",
  "atk-s0508a12:186_1": "ajānanato lābhagarutāya evaṁ avajānitabbampi sambhāventīti dassento dutiyaṁ gāthaṁ",
  "atk-s0508a12:186_2": "āha. Tattha yoti aniyamavacanaṁ. Ca-saddo byatireke, tena yathāvuttapuggalato imassa",
  "atk-s0508a12:186_3": "puggalassa vuccamānaṁyeva visesaṁ janeti. Khoti avadhāraṇe. Annapānassāti nidassanamattaṁ.",
  "atk-s0508a12:186_4": "Lābhīti lābhavā. Idhāti imasmiṁ loke. Jarāmaraṇehi tassa tassa sattāvāsassa pūraṇato",
  "atk-s0508a12:186_5": "galanato ca puggalo. Pāpadhammoti lāmakadhammo. Ayañhettha attho – yo pana puggalo",
  "atk-s0508a12:186_6": "cīvarādipaccayamattasseva lābhī hoti, na jhānādīnaṁ, so pāpicchatāya dussīlabhāvena",
  "atk-s0508a12:186_7": "hīnadhammopi samāno idha imasmiṁ loke bālānaṁ lābhagarutāya sakkato garukato hotīti.",
  "atk-s0508a12:187": "Ajinattheragāthāvaṇṇanā niṭṭhitā.",
  "atk-s0508a12:188": "6. Meḷajinattheragāthāvaṇṇanā",
  "atk-s0508a12:189_0": "Yadāhaṁdhammamassosintiādikā āyasmato meḷajinattherassa gāthā. Kā uppatti? Ayampi",
  "atk-s0508a12:189_1": "purimabuddhesu katādhikāro tattha tattha bhave puññāni upacinanto sumedhassa bhagavato",
  "atk-s0508a12:189_2": "kāle kulagehe nibbattitvā viññutaṁ patto ekadivasaṁ bhagavantaṁ piṇḍāya gacchantaṁ",
  "atk-s0508a12:189_3": "disvā pasannamānaso madhuraṁ āmodaphalaṁ adāsi. So tena puññakammena devamanussesu",
  "atk-s0508a12:189_4": "saṁsaranto imasmiṁ buddhuppāde bārāṇasiyaṁ khattiyakule nibbattitvā meḷajinoti laddhanāmo",
  "atk-s0508a12:189_5": "vijjāsippesu nipphattiṁ gato paṇḍito byatto disāsu pākaṭo ahosi. So bhagavati bārāṇasiyaṁ",
  "atk-s0508a12:189_6": "isipatane viharante vihāraṁ gantvā satthāraṁ upasaṅkamitvā dhammaṁ sutvā paṭiladdhasaddho",
  "atk-s0508a12:189_7": "pabbajitvā vipassanaṁ paṭṭhapetvā tadaheva arahattaṁ pāpuṇi. Tena vuttaṁ apadāne",
  "atk-s0508a12:189_8": "(apa. thera 2.51.57-62) –",
  "atk-s0508a12:190": "‘‘Sahassaraṁsī bhagavā, sayambhū aparājito;",
  "atk-s0508a12:191": "Vivekā vuṭṭhahitvāna, gocarāyābhinikkhami.",
  "atk-s0508a12:192": "‘‘Phalahattho ahaṁ disvā, upagacchiṁ narāsabhaṁ;",
  "atk-s0508a12:193": "Pasannacitto sumano, avaṭaṁ adadiṁ phalaṁ.",
  "atk-s0508a12:194": "‘‘Catunnavutito kappe, yaṁ phalaṁ adadiṁ tadā;",
  "atk-s0508a12:195": "Duggatiṁ nābhijānāmi, phaladānassidaṁ phalaṁ.",
  "atk-s0508a12:196": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:197": "Arahattaṁ pana patvā aparabhāge bhikkhūhi, ‘‘āvuso, kiṁ tayā uttarimanussadhammo adhigato’’ti puṭṭho sīhanādaṁ nadanto –",
  "atk-s0508a12:198": "131.",
  "atk-s0508a12:199": " ‘‘Yadāhaṁ dhammamassosiṁ, bhāsamānassa satthuno;",
  "atk-s0508a12:200": "Na kaṅkhamabhijānāmi, sabbaññū aparājite.",
  "atk-s0508a12:201": "132.",
  "atk-s0508a12:202": " ‘‘Satthavāhe mahāvīre, sārathīnaṁ varuttame;",
  "atk-s0508a12:203": "Magge paṭipadāyaṁ vā, kaṅkhā mayhaṁ na vijjatī’’ti. – gāthādvayaṁ abhāsi;",
  "atk-s0508a12:204_0": "Tattha yadāti yasmiṁ kāle. Ahanti attānaṁ niddisati. Dhammanti catusaccadhammaṁ.",
  "atk-s0508a12:204_1": "Assosinti suṇiṁ. Satthunoti diṭṭhadhammikādiatthehi veneyyānaṁ sāsanaṭṭhena satthuno.",
  "atk-s0508a12:204_2": "Kaṅkhanti saṁsayaṁ. Saṅkhatamasaṅkhatañca anavasesato jānanaṭṭhena sabbaññū. Kutocipi",
  "atk-s0508a12:204_3": "parājitā bhāvena aparājite. Veneyyasattānaṁ saṁsārakantārato nibbānaṁ paṭivāhanaṭṭhena",
  "atk-s0508a12:204_4": "satthavāhe. Idaṁ vuttaṁ hoti – yato pabhuti ahaṁ satthuno dhammaṁ desentassa catusaccadhammaṁ",
  "atk-s0508a12:204_5": "assosiṁ sotadvārānusārena upadhāresiṁ upalabhiṁ, tato paṭṭhāya anavasesasaṅkhatāsaṅkhatasammutidhammānaṁ",
  "atk-s0508a12:204_6": "sayambhūñāṇena jānanato sabbaññū anāvaraṇadassāvimhi, pañcannampi mārānaṁ abhibhavanato",
  "atk-s0508a12:204_7": "tehi aparājitattā sadevake loke appaṭihatadhammacakkattā ca aparājite, veneyyasattānaṁ",
  "atk-s0508a12:204_8": "lobhakantārādito vāhanaṭṭhena satthavāhe, mahāvikkantatāya mahāvīre, aññehi duddamānaṁ",
  "atk-s0508a12:204_9": "purisadammānaṁ saraṇato accantikena damathena damanato sārathīnaṁ pavarabhūte uttame",
  "atk-s0508a12:204_10": "sammāsambuddhe , ‘‘buddho nu kho no nu kho’’ti kaṅkhaṁ nābhijānāmi aparappaccayabhāvato.",
  "atk-s0508a12:204_11": "Tathārūpe desite ariyamagge tadupādāyabhūtāya ca sīlādipaṭipadāya ‘‘niyyāniko nu",
  "atk-s0508a12:204_12": "kho na nu kho’’ti kaṅkhā vicikicchā na vijjati natthīti. Ettha ca ariyadhamme saṁsayābhāvakathanena",
  "atk-s0508a12:204_13": "ariyasaṅghepi saṁsayābhāvo kathitoyevāti daṭṭhabbaṁ tattha patiṭṭhitassa anaññathābhāvatoti.",
  "atk-s0508a12:205": "Meḷajinattheragāthāvaṇṇanā niṭṭhitā.",
  "atk-s0508a12:206": "7. Rādhattheragāthāvaṇṇanā",
  "atk-s0508a12:207_0": "Yathā agāraṁ ducchannantiādikā āyasmato rādhattherassa gāthā. Kā uppatti? Ayaṁ kira",
  "atk-s0508a12:207_1": "padumuttarassa bhagavato kāle haṁsavatīnagare kulagehe nibbattitvā viññutaṁ patto",
  "atk-s0508a12:207_2": "vihāraṁ gantvā satthāraṁ upasaṅkamitvā vanditvā ekamantaṁ nisinno satthārā ekaṁ bhikkhuṁ",
  "atk-s0508a12:207_3": "paṭibhāneyyakānaṁ aggaṭṭhāne ṭhapiyamānaṁ disvā sayaṁ taṁ ṭhānantaraṁ patthetvā mahādānaṁ",
  "atk-s0508a12:207_4": "pavattesi. Satthu uḷārañca pūjaṁ akāsi. So evaṁ katapaṇidhāno tato cuto tattha tattha",
  "atk-s0508a12:207_5": "bhave puññāni upacinanto vipassissa bhagavato kāle kulagehe nibbattitvā viññutaṁ",
  "atk-s0508a12:207_6": "patto ekadivasaṁ satthāraṁ piṇḍāya gacchantaṁ disvā pasannamānaso madhurāni ambaphalānī",
  "atk-s0508a12:207_7": "adāsi. So tena puññakammena devaloke nibbattitvā aparāparaṁ puññāni katvā devamanussesu",
  "atk-s0508a12:207_8": "saṁsaranto amhākaṁ bhagavato kāle rājagahe brāhmaṇakule nibbattitvā rādhoti laddhanāmo",
  "atk-s0508a12:207_9": "vayappatto hutvā gharāvāsaṁ vasanto mahallakakāle puttadārehi apasādito, ‘‘kiṁ me",
  "atk-s0508a12:207_10": "gharāvāsena, pabbajissāmī’’ti vihāraṁ gantvā there bhikkhū upasaṅkamitvā pabbajjaṁ",
  "atk-s0508a12:207_11": "yācitvā tehi ‘‘ayaṁ brāhmaṇo jiṇṇo na sakkoti vattapaṭivattaṁ pūretu’’nti paṭikkhitto",
  "atk-s0508a12:207_12": "satthu santikaṁ gantvā attano ajjhāsayaṁ pavedetvā satthārā upanissayasampattiṁ oloketvā",
  "atk-s0508a12:207_13": "āṇattena dhammasenāpatinā pabbājito vipassanaṁ paṭṭhapetvā nacirasseva arahattaṁ",
  "atk-s0508a12:207_14": "pāpuṇi. Tena vuttaṁ apadāne (apa. thera 2.51.63-67) –",
  "atk-s0508a12:208": "‘‘Suvaṇṇavaṇṇaṁ sambuddhaṁ, āhutīnaṁ paṭiggahaṁ;",
  "atk-s0508a12:209": "Rathiyaṁ paṭipajjantaṁ, pādaphalaṁ adāsahaṁ.",
  "atk-s0508a12:210": "‘‘Ekanavutito kappe, yaṁ phalaṁ adadiṁ tadā;",
  "atk-s0508a12:211": "Duggatiṁ nābhijānāmi, phaladānassidaṁ phalaṁ.",
  "atk-s0508a12:212": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:213_0": "Arahattaṁ pana patvā satthu santikāvacaro hutvā vicaranto satthu dhammadesanāpaṭibhānassa",
  "atk-s0508a12:213_1": "paccayabhūtānaṁ paṭibhānajānanakānaṁ aggo jāto. Therassa hi diṭṭhisamudācārañca āgamma",
  "atk-s0508a12:213_2": "dasabalassa navanavā dhammadesanā paṭibhāti. Tenāha bhagavā – ‘‘etadaggaṁ, bhikkhave,",
  "atk-s0508a12:213_3": "mama sāvakānaṁ bhikkhūnaṁ paṭibhāneyyakānaṁ yadidaṁ rādho’’ti (a. ni. 1.219, 233).",
  "atk-s0508a12:213_4": "So ekadivasaṁ ‘‘ime sattā abhāvanāya rāgena abhibhuyyanti, bhāvanāya sati taṁ natthī’’ti",
  "atk-s0508a12:213_5": "bhāvanaṁ thomento ‘‘yathā agāra’’ntiādinā gāthādvayamāha.",
  "atk-s0508a12:214_0": "133-4. Tattha agāranti yaṁkiñci gehaṁ. Ducchannanti viraḷacchannaṁ chiddāvachiddaṁ.",
  "atk-s0508a12:214_1": "Samativijjhatīti vassavuṭṭhi vinivijjhati. Abhāvitanti taṁ agāraṁ vuṭṭhi viya bhāvanāya",
  "atk-s0508a12:214_2": "rahitattā abhāvitaṁ cittaṁ. Rāgo samativijjhatīti na kevalaṁ rāgova dosamohamānādayopi",
  "atk-s0508a12:214_3": "sabbakilesā tathārūpaṁ cittaṁ ativijjhantiyeva. Subhāvitanti samathavipassanābhāvanāhi",
  "atk-s0508a12:214_4": "suṭṭhu bhāvitaṁ, evarūpaṁ cittaṁ succhannaṁ gehaṁ vuṭṭhi viya rāgādayo kilesā ativijjhituṁ na sakkontīti.",
  "atk-s0508a12:215": "Rādhattheragāthāvaṇṇanā niṭṭhitā.",
  "atk-s0508a12:216": "8. Surādhattheragāthāvaṇṇanā",
  "atk-s0508a12:217_0": "Khīṇāhi mayhaṁ jātītiādikā āyasmato surādhattherassa gāthā. Kā uppatti? Ayampi purimabuddhesu",
  "atk-s0508a12:217_1": "katādhikāro tattha tattha bhave puññāni upacinanto sikhissa bhagavato kāle kulagehe",
  "atk-s0508a12:217_2": "nibbattitvā viññutaṁ patto ekadivasaṁ satthāraṁ disvā pasannamānaso mātuluṅgaphalaṁ",
  "atk-s0508a12:217_3": "adāsi. So tena puññakammena devaloke nibbattitvā aparāparaṁ puññāni katvā sugatīsuyeva",
  "atk-s0508a12:217_4": "saṁsaranto imasmiṁ buddhuppāde anantaraṁ vuttassa rādhattherassa kaniṭṭho hutvā nibbatti,",
  "atk-s0508a12:217_5": "surādhotissa nāmaṁ ahosi. So jeṭṭhabhātari rādhe pabbajite sayampi pabbajitvā vipassanāya",
  "atk-s0508a12:217_6": "kammaṁ karonto nacirasseva arahattaṁ pāpuṇi. Tena vuttaṁ apadāne (apa. thera 2.51.68-72) –",
  "atk-s0508a12:218": "‘‘Kaṇikāraṁva jalitaṁ, puṇṇamāyeva candimaṁ;",
  "atk-s0508a12:219": "Jalantaṁ dīparukkhaṁva, addasaṁ lokanāyakaṁ.",
  "atk-s0508a12:220": "‘‘Mātuluṅgaphalaṁ gayha, adāsiṁ satthuno ahaṁ;",
  "atk-s0508a12:221": "Dakkhiṇeyyassa vīrassa, pasanno sehi pāṇibhi.",
  "atk-s0508a12:222": "‘‘Ekatiṁse ito kappe, yaṁ phalaṁ adadiṁ tadā;",
  "atk-s0508a12:223": "Duggatiṁ nābhijānāmi, phaladānassidaṁ phalaṁ.",
  "atk-s0508a12:224": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:225": "Arahattaṁ pana patvā sāsanassa niyyānikabhāvadassanatthaṁ aññaṁ byākaronto ‘‘khīṇā hī mayha’’ntiādinā gāthādvayamāha.",
  "atk-s0508a12:226_0": "135-6. Tattha khīṇāti khayaṁ pariyosānaṁ gatā. Jātīti bhavo bhavanibbatti vā. Vusitaṁ",
  "atk-s0508a12:226_1": "jinasāsananti jinassa sammāsambuddhassa sāsanaṁ maggabrahmacariyaṁ vuṭṭhaṁ parivuṭṭhaṁ.",
  "atk-s0508a12:226_2": "Pahīno jālasaṅkhātoti sattasantānassa ottharaṇato nissarituṁ appadānato ca ‘‘jālasaṅkhāto’’ti",
  "atk-s0508a12:226_3": "ca laddhanāmā diṭṭhi avijjā ca pahīnā maggena samucchinnā. Bhavanetti samūhatāti",
  "atk-s0508a12:226_4": "kāmabhavādikassa bhavassa nayanato pavattanato bhavanettisaññitā taṇhā samugghāṭitā.",
  "atk-s0508a12:226_5": "Yassatthāya pabbajitoti yassa atthāya yadatthaṁ ahaṁ agārasmā gehato anagāriyaṁ pabbajjaṁ",
  "atk-s0508a12:226_6": "pabbajito upagato. So sabbesaṁ orambhāgiyuddhambhāgiyappabhedānaṁ saṁyojanānaṁ bandhanānaṁ",
  "atk-s0508a12:226_7": "khayabhūto attho nibbānasaṅkhāto paramattho arahattasaṅkhāto sadattho ca mayā anuppatto adhigatoti attho.",
  "atk-s0508a12:227": "Surādhattheragāthāvaṇṇanā niṭṭhitā.",
  "atk-s0508a12:228": "9. Gotamattheragāthāvaṇṇanā",
  "atk-s0508a12:229_0": "Sukhaṁsupantīti āyasmato gotamattherassa gāthā. Kā uppatti? Ayampi purimabuddhesu",
  "atk-s0508a12:229_1": "katādhikāro tattha tattha bhave vivaṭṭūpanissayaṁ puññaṁ upacinanto vipassissa bhagavato",
  "atk-s0508a12:229_2": "kāle kulagehe nibbattitvā viññutaṁ patto ekadivasaṁ bhagavantaṁ disvā pasannamānaso",
  "atk-s0508a12:229_3": "āmodaphalamadāsi. Tena puññakammena devaloke nibbattitvā aparāparaṁ puññāni katvā",
  "atk-s0508a12:229_4": "sugatīsuyeva saṁsaranto imasmiṁ buddhuppāde rājagahe brāhmaṇakule nibbattitvā gotamoti",
  "atk-s0508a12:229_5": "laddhanāmo sattavassikakāle upanayanaṁ katvā ratanabhikkhaṁ caritvā sahassaṁ labhitvā",
  "atk-s0508a12:229_6": "taṁ tādise ṭhāne ṭhapetvā vataṁ caranto soḷasasattarasavassuddesikakāle akalyāṇamittehi",
  "atk-s0508a12:229_7": "kāmesu parinīyamāno ekissā rūpūpajīviniyā taṁ sahassabhaṇḍikaṁ datvā brahmacariyavināsaṁ",
  "atk-s0508a12:229_8": "patvā tāya cassa brahmacārirūpaṁ disvā virattākāre dassite ekarattivāseneva nibbinnarūpo",
  "atk-s0508a12:229_9": "attano brahmacariyanivāsaṁ dhanajāniñca saritvā ‘‘ayuttaṁ mayā kata’’nti vippaṭisārī",
  "atk-s0508a12:229_10": "ahosi. Satthā tassa hetusampattiṁ cittācārañca ñatvā tassa āsannaṭṭhāne attānaṁ dassesi.",
  "atk-s0508a12:229_11": "So satthāraṁ disvā pasannamānaso upasaṅkami, tassa bhagavā dhammaṁ desesi. So dhammaṁ",
  "atk-s0508a12:229_12": "sutvā paṭiladdhasaddho pabbajanto khuraggeyeva arahattaṁ pāpuṇi. Tena vuttaṁ apadāne",
  "atk-s0508a12:229_13": "(apa. thera 2.51.80-84) –",
  "atk-s0508a12:230": "‘‘Suvaṇṇavaṇṇaṁ sambuddhaṁ, āhutīnaṁ paṭiggahaṁ;",
  "atk-s0508a12:231": "Rathiyaṁ paṭipajjantaṁ, āmodamadadiṁ phalaṁ.",
  "atk-s0508a12:232": "‘‘Ekanavutito kappe, yaṁ phalaṁ adadiṁ tadā;",
  "atk-s0508a12:233": "Duggatiṁ nābhijānāmi, phaladānassidaṁ phalaṁ.",
  "atk-s0508a12:234": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:235_0": "Arahattaṁ pana patvā jhānasukhena phalasukhena vītināmentaṁ eko gihisahāyo upagantvā,",
  "atk-s0508a12:235_1": "‘‘āvuso, tayā ratanabhikkhāya laddhaṁ pabbajanto kiṁ akāsī’’ti pucchi. Taṁ sutvā",
  "atk-s0508a12:235_2": "thero ‘‘idaṁ nāma kata’’nti anācikkhitvā mātugāme dosaṁ pakāsetvā attano vītarāgabhāvena",
  "atk-s0508a12:235_3": "aññaṁ byākaronto ‘‘sukhaṁ supantī’’tiādinā gāthādvayamāha.",
  "atk-s0508a12:236_0": "137. Tattha sukhaṁ supanti munayo, ye itthīsu na bajjhareti ye itthīsu visayabhūtāsu",
  "atk-s0508a12:236_1": "nimittabhūtāsu vā rāgabandhanena na bajjhanti, te munayo tapassino saṁyatindriyā",
  "atk-s0508a12:236_2": "sukhaṁ supanti sukhaṁ viharanti, natthi tesaṁ dukkhanti adhippāyo. ‘‘Supantī’’ti",
  "atk-s0508a12:236_3": "hi nidassanamattametaṁ. Sadā verakkhitabbāsūti ekaṁsena sabbakālaṁ rakkhitabbāsu.",
  "atk-s0508a12:236_4": "Itthiyo hi sattabhūmike nippurise pāsāde uparibhūmiyaṁ vasāpetvāpi, kucchiyaṁ pakkhipitvāpi",
  "atk-s0508a12:236_5": "na sakkā rakkhituṁ, tasmā tā kiṭṭhādigāviyo viya sabbakālaṁ rakkhaṇīyā honti. Bahucittatāya",
  "atk-s0508a12:236_6": "vā sāmikena vatthālaṅkārānuppadānādinā cittaññathattato sabbakālaṁ rakkhitabbā. Sarīrasabhāvaṁ",
  "atk-s0508a12:236_7": "vā mālāgandhādīhi paṭicchādanavasena rakkhitabbacittatāya rakkhitabbāti. Yāsu saccaṁ",
  "atk-s0508a12:236_8": "sudullabhanti yāsu saccavacanaṁ laddhuṁ na sakkā, itthiyo hi aggimpi pavisanti, visampi",
  "atk-s0508a12:236_9": "khādanti, satthampi āharanti, ubbandhitvāpi kālaṁ karonti, na pana sacce ṭhātuṁ sakkonti.",
  "atk-s0508a12:236_10": "Tasmā evarūpā itthiyo vajjetvā ṭhitā munayo sukhitā vatāti dasseti.",
  "atk-s0508a12:237_0": "138. Idāni yassa appahīnattā evarūpāsu itthīsupi bajjhanti, tassa kāmassa attano",
  "atk-s0508a12:237_1": "suppahīnataṁ accantaniṭṭhitatañca dassento dutiyaṁ gāthamāha. Vadhaṁ carimha te kāmāti",
  "atk-s0508a12:237_2": "ambho kāma, tava vadhaṁ accantasamucchedaṁ ariyamaggena carimha, ‘‘vadhaṁ carimhase’’tipi",
  "atk-s0508a12:237_3": "pāṭho, vadhāya pahānāya maggabrahmacariyaṁ acarimhāti attho. Anaṇā dāni te mayanti",
  "atk-s0508a12:237_4": "idāni aggamaggapattito paṭṭhāya iṇabhāvakarāya pahīnattā kāma te anaṇā mayaṁ, na",
  "atk-s0508a12:237_5": "tuyhaṁ iṇaṁ dhārema. Avītarāgo hi rāgassa vase vattanato tassa iṇaṁ dhārento viya",
  "atk-s0508a12:237_6": "hoti, vītarāgo pana taṁ atikkamitvā paramena cittissariyena samannāgato. Anaṇattā",
  "atk-s0508a12:237_7": "eva gacchāma dāni nibbānaṁ, yattha gantvā na socati yasmiṁ nibbāne gamanahetu sabbaso",
  "atk-s0508a12:237_8": "sokahetūnaṁ abhāvato na socati, taṁ anupādisesanibbānameva idāni gacchāma anupāpuṇāmāti attho.",
  "atk-s0508a12:238": "Gotamattheragāthāvaṇṇanā niṭṭhitā.",
  "atk-s0508a12:239": "10. Vasabhattheragāthāvaṇṇanā",
  "atk-s0508a12:240_0": "Pubbe hanati attānanti āyasmato vasabhattherassa gāthā. Kā uppatti? Ayampi purimabuddhesu",
  "atk-s0508a12:240_1": "katādhikāro tattha tattha bhave puññāni upacinanto buddhasuññe loke brāhmaṇakule",
  "atk-s0508a12:240_2": "nibbattitvā vayappatto brāhmaṇānaṁ vijjāsippesu nipphattiṁ gantvā nekkhammajjhāsayatāya",
  "atk-s0508a12:240_3": "gharāvāsaṁ pahāya tāpasapabbajjaṁ pabbajitvā cuddasasahassatāpasaparivāro himavantassa",
  "atk-s0508a12:240_4": "avidūre samagge nāma pabbate assamaṁ kāretvā vasanto jhānābhiññāyo nibbattetvā tāpasānaṁ",
  "atk-s0508a12:240_5": "ovādānusāsaniyo dento ekadivasaṁ evaṁ cintesi – ‘‘ahaṁ kho dāni imehi tāpasehi sakkato",
  "atk-s0508a12:240_6": "garukato pūjito viharāmi, mayā pana pūjetabbo na upalabbhati, dukkho kho panāyaṁ",
  "atk-s0508a12:240_7": "loke yadidaṁ agaruvāso’’ti. Evaṁ pana cintetvā purimabuddhesu katādhikāratāya purimabuddhānaṁ",
  "atk-s0508a12:240_8": "cetiye attanā kataṁ pūjāsakkāraṁ anussaritvā ‘‘yaṁnūnāhaṁ purimabuddhe uddissa pulinacetiyaṁ",
  "atk-s0508a12:240_9": "katvā pūjaṁ kareyya’’nti haṭṭhatuṭṭho iddhiyā pulinathūpaṁ suvaṇṇamayaṁ māpetvā suvaṇṇamayādīhi",
  "atk-s0508a12:240_10": "tisahassamattehi pupphehi devasikaṁ pūjaṁ karonto yāvatāyukaṁ puññāni katvā aparihīnajjhāno",
  "atk-s0508a12:240_11": "kālaṁ katvā brahmaloke nibbatto. Tatthapi yāvatāyukaṁ ṭhatvā tato cuto tāvatiṁse",
  "atk-s0508a12:240_12": "nibbattitvā aparāparaṁ devamanussesu saṁsaranto imasmiṁ buddhuppāde vesāliyaṁ licchavirājakule",
  "atk-s0508a12:240_13": "nibbattitvā vasabhoti laddhanāmo vayappatto bhagavato vesāligamane buddhānubhāvaṁ",
  "atk-s0508a12:240_14": "disvā paṭiladdhasaddho pabbajitvā vipassanaṁ paṭṭhapetvā nacirasseva arahattaṁ pāpuṇi.",
  "atk-s0508a12:240_15": "Tena vuttaṁ apadāne (apa. thera 2.50.57-92) –",
  "atk-s0508a12:241": "‘‘Himavantassāvidūre, samaggo nāma pabbato;",
  "atk-s0508a12:242": "Assamo sukato mayhaṁ, paṇṇasālā sumāpitā.",
  "atk-s0508a12:243": "‘‘Nārado nāma nāmena, jaṭilo uggatāpano;",
  "atk-s0508a12:244": "Catuddasasahassāni, sissā paricaranti maṁ.",
  "atk-s0508a12:245": "‘‘Paṭisallīnako santo, evaṁ cintesahaṁ tadā;",
  "atk-s0508a12:246": "Sabbo jano maṁ pūjeti, nāhaṁ pūjemi kiñcanaṁ.",
  "atk-s0508a12:247": "‘‘Na me ovādako atthi, vattā koci na vijjati;",
  "atk-s0508a12:248": "Anācariyupajjhāyo, vane vāsaṁ upemahaṁ.",
  "atk-s0508a12:249": "‘‘Upāsamāno yamahaṁ, garucittaṁ upaṭṭhahe;",
  "atk-s0508a12:250": "So me ācariyo natthi, vanavāso niratthako.",
  "atk-s0508a12:251": "‘‘Āyāgaṁ me gavesissaṁ, garuṁ bhāvaniyaṁ tathā;",
  "atk-s0508a12:252": "Sāvassayo vasissāmi, na koci garahissati.",
  "atk-s0508a12:253": "‘‘Uttānakūlā nadikā, supatitthā manoramā;",
  "atk-s0508a12:254": "Saṁsuddhapulinākiṇṇā, avidūre mamassamaṁ.",
  "atk-s0508a12:255": "‘‘Nadiṁ amarikaṁ nāma, upagantvānahaṁ tadā;",
  "atk-s0508a12:256": "Saṁvaḍḍhayitvā pulinaṁ, akaṁ pulinacetiyaṁ.",
  "atk-s0508a12:257": "‘‘Ye te ahesuṁ sambuddhā, bhavantakaraṇā munī;",
  "atk-s0508a12:258": "Tesaṁ etādiso thūpo, taṁ nimittaṁ karomahaṁ.",
  "atk-s0508a12:259": "‘‘Karitvā pulinaṁ thūpaṁ, sovaṇṇaṁ māpayiṁ ahaṁ;",
  "atk-s0508a12:260": "Soṇṇakiṅkaṇipupphāni, sahasse tīṇi pūjayiṁ.",
  "atk-s0508a12:261": "‘‘Sāyapātaṁ namassāmi, vedajāto katañjalī;",
  "atk-s0508a12:262": "Sammukhā viya sambuddhaṁ, vandiṁ pulinacetiyaṁ.",
  "atk-s0508a12:263": "‘‘Yadā kilesā jāyanti, vitakkā gehanissitā;",
  "atk-s0508a12:264": "Sarāmi sukataṁ thūpaṁ, paccavekkhāmi tāvade.",
  "atk-s0508a12:265": "‘‘Upanissāya viharaṁ, satthavāhaṁ vināyakaṁ;",
  "atk-s0508a12:266": "Kilese saṁvaseyyāsi, na yuttaṁ tava mārisa.",
  "atk-s0508a12:267": "‘‘Saha āvajjite thūpe, gāravaṁ hoti me tadā;",
  "atk-s0508a12:268": "Kuvitakke vinodesiṁ, nāgo tuttaṭṭito yathā.",
  "atk-s0508a12:269": "‘‘Evaṁ viharamānaṁ maṁ, maccurājābhimaddatha;",
  "atk-s0508a12:270": "Tattha kālaṅkato santo, brahmalokamagacchahaṁ.",
  "atk-s0508a12:271": "‘‘Yāvatāyuṁ vasitvāna, tidive upapajjahaṁ;",
  "atk-s0508a12:272": "Asītikkhattuṁ devindo, devarajjamakārayiṁ.",
  "atk-s0508a12:273": "‘‘Satānaṁ tīṇikkhattuñca, cakkavattī ahosahaṁ;",
  "atk-s0508a12:274": "Padesarajjaṁ vipulaṁ, gaṇanāto asaṅkhiyaṁ.",
  "atk-s0508a12:275": "‘‘Soṇṇakiṅkaṇipupphānaṁ, vipākaṁ anubhomahaṁ;",
  "atk-s0508a12:276": "Dhātīsatasahassāni, parivārenti maṁ bhave.",
  "atk-s0508a12:277": "‘‘Thūpassa pariciṇṇattā, rajojallaṁ na limpati;",
  "atk-s0508a12:278": "Gatte sedā na muccanti, suppabhāso bhavāmahaṁ.",
  "atk-s0508a12:279": "‘‘Aho me sukato thūpo, sudiṭṭhāmarikā nadī;",
  "atk-s0508a12:280": "Thūpaṁ katvāna pulinaṁ, pattomhi acalaṁ padaṁ.",
  "atk-s0508a12:281": "‘‘Kusalaṁ kattukāmena, jantunā sāragāhinā;",
  "atk-s0508a12:282": "Natthi khettaṁ akhettaṁ vā, paṭipattīva sādhakā.",
  "atk-s0508a12:283": "‘‘Yathāpi balavā poso, aṇṇavaṁtaritussahe;",
  "atk-s0508a12:284": "Parittaṁ kaṭṭhamādāya, pakkhandeyya mahāsaraṁ.",
  "atk-s0508a12:285": "‘‘Imāhaṁ kaṭṭhaṁ nissāya, tarissāmi mahodadhiṁ;",
  "atk-s0508a12:286": "Ussāhena vīriyena, tareyya udadhiṁ naro.",
  "atk-s0508a12:287": "‘‘Tatheva me kataṁ kammaṁ, parittaṁ thokakañca yaṁ;",
  "atk-s0508a12:288": "Taṁ kammaṁ upanissāya, saṁsāraṁ samatikkamiṁ.",
  "atk-s0508a12:289": "‘‘Pacchime bhave sampatte, sukkamūlena codito;",
  "atk-s0508a12:290": "Sāvatthiyaṁ pure jāto, mahāsāle suaḍḍhake.",
  "atk-s0508a12:291": "‘‘Saddhā mātā pitā mayhaṁ, buddhassa saraṇaṁ gatā;",
  "atk-s0508a12:292": "Ubho diṭṭhapadā ete, anuvattanti sāsanaṁ.",
  "atk-s0508a12:293": "‘‘Bodhipapaṭikaṁ gayha, soṇṇathūpamakārayuṁ;",
  "atk-s0508a12:294": "Sāyapātaṁ namassanti, sakyaputtassa sammukhā.",
  "atk-s0508a12:295": "‘‘Uposathamhi divase, soṇṇathūpaṁ vinīharuṁ;",
  "atk-s0508a12:296": "Buddhassa vaṇṇaṁ kittentā, tiyāmaṁ vītināmayuṁ.",
  "atk-s0508a12:297": "‘‘Saha disvānahaṁ thūpaṁ, sariṁ pulinacetiyaṁ;",
  "atk-s0508a12:298": "Ekāsane nisīditvā, arahattamapāpuṇiṁ.",
  "atk-s0508a12:299": "‘‘Gavesamāno taṁ vīraṁ, dhammasenāpatiddasaṁ;",
  "atk-s0508a12:300": "Agārā nikkhamitvāna, pabbajiṁ tassa santike.",
  "atk-s0508a12:301": "‘‘Jātiyā sattavassena, arahattamapāpuṇiṁ;",
  "atk-s0508a12:302": "Upasampādayī buddho, guṇamaññāya cakkhumā.",
  "atk-s0508a12:303": "‘‘Dārakeneva santena, kiriyaṁ niṭṭhitaṁ mayā;",
  "atk-s0508a12:304": "Kataṁ me karaṇīyajja, sakyaputtassa sāsane.",
  "atk-s0508a12:305": "‘‘Sabbaverabhayātīto, sabbasaṅgātigo isi;",
  "atk-s0508a12:306": "Sāvako te mahāvīra, soṇṇathūpassidaṁ phalaṁ.",
  "atk-s0508a12:307": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:308_0": "Arahattaṁ pana patvā dāyakānuggahaṁ karonto tehi upanīte paccaye na paṭikkhipati,",
  "atk-s0508a12:308_1": "yathāladdheyeva paribhuñjati. Taṁ puthujjanā ‘‘ayaṁ kāyadaḷhibahulo arakkhitacitto’’ti",
  "atk-s0508a12:308_2": "maññamānā avamaññanti. Thero taṁ agaṇentova viharati. Tassa pana avidūre aññataro",
  "atk-s0508a12:308_3": "kuhakabhikkhu pāpiccho samāno appiccho viya santuṭṭho viya attānaṁ dassento lokaṁ",
  "atk-s0508a12:308_4": "vañcento viharati. Mahājano taṁ arahantaṁ viya sambhāveti. Athassa sakko devānamindo",
  "atk-s0508a12:308_5": "taṁ pavattiṁ ñatvā theraṁ upasaṅkamitvā, ‘‘bhante, kiṁ nāma kuhako karotī’’ti pucchi.",
  "atk-s0508a12:308_6": "Thero pāpicchaṁ garahanto –",
  "atk-s0508a12:309": "139.",
  "atk-s0508a12:310": " ‘‘Pubbe hanati attānaṁ, pacchā hanati so pare;",
  "atk-s0508a12:311": "Suhataṁ hanti attānaṁ, vītaṁseneva pakkhimā.",
  "atk-s0508a12:312": "140.",
  "atk-s0508a12:313": " ‘‘Na brāhmaṇo bahivaṇṇo, antovaṇṇo hi brāhmaṇo;",
  "atk-s0508a12:314": "Yasmiṁ pāpāni kammāni, sa ve kaṇho sujampatī’’ti. – gāthādvayamāha;",
  "atk-s0508a12:315_0": "Tattha pubbe hanati attānanti kuhakapuggalo attano kuhakavuttiyā lokaṁ vañcento pāpicchatādīhi",
  "atk-s0508a12:315_1": "pāpadhammehi paṭhamameva attānaṁ hanati, attano kusalakoṭṭhāsaṁ vināseti. Pacchā",
  "atk-s0508a12:315_2": "hanati so pareti so kuhako paṭhamaṁ tāva vuttanayena attānaṁ hantvā pacchā pare yehi",
  "atk-s0508a12:315_3": "‘‘ayaṁ bhikkhu pesalo ariyo’’ti vā sambhāventehi kārā katā, te hanati tesaṁ kārāni",
  "atk-s0508a12:315_4": "attani katāni amahapphalāni katvā paccayavināsanena vināseti. Satipi kuhakassa ubhayahanane",
  "atk-s0508a12:315_5": "attahanane pana ayaṁ visesoti dassento āha suhataṁ hanti attānanti. So kuhako attānaṁ",
  "atk-s0508a12:315_6": "hananto suhataṁ katvā hanti vināseti, yathā kiṁ? Vītaṁseneva pakkhimāti, vītaṁsoti",
  "atk-s0508a12:315_7": "dīpakasakuṇo, tena. Pakkhimāti sākuṇiko. Yathā tena vītaṁsasakuṇena aññe sakuṇe vañcetvā",
  "atk-s0508a12:315_8": "hananto attānaṁ idha lokepi hanati viññugarahasāvajjasabhāvādinā, samparāyaṁ pana",
  "atk-s0508a12:315_9": "duggatiparikkilesena hanatiyeva, na pana te sakuṇe pacchā hantuṁ sakkoti, evaṁ kuhakopi",
  "atk-s0508a12:315_10": "kohaññena lokaṁ vañcetvā idha lokepi attānaṁ hanati vippaṭisāraviññugarahādīhi, paralokepi",
  "atk-s0508a12:315_11": "duggatiparikkilesehi, na pana te paccayadāyake apāyadukkhaṁ pāpeti. Apica kuhako",
  "atk-s0508a12:315_12": "dakkhiṇāya amahapphalabhāvakaraṇeneva dāyakaṁ hanatīti vutto, na nipphalabhāvakaraṇena.",
  "atk-s0508a12:315_13": "Vuttañhetaṁ bhagavatā – ‘‘dussīlassa manussabhūtassa dānaṁ datvā sahassaguṇā dakkhiṇā",
  "atk-s0508a12:315_14": "pāṭikaṅkhitabbā’’ti (ma. ni. 3.379). Tenāha ‘‘suhataṁ hanti attāna’’nti.",
  "atk-s0508a12:316_0": "Evaṁ bāhiraparimajjanamatte ṭhitā puggalā suddhā nāma na honti, abbhantarasuddhiyā",
  "atk-s0508a12:316_1": "eva pana suddhā hontīti dassento ‘‘na brāhmaṇo’’ti dutiyaṁ gāthamāha. Tassattho –",
  "atk-s0508a12:316_2": "iriyāpathasaṇṭhapanādibahisampattimattena brāhmaṇo na hoti. Sampattiattho hi idha",
  "atk-s0508a12:316_3": "vaṇṇa-saddo. Abbhantare pana sīlādisampattiyā brāhmaṇo hoti, ‘‘bāhitapāpo brāhmaṇo’’ti",
  "atk-s0508a12:316_4": "katvā. Tasmā ‘‘yasmiṁ pāpāni lāmakāni kammāni saṁvijjanti, ekaṁsena so kaṇho nihīnapuggalo’’ti",
  "atk-s0508a12:316_5": "sujampati, devānaminda, jānāhi. Taṁ sutvā sakko kuhakabhikkhuṁ tajjetvā ‘‘dhamme",
  "atk-s0508a12:316_6": "vattāhī’’ti ovaditvā sakaṭṭhānameva gato.",
  "atk-s0508a12:317": "Vasabhattheragāthāvaṇṇanā niṭṭhitā.",
  "atk-s0508a12:318": "Dukanipāte paṭhamavaggavaṇṇanā niṭṭhitā.",
  "atk-s0508a12:319": "2. Dutiyavaggo",
  "atk-s0508a12:320": "1. Mahācundattheragāthāvaṇṇanā",
  "atk-s0508a12:321_0": "Sussūsāti āyasmato mahācundattherassa gāthā. Kā uppatti? Ayampi purimabuddhesu katādhikāro",
  "atk-s0508a12:321_1": "tattha tattha bhave puññāni upacinanto vipassissa bhagavato kāle kumbhakārakule nibbattitvā",
  "atk-s0508a12:321_2": "viññutaṁ patto kumbhakārakammena jīvanto ekadivasaṁ satthāraṁ disvā pasannamānaso",
  "atk-s0508a12:321_3": "ekaṁ mattikāpattaṁ svābhisaṅkhataṁ katvā bhagavato adāsi. So tena puññakammena devamanussesu",
  "atk-s0508a12:321_4": "saṁsaranto imasmiṁ buddhuppāde magadharaṭṭhe nālakagāme rūpasāriyā brāhmaṇiyā putto",
  "atk-s0508a12:321_5": "sāriputtattherassa kaniṭṭhabhātā hutvā nibbatti, cundotissa nāmaṁ ahosi. So vayappatto",
  "atk-s0508a12:321_6": "dhammasenāpatiṁ anupabbajitvā taṁ nissāya vipassanaṁ paṭṭhapetvā ghaṭento vāyamanto",
  "atk-s0508a12:321_7": "nacirasseva chaḷabhiñño ahosi. Tena vuttaṁ apadāne (apa. thera 2.51.39-50) –",
  "atk-s0508a12:322": "‘‘Nagare haṁsavatiyā, kumbhakāro ahosahaṁ;",
  "atk-s0508a12:323": "Addasaṁ virajaṁ buddhaṁ, oghatiṇṇamanāsavaṁ.",
  "atk-s0508a12:324": "‘‘Sukataṁ mattikāpattaṁ, buddhaseṭṭhassadāsahaṁ;",
  "atk-s0508a12:325": "Pattaṁ datvā bhagavato, ujubhūtassa tādino.",
  "atk-s0508a12:326": "‘‘Bhave nibbattamānohaṁ, soṇṇathāle labhāmahaṁ;",
  "atk-s0508a12:327": "Rūpimaye ca sovaṇṇe, taṭṭike ca maṇīmaye.",
  "atk-s0508a12:328": "‘‘Pātiyo paribhuñjāmi, puññakammassidaṁ phalaṁ;",
  "atk-s0508a12:329": "Yasānañca dhanānañca, aggabhūto ca homahaṁ.",
  "atk-s0508a12:330": "‘‘Yathāpi bhaddake khette, bījaṁ appampi ropitaṁ;",
  "atk-s0508a12:331": "Sammādhāraṁ pavecchante, phalaṁ toseti kassakaṁ.",
  "atk-s0508a12:332": "‘‘Tathevidaṁ pattadānaṁ, buddhakhettamhi ropitaṁ;",
  "atk-s0508a12:333": "Pītidhāre pavassante, phalaṁ maṁ tosayissati.",
  "atk-s0508a12:334": "‘‘Yāvatā khettā vijjanti, saṅghāpi ca gaṇāpi ca;",
  "atk-s0508a12:335": "Buddhakhettasamo natthi, sukhado sabbapāṇinaṁ.",
  "atk-s0508a12:336": "‘‘Namo te purisājañña, namo te purisuttama;",
  "atk-s0508a12:337": "Ekapattaṁ daditvāna, pattomhi acalaṁ padaṁ.",
  "atk-s0508a12:338": "‘‘Ekanavutito kappe, yaṁ pattamadadiṁ tadā;",
  "atk-s0508a12:339": "Duggatiṁ nābhijānāmi, pattadānassidaṁ phalaṁ.",
  "atk-s0508a12:340": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:341": "Chaḷabhiñño pana hutvā attanā paṭiladdhasampattiyā kāraṇabhūtaṁ garūpanissayaṁ vivekavāsañca kittento –",
  "atk-s0508a12:342": "141.",
  "atk-s0508a12:343": " ‘‘Sussūsā sutavaddhanī, sutaṁ paññāya vaddhanaṁ;",
  "atk-s0508a12:344": "Paññāya atthaṁ jānāti, ñāto attho sukhāvaho.",
  "atk-s0508a12:345": "142.",
  "atk-s0508a12:346": " ‘‘Sevetha pantāni senāsanāni, careyya saṁyojanavippamokkhaṁ;",
  "atk-s0508a12:347": "Sace ratiṁ nādhigaccheyya tattha, saṅghe vase rakkhitatto satīmā’’ti. –",
  "atk-s0508a12:348": "Gāthādvayaṁ abhāsi.",
  "atk-s0508a12:349_0": "Tattha sussūsāti sotabbayuttassa sabbasutassa sotumicchā, garusannivāsopi. Diṭṭhadhammikādibhedañhi",
  "atk-s0508a12:349_1": "atthaṁ sotumicchantena kalyāṇamitte upasaṅkamitvā vattakaraṇena payirupāsitvā yadā",
  "atk-s0508a12:349_2": "te payirupāsanāya ārādhitacittā kañci upanisīditukāmā honti, atha ne upanisīditvā",
  "atk-s0508a12:349_3": "adhigatāya sotumicchāya ohitasotena sotabbaṁ hotīti garusannivāsopi sussūsāhetutāya",
  "atk-s0508a12:349_4": "‘‘sussūsā’’ti vuccati. Sā panāyaṁ sussūsā saccapaṭiccasamuppādādipaṭisaṁyuttaṁ sutaṁ",
  "atk-s0508a12:349_5": "taṁsamaṅgino puggalassa vaḍḍheti brūhetīti sutavaddhanī, bāhusaccakārīti attho. Sutaṁ",
  "atk-s0508a12:349_6": "paññāya vaddhananti yaṁ taṁ ‘‘sutadharo sutasannicayo’’ti (ma. ni. 1.339; a. ni.",
  "atk-s0508a12:349_7": "4.22) ‘‘idhekaccassa bahukaṁ sutaṁ hoti suttaṁ geyyaṁ veyyākaraṇa’’nti (a. ni. 4.6)",
  "atk-s0508a12:349_8": "ca evamādinā nayena vuttaṁ bāhusaccaṁ, taṁ akusalappahānakusalādhigamanahetubhūtaṁ",
  "atk-s0508a12:349_9": "paññaṁ vaddhetīti sutaṁ paññāya vaddhanaṁ, vuttañhetaṁ bhagavatā –",
  "atk-s0508a12:350": "‘‘Sutāvudho kho, bhikkhave, ariyasāvako akusalaṁ pajahati, kusalaṁ bhāveti, sāvajjaṁ pajahati, anavajjaṁ bhāveti, suddhaṁ attānaṁ pariharatī’’ti (a. ni. 7.67).",
  "atk-s0508a12:351_0": "Paññāya atthaṁ jānātīti bahussuto sutamayañāṇe ṭhito taṁ paṭipattiṁ paṭipajjanto",
  "atk-s0508a12:351_1": "sutānusārena atthūpaparikkhāya dhammanijjhānena bhāvanāya ca lokiyalokuttarabhedaṁ",
  "atk-s0508a12:351_2": "diṭṭhadhammādivibhāgaṁ dukkhādivibhāgañca atthaṁ yathābhūtaṁ pajānāti ca paṭivijjhati",
  "atk-s0508a12:351_3": "ca, tenāha bhagavā –",
  "atk-s0508a12:352": "‘‘Sutassa yathāpariyattassa atthamaññāya dhammamaññāya dhammānudhammappaṭipanno hotī’’ti (a. ni. 4.6).",
  "atk-s0508a12:353_0": "‘‘Dhatānaṁ dhammānaṁ atthaṁ upaparikkhati, atthaṁ upaparikkhato dhammā nijjhānaṁ",
  "atk-s0508a12:353_1": "khamanti, dhammanijjhānakkhantiyā sati chando jāyati, chandajāto ussahati, ussahitvā",
  "atk-s0508a12:353_2": "tuleti, tulayitvā padahati, pahitatto samāno kāyena ceva paramasaccaṁ sacchikaroti,",
  "atk-s0508a12:353_3": "paññāya ca naṁ ativijjha passatī’’ti (ma. ni. 2.432) ca.",
  "atk-s0508a12:354": "Ñāto attho sukhāvahoti yathāvutto diṭṭhadhammikādiattho ceva dukkhādiattho ca yāthāvato ñāto adhigato lokiyalokuttarabhedaṁ sukhaṁ āvahati nipphādetīti attho.",
  "atk-s0508a12:355_0": "Ṭhitāya bhāvanāpaññāya sutamatteneva na sijjhatīti tassā paṭipajjanavidhiṁ dassento",
  "atk-s0508a12:355_1": "‘‘sevetha…pe…vippamokkha’’nti āha. Tattha sevetha pantāni senāsanānīti kāyavivekamāha.",
  "atk-s0508a12:355_2": "Tena saṁyojanappahānassa ca vakkhamānattā vivekārahasseva vivekavāsoti sīlasaṁvarādayo",
  "atk-s0508a12:355_3": "idha avuttasiddhā veditabbā. Careyya saṁyojanavippamokkhanti yathā saṁyojanehi cittaṁ",
  "atk-s0508a12:355_4": "vippamuccati, tathā vipassanābhāvanaṁ maggabhāvanañca careyya paṭipajjeyyāti attho.",
  "atk-s0508a12:355_5": "Sace ratiṁ nādhigaccheyya tatthāti tesu pantasenāsanesu yathāladdhesu adhikusaladhammesu",
  "atk-s0508a12:355_6": "ca ratiṁ pubbenāparaṁ visesassa alābhato abhiratiṁ na labheyya, saṅghe bhikkhusamūhe",
  "atk-s0508a12:355_7": "rakkhitatto kammaṭṭhānaparigaṇhanato rakkhitacitto chasu dvāresu satiārakkhāya upaṭṭhapanena",
  "atk-s0508a12:355_8": "satimā vaseyya vihareyya, evaṁ viharantassa ca api nāma saṁyojanavippamokkho bhaveyyāti adhippāyo.",
  "atk-s0508a12:356": "Mahācundattheragāthāvaṇṇanā niṭṭhitā.",
  "atk-s0508a12:357": "2. Jotidāsattheragāthāvaṇṇanā",
  "atk-s0508a12:358_0": "Ye kho teti āyasmato jotidāsattherassa gāthā. Kā uppatti? Ayampi purimabuddhesu katādhikāro",
  "atk-s0508a12:358_1": "tattha tattha bhave puññāni upacinanto sikhissa bhagavato kāle kulagehe nibbattitvā",
  "atk-s0508a12:358_2": "viññutaṁ patto ekadivasaṁ satthāraṁ piṇḍāya gacchantaṁ disvā pasannacitto kāsumārikaphalaṁ",
  "atk-s0508a12:358_3": "adāsi. So tena puññakammena devamanussesu saṁsaranto imasmiṁ buddhuppāde pādiyatthajanapade",
  "atk-s0508a12:358_4": "vibhavasampannassa brāhmaṇassa putto hutvā nibbatti, jotidāsotissa nāmaṁ ahosi. So",
  "atk-s0508a12:358_5": "viññutaṁ patvā gharamāvasanto ekadivasaṁ mahākassapattheraṁ attano gāme piṇḍāya carantaṁ",
  "atk-s0508a12:358_6": "disvā pasannacitto bhojetvā therassa santike dhammaṁ sutvā attano gāmasamīpe pabbate",
  "atk-s0508a12:358_7": "mahantaṁ vihāraṁ kāretvā theraṁ tattha vāsetvā catūhi paccayehi upaṭṭhahanto therassa",
  "atk-s0508a12:358_8": "dhammadesanāya paṭiladdhasaṁvego pabbajitvā vipassanāya kammaṁ karonto nacirasseva",
  "atk-s0508a12:358_9": "chaḷabhiñño ahosi. Tena vuttaṁ apadāne (apa. thera 2.51.51-56) –",
  "atk-s0508a12:359": "‘‘Kaṇikāraṁva jotantaṁ, nisinnaṁ pabbatantare;",
  "atk-s0508a12:360": "Addasaṁ virajaṁ buddhaṁ, lokajeṭṭhaṁ narāsabhaṁ.",
  "atk-s0508a12:361": "‘‘Pasannacitto sumano, sire katvāna añjaliṁ;",
  "atk-s0508a12:362": "Kāsumārikamādāya, buddhaseṭṭhassadāsahaṁ.",
  "atk-s0508a12:363": "‘‘Ekatiṁse ito kappe, yaṁ phalaṁ adadiṁ tadā;",
  "atk-s0508a12:364": "Duggatiṁ nābhijānāmi, phaladānassidaṁ phalaṁ.",
  "atk-s0508a12:365": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:366_0": "Chaḷabhiñño pana hutvā tīṇi piṭakāni uggahetvā visesato vinayapiṭake sukusalabhāvaṁ",
  "atk-s0508a12:366_1": "patvā dasavassiko parisupaṭṭhāko ca hutvā bahūhi bhikkhūhi saddhiṁ bhagavantaṁ vandituṁ",
  "atk-s0508a12:366_2": "sāvatthiṁ gacchanto antarāmagge addhānaparissamavinodanatthaṁ titthiyānaṁ ārāmaṁ",
  "atk-s0508a12:366_3": "pavisitvā ekamantaṁ nisinno ekaṁ pañcatapaṁ tapantaṁ brāhmaṇaṁ disvā, ‘‘kiṁ, brāhmaṇa,",
  "atk-s0508a12:366_4": "aññasmiṁ tapanīye aññaṁ tapatī’’ti āha. Taṁ sutvā brāhmaṇo kupito, ‘‘bho, muṇḍaka,",
  "atk-s0508a12:366_5": "kiṁ aññaṁ tapanīya’’nti āha. Thero tassa –",
  "atk-s0508a12:367": "‘‘Kopo ca issā paraheṭhanā ca, māno ca sārambhamado pamādo;",
  "atk-s0508a12:368": "Taṇhā avijjā bhavasaṅgatī ca, te tappanīyā na hi rūpakhandho’’ti. –",
  "atk-s0508a12:369_0": "Gāthāya dhammaṁ desesi. Taṁ sutvā so brāhmaṇo tasmiṁ titthiyārāme sabbe aññatitthiyā",
  "atk-s0508a12:369_1": "ca therassa santike pabbajiṁsu. Thero tehi saddhiṁ sāvatthiṁ gantvā bhagavantaṁ vanditvā",
  "atk-s0508a12:369_2": "katipāhaṁ tattha vasitvā attano jātibhūmiṁyeva gato dassanatthaṁ upagatesu ñātakesu",
  "atk-s0508a12:369_3": "nānāladdhike yaññasuddhike ovadanto –",
  "atk-s0508a12:370": "143.",
  "atk-s0508a12:371": " ‘‘Ye kho te veṭhamissena, nānattena ca kammunā;",
  "atk-s0508a12:372": "Manusse uparundhanti, pharusūpakkamā janā;",
  "atk-s0508a12:373": "Tepi tattheva kīranti, na hi kammaṁ panassati.",
  "atk-s0508a12:374": "144.",
  "atk-s0508a12:375": " ‘‘Yaṁ karoti naro kammaṁ, kalyāṇaṁ yadi pāpakaṁ;",
  "atk-s0508a12:376": "Tassa tasseva dāyādo, yaṁ yaṁ kammaṁ pakubbatī’’ti. – gāthādvayaṁ abhāsi;",
  "atk-s0508a12:377_0": "Tattha yeti aniyamuddeso. Teti aniyamato eva paṭiniddeso. Padadvayassāpi ‘‘janā’’ti",
  "atk-s0508a12:377_1": "iminā sambandho. Khoti nipātamattaṁ. Veṭhamissenāti varattakhaṇḍādinā sīsādīsu veṭhadānena.",
  "atk-s0508a12:377_2": "‘‘Vedhamissenā’’tipi pāḷi, so evattho. Nānattena ca kammunāti hananaghātanahatthapādādicchedanena",
  "atk-s0508a12:377_3": "khuddakaseḷadānādinā ca nānāvidhena parūpaghātakammena. Manusseti nidassanamattaṁ,",
  "atk-s0508a12:377_4": "tasmā ye keci satteti adhippāyo. Uparundhantīti vibādhenti. Pharusūpakkamāti dāruṇapayogā,",
  "atk-s0508a12:377_5": "kurūrakammantāti attho. Janāti sattā. Tepi tattheva kīrantīti te vuttappakārā puggalā",
  "atk-s0508a12:377_6": "yāhi kammakāraṇāhi aññe bādhiṁsu. Tattheva tāsuyeva kāraṇāsu sayampi kīranti pakkhipīyanti,",
  "atk-s0508a12:377_7": "tathārūpaṁyeva dukkhaṁ anubhavantīti attho. ‘‘Tatheva kīrantī’’ti ca pāṭho, yathā",
  "atk-s0508a12:377_8": "sayaṁ aññesaṁ dukkhaṁ akaṁsu, tatheva aññehi karīyanti, dukkhaṁ pāpīyantīti attho,",
  "atk-s0508a12:377_9": "kasmā? Na hi kammaṁ panassati kammañhi ekantaṁ upacitaṁ vipākaṁ adatvā na vigacchati,",
  "atk-s0508a12:377_10": "avasesapaccayasamavāye vipaccatevāti adhippāyo.",
  "atk-s0508a12:378_0": "Idāni ‘‘na hi kammaṁ panassatī’’ti saṅkhepato vuttamatthaṁ vibhajitvā sattānaṁ kammassakataṁ",
  "atk-s0508a12:378_1": "vibhāvetuṁ ‘‘yaṁ karotī’’ti gāthaṁ abhāsi. Tassattho yaṁ kammaṁ kalyāṇaṁ kusalaṁ,",
  "atk-s0508a12:378_2": "yadi vā pāpakaṁ akusalaṁ satto karoti, karonto ca tattha yaṁ kammaṁ yathā phaladānasamatthaṁ",
  "atk-s0508a12:378_3": "hoti, tathā pakubbati upacinoti. Tassa tasseva dāyādoti tassa tasseva kammaphalassa",
  "atk-s0508a12:378_4": "gaṇhanato tena tena kammena dātabbavipākassa bhāgī hotīti attho. Tenāha bhagavā –",
  "atk-s0508a12:378_5": "‘‘kammassakā, māṇava, sattā kammadāyādā’’tiādi (ma. ni. 3.289). Imā gāthā sutvā therassa",
  "atk-s0508a12:378_6": "ñātakā kammassakatāyaṁ patiṭṭhahiṁsūti.",
  "atk-s0508a12:379": "Jotidāsattheragāthāvaṇṇanā niṭṭhitā.",
  "atk-s0508a12:380": "3. Heraññakānittheragāthāvaṇṇanā",
  "atk-s0508a12:381_0": "Accayantiahorattāti āyasmato heraññakānittherassa gāthā. Kā uppatti? Ayaṁ kira padumuttarassa",
  "atk-s0508a12:381_1": "bhagavato kāle haṁsavatīnagare kulagehe nibbattitvā viññutaṁ patto paresaṁ bhatako",
  "atk-s0508a12:381_2": "hutvā jīvanto ekadivasaṁ sujātassa nāma satthusāvakassa paṁsukūlaṁ pariyesantassa",
  "atk-s0508a12:381_3": "upaḍḍhadussaṁ pariccaji. So tena puññakammena tāvatiṁsesu nibbattitvā aparāparaṁ",
  "atk-s0508a12:381_4": "devamanussesu saṁsaranto imasmiṁ buddhuppāde kosalarañño gāmabhojakassa coravosāsakassa",
  "atk-s0508a12:381_5": "putto hutvā nibbatti, heraññakānītissa nāmaṁ ahosi. So vayappatto pitu accayena raññā",
  "atk-s0508a12:381_6": "tasmiṁyeva gāmabhojakaṭṭhāne ṭhapito jetavanapaṭiggahaṇe buddhānubhāvaṁ disvā paṭiladdhasaddho",
  "atk-s0508a12:381_7": "attano kaniṭṭhassa taṁ ṭhānantaraṁ dāpetvā rājānaṁ āpucchitvā pabbajitvā vipassanaṁ",
  "atk-s0508a12:381_8": "paṭṭhapetvā nacirasseva arahattaṁ pāpuṇi. Tena vuttaṁ apadāne (apa. thera 2.50.31-40) –",
  "atk-s0508a12:382": "‘‘Padumuttarabhagavato, sujāto nāma sāvako;",
  "atk-s0508a12:383": "Paṁsukūlaṁ gavesanto, saṅkāre carate tadā.",
  "atk-s0508a12:384": "‘‘Nagare haṁsavatiyā, paresaṁ bhatako ahaṁ;",
  "atk-s0508a12:385": "Upaḍḍhadussaṁ datvāna, sirasā abhivādayiṁ.",
  "atk-s0508a12:386": "‘‘Tena kammena sukatena, cetanāpaṇidhīhi ca;",
  "atk-s0508a12:387": "Jahitvā mānusaṁ dehaṁ, tāvatiṁsamagacchahaṁ.",
  "atk-s0508a12:388": "‘‘Tettiṁsakkhattuṁ devindo, devarajjamakārayiṁ;",
  "atk-s0508a12:389": "Sattasattatikkhattuñca, cakkavattī ahosahaṁ.",
  "atk-s0508a12:390": "‘‘Padesarajjaṁ vipulaṁ, gaṇanāto asaṅkhiyaṁ;",
  "atk-s0508a12:391": "Upaḍḍhadussadānena, modāmi akutobhayo.",
  "atk-s0508a12:392": "‘‘Icchamāno cahaṁ ajja, sakānanaṁ sapabbataṁ;",
  "atk-s0508a12:393": "Khomadussehi chādeyyaṁ, aḍḍhadussassidaṁ phalaṁ.",
  "atk-s0508a12:394": "‘‘Satasahassito kappe, yaṁ dānamadadiṁ tadā;",
  "atk-s0508a12:395": "Duggatiṁ nābhijānāmi, aḍḍhadussassidaṁ phalaṁ.",
  "atk-s0508a12:396": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:397": "Arahattaṁ pana patvā attano kaniṭṭhabhātaraṁ tato kammato nivattetukāmo tasmiṁyeva kamme abhirataṁ disvā taṁ codento –",
  "atk-s0508a12:398": "145.",
  "atk-s0508a12:399": " ‘‘Accayanti ahorattā, jīvitaṁ uparujjhati;",
  "atk-s0508a12:400": "Āyu khīyati maccānaṁ, kunnadīnaṁva odakaṁ.",
  "atk-s0508a12:401": "146.",
  "atk-s0508a12:402": " ‘‘Atha pāpāni kammāni, karaṁ bālo na bujjhati;",
  "atk-s0508a12:403": "Pacchāssa kaṭukaṁ hoti, vipāko hissa pāpako’’ti. –",
  "atk-s0508a12:404": "Gāthādvayaṁ abhāsi.",
  "atk-s0508a12:405_0": "Tattha accayantīti atikkamanti, lahuṁ lahuṁ apagacchantīti attho. Ahorattāti rattindivā.",
  "atk-s0508a12:405_1": "Jīvitaṁ uparujjhatīti jīvitindriyañca khaṇikanirodhavasena nirujjhati. Vuttañhi ‘‘khaṇe",
  "atk-s0508a12:405_2": "khaṇe, tvaṁ bhikkhu, jāyasi ca jiyyasi ca miyyasi ca cavasi ca upapajjasi cā’’ti.",
  "atk-s0508a12:405_3": "Āyu khīyati maccānanti maritabbasabhāvattā maccāti laddhanāmānaṁ imesaṁ sattānaṁ",
  "atk-s0508a12:405_4": "āyu ‘‘yo ciraṁ jīvati, so vassasataṁ appaṁ vā bhiyyo’’ti (dī. ni. 2.91; saṁ. ni.",
  "atk-s0508a12:405_5": "2.143; a. ni. 7.74) evaṁ paricchinnakālaparamāyu khīyati khayañca sambhedañca gacchati,",
  "atk-s0508a12:405_6": "yathā kiṁ? Kunnadīnaṁva odakaṁ yathā nāma kunnadīnaṁ pabbateyyānaṁ khuddakanadīnaṁ",
  "atk-s0508a12:405_7": "udakaṁ ciraṁ na tiṭṭhati, lahutaraṁ khīyati, āgatamattaṁyeva vigacchati, evaṁ sattānaṁ",
  "atk-s0508a12:405_8": "āyu lahutaraṁ khīyati khayaṁ gacchati. Ettha ca udakameva ‘‘odaka’’nti vuttaṁ, yathā manoyeva mānasanti.",
  "atk-s0508a12:406_0": "Athapāpāni kammāni, karaṁ bālo na bujjhatīti evaṁ saṁsāre aniccepi samāne bālo lobhavasena",
  "atk-s0508a12:406_1": "vā kodhavasena vā pāpāni kammāni karoti, karontopi na bujjhati, pāpaṁ karonto ca",
  "atk-s0508a12:406_2": "‘‘pāpaṁ karomī’’ti abujjhanako nāma natthi, ‘‘imassa kammassa evarūpo dukkho vipāko’’ti",
  "atk-s0508a12:406_3": "pana ajānanato ‘‘na bujjhatī’’ti vuttaṁ. Pacchāssa kaṭukaṁ hotīti yadipi pāpassa",
  "atk-s0508a12:406_4": "kammassa āyūhanakkhaṇe ‘‘imassa kammassa evarūpo vipāko’’ti na bujjhati, tato pacchā",
  "atk-s0508a12:406_5": "pana nirayādīsu nibbattassa assa bālassa kaṭukaṁ aniṭṭhaṁ dukkhameva hoti. Vipāko",
  "atk-s0508a12:406_6": "hissa pāpako yasmā assa pāpakammassa nāma vipāko pāpako nihīno aniṭṭho evāti. Imaṁ",
  "atk-s0508a12:406_7": "pana ovādaṁ sutvā therassa kaniṭṭhabhātā rājānaṁ āpucchitvā pabbajitvā nacirasseva",
  "atk-s0508a12:406_8": "sadatthaṁ nipphādesi.",
  "atk-s0508a12:407": "Heraññakānittheragāthāvaṇṇanā niṭṭhitā.",
  "atk-s0508a12:408": "4. Somamittattheragāthāvaṇṇanā",
  "atk-s0508a12:409_0": "Parittaṁdārunti āyasmato somamittattherassa gāthā. Kā uppatti? Ayampi purimabuddhesu",
  "atk-s0508a12:409_1": "katādhikāro tattha tattha bhave puññāni upacinanto sikhissa bhagavato kāle kulagehe",
  "atk-s0508a12:409_2": "nibbattitvā viññutaṁ patto buddhaguṇe sutvā pasannamānaso ekadivasaṁ kiṁsukarukkhaṁ",
  "atk-s0508a12:409_3": "pupphitaṁ disvā pupphāni gahetvā satthāraṁ uddissa ākāse khipitvā pūjesi. So tena",
  "atk-s0508a12:409_4": "puññakammena devamanussesu saṁsaranto imasmiṁ buddhuppāde bārāṇasiyaṁ brāhmaṇakule",
  "atk-s0508a12:409_5": "nibbattitvā somamittoti laddhanāmo tiṇṇaṁ vedānaṁ pāragū hutvā vimalena nāma therena",
  "atk-s0508a12:409_6": "kataparicayattā abhiṇhaṁ tassa santikaṁ gacchanto dhammaṁ sutvā sāsane laddhappasādo",
  "atk-s0508a12:409_7": "pabbajitvā laddhūpasampado vattapaṭivattaṁ pūrento vicarati. Vimalatthero pana kusīto",
  "atk-s0508a12:409_8": "middhabahulo rattindivaṁ vītināmeti. Somamitto ‘‘kusītaṁ nāma nissāya ko guṇo’’ti",
  "atk-s0508a12:409_9": "taṁ pahāya mahākassapattheraṁ upasaṅkamitvā tassa ovāde ṭhatvā vipassanaṁ paṭṭhapetvā",
  "atk-s0508a12:409_10": "nacirasseva arahatte patiṭṭhāsi. Tena vuttaṁ apadāne (apa. thera 2.50.25-30) –",
  "atk-s0508a12:410": "‘‘Kiṁsukaṁ pupphitaṁ disvā, paggahetvāna añjaliṁ;",
  "atk-s0508a12:411": "Buddhaseṭṭhaṁ saritvāna, ākāse abhipūjayiṁ.",
  "atk-s0508a12:412": "‘‘Tena kammena sukatena, cetanāpaṇidhīhi ca;",
  "atk-s0508a12:413": "Jahitvā mānusaṁ dehaṁ, tāvatiṁsamagacchahaṁ.",
  "atk-s0508a12:414": "‘‘Ekatiṁse ito kappe, yaṁ kammamakariṁ tadā;",
  "atk-s0508a12:415": "Duggatiṁ nābhijānāmi, buddhapūjāyidaṁ phalaṁ.",
  "atk-s0508a12:416": "‘‘Kilesā jhāpitā mayhaṁ, bhavā sabbe samūhatā;",
  "atk-s0508a12:417": "Nāgova bandhanaṁ chetvā, viharāmi anāsavo.",
  "atk-s0508a12:418": "‘‘Svāgataṁ vata me āsi, mama buddhassa santike;",
  "atk-s0508a12:419": "Tisso vijjā anuppattā, kataṁ buddhassa sāsana’’nti.",
  "atk-s0508a12:420": "Arahattaṁ pana patvā vimalattheraṁ ovādena tajjento –",
  "atk-s0508a12:421": "147.",
  "atk-s0508a12:422": " ‘‘Parittaṁ dārumāruyha, yathā sīde mahaṇṇave;",
  "atk-s0508a12:423": "Evaṁ kusītamāgamma, sādhujīvīpi sīdati;",
  "atk-s0508a12:424": "Tasmā taṁ parivajjeyya, kusītaṁ hīnavīriyaṁ.",
  "atk-s0508a12:425": "148.",
  "atk-s0508a12:426": " ‘‘Pavivittehi ariyehi, pahitattehi jhāyibhi;",
  "atk-s0508a12:427": "Niccaṁ āraddhavīriyehi, paṇḍitehi sahāvase’’ti. – gāthādvayaṁ abhāsi;",
  "atk-s0508a12:428_0": "Tattha parittaṁ dārumāruyha, yathā sīde mahaṇṇaveti pesalopi kulaputto kusītaṁ alasapuggalaṁ",
  "atk-s0508a12:428_1": "nissāya sīdati saṁsāre patati, na tassa pāraṁ nibbānaṁ gacchati. Yasmā etadevaṁ,",
  "atk-s0508a12:428_2": "tasmā taṁ adhikusaladhammavasena sīsaṁ anukkhipitvā kucchitaṁ sīdanato kusītaṁ vīriyārambhābhāvato",
  "atk-s0508a12:428_3": "hīnavīriyaṁ puggalaṁ sabbathā vajjeyya, na tassa diṭṭhānugatiṁ āpajjeyyāti attho.",
  "atk-s0508a12:429_0": "Evaṁ puggalādhiṭṭhānāya gāthāya kosajje ādīnavaṁ dassetvā idāni vīriyārambhe ānisaṁse",
  "atk-s0508a12:429_1": "dassetuṁ ‘‘pavivittehī’’tiādi vuttaṁ. Tassattho – ye pana kāyavivekasambhavena pavivittā,",
  "atk-s0508a12:429_2": "tato eva kilesehi ārakattā ariyā, nibbānaṁ patipesitattatāya pahitattā ārammaṇūpanijjhānavasena",
  "atk-s0508a12:429_3": "lakkhaṇūpanijjhānavasena ca jhāyino, sabbakālaṁ paggahitavīriyatāya āraddhavīriyā,",
  "atk-s0508a12:429_4": "lokiyalokuttarabhedāya paññāya samannāgatattā paṇḍitā, tehiyeva saha āvaseyya sadatthaṁ",
  "atk-s0508a12:429_5": "nipphādetukāmo saṁvaseyyāti. Taṁ sutvā vimalatthero saṁviggamānaso vipassanaṁ paṭṭhapetvā",
  "atk-s0508a12:429_6": "sadatthaṁ ārādhesi. Svāyamattho parato āgamissati.",
  "atk-s0508a12:430": "Somamittattheragāthāvaṇṇanā niṭṭhitā.",
  "atk-s0508a12:431": "5. Sabbamittattheragāthāvaṇṇanā",
  "atk-s0508a12:432_0": "Jano janamhi sambaddhoti āyasmato sabbamittattherassa gāthā. Kā uppatti? Ayampi purimabuddhesu",
  "atk-s0508a12:432_1": "katādhikāro tattha tattha bhave puññāni upacinanto ito dvānavute kappe tissassa bhagavato",
  "atk-s0508a12:432_2": "kāle nesādakule nibbattitvā vanacāriko hutvā vane mige vadhitvā maṁsaṁ khādanto jīvati.",
  "atk-s0508a12:432_3": "Athassa bhagavā anuggaṇhanatthaṁ vasanaṭṭhānasamīpe tīṇi padacetiyāni dassetvā pakkāmi.",
  "atk-s0508a12:432_4": "So atītakāle sammāsambuddhesu kataparicayattā cakkaṅkitāni disvā pasannamānaso koraṇḍapupphehi",
  "atk-s0508a12:432_5": "pūjaṁ katvā tena puññakammena tāvatiṁsabhavane nibbattitvā aparāparaṁ sugatīsuyeva",
  "atk-s0508a12:432_6": "saṁsaranto imasmiṁ buddhuppāde sāvatthinagare brāhmaṇakule nibbatti, sabbamittotissa",
  "atk-s0508a12:432_7": "nāmaṁ ahosi. So viññutaṁ patto jetavanapaṭiggahaṇe buddhānubhāvaṁ disvā paṭiladdhasaddho",
  "atk-s0508a12:432_8": "pabbajitvā kammaṭṭhānaṁ gahetvā araññe viharanto vassaṁ upagantvā vuṭṭhavasso bhagavantaṁ",
  "atk-s0508a12:432_9": "vandituṁ sāvatthiṁ gacchanto antarāmagge māgavikehi oḍḍite pāse migapotakaṁ baddhaṁ",
  "atk-s0508a12:432_10": "addasa. Mātā panassa migī pāsaṁ appaviṭṭhāpi puttasinehena dūraṁ na gacchati, maraṇabhayena",
  "atk-s0508a12:432_11": "pāsasamīpampi na upagacchati migapotako ca bhīto ito cito ca parivattento karuṇaṁ",
  "atk-s0508a12:432_12": "vilapati, taṁ disvā thero , ‘‘aho sattānaṁ snehahetukaṁ dukkha’’nti gacchanto tato",
  "atk-s0508a12:432_13": "paraṁ sambahule core ekaṁ purisaṁ jīvagāhaṁ gahetvā palālaveṇiyā sarīraṁ veṭhetvā",
  "atk-s0508a12:432_14": "jhāpente, tañca mahāviravaṁ viravantaṁ disvā tadubhayaṁ nissāya sañjātasaṁvego tesaṁ",
  "atk-s0508a12:432_15": "corānaṁ suṇantānaṁyeva –",
  "atk-s0508a12:433": "149.",
  "atk-s0508a12:434": " ‘‘Jano janamhi sambaddho, janamevassito jano;",
  "atk-s0508a12:435": "Jano janena heṭhīyati, heṭheti ca jano janaṁ.",
  "atk-s0508a12:436": "150.",
  "atk-s0508a12:437": " ‘‘Ko hi tassa janenattho, janena janitena vā;",
  "atk-s0508a12:438": "Janaṁ ohāya gacchaṁ taṁ, heṭhayitvā bahuṁ jana’’nti. – gāthādvayaṁ abhāsi;",
  "atk-s0508a12:439_0": "Tattha janoti andhabālajano. Janamhīti aññe jane. Sambaddhoti taṇhābandhanena baddho.",
  "atk-s0508a12:439_1": "‘‘Ayaṁ me putto, mātā’’tiādinā paṭibaddho. Ayameva vā pāṭho, ‘‘ime maṁ posenti, ahaṁ",
  "atk-s0508a12:439_2": "ime nissāya jīvāmī’’ti paṭibaddhacittoti attho. Janamevassito janoti ‘‘ayaṁ me putto,",
  "atk-s0508a12:439_3": "dhītā’’tiādinā aññameva janaṁ añño jano assito taṇhāya allīno pariggayha ṭhito. Jano",
  "atk-s0508a12:439_4": "janena heṭhīyati, heṭheti ca jano jananti kammassakatāya yathābhūtāvabodhassa ca",
  "atk-s0508a12:439_5": "abhāvato ajjhupekkhanaṁ akatvā lobhavasena yathā jano janaṁ assito, evaṁ dosavasena",
  "atk-s0508a12:439_6": "jano janena heṭhīyati vibādhīyati. ‘‘Tayidaṁ mayhaṁva upari heṭhanaphalavasena paripatissatī’’ti",
  "atk-s0508a12:439_7": "ajānanto heṭheti ca jano janaṁ.",
  "atk-s0508a12:440_0": "Ko hi tassa janenatthoti tassa aññajanassa aññena janena taṇhāvasena assitena dosavasena",
  "atk-s0508a12:440_1": "heṭhitena vā ko attho. Janena janitena vāti mātāpitā hutvā tena aññena janena janitena",
  "atk-s0508a12:440_2": "vā ko attho. Janaṁ ohāya gacchaṁ taṁ, heṭhayitvā bahuṁ jananti yasmā saṁsāre carato",
  "atk-s0508a12:440_3": "janassa ayamevānurūpā paṭipatti, tasmā taṁ janaṁ, tassa ca bādhikā yā sā taṇhā ca,",
  "atk-s0508a12:440_4": "yo ca so doso eva bahuṁ janaṁ bādhayitvā ṭhito, tañca ohāya sabbaso pahāya pariccajitvā",
  "atk-s0508a12:440_5": "gacchaṁ, tehi anupaddutaṁ ṭhānaṁ gaccheyyaṁ pāpuṇeyyanti attho. Evaṁ pana vatvā thero",
  "atk-s0508a12:440_6": "tāvadeva vipassanaṁ ussukkāpetvā arahattamapāpuṇi. Tena vuttaṁ apadāne (apa. thera 2.50.15-24) –",
  "atk-s0508a12:441": "‘‘Vanakammiko pure āsiṁ, pitumātumatenahaṁ;",
  "atk-s0508a12:442": "Pasumārena jīvāmi, kusalaṁ me na vijjati.",
  "atk-s0508a12:443": "‘‘Mama āsayasāmantā, tisso lokagganāyako;",
  "atk-s0508a12:444": "Padāni tīṇi dassesi, anukampāya cakkhumā.",
  "atk-s0508a12:445": "‘‘Akkante ca pade disvā, tissanāmassa satthuno;",
  "atk-s0508a12:446": "Haṭṭho haṭṭhena cittena, pade cittaṁ pasādayiṁ.",
  "atk-s0508a12:447": "‘‘Koraṇḍaṁ pupphitaṁ disvā, pādapaṁ dharaṇīruhaṁ;",
  "atk-s0508a12:448": "Sakosakaṁ gahetvāna, padaseṭṭhamapūjayiṁ.",
  "atk-s0508a12:449": "‘‘Tena kammena sukatena, cetanāpaṇidhīhi ca;",
  "atk-s0508a12:450": "Jahitvā mānusaṁ dehaṁ, tāvatiṁsamagacchahaṁ.",
  "atk-s0508a12:451": "‘‘Yaṁ yaṁ yonupapajjāmi, devattaṁ atha mānusaṁ;",
  "atk-s0508a12:452": "Koraṇḍakachavi homi, suppabhāso bhavāmahaṁ.",
  "atk-s0508a12:453": "‘‘Dvenavute ito kappe, yaṁ kammamakariṁ tadā;",
  "atk-s0508a12:454": "Duggatiṁ nābhijānāmi, padapūjāyidaṁ phalaṁ.",
  "atk-s0508a12:455": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:456": "Te pana corā therassa santike dhammaṁ sutvā saṁvegajātā pabbajitvā dhammānudhammaṁ paṭipajjiṁsūti.",
  "atk-s0508a12:457": "Sabbamittattheragāthāvaṇṇanā niṭṭhitā.",
  "atk-s0508a12:458": "6. Mahākāḷattheragāthāvaṇṇanā",
  "atk-s0508a12:459_0": "Kāḷīitthīti āyasmato mahākāḷattherassa gāthā. Kā uppatti? Ayampi purimabuddhesu katādhikāro",
  "atk-s0508a12:459_1": "tattha tattha bhave puññāni upacinanto ito ekanavute kappe kulagehe nibbattitvā viññutaṁ",
  "atk-s0508a12:459_2": "patto kenacideva karaṇīyena araññaṁ gato tattha aññatarassa rukkhassa sākhāya olambamānaṁ",
  "atk-s0508a12:459_3": "paṁsukūlacīvaraṁ disvā ‘‘ariyaddhajo olambatī’’ti pasannacitto kiṅkaṇipupphāni gahetvā",
  "atk-s0508a12:459_4": "paṁsukūlaṁ pūjesi. So tena puññakammena devamanussesu saṁsaranto imasmiṁ buddhuppāde",
  "atk-s0508a12:459_5": "setabyanagare satthavāhakule nibbattitvā mahākāḷoti laddhanāmo viññutaṁ patvā gharāvāsaṁ",
  "atk-s0508a12:459_6": "vasanto pañcahi sakaṭasatehi bhaṇḍaṁ gahetvā vāṇijjavasena sāvatthiṁ gato ekamantaṁ",
  "atk-s0508a12:459_7": "sakaṭasatthaṁ nivesetvā addhānaparissamaṁ vinodetvā attano parisāya saddhiṁ nisinno",
  "atk-s0508a12:459_8": "sāyanhasamayaṁ gandhamālādihatthe upāsake jetavanaṁ gacchante disvā sayampi tehi",
  "atk-s0508a12:459_9": "saddhiṁ vihāraṁ gantvā satthu santike dhammaṁ sutvā paṭiladdhasaddho pabbajitvā sosānikaṅgaṁ",
  "atk-s0508a12:459_10": "adhiṭṭhāya susāne vasati. Athekadivasaṁ kāḷī nāma ekā itthī chavaḍāhikā therassa",
  "atk-s0508a12:459_11": "kammaṭṭhānatthāya aciramatasarīraṁ ubho satthī bhinditvā ubho ca bāhū bhinditvā sīsañca",
  "atk-s0508a12:459_12": "dadhithālakaṁ viya bhinditvā sabbaṁ aṅgapaccaṅgaṁ sambandhameva katvā therassa oloketuṁ",
  "atk-s0508a12:459_13": "yogyaṭṭhāne ṭhapetvā ekamantaṁ nisīdi. Thero taṁ disvā attānaṁ ovadanto –",
  "atk-s0508a12:460": "151.",
  "atk-s0508a12:461": " ‘‘Kāḷī itthī brahatī dhaṅkarūpā, satthiñca bhetvā aparañca satthiṁ;",
  "atk-s0508a12:462": "Bāhañca bhetvā aparañca bāhaṁ, sīsañca bhetvā dadhithālakaṁva;",
  "atk-s0508a12:463": "Esā nisinnā abhisandahitvā.",
  "atk-s0508a12:464": "152.",
  "atk-s0508a12:465": " ‘‘Yo ve avidvā upadhiṁ karoti, punappunaṁ dukkhamupeti mando;",
  "atk-s0508a12:466": "Tasmā pajānaṁ upadhiṁ na kayirā, māhaṁ puna bhinnasiro sayissa’’nti. –",
  "atk-s0508a12:467": "Gāthādvayaṁ abhāsi.",
  "atk-s0508a12:468_0": "Tattha kāḷīti tassā nāmaṁ, kāḷavaṇṇattā vā evaṁ vuttaṁ. Brahatīti mahāsarīrā ārohapariṇāhavatī.",
  "atk-s0508a12:468_1": "Dhaṅkarūpāti kāḷavaṇṇattā eva kākasadisarūpā. Satthiñca bhetvāti matasarīrassa satthiṁ",
  "atk-s0508a12:468_2": "jaṇṇubhedanena bhañjitvā. Aparañca satthinti itarañca satthiṁ bhañjitvā. Bāhañca",
  "atk-s0508a12:468_3": "bhetvāti bāhaṭṭhiñca aggabāhaṭṭhāneyeva bhañjitvā. Sīsañca bhetvā dadhithālakaṁvāti",
  "atk-s0508a12:468_4": "matasarīrassa sīsaṁ bhinditvā bhinnattā eva leḍḍudaṇḍādīhi paggharantaṁ dadhithālakaṁ",
  "atk-s0508a12:468_5": "viya, paggharantaṁ matthaluṅgaṁ katvāti attho. Esā nisinnā abhisandahitvāti chinnabhinnāvayavaṁ",
  "atk-s0508a12:468_6": "matasarīraṁ te avayave yathāṭhāneyeva ṭhapanena sandahitvā sahitaṁ katvā maṁsāpaṇaṁ",
  "atk-s0508a12:468_7": "pasārentī viya esā nisinnā.",
  "atk-s0508a12:469_0": "Yo ve avidvā upadhiṁ karotīti yo imāya upaṭṭhāpitaṁ kammaṭṭhānaṁ disvāpi avidvā akusalo",
  "atk-s0508a12:469_1": "kammaṭṭhānaṁ chaḍḍetvā ayonisomanasikārena kilesūpadhiṁ uppādeti, so mando mandapañño",
  "atk-s0508a12:469_2": "saṁsārassa anativattanato punappunaṁ aparāparaṁ nirayādīsu dukkhaṁ upeti. Tasmā pajānaṁ",
  "atk-s0508a12:469_3": "upadhiṁ na kayirāti tasmāti yasmā cetadevaṁ, tasmā. Pajānaṁ upadhinti ‘‘idha yaṁ",
  "atk-s0508a12:469_4": "dukkhaṁ sambhotī’’ti pajānanto yoniso manasikaronto kilesūpadhiṁ na kayirā na uppādeyya.",
  "atk-s0508a12:469_5": "Kasmā? Māhaṁ puna bhinnasiro sayissanti yathayidaṁ matasarīraṁ bhinnasarīraṁ sayati,",
  "atk-s0508a12:469_6": "evaṁ kilesūpadhīhi saṁsāre punappunaṁ uppattiyā kaṭasivaḍḍhako hutvā bhinnasiro ahaṁ",
  "atk-s0508a12:469_7": "mā sayissanti. Evaṁ vadanto eva thero vipassanaṁ ussukkāpetvā arahattaṁ pāpuṇi. Tena",
  "atk-s0508a12:469_8": "vuttaṁ apadāne (apa. thera 2.50.8-14) –",
  "atk-s0508a12:470": "‘‘Himavantassāvidūre , udaṅgaṇo nāma pabbato;",
  "atk-s0508a12:471": "Tatthaddasaṁ paṁsukūlaṁ, dumaggamhi vilambitaṁ.",
  "atk-s0508a12:472": "‘‘Tīṇi kiṅkaṇipupphāni, ocinitvānahaṁ tadā;",
  "atk-s0508a12:473": "Haṭṭho haṭṭhena cittena, paṁsukūlamapūjayiṁ.",
  "atk-s0508a12:474": "‘‘Tena kammena sukatena, cetanāpaṇidhīhi ca;",
  "atk-s0508a12:475": "Jahitvā mānusaṁ dehaṁ, tāvatiṁsamagacchahaṁ.",
  "atk-s0508a12:476": "‘‘Ekanavutito kappe, yaṁ kammamakariṁ tadā;",
  "atk-s0508a12:477": "Duggatiṁ nābhijānāmi, pūjitvā arahaddhajaṁ.",
  "atk-s0508a12:478": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:479": "Mahākāḷattheragāthāvaṇṇanā niṭṭhitā.",
  "atk-s0508a12:480": "7. Tissattheragāthāvaṇṇanā",
  "atk-s0508a12:481_0": "Bahūsapatte labhatīti āyasmato tissattherassa gāthā. Kā uppatti? Ayampi purimabuddhesu",
  "atk-s0508a12:481_1": "katādhikāro tattha tattha bhave vivaṭṭūpanissayaṁ puññaṁ upacinanto piyadassissa",
  "atk-s0508a12:481_2": "bhagavato kāle brāhmaṇakule nibbattitvā viññutaṁ patto sippesu nipphattiṁ gantvā",
  "atk-s0508a12:481_3": "kāmesu ādīnavaṁ disvā gharāvāsaṁ pahāya tāpasapabbajjaṁ pabbajitvā araññāyatane sālavane",
  "atk-s0508a12:481_4": "assamaṁ kāretvā vasati. Bhagavā tassa anuggaṇhanatthaṁ assamassa avidūre sālavane",
  "atk-s0508a12:481_5": "nirodhaṁ samāpajjitvā nisīdi. So assamato nikkhamitvā phalāphalatthāya gacchanto",
  "atk-s0508a12:481_6": "bhagavantaṁ disvā pasannamānaso cattāro daṇḍe ṭhapetvā bhagavato upari pupphitāhi",
  "atk-s0508a12:481_7": "sālasākhāhi sākhāmaṇḍapaṁ katvā sattāhaṁ navanavehi sālapupphehi bhagavantaṁ pūjento",
  "atk-s0508a12:481_8": "aṭṭhāsi buddhārammaṇaṁ pītiṁ avijahanto. Satthā sattāhassa accayena nirodhato vuṭṭhahitvā",
  "atk-s0508a12:481_9": "bhikkhusaṅghaṁ cintesi. Tāvadeva satasahassamattā khīṇāsavā satthāraṁ parivāresuṁ.",
  "atk-s0508a12:481_10": "Bhagavā tassa bhāviniṁ sampattiṁ vibhāvento anumodanaṁ vatvā pakkāmi. So tena puññakammena",
  "atk-s0508a12:481_11": "devaloke nibbattitvā aparāparaṁ sugatīsuyeva saṁsaranto imasmiṁ buddhuppāde rājagahe",
  "atk-s0508a12:481_12": "brāhmaṇakule nibbattitvā tissoti laddhanāmo vayappatto tiṇṇaṁ vedānaṁ pāragū hutvā",
  "atk-s0508a12:481_13": "pañcamattāni māṇavakasatāni mante vācento lābhaggayasaggappatto hutvā satthu rājagahagamane",
  "atk-s0508a12:481_14": "buddhānubhāvaṁ disvā paṭiladdhasaddho pabbajitvā vipassanaṁ paṭṭhapetvā nacirasseva",
  "atk-s0508a12:481_15": "arahattaṁ pāpuṇi. Tena vuttaṁ apadāne (apa. thera 2.49.190-220) –",
  "atk-s0508a12:482": "‘‘Ajjhogāhetvā sālavanaṁ, sukato assamo mama;",
  "atk-s0508a12:483": "Sālapupphehi sañchanno, vasāmi vipine tadā.",
  "atk-s0508a12:484": "‘‘Piyadassī ca bhagavā, sayambhū aggapuggalo;",
  "atk-s0508a12:485": "Vivekakāmo sambuddho, sālavanamupāgami.",
  "atk-s0508a12:486": "‘‘Assamā abhinikkhamma, pavanaṁ agamāsahaṁ;",
  "atk-s0508a12:487": "Mūlaphalaṁ gavesanto, āhiṇḍāmi vane tadā.",
  "atk-s0508a12:488": "‘‘Tatthaddasāsiṁ sambuddhaṁ, piyadassiṁ mahāyasaṁ;",
  "atk-s0508a12:489": "Sunisinnaṁ samāpannaṁ, virocantaṁ mahāvane.",
  "atk-s0508a12:490": "‘‘Catudaṇḍe ṭhapetvāna, buddhassa uparī ahaṁ;",
  "atk-s0508a12:491": "Maṇḍapaṁ sukataṁ katvā, sālapupphehi chādayiṁ.",
  "atk-s0508a12:492": "‘‘Sattāhaṁ dhārayitvāna, maṇḍapaṁ sālachāditaṁ;",
  "atk-s0508a12:493": "Tattha cittaṁ pasādetvā, buddhaseṭṭhamavandahaṁ.",
  "atk-s0508a12:494": "‘‘Bhagavā tamhi samaye, vuṭṭhahitvā samādhito;",
  "atk-s0508a12:495": "Yugamattaṁ pekkhamāno, nisīdi purisuttamo.",
  "atk-s0508a12:496": "‘‘Sāvako varuṇo nāma, piyadassissa satthuno;",
  "atk-s0508a12:497": "Vasīsatasahassehi, upagacchi vināyakaṁ.",
  "atk-s0508a12:498": "‘‘Piyadassī ca bhagavā, lokajeṭṭho narāsabho;",
  "atk-s0508a12:499": "Bhikkhusaṅghe nisīditvāna, sitaṁ pātukarī jino.",
  "atk-s0508a12:500": "‘‘Anuruddho upaṭṭhāko, piyadassissa satthuno;",
  "atk-s0508a12:501": "Ekaṁsaṁ cīvaraṁ katvā, apucchittha mahāmuniṁ.",
  "atk-s0508a12:502": "‘‘Ko nu kho bhagavā hetu, sitakammassa satthuno;",
  "atk-s0508a12:503": "Kāraṇe vijjamānamhi, satthā pātukare sitaṁ.",
  "atk-s0508a12:504": "‘‘Sattāhaṁ sālacchadanaṁ, yo me dhāresi māṇavo;",
  "atk-s0508a12:505": "Tassa kammaṁ saritvāna, sitaṁ pātukariṁ ahaṁ.",
  "atk-s0508a12:506": "‘‘Anokāsaṁ na passāmi, yattha puññaṁ vipaccati;",
  "atk-s0508a12:507": "Devaloke manusse vā, okāsova na sammati.",
  "atk-s0508a12:508": "‘‘Devaloke vasantassa, puññakammasamaṅgino;",
  "atk-s0508a12:509": "Yāvatā parisā tassa, sālacchannā bhavissati.",
  "atk-s0508a12:510": "‘‘Tattha dibbehi naccehi, gītehi vāditehi ca;",
  "atk-s0508a12:511": "Ramissati sadā santo, puññakammasamāhito.",
  "atk-s0508a12:512": "‘‘Yāvatā parisā tassa, gandhagandhī bhavissati;",
  "atk-s0508a12:513": "Sālassa pupphavasso ca, pavassissati tāvade.",
  "atk-s0508a12:514": "‘‘Tato cutoyaṁ manujo, mānusaṁ āgamissati;",
  "atk-s0508a12:515": "Idhāpi sālacchadanaṁ, sabbakālaṁ dharissati.",
  "atk-s0508a12:516": "‘‘Idha naccañca gītañca, sammatāḷasamāhitaṁ;",
  "atk-s0508a12:517": "Parivāressanti maṁ niccaṁ, buddhapūjāyidaṁ phalaṁ.",
  "atk-s0508a12:518": "‘‘Uggacchante ca sūriye, sālavassaṁ pavassati;",
  "atk-s0508a12:519": "Puññakammena saṁyuttaṁ, vassate sabbakālikaṁ.",
  "atk-s0508a12:520": "‘‘Aṭṭhārase kappasate, okkākakulasambhavo;",
  "atk-s0508a12:521": "Gotamo nāma gottena, satthā loke bhavissati.",
  "atk-s0508a12:522": "‘‘Tassa dhammesu dāyādo, oraso dhammanimmito;",
  "atk-s0508a12:523": "Sabbāsave pariññāya, nibbāyissatināsavo.",
  "atk-s0508a12:524": "‘‘Dhammaṁ abhisamentassa, sālacchannaṁ bhavissati;",
  "atk-s0508a12:525": "Citake jhāyamānassa, chadanaṁ tattha hessati.",
  "atk-s0508a12:526": "‘‘Vipākaṁ kittayitvāna, piyadassī mahāmuni;",
  "atk-s0508a12:527": "Parisāya dhammaṁ desesi, tappento dhammavuṭṭhiyā.",
  "atk-s0508a12:528": "‘‘Tiṁsakappāni devesu, devarajjamakārayiṁ;",
  "atk-s0508a12:529": "Saṭṭhi ca sattakkhattuñca, cakkavattī ahosahaṁ.",
  "atk-s0508a12:530": "‘‘Devalokā idhāgantvā, labhāmi vipulaṁ sukhaṁ;",
  "atk-s0508a12:531": "Idhāpi sālacchadanaṁ, maṇḍapassa idaṁ phalaṁ.",
  "atk-s0508a12:532": "‘‘Ayaṁ pacchimako mayhaṁ, carimo vattate bhavo;",
  "atk-s0508a12:533": "Idhāpi sālacchadanaṁ, hessati sabbakālikaṁ.",
  "atk-s0508a12:534": "‘‘Mahāmuniṁ tosayitvā, gotamaṁ sakyapuṅgavaṁ;",
  "atk-s0508a12:535": "Pattomhi acalaṁ ṭhānaṁ, hitvā jayaparājayaṁ.",
  "atk-s0508a12:536": "‘‘Aṭṭhārase kappasate, yaṁ buddhamabhipūjayiṁ;",
  "atk-s0508a12:537": "Duggatiṁ nābhijānāmi, buddhapūjāyidaṁ phalaṁ.",
  "atk-s0508a12:538": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:539_0": "So arahattaṁ pana patvā visesato lābhaggayasaggappatto ahosi. Tattha keci puthujjanabhikkhū",
  "atk-s0508a12:539_1": "therassa lābhasakkāraṁ disvā bālabhāvena asahanākāraṁ pavedesuṁ. Thero taṁ ñatvā",
  "atk-s0508a12:539_2": "lābhasakkāre ādīnavaṁ tattha attano alaggabhāvañca pakāsento –",
  "atk-s0508a12:540": "153.",
  "atk-s0508a12:541": " ‘‘Bahū sapatte labhati, muṇḍo saṅghāṭipāruto;",
  "atk-s0508a12:542": "Lābhī annassa pānassa, vatthassa sayanassa ca.",
  "atk-s0508a12:543": "154.",
  "atk-s0508a12:544": " ‘‘Etamādīnavaṁ ñatvā, sakkāresu mahabbhayaṁ;",
  "atk-s0508a12:545": "Appalābho anavassuto, sato bhikkhu paribbaje’’ti. –",
  "atk-s0508a12:546": "Gāthādvayaṁ abhāsi.",
  "atk-s0508a12:547_0": "Tassattho – sikhampi asesetvā muṇḍitakesatāya muṇḍo, chinditvā saṅghāṭitakāsāvadhāritāya",
  "atk-s0508a12:547_1": "saṅghāṭipāruto, evaṁ vevaṇṇiyaṁ ajjhupagato parāyattavuttiko pabbajito sace annapānādīnaṁ",
  "atk-s0508a12:547_2": "lābhī hoti, sopi bahū sapatte labhati, tassa usūyantā bahū sambhavanti. Tasmā etaṁ",
  "atk-s0508a12:547_3": "evarūpaṁ lābhasakkāresumahabbhayaṁ vipulabhayaṁ ādīnavaṁ dosaṁ viditvā appicchataṁ",
  "atk-s0508a12:547_4": "santosañca hadaye ṭhapetvā anavajjuppādassāpi uppannassa lābhassa parivajjanena appalābho,",
  "atk-s0508a12:547_5": "tato eva tattha taṇhāvassutābhāvena anavassuto, saṁsāre bhayassa ikkhanato bhinnakilesatāya",
  "atk-s0508a12:547_6": "vā bhikkhu santuṭṭhiṭṭhānīyassa satisampajaññassa vasena sato hutvā paribbaje careyya",
  "atk-s0508a12:547_7": "vihareyyāti. Taṁ sutvā te bhikkhū tāvadeva theraṁ khamāpesuṁ.",
  "atk-s0508a12:548": "Tissattheragāthāvaṇṇanā niṭṭhitā.",
  "atk-s0508a12:549": "8. Kimilattheragāthāvaṇṇanā",
  "atk-s0508a12:550_0": "Pācīnavaṁsadāyamhītiādikā āyasmato kimilattherassa gāthā. Kā uppatti? Tassa pubbayogo",
  "atk-s0508a12:550_1": "saṁveguppatti pabbajjā ca ekakanipāte ‘‘abhisatto’’ti gāthāya saṁvaṇṇanāyaṁ vuttāyeva.",
  "atk-s0508a12:550_2": "Tāya ca gāthāya therena attano visesādhigamassa kāraṇaṁ dassitaṁ. Idha pana adhigatavisesassa",
  "atk-s0508a12:550_3": "attano āyasmatā ca anuruddhena āyasmatā ca nandiyena saha samaggavāso dassitoti veditabbaṁ.",
  "atk-s0508a12:550_4": "Samaggavāsaṁ pana vasantā te yathā ca vasiṁsu, taṁ dassento –",
  "atk-s0508a12:551": "155.",
  "atk-s0508a12:552": " ‘‘Pācīnavaṁsadāyamhi, sakyaputtā sahāyakā;",
  "atk-s0508a12:553": "Pahāyānappake bhoge, uñche pattāgate ratā.",
  "atk-s0508a12:554": "156.",
  "atk-s0508a12:555": " ‘‘Āraddhavīriyā pahitattā, niccaṁ daḷhaparakkamā;",
  "atk-s0508a12:556": "Ramanti dhammaratiyā, hitvāna lokiyaṁ rati’’nti. – gāthādvayaṁ abhāsi;",
  "atk-s0508a12:557_0": "Tattha pācīnavaṁsadāyamhīti pācīnavaṁsanāmake rakkhitagopite sahaparicchede vane.",
  "atk-s0508a12:557_1": "Tañhi vanaṁ gāmassa pācīnadisāyaṁ ṭhitattā vaṁsagumbaparikkhittattā ca ‘‘pācīnavaṁsadāyo’’ti",
  "atk-s0508a12:557_2": "vutto, vaṁsavanabhāvena vāti. Sakyaputtāti anuruddhattherādayo sakyarājakumārā. Sahāyakāti",
  "atk-s0508a12:557_3": "saṁveguppattipabbajjāsamaṇadhammakaraṇasaṁvāsehi saha ayanato pavattanato sahāyakā.",
  "atk-s0508a12:557_4": "Pahāyānappake bhogeti uḷārena puññānubhāvena adhigate kulaparamparāgate ca mahante",
  "atk-s0508a12:557_5": "bhogakkhandhe chaḍḍetvā. ‘‘Sahāyānappake’’tipi pāḷi. Uñche pattāgate ratāti uñchācariyāya",
  "atk-s0508a12:557_6": "ābhatattā uñche patte āgatattā pattāgate pattapariyāpanne ratā abhiratā, saṅghabhattādiatirekalābhaṁ",
  "atk-s0508a12:557_7": "paṭikkhipitvā jaṅghabalaṁ nissāya bhikkhācariyāya laddhena missakabhatteneva santuṭṭhāti attho.",
  "atk-s0508a12:558_0": "Āraddhavīriyāti uttamatthassa adhigamāya āditova pageva sampāditavīriyā. Pahitattāti",
  "atk-s0508a12:558_1": "ninnapoṇapabbhārabhāvena kālena kālaṁ samāpajjanena ca nibbānaṁ patipesitacittā.",
  "atk-s0508a12:558_2": "Niccaṁ daḷhaparakkamāti vattapaṭipattīsu diṭṭhadhammasukhavihārānuyogena sabbakālaṁ",
  "atk-s0508a12:558_3": "asithilaparakkamā. Ramanti dhammaratiyā, hitvāna lokiyaṁ ratinti loke viditatāya",
  "atk-s0508a12:558_4": "lokapariyāpannatāya ca lokiyaṁ rūpārammaṇādiratiṁ pahāya maggapaññāya pajahitvā lokuttaradhammaratiyā",
  "atk-s0508a12:558_5": "aggaphalanibbānābhiratiyā ca ramanti abhiramantīti.",
  "atk-s0508a12:559": "Kimilattheragāthāvaṇṇanā niṭṭhitā.",
  "atk-s0508a12:560": "9. Nandattheragāthāvaṇṇanā",
  "atk-s0508a12:561_0": "Ayoniso manasikārāti āyasmato nandattherassa gāthā. Kā uppatti? Ayaṁ kira padumuttarassa",
  "atk-s0508a12:561_1": "bhagavato kāle haṁsavatīnagare kulagehe nibbattitvā viññutaṁ patto bhagavato santike",
  "atk-s0508a12:561_2": "dhammaṁ suṇanto satthāraṁ ekaṁ bhikkhuṁ indriyesu guttadvārānaṁ aggaṭṭhāne ṭhapentaṁ",
  "atk-s0508a12:561_3": "disvā sayampi taṁ ṭhānantaraṁ patthento bhagavato bhikkhusaṅghassa ca pūjāsakkārabahulaṁ",
  "atk-s0508a12:561_4": "mahādānaṁ pavattetvā, ‘‘ahampi anāgate tumhādisassa buddhassa evarūpo sāvako bhaveyya’’nti",
  "atk-s0508a12:561_5": "paṇidhānaṁ katvā tato paṭṭhāya devamanussesu saṁsaranto atthadassissa bhagavato kāle",
  "atk-s0508a12:561_6": "vinatāya nāma nadiyā mahanto kacchapo hutvā nibbatto ekadivasaṁ satthāraṁ nadiyā",
  "atk-s0508a12:561_7": "pāraṁ gantuṁ tīre ṭhitaṁ disvā sayaṁ bhagavantaṁ tāretukāmo satthu pādamūle nipajji",
  "atk-s0508a12:561_8": ". Satthā tassa ajjhāsayaṁ oloketvā piṭṭhiṁ abhiruhi. So haṭṭhatuṭṭho vegena sotaṁ",
  "atk-s0508a12:561_9": "chindanto sīghataraṁ paratīrameva pāpesi. Bhagavā tassa anumodanaṁ vadanto bhāviniṁ",
  "atk-s0508a12:561_10": "sampattiṁ kathetvā pakkāmi.",
  "atk-s0508a12:562_0": "So tena puññakammena sugatīsuyeva saṁsaranto imasmiṁ buddhuppāde kapilavatthusmiṁ",
  "atk-s0508a12:562_1": "suddhodanamahārājassa putto hutvā mahāpajāpatiyā gotamiyā kucchimhi nibbatti. Tassa",
  "atk-s0508a12:562_2": "nāmaggahaṇadivase ñātisaṅghaṁ nandento jātoti nandotveva nāmaṁ akaṁsu. Tassa vayappattakāle",
  "atk-s0508a12:562_3": "satthā pavattavaradhammacakko lokānuggahaṁ karonto kapilavatthuṁ gantvā ñātisamāgame",
  "atk-s0508a12:562_4": "pokkharavassaṁ aṭṭhuppattiṁ katvā vessantarajātakaṁ (jā. 2.22.1655 ādayo) kathetvā",
  "atk-s0508a12:562_5": "dutiyadivase piṇḍāya paviṭṭho ‘‘uttiṭṭhe nappamajjeyyā’’ti (dha. pa. 168) gāthāya",
  "atk-s0508a12:562_6": "pitaraṁ sotāpattiphale patiṭṭhāpetvā nivesanaṁ gantvā ‘‘dhammaṁ care sucarita’’nti",
  "atk-s0508a12:562_7": "(dha. pa. 169) gāthāya mahāpajāpatiṁ sotāpattiphale rājānaṁ sakadāgāmiphale patiṭṭhāpetvā",
  "atk-s0508a12:562_8": "tatiye divase nandakumārassa abhisekanivesanappavesanavivāhamaṅgalesu vattamānesu",
  "atk-s0508a12:562_9": "piṇḍāya pavisitvā nandakumārassa hatthe pattaṁ datvā maṅgalaṁ vatvā tassa hatthato",
  "atk-s0508a12:562_10": "pattaṁ agahetvāva vihāraṁ gato taṁ pattahatthaṁ vihāraṁ āgataṁ anicchamānaṁyeva pabbājetvā",
  "atk-s0508a12:562_11": "tathā pabbajitattāyeva anabhiratiyā pīḷitaṁ ñatvā upāyena tassa taṁ anabhiratiṁ vinodesi.",
  "atk-s0508a12:562_12": "So yoniso paṭisaṅkhāya vipassanaṁ paṭṭhapetvā nacirasseva arahattaṁ pāpuṇi. Tena",
  "atk-s0508a12:562_13": "vuttaṁ apadāne (apa. thera 2.49.148-163) –",
  "atk-s0508a12:563": "‘‘Atthadassī tu bhagavā, sayambhū lokanāyako;",
  "atk-s0508a12:564": "Vinatānadiyā tīraṁ, upāgacchi tathāgato.",
  "atk-s0508a12:565": "‘‘Udakā abhinikkhamma, kacchapo vārigocaro;",
  "atk-s0508a12:566": "Buddhaṁ tāretukāmohaṁ, upesiṁ lokanāyakaṁ.",
  "atk-s0508a12:567": "‘‘Abhirūhatu maṁ buddho, atthadassī mahāmuni;",
  "atk-s0508a12:568": "Ahaṁ taṁ tārayissāmi, dukkhassantakaro tuvaṁ.",
  "atk-s0508a12:569": "‘‘Mama saṅkappamaññāya, atthadassī mahāyaso;",
  "atk-s0508a12:570": "Abhirūhitvā me piṭṭhiṁ, aṭṭhāsi lokanāyako.",
  "atk-s0508a12:571": "‘‘Yato sarāmi attānaṁ, yato pattosmi viññutaṁ;",
  "atk-s0508a12:572": "Sukhaṁ me tādisaṁ natthi, phuṭṭhe pādatale yathā.",
  "atk-s0508a12:573": "‘‘Uttaritvāna sambuddho, atthadassī mahāyaso;",
  "atk-s0508a12:574": "Naditīramhi ṭhatvāna, imā gāthā abhāsatha.",
  "atk-s0508a12:575": "‘‘Yāvatā vattate cittaṁ, gaṅgāsotaṁ tarāmahaṁ;",
  "atk-s0508a12:576": "Ayañca kacchapo rājā, tāresi mama paññavā.",
  "atk-s0508a12:577": "‘‘Iminā buddhataraṇena, mettacittavatāya ca;",
  "atk-s0508a12:578": "Aṭṭhārase kappasate, devaloke ramissati.",
  "atk-s0508a12:579": "‘‘Devalokā idhāgantvā, sukkamūlena codito;",
  "atk-s0508a12:580": "Ekāsane nisīditvā, kaṅkhāsotaṁ tarissati.",
  "atk-s0508a12:581": "‘‘Yathāpi bhaddake khette, bījaṁ appampi ropitaṁ;",
  "atk-s0508a12:582": "Sammādhāraṁ pavecchante, phalaṁ toseti kassakaṁ.",
  "atk-s0508a12:583": "‘‘Tathevidaṁ buddhakhettaṁ, sammāsambuddhadesitaṁ;",
  "atk-s0508a12:584": "Sammādhāraṁ pavecchante, phalaṁ maṁ tosayissati.",
  "atk-s0508a12:585": "‘‘Padhānapahitattomhi, upasanto nirūpadhi;",
  "atk-s0508a12:586": "Sabbāsave pariññāya, viharāmi anāsavo.",
  "atk-s0508a12:587": "‘‘Aṭṭhārase kappasate, yaṁ kammamakariṁ tadā;",
  "atk-s0508a12:588": "Duggatiṁ nābhijānāmi, taraṇāya idaṁ phalaṁ.",
  "atk-s0508a12:589": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:590_0": "Arahattaṁ pana patvā vimuttisukhaṁ anubhavanto ‘‘aho satthu upāyakosallaṁ, yenāhaṁ",
  "atk-s0508a12:590_1": "bhavapaṅkato uddharitvā nibbānathale patiṭṭhāpito’’ti attano pahīnasaṁkilesaṁ paṭiladdhañca",
  "atk-s0508a12:590_2": "sukhaṁ paccavekkhitvā sañjātasomanasso udānavasena –",
  "atk-s0508a12:591": "157.",
  "atk-s0508a12:592": " ‘‘Ayoniso manasikārā, maṇḍanaṁ anuyuñjisaṁ;",
  "atk-s0508a12:593": "Uddhato capalo cāsiṁ, kāmarāgena aṭṭito.",
  "atk-s0508a12:594": "158.",
  "atk-s0508a12:595": " ‘‘Upāyakusalenāhaṁ, buddhenādiccabandhunā;",
  "atk-s0508a12:596": "Yoniso paṭipajjitvā, bhave cittaṁ udabbahi’’nti. – gāthādvayaṁ abhāsi;",
  "atk-s0508a12:597_0": "Tattha ayoniso manasikārāti anupāyamanasikārato asubhaṁ kāyaṁ subhato manasi karitvā",
  "atk-s0508a12:597_1": "subhato manasikārahetu, asubhaṁ kāyaṁ subhasaññāyāti attho. Maṇḍananti hatthūpagādiābharaṇehi",
  "atk-s0508a12:597_2": "ceva mālāgandhādīhi ca attabhāvassa alaṅkaraṇaṁ. Anuyuñjisanti anuyuñjiṁ, sarīrassa",
  "atk-s0508a12:597_3": "vibhūsanappasuto ahosinti attho. Uddhatoti jātigottarūpayobbanamadādīhi uddhato avūpasantacitto.",
  "atk-s0508a12:597_4": "Capaloti vanamakkaṭo viya anavaṭṭhitacittatāya lolo, kāyamaṇḍanavatthamaṇḍanādicāpalye",
  "atk-s0508a12:597_5": "yuttatāya vā capalo ca. Āsinti ahosiṁ. Kāmarāgenāti vatthukāmesu chandarāgena aṭṭito",
  "atk-s0508a12:597_6": "pīḷito vibādhito āsinti yojanā.",
  "atk-s0508a12:598_0": "Upāyakusalenāti vineyyānaṁ damanūpāyacchekena kovidena buddhena bhagavatā hetubhūtena.",
  "atk-s0508a12:598_1": "Hetuatthe hi etaṁ karaṇavacanaṁ. Paluṭṭhamakkaṭīdevaccharādassanena hi upakkitavādacodanāya",
  "atk-s0508a12:598_2": "attano kāmarāgāpanayanaṁ sandhāya vadati. Bhagavā hi āyasmantaṁ nandattheraṁ paṭhamaṁ",
  "atk-s0508a12:598_3": "janapadakalyāṇiṁ upādāya ‘‘yathāyaṁ makkaṭī, evaṁ kakuṭapādiniyo upādāya janapadakalyāṇī’’ti",
  "atk-s0508a12:598_4": "mahatiyā āṇiyā khuddakaṁ āṇiṁ nīharanto chaḍḍako viya, sinehapānena sarīraṁ kiledetvā",
  "atk-s0508a12:598_5": "vamanavirecanehi dosaṁ nīharanto bhisakko viya ca kakuṭapādinidassanena janapadakalyāṇiyaṁ",
  "atk-s0508a12:598_6": "virattacittaṁ kāretvā puna upakkitavādena kakuṭapādinīsupi cittaṁ virājetvā sammadeva",
  "atk-s0508a12:598_7": "samathavipassanānuyogena ariyamagge patiṭṭhāpesi. Tena vuttaṁ ‘‘yoniso paṭipajjitvā,",
  "atk-s0508a12:598_8": "bhave cittaṁ udabbahi’’nti. Upāyena ñāyena sammadeva samathavipassanāya visuddhipaṭipadaṁ",
  "atk-s0508a12:598_9": "paṭipajjitvā bhave saṁsārapaṅke nimuggañca me cittaṁ ariyamaggena hatthena uttāriṁ,",
  "atk-s0508a12:598_10": "nibbānathale patiṭṭhāpesinti attho.",
  "atk-s0508a12:599_0": "Imaṁ udānaṁ udānetvā thero punadivase bhagavantaṁ upasaṅkamitvā evamāha – ‘‘yaṁ me,",
  "atk-s0508a12:599_1": "bhante, bhagavā pāṭibhogo pañcannaṁ accharāsatānaṁ paṭilābhāya kakuṭapādānaṁ, muñcāmahaṁ,",
  "atk-s0508a12:599_2": "bhante, bhagavantaṁ etasmā paṭissavā’’ti (udā. 22). Bhagavāpi, ‘‘yadeva kho te, nanda,",
  "atk-s0508a12:599_3": "anupādāya āsavehi cittaṁ vimuttaṁ, athāhaṁ mutto etasmā paṭissavā’’ti (udā. 22) āha.",
  "atk-s0508a12:599_4": "Athassa bhagavā savisesaṁ indriyesu guttadvārataṁ ñatvā taṁ guṇaṁ vibhāvento, ‘‘etadaggaṁ,",
  "atk-s0508a12:599_5": "bhikkhave, mama sāvakānaṁ bhikkhūnaṁ indriyesu guttadvārānaṁ yadidaṁ nando’’ti (a.",
  "atk-s0508a12:599_6": "ni. 1.219, 230) indriyesu guttadvārabhāvena aggaṭṭhāne ṭhapesi. Thero hi ‘‘yamevāhaṁ",
  "atk-s0508a12:599_7": "indriyānaṁ asaṁvaraṁ nissāya imaṁ vippakāraṁ patto, tamevāhaṁ suṭṭhu niggahessāmī’’ti",
  "atk-s0508a12:599_8": "ussāhajāto balavahirottappo tattha ca katādhikārattā indriyasaṁvare ukkaṁsapāramiṁ agamāsīti.",
  "atk-s0508a12:600": "Nandattheragāthāvaṇṇanā niṭṭhitā.",
  "atk-s0508a12:601": "10. Sirimattheragāthāvaṇṇanā",
  "atk-s0508a12:602_0": "Pare ca naṁ pasaṁsantīti āyasmato sirimattherassa gāthā. Kā uppatti? Ayampi purimabuddhesu",
  "atk-s0508a12:602_1": "katādhikāro tattha tattha bhave puññāni upacinanto padumuttarassa bhagavato pāramiyo",
  "atk-s0508a12:602_2": "pūretvā tusitabhavane ṭhitakāle brāhmaṇakule nibbattitvā viññutaṁ patto tiṇṇaṁ vedānaṁ",
  "atk-s0508a12:602_3": "pāragū sanighaṇḍukeṭubhānaṁ sakkharappabhedānaṁ itihāsapañcamānaṁ padako veyyākaraṇo",
  "atk-s0508a12:602_4": "lokāyatamahāpurisalakkhaṇesu anavayo nekkhammajjhāsayatāya kāme pahāya tāpasapabbajjaṁ",
  "atk-s0508a12:602_5": "pabbajitvā caturāsītisahassaparimāṇena tāpasagaṇena parivuto himavantappadese devatābhinimmite",
  "atk-s0508a12:602_6": "assame jhānābhiññāyo nibbattetvā vasanto purimabuddhesu katādhikāratāya lakkhaṇamantesu",
  "atk-s0508a12:602_7": "āgataniyāmena ca buddhaguṇe anussaritvā atīte buddhe uddissa aññatarasmiṁ nadīnivattane",
  "atk-s0508a12:602_8": "pulinacetiyaṁ katvā pūjāsakkārābhirato ahosi. Taṁ disvā tāpasā, ‘‘kaṁ uddissa ayaṁ",
  "atk-s0508a12:602_9": "pūjāsakkāro karīyatī’’ti pucchiṁsu. So tesaṁ lakkhaṇamante āharitvā tattha āgatāni",
  "atk-s0508a12:602_10": "mahāpurisalakkhaṇāni vibhajitvā tadanusārena attano bale ṭhatvā buddhaguṇe kittesi.",
  "atk-s0508a12:602_11": "Taṁ sutvā tepi tāpasā pasannamānasā tato paṭṭhāya sammāsambuddhaṁ uddissa thūpapūjaṁ karontā viharanti.",
  "atk-s0508a12:603_0": "Tena ca samayena padumuttarabodhisatto tusitakāyā cavitvā mātukucchiṁ okkanto hoti.",
  "atk-s0508a12:603_1": "Carimabhave dvattiṁsa pubbanimittāni pāturahesuṁ , sabbe ca acchariyabbhūtadhammā.",
  "atk-s0508a12:603_2": "Tāpaso tāni antevāsikānaṁ dassetvā bhiyyosomattāya sammāsambuddhesu tesaṁ pasādaṁ",
  "atk-s0508a12:603_3": "vaḍḍhetvā kālaṁ katvā brahmaloke nibbattitvā tehi attano sarīrassa pūjāya karīyamānāya",
  "atk-s0508a12:603_4": "dissamānarūpo āgantvā, ‘‘ahaṁ tumhākaṁ ācariyo brahmaloke nibbatto, tumhe appamattā",
  "atk-s0508a12:603_5": "pulinacetiyapūjamanuyuñjatha, bhāvanāya ca yuttappayuttā hothā’’ti vatvā brahmalokameva gato.",
  "atk-s0508a12:604_0": "Evaṁ so devamanussesu saṁsaranto imasmiṁ buddhuppāde sāvatthiyaṁ gahapatikule nibbatti,",
  "atk-s0508a12:604_1": "tassa jātadivasato paṭṭhāya tasmiṁ kule sirisampattiyā vaḍḍhamānattā sirimātveva",
  "atk-s0508a12:604_2": "nāmaṁ akaṁsu. Tassa padasā gamanakāle kaniṭṭhabhātā nibbatti, tassa ‘‘ayaṁ siriṁ",
  "atk-s0508a12:604_3": "vaḍḍhento jāto’’ti sirivaḍḍhoti nāmaṁ akaṁsu. Te ubhopi jetavanappaṭiggahaṇe buddhānubhāvaṁ",
  "atk-s0508a12:604_4": "disvā paṭiladdhasaddhā pabbajiṁsu. Tesu sirivaḍḍho na tāva uttarimanussadhammassa",
  "atk-s0508a12:604_5": "lābhī ahosi, catunnaṁ paccayānaṁ lābhī, gahaṭṭhapabbajitānaṁ sakkato garukato, sirimatthero",
  "atk-s0508a12:604_6": "pana pabbajitakālato paṭṭhāya tādisena kammacchiddena appalābhī ahosi bahujanāsambhāvito,",
  "atk-s0508a12:604_7": "samathavipassanāsu kammaṁ karonto nacirasseva chaḷabhiñño ahosi. Tena vuttaṁ apadāne",
  "atk-s0508a12:604_8": "(apa. thera 2.49.111-147) –",
  "atk-s0508a12:605": "‘‘Pabbate himavantamhi, devalo nāma tāpaso;",
  "atk-s0508a12:606": "Tattha me caṅkamo āsi, amanussehi māpito.",
  "atk-s0508a12:607": "‘‘Jaṭābhārena bharito, kamaṇḍaludharo sadā;",
  "atk-s0508a12:608": "Uttamatthaṁ gavesanto, vipinā nikkhamiṁ tadā.",
  "atk-s0508a12:609": "‘‘Cullāsītisahassāni, sissā mayhaṁ upaṭṭhahuṁ;",
  "atk-s0508a12:610": "Sakakammābhipasutā, vasanti vipine tadā.",
  "atk-s0508a12:611": "‘‘Assamā abhinikkhamma, akaṁ pulinacetiyaṁ;",
  "atk-s0508a12:612": "Nānāpupphaṁ samānetvā, taṁ cetiyamapūjayiṁ.",
  "atk-s0508a12:613": "‘‘Tattha cittaṁ pasādetvā, assamaṁ pavisāmahaṁ;",
  "atk-s0508a12:614": "Sabbe sissā samāgantvā, etamatthaṁ pucchiṁsu maṁ.",
  "atk-s0508a12:615": "‘‘Pulinena kato thūpo, yaṁ tvaṁ deva namassasi;",
  "atk-s0508a12:616": "Mayampi ñātumicchāma, puṭṭho ācikkha no tuvaṁ.",
  "atk-s0508a12:617": "‘‘Niddiṭṭhā nu mantapade, cakkhumanto mahāyasā;",
  "atk-s0508a12:618": "Te kho ahaṁ namassāmi, buddhaseṭṭhe mahāyase.",
  "atk-s0508a12:619": "‘‘Kīdisā te mahāvīrā, sabbaññū lokanāyakā;",
  "atk-s0508a12:620": "Kathaṁvaṇṇā kathaṁsīlā, kīdisā te mahāyasā.",
  "atk-s0508a12:621": "‘‘Bāttiṁsalakkhaṇā buddhā, cattālīsadijāpi ca;",
  "atk-s0508a12:622": "Nettā gopakhumā tesaṁ, jiñjukā phalasannibhā.",
  "atk-s0508a12:623": "‘‘Gacchamānā ca te buddhā, yugamattañca pekkhare;",
  "atk-s0508a12:624": "Na tesaṁ jāṇu nadati, sandhisaddo na suyyati.",
  "atk-s0508a12:625": "‘‘Gacchamānā ca sugatā, uddharantāva gacchare;",
  "atk-s0508a12:626": "Paṭhamaṁ dakkhiṇaṁ pādaṁ, buddhānaṁ esa dhammatā.",
  "atk-s0508a12:627": "‘‘Asambhītā ca te buddhā, migarājāva kesarī;",
  "atk-s0508a12:628": "Nevukkaṁsenti attānaṁ, no ca vambhenti pāṇinaṁ.",
  "atk-s0508a12:629": "‘‘Mānāvamānato muttā, samā sabbesu pāṇisu;",
  "atk-s0508a12:630": "Anattukkaṁsakā buddhā, buddhānaṁ esa dhammatā.",
  "atk-s0508a12:631": "‘‘Uppajjantā ca sambuddhā, ālokaṁ dassayanti te;",
  "atk-s0508a12:632": "Chappakāraṁ pakampenti, kevalaṁ vasudhaṁ imaṁ.",
  "atk-s0508a12:633": "‘‘Passanti nirayañcete, nibbāti nirayo tadā;",
  "atk-s0508a12:634": "Pavassati mahāmegho, buddhānaṁ esa dhammatā.",
  "atk-s0508a12:635": "‘‘Īdisā te mahānāgā, atulā ca mahāyasā;",
  "atk-s0508a12:636": "Vaṇṇato anatikkantā, appameyyā tathāgatā.",
  "atk-s0508a12:637": "‘‘Anumodiṁsu me vākyaṁ, sabbe sissā sagāravā;",
  "atk-s0508a12:638": "Tathā ca paṭipajjiṁsu, yathāsatti yathābalaṁ.",
  "atk-s0508a12:639": "‘‘Paṭipūjenti pulinaṁ, sakakammābhilāsino;",
  "atk-s0508a12:640": "Saddahantā mama vākyaṁ, buddhasakkatamānasā.",
  "atk-s0508a12:641": "‘‘Tadā cavitvā tusitā, devaputto mahāyaso;",
  "atk-s0508a12:642": "Uppajji mātukucchimhi, dasasahassi kampatha.",
  "atk-s0508a12:643": "‘‘Assamassāvidūramhi, caṅkamamhi ṭhito ahaṁ;",
  "atk-s0508a12:644": "Sabbe sissā samāgantvā, āgacchuṁ mama santike.",
  "atk-s0508a12:645": "‘‘Usabhova mahī nadati, migarājāva kūjati;",
  "atk-s0508a12:646": "Susumārova saḷati, kiṁ vipāko bhavissati.",
  "atk-s0508a12:647": "‘‘Yaṁ pakittemi sambuddhaṁ, sikatāthūpasantike;",
  "atk-s0508a12:648": "So dāni bhagavā satthā, mātukucchimupāgami.",
  "atk-s0508a12:649": "‘‘Tesaṁ dhammakathaṁ vatvā, kittayitvā mahāmuniṁ;",
  "atk-s0508a12:650": "Uyyojetvā sake sisse, pallaṅkamābhujiṁ ahaṁ.",
  "atk-s0508a12:651": "‘‘Balañca vata me khīṇaṁ, byādhinā paramena taṁ;",
  "atk-s0508a12:652": "Buddhaseṭṭhaṁ saritvāna, tattha kālaṅkato ahaṁ.",
  "atk-s0508a12:653": "‘‘Sabbe sissā samāgantvā, akaṁsu citakaṁ tadā;",
  "atk-s0508a12:654": "Kaḷevarañca me gayha, citakaṁ abhiropayuṁ.",
  "atk-s0508a12:655": "‘‘Citakaṁ parivāretvā, sīse katvāna añjaliṁ;",
  "atk-s0508a12:656": "Sokasallaparetā te, vikkandiṁsu samāgatā.",
  "atk-s0508a12:657": "‘‘Tesaṁ lālappamānānaṁ, agamaṁ citakaṁ tadā;",
  "atk-s0508a12:658": "Ahaṁ ācariyo tumhaṁ, mā socittha sumedhasā.",
  "atk-s0508a12:659": "‘‘Sadatthe vāyameyyātha, rattindivamatanditā;",
  "atk-s0508a12:660": "Mā vo pamattā ahuttha, khaṇo vo paṭipādito.",
  "atk-s0508a12:661": "‘‘Sake sissenusāsitvā, devalokaṁ punāgamiṁ;",
  "atk-s0508a12:662": "Aṭṭhārasa ca kappāni, devaloke ramāmahaṁ.",
  "atk-s0508a12:663": "‘‘Satānaṁ pañcakkhattuñca, cakkavattī ahosahaṁ;",
  "atk-s0508a12:664": "Anekasatakkhattuñca, devarajjamakārayiṁ.",
  "atk-s0508a12:665": "‘‘Avasesesu kappesu, vokiṇṇo saṁsariṁ ahaṁ;",
  "atk-s0508a12:666": "Duggatiṁ nābhijānāmi, uppādassa idaṁ phalaṁ.",
  "atk-s0508a12:667": "‘‘Yathā komudike māse, bahū pupphanti pādapā;",
  "atk-s0508a12:668": "Tathevāhampi samaye, pupphitomhi mahesinā.",
  "atk-s0508a12:669": "‘‘Vīriyaṁ me dhuradhorayhaṁ, yogakkhemādhivāhanaṁ;",
  "atk-s0508a12:670": "Nāgova bandhanaṁ chetvā, viharāmi anāsavo.",
  "atk-s0508a12:671": "‘‘Satasahassito kappe, yaṁ buddhamabhikittayiṁ;",
  "atk-s0508a12:672": "Duggatiṁ nābhijānāmi, kittanāya idaṁ phalaṁ.",
  "atk-s0508a12:673": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:674_0": "Chaḷabhiññañhi samānaṁ āyasmantaṁ sirimattheraṁ ‘‘ariyo’’ti ajānantā puthujjanā bhikkhū",
  "atk-s0508a12:674_1": "sāmaṇerā ca appalābhitāya lokassa anabhigatabhāvena asambhāventā yaṁkiñci kathetvā",
  "atk-s0508a12:674_2": "garahanti. Sirivaḍḍhattheraṁ pana paccayānaṁ lābhibhāvena lokassa sakkatagarukatabhāvato",
  "atk-s0508a12:674_3": "sambhāventā pasaṁsanti. Thero ‘‘avaṇṇārahassa nāma vaṇṇabhaṇanaṁ, vaṇṇārahassa ca",
  "atk-s0508a12:674_4": "avaṇṇabhaṇanaṁ assa puthujjanabhāvassa doso’’ti puthujjanabhāvañca garahanto –",
  "atk-s0508a12:675": "159.",
  "atk-s0508a12:676": " ‘‘Pare ca naṁ pasaṁsanti, attā ce asamāhito;",
  "atk-s0508a12:677": "Moghaṁ pare pasaṁsanti, attā hi asamāhito.",
  "atk-s0508a12:678": "160.",
  "atk-s0508a12:679": " ‘‘Pare ca naṁ garahanti, attā ce susamāhito;",
  "atk-s0508a12:680": "Moghaṁ pare garahanti, attā hi susamāhito’’ti.",
  "atk-s0508a12:681": "– Gāthādvayamabhāsi.",
  "atk-s0508a12:682_0": "Tattha pareti attato aññe pare nāma, idha pana paṇḍitehi aññe bālā pareti adhippetā.",
  "atk-s0508a12:682_1": "Tesañhi ajānitvā apariyogāhetvā bhāsanato garahā viya pasaṁsāpi appamāṇabhūtā. Nanti",
  "atk-s0508a12:682_2": "naṁ puggalaṁ. Pasaṁsantīti aviddasubhāvena taṇhāvipannatāya vā, atha vā abhūtaṁyeva",
  "atk-s0508a12:682_3": "puggalaṁ ‘‘asuko bhikkhu jhānalābhī, ariyo’’ti vā abhūtaguṇaropanena kittenti abhitthavanti.",
  "atk-s0508a12:682_4": "Yo panettha ca-saddo, so attūpanayattho. Tena pare naṁ puggalaṁ pasaṁsanti ca, tañca",
  "atk-s0508a12:682_5": "kho tesaṁ pasaṁsanamattaṁ, na pana tasmiṁ pasaṁsāya vatthu atthīti imamatthaṁ dasseti.",
  "atk-s0508a12:682_6": "Attā ce asamāhitoti yaṁ puggalaṁ pare pasaṁsanti, so ce sayaṁ asamāhito maggasamādhinā",
  "atk-s0508a12:682_7": "phalasamādhinā upacārappanāsamādhimatteneva vā na samāhito, samādhānassa paṭipakkhabhūtānaṁ",
  "atk-s0508a12:682_8": "kilesānaṁ appahīnattā vikkhitto vibbhantacitto hoti ceti attho. ‘‘Asamāhito’’ti ca",
  "atk-s0508a12:682_9": "etena samādhinimittānaṁ guṇānaṁ abhāvaṁ dasseti. Moghanti bhāvanapuṁsakaniddeso ‘‘visamaṁ",
  "atk-s0508a12:682_10": "candimasūriyā parivattantī’’tiādīsu viya. Pare pasaṁsantīti ye taṁ asamāhitaṁ puggalaṁ",
  "atk-s0508a12:682_11": "pasaṁsanti, te moghaṁ mudhā amūlakaṁ pasaṁsanti. Kasmā? Attā hi asamāhito yasmā tassa",
  "atk-s0508a12:682_12": "puggalassa cittaṁ asamāhitaṁ, tasmāti attho.",
  "atk-s0508a12:683_0": "Dutiyagāthāyaṁ garahantīti attano aviddasubhāvena dosantarāya vā ariyaṁ jhānalābhiñca",
  "atk-s0508a12:683_1": "samānaṁ ‘‘asuko bhikkhu jāgariyaṁ nānuyuñjati antamaso goduhanamattampi kālaṁ kevalaṁ",
  "atk-s0508a12:683_2": "kāyadaḷhibahulo niddārāmo bhassārāmo saṅgaṇikārāmo viharatī’’tiādinā appaṭipajjamānatāvibhāvanena",
  "atk-s0508a12:683_3": "vā guṇaparidhaṁsanena vā garahanti nindanti, upakkosanti vāti attho. Sesaṁ paṭhamagāthāya",
  "atk-s0508a12:683_4": "vuttapariyāyena veditabbaṁ. Evaṁ therena imāhi gāthāhi attano nikkilesabhāve sirivaḍḍhassa",
  "atk-s0508a12:683_5": "ca sakilesabhāve pakāsite taṁ sutvā sirivaḍḍho saṁvegajāto vipassanaṁ paṭṭhapetvā",
  "atk-s0508a12:683_6": "nacirasseva sadatthaṁ paripūresi, garahakapuggalā ca theraṁ khamāpesuṁ.",
  "atk-s0508a12:684": "Sirimattheragāthāvaṇṇanā niṭṭhitā.",
  "atk-s0508a12:685": "Dutiyavaggavaṇṇanā niṭṭhitā.",
  "atk-s0508a12:686": "3. Tatiyavaggo",
  "atk-s0508a12:687": "1. Uttarattheragāthāvaṇṇanā",
  "atk-s0508a12:688_0": "Khandhāmayā pariññātāti āyasmato uttarattherassa gāthā. Kā uppatti? Ayampi purimabuddhesu",
  "atk-s0508a12:688_1": "katādhikāro tattha tattha bhave vivaṭṭūpanissayaṁ kusalaṁ upacinanto ito catunavute",
  "atk-s0508a12:688_2": "kappe siddhatthassa bhagavato kāle kulagehe nibbattitvā viññutaṁ patto sāsane laddhappasādo",
  "atk-s0508a12:688_3": "hutvā upāsakattaṁ paṭivedesi. So satthari parinibbute attano ñātake sannipātetvā",
  "atk-s0508a12:688_4": "bahuṁ pūjāsakkāraṁ sambharitvā dhātupūjaṁ akāsi. So tena puññakammena devamanussesu",
  "atk-s0508a12:688_5": "saṁsaranto imasmiṁ buddhuppāde sākete brāhmaṇakule nibbattitvā uttaroti laddhanāmo",
  "atk-s0508a12:688_6": "vayappatto kenacideva karaṇīyena sāvatthiṁ gato kaṇḍambamūle kataṁ yamakapāṭihāriyaṁ",
  "atk-s0508a12:688_7": "disvā pasīditvā puna kāḷakārāmasuttadesanāya (a. ni. 4.24) abhivaḍḍhamānasaddho pabbajitvā",
  "atk-s0508a12:688_8": "satthārā saddhiṁ rājagahaṁ gantvā upasampajjitvā tattheva vasanto vipassanaṁ paṭṭhapetvā",
  "atk-s0508a12:688_9": "nacirasseva chaḷabhiñño ahosi. Tena vuttaṁ apadāne (apa. thera 2.49.106-110) –",
  "atk-s0508a12:689": "‘‘Nibbute lokanāthamhi, siddhatthe lokanāyake;",
  "atk-s0508a12:690": "Mama ñātī samānetvā, dhātupūjaṁ akāsahaṁ.",
  "atk-s0508a12:691": "‘‘Catunnavutito kappe, yaṁ dhātumabhipūjayiṁ;",
  "atk-s0508a12:692": "Duggatiṁ nābhijānāmi, dhātupūjāyidaṁ phalaṁ.",
  "atk-s0508a12:693": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:694_0": "Chaḷabhiñño pana hutvā satthari sāvatthiyaṁ viharante buddhupaṭṭhānatthaṁ rājagahato",
  "atk-s0508a12:694_1": "sāvatthiṁ upagato bhikkhūhi ‘‘kiṁ, āvuso, pabbajjākiccaṁ tayā matthakaṁ pāpita’’nti",
  "atk-s0508a12:694_2": "puṭṭho aññaṁ byākaronto –",
  "atk-s0508a12:695": "161.",
  "atk-s0508a12:696": " ‘‘Khandhā mayā pariññātā, taṇhā me susamūhatā;",
  "atk-s0508a12:697": "Bhāvitā mama bojjhaṅgā, patto me āsavakkhayo.",
  "atk-s0508a12:698": "162.",
  "atk-s0508a12:699": " ‘‘Sohaṁ khandhe pariññāya, abbahitvāna jāliniṁ;",
  "atk-s0508a12:700": "Bhāvayitvāna bojjhaṅge, nibbāyissaṁ anāsavo’’ti. – gāthādvayaṁ abhāsi;",
  "atk-s0508a12:701_0": "Tattha khandhāti pañcupādānakkhandhā. Pariññātāti ‘‘idaṁ dukkhaṁ, na ito bhiyyo’’ti",
  "atk-s0508a12:701_1": "paricchijja ñātā bhāvitā. Tena dukkhassa ariyasaccassa pariññābhisamayamāha. Taṇhāti",
  "atk-s0508a12:701_2": "tasati paritasatīti taṇhā. Susamūhatāti samugghāṭitā. Etena samudayasaccassa pahānābhisamayaṁ",
  "atk-s0508a12:701_3": "vadati. Bhāvitā mama bojjhaṅgāti bodhisaṅkhātāya satiādidhammasāmaggiyā, taṁsamaṅgino",
  "atk-s0508a12:701_4": "vā bodhisaṅkhātassa ariyapuggalassa aṅgāti bojjhaṅgā. Satidhammavicayavīriyapītipassaddhisamādhiupekkhāsaṅkhātā",
  "atk-s0508a12:701_5": "maggapariyāpannā dhammā mayā bhāvitā uppāditā vaḍḍhitā. Bojjhaṅgaggahaṇeneva cettha",
  "atk-s0508a12:701_6": "taṁsahacaritatāya sabbe maggadhammā, sabbe ca bodhipakkhiyadhammā gahitāti daṭṭhabbā.",
  "atk-s0508a12:701_7": "Eteneva maggasaccassa bhāvanābhisamayaṁ dasseti. Patto me āsavakkhayoti kāmāsavādayo",
  "atk-s0508a12:701_8": "āsavā khīyanti etthāti āsavakkhayoti laddhanāmo asaṅkhatadhammo mayā patto adhigato.",
  "atk-s0508a12:701_9": "Etena nirodhasaccassa sacchikiriyābhisamayaṁ katheti. Ettāvatā attano saupādisesanibbānasampattiṁ dasseti.",
  "atk-s0508a12:702_0": "Idāni pana anupādisesanibbānasampattiṁ dassento ‘‘soha’’ntiādinā dutiyaṁ gāthamāha.",
  "atk-s0508a12:702_1": "Tassattho – sohaṁ evaṁ vuttanayena khandhe pariññāya parijānitvā, tathā parijānanto",
  "atk-s0508a12:702_2": "eva sakaattabhāvaparaattabhāvesu ajjhattikabāhirāyatanesu atītādibhedabhinnesu saṁsibbanākāraṁ",
  "atk-s0508a12:702_3": "punappunaṁ pavattisaṅkhātaṁ jālaṁ etassa atthīti jālinīti laddhanāmaṁ taṇhaṁ abbahitvāna",
  "atk-s0508a12:702_4": "mama cittasantānato uddharitvā, tathā naṁ uddharantoyeva vuttappabhede bojjhaṅge",
  "atk-s0508a12:702_5": "bhāvayitvāna te bhāvanāpāripūriṁ pāpetvā tato eva anāsavo hutvā ṭhito idāni carimakacittanirodhena",
  "atk-s0508a12:702_6": "anupādāno viya jātavedo nibbāyissaṁ parinibbāyissāmīti.",
  "atk-s0508a12:703": "Uttarattheragāthāvaṇṇanā niṭṭhitā.",
  "atk-s0508a12:704": "2. Bhaddajittheragāthāvaṇṇanā",
  "atk-s0508a12:705_0": "Panādonāma so rājāti āyasmato bhaddajittherassa gāthā. Kā uppatti? Ayaṁ kira padumuttarassa",
  "atk-s0508a12:705_1": "bhagavato kāle brāhmaṇakule nibbattitvā viññutaṁ patto brāhmaṇānaṁ vijjāsippesu pāraṁ",
  "atk-s0508a12:705_2": "gantvā kāme pahāya tāpasapabbajjaṁ pabbajitvā araññāyatane assamaṁ kāretvā vasanto",
  "atk-s0508a12:705_3": "ekadivasaṁ satthāraṁ ākāsena gacchantaṁ disvā pasannamānaso añjaliṁ paggayha aṭṭhāsi.",
  "atk-s0508a12:705_4": "Satthā tassa ajjhāsayaṁ ñatvā ākāsato otari. Otiṇṇassa pana bhagavato madhuñca bhisamuḷālañca",
  "atk-s0508a12:705_5": "sappiñca khīrañca upanāmesi, tassa taṁ bhagavā anukampaṁ upādāya paṭiggahetvā anumodanaṁ",
  "atk-s0508a12:705_6": "vatvā pakkāmi. So tena puññakammena tusite nibbatto tattha yāvatāyukaṁ ṭhatvā tato",
  "atk-s0508a12:705_7": "aparāparaṁ sugatīsuyeva saṁsaranto vipassissa bhagavato kāle mahaddhano seṭṭhi hutvā",
  "atk-s0508a12:705_8": "aṭṭhasaṭṭhibhikkhusahassaṁ bhojetvā ticīvarena acchādesi.",
  "atk-s0508a12:706_0": "Evaṁ bahuṁ kusalaṁ katvā devaloke nibbattitvā tattha yāvatāyukaṁ ṭhatvā tato cavitvā",
  "atk-s0508a12:706_1": "manussesu uppanno buddhasuññe loke pañca paccekabuddhasatāni catūhi paccayehi upaṭṭhahitvā",
  "atk-s0508a12:706_2": "tato cuto rājakule nibbattitvā rajjaṁ anusāsanto puttaṁ paccekabodhiṁ adhigantvā",
  "atk-s0508a12:706_3": "ṭhitaṁ upaṭṭhahitvā tassa parinibbutassa dhātuyo gahetvā cetiyaṁ katvā pūjesi. Evaṁ",
  "atk-s0508a12:706_4": "tattha tattha tāni puññāni katvā imasmiṁ buddhuppāde bhaddiyanagare asītikoṭivibhavassa",
  "atk-s0508a12:706_5": "bhaddiyaseṭṭhissa ekaputtako hutvā nibbatti, bhaddajītissa nāmaṁ ahosi. Tassa kira",
  "atk-s0508a12:706_6": "issariyabhogaparivārādisampatti carimabhave bodhisattassa viya ahosi.",
  "atk-s0508a12:707_0": "Tadā satthā sāvatthiyaṁ vassaṁ vasitvā bhaddajikumāraṁ saṅgaṇhituṁ mahatā bhikkhusaṅghena",
  "atk-s0508a12:707_1": "saddhiṁ bhaddiyanagaraṁ gantvā jātiyāvane vasi tassa ñāṇaparipākaṁ āgamayamāno. Sopi",
  "atk-s0508a12:707_2": "upari pāsāde nisinno sīhapañjaraṁ vivaritvā olokento bhagavato santike dhammaṁ sotuṁ",
  "atk-s0508a12:707_3": "gacchantaṁ mahājanaṁ disvā ‘‘katthāyaṁ mahājano gacchatī’’ti pucchitvā taṁ kāraṇaṁ",
  "atk-s0508a12:707_4": "sutvā sayampi mahatā parivārena satthu santikaṁ gantvā dhammaṁ suṇanto sabbābharaṇapaṭimaṇḍitova",
  "atk-s0508a12:707_5": "sabbakilese khepetvā arahattaṁ pāpuṇi. Tena vuttaṁ apadāne (apa. thera 2.56.98-116) –",
  "atk-s0508a12:708": "‘‘Oggayha yaṁ pokkharaṇiṁ, nānākuñjarasevitaṁ;",
  "atk-s0508a12:709": "Uddharāmi bhisaṁ tattha, ghāsahetu ahaṁ tadā.",
  "atk-s0508a12:710": "‘‘Bhagavā tamhi samaye, padumuttarasavhayo;",
  "atk-s0508a12:711": "Rattambaradharo buddho, gacchate anilañjase.",
  "atk-s0508a12:712": "‘‘Dhunanto paṁsukūlāni, saddaṁ assosahaṁ tadā;",
  "atk-s0508a12:713": "Uddhaṁ nijjhāyamānohaṁ, addasaṁ lokanāyakaṁ.",
  "atk-s0508a12:714": "‘‘Tattheva ṭhitako santo, āyāciṁ lokanāyakaṁ;",
  "atk-s0508a12:715": "Madhuṁ bhisehi sahitaṁ, khīraṁ sappiṁ muḷālikaṁ.",
  "atk-s0508a12:716": "‘‘Paṭiggaṇhātu me buddho, anukampāya cakkhumā;",
  "atk-s0508a12:717": "Tato kāruṇiko satthā, orohitvā mahāyaso.",
  "atk-s0508a12:718": "‘‘Paṭiggaṇhi mamaṁ bhikkhaṁ, anukampāya cakkhumā;",
  "atk-s0508a12:719": "Paṭiggahetvā sambuddho, akā me anumodanaṁ.",
  "atk-s0508a12:720": "‘‘Sukhī hotu mahāpuñña, gati tuyhaṁ samijjhatu;",
  "atk-s0508a12:721": "Iminā bhisadānena, labhassu vipulaṁ sukhaṁ.",
  "atk-s0508a12:722": "‘‘Idaṁ vatvāna sambuddho, jalajuttamanāmako;",
  "atk-s0508a12:723": "Bhikkhamādāya sambuddho, ākāsenāgamā jino.",
  "atk-s0508a12:724": "‘‘Tato bhisaṁ gahetvāna, āgacchiṁ mama assamaṁ;",
  "atk-s0508a12:725": "Bhisaṁ rukkhe laggetvāna, mama dānaṁ anussariṁ.",
  "atk-s0508a12:726": "‘‘Mahāvāto uṭṭhahitvā, sañcālesi vanaṁ tadā;",
  "atk-s0508a12:727": "Ākāso abhinādittha, asanī ca phalī tadā.",
  "atk-s0508a12:728": "‘‘Tato me asanīpāto, matthake nipatī tadā;",
  "atk-s0508a12:729": "Sohaṁ nisinnako santo, tattha kālaṅkato ahaṁ.",
  "atk-s0508a12:730": "‘‘Puññakammena saññutto, tusitaṁ upapajjahaṁ;",
  "atk-s0508a12:731": "Kaḷevaraṁ me patitaṁ, devaloke ramāmahaṁ.",
  "atk-s0508a12:732": "‘‘Chaḷasītisahassāni , nāriyo samalaṅkatā;",
  "atk-s0508a12:733": "Sāyaṁ pātaṁ upaṭṭhanti, bhisadānassidaṁ phalaṁ.",
  "atk-s0508a12:734": "‘‘Manussayonimāgantvā, sukhito homahaṁ tadā;",
  "atk-s0508a12:735": "Bhoge me ūnatā natthi, bhisadānassidaṁ phalaṁ.",
  "atk-s0508a12:736": "‘‘Anukampitako tena, devadevena tādinā;",
  "atk-s0508a12:737": "Sabbāsavā parikkhīṇā, natthi dāni punabbhavo.",
  "atk-s0508a12:738": "‘‘Satasahassito kappe, yaṁ bhisaṁ adadiṁ tadā;",
  "atk-s0508a12:739": "Duggatiṁ nābhijānāmi, bhisadānassidaṁ phalaṁ.",
  "atk-s0508a12:740": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:741_0": "Arahatte pana tena adhigate satthā bhaddiyaseṭṭhiṁ āmantesi – ‘‘tava putto alaṅkatapaṭiyatto",
  "atk-s0508a12:741_1": "dhammaṁ suṇanto arahatte patiṭṭhāsi, tenassa idāneva pabbajituṁ yuttaṁ, no ce pabbajati,",
  "atk-s0508a12:741_2": "parinibbāyissatī’’ti. Seṭṭhi ‘‘na mayhaṁ puttassa daharasseva sato parinibbānena",
  "atk-s0508a12:741_3": "kiccaṁ atthi, pabbājetha na’’nti āha. Taṁ satthā pabbājetvā upasampādetvā tattha",
  "atk-s0508a12:741_4": "sattāhaṁ vasitvā koṭigāmaṁ pāpuṇi, so ca gāmo gaṅgātīre. Koṭigāmavāsino buddhappamukhassa",
  "atk-s0508a12:741_5": "bhikkhusaṅghassa mahādānaṁ pavattesuṁ. Bhaddajitthero satthārā anumodanāya āraddhamattāya",
  "atk-s0508a12:741_6": "bahigāmaṁ gantvā ‘‘gaṅgātīre maggasamīpe satthu āgatakāle vuṭṭhahissāmī’’ti samāpattiṁ",
  "atk-s0508a12:741_7": "samāpajjitvā nisīdi. Mahātheresu āgacchantesupi avuṭṭhahitvā satthu āgatakāleyeva",
  "atk-s0508a12:741_8": "vuṭṭhahi. Puthujjanabhikkhū, ‘‘ayaṁ adhunā pabbajito mahātheresu āgacchantesu mānatthaddho",
  "atk-s0508a12:741_9": "hutvā na vuṭṭhāsī’’ti ujjhāyiṁsu. Koṭigāmavāsino satthu bhikkhusaṅghassa ca bahū",
  "atk-s0508a12:741_10": "nāvāsaṅghāṭe bandhiṁsu, satthā ‘‘handassa ānubhāvaṁ pakāsemī’’ti nāvāsaṅghāṭe ṭhatvā,",
  "atk-s0508a12:741_11": "‘‘kahaṁ, bhaddajī’’ti pucchi. Bhaddajitthero ‘‘esohaṁ, bhante’’ti satthāraṁ upasaṅkamitvā",
  "atk-s0508a12:741_12": "añjaliṁ katvā aṭṭhāsi. Satthā, ‘‘ehi, bhaddaji, amhehi saddhiṁ ekanāvaṁ abhiruhā’’ti.",
  "atk-s0508a12:741_13": "So uppatitvā satthu ṭhitanāvāyaṁ aṭṭhāsi. Satthā gaṅgāmajjhaṁ gatakāle, ‘‘bhaddaji,",
  "atk-s0508a12:741_14": "tayā mahāpanādarājakāle ajjhāvuṭṭharatanapāsādo kaha’’nti āha. ‘‘Imasmiṁ ṭhāne nimuggo’’ti.",
  "atk-s0508a12:741_15": "‘‘Tena hi, bhaddaji, sabrahmacārīnaṁ kaṅkhaṁ chindā’’ti. Tasmiṁ khaṇe thero satthāraṁ",
  "atk-s0508a12:741_16": "vanditvā iddhibalena gantvā pāsādathūpikaṁ pādaṅgulantarena sannirumbhitvā pañcavīsatiyojanaṁ",
  "atk-s0508a12:741_17": "pāsādaṁ gahetvā ākāse uppati, uppatanto ca paññāsa yojanāni pāsādaṁ udakato ukkhipi.",
  "atk-s0508a12:741_18": "Athassa purimabhave ñātakā pāsādagatena lobhena macchakacchapamaṇḍūkā hutvā tasmiṁ",
  "atk-s0508a12:741_19": "pāsāde uṭṭhahante parivattitvā udake patiṁsu. Satthā te patante disvā ‘‘ñātakā te,",
  "atk-s0508a12:741_20": "bhaddaji, kilamantī’’ti āha. Thero satthu vacanena pāsādaṁ vissajjesi. Pāsādo yathāṭhāne",
  "atk-s0508a12:741_21": "eva patiṭṭhahi. Satthā pāraṅgato bhikkhūhi ‘‘kadā, bhante, bhaddajittherena ayaṁ",
  "atk-s0508a12:741_22": "pāsādo ajjhāvuṭṭho’’ti puṭṭho mahāpanādajātakaṁ (jā. 1.3.40-41) kathetvā mahājanaṁ",
  "atk-s0508a12:741_23": "dhammāmataṁ pāyesi. Thero pana attano ajjhāvuṭṭhapubbaṁ suvaṇṇapāsādaṁ dassetvā –",
  "atk-s0508a12:742": "163.",
  "atk-s0508a12:743": " ‘‘Panādo nāma so rājā, yassa yūpo suvaṇṇayo;",
  "atk-s0508a12:744": "Tiriyaṁ soḷasubbedho, ubbhamāhu sahassadhā.",
  "atk-s0508a12:745": "164.",
  "atk-s0508a12:746": " ‘‘Sahassakaṇḍo satageṇḍu, dhajālu haritāmayo;",
  "atk-s0508a12:747": "Anaccuṁ tattha gandhabbā, cha sahassāni sattadhā’’ti. –",
  "atk-s0508a12:748": "Dvīhi gāthāhi vaṇṇento aññaṁ byākāsi.",
  "atk-s0508a12:749_0": "Tattha panādo nāma so rājāti atīte panādo nāma so rājā ahosīti attabhāvaantarahitatāya",
  "atk-s0508a12:749_1": "attānaṁ paraṁ viya niddisati. So eva hi rajje ṭhitakālato paṭṭhāya sadā ussāhasampattiādinā",
  "atk-s0508a12:749_2": "mahatā rājānubhāvena mahatā ca kittisaddena samannāgatattā ‘‘rājā mahāpanādo’’ti",
  "atk-s0508a12:749_3": "paññāyittha. Yassa yūpo suvaṇṇayoti yassa rañño ayaṁ yūpo pāsādo suvaṇṇamayo. Tiriyaṁ",
  "atk-s0508a12:749_4": "soḷasubbedhoti vitthārato soḷasakaṇḍapātappamāṇo. So pana aḍḍhayojanamatto hoti.",
  "atk-s0508a12:749_5": "Ubbhāmāhu sahassadhāti ubbhaṁ uccaṁ evamassa pāsādassa sahassadhā sahassakaṇḍappamāṇamāhu.",
  "atk-s0508a12:749_6": "So pana yojanato pañcavīsatiyojanappamāṇo hoti. Keci panettha gāthāsukhatthaṁ ‘‘āhū’’ti",
  "atk-s0508a12:749_7": "dīghaṁ kataṁ. Āhu ahosīti atthaṁ vadanti.",
  "atk-s0508a12:750_0": "Sahassakaṇḍoti sahassabhūmiko. Satageṇḍūti anekasataniyyūhako. Dhajālūti tattha tattha",
  "atk-s0508a12:750_1": "niyyūhasikharādīsu patiṭṭhāpitehi yaṭṭhidhajapaṭākadhajādidhajehi sampanno. Haritāmayoti",
  "atk-s0508a12:750_2": "cāmīkarasuvaṇṇamayo. Keci pana ‘‘haritajātimaṇisarikkhako’’ti vadanti . Gandhabbāti",
  "atk-s0508a12:750_3": "naṭā. Cha sahassāni sattadhāti chamattāni gandhabbasahassāni sattadhā tassa pāsādassa",
  "atk-s0508a12:750_4": "sattasu ṭhānesu rañño abhiramāpanatthaṁ nacciṁsūti attho. Te evaṁ naccantāpi rājānaṁ",
  "atk-s0508a12:750_5": "hāsetuṁ nāsakkhiṁsu. Atha sakko devarājā devanaṭe pesetvā samajjaṁ kāresi, tadā rājā hasīti.",
  "atk-s0508a12:751": "Bhaddajittheragāthāvaṇṇanā niṭṭhitā.",
  "atk-s0508a12:752": "3. Sobhitattheragāthāvaṇṇanā",
  "atk-s0508a12:753_0": "Satimā paññavāti āyasmato sobhitattherassa gāthā. Kā uppatti? Ayampi purimabuddhesu",
  "atk-s0508a12:753_1": "katādhikāro tattha tattha bhave puññāni upacinanto padumuttarassa bhagavato kāle",
  "atk-s0508a12:753_2": "haṁsavatīnagare kulagehe nibbattitvā vayappatto satthu dhammadesanaṁ suṇanto satthāraṁ",
  "atk-s0508a12:753_3": "ekaṁ bhikkhuṁ pubbenivāsañāṇalābhīnaṁ bhikkhūnaṁ aggaṭṭhāne ṭhapentaṁ disvā sayampi",
  "atk-s0508a12:753_4": "taṁ ṭhānantaraṁ uddissa patthanaṁ katvā puññāni katvā sugatīsuyeva saṁsaranto sumedhassa",
  "atk-s0508a12:753_5": "bhagavato kāle brāhmaṇakule nibbattitvā viññutaṁ patto brāhmaṇānaṁ vijjāsippesu nipphattiṁ",
  "atk-s0508a12:753_6": "gantvā nekkhammādhimutto gharāvāsaṁ pahāya tāpasapabbajjaṁ pabbajitvā himavantassa",
  "atk-s0508a12:753_7": "samīpe araññāyatane assamaṁ kāretvā vanamūlaphalāphalena yāpento buddhuppādaṁ sutvā",
  "atk-s0508a12:753_8": "sabbattha ekarattivāseneva bhaddavatīnagare satthāraṁ upasaṅkamitvā pasannamānaso",
  "atk-s0508a12:753_9": "‘‘tuvaṁ satthā ca ketu cā’’tiādīhi chahi gāthāhi abhitthavi , satthā cassa bhāviniṁ",
  "atk-s0508a12:753_10": "sampattiṁ pakāsesi. So tena puññakammena devamanussesu saṁsaranto imasmiṁ buddhuppāde",
  "atk-s0508a12:753_11": "sāvatthiyaṁ brāhmaṇakule nibbatti. Sobhitotissa nāmaṁ akaṁsu. So aparena samayena",
  "atk-s0508a12:753_12": "satthu dhammadesanaṁ sutvā paṭiladdhasaddho pabbajitvā vipassanaṁ vaḍḍhetvā chaḷabhiñño",
  "atk-s0508a12:753_13": "ahosi. Pubbenivāsañāṇe ciṇṇavasī ca ahosi. Tena vuttaṁ apadāne (apa. thera 2.49.46-74) –",
  "atk-s0508a12:754": "‘‘Dakkhiṇe himavantassa, sukato assamo mama;",
  "atk-s0508a12:755": "Uttamatthaṁ gavesanto, vasāmi vipine tadā.",
  "atk-s0508a12:756": "‘‘Lābhālābhena santuṭṭho, mūlena ca phalena ca;",
  "atk-s0508a12:757": "Anvesanto ācariyaṁ, vasāmi ekako ahaṁ.",
  "atk-s0508a12:758": "‘‘Sumedho nāma sambuddho, loke uppajji tāvade;",
  "atk-s0508a12:759": "Catusaccaṁ pakāseti, uddharanto mahājanaṁ.",
  "atk-s0508a12:760": "‘‘Nāhaṁ suṇomi sambuddhaṁ, napi me koci saṁsati;",
  "atk-s0508a12:761": "Aṭṭhavasse atikkante, assosiṁ lokanāyakaṁ.",
  "atk-s0508a12:762": "‘‘Aggidāruṁ nīharitvā, sammajjitvāna assamaṁ;",
  "atk-s0508a12:763": "Khāribhāraṁ gahetvāna, nikkhamiṁ vipinā ahaṁ.",
  "atk-s0508a12:764": "‘‘Ekarattiṁ vasantohaṁ, gāmesu nigamesu ca;",
  "atk-s0508a12:765": "Anupubbena candavatiṁ, tadāhaṁ upasaṅkamiṁ.",
  "atk-s0508a12:766": "‘‘Bhagavā tamhi samaye, sumedho lokanāyako;",
  "atk-s0508a12:767": "Uddharanto bahū satte, deseti amataṁ padaṁ.",
  "atk-s0508a12:768": "‘‘Janakāyamatikkamma, vanditvā jinasāgaraṁ;",
  "atk-s0508a12:769": "Ekaṁsaṁ ajinaṁ katvā, santhaviṁ lokanāyakaṁ.",
  "atk-s0508a12:770": "‘‘Tuvaṁ satthā ca ketu ca, dhajo yūpo ca pāṇinaṁ;",
  "atk-s0508a12:771": "Parāyano patiṭṭhā ca, dīpo ca dvipaduttamo.",
  "atk-s0508a12:772": "‘‘Nepuñño dassane vīro, tāresi janataṁ tuvaṁ;",
  "atk-s0508a12:773": "Natthañño tārako loke, tavuttaritaro mune.",
  "atk-s0508a12:774": "‘‘Sakkā theve kusaggena, pametuṁ sāgaruttame;",
  "atk-s0508a12:775": "Na tveva tava sabbaññu, ñāṇaṁ sakkā pametave.",
  "atk-s0508a12:776": "‘‘Tuladaṇḍe ṭhapetvāna, mahiṁ sakkā dharetave;",
  "atk-s0508a12:777": "Natveva tava paññāya, pamāṇamatthi cakkhuma.",
  "atk-s0508a12:778": "‘‘Ākāso minituṁ sakkā, rajjuyā aṅgulena vā;",
  "atk-s0508a12:779": "Natveva tava sabbaññu, sīlaṁ sakkā pametave.",
  "atk-s0508a12:780": "‘‘Mahāsamudde udakaṁ, ākāso ca vasundharā;",
  "atk-s0508a12:781": "Parimeyyāni etāni, appameyyosi cakkhuma.",
  "atk-s0508a12:782": "‘‘Chahi gāthāhi sabbaññuṁ, kittayitvā mahāyasaṁ;",
  "atk-s0508a12:783": "Añjaliṁ paggahetvāna, tuṇhī aṭṭhāsahaṁ tadā.",
  "atk-s0508a12:784": "‘‘Yaṁ vadanti sumedhoti, bhūripaññaṁ sumedhasaṁ;",
  "atk-s0508a12:785": "Bhikkhusaṅghe nisīditvā, imā gāthā abhāsatha.",
  "atk-s0508a12:786": "‘‘Yo me ñāṇaṁ pakittesi, vippasannena cetasā;",
  "atk-s0508a12:787": "Tamahaṁ kittayissāmi, suṇātha mama bhāsato.",
  "atk-s0508a12:788": "‘‘Sattasattati kappāni, devaloke ramissati;",
  "atk-s0508a12:789": "Sahassakkhattuṁ devindo, devarajjaṁ karissati.",
  "atk-s0508a12:790": "‘‘Anekasatakkhattuñca, cakkavattī bhavissati;",
  "atk-s0508a12:791": "Padesarajjaṁ vipulaṁ, gaṇanāto asaṅkhiyaṁ.",
  "atk-s0508a12:792": "‘‘Devabhūto manusso vā, puññakammasamāhito;",
  "atk-s0508a12:793": "Anūnamanasaṅkappo, tikkhapañño bhavissati.",
  "atk-s0508a12:794": "‘‘Tiṁsakappasahassamhi, okkākakulasambhavo;",
  "atk-s0508a12:795": "Gotamo nāma gottena, satthā loke bhavissati.",
  "atk-s0508a12:796": "‘‘Agārā abhinikkhamma, pabbajissatikiñcano;",
  "atk-s0508a12:797": "Jātiyā sattavassena, arahattaṁ phusissati.",
  "atk-s0508a12:798": "‘‘Yato sarāmi attānaṁ, yato pattosmi sāsanaṁ;",
  "atk-s0508a12:799": "Etthantare na jānāmi, cetanaṁ amanoramaṁ.",
  "atk-s0508a12:800": "‘‘Saṁsaritvā bhave sabbe, sampattānubhaviṁ ahaṁ;",
  "atk-s0508a12:801": "Bhoge me ūnatā natthi, phalaṁ ñāṇassa thomane.",
  "atk-s0508a12:802": "‘‘Tiyaggī nibbutā mayhaṁ, bhavā sabbe samūhatā;",
  "atk-s0508a12:803": "Sabbāsavā parikkhīṇā, natthi dāni punabbhavo.",
  "atk-s0508a12:804": "‘‘Tiṁsakappasahassamhi, yaṁ ñāṇamathaviṁ ahaṁ;",
  "atk-s0508a12:805": "Duggatiṁ nābhijānāmi, phalaṁ ñāṇassa thomane.",
  "atk-s0508a12:806": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:807_0": "So arahattaṁ pana patvā attano pubbenivāsaṁ anupaṭipāṭiyā anussaranto yāva asaññabhave",
  "atk-s0508a12:807_1": "acittakapaṭisandhi, tāva addasa. Tato pañca kappasatāni cittappavattiṁ adisvā avasāneva",
  "atk-s0508a12:807_2": "disvā ‘‘kimeta’’nti āvajjento nayavasena ‘‘asaññabhavo bhavissatī’’ti niṭṭhaṁ agamāsi.",
  "atk-s0508a12:807_3": "Tenāha bhagavā – ‘‘atthi, bhikkhave, asaññasattā nāma dīghāyukā devā, tato cuto sobhito",
  "atk-s0508a12:807_4": "idhūpapanno, so etaṁ bhavaṁ jānāti, sobhito anussaratī’’ti (pārā. 232 atthato samānaṁ).",
  "atk-s0508a12:807_5": "Evaṁ nayavasena anussarantassa anussaraṇakosallaṁ disvā satthā theraṁ pubbenivāsaṁ",
  "atk-s0508a12:807_6": "anussarantānaṁ aggaṭṭhāne ṭhapesi. Tato eva cāyaṁ āyasmā savisesaṁ attano pubbenivāsānussatiñāṇaṁ",
  "atk-s0508a12:807_7": "tassa ca paccayabhūtaṁ paṭipattiṁ paccavekkhitvā somanassajāto tadatthadīpanaṁ udānaṁ udānento –",
  "atk-s0508a12:808": "165.",
  "atk-s0508a12:809": " ‘‘Satimā paññavā bhikkhu, āraddhabalavīriyo;",
  "atk-s0508a12:810": "Pañca kappasatānāhaṁ, ekarattiṁ anussariṁ.",
  "atk-s0508a12:811": "166.",
  "atk-s0508a12:812": " ‘‘Cattāro satipaṭṭhāne, satta aṭṭha ca bhāvayaṁ;",
  "atk-s0508a12:813": "Pañca kappasatānāhaṁ, ekarattiṁ anussari’’nti. – gāthādvayaṁ abhāsi;",
  "atk-s0508a12:814_0": "Tattha satimāti sayaṁ samudāgamanasampannāya satipaṭṭhānabhāvanāpāripūriyā sativepullappattiyā",
  "atk-s0508a12:814_1": "ca satimā. Paññavāti chaḷabhiññāpāripūriyā paññāvepullappattiyā ca paññavā. Bhinnakilesatāya",
  "atk-s0508a12:814_2": "bhikkhu. Saddhādibalānañceva catubbidhasammappadhānavīriyassa ca saṁsiddhipāripūriyā",
  "atk-s0508a12:814_3": "āraddhabalavīriyo. Saddhādīnañhettha balaggahaṇena gahaṇaṁ satipi satiādīnaṁ balabhāve,",
  "atk-s0508a12:814_4": "yathā ‘‘gobalibaddhā puññañāṇasambhārā’’ti. Pañca kappasatānāhaṁ, ekarattiṁ anussarinti",
  "atk-s0508a12:814_5": "ekarattiṁ viya anussariṁ. Viya-saddo hi idha luttaniddiṭṭho, etena pubbenivāsānussatiñāṇe",
  "atk-s0508a12:814_6": "attano ñāṇavasībhāvaṁ dīpeti.",
  "atk-s0508a12:815_0": "Idāni yāya paṭipattiyā attano satimantādibhāvo sātisayaṁ pubbenivāsañāṇañca siddhaṁ,",
  "atk-s0508a12:815_1": "taṁ dassetuṁ ‘‘cattāro’’tiādinā dutiyaṁ gāthamāha. Tattha cattāro satipaṭṭhāneti",
  "atk-s0508a12:815_2": "kāyānupassanādike attano visayabhedena catubbidhe lokiyalokuttaramissake satisaṅkhāte",
  "atk-s0508a12:815_3": "satipaṭṭhāne. Sattāti satta bojjhaṅge. Aṭṭhāti aṭṭha maggaṅgāni. Satipaṭṭhānesu hi",
  "atk-s0508a12:815_4": "suppatiṭṭhitacittassa satta bojjhaṅgā bhāvanāpāripūriṁ gatā eva honti, tathā ariyo",
  "atk-s0508a12:815_5": "aṭṭhaṅgiko maggo. Tenāha dhammasenāpati – ‘‘catūsu satipaṭṭhānesu suppatiṭṭhitacittā",
  "atk-s0508a12:815_6": "satta bojjhaṅge yathābhūtaṁ bhāvetvā’’tiādīhi (dī. ni. 3.143) sattakoṭṭhāsikesu sattatiṁsāya",
  "atk-s0508a12:815_7": "bodhipakkhiyadhammesu ekasmiṁ koṭṭhāse bhāvanāpāripūriṁ gacchante itare agacchantā",
  "atk-s0508a12:815_8": "nāma natthīti. Bhāvayanti bhāvanāhetu. Sesaṁ vuttanayameva.",
  "atk-s0508a12:816": "Sobhitattheragāthāvaṇṇanā niṭṭhitā.",
  "atk-s0508a12:817": "4. Valliyattheragāthāvaṇṇanā",
  "atk-s0508a12:818_0": "Yaṁkiccaṁ daḷhavīriyenātiādikā āyasmato valliyattherassa gāthā. Kā uppatti? Ayampi",
  "atk-s0508a12:818_1": "purimabuddhesu katādhikāro tattha tattha bhave puññāni upacinanto sumedhassa bhagavato",
  "atk-s0508a12:818_2": "kāle brāhmaṇakule nibbattitvā viññutaṁ patto vijjāsippesu nipphattiṁ gato asītikoṭivibhavaṁ",
  "atk-s0508a12:818_3": "pahāya tāpasapabbajjaṁ pabbajitvā pabbatapāde araññāyatane ekissā nadiyā tīre assamaṁ",
  "atk-s0508a12:818_4": "kāretvā viharanto attano anuggaṇhanatthaṁ upagataṁ satthāraṁ disvā pasannamānaso",
  "atk-s0508a12:818_5": "ajinacammaṁ pattharitvā adāsi . Tattha nisinnaṁ bhagavantaṁ pupphehi ca candanena",
  "atk-s0508a12:818_6": "ca pūjetvā ambaphalāni datvā pañcapatiṭṭhitena vandi. Tassa bhagavā nisinnāsanasampattiṁ",
  "atk-s0508a12:818_7": "pakāsento anumodanaṁ vatvā pakkāmi. So tena puññakammena devamanussesu saṁsaranto",
  "atk-s0508a12:818_8": "imasmiṁ buddhuppāde vesāliyaṁ brāhmaṇakule nibbattitvā ‘‘kaṇhamitto’’ti laddhanāmo",
  "atk-s0508a12:818_9": "vayappatto satthu vesāligamane buddhānubhāvaṁ disvā paṭiladdhasaddho mahākaccānattherassa",
  "atk-s0508a12:818_10": "santike pabbaji. So mandapañño dandhaparakkamo ca hutvā ciraṁ kālaṁ viññuṁ sabrahmacāriṁ",
  "atk-s0508a12:818_11": "nissāyeva vasati. Bhikkhū ‘‘yathā nāma valli rukkhādīsu kiñci anissāya vaḍḍhituṁ",
  "atk-s0508a12:818_12": "na sakkoti, evamayampi kañci paṇḍitaṁ anissāya vaḍḍhituṁ na sakkotī’’ti valliyotveva",
  "atk-s0508a12:818_13": "samudācariṁsu. Aparabhāge pana veṇudattattheraṁ upasaṅkamitvā tassa ovāde ṭhatvā",
  "atk-s0508a12:818_14": "sato sampajāno hutvā viharanto ñāṇassa paripākaṁ gatattā paṭipattikkamaṁ theraṁ pucchanto –",
  "atk-s0508a12:819": "167.",
  "atk-s0508a12:820": " ‘‘Yaṁ kiccaṁ daḷhavīriyena, yaṁ kiccaṁ boddhumicchatā;",
  "atk-s0508a12:821": "Karissaṁ nāvarajjhissaṁ, passa vīriyaṁ parakkamaṁ.",
  "atk-s0508a12:822": "168.",
  "atk-s0508a12:823": " ‘‘Tvañca me maggamakkhāhi, añjasaṁ amatogadhaṁ;",
  "atk-s0508a12:824": "Ahaṁ monena monissaṁ, gaṅgāsotova sāgara’’nti. – gāthādvayaṁ abhāsi;",
  "atk-s0508a12:825_0": "Tattha yaṁ kiccaṁ daḷhavīriyenāti daḷhena vīriyena thirena parakkamena, daḷhavīriyena",
  "atk-s0508a12:825_1": "vā purisadhorayhena yaṁ kiccaṁ kātabbaṁ paṭipajjitabbaṁ. Yaṁ kiccaṁ boddhumicchatāti",
  "atk-s0508a12:825_2": "cattāri ariyasaccāni nibbānameva vā boddhuṁ bujjhituṁ icchantena paṭivijjhitukāmena",
  "atk-s0508a12:825_3": "yaṁ kiccaṁ karaṇīyaṁ. Karissaṁ nāvarajjhissanti tamahaṁ dāni karissaṁ na virādhessaṁ,",
  "atk-s0508a12:825_4": "yathānusiṭṭhaṁ paṭipajjissāmi. Passa vīriyaṁ parakkamanti yathā paṭipajjamāne dhamme",
  "atk-s0508a12:825_5": "vidhinā īraṇato ‘‘vīriyaṁ’’, paraṁ paraṁ ṭhānaṁ akkamanato ‘‘parakkamo’’ti ca laddhanāmaṁ",
  "atk-s0508a12:825_6": "sammāvāyāmaṁ passa na saddhamevāti attano kattukāmataṁ dasseti.",
  "atk-s0508a12:826_0": "Tvañcāti kammaṭṭhānadāyakaṁ kalyāṇamittaṁ ālapati. Meti mayhaṁ. Maggamakkhāhīti ariyamaggaṁ",
  "atk-s0508a12:826_1": "kathehi, lokuttaramaggasampāpakaṁ catusaccakammaṭṭhānaṁ kathehīti attho. Añjasanti",
  "atk-s0508a12:826_2": "ujukaṁ majjhimapaṭipadābhāvena antadvayassa anupagamanato. Amate nibbāne sampāpakabhāvena",
  "atk-s0508a12:826_3": "patiṭṭhitattā amatogadhaṁ. Monenāti ñāṇena maggapaññāya. Monissanti jānissaṁ nibbānaṁ",
  "atk-s0508a12:826_4": "paṭivijjhissaṁ pāpuṇissaṁ. Gaṅgāsotova sāgaranti yathā gaṅgāya soto sāgaraṁ samuddaṁ",
  "atk-s0508a12:826_5": "avirajjhanto ekaṁsato ogāhati, evaṁ ‘‘ahaṁ kammaṭṭhānaṁ anuyuñjanto maggañāṇena nibbānaṁ",
  "atk-s0508a12:826_6": "adhigamissāmi, tasmā taṁ kammaṭṭhānaṁ me ācikkhathā’’ti theraṁ kammaṭṭhānaṁ yāci.",
  "atk-s0508a12:827_0": "Taṁ sutvā veṇudattatthero tassa kammaṭṭhānaṁ adāsi. Sopi kammaṭṭhānaṁ anuyuñjanto",
  "atk-s0508a12:827_1": "nacirasseva vipassanaṁ ussukkāpetvā arahattaṁ pāpuṇi. Tena vuttaṁ apadāne (apa. thera 2.49.75-105) –",
  "atk-s0508a12:828": "‘‘Pañca kāmaguṇe hitvā, piyarūpe manorame;",
  "atk-s0508a12:829": "Asīti koṭiyo hitvā, pabbajiṁ anagāriyaṁ.",
  "atk-s0508a12:830": "‘‘Pabbajitvāna kāyena, pāpakammaṁ vivajjayiṁ;",
  "atk-s0508a12:831": "Vacīduccaritaṁ hitvā, nadīkūle vasāmahaṁ.",
  "atk-s0508a12:832": "‘‘Ekakaṁ maṁ viharantaṁ, buddhaseṭṭho upāgami;",
  "atk-s0508a12:833": "Nāhaṁ jānāmi buddhoti, akāsiṁ paṭisanthāraṁ.",
  "atk-s0508a12:834": "‘‘Karitvā paṭisanthāraṁ, nāmagottamapucchahaṁ;",
  "atk-s0508a12:835": "Devatānusi gandhabbo, adu sakko purindado.",
  "atk-s0508a12:836": "‘‘Ko vā tvaṁ kassa vā putto, mahābrahmā idhāgato;",
  "atk-s0508a12:837": "Virocesi disā sabbā, udayaṁ sūriyo yathā.",
  "atk-s0508a12:838": "‘‘Sahassārāni cakkāni, pāde dissanti mārisa;",
  "atk-s0508a12:839": "Ko vā tvaṁ kassa vā putto, kathaṁ jānemu taṁ mayaṁ.",
  "atk-s0508a12:840": "‘‘Nāmagottaṁ pavedehi, saṁsayaṁ apanehi me;",
  "atk-s0508a12:841": "Namhi devā na gandhabbo, namhi sakko purindado.",
  "atk-s0508a12:842": "‘‘Brahmabhāvo ca me natthi, etesaṁ uttamo ahaṁ;",
  "atk-s0508a12:843": "Atīto visayaṁ tesaṁ, dālayiṁ kāmabandhanaṁ.",
  "atk-s0508a12:844": "‘‘Sabbe kilese jhāpetvā, patto sambodhimuttamaṁ;",
  "atk-s0508a12:845": "Tassa vācaṁ suṇitvāhaṁ, idaṁ vacanamabraviṁ.",
  "atk-s0508a12:846": "‘‘Yadi buddhosi sabbaññū, nisīda tvaṁ mahāmune;",
  "atk-s0508a12:847": "Tamahaṁ pūjayissāmi, dukkhassantakaro tuvaṁ.",
  "atk-s0508a12:848": "‘‘Pattharitvājinacammaṁ , adāsi satthuno ahaṁ;",
  "atk-s0508a12:849": "Nisīdi tattha bhagavā, sīhova girigabbhare.",
  "atk-s0508a12:850": "‘‘Khippaṁ pabbatamāruyha, ambassa phalamaggahiṁ;",
  "atk-s0508a12:851": "Sālakalyāṇikaṁ pupphaṁ, candanañca mahārahaṁ.",
  "atk-s0508a12:852": "‘‘Khippaṁ paggayha taṁ sabbaṁ, upetvā lokanāyakaṁ;",
  "atk-s0508a12:853": "Phalaṁ buddhassa datvāna, sālapupphamapūjayiṁ.",
  "atk-s0508a12:854": "‘‘Candanaṁ anulimpitvā, avandiṁ satthuno ahaṁ;",
  "atk-s0508a12:855": "Pasannacitto sumano, vipulāya ca pītiyā.",
  "atk-s0508a12:856": "‘‘Ajinamhi nisīditvā, sumedho lokanāyako;",
  "atk-s0508a12:857": "Mama kammaṁ pakittesi, hāsayanto mamaṁ tadā.",
  "atk-s0508a12:858": "‘‘Iminā phaladānena, gandhamālehi cūbhayaṁ;",
  "atk-s0508a12:859": "Pañcavīse kappasate, devaloke ramissati.",
  "atk-s0508a12:860": "‘‘Anūnamanasaṅkappo, vasavattī bhavissati;",
  "atk-s0508a12:861": "Chabbīsatikappasate, manussattaṁ gamissati.",
  "atk-s0508a12:862": "‘‘Bhavissati cakkavattī, cāturanto mahiddhiko;",
  "atk-s0508a12:863": "Vebhāraṁ nāma nagaraṁ, vissakammena māpitaṁ.",
  "atk-s0508a12:864": "‘‘Hessati sabbasovaṇṇaṁ, nānāratanabhūsitaṁ;",
  "atk-s0508a12:865": "Eteneva upāyena, saṁsarissati so bhave.",
  "atk-s0508a12:866": "‘‘Sabbattha pūjito hutvā, devatte atha mānuse;",
  "atk-s0508a12:867": "Pacchime bhave sampatte, brahmabandhu bhavissati.",
  "atk-s0508a12:868": "‘‘Agārā abhinikkhamma, anagārī bhavissati;",
  "atk-s0508a12:869": "Abhiññāpāragū hutvā, nibbāyissatināsavo.",
  "atk-s0508a12:870": "‘‘Idaṁ vatvāna sambuddho, sumedho lokanāyako;",
  "atk-s0508a12:871": "Mama nijjhāyamānassa, pakkāmi anilañjase.",
  "atk-s0508a12:872": "‘‘Tena kammena sukatena, cetanāpaṇidhīhi ca;",
  "atk-s0508a12:873": "Jahitvā mānusaṁ dehaṁ, tāvatiṁsamagacchahaṁ.",
  "atk-s0508a12:874": "‘‘Tusitato cavitvāna, nibbattiṁ mātukucchiyaṁ;",
  "atk-s0508a12:875": "Bhoge me ūnatā natthi, yamhi gabbhe vasāmahaṁ.",
  "atk-s0508a12:876": "‘‘Mātukucchigate mayi, annapānañca bhojanaṁ;",
  "atk-s0508a12:877": "Mātuyā mama chandena, nibbattati yadicchakaṁ.",
  "atk-s0508a12:878": "‘‘Jātiyā pañcavassena, pabbajiṁ anagāriyaṁ;",
  "atk-s0508a12:879": "Oropitamhi kesamhi, arahattamapāpuṇiṁ.",
  "atk-s0508a12:880": "‘‘Pubbakammaṁ gavesanto, orena nāddasaṁ ahaṁ;",
  "atk-s0508a12:881": "Tiṁsakappasahassamhi, mama kammamanussariṁ.",
  "atk-s0508a12:882": "‘‘Namo te purisājañña, namo te purisuttama;",
  "atk-s0508a12:883": "Tava sāsanamāgamma, pattomhi acalaṁ padaṁ.",
  "atk-s0508a12:884": "‘‘Tiṁsakappasahassamhi, yaṁ buddhamabhipūjayiṁ;",
  "atk-s0508a12:885": "Duggatiṁ nābhijānāmi, buddhapūjāyidaṁ phalaṁ.",
  "atk-s0508a12:886": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:887": "Arahattaṁ pana patvā aññaṁ byākaronto thero imāyeva gāthā abhāsīti.",
  "atk-s0508a12:888": "Valliyattheragāthāvaṇṇanā niṭṭhitā.",
  "atk-s0508a12:889": "5. Vītasokattheragāthāvaṇṇanā",
  "atk-s0508a12:890_0": "Kese me olikhissantītiādikā āyasmato vītasokattherassa gāthā. Kā uppatti? Ayampi",
  "atk-s0508a12:890_1": "purimabuddhesu katādhikāro tattha tattha bhave puññāni upacinanto siddhatthassa bhagavato",
  "atk-s0508a12:890_2": "kāle brāhmaṇakule nibbattitvā brāhmaṇānaṁ vijjāsippesu nipphattiṁ gato kāme pahāya",
  "atk-s0508a12:890_3": "isipabbajjaṁ pabbajitvā mahatā isigaṇena parivuto araññe vasanto buddhuppādaṁ sutvā",
  "atk-s0508a12:890_4": "haṭṭhatuṭṭho ‘‘udumbarapupphasadisā dullabhadassanā buddhā bhagavanto, idāneva upagantabbā’’ti",
  "atk-s0508a12:890_5": "mahatiyā parisāya saddhiṁ satthāraṁ daṭṭhuṁ gacchanto diyaḍḍhayojane sese byādhiko",
  "atk-s0508a12:890_6": "hutvā buddhagatāya saññāya kālaṅkato devesu uppajjitvā aparāparaṁ devamanussesu saṁsaranto",
  "atk-s0508a12:890_7": "imasmiṁ buddhuppāde aṭṭhārasavassādhikānaṁ dvinnaṁ vassasatānaṁ matthake dhammāsokarañño",
  "atk-s0508a12:890_8": "kaniṭṭhabhātā hutvā nibbatti, tassa vītasokoti nāma ahosi. So vayappatto khattiyakumārehi",
  "atk-s0508a12:890_9": "sikkhitabbavijjāsippesu nipphattiṁ gato giridattattheraṁ nissāya gihibhūto suttantapiṭake",
  "atk-s0508a12:890_10": "abhidhammapiṭake ca visārado hutvā ekadivasaṁ massukammasamaye kappakassa hatthato",
  "atk-s0508a12:890_11": "ādāsaṁ gahetvā kāyaṁ olokento valitapalitādīni disvā sañjātasaṁvego vipassanāya cittaṁ",
  "atk-s0508a12:890_12": "otāretvā bhāvanaṁ ussukkāpetvā tasmiṁyeva āsane sotāpanno hutvā giridattattherassa",
  "atk-s0508a12:890_13": "santike pabbajitvā nacirasseva arahattaṁ pāpuṇi. Tena vuttaṁ apadāne (apa. thera 2.49.9-26) –",
  "atk-s0508a12:891": "‘‘Ajjhāyako mantadharo, tiṇṇaṁ vedāna pāragū;",
  "atk-s0508a12:892": "Lakkhaṇe itihāse ca, sanighaṇḍusakeṭubhe.",
  "atk-s0508a12:893": "‘‘Nadīsotapaṭibhāgā, sissā āyanti me tadā;",
  "atk-s0508a12:894": "Tesāhaṁ mante vācemi, rattindivamatandito.",
  "atk-s0508a12:895": "‘‘Siddhattho nāma sambuddho, loke uppajji tāvade;",
  "atk-s0508a12:896": "Tamandhakāraṁ nāsetvā, ñāṇālokaṁ pavattayi.",
  "atk-s0508a12:897": "‘‘Mama aññataro sisso, sissānaṁ so kathesi me;",
  "atk-s0508a12:898": "Sutvāna te etamatthaṁ, ārocesuṁ mamaṁ tadā.",
  "atk-s0508a12:899": "‘‘Buddho loke samuppanno, sabbaññū lokanāyako;",
  "atk-s0508a12:900": "Tassānuvattati jano, lābho amhaṁ na vijjati.",
  "atk-s0508a12:901": "‘‘Adhiccuppattikā buddhā, cakkhumanto mahāyasā;",
  "atk-s0508a12:902": "Yaṁnūnāhaṁ buddhaseṭṭhaṁ, passeyyaṁ lokanāyakaṁ.",
  "atk-s0508a12:903": "‘‘Ajinaṁ me gahetvāna, vākacīraṁ kamaṇḍaluṁ;",
  "atk-s0508a12:904": "Assamā abhinikkhamma, sisse āmantayiṁ ahaṁ.",
  "atk-s0508a12:905": "‘‘Odumbarikapupphaṁva, candamhi sasakaṁ yathā;",
  "atk-s0508a12:906": "Vāyasānaṁ yathā khīraṁ, dullabho lokanāyako.",
  "atk-s0508a12:907": "‘‘Buddho lokamhi uppanno, manussattampi dullabhaṁ;",
  "atk-s0508a12:908": "Ubhosu vijjamānesu, savanañca sudullabhaṁ.",
  "atk-s0508a12:909": "‘‘Buddho loke samuppanno, cakkhuṁ lacchāma no bhavaṁ;",
  "atk-s0508a12:910": "Etha sabbe gamissāma, sammāsambuddhasantikaṁ.",
  "atk-s0508a12:911": "‘‘Kamaṇḍaludharā sabbe, kharājinanivāsino;",
  "atk-s0508a12:912": "Te jaṭābhārabharitā, nikkhamuṁ vipinā tadā.",
  "atk-s0508a12:913": "‘‘Yugamattaṁ pekkhamānā, uttamatthaṁ gavesino;",
  "atk-s0508a12:914": "Āsattidosarahitā, asambhītāva kesarī.",
  "atk-s0508a12:915": "‘‘Appakiccā aloluppā, nipakā santavuttino;",
  "atk-s0508a12:916": "Uñchāya caramānā te, buddhaseṭṭhamupāgamuṁ.",
  "atk-s0508a12:917": "‘‘Diyaḍḍhayojane sese, byādhi me upapajjatha;",
  "atk-s0508a12:918": "Buddhaseṭṭhaṁ saritvāna, tattha kālaṅkato ahaṁ.",
  "atk-s0508a12:919": "‘‘Catunnavutito kappe, yaṁ saññamalabhiṁ tadā;",
  "atk-s0508a12:920": "Duggatiṁ nābhijānāmi, buddhasaññāyidaṁ phalaṁ.",
  "atk-s0508a12:921": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:922": "Arahattaṁ pana patvā aññaṁ byākaronto –",
  "atk-s0508a12:923": "169.",
  "atk-s0508a12:924": " ‘‘Kese me olikhissanti, kappako upasaṅkami;",
  "atk-s0508a12:925": "Tato ādāsamādāya, sarīraṁ paccavekkhisaṁ.",
  "atk-s0508a12:926": "170.",
  "atk-s0508a12:927": " ‘‘Tuccho kāyo adissittha, andhakāre tamo byagā;",
  "atk-s0508a12:928": "Sabbe coḷā samucchinnā, natthi dāni punabbhavo’’ti. – gāthādvayaṁ abhāsi;",
  "atk-s0508a12:929_0": "Tattha kese me olikhissanti, kappako upasaṅkamīti gihikāle massukammasamaye ‘‘mama",
  "atk-s0508a12:929_1": "kese olikhissaṁ kappemī’’ti kesādīnaṁ chedanādivasena kappanato kappako nhāpito maṁ",
  "atk-s0508a12:929_2": "upagacchi. Tatoti kappakato. Sarīraṁ paccavekkhisanti sabbakāyike ādāse palitavalitamukhanimittādidassanamukhena",
  "atk-s0508a12:929_3": "‘‘abhibhūto vata jarāya me kāyo’’ti jarābhibhūtaṁ attano sarīraṁ paccavekkhiṁ. Evaṁ",
  "atk-s0508a12:929_4": "paccavekkhato ca tuccho kāyo adissittha niccadhuvasukhasabhāvādīhi ritto hutvā me",
  "atk-s0508a12:929_5": "kāyo adissatha paññāyi. Kasmā? Andhakāre tamo byagā yena ayonisomanasikārasaṅkhātena",
  "atk-s0508a12:929_6": "tamasā attano kāye andhagatā vijjamānampi asubhādisabhāvaṁ apassantā avijjamānaṁ",
  "atk-s0508a12:929_7": "subhādiākāraṁ gaṇhanti, tasmiṁ andhakāre andhakaraṇaṭṭhāne kāye yonisomanasikārasaṅkhātena",
  "atk-s0508a12:929_8": "ñāṇālokena avijjātamo vigato, tato eva sabbe coḷā samucchinnā corā viya kusalabhaṇḍacchedanato,",
  "atk-s0508a12:929_9": "sādhūhi alātabbato asaṅgahetabbato saṅkārakūṭādīsu chaḍḍitapilotikakhaṇḍaṁ viya issarajanena",
  "atk-s0508a12:929_10": "ariyajanena jigucchitabbatāya coḷā viyāti vā ‘‘coḷā’’ti laddhanāmā kilesā samucchinnā.",
  "atk-s0508a12:929_11": "Aggamaggena samugghāṭitattā eva ca nesaṁ natthi dāni punabbhavo āyatiṁ punabbhavābhinibbatti natthīti.",
  "atk-s0508a12:930": "Vītasokattheragāthāvaṇṇanā niṭṭhitā.",
  "atk-s0508a12:931": "6. Puṇṇamāsattheragāthāvaṇṇanā",
  "atk-s0508a12:932_0": "Pañca nīvaraṇe hitvātiādikā āyasmato puṇṇamāsattherassa gāthā. Kā uppatti? Ayampi",
  "atk-s0508a12:932_1": "purimabuddhesu katādhikāro tattha tattha bhave puññāni upacinanto tissassa bhagavato",
  "atk-s0508a12:932_2": "kāle kulagehe nibbattitvā viññutaṁ patto ekadivasaṁ satthari araññe viharante paṁsukūlacīvaraṁ",
  "atk-s0508a12:932_3": "dumasākhāya laggetvā gandhakuṭiṁ paviṭṭhe dhanuhattho gahanaṁ paviṭṭho satthu paṁsukūlaṁ",
  "atk-s0508a12:932_4": "disvā pasannamānaso dhanuṁ nikkhipitvā buddhaguṇe anussaritvā paṁsukūlaṁ vandi. So",
  "atk-s0508a12:932_5": "tena puññakammena devamanussesu saṁsaranto imasmiṁ buddhuppāde sāvatthiyaṁ kuṭumbiyakule",
  "atk-s0508a12:932_6": "nibbatti. Tassa kira jātadivase tasmiṁ gehe sabbabhājanāni suvaṇṇaratanamayehi māsehi",
  "atk-s0508a12:932_7": "paripuṇṇāneva ahesuṁ. Tenassa puṇṇamāsotveva nāmaṁ akaṁsu. So vayappatto dārapariggahaṁ",
  "atk-s0508a12:932_8": "katvā ekasmiṁ putte uppanne gharāvāsaṁ pahāya pabbajitvā gāmakāvāse vasanto ghaṭento",
  "atk-s0508a12:932_9": "vāyamanto chaḷabhiñño ahosi. Tena vuttaṁ apadāne (apa. thera 2.49.1-8) –",
  "atk-s0508a12:933": "‘‘Tisso nāmāsi bhagavā, sayambhū aggapuggalo;",
  "atk-s0508a12:934": "Paṁsukūlaṁ ṭhapetvāna, vihāraṁ pāvisī jino.",
  "atk-s0508a12:935": "‘‘Vinataṁ dhanumādāya, bhakkhatthāya cariṁ ahaṁ;",
  "atk-s0508a12:936": "Maṇḍalaggaṁ gahetvāna, kānanaṁ pāvisiṁ ahaṁ.",
  "atk-s0508a12:937": "‘‘Tatthaddasaṁ paṁsukūlaṁ, dumagge laggitaṁ tadā;",
  "atk-s0508a12:938": "Cāpaṁ tattheva nikkhippa, sire katvāna añjaliṁ.",
  "atk-s0508a12:939": "‘‘Pasannacitto sumano, vipulāya ca pītiyā;",
  "atk-s0508a12:940": "Buddhaseṭṭhaṁ saritvāna, paṁsukūlaṁ avandahaṁ.",
  "atk-s0508a12:941": "‘‘Dvenavute ito kappe, paṁsukūlamavandahaṁ;",
  "atk-s0508a12:942": "Duggatiṁ nābhijānāmi, vandanāya idaṁ phalaṁ.",
  "atk-s0508a12:943": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:944_0": "Chaḷabhiñño pana hutvā sāvatthiṁ upagantvā satthāraṁ vanditvā susāne vasati, tassa",
  "atk-s0508a12:944_1": "ca acirāgatasseva sato putto kālamakāsi. Dārakamātā therassa āgatabhāvaṁ sutvā, ‘‘mā",
  "atk-s0508a12:944_2": "idaṁ aputtakaṁ sāpateyyaṁ rājāno hareyyu’’nti taṁ uppabbājetukāmā mahatā parivārena",
  "atk-s0508a12:944_3": "therassa santikaṁ gantvā paṭisanthāraṁ katvā palobhetuṁ ārabhi. Thero attano vītarāgabhāvajānāpanatthaṁ",
  "atk-s0508a12:944_4": "ākāse ṭhatvā attano paṭipattikittanamukhena tassā dhammaṁ desento –",
  "atk-s0508a12:945": "171.",
  "atk-s0508a12:946": " ‘‘Pañca nīvaraṇe hitvā, yogakkhemassa pattiyā;",
  "atk-s0508a12:947": "Dhammādāsaṁ gahetvāna, ñāṇadassanamattano.",
  "atk-s0508a12:948": "172.",
  "atk-s0508a12:949": " ‘‘Paccavekkhiṁ imaṁ kāyaṁ, sabbaṁ santarabāhiraṁ;",
  "atk-s0508a12:950": "Ajjhattañca bahiddhā ca, tuccho kāyo adissathā’’ti. –",
  "atk-s0508a12:951": "Gāthādvayaṁ abhāsi.",
  "atk-s0508a12:952_0": "Tattha pañca nīvaraṇe hitvāti kāmacchandādike pañca nīvaraṇe pahāya jhānādhigamena",
  "atk-s0508a12:952_1": "viddhaṁsetvā. Yogakkhemassa pattiyāti kāmayogādīhi catūhi yogehi khemassa anupaddutassa",
  "atk-s0508a12:952_2": "nibbānassa adhigamāya. Dhammādāsanti dhammabhūtaṁ ādāsaṁ. Yathā hi ādāso olokentassa",
  "atk-s0508a12:952_3": "rūpakāye guṇāguṇaṁ ādaṁseti, evaṁ vipassanāsaṅkhāto dhammānaṁ sāmaññavisesāvabodhanato",
  "atk-s0508a12:952_4": "ñāṇadassanabhūto dhammādāso vipassantassa vodānasaṁkilesadhammavibhāvanena tappahānasādhanena",
  "atk-s0508a12:952_5": "ca visesato nāmakāye guṇaṁ ādaṁseti. Tenāha –",
  "atk-s0508a12:953": "‘‘Dhammādāsaṁ gahetvāna, ñāṇadassanamattano;",
  "atk-s0508a12:954": "Paccavekkhiṁ imaṁ kāyaṁ, sabbaṁ santarabāhira’’nti. –",
  "atk-s0508a12:955_0": "Imaṁ kāyaṁ dhammasamūhaṁ mama attabhāvaṁ ajjhattikabāhirāyatanabhāvato santarabāhiraṁ",
  "atk-s0508a12:955_1": "sabbaṁ anavasesaṁ dhammādāsaṁ gahetvā ‘‘anicca’’ntipi ‘‘dukkha’’ntipi ‘‘anattā’’tipi",
  "atk-s0508a12:955_2": "patiavekkhiṁ ñāṇacakkhunā passiṁ. Evaṁ passatā ca mayā ajjhattañca bahiddhā cāti",
  "atk-s0508a12:955_3": "attano santāne parasantāne ca tuccho kāyo adissatha niccasārādivirahito tuccho khandhapañcakasaṅkhāto",
  "atk-s0508a12:955_4": "attabhāvakāyo ñāṇacakkhunā yāthāvato apassittha. Sakalampi hi khandhapañcakaṁ ‘‘avijjānivutassa,",
  "atk-s0508a12:955_5": "bhikkhave, bālassa taṇhāsaṁyuttassa evamayaṁ kāyo samudāgato’’tiādīsu (saṁ. ni. 2.19)",
  "atk-s0508a12:955_6": "‘‘kāyo’’ti vuccati. ‘‘Adissathā’’ti ca iminā yadeva kāye daṭṭhabbaṁ, taṁ diṭṭhaṁ,",
  "atk-s0508a12:955_7": "na dānissa kiñci mayā passitabbaṁ atthīti katakiccataṁ dassento aññaṁ byākāsi. Evaṁ",
  "atk-s0508a12:955_8": "thero imāhi gāthāhi purāṇadutiyikāya dhammaṁ desetvā taṁ saraṇesu ca sīlesu ca sampatiṭṭhāpetvā uyyojesi.",
  "atk-s0508a12:956": "Puṇṇamāsattheragāthāvaṇṇanā niṭṭhitā.",
  "atk-s0508a12:957": "7. Nandakattheragāthāvaṇṇanā",
  "atk-s0508a12:958_0": "Yathāpibhaddo ājaññoti āyasmato nandakattherassa gāthā. Kā uppatti? Ayampi purimabuddhesu",
  "atk-s0508a12:958_1": "katādhikāro tattha tattha bhave puññāni karonto sikhissa bhagavato kāle paccantadese",
  "atk-s0508a12:958_2": "uppajjitvā viññutaṁ patto vanacāriko hutvā vicaranto ekadivasaṁ satthu caṅkamanaṭṭhānaṁ",
  "atk-s0508a12:958_3": "disvā pasannacitto vālukā okiri. So tena puññakammena devamanussesu saṁsaranto imasmiṁ",
  "atk-s0508a12:958_4": "buddhuppāde campāyaṁ gahapatikule nibbatti, tassa nandakoti nāmaṁ akaṁsu. Jeṭṭhakabhātā",
  "atk-s0508a12:958_5": "panassa bharato nāma. Tassa pubbayogo anantaravatthusmiṁ āvibhavissati. Te ubhopi",
  "atk-s0508a12:958_6": "viññutaṁ patvā āyasmantaṁ soṇaṁ koḷivisaṁ pabbajitaṁ sutvā ‘‘soṇopi nāma tathāsukhumālo",
  "atk-s0508a12:958_7": "pabbaji, kimaṅgaṁ pana maya’’nti pabbajiṁsu. Tesu bharato nacirasseva vipassanaṁ",
  "atk-s0508a12:958_8": "vaḍḍhetvā chaḷabhiñño ahosi. Nandako pana kilesānaṁ balavabhāvena tāva vipassanaṁ",
  "atk-s0508a12:958_9": "ussukkāpetuṁ nāsakkhi, vipassanāya kammaṁ karoti eva. Athassa bharatatthero āsayaṁ",
  "atk-s0508a12:958_10": "ñatvā avassayo bhavitukāmo taṁ pacchāsamaṇaṁ katvā vihārato nikkhamitvā maggasamīpe",
  "atk-s0508a12:958_11": "nisinno vipassanākathaṁ kathesi.",
  "atk-s0508a12:959_0": "Tena ca samayena sakaṭasatthe gacchante eko sakaṭe yutto goṇo cikkhallaṭṭhāne sakaṭaṁ",
  "atk-s0508a12:959_1": "uddharituṁ asakkonto paripati. Tato naṁ satthavāho sakaṭā mocetvā tiṇañca pānīyañca",
  "atk-s0508a12:959_2": "datvā parissamaṁ apanetvā puna dhure yojesi. Tato goṇo vūpasantaparissamo laddhabalo",
  "atk-s0508a12:959_3": "taṁ sakaṭaṁ cikkhallaṭṭhānato uddharitvā thale patiṭṭhāpesi. Atha bharatatthero nandakassa",
  "atk-s0508a12:959_4": "‘‘passasi no tvaṁ, āvuso nandaka, imassa kamma’’nti taṁ nidassetvā tena ‘‘passāmī’’ti",
  "atk-s0508a12:959_5": "vutte ‘‘imamatthaṁ suṭṭhu upadhārehī’’ti āha. Itaro ‘‘yathāyaṁ goṇo vūpasantaparissamo",
  "atk-s0508a12:959_6": "paṅkaṭṭhānato bhāraṁ ubbahati, evaṁ mayāpi saṁsārapaṅkato attā uddharitabbo’’ti tamevārammaṇaṁ",
  "atk-s0508a12:959_7": "katvā vipassanāya kammaṁ karonto nacirasseva arahattaṁ pāpuṇi. Tena vuttaṁ apadāne",
  "atk-s0508a12:959_8": "(apa. thera 2.48.90-95) –",
  "atk-s0508a12:960": "‘‘Migaluddo pure āsiṁ, araññe kānane ahaṁ;",
  "atk-s0508a12:961": "Vātamigaṁ gavesanto, caṅkamaṁ addasaṁ ahaṁ.",
  "atk-s0508a12:962": "‘‘Ucchaṅgena pulinaṁ gayha, caṅkame okiriṁ ahaṁ;",
  "atk-s0508a12:963": "Pasannacitto sumano, sugatassa sirīmato.",
  "atk-s0508a12:964": "‘‘Ekatiṁse ito kappe, pulinaṁ okiriṁ ahaṁ;",
  "atk-s0508a12:965": "Duggatiṁ nābhijānāmi, pulinassa idaṁ phalaṁ.",
  "atk-s0508a12:966": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:967": "Arahattaṁ pana patvā attano jeṭṭhabhātikassa bharatattherassa santike aññaṁ byākaronto –",
  "atk-s0508a12:968": "173.",
  "atk-s0508a12:969": " ‘‘Yathāpi bhaddo ājañño, khalitvā patitiṭṭhati;",
  "atk-s0508a12:970": "Bhiyyo laddhāna saṁvegaṁ, adīno vahate dhuraṁ.",
  "atk-s0508a12:971": "174.",
  "atk-s0508a12:972": " ‘‘Evaṁ dassanasampannaṁ, sammāsambuddhasāvakaṁ;",
  "atk-s0508a12:973": "Ājānīyaṁ maṁ dhāretha, puttaṁ buddhassa orasa’’nti. – gāthādvayaṁ abhāsi;",
  "atk-s0508a12:974_0": "Tattha bhiyyo laddhāna saṁvegaṁ, adīno vahate dhuranti ‘‘mayhaṁ jātibalavīriyānaṁ",
  "atk-s0508a12:974_1": "ananucchavikametaṁ yadidaṁ āgatassa bhārassa avahana’’nti saṁvegaṁ labhitvā adīno",
  "atk-s0508a12:974_2": "adīnamānaso alīnacitto. ‘‘Alīno’’ti vā pāṭho, so eva attho. Bhiyyo punappunaṁ bhiyyosomattāya",
  "atk-s0508a12:974_3": "attano dhuraṁ bhāraṁ vahate ubbahati. Sesaṁ heṭṭhā ramaṇīyavihārittherassa gāthāvaṇṇanāyaṁ vuttanayameva.",
  "atk-s0508a12:975": "Nandakattheragāthāvaṇṇanā niṭṭhitā.",
  "atk-s0508a12:976": "8. Bharatattheragāthāvaṇṇanā",
  "atk-s0508a12:977_0": "Ehi, nandaka, gacchāmāti āyasmato bharatattherassa gāthā. Kā uppatti? Ayaṁ kira anomadassissa",
  "atk-s0508a12:977_1": "bhagavato kāle kulagehe nibbattitvā viññutaṁ patto ekadivasaṁ manuññadassanaṁ mudusukhasamphassaṁ",
  "atk-s0508a12:977_2": "upāhanadvayaṁ gahetvā gacchanto satthāraṁ caṅkamantaṁ disvā pasannamānaso upāhanā",
  "atk-s0508a12:977_3": "upanāmetvā, ‘‘abhiruhatu bhagavā upāhanā, yaṁ mama assa dīgharattaṁ hitāya sukhāyā’’ti",
  "atk-s0508a12:977_4": "āha. Abhiruhi bhagavā tassa anuggaṇhanatthaṁ upāhanā. So tena puññakammena devamanussesu",
  "atk-s0508a12:977_5": "saṁsaranto imasmiṁ buddhuppāde campānagare gahapatikule nibbatti, bharatotissa nāmaṁ",
  "atk-s0508a12:977_6": "ahosi. So viññutaṁ patto soṇattherassa pabbajitabhāvaṁ sutvā ‘‘sopi nāma pabbajī’’ti",
  "atk-s0508a12:977_7": "sañjātasaṁvego pabbajitvā katapubbakicco vipassanāya kammaṁ karonto nacirasseva chaḷabhiñño",
  "atk-s0508a12:977_8": "ahosi. Tena vuttaṁ apadāne (apa. thera 2.48.71-89) –",
  "atk-s0508a12:978": "‘‘Anomadassī bhagavā, lokajeṭṭho narāsabho;",
  "atk-s0508a12:979": "Divāvihārā nikkhamma, pathamāruhi cakkhumā.",
  "atk-s0508a12:980": "‘‘Pānadhiṁ sukataṁ gayha, addhānaṁ paṭipajjahaṁ;",
  "atk-s0508a12:981": "Tatthaddasāsiṁ sambuddhaṁ, pattikaṁ cārudassanaṁ.",
  "atk-s0508a12:982": "‘‘Sakaṁ cittaṁ pasādetvā, nīharitvāna pānadhiṁ;",
  "atk-s0508a12:983": "Pādamūle ṭhapetvāna, idaṁ vacanamabraviṁ.",
  "atk-s0508a12:984": "‘‘Abhirūha mahāvīra, sugatinda vināyaka;",
  "atk-s0508a12:985": "Ito phalaṁ labhissāmi, so me attho samijjhatu.",
  "atk-s0508a12:986": "‘‘Anomadassī bhagavā, lokajeṭṭho narāsabho;",
  "atk-s0508a12:987": "Pānadhiṁ abhirūhitvā, idaṁ vacanamabravi.",
  "atk-s0508a12:988": "‘‘Yo pānadhiṁ me adāsi, pasanno sehi pāṇibhi;",
  "atk-s0508a12:989": "Tamahaṁ kittayissāmi, suṇātha mama bhāsato.",
  "atk-s0508a12:990": "‘‘Buddhassa giramaññāya, sabbe devā samāgatā;",
  "atk-s0508a12:991": "Udaggacittā sumanā, vedajātā katañjalī.",
  "atk-s0508a12:992": "‘‘Pānadhīnaṁ padānena, sukhitoyaṁ bhavissati;",
  "atk-s0508a12:993": "Pañcapaññāsakkhattuñca, devarajjaṁ karissati.",
  "atk-s0508a12:994": "‘‘Sahassakkhattuṁ rājā ca, cakkavattī bhavissati;",
  "atk-s0508a12:995": "Padesarajjaṁ vipulaṁ, gaṇanāto asaṅkhiyaṁ.",
  "atk-s0508a12:996": "‘‘Aparimeyye ito kappe, okkākakulasambhavo;",
  "atk-s0508a12:997": "Gotamo nāma gottena, satthā loke bhavissati.",
  "atk-s0508a12:998": "‘‘Tassa dhammesu dāyādo, oraso dhammanimmito;",
  "atk-s0508a12:999": "Sabbāsave pariññāya, nibbāyissatināsavo.",
  "atk-s0508a12:1000": "‘‘Devaloke manusse vā, nibbattissati puññavā;",
  "atk-s0508a12:1001": "Devayānapaṭibhāgaṁ, yānaṁ paṭilabhissati.",
  "atk-s0508a12:1002": "‘‘Pāsādā sivikā vayhaṁ, hatthino samalaṅkatā;",
  "atk-s0508a12:1003": "Rathā vājaññasaṁyuttā, sadā pātubhavanti me.",
  "atk-s0508a12:1004": "‘‘Agārā nikkhamantopi, rathena nikkhamiṁ ahaṁ;",
  "atk-s0508a12:1005": "Kesesu chijjamānesu, arahattamapāpuṇiṁ.",
  "atk-s0508a12:1006": "‘‘Lābhā mayhaṁ suladdhaṁ me, vāṇijjaṁ suppayojitaṁ;",
  "atk-s0508a12:1007": "Datvāna pānadhiṁ ekaṁ, pattomhi acalaṁ padaṁ.",
  "atk-s0508a12:1008": "‘‘Aparimeyye ito kappe, yaṁ pānadhimadāsahaṁ;",
  "atk-s0508a12:1009": "Duggatiṁ nābhijānāmi, pānadhissa idaṁ phalaṁ.",
  "atk-s0508a12:1010": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1011_0": "Chaḷabhiñño pana hutvā attano kaniṭṭhabhātikena nandakattherena heṭṭhā vuttanayena",
  "atk-s0508a12:1011_1": "aññābyākaraṇe kate ‘‘idāni nandakopi arahā jāto, handa mayaṁ ubhopi satthu santikaṁ",
  "atk-s0508a12:1011_2": "gantvā vusitabrahmacariyataṁ nivedessāmāti uppannaṁ parivitakkaṁ nandakattherassa kathento –",
  "atk-s0508a12:1012": "175.",
  "atk-s0508a12:1013": " ‘‘Ehi nandaka gacchāma, upajjhāyassa santikaṁ;",
  "atk-s0508a12:1014": "Sīhanādaṁ nadissāma, buddhaseṭṭhassa sammukhā.",
  "atk-s0508a12:1015": "176.",
  "atk-s0508a12:1016": " ‘‘Yāya no anukampāya, amhe pabbājayī muni;",
  "atk-s0508a12:1017": "So no attho anuppatto, sabbasaṁyojanakkhayo’’ti. – gāthādvayaṁ abhāsi;",
  "atk-s0508a12:1018_0": "Tattha nandakāti ālapanaṁ. Ehīti tassa attano santikakaraṇaṁ. Gacchāmāti tena attanā",
  "atk-s0508a12:1018_1": "ca ekajjhaṁ kātabbakiriyāvacanaṁ, upajjhāyassāti sammāsambuddhassa, sammāsambuddho",
  "atk-s0508a12:1018_2": "hi samantacakkhunā buddhacakkhunā ca sattānaṁ āsayānusayacaritādīnaṁ yathābhūtavilokanena",
  "atk-s0508a12:1018_3": "sadevakassa lokassa vajjāvajjaṁ upanijjhāyatīti visesato upajjhāyoti vattabbataṁ",
  "atk-s0508a12:1018_4": "arahati. Yadatthaṁ gamanaṁ, taṁ dassetuṁ ‘‘sīhanādaṁ nadissāma, buddhaseṭṭhassa sammukhā’’ti",
  "atk-s0508a12:1018_5": "āha. Yathābhuccaguṇābhibyāhāratāya abhītanādabhāvato sīhanādaṁ buddhassa sammāsambuddhassa",
  "atk-s0508a12:1018_6": "tato eva sabbasattuttamatāya seṭṭhassa, buddhānaṁ vā sāvakabuddhādīnaṁ seṭṭhassa",
  "atk-s0508a12:1018_7": "sammukhā purato nadissāmāti attho.",
  "atk-s0508a12:1019_0": "Yathā pana sīhanādaṁ naditukāmo, taṁ dassento ‘‘yāyā’’ti gāthamāha. Tattha yāyāti",
  "atk-s0508a12:1019_1": "yadatthaṁ, yāya yadatthānuppattiyāti attho. Noti amhākaṁ. Anukampāyāti anuggaṇhanena",
  "atk-s0508a12:1019_2": "amhe dvepi pabbājayi pabbājesi. Munīti bhagavā. So no attho anuppattoti so attho",
  "atk-s0508a12:1019_3": "sabbesaṁ saṁyojanānaṁ khayabhūtaṁ arahattaphalaṁ no amhehi anuppatto, adhigatoti attho.",
  "atk-s0508a12:1020": "Bharatattheragāthāvaṇṇanā niṭṭhitā.",
  "atk-s0508a12:1021": "9. Bhāradvājattheragāthāvaṇṇanā",
  "atk-s0508a12:1022_0": "Nadanti evaṁ sappaññāti āyasmato bhāradvājattherassa gāthā. Kā uppatti? Ayampi purimabuddhesu",
  "atk-s0508a12:1022_1": "katādhikāro tattha tattha bhave puññāni upacinanto ito ekatiṁse kappe kulagehe nibbattitvā",
  "atk-s0508a12:1022_2": "viññutaṁ patto ekadivasaṁ sumanaṁ nāma paccekabuddhaṁ piṇḍāya carantaṁ disvā pasannamānaso",
  "atk-s0508a12:1022_3": "paripakkaṁ vallikāraphalaṁ adāsi. So tena puññakammena devamanussesu saṁsaranto imasmiṁ",
  "atk-s0508a12:1022_4": "buddhuppāde rājagahe brāhmaṇakule nibbattitvā gottanāmena bhāradvājotveva paññāyittha.",
  "atk-s0508a12:1022_5": "So vayappatto gharāvāsaṁ vasanto ekaputtaṁ labhi. Tassa ‘‘kaṇhadinno’’ti nāmaṁ akāsi.",
  "atk-s0508a12:1022_6": "Tassa viññutaṁ pattakāle ‘‘tāta, asukassa nāma ācariyassa santike sippaṁ sikkhitvā",
  "atk-s0508a12:1022_7": "ehī’’ti taṁ takkasilaṁ pesesi. So gacchanto antarāmagge satthu sāvakaṁ aññataraṁ",
  "atk-s0508a12:1022_8": "mahātheraṁ kalyāṇamittaṁ labhitvā tassa santike dhammaṁ sutvā paṭiladdhasaddho pabbajitvā",
  "atk-s0508a12:1022_9": "katapubbakicco vipassanāya kammaṁ karonto nacirasseva arahattaṁ pāpuṇi. Tena vuttaṁ",
  "atk-s0508a12:1022_10": "apadāne (apa. thera 2.48.66-70) –",
  "atk-s0508a12:1023": "‘‘Sumano nāma sambuddho, takkarāyaṁ vasī tadā;",
  "atk-s0508a12:1024": "Vallikāraphalaṁ gayha, sayambhussa adāsahaṁ.",
  "atk-s0508a12:1025": "‘‘Ekatiṁse ito kappe, yaṁ phalaṁ adadiṁ tadā;",
  "atk-s0508a12:1026": "Duggatiṁ nābhijānāmi, phaladānassidaṁ phalaṁ.",
  "atk-s0508a12:1027": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1028_0": "Athassa pitā bhāradvājo veḷuvane viharantaṁ bhagavantaṁ upasaṅkamitvā dhammaṁ sutvā",
  "atk-s0508a12:1028_1": "pabbajitvā nacirasseva arahattaṁ sacchākāsi. Atha putto satthāraṁ vandituṁ rājagahaṁ",
  "atk-s0508a12:1028_2": "āgato satthu santike nisinnaṁ pitaraṁ disvā tuṭṭhacitto ‘‘pitāpi kho me pabbajito,",
  "atk-s0508a12:1028_3": "kiṁ nu kho tena pabbajjākiccaṁ matthakaṁ pāpita’’nti vīmaṁsanto khīṇāsavabhāvaṁ ñatvā",
  "atk-s0508a12:1028_4": "taṁ sīhanādaṁ nadāpetukāmo, ‘‘sādhu, kho tumhehi kataṁ pabbajantehi, pabbajjākiccaṁ",
  "atk-s0508a12:1028_5": "pana matthakaṁ pāpita’’nti pucchi. Bhāradvājo puttassa adhigamaṁ dīpento –",
  "atk-s0508a12:1029": "177.",
  "atk-s0508a12:1030": " ‘‘Nadanti evaṁ sappaññā, sīhāva girigabbhare;",
  "atk-s0508a12:1031": "Vīrā vijitasaṅgāmā, jetvā māraṁ savāhanaṁ.",
  "atk-s0508a12:1032": "178.",
  "atk-s0508a12:1033": " ‘‘Satthā ca pariciṇṇo me, dhammo saṅgho ca pūjito;",
  "atk-s0508a12:1034": "Ahañca vitto sumano, puttaṁ disvā anāsava’’nti. – gāthādvayaṁ abhāsi;",
  "atk-s0508a12:1035_0": "Tattha nadantīti yathābhuccaguṇābhibyāhāravasena abhītanādaṁ nadanti gajjanti. Evanti",
  "atk-s0508a12:1035_1": "idāni vattabbākāradassanaṁ. Sappaññāti aggamaggapaññādhigamena sabbapaññādhigamena",
  "atk-s0508a12:1035_2": "sabbapaññāvepullappattā. Vīrāti catubbidhasammappadhānavīriyasampannatāya vīrā, tato",
  "atk-s0508a12:1035_3": "eva anavasesasaṁkilesapakkhanimmathanena savāhanaṁ kilesamāraṁ abhisaṅkhāramāraṁ",
  "atk-s0508a12:1035_4": "devaputtamārañca jetvā sabbaso vijitasaṅgāmā nadanti sappaññāti sambandho.",
  "atk-s0508a12:1036_0": "Evaṁ vijetabbavijayena sīhanādaṁ dassetvā idāni ārādhetabbasamārādhanena icchitabbasiddhiyā",
  "atk-s0508a12:1036_1": "ca taṁ dassetuṁ, ‘‘satthā ca pariciṇṇo me’’ti dutiyaṁ gāthamāha. Tattha satthā ca",
  "atk-s0508a12:1036_2": "pariciṇṇo meti mama satthā sammāsambuddho yathānusiṭṭhaṁ ovādānusāsanīkaraṇena mayā",
  "atk-s0508a12:1036_3": "pariciṇṇo upāsito, na dhammādhikaraṇaṁ visositoti adhippāyo. Dhammo saṅgho ca pūjitoti",
  "atk-s0508a12:1036_4": "navavidhopi lokuttaradhammo, yathāpaṭipattiyāgatamaggānuppattiyā sīladiṭṭhisāmaññagamanena",
  "atk-s0508a12:1036_5": "ariyasaṅgho ca mayā pūjito mānito. Ahañca vitto sumano, puttaṁ disvā anāsavanti mama",
  "atk-s0508a12:1036_6": "puttaṁ anāsavaṁ sabbaso khīṇāsavaṁ disvā dassanahetu ahampi vitto nirāmisāya pītiyā",
  "atk-s0508a12:1036_7": "tuṭṭho, tatoyeva nirāmisena somanassena sumano jātoti attho.",
  "atk-s0508a12:1037": "Bhāradvājattheragāthāvaṇṇanā niṭṭhitā.",
  "atk-s0508a12:1038": "10. Kaṇhadinnattheragāthāvaṇṇanā",
  "atk-s0508a12:1039_0": "Upāsitāsappurisāti āyasmato kaṇhadinnattherassa gāthā. Kā uppatti? Ayampi purimabuddhesu",
  "atk-s0508a12:1039_1": "katādhikāro tattha tattha bhave puññāni upacinanto ito catunavute kappe kulagehe",
  "atk-s0508a12:1039_2": "nibbattitvā viññutaṁ patto ekadivasaṁ sobhitaṁ nāma paccekabuddhaṁ disvā pasannacitto",
  "atk-s0508a12:1039_3": "punnāgapupphehi pūjaṁ akāsi. So tena puññakammena devamanussesu saṁsaranto imasmiṁ",
  "atk-s0508a12:1039_4": "buddhuppāde rājagahe brāhmaṇakule nibbattitvā kaṇhadinnoti laddhanāmo vayappatto",
  "atk-s0508a12:1039_5": "upanissayasampattiyā codiyamāno dhammasenāpatiṁ upasaṅkamitvā dhammaṁ sutvā paṭiladdhasaddho",
  "atk-s0508a12:1039_6": "pabbajitvā vipassanaṁ vaḍḍhetvā arahattaṁ pāpuṇi. Tena vuttaṁ apadāne (apa. thera 2.48.61-65) –",
  "atk-s0508a12:1040": "‘‘Sobhito nāma sambuddho, cittakūṭe vasī tadā;",
  "atk-s0508a12:1041": "Gahetvā giripunnāgaṁ, sayambhuṁ abhipūjayiṁ.",
  "atk-s0508a12:1042": "‘‘Catunnavutito kappe, yaṁ buddhamabhipūjayiṁ;",
  "atk-s0508a12:1043": "Duggatiṁ nābhijānāmi, buddhapūjāyidaṁ phalaṁ.",
  "atk-s0508a12:1044": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1045": "Arahattaṁ pana patvā aññaṁ byākaronto –",
  "atk-s0508a12:1046": "179.",
  "atk-s0508a12:1047": " ‘‘Upāsitā sappurisā, sutā dhammā abhiṇhaso;",
  "atk-s0508a12:1048": "Sutvāna paṭipajjissaṁ, añjasaṁ amatogadhaṁ.",
  "atk-s0508a12:1049": "180.",
  "atk-s0508a12:1050": " ‘‘Bhavarāgahatassa me sato, bhavarāgo puna me na vijjati;",
  "atk-s0508a12:1051": "Na cāhu na ca me bhavissati, na ca me etarahi vijjatī’’ti. –",
  "atk-s0508a12:1052": "Gāthādvayaṁ abhāsi.",
  "atk-s0508a12:1053_0": "Tattha upāsitāti paricaritā paṭipattipayirupāsanāya payirupāsitā. Sappurisāti santehi",
  "atk-s0508a12:1053_1": "sīlādiguṇehi samannāgatā purisā, ariyapuggalā sāriputtattherādayo. Etena purimacakkadvayasampattimattano",
  "atk-s0508a12:1053_2": "dasseti. Na hi patirūpadesavāsena vinā sappurisūpanissayo sambhavati. Sutā dhammāti",
  "atk-s0508a12:1053_3": "saccapaṭiccasamuppādādipaṭisaṁyuttadhammā sotadvārānusārena upadhāritā. Etena attano",
  "atk-s0508a12:1053_4": "bāhusaccaṁ dassento pacchimacakkadvayasampattiṁ dasseti. Abhiṇhasoti bahuso na kālena",
  "atk-s0508a12:1053_5": "kālaṁ. Idañca padaṁ ‘‘upāsitā sappurisā’’ti etthāpi yojetabbaṁ. Sutvāna paṭipajjissaṁ,",
  "atk-s0508a12:1053_6": "añjasaṁ amatogadhanti te dhamme sutvā tattha vuttarūpārūpadhamme salakkhaṇādito pariggahetvā",
  "atk-s0508a12:1053_7": "anukkamena vipassanaṁ vaḍḍhetvā amatogadhaṁ nibbānapatiṭṭhaṁ taṁsampāpakaṁ añjasaṁ",
  "atk-s0508a12:1053_8": "ariyaṁ aṭṭhaṅgikaṁ maggaṁ paṭipajjiṁ pāpuṇiṁ.",
  "atk-s0508a12:1054_0": "Bhavarāgahatassame satoti bhavarāgena bhavataṇhāya anādimati saṁsāre hatassa upaddutassa",
  "atk-s0508a12:1054_1": "mama sato samānassa, aggamaggena vā hatabhavarāgassa. Bhavarāgo puna me na vijjatīti",
  "atk-s0508a12:1054_2": "tato eva puna idāni bhavarāgo me natthi. Na cāhu na me bhavissati, na ca me etarahi",
  "atk-s0508a12:1054_3": "vijjatīti yadipi pubbe puthujjanakāle sekkhakāle ca me bhavarāgo ahosi, aggamaggappattito",
  "atk-s0508a12:1054_4": "pana paṭṭhāya na cāhu na ca ahosi, āyatimpi na me bhavissati, etarahi adhunāpi na",
  "atk-s0508a12:1054_5": "ca me vijjati na ca upalabbhati, pahīnoti attho. Bhavarāgavacaneneva cettha tadekaṭṭhatāya",
  "atk-s0508a12:1054_6": "mānādīnampi abhāvo vuttoti sabbaso parikkhīṇabhavasaṁyojanataṁ dasseti.",
  "atk-s0508a12:1055": "Kaṇhadinnattheragāthāvaṇṇanā niṭṭhitā.",
  "atk-s0508a12:1056": "Tatiyavaggavaṇṇanā niṭṭhitā.",
  "atk-s0508a12:1057": "4. Catutthavaggo",
  "atk-s0508a12:1058": "1. Migasirattheragāthāvaṇṇanā",
  "atk-s0508a12:1059_0": "Yatoahaṁ pabbajitoti āyasmato migasirattherassa gāthā. Kā uppatti? Ayampi purimabuddhesu",
  "atk-s0508a12:1059_1": "katādhikāro tattha tattha bhave puññāni upacinanto kassapassa bhagavato kāle brāhmaṇakule",
  "atk-s0508a12:1059_2": "nibbattitvā viññutaṁ patto ekadivasaṁ satthāraṁ disvā pasannacitto kusaṭṭhakaṁ adāsi.",
  "atk-s0508a12:1059_3": "So tena puññakammena devamanussesu saṁsaranto imasmiṁ buddhuppāde kosalaraṭṭhe brāhmaṇakule",
  "atk-s0508a12:1059_4": "paṭisandhiṁ gahetvā migasiranakkhattena jātattā migasiroti laddhanāmo vayappatto",
  "atk-s0508a12:1059_5": "brāhmaṇānaṁ vijjāsippesu nipphattiṁ gato chavasīsamantaṁ nāma sikkhi, yaṁ parijappetvā",
  "atk-s0508a12:1059_6": "tivassamatthake matānampi sīsaṁ nakhena ākoṭetvā ‘‘ayaṁ satto asukaṭṭhāne nibbatto’’ti jānāti.",
  "atk-s0508a12:1060_0": "So gharāvāsaṁ anicchanto paribbājakapabbajjaṁ pabbajitvā taṁ vijjaṁ nissāya lokena",
  "atk-s0508a12:1060_1": "sakkato garukato lābhī hutvā vicaranto sāvatthiṁ upagato satthu santikaṁ gantvā attano",
  "atk-s0508a12:1060_2": "ānubhāvaṁ pakāsento – ‘‘ahaṁ, bho gotama, matānaṁ nibbattaṭṭhānaṁ jānāmī’’ti vatvā,",
  "atk-s0508a12:1060_3": "‘‘kathaṁ pana tvaṁ jānāsī’’ti vutte, ‘‘chavasīsāni āharāpetvā mantaṁ parijappetvā",
  "atk-s0508a12:1060_4": "nakhena sīsaṁ ākoṭento nirayādikaṁ tehi tehi nibbattaṭṭhānaṁ jānāmī’’ti kathesi.",
  "atk-s0508a12:1060_5": "Athassa bhagavā parinibbutassa bhikkhuno sīsakapālaṁ āharāpetvā, ‘‘kathehi tāva tassa",
  "atk-s0508a12:1060_6": "gatiṁ, yassidaṁ sīsakapāla’’nti āha. So taṁ kapālaṁ mantaṁ parijappetvā nakhena ākoṭetvā",
  "atk-s0508a12:1060_7": "neva antaṁ na koṭiṁ passati. Atha satthārā, ‘‘na sakkosi paribbājakā’’ti vutte ,",
  "atk-s0508a12:1060_8": "‘‘upaparikkhissāmi tāvā’’ti vatvā punappunaṁ parivattentopi na passateva. Bāhirakamantena",
  "atk-s0508a12:1060_9": "hi khīṇāsavassa gatiṁ kathaṁ jānissati, athassa matthakato kacchehi ca sedo mucci.",
  "atk-s0508a12:1060_10": "So lajjitvā tuṇhībhūto aṭṭhāsi. Satthā ‘‘kilamasi paribbājakā’’ti āha. So ‘‘āma,",
  "atk-s0508a12:1060_11": "kilamāmi, na imassa gatiṁ jānāmi, tumhe pana jānāthā’’ti. ‘‘Ahaṁ etaṁ jānāmi, ito",
  "atk-s0508a12:1060_12": "uttaritarampi jānāmī’’ti vatvā ‘‘nibbānaṁ gato so’’ti āha. Paribbājako ‘‘imaṁ vijjaṁ",
  "atk-s0508a12:1060_13": "mayhaṁ dethā’’ti āha. ‘‘Tena hi pabbajā’’ti vatvā taṁ pabbājetvā paṭhamaṁ samathakammaṭṭhāne",
  "atk-s0508a12:1060_14": "niyojetvā jhānābhiññāsu patiṭṭhitassa vipassanāya kammaṁ upadisi. So vipassanāya",
  "atk-s0508a12:1060_15": "kammaṁ karonto nacirasseva arahattaṁ pāpuṇi. Tena vuttaṁ apadāne (apa. thera 2.48.56-60) –",
  "atk-s0508a12:1061": "‘‘Kassapassa bhagavato, brāhmaṇassa vusīmato;",
  "atk-s0508a12:1062": "Pasannacitto sumano, kusaṭṭhakamadāsahaṁ.",
  "atk-s0508a12:1063": "‘‘Imasmiṁyeva kappasmiṁ, kusaṭṭhakamadāsahaṁ;",
  "atk-s0508a12:1064": "Duggatiṁ nābhijānāmi, kusaṭṭhakassidaṁ phalaṁ.",
  "atk-s0508a12:1065": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1066": "Arahattaṁ pana patvā aññaṁ byākaronto –",
  "atk-s0508a12:1067": "181.",
  "atk-s0508a12:1068": " ‘‘Yato ahaṁ pabbajito, sammāsambuddhasāsane;",
  "atk-s0508a12:1069": "Vimuccamāno uggacchiṁ, kāmadhātuṁ upaccagaṁ.",
  "atk-s0508a12:1070": "182.",
  "atk-s0508a12:1071": " ‘‘Brahmuno pekkhamānassa, tato cittaṁ vimucci me;",
  "atk-s0508a12:1072": "Akuppā me vimuttīti, sabbasaṁyojanakkhayā’’ti. – gāthādvayaṁ abhāsi;",
  "atk-s0508a12:1073_0": "Tattha yato ahaṁ pabbajito, sammāsambuddhasāsaneti yato pabhuti ahaṁ pabbajito buddhassa",
  "atk-s0508a12:1073_1": "bhagavato sāsane, pabbajitakālato paṭṭhāya. Vimuccamāno uggacchinti saṁkilesapakkhato",
  "atk-s0508a12:1073_2": "paṭhamaṁ tāva samathavipassanāhi vimuccamāno vodānadhammasavanena uṭṭhahiṁ. Evaṁ",
  "atk-s0508a12:1073_3": "uggacchanto kāmadhātuṁ upaccagaṁ anāgāmimaggena accantameva kāmadhātuṁ atikkamiṁ.",
  "atk-s0508a12:1074_0": "Brahmuno pekkhamānassa, tato cittaṁ vimucci meti sadevakassa lokassa aggabhūtattā",
  "atk-s0508a12:1074_1": "seṭṭhaṭṭhena brahmuno buddhassa bhagavato mahākaruṇāyogena ‘‘ayaṁ kulaputto mama",
  "atk-s0508a12:1074_2": "sāsane pabbajitvā kathaṁ nu kho paṭipajjatī’’ti pekkhantassa tato anāgāmimaggādhigamato",
  "atk-s0508a12:1074_3": "pacchā aggamaggādhigamena mama cittaṁ sabbasaṁkilesato accantameva mucci. Akuppāme",
  "atk-s0508a12:1074_4": "vimuttīti, sabbasaṁyojanakkhayāti tathāvimuttacittattā eva sabbesaṁ saṁyojanānaṁ",
  "atk-s0508a12:1074_5": "khayā parikkhayā iti evaṁ akuppā me vimuttīti aññaṁ byākāsi.",
  "atk-s0508a12:1075": "Migasirattheragāthāvaṇṇanā niṭṭhitā.",
  "atk-s0508a12:1076": "2. Sivakattheragāthāvaṇṇanā",
  "atk-s0508a12:1077_0": "Aniccānigahakānīti āyasmato sivakattherassa gāthā. Kā uppatti? Ayampi purimabuddhesu",
  "atk-s0508a12:1077_1": "katādhikāro tattha tattha bhave puññāni upacinanto vipassissa bhagavato kāle kulagehe",
  "atk-s0508a12:1077_2": "nibbattitvā viññutaṁ patto ekadivasaṁ bhagavantaṁ piṇḍāya carantaṁ passitvā pasannamānaso",
  "atk-s0508a12:1077_3": "pattaṁ ādāya kummāsassa pūretvā adāsi. So tena puññakammena devamanussesu saṁsaranto",
  "atk-s0508a12:1077_4": "imasmiṁ buddhuppāde rājagahe brāhmaṇakule nibbatti, sivakotissa nāmaṁ ahosi. So vayappatto",
  "atk-s0508a12:1077_5": "vijjāsippesu nipphattiṁ gato nekkhammajjhāsayatāya kāme pahāya paribbājakapabbajjaṁ",
  "atk-s0508a12:1077_6": "pabbajitvā vicaranto satthāraṁ upasaṅkamitvā dhammaṁ sutvā paṭiladdhasaddho pabbajitvā",
  "atk-s0508a12:1077_7": "vipassanāya kammaṁ karonto nacirasseva arahattaṁ pāpuṇi. Tena vuttaṁ apadāne (apa.",
  "atk-s0508a12:1077_8": "thera 2.56.117-121) –",
  "atk-s0508a12:1078": "‘‘Esanāya carantassa, vipassissa mahesino;",
  "atk-s0508a12:1079": "Rittakaṁ pattaṁ disvāna, kummāsaṁ pūrayiṁ ahaṁ.",
  "atk-s0508a12:1080": "‘‘Ekanavutito kappe, yaṁ bhikkhamadadiṁ tadā;",
  "atk-s0508a12:1081": "Duggatiṁ nābhijānāmi, kummāsassa idaṁ phalaṁ.",
  "atk-s0508a12:1082": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1083": "Arahattaṁ pana patvā aññaṁ byākaronto –",
  "atk-s0508a12:1084": "183.",
  "atk-s0508a12:1085": " ‘‘Aniccāni gahakāni, tattha tattha punappunaṁ;",
  "atk-s0508a12:1086": "Gahakāraṁ gavesanto, dukkhā jāti punappunaṁ.",
  "atk-s0508a12:1087": "184.",
  "atk-s0508a12:1088": " ‘‘Gahakāraka diṭṭhosi, puna gehaṁ na kāhasi;",
  "atk-s0508a12:1089": "Sabbā te phāsukā bhaggā, thūṇikā ca vidālitā;",
  "atk-s0508a12:1090": "Vimariyādikataṁ cittaṁ, idheva vidhamissatī’’ti. – gāthādvayaṁ abhāsi;",
  "atk-s0508a12:1091_0": "Tattha aniccāni gahakāni, tattha tattha punappunanti tasmiṁ tasmiṁ bhave punappunaṁ",
  "atk-s0508a12:1091_1": "nibbattamānāni gahakāni attabhāvagehāni na nibbāni anavaṭṭhitāni ittarāni parittakālāni.",
  "atk-s0508a12:1091_2": "Gahakāraṁ gavesantoti imassa attabhāvagehassa kārakaṁ taṇhāvaḍḍhakiṁ pariyesanto",
  "atk-s0508a12:1091_3": "ettakaṁ kālaṁ anuvicarinti adhippāyo. Dukkhā jāti punappunanti idaṁ gahakārakagavesanassa",
  "atk-s0508a12:1091_4": "kāraṇavacanaṁ . Yasmā jarābyādhimaraṇamissatāya jāti nāmesā punappunaṁ upagantuṁ",
  "atk-s0508a12:1091_5": "dukkhā, na ca sā tasmiṁ adiṭṭhe nivattati, tasmā taṁ gavesanto vicarinti attho.",
  "atk-s0508a12:1092_0": "Gahakārakadiṭṭhosīti idāni pana yena so sakkā daṭṭhuṁ, tena ariyamaggañāṇacakkhunā",
  "atk-s0508a12:1092_1": "gahakāraka diṭṭho asi. Puna gehanti puna imasmiṁ saṁsāravaṭṭe attabhāvasaṅkhātaṁ",
  "atk-s0508a12:1092_2": "mama gehaṁ na kāhasi na karissasi. Sabbā te phāsukā bhaggāti tava sabbā anavasesakilesaphāsukā",
  "atk-s0508a12:1092_3": "mayā bhaggā. Thūṇikā ca vidālitāti idāni tayā kātabbassa attabhāvagehassa avijjāsaṅkhātā",
  "atk-s0508a12:1092_4": "kaṇṇikā ca bhinnā. Vimariyādikataṁ cittanti mama cittaṁ vigatantaṁ kataṁ, āyatiṁ",
  "atk-s0508a12:1092_5": "anuppattidhammataṁ āpāditaṁ. Tato eva idheva vidhamissati imasmiṁyeva bhave viddhaṁsissati,",
  "atk-s0508a12:1092_6": "carimakacittanirodhena nirujjhissatīti attho.",
  "atk-s0508a12:1093": "Sivakattheragāthāvaṇṇanā niṭṭhitā.",
  "atk-s0508a12:1094": "3. Upavāṇattheragāthāvaṇṇanā",
  "atk-s0508a12:1095_0": "Arahaṁ sugatoti āyasmato upavāṇattherassa gāthā. Kā uppatti? Ayaṁ kira padumuttarassa",
  "atk-s0508a12:1095_1": "bhagavato kāle daliddakule nibbattitvā viññutaṁ patto bhagavati parinibbute tassa",
  "atk-s0508a12:1095_2": "dhātuṁ gahetvā manussadevanāgagaruḷakumbhaṇḍayakkhagandhabbehi sattaratanamaye sattayojanike",
  "atk-s0508a12:1095_3": "thūpe kate tattha sudhotaṁ attano uttarāsaṅgaṁ veḷagge ābandhitvā dhajaṁ katvā pūjaṁ",
  "atk-s0508a12:1095_4": "akāsi. Taṁ gahetvā abhisammatako nāma yakkhasenāpati devehi cetiyapūjārakkhaṇatthaṁ",
  "atk-s0508a12:1095_5": "ṭhapito adissamānakāyo ākāse dhārento cetiyaṁ tikkhattuṁ padakkhiṇaṁ akāsi. So taṁ",
  "atk-s0508a12:1095_6": "disvā bhiyyosomattāya pasannamānaso ahosi. So tena puññakammena devamanussesu saṁsaranto",
  "atk-s0508a12:1095_7": "imasmiṁ buddhuppāde sāvatthiyaṁ brāhmaṇakule nibbattitvā upavāṇoti laddhanāmo vayappatto",
  "atk-s0508a12:1095_8": "jetavanapaṭiggahaṇe buddhānubhāvaṁ disvā paṭiladdhasaddho pabbajitvā vipassanāya",
  "atk-s0508a12:1095_9": "kammaṁ karonto arahattaṁ patvā chaḷabhiñño ahosi. Tena vuttaṁ apadāne (apa. thera 2.56.122-178) –",
  "atk-s0508a12:1096": "‘‘Padumuttaro nāma jino, sabbadhammāna pāragū;",
  "atk-s0508a12:1097": "Jalitvā aggikkhandhova, sambuddho parinibbuto.",
  "atk-s0508a12:1098": "‘‘Mahājanā samāgamma, pūjayitvā tathāgataṁ;",
  "atk-s0508a12:1099": "Cittaṁ katvāna sugataṁ, sarīraṁ abhiropayuṁ.",
  "atk-s0508a12:1100": "‘‘Sarīrakiccaṁ katvāna, dhātuṁ tattha samānayuṁ;",
  "atk-s0508a12:1101": "Sadevamanussā sabbe, buddhathūpaṁ akaṁsu te.",
  "atk-s0508a12:1102": "‘‘Paṭhamā kañcanamayā, dutiyā ca maṇimayā;",
  "atk-s0508a12:1103": "Tatiyā rūpiyamayā, catutthī phalikāmayā.",
  "atk-s0508a12:1104": "‘‘Tattha pañcamikā ceva, lohitaṅkamayā ahu;",
  "atk-s0508a12:1105": "Chaṭṭhā masāragallassa, sabbaṁ ratanamayūpari.",
  "atk-s0508a12:1106": "‘‘Jaṅghā maṇimayā āsi, vedikā ratanāmayā;",
  "atk-s0508a12:1107": "Sabbasoṇṇamayo thūpo, uddhaṁ yojanamuggato.",
  "atk-s0508a12:1108": "‘‘Devā tattha samāgantvā, ekato mantayuṁ tadā;",
  "atk-s0508a12:1109": "Mayampi thūpaṁ kassāma, lokanāthassa tādino.",
  "atk-s0508a12:1110": "‘‘Dhātu āveṇikā natthi, sarīraṁ ekapiṇḍitaṁ;",
  "atk-s0508a12:1111": "Imamhi buddhathūpamhi, kassāma kañcukaṁ mayaṁ.",
  "atk-s0508a12:1112": "‘‘Devā sattahi ratnehi, aññaṁ vaḍḍhesuṁ yojanaṁ;",
  "atk-s0508a12:1113": "Thūpo dviyojanubbedho, timiraṁ byapahanti so.",
  "atk-s0508a12:1114": "‘‘Nāgā tattha samāgantvā, ekato mantayuṁ tadā;",
  "atk-s0508a12:1115": "Manussā ceva devā ca, buddhathūpaṁ akaṁsu te.",
  "atk-s0508a12:1116": "‘‘Mā no pamattā assumha, appamattā sadevakā;",
  "atk-s0508a12:1117": "Mayampi thūpaṁ kassāma, lokanāthassa tādino.",
  "atk-s0508a12:1118": "‘‘Indanīlaṁ mahānīlaṁ, atho jotirasaṁ maṇiṁ;",
  "atk-s0508a12:1119": "Ekato sannipātetvā, buddhathūpaṁ achādayuṁ.",
  "atk-s0508a12:1120": "‘‘Sabbaṁ maṇimayaṁ āsi, yāvatā buddhacetiyaṁ;",
  "atk-s0508a12:1121": "Tiyojanasamubbedhaṁ, ālokakaraṇaṁ tadā.",
  "atk-s0508a12:1122": "‘‘Garuḷā ca samāgantvā, ekato mantayuṁ tadā;",
  "atk-s0508a12:1123": "Manussā devanāgā ca, buddhapūjaṁ akaṁsu te.",
  "atk-s0508a12:1124": "‘‘Mā no pamattā assumha, appamattā sadevakā;",
  "atk-s0508a12:1125": "Mayampi thūpaṁ kassāma, lokanāthassa tādino.",
  "atk-s0508a12:1126": "‘‘Sabbaṁ maṇimayaṁ thūpaṁ, akaruṁ te ca kañcukaṁ;",
  "atk-s0508a12:1127": "Yojanaṁ tepi vaḍḍhesuṁ, āyataṁ buddhacetiyaṁ.",
  "atk-s0508a12:1128": "‘‘Catuyojanamubbedho, buddhathūpo virocati;",
  "atk-s0508a12:1129": "Obhāseti disā sabbā, sataraṁsīva uggato.",
  "atk-s0508a12:1130": "‘‘Kumbhaṇḍā ca samāgantvā, ekato mantayuṁ tadā;",
  "atk-s0508a12:1131": "Manussā ceva devā ca, nāgā ca garuḷā tathā.",
  "atk-s0508a12:1132": "‘‘Paccekaṁ buddhaseṭṭhassa, akaṁsu thūpamuttamaṁ;",
  "atk-s0508a12:1133": "Mā no pamattā assumha, appamattā sadevakā.",
  "atk-s0508a12:1134": "‘‘Mayampi thūpaṁ kassāma, lokanāthassa tādino;",
  "atk-s0508a12:1135": "Ratanehi chādessāma, āyataṁ buddhacetiyaṁ.",
  "atk-s0508a12:1136": "‘‘Yojanaṁ tepi vaḍḍhesuṁ, āyataṁ buddhacetiyaṁ;",
  "atk-s0508a12:1137": "Pañcayojanamubbedho, thūpo obhāsate tadā.",
  "atk-s0508a12:1138": "‘‘Yakkhā tattha samāgantvā, ekato mantayuṁ tadā;",
  "atk-s0508a12:1139": "Manussā devanāgā ca, garuḷā ca kumbhaṇḍakā.",
  "atk-s0508a12:1140": "‘‘Paccekaṁ buddhaseṭṭhassa, akaṁsu thūpamuttamaṁ;",
  "atk-s0508a12:1141": "Mā no pamattā assumha, appamattā sadevakā.",
  "atk-s0508a12:1142": "‘‘Mayampi thūpaṁ kassāma, lokanāthassa tādino;",
  "atk-s0508a12:1143": "Phalikā chādayissāma, āyataṁ buddhacetiyaṁ.",
  "atk-s0508a12:1144": "‘‘Yojanaṁ tepi vaḍḍhesuṁ, āyataṁ buddhacetiyaṁ;",
  "atk-s0508a12:1145": "Chayojanikamubbedho, thūpo obhāsate tadā.",
  "atk-s0508a12:1146": "‘‘Gandhabbā ca samāgantvā, ekato mantayuṁ tadā;",
  "atk-s0508a12:1147": "Manujā devatā nāgā, kumbhaṇḍā garuḷā tathā.",
  "atk-s0508a12:1148": "‘‘Sabbe akaṁsu buddhathūpaṁ, mayamettha akārakā;",
  "atk-s0508a12:1149": "Mayampi thūpaṁ kassāma, lokanāthassa tādino.",
  "atk-s0508a12:1150": "‘‘Vediyo satta katvāna, dhajaṁ chattaṁ akaṁsu te;",
  "atk-s0508a12:1151": "Sabbasoṇṇamayaṁ thūpaṁ, gandhabbā kārayuṁ tadā.",
  "atk-s0508a12:1152": "‘‘Sattayojanamubbedho, thūpo obhāsate tadā;",
  "atk-s0508a12:1153": "Rattindivā na ñāyanti, āloko hoti sabbadā.",
  "atk-s0508a12:1154": "‘‘Abhibhonti na tassābhā, candasūrā satārakā;",
  "atk-s0508a12:1155": "Samantā yojanasate, padīpopi na pajjali.",
  "atk-s0508a12:1156": "‘‘Tena kālena ye keci, thūpaṁ pūjenti mānusā;",
  "atk-s0508a12:1157": "Na te thūpaṁ āruhanti, ambare ukkhipanti te.",
  "atk-s0508a12:1158": "‘‘Devehi ṭhapito yakkho, abhisammatanāmako;",
  "atk-s0508a12:1159": "Dhajaṁ vā pupphadāmaṁ vā, abhiropeti uttariṁ.",
  "atk-s0508a12:1160": "‘‘Na te passanti taṁ yakkhaṁ, dāmaṁ passanti gacchato;",
  "atk-s0508a12:1161": "Evaṁ passitvā gacchantā, sabbe gacchanti suggatiṁ.",
  "atk-s0508a12:1162": "‘‘Viruddhā ye pāvacane, pasannā ye ca sāsane;",
  "atk-s0508a12:1163": "Pāṭihīraṁ daṭṭhukāmā, thūpaṁ pūjenti mānusā.",
  "atk-s0508a12:1164": "‘‘Nagare haṁsavatiyā, ahosiṁ bhatako tadā;",
  "atk-s0508a12:1165": "Āmoditaṁ janaṁ disvā, evaṁ cintesahaṁ tadā.",
  "atk-s0508a12:1166": "‘‘Uḷāro bhagavā neso, yassa dhātughare disaṁ;",
  "atk-s0508a12:1167": "Imā ca janatā tuṭṭhā, kāraṁ kubbaṁ na tappare.",
  "atk-s0508a12:1168": "‘‘Ahampi kāraṁ kassāmi, lokanāthassa tādino;",
  "atk-s0508a12:1169": "Tassa dhammesu dāyādo, bhavissāmi anāgate.",
  "atk-s0508a12:1170": "‘‘Sudhotaṁ rajakenāhaṁ, uttareyyaṁ paṭaṁ mama;",
  "atk-s0508a12:1171": "Veḷagge ālaggetvāna, dhajaṁ ukkhipimambare.",
  "atk-s0508a12:1172": "‘‘Abhisammatako gayha, ambare hāsi me dhajaṁ;",
  "atk-s0508a12:1173": "Vāteritaṁ dhajaṁ disvā, bhiyyo hāsaṁ janesahaṁ.",
  "atk-s0508a12:1174": "‘‘Tattha cittaṁ pasādetvā, samaṇaṁ upasaṅkamiṁ;",
  "atk-s0508a12:1175": "Taṁ bhikkhuṁ abhivādetvā, vipākaṁ pucchahaṁ dhaje.",
  "atk-s0508a12:1176": "‘‘So me kathesi ānandī, pītisañjananaṁ mama;",
  "atk-s0508a12:1177": "Tassa dhajassa vipākaṁ, anubhossasi sabbadā.",
  "atk-s0508a12:1178": "‘‘Hatthiassarathāpattī, senā ca caturaṅginī;",
  "atk-s0508a12:1179": "Parivāressanti taṁ niccaṁ, dhajadānassidaṁ phalaṁ.",
  "atk-s0508a12:1180": "‘‘Saṭṭhitūriyasahassāni, bheriyo samalaṅkatā;",
  "atk-s0508a12:1181": "Parivāressanti taṁ niccaṁ, dhajadānassidaṁ phalaṁ.",
  "atk-s0508a12:1182": "‘‘Chaḷasīti sahassāni, nāriyo samalaṅkatā;",
  "atk-s0508a12:1183": "Vicittavatthābharaṇā, āmukkamaṇikuṇḍalā.",
  "atk-s0508a12:1184": "‘‘Aḷārapamhā hasulā, susaññā tanumajjhimā;",
  "atk-s0508a12:1185": "Parivāressanti taṁ niccaṁ, dhajadānassidaṁ phalaṁ.",
  "atk-s0508a12:1186": "‘‘Tiṁsakappasahassāni, devaloke ramissasi;",
  "atk-s0508a12:1187": "Asītikkhattuṁ devindo, devarajjaṁ karissasi.",
  "atk-s0508a12:1188": "‘‘Sahassakkhattuṁ rājā ca, cakkavattī bhavissati;",
  "atk-s0508a12:1189": "Padesarajjaṁ vipulaṁ, gaṇanāto asaṅkhiyaṁ.",
  "atk-s0508a12:1190": "‘‘Kappasatasahassamhi, okkākakulasambhavo;",
  "atk-s0508a12:1191": "Gotamo nāma gottena, satthā loke bhavissati.",
  "atk-s0508a12:1192": "‘‘Devalokā cavitvāna, sukkamūlena codito;",
  "atk-s0508a12:1193": "Puññakammena saññutto, brahmabandhu bhavissasi.",
  "atk-s0508a12:1194": "‘‘Asītikoṭiṁ chaḍḍetvā, dāse kammakare bahū;",
  "atk-s0508a12:1195": "Gotamassa bhagavato, sāsane pabbajissasi.",
  "atk-s0508a12:1196": "‘‘Ārādhayitvā sambuddhaṁ, gotamaṁ sakyapuṅgavaṁ;",
  "atk-s0508a12:1197": "Upavāṇoti nāmena, hessasi satthu sāvako.",
  "atk-s0508a12:1198": "‘‘Satasahasse kataṁ kammaṁ, phalaṁ dassesi me idha;",
  "atk-s0508a12:1199": "Sumutto saravegova, kilese jhāpayiṁ mama.",
  "atk-s0508a12:1200": "‘‘Cakkavattissa santassa, cātuddīpissarassa me;",
  "atk-s0508a12:1201": "Tīṇi yojanāni sāmantā, ussīyanti dhajā sadā.",
  "atk-s0508a12:1202": "‘‘Satasahassito kappe, yaṁ kammamakariṁ tadā;",
  "atk-s0508a12:1203": "Duggatiṁ nābhijānāmi, dhajadānassidaṁ phalaṁ.",
  "atk-s0508a12:1204": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1205_0": "Athāyasmā upavāṇo bhagavato upaṭṭhāko ahosi. Tena ca samayena bhagavato vātābādho",
  "atk-s0508a12:1205_1": "uppajji. Therassa ca gihisahāyo devahito nāma brāhmaṇo sāvatthiyaṁ paṭivasati. So",
  "atk-s0508a12:1205_2": "theraṁ catūhi paccayehi pavedesi. Athāyasmā upavāṇo nivāsetvā pattacīvaramādāya tassa",
  "atk-s0508a12:1205_3": "brāhmaṇassa nivesanaṁ upagacchi. Brāhmaṇo ‘‘kenaci aññena payojanena thero āgato’’ti",
  "atk-s0508a12:1205_4": "ñatvā, ‘‘vadeyyātha, bhante, kenattho’’ti āha. Thero tassa brāhmaṇassa payojanaṁ ācikkhanto –",
  "atk-s0508a12:1206": "185.",
  "atk-s0508a12:1207": " ‘‘Arahaṁ sugato loke, vātehābādhiko muni;",
  "atk-s0508a12:1208": "Sace uṇhodakaṁ atthi, munino dehi brāhmaṇa.",
  "atk-s0508a12:1209": "186.",
  "atk-s0508a12:1210": " ‘‘Pūjito pūjaneyyānaṁ, sakkareyyāna sakkato;",
  "atk-s0508a12:1211": "Apacitopaceyyānaṁ, tassa icchāmi hātave’’ti. – gāthādvayaṁ abhāsi;",
  "atk-s0508a12:1212_0": "Tassattho – yo imasmiṁ loke pūjaneyyānaṁ pūjetabbehi sakkādīhi devehi mahābrahmādīhi",
  "atk-s0508a12:1212_1": "ca brahmehi pūjito, sakkareyyānaṁ sakkātabbehi bimbisārakosalarājādīhi sakkato, apaceyyānaṁ",
  "atk-s0508a12:1212_2": "apacāyitabbehi mahesīhi khīṇāsavehi apacito, kilesehi ārakattādinā arahaṁ, sobhanagamanādinā",
  "atk-s0508a12:1212_3": "sugato sabbaññū muni mayhaṁ satthā devadevo sakkānaṁ atisakko brahmānaṁ atibrahmā,",
  "atk-s0508a12:1212_4": "so dāni vātehi vātahetu vātakkhobhanimittaṁ ābādhiko jāto. Sace, brāhmaṇa, uṇhodakaṁ",
  "atk-s0508a12:1212_5": "atthi, tassa vātābādhavūpasamanatthaṁ taṁ hātave upanetuṁ icchāmīti. Taṁ sutvā brāhmaṇo",
  "atk-s0508a12:1212_6": "uṇhodakaṁ tadanurūpaṁ vātārahañca bhesajjaṁ bhagavato upanāmesi. Tena ca satthu rogo",
  "atk-s0508a12:1212_7": "vūpasami. Tassa bhagavā anumodanaṁ akāsīti.",
  "atk-s0508a12:1213": "Upavāṇattheragāthāvaṇṇanā niṭṭhitā.",
  "atk-s0508a12:1214": "4. Isidinnattheragāthāvaṇṇanā",
  "atk-s0508a12:1215_0": "Diṭṭhāmayāti āyasmato isidinnattherassa gāthā. Kā uppatti? Ayampi purimabuddhesu",
  "atk-s0508a12:1215_1": "katādhikāro tattha tattha bhave puññāni karonto vipassissa bhagavato kāle kulagehe",
  "atk-s0508a12:1215_2": "nibbattitvā viññutaṁ patto bījaniṁ gahetvā bodhiyā pūjaṁ akāsi. So tena puññakammena",
  "atk-s0508a12:1215_3": "devamanussesu saṁsaranto imasmiṁ buddhuppāde sunāparantajanapade seṭṭhikule nibbattitvā",
  "atk-s0508a12:1215_4": "isidinnoti laddhanāmo vayappatto satthu candanamāḷapaṭiggahaṇe pāṭihāriyaṁ disvā",
  "atk-s0508a12:1215_5": "pasannamānaso satthāraṁ upasaṅkamitvā dhammaṁ sutvā sotāpanno hutvā agāraṁ ajjhāvasati.",
  "atk-s0508a12:1215_6": "Tassa hitānukampinī devatā taṁ codentī –",
  "atk-s0508a12:1216": "187.",
  "atk-s0508a12:1217": " ‘‘Diṭṭhā mayā dhammadharā upāsakā, kāmā aniccā iti bhāsamānā;",
  "atk-s0508a12:1218": "Sārattarattā maṇikuṇḍalesu, puttesu dāresu ca te apekkhā.",
  "atk-s0508a12:1219": "188.",
  "atk-s0508a12:1220": " ‘‘Addhā na jānanti yatodha dhammaṁ, kāmā aniccā iti cāpi āhu;",
  "atk-s0508a12:1221": "Rāgañca tesaṁ na balatthi chettuṁ, tasmā sitā puttadāraṁ dhanañcā’’ti. –",
  "atk-s0508a12:1222": "Gāthādvayamabhāsi.",
  "atk-s0508a12:1223_0": "Tattha diṭṭhā mayā dhammadharā upāsakā, kāmā aniccā iti bhāsamānāti idhekacce pariyattidhammadharā",
  "atk-s0508a12:1223_1": "upāsakā mayā diṭṭhā, pariyattidhammadharattā eva ‘‘kāmā nāmete aniccā dukkhā vipariṇāmadhammā’’ti",
  "atk-s0508a12:1223_2": "kāmesu ādīnavapaṭisaṁyuttaṁ dhammaṁ bhāsamānā, sayaṁ pana sārattarattā maṇikuṇḍalesu,",
  "atk-s0508a12:1223_3": "puttesu dāresu ca te apekkhāti sārattā hutvā bahalarāgarattā maṇīsu kuṇḍalesu ca,",
  "atk-s0508a12:1223_4": "maṇicitesu vā kuṇḍalesu, puttesu puttadhītāsu dāresu ca adhigatasnehā, aññaṁ bhaṇantā",
  "atk-s0508a12:1223_5": "aññaṁ karontā diṭṭhā mayāti attho.",
  "atk-s0508a12:1224_0": "Yatoti yasmā te upāsakā sārattarattā maṇikuṇḍalesu puttesu dāresu ca apekkhavanto,",
  "atk-s0508a12:1224_1": "tasmā idha imasmiṁ buddhasāsane dhammaṁ yāthāvato addhā ekaṁsena na jānanti. Evaṁ",
  "atk-s0508a12:1224_2": "bhūtā ca ‘‘kāmā aniccā’’iti cāpi āhu ahosi, sattapakati vicittasabhāvāti adhippāyo.",
  "atk-s0508a12:1224_3": "Rāgañca tesaṁ na balatthi chettunti tesaṁ upāsakānaṁ yasmā rāgaṁ chettuṁ samucchindituṁ",
  "atk-s0508a12:1224_4": "tādisaṁ ñāṇabalaṁ natthi, tasmā tena kāraṇena sitā taṇhāvasena nissitā puttadāraṁ",
  "atk-s0508a12:1224_5": "dhanañca allīnā na vissajjentīti sabbametaṁ devatā taṁyeva upāsakaṁ uddissa aññāpadesena",
  "atk-s0508a12:1224_6": "kathesi. Taṁ sutvā upāsako saṁvegajāto pabbajitvā nacirasseva arahattaṁ pāpuṇi. Tena",
  "atk-s0508a12:1224_7": "vuttaṁ apadāne (apa. thera 2.48.46-50) –",
  "atk-s0508a12:1225": "‘‘Vipassino bhagavato, bodhiyā pādaputtame;",
  "atk-s0508a12:1226": "Sumano bījaniṁ gayha, abījiṁ bodhimuttamaṁ.",
  "atk-s0508a12:1227": "‘‘Ekanavutito kappe, abījiṁ bodhimuttamaṁ;",
  "atk-s0508a12:1228": "Duggatiṁ nābhijānāmi, bījanāya idaṁ phalaṁ.",
  "atk-s0508a12:1229": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1230": "Arahattaṁ pana patvā aññaṁ byākaronto imā eva gāthā abhāsīti.",
  "atk-s0508a12:1231": "Isidinnattheragāthāvaṇṇanā niṭṭhitā.",
  "atk-s0508a12:1232": "5. Sambulakaccānattheragāthāvaṇṇanā",
  "atk-s0508a12:1233_0": "Devocāti āyasmato sambulakaccānattherassa gāthā. Kā uppatti? Ayampi purimabuddhesu",
  "atk-s0508a12:1233_1": "katādhikāro tattha tattha bhave puññāni karonto ito catunavutikappamatthake kulagehe",
  "atk-s0508a12:1233_2": "nibbattitvā viññutaṁ patto ekadivasaṁ sataraṁsiṁ nāma paccekabuddhaṁ nirodhā vuṭṭhahitvā",
  "atk-s0508a12:1233_3": "piṇḍāya carantaṁ disvā pasannamānaso tālaphalaṁ adāsi. So tena puññakammena devamanussesu",
  "atk-s0508a12:1233_4": "saṁsaranto imasmiṁ buddhuppāde magadharaṭṭhe gahapatikule nibbattitvā ‘‘sambulo’’ti",
  "atk-s0508a12:1233_5": "laddhanāmo kaccānagottatāya sambulakaccānoti paññāyittha.",
  "atk-s0508a12:1234_0": "So vayappatto satthu santike dhammaṁ sutvā paṭiladdhasaddho pabbajitvā himavantasamīpe",
  "atk-s0508a12:1234_1": "bheravāya nāma pabbataguhāyaṁ vipassanāya kammaṁ karonto viharati. Athekadivasaṁ",
  "atk-s0508a12:1234_2": "mahā akālamegho satapaṭalasahassapaṭalo thanento gajjanto vijjullatā nicchārento",
  "atk-s0508a12:1234_3": "gaḷagaḷāyanto uṭṭhahitvā vassituṁ ārabhi, asaniyo phaliṁsu. Taṁ saddaṁ sutvā acchataracchuvanamahiṁsahatthiādayo",
  "atk-s0508a12:1234_4": "bhītatasitā bhītaravaṁ viraviṁsu. Thero pana āraddhavipassanattā kāye jīvite ca nirapekkho",
  "atk-s0508a12:1234_5": "vigatalomahaṁso taṁ acintento vipassanāyameva kammaṁ karonto ghammāpagamena utusappāyalābhena",
  "atk-s0508a12:1234_6": "samāhitacitto tāvadeva vipassanaṁ ussukkāpetvā saha abhiññāhi arahattaṁ pāpuṇi. Tena",
  "atk-s0508a12:1234_7": "vuttaṁ apadāne (apa. thera 2.51.85-90) –",
  "atk-s0508a12:1235": "‘‘Sataraṁsī nāma bhagavā, sayambhū aparājito;",
  "atk-s0508a12:1236": "Vivekā vuṭṭhahitvāna, gocarāyābhinikkhami.",
  "atk-s0508a12:1237": "‘‘Phalahattho ahaṁ disvā, upagacchiṁ narāsabhaṁ;",
  "atk-s0508a12:1238": "Pasannacitto sumano, tālaphalaṁ adāsahaṁ.",
  "atk-s0508a12:1239": "‘‘Catunnavutito kappe, yaṁ phalaṁ adadiṁ tadā;",
  "atk-s0508a12:1240": "Duggatiṁ nābhijānāmi, phaladānassidaṁ phalaṁ.",
  "atk-s0508a12:1241": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1242": "Arahattaṁ pana patvā attano paṭipattiṁ paccavekkhitvā somanassajāto udānavasena aññaṁ byākaronto –",
  "atk-s0508a12:1243": "189.",
  "atk-s0508a12:1244": " ‘‘Devo ca vassati, devo ca gaḷagaḷāyati,",
  "atk-s0508a12:1245": "Ekako cāhaṁ bherave bile viharāmi;",
  "atk-s0508a12:1246": "Tassa mayhaṁ ekakassa bherave bile viharato,",
  "atk-s0508a12:1247": "Natthi bhayaṁ vā chambhitattaṁ vā lomahaṁso vā.",
  "atk-s0508a12:1248": "190.",
  "atk-s0508a12:1249": " ‘‘Dhammatā mamesā yassa me, ekakassa bherave bile;",
  "atk-s0508a12:1250": "Viharato natthi bhayaṁ vā, chambhitattaṁ vā lomahaṁso vā’’ti. –",
  "atk-s0508a12:1251": "Gāthādvayaṁ abhāsi.",
  "atk-s0508a12:1252_0": "Tattha devo ca vassati, devo ca gaḷagaḷāyatīti devo megho vassati ca, ‘‘gaḷagaḷā’’ti",
  "atk-s0508a12:1252_1": "ca karonto gajjatīti attho. Gajjantassa hi anukaraṇametaṁ. Ekako cāhaṁ bherave bile",
  "atk-s0508a12:1252_2": "viharāmīti ahañca ekako asahāyo sappaṭibhayāyaṁ pabbataguhāyaṁ vasāmi, tassa mayhaṁ",
  "atk-s0508a12:1252_3": "evaṁbhūtassa me sato natthi bhayaṁ vā chambhitattaṁ vā lomahaṁso vāti cittutrāsasaññitaṁ",
  "atk-s0508a12:1252_4": "bhayaṁ vā taṁnimittakaṁ sarīrassa chambhitattaṁ vā lomahaṁsanamattaṁ vā natthi.",
  "atk-s0508a12:1253_0": "Kasmāti tattha kāraṇamāha ‘‘dhammatā mamesā’’ti. Apariññātavatthukassa hi tattha",
  "atk-s0508a12:1253_1": "appahīnacchandarāgatāya bhayādinā bhavitabbaṁ, mayā pana sabbaso tattha pariññātaṁ,",
  "atk-s0508a12:1253_2": "tattha ca chandarāgo samucchinno, tasmā bhayādīnaṁ abhāvo dhammatā mamesā mama dhammasabhāvo",
  "atk-s0508a12:1253_3": "esoti aññaṁ byākāsi.",
  "atk-s0508a12:1254": "Sambulakaccānattheragāthāvaṇṇanā niṭṭhitā.",
  "atk-s0508a12:1255": "6. Nitakattheragāthāvaṇṇanā",
  "atk-s0508a12:1256_0": "Kassaselūpamaṁ cittanti āyasmato nitakattherassa gāthā. Kā uppatti? Ayampi purimabuddhesu",
  "atk-s0508a12:1256_1": "katādhikāro tattha tattha bhave puññāni karonto vipassissa bhagavato kāle bandhumatīnagare",
  "atk-s0508a12:1256_2": "ārāmagopako hutvā jīvanto ekadivasaṁ bhagavantaṁ ākāsena gacchantaṁ disvā pasannamānaso",
  "atk-s0508a12:1256_3": "nāḷikeraphalaṁ dātukāmo ahosi. Satthā taṁ anuggaṇhanto ākāseyeva ṭhatvā paṭiggaṇhi.",
  "atk-s0508a12:1256_4": "So taṁ datvā uḷāraṁ pītisomanassaṁ paṭisaṁvedi. So tena puññakammena devamanussesu",
  "atk-s0508a12:1256_5": "saṁsaranto imasmiṁ buddhuppāde kosalaraṭṭhe brāhmaṇakule nibbattitvā nitakoti laddhanāmo",
  "atk-s0508a12:1256_6": "viññutaṁ patto satthu santike dhammaṁ sutvā paṭiladdhasaddho pabbajitvā kammaṭṭhānaṁ",
  "atk-s0508a12:1256_7": "gahetvā araññe viharanto ghaṭento arahattaṁ pāpuṇi. Tena vuttaṁ apadāne (apa. thera 2.51.91-99) –",
  "atk-s0508a12:1257": "‘‘Nagare bandhumatiyā, ārāmiko ahaṁ tadā;",
  "atk-s0508a12:1258": "Addasaṁ virajaṁ buddhaṁ, gacchantaṁ anilañjase.",
  "atk-s0508a12:1259": "‘‘Nāḷikeraphalaṁ gayha, buddhaseṭṭhassadāsahaṁ;",
  "atk-s0508a12:1260": "Ākāse ṭhitako santo, paṭiggaṇhi mahāyaso.",
  "atk-s0508a12:1261": "‘‘Vittisañjanano mayhaṁ, diṭṭhadhammasukhāvaho;",
  "atk-s0508a12:1262": "Phalaṁ buddhassa datvāna, vippasannena cetasā.",
  "atk-s0508a12:1263": "‘‘Adhigacchiṁ tadā pītiṁ, vipulañca sukhuttamaṁ;",
  "atk-s0508a12:1264": "Uppajjateva ratanaṁ, nibbattassa tahiṁ tahiṁ.",
  "atk-s0508a12:1265": "‘‘Ekanavutito kappe, yaṁ phalaṁ adadiṁ tadā;",
  "atk-s0508a12:1266": "Duggatiṁ nābhijānāmi, phaladānassidaṁ phalaṁ.",
  "atk-s0508a12:1267": "‘‘Dibbacakkhu visuddhaṁ me, samādhikusalo ahaṁ;",
  "atk-s0508a12:1268": "Abhiññāpāramippatto, phaladānassidaṁ phalaṁ.",
  "atk-s0508a12:1269": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1270_0": "Arahattaṁ pana patvā there phalasukhena nibbānasukhena viharante padhānapariggāhako",
  "atk-s0508a12:1270_1": "thero taṁ āraññāyatanaṁ gantvā tattha vasantānaṁ bhikkhūnaṁ pariggaṇhanatthaṁ ‘‘kassa",
  "atk-s0508a12:1270_2": "selūpama’’ntiādinā paṭhamaṁ gāthamāha.",
  "atk-s0508a12:1271_0": "191. Tattha kassa selūpamaṁ cittaṁ, ṭhitaṁ nānupakampatīti imasmiṁ araññāyatane vasantesu",
  "atk-s0508a12:1271_1": "kassa bhikkhuno cittaṁ aggaphalādhigamena ekaghanasilāmayapabbatūpamaṁ sabbesaṁ iñjanānaṁ",
  "atk-s0508a12:1271_2": "abhāvato vasībhāvappattiyā ca ṭhitaṁ sabbehipi lokadhammehi nānukampati na vedhati.",
  "atk-s0508a12:1271_3": "Idānissa akampanākāraṁ saddhiṁ kāraṇena dassetuṁ ‘‘viratta’’ntiādi vuttaṁ. Tattha",
  "atk-s0508a12:1271_4": "virattaṁ rajanīyesūti virāgasaṅkhātena ariyamaggena rajanīyesu rāguppattihetubhūtesu",
  "atk-s0508a12:1271_5": "tebhūmakadhammesu virattaṁ, tattha sabbaso samucchinnarāganti attho. Kuppanīyeti",
  "atk-s0508a12:1271_6": "paṭighaṭṭhānīye, sabbasmimpi āghātavatthusmiṁ. Na kuppatīti na dussati na vikāraṁ",
  "atk-s0508a12:1271_7": "āpajjati. Yassevaṁ bhāvitaṁ cittanti yassa ariyapuggalassa cittaṁ mano evaṁ vuttanayena",
  "atk-s0508a12:1271_8": "tādibhāvena bhāvitaṁ, kuto taṁ dukkhamessatīti taṁ puggalaṁ kuto sattato saṅkhārato",
  "atk-s0508a12:1271_9": "vā dukkhaṁ upagamissati, na tādisassa dukkhaṁ atthīti attho.",
  "atk-s0508a12:1272": "192. Evaṁ aniyamavasena pucchitamatthaṁ nitakatthero attūpanāyikaṁ katvā vissajjento ‘‘mama selūpamaṁ citta’’ntiādinā dutiyagāthāya aññaṁ byākāsi. Taṁ vuttatthameva.",
  "atk-s0508a12:1273": "Nitakattheragāthāvaṇṇanā niṭṭhitā.",
  "atk-s0508a12:1274": "7. Soṇapoṭiriyaputtattheragāthāvaṇṇanā",
  "atk-s0508a12:1275_0": "Na tāva supituṁ hotīti āyasmato soṇassa poṭiriyaputtassa gāthā. Kā uppatti? Ayampi",
  "atk-s0508a12:1275_1": "purimabuddhesu katādhikāro sikhissa bhagavato kāle vanacaro hutvā jīvanto ekadivasaṁ",
  "atk-s0508a12:1275_2": "satthāraṁ disvā pasannacitto kurañjiyaphalaṁ satthuno adāsi. So tena puññakammena",
  "atk-s0508a12:1275_3": "devamanussesu saṁsaranto imasmiṁ buddhuppāde kapilavatthusmiṁ poṭiriyassa nāma gāmabhojakassa",
  "atk-s0508a12:1275_4": "putto hutvā nibbatti, soṇotissa nāmaṁ ahosi. So vayappatto bhaddiyassa sākiyarañño",
  "atk-s0508a12:1275_5": "senāpati ahosi. Atha bhaddiyarāje heṭṭhā vuttanayena pabbajite, senāpati ‘‘rājāpi",
  "atk-s0508a12:1275_6": "nāma pabbaji, kiṁ mayhaṁ gharāvāsenā’’ti pabbaji? Pabbajitvā pana niddārāmo viharati,",
  "atk-s0508a12:1275_7": "na bhāvanamanuyuñjati. Taṁ bhagavā anupiyāyaṁ ambavane viharanto attano obhāsaṁ pharāpetvā",
  "atk-s0508a12:1275_8": "tenassa satiṁ janetvā imāya gāthāya taṁ ovadanto –",
  "atk-s0508a12:1276": "193.",
  "atk-s0508a12:1277": " ‘‘Na tāva supituṁ hoti, ratti nakkhattamālinī;",
  "atk-s0508a12:1278": "Paṭijaggitumevesā, ratti hoti vijānatā.",
  "atk-s0508a12:1279": "194.",
  "atk-s0508a12:1280": " ‘‘Hatthikkhandhāvapatitaṁ , kuñjaro ce anukkame;",
  "atk-s0508a12:1281": "Saṅgāme me mataṁ seyyo, yañce jīve parājito’’ti. – gāthādvayaṁ abhāsi;",
  "atk-s0508a12:1282_0": "Tattha na tāva supituṁ hoti, ratti nakkhattamālinīti aṭṭhahi akkhaṇehi vajjitaṁ navamaṁ",
  "atk-s0508a12:1282_1": "khaṇaṁ labhitvā ṭhitassa viññujātikassa yāva na arahattaṁ hatthagataṁ hoti, tāva",
  "atk-s0508a12:1282_2": "ayaṁ nakkhattamālinī ratti supituṁ niddāyituṁ na hoti, supanassa kālo na hoti. Apica",
  "atk-s0508a12:1282_3": "kho paṭijaggitumevesā, ratti hoti vijānatāti esā ratti nāma manussānaṁ migapakkhīnañca",
  "atk-s0508a12:1282_4": "niddūpagamanena visesato nissaddavelābhūtā paṭipattiṁ attani sañjaggituṁ jāgariyānuyogamanuyuñjitumeva",
  "atk-s0508a12:1282_5": "vijānatā viññunā icchitā hotīti.",
  "atk-s0508a12:1283_0": "Taṁ sutvā soṇo saṁviggataramānaso hirottappaṁ paccupaṭṭhapetvā abbhokāsikaṅgaṁ adhiṭṭhāya",
  "atk-s0508a12:1283_1": "vipassanāya kammaṁ karonto ‘‘hatthikkhandhova patita’’nti dutiyaṁ gāthamāha. Tattha",
  "atk-s0508a12:1283_2": "avapatitanti avamukhaṁ patitaṁ uddhaṁpādaṁ adhomukhaṁ patitaṁ. Kuñjaro ce anukkameti",
  "atk-s0508a12:1283_3": "kuñjaro anukkameyya ce. Idaṁ vuttaṁ hoti – yadāhaṁ hatthimāruhitvā saṅgāmaṁ paviṭṭho",
  "atk-s0508a12:1283_4": "hatthikkhandhato patito, tadāhaṁ saṅgāme tena hatthinā maddito mato ahosiṁ ce, taṁ",
  "atk-s0508a12:1283_5": "me maraṇaṁ seyyo, yañce idāni kilesehi parājito jīveyyaṁ, taṁ na seyyoti. Imaṁ gāthaṁ",
  "atk-s0508a12:1283_6": "vadantoyeva vipassanaṁ ussukkāpetvā arahattaṁ pāpuṇi. Tena vuttaṁ apadāne (apa. thera 2.52.1-6) –",
  "atk-s0508a12:1284": "‘‘Migaluddo pure āsiṁ, vipine vicaraṁ ahaṁ;",
  "atk-s0508a12:1285": "Addasaṁ virajaṁ buddhaṁ, sabbadhammāna pāraguṁ.",
  "atk-s0508a12:1286": "‘‘Kurañjiyaphalaṁ gayha, buddhaseṭṭhassadāsahaṁ;",
  "atk-s0508a12:1287": "Puññakkhettassa tādino, pasanno sehi pāṇibhi.",
  "atk-s0508a12:1288": "‘‘Ekatiṁse ito kappe, yaṁ phalaṁ adadiṁ tadā;",
  "atk-s0508a12:1289": "Duggatiṁ nābhijānāmi, phaladānassidaṁ phalaṁ.",
  "atk-s0508a12:1290": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1291": "Arahattaṁ pana patvā ‘‘satthārā vuttaṁ, attanā vutta’’nti ubhayañhi gāthaṁ ‘‘hatthikkhandhāvapatita’’ntiādinā paccudāhāsi. Tena idameva aññābyākaraṇaṁ ahosīti.",
  "atk-s0508a12:1292": "Soṇapoṭiriyaputtattheragāthāvaṇṇanā niṭṭhitā.",
  "atk-s0508a12:1293": "8. Nisabhattheragāthāvaṇṇanā",
  "atk-s0508a12:1294_0": "Pañcakāmaguṇe hitvāti āyasmato nisabhattherassa gāthā. Kā uppatti? Ayampi purimabuddhesu",
  "atk-s0508a12:1294_1": "katādhikāro tattha tattha bhave puññāni upacinanto vipassissa bhagavato kāle kulagehe",
  "atk-s0508a12:1294_2": "nibbattitvā viññutaṁ patto ekadivasaṁ satthāraṁ piṇḍāya carantaṁ disvā pasannacitto",
  "atk-s0508a12:1294_3": "kapitthaphalamadāsi. So tena puññakammena sugatīsuyeva saṁsaranto imasmiṁ buddhuppāde",
  "atk-s0508a12:1294_4": "koliyajanapade kulagehe nibbattitvā nisabhoti laddhanāmo vayappatto sākiyakoliyānaṁ",
  "atk-s0508a12:1294_5": "saṅgāme buddhānubhāvaṁ disvā paṭiladdhasaddho pabbajitvā tadaheva arahattaṁ pāpuṇi.",
  "atk-s0508a12:1294_6": "Tena vuttaṁ apadāne (apa. thera 2.52.7-11) –",
  "atk-s0508a12:1295": "‘‘Suvaṇṇavaṇṇaṁ sambuddhaṁ, āhutīnaṁ paṭiggahaṁ;",
  "atk-s0508a12:1296": "Rathiyaṁ paṭipajjantaṁ, kapitthaṁ adadiṁ phalaṁ.",
  "atk-s0508a12:1297": "‘‘Ekanavutito kappe, yaṁ phalaṁ adadiṁ tadā;",
  "atk-s0508a12:1298": "Duggatiṁ nābhijānāmi, phaladānassidaṁ phalaṁ.",
  "atk-s0508a12:1299": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1300": "So arahattaṁ pana patvā attano sahāyabhikkhū pamādavihārena kālaṁ vītināmente disvā te ovadanto –",
  "atk-s0508a12:1301": "195.",
  "atk-s0508a12:1302": " ‘‘Pañca kāmaguṇe hitvā, piyarūpe manorame;",
  "atk-s0508a12:1303": "Saddhāya gharā nikkhamma, dukkhassantakaro bhave’’ti. –",
  "atk-s0508a12:1304": "Paṭhamaṁ gāthaṁ abhāsi.",
  "atk-s0508a12:1305_0": "Tassattho – bālaputhujjanassa piyāyitabbasabhāvatāya piyarūpe manuññasabhāvatāya",
  "atk-s0508a12:1305_1": "manorame rūpādike pañca kāmaguṇe kāmakoṭṭhāse hitvā pahāya pariccajitvā kammaphalasaddhāya",
  "atk-s0508a12:1305_2": "ratanattayasaddhāya ca vasena gharā gharabandhanato nikkhamma nikkhamitvā pabbajjaṁ",
  "atk-s0508a12:1305_3": "upagato viññujātiko pabbajitakālato paṭṭhāya ghaṭento vāyamanto vaṭṭadukkhassa antakaro",
  "atk-s0508a12:1305_4": "bhave bhaveyyāti. Evaṁ te bhikkhū ovaditvā ‘‘ayaṁ pare eva saññāpento viharati, ‘‘sayaṁ",
  "atk-s0508a12:1305_5": "pana akārako’ti mā cintayitthā’’ti tesaṁ attano paṭipannabhāvaṁ pakāsento –",
  "atk-s0508a12:1306": "196.",
  "atk-s0508a12:1307": " ‘‘Nābhinandāmi maraṇaṁ, nābhinandāmi jīvitaṁ;",
  "atk-s0508a12:1308": "Kālañca paṭikaṅkhāmi, sampajāno patissato’’ti. –",
  "atk-s0508a12:1309_0": "Dutiyagāthāya aññaṁ byākāsi. Tattha nābhinandāmi maraṇanti maraṇaṁ na abhikaṅkhāmi.",
  "atk-s0508a12:1309_1": "Nābhinandāmi jīvitanti idaṁ pana tassa kāraṇavacanaṁ, yasmā nābhinandāmi jīvitaṁ,",
  "atk-s0508a12:1309_2": "tasmā nābhinandāmi maraṇanti. Yo hi āyatiṁ jātijarāmaraṇāya kilesābhisaṅkhāre ācinoti",
  "atk-s0508a12:1309_3": "upacinoti, so punabbhavābhinibbattiṁ abhinandanto nāntariyakatāya attano maraṇampi",
  "atk-s0508a12:1309_4": "abhinandati nāma kāraṇassa appahīnattā, khīṇāsavo pana sabbaso ācayagāmidhamme pahāya",
  "atk-s0508a12:1309_5": "apacayagāmidhamme patiṭṭhito pariññātavatthuko sabbaso jīvitaṁ anabhinandanto maraṇampi",
  "atk-s0508a12:1309_6": "anabhinandati nāma kāraṇassa eva suppahīnattā. Tenāha – ‘‘nābhinandāmi maraṇaṁ, nābhinandāmi",
  "atk-s0508a12:1309_7": "jīvita’’nti. Yadi evaṁ khīṇāsavassa parinibbānābhikaṅkhā, yāva parinibbānā avaṭṭhānañca",
  "atk-s0508a12:1309_8": "kathanti āha ‘‘kālañca paṭikaṅkhāmi, sampajāno patissato’’ti, kilesaparinibbāne siddhe",
  "atk-s0508a12:1309_9": "satipaññāvepullappattiyā sato sampajāno kevalaṁ khandhaparinibbānakālaṁ paṭikaṅkhāmi,",
  "atk-s0508a12:1309_10": "taṁ udikkhamāno āgamayamāno viharāmi, na pana me maraṇe jīvite vā abhinandanā atthi",
  "atk-s0508a12:1309_11": "arahattamaggeneva tassa samugghāṭitattāti.",
  "atk-s0508a12:1310": "Nisabhattheragāthāvaṇṇanā niṭṭhitā.",
  "atk-s0508a12:1311": "9. Usabhattheragāthāvaṇṇanā",
  "atk-s0508a12:1312_0": "Ambapallavasaṅkāsanti āyasmato usabhattherassa gāthā. Kā uppatti? Ayampi purimabuddhesu",
  "atk-s0508a12:1312_1": "katādhikāro tattha tattha bhave puññāni karonto sikhissa bhagavato kāle kulagehe",
  "atk-s0508a12:1312_2": "nibbattitvā viññutaṁ patto ekadivasaṁ satthāraṁ piṇḍāya carantaṁ disvā pasannamānaso",
  "atk-s0508a12:1312_3": "kosambaphalaṁ adāsi. So tena puññakammena devamanussesu saṁsaranto imasmiṁ buddhuppāde",
  "atk-s0508a12:1312_4": "kapilavatthusmiṁ sākiyarājakule nibbattitvā usabhoti laddhanāmo vayappatto satthu",
  "atk-s0508a12:1312_5": "ñātisamāgame buddhānubhāvaṁ disvā paṭiladdhasaddho pabbaji. So pabbajitakālato paṭṭhāya",
  "atk-s0508a12:1312_6": "samaṇadhammaṁ akatvā divā saṅgaṇikārāmo sakalarattiṁ niddāyamāno vītināmeti. So ekadivasaṁ",
  "atk-s0508a12:1312_7": "muṭṭhassati asampajāno niddaṁ okkanto supine kesamassuṁ ohāretvā ambapallavavaṇṇaṁ",
  "atk-s0508a12:1312_8": "cīvaraṁ pārupitvā hatthigīvāyaṁ nisīditvā nagaraṁ piṇḍāya paviṭṭhaṁ tattheva manusse",
  "atk-s0508a12:1312_9": "sampatte disvā lajjāya hatthikkhandhato oruyha attānaṁ disvā paṭibuddho, ‘‘īdisaṁ",
  "atk-s0508a12:1312_10": "nāma supinaṁ muṭṭhassatinā asampajānena niddāyamānena mayā diṭṭha’’nti uppannasaṁvego",
  "atk-s0508a12:1312_11": "vipassanaṁ paṭṭhapetvā nacirasseva arahattaṁ pāpuṇi. Tena vuttaṁ apadāne (apa. thera 2.52.12-16) –",
  "atk-s0508a12:1313": "‘‘Kakudhaṁ vilasantaṁva, devadevaṁ narāsabhaṁ;",
  "atk-s0508a12:1314": "Rathiyaṁ paṭipajjantaṁ, kosambaṁ adadiṁ tadā.",
  "atk-s0508a12:1315": "‘‘Ekatiṁse ito kappe, yaṁ phalaṁ adadiṁ tadā;",
  "atk-s0508a12:1316": "Duggatiṁ nābhijānāmi, phaladānassidaṁ phalaṁ.",
  "atk-s0508a12:1317": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1318": "Atha thero yathādiṭṭhaṁ supinaṁ aṅkusaṁ katvā arahattassa adhigatattā tasseva supinassa kittanavasena aññaṁ byākaronto –",
  "atk-s0508a12:1319": "197.",
  "atk-s0508a12:1320": " ‘‘Ambapallavasaṅkāsaṁ, aṁse katvāna cīvaraṁ;",
  "atk-s0508a12:1321": "Nisinno hatthigīvāyaṁ, gāmaṁ piṇḍāya pāvisiṁ.",
  "atk-s0508a12:1322": "198.",
  "atk-s0508a12:1323": " ‘‘Hatthikkhandhato oruyha, saṁvegaṁ alabhiṁ tadā;",
  "atk-s0508a12:1324": "Sohaṁ ditto tadā santo, patto me āsavakkhayo’’ti. – gāthādvayamāha;",
  "atk-s0508a12:1325_0": "Tattha ambapallavasaṅkāsaṁ, aṁse katvāna cīvaranti ambapallavākāraṁ pavāḷavaṇṇaṁ",
  "atk-s0508a12:1325_1": "cīvaraṁ khandhe karitvā uttarāsaṅgaṁ karitvā. Gāmanti attano rājadhāniṁ hatthikkhandhe",
  "atk-s0508a12:1325_2": "nisinno piṇḍāya pāvisiṁ, paviṭṭhamattova mahājanena olokiyamāno hatthikkhandhato",
  "atk-s0508a12:1325_3": "oruyha ṭhito paṭibujjhiṁ, pabuddhova saṁvegaṁ alabhiṁ tadā ‘‘muṭṭhassati asampajāno",
  "atk-s0508a12:1325_4": "hutvā niddāyokkamanena etaṁ jāta’’nti. Apare pana ‘‘rājāva hutvā rattibhāge evarūpaṁ",
  "atk-s0508a12:1325_5": "supinaṁ disvā vibhātāya rattiyā hatthikkhandhaṁ āruyha nagaravīthiyaṁ caranto taṁ",
  "atk-s0508a12:1325_6": "supinaṁ saritvā hatthikkhandhato oruyha saṁvegaṁ labhitvā satthu santike pabbajitvā",
  "atk-s0508a12:1325_7": "arahattaṁ patvā udānaṁ udānento imā gāthā abhāsī’’ti vadanti. Dittoti tasmiṁ rājakāle",
  "atk-s0508a12:1325_8": "jātimadabhogamadādiparidappito samāno saṁvegamalabhinti yojanā.",
  "atk-s0508a12:1326": "Usabhattheragāthāvaṇṇanā niṭṭhitā.",
  "atk-s0508a12:1327": "10. Kappaṭakurattheragāthāvaṇṇanā",
  "atk-s0508a12:1328_0": "Ayamitikappaṭoti āyasmato kappaṭakurattherassa gāthā. Kā uppatti. Ayampi purimabuddhesu",
  "atk-s0508a12:1328_1": "katādhikāro tattha tattha bhave puññāni upacinanto vipassissa bhagavato kāle kulagehe",
  "atk-s0508a12:1328_2": "nibbattitvā viññutaṁ patto ekadivasaṁ bhagavantaṁ vinatāya nāma nadiyā tīre aññatarasmiṁ",
  "atk-s0508a12:1328_3": "rukkhamūle nisinnaṁ disvā pasannamānaso ketakapupphehi pūjaṁ akāsi. So tena puññakammena",
  "atk-s0508a12:1328_4": "devamanussesu saṁsaranto imasmiṁ buddhuppāde sāvatthiyaṁ duggatakule nibbattitvā",
  "atk-s0508a12:1328_5": "yāva vayappatti, tāva aññaṁ upāyaṁ ajānanto kappaṭakhaṇḍanivāsano sarāvahattho tattha",
  "atk-s0508a12:1328_6": "tattha kuraṁ pariyesanto vicari, tena kappaṭakurotveva paññāyittha. So vayappatto",
  "atk-s0508a12:1328_7": "tiṇaṁ vikkiṇitvā jīvikaṁ kappento ekadivasaṁ tiṇalāvanatthaṁ araññaṁ gato tattha",
  "atk-s0508a12:1328_8": "aññataraṁ khīṇāsavattheraṁ disvā taṁ upasaṅkamitvā vanditvā nisīdi. Tassa thero dhammaṁ",
  "atk-s0508a12:1328_9": "kathesi. So dhammaṁ sutvā paṭiladdhasaddho ‘‘kiṁ me imāya kicchajīvikāyā’’ti pabbajitvā",
  "atk-s0508a12:1328_10": "attano nivatthakappaṭacoḷaṁ ekasmiṁ ṭhāne nikkhipi. Yadā cassa anabhirati uppajjati,",
  "atk-s0508a12:1328_11": "tadā taṁ kappaṭaṁ olokentassa anabhirati vigacchati, saṁvegaṁ paṭilabhi. Evaṁ karonto",
  "atk-s0508a12:1328_12": "sattakkhattuṁ uppabbaji. Tassa taṁ kāraṇaṁ bhikkhū bhagavato ārocesuṁ. Athekadivasaṁ",
  "atk-s0508a12:1328_13": "kappaṭakuro bhikkhu dhammasabhāyaṁ parisapariyante nisinno niddāyati, taṁ bhagavā codento –",
  "atk-s0508a12:1329": "199.",
  "atk-s0508a12:1330": " ‘‘Ayamiti kappaṭo kappaṭakuro, acchāya atibharitāya;",
  "atk-s0508a12:1331": "Amataghaṭikāyaṁ dhammakaṭamatto, katapadaṁ jhānāni ocetuṁ.",
  "atk-s0508a12:1332": "200.",
  "atk-s0508a12:1333": " ‘‘Mā kho tvaṁ kappaṭa pacālesi, mā tvaṁ upakaṇṇamhi tāḷessaṁ;",
  "atk-s0508a12:1334": "Na hi tvaṁ kappaṭa mattamaññāsi, saṅghamajjhamhi pacalāyamāno’’ti. –",
  "atk-s0508a12:1335": "Gāthādvayaṁ abhāsi.",
  "atk-s0508a12:1336_0": "Tattha ayamiti kappaṭo kappaṭakuroti kappaṭakuro bhikkhu ‘‘ayaṁ mama kappaṭo, imaṁ",
  "atk-s0508a12:1336_1": "paridahitvā yathā tathā jīvāmī’’ti evaṁ uppannamicchāvitakko acchāya atibharitāya",
  "atk-s0508a12:1336_2": "amataghaṭikāyaṁ mama amataghaṭe tahaṁ tahaṁ vassante ‘‘amatamadhigataṁ ahamanusāsāmi,",
  "atk-s0508a12:1336_3": "ahaṁ dhammaṁ desemi’’ (mahāva. 12; ma. ni. 1.286; 2.342). ‘‘Andhībhūtasmiṁ lokasmiṁ,",
  "atk-s0508a12:1336_4": "āhañchaṁ amatadundubhi’’ntiādinā (mahāva. 11; ma. ni. 1.285; 2.341) ghosetvā mayā",
  "atk-s0508a12:1336_5": "dhammāmate pavassiyamāne katapadaṁ jhānāni ocetuṁ lokiyalokuttarajjhānāni upacetuṁ",
  "atk-s0508a12:1336_6": "bhāvetuṁ katapadaṁ kaṭamaggavihitabhāvanāmaggaṁ idaṁ mama sāsanaṁ, tathāpi dhammakaṭamatto",
  "atk-s0508a12:1336_7": "mama sāsanadhammato ukkaṇṭhacitto apagatamānaso kappaṭakuroti taṁ codetvā punapissa",
  "atk-s0508a12:1336_8": "sahoḍḍhaṁ coraṁ gaṇhanto viya pamādavihāraṁ dassento ‘‘mā kho tvaṁ, kappaṭa, pacālesī’’ti gāthamāha.",
  "atk-s0508a12:1337_0": "Tattha mā kho tvaṁ, kappaṭa, pacālesīti tvaṁ, kappaṭakura, ‘‘mama dhammaṁ suṇissāmī’’ti",
  "atk-s0508a12:1337_1": "nisīditvā mā kho pacālesi mā pacalāhi mā niddaṁ upagacchi. Mā tvaṁ upakaṇṇamhi tāḷessanti",
  "atk-s0508a12:1337_2": "taṁ niddāyamānaṁ upakaṇṇamhi kaṇṇasamīpe desanāhatthena ahaṁ mā patāḷessaṁ. Yathā",
  "atk-s0508a12:1337_3": "ito paraṁ kilesappahānāya ahaṁ taṁ na ovadeyyaṁ, tathā paṭipajjāhīti attho. Na hi",
  "atk-s0508a12:1337_4": "tvaṁ, kappaṭa, mattamaññāsīti tvaṁ, kappaṭa, saṅghamajjhamhi pacalāyamāno mattaṁ",
  "atk-s0508a12:1337_5": "pamāṇaṁ na vā maññasi, ‘‘ayamatidullabho khaṇo paṭiladdho, so mā upajjhagā’’ti ettakampi",
  "atk-s0508a12:1337_6": "na jānāsi, passa yāva ca te aparaddhanti codesi.",
  "atk-s0508a12:1338_0": "Evaṁ bhagavatā dvīhi gāthāhi gāḷhaṁ taṁ niggayha codanāya katāya aṭṭhivedhaviddho",
  "atk-s0508a12:1338_1": "viya caṇḍagajo maggaṁ otaranto viya ca sañjātasaṁvego vipassanaṁ paṭṭhapetvā nacirasseva",
  "atk-s0508a12:1338_2": "arahattaṁ pāpuṇi. Tena vuttaṁ apadāne (apa. thera 2.52.17-22) –",
  "atk-s0508a12:1339": "‘‘Vinatānadiyā tīre, vihāsi purisuttamo;",
  "atk-s0508a12:1340": "Addasaṁ virajaṁ buddhaṁ, ekaggaṁ susamāhitaṁ.",
  "atk-s0508a12:1341": "‘‘Madhugandhassa pupphena, ketakassa ahaṁ tadā;",
  "atk-s0508a12:1342": "Pasannacitto sumano, buddhaseṭṭhamapūjayiṁ.",
  "atk-s0508a12:1343": "‘‘Ekanavutito kappe, yaṁ pupphamabhipūjayiṁ;",
  "atk-s0508a12:1344": "Duggatiṁ nābhijānāmi, buddhapūjāyidaṁ phalaṁ.",
  "atk-s0508a12:1345": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1346": "Arahattaṁ pana patvā satthārā vuttagāthādvayameva attano arahattādhigamanassa aṅkusabhūtanti paccudāhāsi. Tenassa tadeva aññābyākaraṇaṁ ahosīti.",
  "atk-s0508a12:1347": "Kappaṭakurattheragāthāvaṇṇanā niṭṭhitā.",
  "atk-s0508a12:1348": "Catutthavaggavaṇṇanā niṭṭhitā.",
  "atk-s0508a12:1349": "5. Pañcamavaggo",
  "atk-s0508a12:1350": "1. Kumārakassapattheragāthāvaṇṇanā",
  "atk-s0508a12:1351_0": "Ahobuddhā aho dhammāti āyasmato kumārakassapattherassa gāthā. Kā uppatti? Ayampi",
  "atk-s0508a12:1351_1": "purimabuddhesu katādhikāro tattha tattha bhave puññāni upacinanto padumuttarassa",
  "atk-s0508a12:1351_2": "bhagavato kāle brāhmaṇakule nibbattitvā viññutaṁ pāpuṇi. ‘‘Kulagehe’’ti pana aṅguttaraṭṭhakathāyaṁ",
  "atk-s0508a12:1351_3": "(a. ni. aṭṭha. 1.1.217) vuttaṁ. So satthu santikaṁ gantvā dhammaṁ suṇanto satthāraṁ",
  "atk-s0508a12:1351_4": "ekaṁ bhikkhuṁ cittakathikānaṁ aggaṭṭhāne ṭhapentaṁ disvā sayampi taṁ ṭhānantaraṁ",
  "atk-s0508a12:1351_5": "ākaṅkhanto paṇidhānaṁ katvā tadanurūpāni puññāni karonto kassapassa bhagavato kāle",
  "atk-s0508a12:1351_6": "samaṇadhammaṁ katvā sugatīsuyeva saṁsaranto imasmiṁ buddhuppāde rājagahe seṭṭhidhītāya",
  "atk-s0508a12:1351_7": "kucchimhi paṭisandhiṁ gaṇhi. Sā kira kumārikākāleyeva pabbajitukāmā hutvā mātāpitaro",
  "atk-s0508a12:1351_8": "yācitvā pabbajjaṁ alabhamānā kulagharaṁ gatāpi gabbhasaṇṭhitampi ajānantī sāmikaṁ",
  "atk-s0508a12:1351_9": "ārādhetvā tena anuññātā bhikkhunīsu pabbajitā. Tassā gabbhinibhāvaṁ disvā bhikkhuniyo",
  "atk-s0508a12:1351_10": "devadattaṁ pucchiṁsu. So ‘‘assamaṇī’’ti āha. Puna dasabalaṁ pucchiṁsu. Satthā upālittheraṁ",
  "atk-s0508a12:1351_11": "paṭicchāpesi. Thero sāvatthinagaravāsīni kulāni visākhañca upāsikaṁ pakkosāpetvā",
  "atk-s0508a12:1351_12": "sarājikāya parisāya vinicchinanto ‘‘pure laddho gabbho, pabbajjā arogā’’ti āha. Satthā",
  "atk-s0508a12:1351_13": "‘‘suvinicchitaṁ adhikaraṇa’’nti therassa sādhukāraṁ adāsi.",
  "atk-s0508a12:1352_0": "Sā bhikkhunī suvaṇṇabimbasadisaṁ puttaṁ vijāyi. Taṁ rājā pasenadikosalo posesi. ‘‘Kassapo’’ti",
  "atk-s0508a12:1352_1": "cassa nāmaṁ akaṁsu. Aparabhāge alaṅkaritvā satthu santikaṁ netvā pabbājesi. Kumārakāle",
  "atk-s0508a12:1352_2": "pabbajitattā bhagavatā ‘‘kassapaṁ pakkosatha, idaṁ phalaṁ vā khādanīyaṁ vā kassapassa",
  "atk-s0508a12:1352_3": "dethā’’ti vutte ‘‘katarakassapassā’’ti. ‘‘Kumārakassapassā’’ti. Evaṁ gahitanāmattā",
  "atk-s0508a12:1352_4": "rañño posāvanikaputtattā ca vuḍḍhakālepi kumārakassapotveva paññāyittha.",
  "atk-s0508a12:1353_0": "So pabbajitakālato paṭṭhāya vipassanāya ceva kammaṁ karoti, buddhavacanañca uggaṇhāti.",
  "atk-s0508a12:1353_1": "Atha tena saddhiṁ pabbatamatthake samaṇadhammaṁ katvā anāgāmī hutvā suddhāvāse nibbatto",
  "atk-s0508a12:1353_2": "mahābrahmā ‘‘vipassanāya mukhaṁ dassetvā maggaphalappattiyā upāyaṁ karissāmī’’ti",
  "atk-s0508a12:1353_3": "pañcadasa pañhe abhisaṅkharitvā andhavane vasantassa therassa ‘‘ime pañhe satthāraṁ",
  "atk-s0508a12:1353_4": "puccheyyāsī’’ti ācikkhitvā gato. So te pañhe bhagavantaṁ pucchi. Bhagavāpissa byākāsi.",
  "atk-s0508a12:1353_5": "Thero satthārā kathitaniyāmeneva te uggaṇhitvā vipassanaṁ gabbhaṁ gaṇhāpetvā arahattaṁ",
  "atk-s0508a12:1353_6": "pāpuṇi. Tena vuttaṁ apadāne (apa. thera 2.54.150-177) –",
  "atk-s0508a12:1354": "‘‘Ito satasahassamhi, kappe uppajji nāyako;",
  "atk-s0508a12:1355": "Sabbalokahito vīro, padumuttaranāmako.",
  "atk-s0508a12:1356": "‘‘Tadāhaṁ brāhmaṇo hutvā, vissuto vedapāragū;",
  "atk-s0508a12:1357": "Divāvihāraṁ vicaraṁ, addasaṁ lokanāyakaṁ.",
  "atk-s0508a12:1358": "‘‘Catusaccaṁ pakāsentaṁ, bodhayantaṁ sadevakaṁ;",
  "atk-s0508a12:1359": "Vicittakathikānaggaṁ, vaṇṇayantaṁ mahājane.",
  "atk-s0508a12:1360": "‘‘Tadā muditacittohaṁ, nimantetvā tathāgataṁ;",
  "atk-s0508a12:1361": "Nānārattehi vatthehi, alaṅkaritvāna maṇḍapaṁ.",
  "atk-s0508a12:1362": "‘‘Nānāratanapajjotaṁ, sasaṅghaṁ bhojayiṁ tahiṁ;",
  "atk-s0508a12:1363": "Bhojayitvāna sattāhaṁ, nānaggarasabhojanaṁ.",
  "atk-s0508a12:1364": "‘‘Nānācittehi pupphehi, pūjayitvā sasāvakaṁ;",
  "atk-s0508a12:1365": "Nipacca pādamūlamhi, taṁ ṭhāna patthayiṁ ahaṁ.",
  "atk-s0508a12:1366": "‘‘Tadā munivaro āha, karuṇekarasāsayo;",
  "atk-s0508a12:1367": "Passathetaṁ dijavaraṁ, padumānanalocanaṁ.",
  "atk-s0508a12:1368": "‘‘Pītipāmojjabahulaṁ , samuggatatanūruhaṁ;",
  "atk-s0508a12:1369": "Hāsamhitavisālakkhaṁ, mama sāsanalālasaṁ.",
  "atk-s0508a12:1370": "‘‘Patitaṁ pādamūle me, ekāvatthasumānasaṁ;",
  "atk-s0508a12:1371": "Esa pattheti taṁ ṭhānaṁ, vicittakathikattanaṁ.",
  "atk-s0508a12:1372": "‘‘Satasahassito kappe, okkākakulasambhavo;",
  "atk-s0508a12:1373": "Gotamo nāma gottena, satthā loke bhavissati.",
  "atk-s0508a12:1374": "‘‘Tassa dhammesu dāyādo, oraso dhammanimmito;",
  "atk-s0508a12:1375": "Kumārakassapo nāma, hessati satthu sāvako.",
  "atk-s0508a12:1376": "‘‘Vicittapupphadussānaṁ, ratanānañca vāhasā;",
  "atk-s0508a12:1377": "Vicittakathikānaṁ so, aggataṁ pāpuṇissati.",
  "atk-s0508a12:1378": "‘‘Tena kammena sukatena, cetanāpaṇidhīhi ca;",
  "atk-s0508a12:1379": "Jahitvā mānusaṁ dehaṁ, tāvatiṁsamagacchahaṁ.",
  "atk-s0508a12:1380": "‘‘Paribbhamaṁ bhavābhave, raṅgamajjhe yathā naṭo;",
  "atk-s0508a12:1381": "Sākhamigatrajo hutvā, migiyā kucchimokkamiṁ.",
  "atk-s0508a12:1382": "‘‘Tadā mayi kucchigate, vajjhavāro upaṭṭhito;",
  "atk-s0508a12:1383": "Sākhena cattā me mātā, nigrodhaṁ saraṇaṁ gatā.",
  "atk-s0508a12:1384": "‘‘Tena sā migarājena, maraṇā parimocitā;",
  "atk-s0508a12:1385": "Pariccajitvā sapāṇaṁ, mamevaṁ ovadī tadā.",
  "atk-s0508a12:1386": "‘‘Nigrodhameva seveyya, na sākhamupasaṁvase;",
  "atk-s0508a12:1387": "Nigrodhasmiṁ mataṁ seyyo, yañce sākhamhi jīvitaṁ.",
  "atk-s0508a12:1388": "‘‘Tenānusiṭṭhā migayūthapena, ahañca mātā ca tathetare ca;",
  "atk-s0508a12:1389": "Āgamma rammaṁ tusitādhivāsaṁ, gatā pavāsaṁ sagharaṁ yatheva.",
  "atk-s0508a12:1390": "‘‘Puno kassapavīrassa, atthamentamhi sāsane;",
  "atk-s0508a12:1391": "Āruyha selasikharaṁ, yuñjitvā jinasāsanaṁ.",
  "atk-s0508a12:1392": "‘‘Idānāhaṁ rājagahe, jāto seṭṭhikule ahuṁ;",
  "atk-s0508a12:1393": "Āpannasattā me mātā, pabbaji anagāriyaṁ.",
  "atk-s0508a12:1394": "‘‘Sagabbhaṁ taṁ viditvāna, devadattamupānayuṁ;",
  "atk-s0508a12:1395": "So avoca vināsetha, pāpikaṁ bhikkhuniṁ imaṁ.",
  "atk-s0508a12:1396": "‘‘Idānipi munindena, jinena anukampitā;",
  "atk-s0508a12:1397": "Sukhinī ajanī mayhaṁ, mātā bhikkhunupassaye.",
  "atk-s0508a12:1398": "‘‘Taṁ viditvā mahīpālo, kosalo maṁ aposayi;",
  "atk-s0508a12:1399": "Kumāraparihānena, nāmenāhañca kassapo.",
  "atk-s0508a12:1400": "‘‘Mahākassapamāgamma, ahaṁ kumārakassapo;",
  "atk-s0508a12:1401": "Vammikasadisaṁ kāyaṁ, sutvā buddhena desitaṁ.",
  "atk-s0508a12:1402": "‘‘Tato cittaṁ vimucci me, anupādāya sabbaso;",
  "atk-s0508a12:1403": "Pāyāsiṁ damayitvāhaṁ, etadaggamapāpuṇiṁ.",
  "atk-s0508a12:1404": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1405": "Arahattaṁ pana patvā cittakathikabhāvena satthārā etadagge ṭhapito attano paṭipattiṁ paccavekkhitvā ratanattayaguṇavibhāvanamukhena aññaṁ byākaronto –",
  "atk-s0508a12:1406": "201.",
  "atk-s0508a12:1407": " ‘‘Aho buddhā aho dhammā, aho no satthu sampadā;",
  "atk-s0508a12:1408": "Yattha etādisaṁ dhammaṁ, sāvako sacchikāhiti.",
  "atk-s0508a12:1409": "202.",
  "atk-s0508a12:1410": " ‘‘Asaṅkheyyesu kappesu, sakkāyādhigatā ahū;",
  "atk-s0508a12:1411": "Tesamayaṁ pacchimako, carimoyaṁ samussayo;",
  "atk-s0508a12:1412": "Jātimaraṇasaṁsāro, natthi dāni punabbhavo’’ti. – gāthādvayaṁ abhāsi;",
  "atk-s0508a12:1413_0": "Tattha ahoti acchariyatthe nipāto. Buddhāti sabbaññubuddhā, gāravavasena bahuvacanaṁ,",
  "atk-s0508a12:1413_1": "aho acchariyā sambuddhāti attho. Dhammāti pariyattidhammena saddhiṁ nava lokuttaradhammā.",
  "atk-s0508a12:1413_2": "Aho no satthu sampadāti amhākaṁ satthu dasabalassa aho sampattiyo. Yatthāti yasmiṁ",
  "atk-s0508a12:1413_3": "satthari brahmacariyavāsena. Etādisaṁ dhammaṁ, sāvako sacchikāhitīti etādisaṁ evarūpaṁ",
  "atk-s0508a12:1413_4": "suvisuddhajjhānābhiññāparivāraṁ anavasesakilesakkhayāvahaṁ santaṁ paṇītaṁ anuttaraṁ",
  "atk-s0508a12:1413_5": "dhammaṁ sāvakopi nāma sacchikarissati, tasmā evaṁvidhaguṇavisesādhigamahetubhūtā",
  "atk-s0508a12:1413_6": "aho acchariyā buddhā bhagavanto, acchariyā dhammaguṇā, acchariyā amhākaṁ satthu sampattiyoti",
  "atk-s0508a12:1413_7": "ratanattayassa guṇādhimuttiṁ pavedesīti. Dhammasampattikittaneneva hi saṅghasuppaṭipatti kittitā hotīti.",
  "atk-s0508a12:1414_0": "Evaṁ sādhāraṇavasena dassitaṁ dhammassa sacchikiriyaṁ idāni attupanāyikaṁ katvā dassento",
  "atk-s0508a12:1414_1": "‘‘asaṅkheyyesū’’ti gāthamāha. Tattha asaṅkheyyesūti gaṇanapathaṁ vītivattesu mahākappesu.",
  "atk-s0508a12:1414_2": "Sakkāyāti pañcupādānakkhandhā. Te hi paramatthato vijjamānadhammasamūhatāya ‘‘sakkāyā’’ti",
  "atk-s0508a12:1414_3": "vuccanti. Ahūti nivattanūpāyassa anadhigatattā anapagatā ahesuṁ. Tesamayaṁ pacchimako",
  "atk-s0508a12:1414_4": "carimoyaṁ samussayoti yasmā ayaṁ sabbapacchimako, tato eva carimo, tasmā jātimaraṇasahito",
  "atk-s0508a12:1414_5": "khandhādipaṭipāṭisaññito saṁsāro idāni āyatiṁ punabbhavābhāvato punabbhavo natthi,",
  "atk-s0508a12:1414_6": "ayamantimā jātīti attho.",
  "atk-s0508a12:1415": "Kumārakassapattheragāthāvaṇṇanā niṭṭhitā.",
  "atk-s0508a12:1416": "2. Dhammapālattheragāthāvaṇṇanā",
  "atk-s0508a12:1417_0": "Yo have daharo bhikkhūti āyasmato dhammapālattherassa gāthā. Kā uppatti? Ayampi purimabuddhesu",
  "atk-s0508a12:1417_1": "katādhikāro tattha tattha bhave puññāni upacinanto atthadassissa bhagavato kāle kulagehe",
  "atk-s0508a12:1417_2": "nibbattitvā viññutaṁ patto kenacideva karaṇīyena vanantaṁ upagato satthāraṁ disvā",
  "atk-s0508a12:1417_3": "pasannamānaso pilakkhaphalamadāsi. So tena puññakammena devamanussesu saṁsaranto",
  "atk-s0508a12:1417_4": "imasmiṁ buddhuppāde satthari parinibbute avantiraṭṭhe brāhmaṇakule nibbattitvā dhammapāloti",
  "atk-s0508a12:1417_5": "laddhanāmo vayappatto takkasilaṁ gantvā sippaṁ uggahetvā paṭinivattento antarāmagge",
  "atk-s0508a12:1417_6": "ekasmiṁ vihāre aññataraṁ theraṁ disvā tassa santike dhammaṁ sutvā paṭiladdhasaddho",
  "atk-s0508a12:1417_7": "pabbajitvā vipassanaṁ vaḍḍhetvā chaḷabhiñño ahosi. Tena vuttaṁ apadāne (apa. thera 1.39.21-25) –",
  "atk-s0508a12:1418": "‘‘Vanantare buddhaṁ disvā, atthadassiṁ mahāyasaṁ;",
  "atk-s0508a12:1419": "Pasannacitto sumano, pilakkhassādadiṁ phalaṁ.",
  "atk-s0508a12:1420": "‘‘Aṭṭhārase kappasate, yaṁ phalamadadiṁ tadā;",
  "atk-s0508a12:1421": "Duggatiṁ nābhijānāmi, phaladānassidaṁ phalaṁ.",
  "atk-s0508a12:1422": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1423_0": "Chaḷabhiñño pana hutvā samāpattisukhena vītināmento ekadivasaṁ tasmiṁ vihāre dve",
  "atk-s0508a12:1423_1": "sāmaṇere rukkhagge pupphāni ocinante ārūḷhasākhāya bhaggāya patante disvā thero iddhānubhāvena",
  "atk-s0508a12:1423_2": "hatthena gahetvā arogeyeva bhūmiyaṁ ṭhapetvā tesaṁ sāmaṇerānaṁ dhammaṁ desento –",
  "atk-s0508a12:1424": "203.",
  "atk-s0508a12:1425": " ‘‘Yo have daharo bhikkhu, yuñjati buddhasāsane;",
  "atk-s0508a12:1426": "Jāgaro sa hi suttesu, amoghaṁ tassa jīvitaṁ.",
  "atk-s0508a12:1427": "204.",
  "atk-s0508a12:1428": " ‘‘Tasmā saddhañca sīlañca, pasādaṁ dhammadassanaṁ;",
  "atk-s0508a12:1429": "Anuyuñjetha medhāvī, saraṁ buddhāna sāsana’’nti. – imā dve gāthā abhāsi;",
  "atk-s0508a12:1430_0": "Tattha yoti aniyamavacanaṁ. Haveti daḷhatthe nipāto. Daharoti taruṇo. Bhikkhatīti",
  "atk-s0508a12:1430_1": "bhikkhu. Yuñjatīti ghaṭati vāyamati. Jāgaroti jāgaraṇadhammasamannāgato. Suttesūti",
  "atk-s0508a12:1430_2": "supantesu. Idaṁ vuttaṁ hoti yo bhikkhu daharova samāno taruṇo ‘‘tathāhaṁ pacchā vuḍḍhakāle",
  "atk-s0508a12:1430_3": "jānissāmī’’ti acintetvā buddhānaṁ sāsane appamādapaṭipattiyaṁ yuñjati samathavipassanābhāvanāya",
  "atk-s0508a12:1430_4": "yogaṁ karoti, so suttesu avijjāniddāya suttesu pamattesu saddhādijāgaradhammasamannāgamena",
  "atk-s0508a12:1430_5": "jāgaro, tato eva attahitaparahitapāripūriyā amoghaṁ avañjhaṁ tassa jīvitaṁ, yasmā",
  "atk-s0508a12:1430_6": "ca etadevaṁ, tasmā saddhañca ‘‘atthi kammaṁ atthi kammavipāko’’tiādinayappavattaṁ",
  "atk-s0508a12:1430_7": "kammaphalasaddhañca, saddhūpanibandhattā sīlassa tadupanissayaṁ catupārisuddhisīlañca,",
  "atk-s0508a12:1430_8": "‘‘sammāsambuddho bhagavā, svākhāto dhammo, suppaṭipanno saṅgho’’ti evaṁ pavattaratanattayappasādañca",
  "atk-s0508a12:1430_9": ", vipassanāpaññāsahitāya maggapaññāya pariññādivasena catusaccadhammadassanañca medhāvī",
  "atk-s0508a12:1430_10": "dhammojapaññāya samannāgato bhikkhu buddhānaṁ sāsanaṁ ovādaṁ anusiṭṭhiṁ anussaranto",
  "atk-s0508a12:1430_11": "ādittampi attano sīsaṁ ajjhupekkhitvā anuyuñjetha, tattha anuyogaṁ ātappaṁ kareyyāti attho.",
  "atk-s0508a12:1431": "Dhammapālattheragāthāvaṇṇanā niṭṭhitā.",
  "atk-s0508a12:1432": "3. Brahmālittheragāthāvaṇṇanā",
  "atk-s0508a12:1433_0": "Kassindriyāni samathaṅgatānīti āyasmato brahmālittherassa gāthā. Kā uppatti? Ayampi",
  "atk-s0508a12:1433_1": "purimabuddhesu katādhikāro tattha tattha bhave vivaṭṭūpanissayaṁ kusalaṁ upacinanto",
  "atk-s0508a12:1433_2": "vipassissa bhagavato kāle kulagehe nibbattitvā viññutaṁ patto ekadivasaṁ satthāraṁ",
  "atk-s0508a12:1433_3": "piṇḍāya carantaṁ disvā pasannamānaso vanditvā pādaphalaṁ adāsi. Satthā anumodanaṁ",
  "atk-s0508a12:1433_4": "vatvā pakkāmi. So tena puññakammena devamanussesu saṁsaranto imasmiṁ buddhuppāde",
  "atk-s0508a12:1433_5": "kosalaraṭṭhe brāhmaṇakule nibbattitvā brahmālīti laddhanāmo viññutaṁ patto hetusampattiyā",
  "atk-s0508a12:1433_6": "codiyamāno saṁsāre sañjātasaṁvego tādisena kalyāṇamittasannissayena buddhasāsane",
  "atk-s0508a12:1433_7": "pabbajitvā patirūpakammaṭṭhānaṁ gahetvā araññe viharanto ñāṇassa paripākagatattā",
  "atk-s0508a12:1433_8": "nacirasseva vipassanaṁ vaḍḍhetvā chaḷabhiñño ahosi. Tena vuttaṁ apadāne (apa. thera 2.51.63-67) –",
  "atk-s0508a12:1434": "‘‘Suvaṇṇavaṇṇaṁ sambuddhaṁ, āhutīnaṁ paṭiggahaṁ;",
  "atk-s0508a12:1435": "Rathiyaṁ paṭipajjantaṁ, pādaphalaṁ adāsahaṁ.",
  "atk-s0508a12:1436": "‘‘Ekanavutito kappe, yaṁ phalaṁ adadiṁ tadā;",
  "atk-s0508a12:1437": "Duggatiṁ nābhijānāmi, phaladānassidaṁ phalaṁ.",
  "atk-s0508a12:1438": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1439": "Chaḷabhiñño pana hutvā maggasukhena phalasukhena vītināmento ekadivasaṁ padhānapariggāhakena therena tasmiṁ araññāyatane bhikkhū uddissa vuttaṁ padhānānuyogaṁ pariggaṇhanto –",
  "atk-s0508a12:1440": "205.",
  "atk-s0508a12:1441": " ‘‘Kassindriyāni samathaṅgatāni, assā yathā sārathinā sudantā;",
  "atk-s0508a12:1442": "Pahīnamānassa anāsavassa, devāpi kassa pihayanti tādino.",
  "atk-s0508a12:1443": "206.",
  "atk-s0508a12:1444": " ‘‘Mayhindriyāni samathaṅgatāni, assā yathā sārathinā sudantā;",
  "atk-s0508a12:1445": "Pahīnamānassa anāsavassa, devāpi mayhaṁ pihayanti tādino’’ti. –",
  "atk-s0508a12:1446": "Gāthādvayaṁ abhāsi.",
  "atk-s0508a12:1447_0": "Tassattho – imasmiṁ araññāyatane vasantesu bhikkhūsu kassa bhikkhuno therassa vā",
  "atk-s0508a12:1447_1": "navassa vā majjhimassa vā chekena sārathinā sudantā assā viya manacchaṭṭhāni indriyāni",
  "atk-s0508a12:1447_2": "samathaṁ dantabhāvaṁ nibbisevanabhāvaṁ gatāni. Kassa navavidhampi mānaṁ pahāya ṭhitattā",
  "atk-s0508a12:1447_3": "pahīnamānassa catunnampi āsavānaṁ abhāvena anāsavassa iṭṭhādīsu tādilakkhaṇappattiyā",
  "atk-s0508a12:1447_4": "tādino devāpi pihayanti manussāpi sammāpaṭipattidassanādinā ca ādarena patthentīti.",
  "atk-s0508a12:1448_0": "Tattha ca gāthāyaṁ purimaḍḍhena anāgāmimaggādhigamo puṭṭho, anāgāminopi hi indriyāni",
  "atk-s0508a12:1448_1": "pahīnakāmarāgabyāpādatāya samathaṁ nibbisevanataṁ gatāni honti. Itarena arahattamaggapaṭilābho,",
  "atk-s0508a12:1448_2": "arahā hi ‘‘pahīnamāno anāsavo tādī’’ti ca vuccati.",
  "atk-s0508a12:1449_0": "Athāyasmā brahmāli padhānapariggāhakena vuttaṁ ‘‘kassindriyānī’’ti gāthaṁ paccanubhāsi.",
  "atk-s0508a12:1449_1": "Tadatthaṁ attūpanāyikavasena vissajjento ‘‘mayhindriyānī’’tiādikāya dutiyagāthāya",
  "atk-s0508a12:1449_2": "aññaṁ byākāsi, tattha mayhindriyānīti mama cakkhādīni indriyāni. Sesaṁ vuttanayameva.",
  "atk-s0508a12:1450": "Brahmālittheragāthāvaṇṇanā niṭṭhitā.",
  "atk-s0508a12:1451": "4. Mogharājattheragāthāvaṇṇanā",
  "atk-s0508a12:1452_0": "Chavipāpakacittabhaddakāti āyasmato mogharājattherassa gāthā. Kā uppatti? Ayampi",
  "atk-s0508a12:1452_1": "purimabuddhesu katādhikāro padumuttarassa bhagavato kāle kulagehe nibbattitvā viññutaṁ",
  "atk-s0508a12:1452_2": "patto ekadivasaṁ satthu santike dhammaṁ suṇanto satthāraṁ ekaṁ bhikkhuṁ lūkhacīvaradharānaṁ",
  "atk-s0508a12:1452_3": "aggaṭṭhāne ṭhapentaṁ disvā taṁ ṭhānantaraṁ ākaṅkhanto paṇidhānaṁ katvā tattha tattha",
  "atk-s0508a12:1452_4": "bhave puññāni karonto atthadassissa bhagavato kāle brāhmaṇakule nibbattitvā brāhmaṇānaṁ",
  "atk-s0508a12:1452_5": "vijjāsippesu nipphattiṁ gato brāhmaṇamāṇave vijjāsippāni sikkhāpento ekadivasaṁ atthadassiṁ",
  "atk-s0508a12:1452_6": "bhagavantaṁ bhikkhusaṅghaparivutaṁ gacchantaṁ disvā pasannamānaso pañcapatiṭṭhitena",
  "atk-s0508a12:1452_7": "vanditvā sirasi añjaliṁ katvā ‘‘yāvatā rūpino sattā’’tiādinā chahi gāthāhi abhitthavitvā",
  "atk-s0508a12:1452_8": "bhājanaṁ pūretvā madhuṁ upanāmesi. Satthā madhuṁ paṭiggahetvā anumodanaṁ akāsi.",
  "atk-s0508a12:1453_0": "So tena puññakammena devamanussesu saṁsaranto kassapassa bhagavato kāle kaṭṭhavāhanassa",
  "atk-s0508a12:1453_1": "nāma rañño amacco hutvā tena satthu ānayanatthaṁ purisasahassena pesito satthu santikaṁ",
  "atk-s0508a12:1453_2": "gantvā dhammaṁ sutvā paṭiladdhasaddho pabbajitvā vīsativassasahassāni samaṇadhammaṁ",
  "atk-s0508a12:1453_3": "katvā tato cuto ekaṁ buddhantaraṁ sugatīsuyeva parivattento imasmiṁ buddhuppāde brāhmaṇakule",
  "atk-s0508a12:1453_4": "nibbattitvā mogharājāti laddhanāmo bāvarībrāhmaṇassa santike uggahitasippo saṁvegajāto",
  "atk-s0508a12:1453_5": "tāpasapabbajjaṁ pabbajitvā tāpasasahassaparivāro ajitādīhi saddhiṁ satthu santikaṁ",
  "atk-s0508a12:1453_6": "pesito tesaṁ pannarasamo hutvā pañhe pucchitvā pañhavissajjanapariyosāne arahattaṁ",
  "atk-s0508a12:1453_7": "pāpuṇi. Tena vuttaṁ apadāne (apa. thera 1.4.64-83) –",
  "atk-s0508a12:1454": "‘‘Atthadassī tu bhagavā, sayambhū aparājito;",
  "atk-s0508a12:1455": "Bhikkhusaṅghaparibyūḷho, rathiyaṁ paṭipajjatha.",
  "atk-s0508a12:1456": "‘‘Sissehi samparivuto, gharamhā abhinikkhamiṁ;",
  "atk-s0508a12:1457": "Nikkhamitvānahaṁ tattha, addasaṁ lokanāyakaṁ.",
  "atk-s0508a12:1458": "‘‘Abhivādiya sambuddhaṁ, sire katvāna añjaliṁ;",
  "atk-s0508a12:1459": "Sakaṁ cittaṁ pasādetvā, santhaviṁ lokanāyakaṁ.",
  "atk-s0508a12:1460": "‘‘Yāvatā rūpino sattā, arūpī vā asaññino;",
  "atk-s0508a12:1461": "Sabbe te tava ñāṇamhi, anto honti samogadhā.",
  "atk-s0508a12:1462": "‘‘Sukhumacchikajālena, udakaṁ yo parikkhipe;",
  "atk-s0508a12:1463": "Ye keci udake pāṇā, antojāle bhavanti te.",
  "atk-s0508a12:1464": "‘‘Yesañca cetanā atthi, rūpino ca arūpino;",
  "atk-s0508a12:1465": "Sabbe te tava ñāṇamhi, anto honti samogadhā.",
  "atk-s0508a12:1466": "‘‘Samuddharasimaṁ lokaṁ, andhakārasamākulaṁ;",
  "atk-s0508a12:1467": "Tava dhammaṁ suṇitvāna, kaṅkhāsotaṁ taranti te.",
  "atk-s0508a12:1468": "‘‘Avijjānivute loke, andhakārena otthaṭe;",
  "atk-s0508a12:1469": "Tava ñāṇamhi jotante, andhakārā padhaṁsitā.",
  "atk-s0508a12:1470": "‘‘Tuvaṁ cakkhūsi sabbesaṁ, mahātamapanūdano;",
  "atk-s0508a12:1471": "Tava dhammaṁ suṇitvāna, nibbāyati bahujjano.",
  "atk-s0508a12:1472": "‘‘Puṭakaṁ pūrayitvāna, madhukhuddamaneḷakaṁ;",
  "atk-s0508a12:1473": "Ubho hatthehi paggayha, upanesiṁ mahesino.",
  "atk-s0508a12:1474": "‘‘Paṭiggaṇhi mahāvīro, sahatthena mahā isi;",
  "atk-s0508a12:1475": "Bhuñjitvā tañca sabbaññū, vehāsaṁ nabhamuggami.",
  "atk-s0508a12:1476": "‘‘Antalikkhe ṭhito satthā, atthadassī narāsabho;",
  "atk-s0508a12:1477": "Mama cittaṁ pasādento, imā gāthā abhāsatha.",
  "atk-s0508a12:1478": "‘‘Yenidaṁ thavitaṁ ñāṇaṁ, buddhaseṭṭho ca thomito;",
  "atk-s0508a12:1479": "Tena cittappasādena, duggatiṁ so na gacchati.",
  "atk-s0508a12:1480": "‘‘Catuddasañca khattuṁ so, devarajjaṁ karissati;",
  "atk-s0508a12:1481": "Pathabyā rajjaṁ aṭṭhasataṁ, vasudhaṁ āvasissati.",
  "atk-s0508a12:1482": "‘‘Pañceva satakkhattuñca, cakkavattī bhavissati;",
  "atk-s0508a12:1483": "Padesarajjaṁ asaṅkheyyaṁ, mahiyā kārayissati.",
  "atk-s0508a12:1484": "‘‘Ajjhāyako mantadharo, tiṇṇaṁ vedāna pāragū;",
  "atk-s0508a12:1485": "Gotamassa bhagavato, sāsane pabbajissati.",
  "atk-s0508a12:1486": "‘‘Gambhīraṁ nipuṇaṁ atthaṁ, ñāṇena vicinissati;",
  "atk-s0508a12:1487": "Mogharājāti nāmena, hessati satthu sāvako.",
  "atk-s0508a12:1488": "‘‘Tīhi vijjāhi sampannaṁ, katakiccamanāsavaṁ;",
  "atk-s0508a12:1489": "Gotamo satthavāhaggo, etadagge ṭhapessati.",
  "atk-s0508a12:1490": "‘‘Hitvā mānusakaṁ yogaṁ, chetvāna bhavabandhanaṁ;",
  "atk-s0508a12:1491": "Sabbāsave pariññāya, viharāmi anāsavo.",
  "atk-s0508a12:1492": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1493_0": "Arahattaṁ pana patvā satthalūkhaṁ suttalūkhaṁ rajanalūkhanti visesena tividhenapi",
  "atk-s0508a12:1493_1": "lūkhena samannāgataṁ paṁsukūlaṁ dhāresi. Tena naṁ satthā lūkhacīvaradharānaṁ aggaṭṭhāne",
  "atk-s0508a12:1493_2": "ṭhapesi. Aparabhāge purimakammappaccayā parihārassa akaraṇato therassa sarīre daddupīḷakādīni",
  "atk-s0508a12:1493_3": "uppajjitvā vaḍḍhiṁsu. So ‘‘senāsanaṁ dussatī’’ti hemantepi magadhakkhettesu palālasanthārāni",
  "atk-s0508a12:1493_4": "attharitvā seti. Taṁ ekadivasaṁ upaṭṭhānaṁ upasaṅkamitvā vanditvā ekamantaṁ nisinnaṁ",
  "atk-s0508a12:1493_5": "satthā paṭisanthāravasena ‘‘chavipāpakā’’tiādinā paṭhamagāthāya pucchi.",
  "atk-s0508a12:1494_0": "207. Tattha chavipāpakāti daddukacchupīḷakāhi bhinnacchavibhāvato hīnacchavika duṭṭhacchavika",
  "atk-s0508a12:1494_1": ". Cittabhaddakāti anavasesakilesappahānena brahmavihārasevanāya ca bhaddacitta sundaracitta.",
  "atk-s0508a12:1494_2": "Mogharājāti tassa ālapanaṁ. Satataṁ samāhitoti aggaphalasamādhinā niccakālaṁ abhiṇhaṁ",
  "atk-s0508a12:1494_3": "samāhitamānaso. Hemantikasītakālarattiyoti hemantasamaye sītakālarattiyo. Accantasaṁyoge",
  "atk-s0508a12:1494_4": "cetaṁ upayogavacanaṁ. ‘‘Hemantikā sītakālarattiyo’’tipi pāḷi. Tattha hemantikāti",
  "atk-s0508a12:1494_5": "hemantogadhā hemantapariyāpannāti attho. Bhikkhu tvaṁ sīti bhikkhu ko tvaṁ asi, evaṁbhūto",
  "atk-s0508a12:1494_6": "paresu tava senāsanaṁ katvā adentesu saṅghikañca senāsanaṁ apavisanto. Kathaṁ karissasīti",
  "atk-s0508a12:1494_7": "yathāvutte sītakāle kathaṁ attabhāvaṁ pavattesīti satthā pucchi. Evaṁ pana puṭṭho",
  "atk-s0508a12:1494_8": "thero satthu tamatthaṁ kathento –",
  "atk-s0508a12:1495": "208.",
  "atk-s0508a12:1496": " ‘‘Sampannasassā magadhā, kevalā iti me sutaṁ;",
  "atk-s0508a12:1497": "Palālacchannako seyyaṁ, yathaññe sukhajīvino’’ti. – gāthamāha;",
  "atk-s0508a12:1498_0": "Tattha sampannasassāti nipphannasassā. Magadhāti magadharaṭṭhaṁ vadati. Magadhā nāma",
  "atk-s0508a12:1498_1": "jānapadino rājakumārā, tesaṁ nivāso ekopi janapado ruḷhīvasena ‘‘magadhā’’tveva bahuvacanena",
  "atk-s0508a12:1498_2": "vuccati. Kevalāti anavasesā. Iti me sutanti evaṁ mayā sutaṁ. Tattha yo adiṭṭho padeso,",
  "atk-s0508a12:1498_3": "tassa vasena sutanti vuttaṁ. Tena edise kāle magadhesu yattha katthaci mayā vasituṁ",
  "atk-s0508a12:1498_4": "sakkāti dasseti. Palālacchannako seyyaṁ, yathaññe sukhajīvinoti yathā aññe sukhajīvino",
  "atk-s0508a12:1498_5": "bhikkhū senāsanasappāyaṁ laddhā sundarehi attharaṇapāvuraṇehi sukhena sayanti, evaṁ",
  "atk-s0508a12:1498_6": "ahampi palālasanthārameva heṭṭhā santharitvā upari tiriyañca palālacchadaneneva chāditasarīratāya",
  "atk-s0508a12:1498_7": "palālacchannako seyyaṁ sayiṁ, seyyaṁ kappesinti attano yathālābhasantosaṁ vibhāveti.",
  "atk-s0508a12:1499": "Mogharājattheragāthāvaṇṇanā niṭṭhitā.",
  "atk-s0508a12:1500": "5. Visākhapañcālaputtattheragāthāvaṇṇanā",
  "atk-s0508a12:1501_0": "Naukkhipe no ca parikkhipe pareti āyasmato visākhassa pañcālaputtassa gāthā. Kā uppatti?",
  "atk-s0508a12:1501_1": "Ayampi purimabuddhesu katādhikāro tattha tattha bhave vivaṭṭūpanissayaṁ puññaṁ upacinanto",
  "atk-s0508a12:1501_2": "ito cuddase kappe paccantagāme daliddakule nibbattitvā viññutaṁ patto ekadivasaṁ",
  "atk-s0508a12:1501_3": "phalapariyesanaṁ carantehi tasmiṁ gāme manussehi saddhiṁ araññaṁ gato tattha ekaṁ",
  "atk-s0508a12:1501_4": "paccekabuddhaṁ disvā pasannamānaso valliphalaṁ adāsi. So tena puññakammena devamanussesu",
  "atk-s0508a12:1501_5": "saṁsaranto imasmiṁ buddhuppāde magadharaṭṭhe maṇḍalikarājakule nibbattitvā visākhoti",
  "atk-s0508a12:1501_6": "laddhanāmo pañcālarājadhītuyā puttabhāvato pacchā pañcālaputtoti paññāyittha. So",
  "atk-s0508a12:1501_7": "pitari mate rajjaṁ kārento satthari attano gāmasamīpagate satthu santikaṁ gantvā",
  "atk-s0508a12:1501_8": "dhammaṁ sutvā paṭiladdhasaddho pabbajitvā satthārā saddhiṁ sāvatthiṁ gato vipassanaṁ",
  "atk-s0508a12:1501_9": "paṭṭhapetvā nacirasseva chaḷabhiñño ahosi. Tena vuttaṁ apadāne (apa. thera 1.39.31-36) –",
  "atk-s0508a12:1502": "‘‘Sabbe janā samāgamma, agamiṁsu vanaṁ tadā;",
  "atk-s0508a12:1503": "Phalamanvesamānā te, alabhiṁsu phalaṁ tadā.",
  "atk-s0508a12:1504": "‘‘Tatthaddasāsiṁ sambuddhaṁ, sayambhuṁ aparājitaṁ;",
  "atk-s0508a12:1505": "Pasannacitto sumano, valliphalamadāsahaṁ.",
  "atk-s0508a12:1506": "‘‘Catuddase ito kappe, yaṁ phalamadadiṁ tadā;",
  "atk-s0508a12:1507": "Duggatiṁ nābhijānāmi, phaladānassidaṁ phalaṁ.",
  "atk-s0508a12:1508": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1509_0": "Chaḷabhiñño pana hutvā thero ñātīnaṁ anukampāya jātibhūmiṁ agamāsi. Tattha manussā",
  "atk-s0508a12:1509_1": "theraṁ upasaṅkamitvā kālena kālaṁ dhammaṁ suṇantā ekadivasaṁ ‘‘katihi nu kho, bhante,",
  "atk-s0508a12:1509_2": "aṅgehi samannāgato dhammakathiko hotī’’ti dhammakathikalakkhaṇaṁ pucchiṁsu. Thero",
  "atk-s0508a12:1509_3": "tesaṁ dhammakathikalakkhaṇaṁ kathento –",
  "atk-s0508a12:1510": "209.",
  "atk-s0508a12:1511": " ‘‘Na ukkhipe no ca parikkhipe pare, na okkhipe pāragataṁ na eraye;",
  "atk-s0508a12:1512": "Na cattavaṇṇaṁ parisāsu byāhare, anuddhato sammitabhāṇi subbato.",
  "atk-s0508a12:1513": "210.",
  "atk-s0508a12:1514": " ‘‘Susukhumanipuṇatthadassinā, matikusalena nivātavuttinā;",
  "atk-s0508a12:1515": "Saṁsevitabuddhasīlinā, nibbānaṁ na hi tena dullabha’’nti. –",
  "atk-s0508a12:1516": "Gāthādvayaṁ abhāsi.",
  "atk-s0508a12:1517_0": "Tattha na ukkhipeti attānaṁ na ukkhipeyya, jātiādīhi bāhusaccādīhi ca attukkaṁsanaṁ",
  "atk-s0508a12:1517_1": "na kareyya. No ca parikkhipe pareti pare parapuggale teheva jātiādīhi no parikkhipe",
  "atk-s0508a12:1517_2": "paricchinditvā na khipeyya guṇaparidhaṁsanavasena vā na khipeyya. Na okkhipe pare",
  "atk-s0508a12:1517_3": "iccevaṁ sambandho. Pare ojjhāpanavasena na okkhipe heṭṭhato katvā pare na olokāpeyya,",
  "atk-s0508a12:1517_4": "na ojjhāpeyyāti attho. ‘‘Na ukkhipe’’ti keci paṭhanti, so evattho. Pāragatanti saṁsārapāraṁ",
  "atk-s0508a12:1517_5": "viya vijjāya pāraṁ gataṁ khīṇāsavaṁ tevijjaṁ chaḷabhiññaṁ vā na eraye na ghaṭṭaye",
  "atk-s0508a12:1517_6": "na āsādeyya. Na cattavaṇṇaṁ parisāsu byāhareti attano vaṇṇaṁ guṇaṁ lābhasakkārasilokaṁ",
  "atk-s0508a12:1517_7": "nikāmayamāno khattiyaparisādīsu na bhāseyya. Anuddhatoti uddhaccarahito. Uddhatassa",
  "atk-s0508a12:1517_8": "hi vacanaṁ nādiyanti. Sammitabhāṇīti sammadeva mitabhāṇī, kālena sāpadesaṁ pariyantavatiṁ",
  "atk-s0508a12:1517_9": "atthasañhitameva vācaṁ bhāsanasīloti attho. Ito aññathā vadantassa vacanaṁ agahaṇīyaṁ",
  "atk-s0508a12:1517_10": "hoti. Subbatoti sundaravato sīlasampanno. ‘‘Siyā’’ti kiriyāpadaṁ ānetvā yojetabbaṁ.",
  "atk-s0508a12:1518_0": "Evaṁ thero saṅkhepeneva dhammakathikalakkhaṇaṁ vatvā tesaṁ guṇānaṁ attani labbhamānataṁ",
  "atk-s0508a12:1518_1": "adhimuccitvā bhiyyosomattāya abhippasannaṁ mahājanaṁ ñatvā ‘‘evaṁvidhassa dhammakathikassa",
  "atk-s0508a12:1518_2": "vimuttāyatanasannissitassa na nibbānaṁ dullabhaṁ, atha kho sulabhamevā’’ti dassento",
  "atk-s0508a12:1518_3": "‘‘susukhumanipuṇatthadassinā’’ti dutiyagāthamāha. Tassattho heṭṭhā vuttoyeva.",
  "atk-s0508a12:1519": "Visākhapañcālaputtattheragāthāvaṇṇanā niṭṭhitā.",
  "atk-s0508a12:1520": "6. Cūḷakattheragāthāvaṇṇanā",
  "atk-s0508a12:1521_0": "Nadanti morā susikhā supekhuṇāti āyasmato cūḷakattherassa gāthā. Kā uppatti? Ayampi",
  "atk-s0508a12:1521_1": "purimabuddhesu katādhikāro tattha tattha bhave vivaṭṭūpanissayaṁ kusalaṁ upacinanto",
  "atk-s0508a12:1521_2": "ito ekatiṁse kappe sikhissa bhagavato kāle kulagehe nibbattitvā viññutaṁ patto ekadivasaṁ",
  "atk-s0508a12:1521_3": "satthāraṁ disvā pasannamānaso chattapaṇṇiphalaṁ adāsi. So tena puññakammena devamanussesu",
  "atk-s0508a12:1521_4": "saṁsaranto imasmiṁ buddhuppāde rājagahe brāhmaṇakule nibbattitvā cūḷakoti laddhanāmo",
  "atk-s0508a12:1521_5": "vayappatto dhanapāladamane satthari laddhappasādo pabbajitvā samaṇadhammaṁ karonto",
  "atk-s0508a12:1521_6": "indasālaguhāyaṁ vasati, so ekadivasaṁ guhādvāre nisinno magadhakkhettaṁ olokesi.",
  "atk-s0508a12:1521_7": "Tasmiṁ khaṇe pāvusakālamegho gambhīramadhuranigghoso satapaṭalasahassapaṭalo añjana",
  "atk-s0508a12:1521_8": "sikharasannikāso nabhaṁ pūretvā pavassati, mayūrasaṅghā ca meghagajjitaṁ sutvā haṭṭhatuṭṭhā",
  "atk-s0508a12:1521_9": "kekāsaddaṁ muñcitvā tattha tattha padese naccantā vicaranti. Therassapi āvāsagabbhe",
  "atk-s0508a12:1521_10": "meghavātaphassehi apagatadhammattā passaddhakarajakāye kallataṁ patte utusappāyalābhena",
  "atk-s0508a12:1521_11": "cittaṁ ekaggaṁ ahosi, kammaṭṭhānavīthiṁ otari, so taṁ ñatvā kālasampadādikittanamukhena",
  "atk-s0508a12:1521_12": "attānaṁ bhāvanāya ussāhento –",
  "atk-s0508a12:1522": "211.",
  "atk-s0508a12:1523": " ‘‘Nadanti morā susikhā supekhuṇā, sunīlagīvā sumukhā sugajjino;",
  "atk-s0508a12:1524": "Susaddalā cāpi mahāmahī ayaṁ, subyāpitambu suvalāhakaṁ nabhaṁ.",
  "atk-s0508a12:1525": "212.",
  "atk-s0508a12:1526": " ‘‘Sukallarūpo sumanassa jhāyataṁ, sunikkamo sādhu subuddhasāsane;",
  "atk-s0508a12:1527": "Susukkasukkaṁ nipuṇaṁ sududdasaṁ, phusāhi taṁ uttamamaccutaṁ pada’’nti. –",
  "atk-s0508a12:1528": "Dve gāthā abhāsi.",
  "atk-s0508a12:1529_0": "Tattha nadanti morā susikhā supekhuṇā, sunīlagīvā sumukhā sugajjinoti ete matthake",
  "atk-s0508a12:1529_1": "uṭṭhitāhi sundarāhi sikhāhi samannāgatattā susikhā, nānāvaṇṇehi anekehi sobhanehi",
  "atk-s0508a12:1529_2": "bhaddakapiñchehi samannāgatattā supekhuṇā, rājīvavaṇṇasaṅkāsāya sundarāya nīlavaṇṇāya",
  "atk-s0508a12:1529_3": "gīvāya samannāgatattā sunīlagīvā, sundaramukhatāya sumukhā, manuññavāditāya sugajjino,",
  "atk-s0508a12:1529_4": "morā sikhaṇḍino chajjasaṁvādī kekāsaddaṁ muñcantā nadanti ravanti. Susaddalā cāpi",
  "atk-s0508a12:1529_5": "mahāmahī ayanti ayañca mahāpathavī susaddalā sundaraharitatiṇā. Subyāpitambūti abhinavavuṭṭhiyā",
  "atk-s0508a12:1529_6": "tahaṁ tahaṁ vissandamānasalilatāya suṭṭhu byāpitajalā vitatajalā. ‘‘Susukkatambū’’tipi",
  "atk-s0508a12:1529_7": "pāṭho, suvisuddhajalāti attho. Suvalāhakaṁ nabhanti idañca nabhaṁ ākāsaṁ nīluppaladalasannibhehi",
  "atk-s0508a12:1529_8": "samantato pūretvā ṭhitehi sundarehi valāhakehi meghehi suvalāhakaṁ.",
  "atk-s0508a12:1530_0": "Sukallarūposumanassa jhāyatanti idāni utusappāyalābhena suṭṭhu kallarūpo kammaniyasabhāvo",
  "atk-s0508a12:1530_1": "tvaṁ, nīvaraṇehi anajjhārūḷhacittatāya sundaramanassa yogāvacarassa yaṁ ārammaṇūpanijjhānavasena",
  "atk-s0508a12:1530_2": "lakkhaṇūpanijjhānavasena ca jhāyataṁ. Sunikkamo…pe… accutaṁ padanti evaṁ jhāyanto",
  "atk-s0508a12:1530_3": "ca sādhu subuddhassa sammāsambuddhassa sāsane sundaranikkamo hutvā suparisuddhasīlatāya",
  "atk-s0508a12:1530_4": "susukkaṁ, visuddhasabhāvatāya sabbassapi saṁkilesassa gocarabhāvānupagamanato sukkaṁ,",
  "atk-s0508a12:1530_5": "nipuṇañāṇagocaratāya nipuṇaṁ, paramagambhīratāya sududdasaṁ, paṇītabhāvena seṭṭhabhāvena",
  "atk-s0508a12:1530_6": "ca uttamaṁ, niccasabhāvatāya accutaṁ padaṁ taṁ nibbānaṁ phusāhi attapaccakkhakaraṇena",
  "atk-s0508a12:1530_7": "sammāpaṭipattiyā sacchikarohīti.",
  "atk-s0508a12:1531": "Evaṁ thero attānaṁ ovadantova utusappāyalābhena samāhitacitto vipassanaṁ ussukkāpetvā arahattaṁ pāpuṇi. Tena vuttaṁ apadāne (apa. thera 1.39.37-42) –",
  "atk-s0508a12:1532": "‘‘Kaṇikāraṁva jalitaṁ, puṇṇamāyeva candimaṁ;",
  "atk-s0508a12:1533": "Jalantaṁ dīparukkhaṁva, addasaṁ lokanāyakaṁ.",
  "atk-s0508a12:1534": "‘‘Kadaliphalaṁ paggayha, adāsiṁ satthuno ahaṁ;",
  "atk-s0508a12:1535": "Pasannacitto sumano, vanditvāna apakkamiṁ.",
  "atk-s0508a12:1536": "‘‘Ekatiṁse ito kappe, yaṁ phalamadadiṁ tadā;",
  "atk-s0508a12:1537": "Duggatiṁ nābhijānāmi, phaladānassidaṁ phalaṁ.",
  "atk-s0508a12:1538": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1539": "Arahattaṁ pana patvā thero attano paṭipattiṁ paccavekkhitvā pītisomanassajāto ‘‘nadanti morā’’tiādinā tāyeva gāthā paccudāhāsi. Tenassa idameva aññābyākaraṇaṁ ahosīti.",
  "atk-s0508a12:1540": "Cūḷakattheragāthāvaṇṇanā niṭṭhitā.",
  "atk-s0508a12:1541": "7. Anūpamattheragāthāvaṇṇanā",
  "atk-s0508a12:1542_0": "Nandamānāgataṁ cittāti āyasmato anūpamattherassa gāthā. Kā uppatti? Ayampi purimabuddhesu",
  "atk-s0508a12:1542_1": "katādhikāro tattha tattha bhave vivaṭṭūpanissayaṁ puññaṁ upacinanto ito ekatiṁse",
  "atk-s0508a12:1542_2": "kappe kulagehe nibbattitvā viññutaṁ patto ekadivasaṁ padumaṁ nāma paccekabuddhaṁ",
  "atk-s0508a12:1542_3": "piṇḍāya carantaṁ rathiyaṁ disvā pasannamānaso aṅkolapupphehi pūjesi. So tena puññakammena",
  "atk-s0508a12:1542_4": "devamanussesu saṁsaranto imasmiṁ buddhuppāde kosalaraṭṭhe ibbhakule nibbattitvā rūpasampattiyā",
  "atk-s0508a12:1542_5": "anūpamoti laddhanāmo vayappatto upanissayasampannatāya kāme pahāya pabbajitvā vipassanāya",
  "atk-s0508a12:1542_6": "kammaṁ karonto araññe viharati. Tassa cittaṁ bahiddhā rūpādiārammaṇesu vidhāvati.",
  "atk-s0508a12:1542_7": "Kammaṭṭhānaṁ parivaṭṭati. Thero vidhāvantaṁ cittaṁ niggaṇhanto –",
  "atk-s0508a12:1543": "213.",
  "atk-s0508a12:1544": " ‘‘Nandamānāgataṁ cittaṁ, sūlamāropamānakaṁ;",
  "atk-s0508a12:1545": "Tena teneva vajasi, yena sūlaṁ kaliṅgaraṁ.",
  "atk-s0508a12:1546": "214.",
  "atk-s0508a12:1547": " ‘‘Tāhaṁ cittakaliṁ brūmi, taṁ brūmi cittadubbhakaṁ;",
  "atk-s0508a12:1548": "Satthā te dullabho laddho, mānatthe maṁ niyojayī’’ti. –",
  "atk-s0508a12:1549": "Imāhi dvīhi gāthāhi ovadi.",
  "atk-s0508a12:1550_0": "Tattha nandamānāgataṁ cittāti nandamāna abhinandamāna citta abhinandamānaṁ āgataṁ",
  "atk-s0508a12:1550_1": "uppannaṁ . Sūlamāropamānakanti dukkhuppattiṭṭhānatāya sūlasadisattā sūlaṁ taṁ taṁ",
  "atk-s0508a12:1550_2": "bhavaṁ kammakilesehi ettakaṁ kālaṁ āropiyamānaṁ. Tena teneva vajasi, yena sūlaṁ kaliṅgaranti",
  "atk-s0508a12:1550_3": "yattha yattha sūlasaṅkhātā bhavā kaliṅgarasaṅkhātā adhikuṭṭanakā kāmaguṇā ca tena",
  "atk-s0508a12:1550_4": "teneva, pāpacitta, vajasi, taṁ tadeva ṭhānaṁ upagacchasi, attano anatthaṁ na sallakkhesi.",
  "atk-s0508a12:1551_0": "Tāhaṁ cittakaliṁ brūmīti taṁ tasmā pamattabhāvato cittakaliṁ cittakālakaṇṇiṁ ahaṁ",
  "atk-s0508a12:1551_1": "kathayāmi. Punapi taṁ brūmi kathemi cittadubbhakaṁ cittasaṅkhātassa attano bahūpakārassa",
  "atk-s0508a12:1551_2": "santānassa anatthāvahanato cittadubbhiṁ. ‘‘Cittadubbhagā’’tipi paṭhanti. Cittasaṅkhātaalakkhikaappapuññāti",
  "atk-s0508a12:1551_3": "attho. Kinti brūhīti ce? Āha ‘‘satthā te dullabho laddho, mānatthe maṁ niyojayī’’ti.",
  "atk-s0508a12:1551_4": "Kappānaṁ asaṅkhyeyyampi nāma buddhasuñño loko hoti, satthari uppannepi manussattasaddhāpaṭilābhādayo",
  "atk-s0508a12:1551_5": "dullabhā eva, laddhesu ca tesu satthāpi dullabhoyeva hoti. Evaṁ dullabho satthā idāni",
  "atk-s0508a12:1551_6": "tayā laddho, tasmiṁ laddhe sampatipi anatthe ahite āyatiñca anatthāvahe dukkhāvahe",
  "atk-s0508a12:1551_7": "akusale maṁ mā niyojesīti. Evaṁ thero attano cittaṁ ovadanto eva vipassanaṁ vaḍḍhetvā",
  "atk-s0508a12:1551_8": "arahattaṁ pāpuṇi. Tena vuttaṁ apadāne (apa. thera 1.37.16-19) –",
  "atk-s0508a12:1552": "‘‘Padumo nāma sambuddho, cittakūṭe vasī tadā;",
  "atk-s0508a12:1553": "Disvāna taṁ ahaṁ buddhaṁ, sayambhuṁ aparājitaṁ.",
  "atk-s0508a12:1554": "‘‘Aṅkolaṁ pupphitaṁ disvā, ocinitvānahaṁ tadā;",
  "atk-s0508a12:1555": "Upagantvāna sambuddhaṁ, pūjayiṁ padumaṁ jinaṁ.",
  "atk-s0508a12:1556": "‘‘Ekatiṁse ito kappe, yaṁ pupphamabhipūjayiṁ;",
  "atk-s0508a12:1557": "Duggatiṁ nābhijānāmi, buddhapūjāyidaṁ phalaṁ.",
  "atk-s0508a12:1558": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1559": "Anūpamattheragāthāvaṇṇanā niṭṭhitā.",
  "atk-s0508a12:1560": "8. Vajjitattheragāthāvaṇṇanā",
  "atk-s0508a12:1561_0": "Saṁsaraṁdīghamaddhānanti āyasmato vajjitattherassa gāthā. Kā uppatti? Ayampi purimabuddhesu",
  "atk-s0508a12:1561_1": "katādhikāro tattha tattha bhave puññāni upacinanto ito pañcasaṭṭhime kappe ekasmiṁ",
  "atk-s0508a12:1561_2": "paccantagāme nibbattitvā viññutaṁ patto vanacarako hutvā vicaranto ekadivasaṁ upasantaṁ",
  "atk-s0508a12:1561_3": "nāma paccekabuddhaṁ pabbataguhāyaṁ viharantaṁ addasa. So tassa upasamaṁ disvā pasannamānaso",
  "atk-s0508a12:1561_4": "campakapupphena pūjaṁ akāsi. So tena puññakammena devamanussesu saṁsaranto imasmiṁ",
  "atk-s0508a12:1561_5": "buddhuppāde kosalaraṭṭhe ibbhakule nibbatto jātadivasato paṭṭhāya mātugāmahatthaṁ",
  "atk-s0508a12:1561_6": "gato rodati. Brahmalokato kira cavitvā idhāgato yasmā mātugāmasamphassaṁ na sahati,",
  "atk-s0508a12:1561_7": "tasmā mātugāmasamphassavajjanato vajjitotveva nāmaṁ jātaṁ. So vayappatto satthu yamakapāṭihāriyaṁ",
  "atk-s0508a12:1561_8": "disvā paṭiladdhasaddho pabbajitvā vipassanaṁ paṭṭhapetvā tadaheva chaḷabhiñño ahosi.",
  "atk-s0508a12:1561_9": "Tena vuttaṁ apadāne (apa. thera 1.37.27-30) –",
  "atk-s0508a12:1562": "‘‘Upasanto ca sambuddho, vasatī pabbatantare;",
  "atk-s0508a12:1563": "Ekacampakamādāya, upagacchiṁ naruttamaṁ.",
  "atk-s0508a12:1564": "‘‘Pasannacitto sumano, paccekamunimuttamaṁ;",
  "atk-s0508a12:1565": "Ubho hatthehi paggayha, pūjayiṁ aparājitaṁ.",
  "atk-s0508a12:1566": "‘‘Pañcasaṭṭhimhito kappe, yaṁ pupphamabhipūjayiṁ;",
  "atk-s0508a12:1567": "Duggatiṁ nābhijānāmi, buddhapūjāyidaṁ phalaṁ.",
  "atk-s0508a12:1568": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1569": "Chaḷabhiñño pana hutvā attano pubbenivāsaṁ anussaritvā dhammasaṁvegena –",
  "atk-s0508a12:1570": "215.",
  "atk-s0508a12:1571": " ‘‘Saṁsaraṁ dīghamaddhānaṁ, gatīsu parivattisaṁ;",
  "atk-s0508a12:1572": "Apassaṁ ariyasaccāni, andhabhūto puthujjano.",
  "atk-s0508a12:1573": "216.",
  "atk-s0508a12:1574": " ‘‘Tassa me appamattassa, saṁsārā vinaḷīkatā;",
  "atk-s0508a12:1575": "Sabbā gatī samucchinnā, natthi dāni punabbhavo’’ti. – dve gāthā abhāsi;",
  "atk-s0508a12:1576_0": "Tattha saṁsaranti saṁsaranto, tasmiṁ tasmiṁ bhave ādānanikkhepavasena aparāparaṁ",
  "atk-s0508a12:1576_1": "sandhāvanto. Dīghamaddhānanti cirakālaṁ anādimati saṁsāre aparimāṇakālaṁ. Gatīsūti",
  "atk-s0508a12:1576_2": "sukatadukkaṭānaṁ kammānaṁ vasena sugatiduggatīsu. Parivattisanti ghaṭīyantaṁ viya",
  "atk-s0508a12:1576_3": "paribbhamanto cavanupapajjanavasena aparāparaṁ parivattiṁ. Tassa pana parivattanassa",
  "atk-s0508a12:1576_4": "kāraṇamāha ‘‘apassaṁ ariyasaccāni, andhabhūto puthujjano’’ti. Dukkhādīni cattāri",
  "atk-s0508a12:1576_5": "ariyasaccāni ñāṇacakkhunā apassanto appaṭivijjhanto, tato eva avijjandhatāya andhabhūto",
  "atk-s0508a12:1576_6": "puthūnaṁ jananādīhi kāraṇehi puthujjano honto gatīsu parivattisanti yojanā, tenevāha bhagavā –",
  "atk-s0508a12:1577_0": "‘‘Catunnaṁ , bhikkhave, ariyasaccānaṁ ananubodhā appaṭivedhā evamidaṁ dīghamaddhānaṁ",
  "atk-s0508a12:1577_1": "sandhāvitaṁ saṁsaritaṁ mamañceva tumhākañcā’’ti (mahāva. 287; dī. ni. 2.155; saṁ.",
  "atk-s0508a12:1577_2": "ni. 5.1091; netti. 114).",
  "atk-s0508a12:1578_0": "Tassa mayhaṁ vuttanayena pubbe puthujjanasseva sato idāni satthārā dinnanayena appamattassa",
  "atk-s0508a12:1578_1": "appamādapaṭipattiyā samathavipassanābhāvanaṁ matthakaṁ pāpetvā ṭhitassa. Saṁsārā",
  "atk-s0508a12:1578_2": "vinaḷīkatāti saṁsaranti sattā etehīti ‘‘saṁsārā’’ti laddhanāmā kammakilesā aggamaggena",
  "atk-s0508a12:1578_3": "samucchinnattā vigatanaḷā nimmūlā katā. Sabbā gatī samucchinnāti evaṁ kammakilesavaṭṭānaṁ",
  "atk-s0508a12:1578_4": "vinaḷīkatattā nirayādikā sabbāpi gatiyo sammadeva ucchinnā viddhaṁsitā, tato eva",
  "atk-s0508a12:1578_5": "natthi dāni āyatiṁ punabbhavoti idameva ca therassa aññābyākaraṇaṁ ahosīti.",
  "atk-s0508a12:1579": "Vajjitattheragāthāvaṇṇanā niṭṭhitā.",
  "atk-s0508a12:1580": "9. Sandhitattheragāthāvaṇṇanā",
  "atk-s0508a12:1581_0": "Assatthe haritobhāseti āyasmato sandhitattherassa gāthā. Kā uppatti? Ayampi purimabuddhesu",
  "atk-s0508a12:1581_1": "katādhikāro tattha tattha bhave puññāni upacinanto ito ekatiṁse kappe sikhissa bhagavato",
  "atk-s0508a12:1581_2": "kāle eko gopālako ahosi. So satthari parinibbute aññataraṁ theraṁ upasaṅkamitvā tassa",
  "atk-s0508a12:1581_3": "santike buddhaguṇapaṭisaṁyuttaṁ dhammaṁ sutvā pasannamānaso ‘‘kuhiṁ bhagavā’’ti pucchitvā",
  "atk-s0508a12:1581_4": "parinibbutabhāvaṁ sutvā ‘‘evaṁ mahānubhāvā buddhāpi nāma aniccatāvasaṁ gacchanti,",
  "atk-s0508a12:1581_5": "aho saṅkhārā addhuvā’’ti aniccasaññaṁ paṭilabhi. Taṁ thero bodhipūjāya ussāhesi.",
  "atk-s0508a12:1581_6": "So kālena kālaṁ bodhirukkhasamīpaṁ gantvā vipassanaṁ paṭṭhapetvā buddhaguṇe anussaranto",
  "atk-s0508a12:1581_7": "bodhiṁ vandati. So tena puññakammena devamanussesu saṁsaranto imasmiṁ buddhuppāde",
  "atk-s0508a12:1581_8": "kosalaraṭṭhe ibbhakule nibbattitvā sandhitoti laddhanāmo vayappatto aniccatāpaṭisaṁyuttaṁ",
  "atk-s0508a12:1581_9": "dhammakathaṁ sutvā saṁvegajāto pabbajitvā vipassanaṁ paṭṭhapetvā ñāṇassa paripākaṁ",
  "atk-s0508a12:1581_10": "gatattā nacirasseva chaḷabhiñño ahosi. So attano pubbenivāsaṁ anussaranto sikhissa",
  "atk-s0508a12:1581_11": "bhagavato kāle bodhivandanaṁ buddhānussatiṁ aniccasaññāpaṭilābhañca anussaritvā tadupanissayena",
  "atk-s0508a12:1581_12": "attano visesādhigamaṁ pakāsento –",
  "atk-s0508a12:1582": "217.",
  "atk-s0508a12:1583": " ‘‘Assatthe haritobhāse, saṁvirūḷhamhi pādape;",
  "atk-s0508a12:1584": "Ekaṁ buddhagataṁ saññaṁ, alabhitthaṁ patissato.",
  "atk-s0508a12:1585": "218.",
  "atk-s0508a12:1586": " ‘‘Ekatiṁse ito kappe, yaṁ saññamalabhiṁ tadā;",
  "atk-s0508a12:1587": "Tassā saññāya vāhasā, patto me āsavakkhayo’’ti. –",
  "atk-s0508a12:1588": "Dve gāthā abhāsi.",
  "atk-s0508a12:1589_0": "Tattha assattheti assatthaṭṭhānīye, yvāyaṁ etarahi amhākaṁ bhagavato bodhirukkho",
  "atk-s0508a12:1589_1": "assattho, etassa ṭhāne tadā sikhissa bhagavato bodhirukkho puṇḍarīko ṭhitoti so assatthaṭṭhānīyatāya",
  "atk-s0508a12:1589_2": "‘‘assatthe’’ti vuttaṁ. Sattānaṁ assāsajananato vā. Apare pana ‘‘assattharukkhamūle",
  "atk-s0508a12:1589_3": "nisīditvā tadā buddhānussatiyā bhāvitattā thero ‘assatthe’ti avocā’’ti vadanti. Haritobhāseti",
  "atk-s0508a12:1589_4": "haritehi sāramaṇivaṇṇehi obhāsamāne. Saṁvirūḷhamhīti suṭṭhu virūḷhe suppatiṭṭhite,",
  "atk-s0508a12:1589_5": "sughananicitapattapalāsapallavehi virūḷhasañchanneti ca vadanti. Pādapeti rukkhe.",
  "atk-s0508a12:1589_6": "Ekaṁ buddhagataṁ saññaṁ, alabhitthaṁ patissatoti buddhārammaṇaṁ ārammaṇassa ekajātiyattā",
  "atk-s0508a12:1589_7": "ekaṁ ‘‘itipi so bhagavā’’tiādinayappavattaṁ buddhānussatisahagataṁ saññaṁ buddhaguṇānaṁ",
  "atk-s0508a12:1589_8": "patipatisaraṇato patissato hutvā alabhiṁ.",
  "atk-s0508a12:1590_0": "Kadā pana sā saññā laddhā, kīvatāya siddhāti āha ‘‘ekatiṁse ito kappe’’tiādi. Ito",
  "atk-s0508a12:1590_1": "bhaddakappato uddhaṁ ārohanavasena ekatiṁse kappe. Yaṁ saññanti yaṁ buddhānussatisahagataṁ",
  "atk-s0508a12:1590_2": "saññaṁ, yaṁ vā buddhānaṁ aniccataṁ disvā tadanusārena sabbāsaṅkhāresu tadā aniccasaññaṁ",
  "atk-s0508a12:1590_3": "alabhiṁ. Tassā saññāya vāhasāti tassā yathāvuttāya saññāya kāraṇabhāvena taṁ upanissayaṁ",
  "atk-s0508a12:1590_4": "katvā. Patto me āsavakkhayoti idāni mayā āsavānaṁ khayo nirodho adhigatoti imāyeva",
  "atk-s0508a12:1590_5": "ca imassa therassa apadānagāthāpi. Yathāha (apa. thera 1.22.27-30) –",
  "atk-s0508a12:1591": "‘‘Assatthe haritobhāse…pe… patto me āsavakkhayo.",
  "atk-s0508a12:1592": "‘‘Ito terasakappamhi, dhaniṭṭho nāma khattiyo;",
  "atk-s0508a12:1593": "Sattaratanasampanno, cakkavattī mahabbalo.",
  "atk-s0508a12:1594": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1595": "Sandhitattheragāthāvaṇṇanā niṭṭhitā.",
  "atk-s0508a12:1596": "Pañcamavaggavaṇṇanā niṭṭhitā.",
  "atk-s0508a12:1597": "Niṭṭhitā ca dukanipātavaṇṇanā."
}