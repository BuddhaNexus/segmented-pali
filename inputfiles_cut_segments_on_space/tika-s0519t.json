{
  "tika-s0519t:6": "Namo tassa bhagavato arahato sammāsambuddhassa",
  "tika-s0519t:7": "Khuddakanikāye",
  "tika-s0519t:8": "Nettippakaraṇa-ṭīkā",
  "tika-s0519t:9": "Ganthārambhakathāvaṇṇanā",
  "tika-s0519t:10_0": "Saṃvaṇṇanārambhe ratanattayavandanā saṃvaṇṇetabbassa dhammassa pabhavanissayavisuddhipaṭivedanatthaṃ,",
  "tika-s0519t:10_1": "taṃ pana dhammasaṃvaṇṇanāsu viññūnaṃ bahumānuppādanatthaṃ, taṃ sammadeva tesaṃ uggahaṇadhāraṇādikkamaladdhabbāya",
  "tika-s0519t:10_2": "sammāpaṭipattiyā sabbahitasukhanipphādanatthaṃ. Atha vā maṅgalabhāvato, sabbakiriyāsu",
  "tika-s0519t:10_3": "pubbakiccabhāvato, paṇḍitehi sammācaritabhāvato, āyatiṃ paresaṃ diṭṭhānugatiāpajjanato",
  "tika-s0519t:10_4": "ca saṃvaṇṇanāyaṃ ratanattayapaṇāmakiriyā. Atha vā ratanattayapaṇāmakaraṇaṃ pūjanīyapūjāpuññavisesanibbattanatthaṃ,",
  "tika-s0519t:10_5": "taṃ attano yathāladdhasampattinimittassa kammassa balānuppadānatthaṃ, antarā ca tassa",
  "tika-s0519t:10_6": "asaṅkocanatthaṃ, tadubhayaṃ anantarāyena aṭṭhakathāya parisamāpanatthaṃ. Idameva",
  "tika-s0519t:10_7": "ca payojanaṃ ācariyena idhādhippetaṃ. Tathā hi vakkhati “vandanājanitaṃ…pe… tassa",
  "tika-s0519t:10_8": "tejasā”ti. Vatthuttayapūjā hi niratisayapuññakkhettasambuddhiyā aparimeyyappabhāvo",
  "tika-s0519t:10_9": "puññātisayoti bahuvidhantarāyepi lokasannivāse antarāyanibandhanasakalasaṃkilesaviddhaṃsanāya",
  "tika-s0519t:10_10": "pahoti, bhayādiupaddavañca nivāreti. Yathāha –",
  "tika-s0519t:11": "“Pūjārahe pūjayato, buddhe yadi va sāvake”ti. ca,",
  "tika-s0519t:12": "Tathā –",
  "tika-s0519t:13": "“Ye, bhikkhave, buddhe pasannā, agge te pasannā, agge kho pana pasannānaṃ aggo vipāko hotī”ti ca,",
  "tika-s0519t:14": "Tathā –",
  "tika-s0519t:15": "“‘Buddho’ti kittayantassa, kāye bhavati yā pīti;",
  "tika-s0519t:16": "Varameva hi sā pīti, kasiṇenapi jambudīpassa;",
  "tika-s0519t:17": "“‘Dhammo’ti…pe… ‘saṅgho’ti…pe… dīpassā”ti. ca,",
  "tika-s0519t:18": "Tathā –",
  "tika-s0519t:19": "“Yasmiṃ, mahānāma, samaye ariyasāvako tathāgataṃ anussarati, nevassa tasmiṃ samaye rāgapariyuṭṭhitaṃ cittaṃ hoti, na dosa…pe… na mohapariyuṭṭhitaṃ cittaṃ hotī”ti ca,",
  "tika-s0519t:20": "Tathā –",
  "tika-s0519t:21": "“Araññe rukkhamūle vā…pe…;",
  "tika-s0519t:22": "Bhayaṃ vā chambhitattaṃ vā, lomahaṃso na hessatī”ti. ca;",
  "tika-s0519t:23_0": "Tattha yassa ratanattayassa vandanaṃ kattukāmo, tassa guṇātisayayogasandassanatthaṃ",
  "tika-s0519t:23_1": "“mahākāruṇika”ntiādinā gāthāttayamāha. Guṇātisayayogena hi vandanārahabhāvo, vandanārahe",
  "tika-s0519t:23_2": "ca katā vandanā yathādhippetappayojanaṃ sādhetīti. Tattha yassā saṃvaṇṇanaṃ kattukāmo,",
  "tika-s0519t:23_3": "sā netti visesato yathānulomasāsanasannissayā, tassa ca vicittākārappavattivibhāvinī.",
  "tika-s0519t:23_4": "Tathā hi suttantadesanā na vinayadesanā viya karuṇāppadhānā, nāpi abhidhammadesanā",
  "tika-s0519t:23_5": "viya paññāppadhānā, atha kho karuṇāpaññāppadhānāti tadubhayappadhānadesanāvisesavibhāvanaṃ",
  "tika-s0519t:23_6": "tāva sammāsambuddhassa thomanaṃ kātuṃ tammūlakattā sesaratanānaṃ “mahākāruṇikaṃ nātha”ntiādi vuttaṃ.",
  "tika-s0519t:24_0": "Tattha kiratīti karuṇā, paradukkhaṃ vikkhipati apanetīti attho. Atha vā kiṇātīti",
  "tika-s0519t:24_1": "karuṇā, paradukkhe sati kāruṇikaṃ hiṃsati vibādhatīti attho. Kampanaṃ karotīti vā",
  "tika-s0519t:24_2": "karuṇā, paradukkhe sati sādhūnaṃ hadayakhedaṃ karotīti attho. Kamiti vā sukhaṃ, taṃ",
  "tika-s0519t:24_3": "rundhatīti karuṇā. Esā hi paradukkhāpanayanakāmatālakkhaṇā, attasukhanirapekkhatāya",
  "tika-s0519t:24_4": "kāruṇikānaṃ sukhaṃ rundhati vibandhatīti attho. Kiriyati dukkhitesu pasāriyatīti",
  "tika-s0519t:24_5": "vā karuṇā, karuṇāya niyuttoti kāruṇiko yathā “dovāriko”ti. Yathā hi dvāraṭṭhānato",
  "tika-s0519t:24_6": "aññattha vattamānopi dvārapaṭibaddhajīviko puriso dvārānativattavuttitāya dvāre niyuttoti",
  "tika-s0519t:24_7": "“dovāriko”ti vuccati, evaṃ bhagavā mettādivasena karuṇāvihārato aññattha vattamānopi",
  "tika-s0519t:24_8": "karuṇānativattavuttitāya karuṇāya niyuttoti “kāruṇiko”ti vuccati. Mahābhinīhārato",
  "tika-s0519t:24_9": "paṭṭhāya hi yāva mahāparinibbānā lokahitatthameva lokanāthā tiṭṭhantīti. Mahanto",
  "tika-s0519t:24_10": "kāruṇikoti mahākāruṇiko. Satipi bhagavato tadaññaguṇānampi vasena mahantabhāve kāruṇikasaddasannidhānena",
  "tika-s0519t:24_11": "vuttattā karuṇāvasenevettha mahantabhāvo veditabbo yathā “mahāveyyākaraṇo”ti. Evañca",
  "tika-s0519t:24_12": "katvā “mahākāruṇiko”ti iminā padena puggalādhiṭṭhānena satthu mahākaruṇā vuttā hoti.",
  "tika-s0519t:25_0": "Aparo nayo – atthasādhanato karuṇaṃ karuṇāyanaṃ karuṇāsampavattanaṃ arahatīti kāruṇiko.",
  "tika-s0519t:25_1": "Bhagavato hi sabbaññutāya anavasesato sattānaṃ hitaṃ, hitupāyañca jānato, tattha",
  "tika-s0519t:25_2": "ca akilāsuno hitesitā satthikā, na tathā aññesanti. Atha vā karuṇā karuṇāyanaṃ sīlaṃ",
  "tika-s0519t:25_3": "pakati sabhāvo etassāti kāruṇiko. Bhagavā hi pathavīphassādayo viya kakkhaḷaphusanādisabhāvā",
  "tika-s0519t:25_4": "karuṇāsabhāvo sabhāvabhūtakaruṇoti attho. Sesaṃ purimasadisameva. Atha vā mahāvisayatāya,",
  "tika-s0519t:25_5": "mahānubhāvatāya, mahapphalatāya ca mahatī karuṇāti mahākaruṇā. Bhagavato hi karuṇā",
  "tika-s0519t:25_6": "niravasesesu sattesu pavattati, pavattamānā ca anaññasādhāraṇā pavattati, diṭṭhadhammikādibhedañca",
  "tika-s0519t:25_7": "mahantameva sattānaṃ hitasukhaṃ ekantato nipphādeti, mahākaruṇāya niyuttoti mahākāruṇiko,",
  "tika-s0519t:25_8": "taṃ mahākāruṇikaṃ. Sesaṃ sabbaṃ vuttanayeneva veditabbaṃ. Sumāgadhādipadānaṃ viya",
  "tika-s0519t:25_9": "cettha saddasiddhi veditabbā.",
  "tika-s0519t:26_0": "Nāthatīti nātho, veneyyānaṃ hitasukhaṃ āsīsati patthetīti attho, mettāyanavasena",
  "tika-s0519t:26_1": "cettha hitasukhāsīsanaṃ veditabbaṃ, na karuṇāyanavasena paṭhamapadena vuttattā. Atha",
  "tika-s0519t:26_2": "vā nāthati veneyyagataṃ kilesabyasanaṃ upatāpetīti nātho, nāthatīti vā nātho, yācatīti",
  "tika-s0519t:26_3": "attho. Bhagavā hi “sādhu, bhikkhave, bhikkhu kālena kālaṃ attasampattiṃ paccavekkhitā”tiādinā",
  "tika-s0519t:26_4": "sattānaṃ taṃ taṃ hitappaṭipattiṃ yācitvāpi mahākaruṇāya samussāhito te tattha niyojeti.",
  "tika-s0519t:26_5": "Paramena vā cittissariyena samannāgato, sabbasatte vā sīlādiguṇehi īsati abhibhavatīti",
  "tika-s0519t:26_6": "paramissaro bhagavā “nātho”ti vuccati, taṃ nāthaṃ.",
  "tika-s0519t:27_0": "Ñātabbanti ñeyyaṃ, atītādibhedabhinnaṃ sabbaṃ saṅkhataṃ, asaṅkhatañca. Saṅgaraṇaṭṭhena",
  "tika-s0519t:27_1": "sāgaro, patitapatitānaṃ attano puthulagambhīrabhāvehi saṃsīdanaṃ nimmujjanaṃ karotīti",
  "tika-s0519t:27_2": "attho. Saṃ-saddassa cettha “sābhāvo, sārāgo”tiādīsu viya niruttinayena daṭṭhabbo.",
  "tika-s0519t:27_3": "Saṅgaraṇaṭṭhenāti vā saṅgarakaraṇaṭṭhena, ṭhitadhammatāya “ayaṃ me mariyādā, imaṃ",
  "tika-s0519t:27_4": "velaṃ nātikkamāmī”ti lokena saṅgaraṃ saṅketaṃ karonto viya hotīti attho. Saṅgaraṇaṃ",
  "tika-s0519t:27_5": "vā samantato galanaṃ sandanaṃ udakena karotīti sāgaro. Kappavuṭṭhānakāle hi mahāsamuddo",
  "tika-s0519t:27_6": "ito cito ca paggharitvā sakalaṃ lokadhātuṃ ekoghaṃ karotīti. Lokiyā pana vadanti",
  "tika-s0519t:27_7": "“sāgarassa rañño puttehi sāgarehi nibbattito khatoti sāgaro, puratthimo samuddappadeso,",
  "tika-s0519t:27_8": "taṃsambandhatāya ruḷhivasena sabbopi samuddo tathā voharīyatī”ti. Sāgarasadisattā",
  "tika-s0519t:27_9": "sāgaro, ñeyyameva sāgaroti ñeyyasāgaro. Sadisatā cettha puthuladuttaragambhīrānādikālikatāhi",
  "tika-s0519t:27_10": "veditabbā, nihīnaṃ cetamopammaṃ. Tathā hi ñeyyasseva sātisayā puthulatā aparimāṇalokadhātubyāpanato,",
  "tika-s0519t:27_11": "sabbaññutaññāṇasseva taraṇīyatāya duttaratā, gambhīratā, ādikoṭirahitā ca pavatti,",
  "tika-s0519t:27_12": "na itarassa paricchinnadesattā bāhirakavītarāgehipi ittarena khaṇena atikkamitabbattā,",
  "tika-s0519t:27_13": "parimitagambhīrattā, parimitakālattā ca. Ñeyyasāgarassa pāraṃ pariyantaṃ gatoti ñeyyasāgarapāragū,",
  "tika-s0519t:27_14": "taṃ ñeyyasāgarapāraguṃ.",
  "tika-s0519t:28_0": "Gamanañcettha ñāṇagamanameva, na itaraṃ ñeyyaggahaṇato, taṃ pana ñāṇaṃ duvidhaṃ sammasanapaṭivedhabhedato,",
  "tika-s0519t:28_1": "tathā hetuphalabhedato. Tattha “kicchaṃ vatāyaṃ loko āpanno”tiādinā karuṇāyanavaseneva",
  "tika-s0519t:28_2": "abhinivisitvā anekākāravokāre saṅkhāre sammasantaṃ bhagavato sammasanañāṇaṃ chattiṃsakoṭisatasahassamukhena",
  "tika-s0519t:28_3": "ñeyyasāgaraṃ ajjhogāhetvā tassa pāraṃ pariyantaṃ agamāsi, yaṃ “mahāvajirañāṇa”nti",
  "tika-s0519t:28_4": "vuccati. Paṭivedhañāṇaṃ pana sabbaññutaññāṇapadaṭṭhānaṃ āsavakkhayañāṇaṃ, āsavakkhayañāṇapadaṭṭhānañca",
  "tika-s0519t:28_5": "sabbaññutaññāṇaṃ, yaṃ “mahābodhī”ti vuccati. Pāragamanañca tassa kiccasiddhiyā, samatthatāya",
  "tika-s0519t:28_6": "ca veditabbaṃ. Tathā yathāvuttaṃ sammasanañāṇaṃ hetu, itaraṃ phalaṃ. Saha sammasanañāṇena",
  "tika-s0519t:28_7": "vā āsavakkhayañāṇaṃ hetu, sabbaññutaññāṇaṃ phalaṃ tadānisaṃsabhāvatoti veditabbaṃ.",
  "tika-s0519t:29_0": "Vandeti namāmi, abhitthavāmi vā. Saṇhaṭṭhena nipuṇā, anupacitañāṇasambhārānaṃ agādhaṭṭhena",
  "tika-s0519t:29_1": "gambhīrā, ekattādibhedato nandiyāvaṭṭādivibhāgato ca vicitrā visiṭṭhā nānāvidhā nayā",
  "tika-s0519t:29_2": "etissāti nipuṇagambhīravicitranayā, nipuṇagambhīravicitranayā desanā assāti nipuṇagambhīravicitranayadesano,",
  "tika-s0519t:29_3": "taṃ nipuṇa…pe… desanaṃ. Nayatīti vā nayo, pāḷigati, sā ca vuttanayena atthato nipuṇā,",
  "tika-s0519t:29_4": "atthato byañjanato ca gambhīrā, saṅkhepavitthārānulomādippavattiyā nānāvidhatāya",
  "tika-s0519t:29_5": "vicitrā. Tathā hi paññattianupaññattiādivasena, saṃkilesabhāgiyādilokiyāditadubhayavomissatādivasena,",
  "tika-s0519t:29_6": "kusalādikhandhādisaṅgahādisamayavimuttādiṭhapanādikusalamūlāditikapaṭṭhānādivasena",
  "tika-s0519t:29_7": "ca anekavidhā pāḷigatīti.",
  "tika-s0519t:30_0": "Tattha dvīhākārehi bhagavato thomanā veditabbā attahitasampattito, parahitappaṭipattito",
  "tika-s0519t:30_1": "ca. Tesu attahitasampatti anāvaraṇañāṇādhigamato, savāsanānaṃ sabbesaṃ kilesānaṃ",
  "tika-s0519t:30_2": "accantappahānato ca veditabbā, parahitappaṭipatti lābhasakkārādinirapekkhacittassa",
  "tika-s0519t:30_3": "sabbadukkhaniyyānikadhammadesanato, paṭiviruddhesupi niccaṃ hitajjhāsayañāṇaparipākakālāgamanato",
  "tika-s0519t:30_4": "ca veditabbā. Sā panettha payogato, āsayato ca duvidhā, parahitappaṭipatti, yathāvuttabhedā",
  "tika-s0519t:30_5": "duvidhā ca attahitasampatti pakāsitā hoti. Kathaṃ? “Mahākāruṇika”nti iminā āsayato,",
  "tika-s0519t:30_6": "“nipuṇa…pe… desana”nti iminā payogato, “nātha”nti iminā pana ubhayathāpi bhagavato",
  "tika-s0519t:30_7": "parahitappaṭipatti pakāsitā karuṇākiccadīpanato, “ñeyyasāgarapāragu”nti iminā sātisayaṃ",
  "tika-s0519t:30_8": "attahitasampatti paramukkaṃsagatañāṇakiccadīpanato.",
  "tika-s0519t:31_0": "Atha vā tīhākārehi bhagavato thomanā veditabbā hetuto, phalato, upakārato ca. Tattha",
  "tika-s0519t:31_1": "hetu mahākaruṇā, sā pana paṭhamapadena sarūpeneva dassitā. Phalaṃ catubbidhaṃ ñāṇasampadā",
  "tika-s0519t:31_2": "pahānasampadā ānubhāvasampadā rūpakāyasampadā cāti. Tāsu padhānabhūtā ñāṇapahānasampadā",
  "tika-s0519t:31_3": "“ñeyyasāgarapāragu”nti iminā padena pakāsitā. Padhāne hi dassite avinābhāvato itarampi",
  "tika-s0519t:31_4": "dvayaṃ dassitameva hoti. Na hi buddhānaṃ ānubhāvarūpakāyasampattīhi vinā kadācipi",
  "tika-s0519t:31_5": "dhammakāyasirī vattatīti. Upakāro anantaraṃ abāhiraṃ katvā tividhayānamukhena vimuttidhammadesanā,",
  "tika-s0519t:31_6": "sā “nāthaṃ, nipuṇa…pe… desana”nti padadvayena pakāsitāti veditabbaṃ.",
  "tika-s0519t:32_0": "Tattha “mahākāruṇika”nti etena sammāsambodhiyā mūlaṃ dasseti. Mahākaruṇāsañcoditamānaso",
  "tika-s0519t:32_1": "hi bhagavā saṃsārapaṅkato sattānaṃ samuddharaṇatthaṃ katābhinīhāro anupubbena pāramiyo",
  "tika-s0519t:32_2": "pūretvā anuttaraṃ sammāsambodhiṃ adhigatoti karuṇā sammāsambodhiyā mūlaṃ. “Ñeyyasāgarapāragu”nti",
  "tika-s0519t:32_3": "etena pubbabhāgappaṭipattiyā saddhiṃ sammāsambodhiṃ dasseti. Anāvaraṇañāṇapadaṭṭhānañhi",
  "tika-s0519t:32_4": "maggañāṇaṃ, maggañāṇapadaṭṭhānañca anāvaraṇañāṇaṃ “sammāsambodhī”ti vuccati. Vuttappabhedaṃ",
  "tika-s0519t:32_5": "pana sammasanañāṇaṃ saha paññāpāramiyā tassā pubbabhāgapaṭipadā. Tassā hi ānubhāvena",
  "tika-s0519t:32_6": "līnuddhaccapatiṭṭhānāyūhanakāmasukhallikattakilamathānuyogasassatucchedādiantadvayavirahitā",
  "tika-s0519t:32_7": "ukkaṃsapāramippattā majjhimā paṭipadā bhāvanāpāripūriṃ gatā. “Nātha”nti iminā sammāsambodhiyā",
  "tika-s0519t:32_8": "phalaṃ dasseti lokattayanāyakabhāvadīpanato. Tathā hi sabbānatthaparihārapubbaṅgamāya",
  "tika-s0519t:32_9": "niravasesahitasukhavidhānatapparāya niratisayāya payogasampattiyā, sadevamanussāya",
  "tika-s0519t:32_10": "pajāya accantupakāritāya aparimitanirupamabhāvaguṇavisesasamaṅgitāya ca sabbasattuttamo",
  "tika-s0519t:32_11": "bhagavā aparimāṇāsu lokadhātūsu aparimāṇānaṃ sattānaṃ anuttaragāravaṭṭhānabhūtatāya",
  "tika-s0519t:32_12": "ca “nātho”ti vuccatīti. “Nipuṇa…pe… desana”nti iminā sammāsambodhiyā payojanaṃ dasseti.",
  "tika-s0519t:32_13": "Saṃsāramahoghato sattasantāraṇatthañhi bhagavatā sammāsambodhi abhipatthitā, tañca",
  "tika-s0519t:32_14": "sattasantāraṇaṃ yathāvuttadesanāsampattiyā samijjhati tadavinābhāvato. Iminā bhagavato",
  "tika-s0519t:32_15": "sātisayā parahitappaṭipatti dassitā, itarehi attahitasampattīti tadubhayena attahitāya",
  "tika-s0519t:32_16": "paṭipannādīsu catūsu puggalesu bhagavato catutthapuggalabhāvaṃ dīpeti, tena ca anuttaradakkhiṇeyyabhāvaṃ,",
  "tika-s0519t:32_17": "uttamavandanīyabhāvaṃ, attano ca vandanakiriyāya khettaṅgatabhāvaṃ dīpeti.",
  "tika-s0519t:33_0": "Ettha ca yathā “mahākāruṇika”nti iminā padena bhagavato mahākaruṇā dassitā, evaṃ",
  "tika-s0519t:33_1": "“ñeyyasāgarapāragu”nti etena mahāpaññā dassitā. Tesu karuṇāggahaṇena lokiyesu mahaggatabhāvappattāsādhāraṇaguṇadīpanato",
  "tika-s0519t:33_2": "bhagavato sabbalokiyaguṇasampatti dassitā hoti, paññāggahaṇena sabbaññutaññāṇapadaṭṭhānamaggañāṇadīpanato",
  "tika-s0519t:33_3": "sabbalokuttaraguṇasampatti. Tadubhayaggahaṇasiddho eva cattho nāthasaddena pakāsīyati.",
  "tika-s0519t:33_4": "Karuṇāvacanena upagamanaṃ nirupakkilesaṃ dasseti, paññāvacanena apagamanaṃ. Tathā",
  "tika-s0519t:33_5": "karuṇāggahaṇena lokasamaññānurūpaṃ bhagavato pavattiṃ dasseti lokavohāravisayattā",
  "tika-s0519t:33_6": "karuṇāya, paññāggahaṇena samaññāya anatidhāvanaṃ. Sabhāvānavabodhena hi dhammānaṃ",
  "tika-s0519t:33_7": "samaññaṃ atidhāvitvā sattādisammasanaṃ hotīti. Tathā karuṇāggahaṇena mahākaruṇāsamāpattivihāraṃ",
  "tika-s0519t:33_8": "dasseti, paññāggahaṇena tīsu kālesu appaṭihatañāṇaṃ, catusaccañāṇaṃ, catupaṭisambhidāñāṇaṃ,",
  "tika-s0519t:33_9": "catuvesārajjañāṇaṃ. Karuṇāggahaṇena mahākaruṇāsamāpattiñāṇassa gahitattā sesāsādhāraṇañāṇāni,",
  "tika-s0519t:33_10": "cha abhiññā, aṭṭhasu parisāsu akampanañāṇāni, dasa balāni, cuddasa buddhañāṇāni,",
  "tika-s0519t:33_11": "soḷasa ñāṇacariyā, aṭṭhārasa buddhadhammā, catucattālīsa ñāṇavatthūni sattasattati",
  "tika-s0519t:33_12": "ñāṇavatthūnīti evamādīnaṃ anekesaṃ paññāppabhedānaṃ vasena ñāṇacāraṃ dasseti.",
  "tika-s0519t:34_0": "Tathā karuṇāggahaṇena caraṇasampatti, paññāggahaṇena vijjāsampatti. Karuṇāggahaṇena",
  "tika-s0519t:34_1": "sattādhipatitā, paññāggahaṇena dhammādhipatitā. Karuṇāggahaṇena lokanāthabhāvo, paññāggahaṇena",
  "tika-s0519t:34_2": "attanāthabhāvo. Tathā karuṇāggahaṇena pubbakāribhāvo, paññāggahaṇena kataññutā. Karuṇāggahaṇena",
  "tika-s0519t:34_3": "aparantapatā, paññāggahaṇena anattantapatā. Karuṇāggahaṇena vā buddhakaradhammasiddhi,",
  "tika-s0519t:34_4": "paññāggahaṇena buddhabhāvasiddhi. Tathā karuṇāggahaṇena paresaṃ tāraṇaṃ, paññāggahaṇena",
  "tika-s0519t:34_5": "sayaṃ tāraṇaṃ. Tathā karuṇāggahaṇena sabbasattesu anuggahacittatā, paññāggahaṇena",
  "tika-s0519t:34_6": "sabbadhammesu virattacittatā dassitā hoti. Sabbesañca buddhaguṇānaṃ karuṇā ādi taṃnidānabhāvato,",
  "tika-s0519t:34_7": "paññā pariyosānaṃ tato uttari karaṇīyābhāvato, iti ādipariyosānadassanena sabbe buddhaguṇā",
  "tika-s0519t:34_8": "dassitā honti. Tathā karuṇāvacanena sīlakkhandhapubbaṅgamo samādhikkhandho dassito",
  "tika-s0519t:34_9": "hoti. Karuṇānidānañhi sīlaṃ tato pāṇātipātādiviratippavattito, sā ca jhānattayasampayoginīti.",
  "tika-s0519t:34_10": "Paññāvacanena paññākkhandho. Sīlañca sabbabuddhaguṇānaṃ ādi, samādhi majjhe, paññā",
  "tika-s0519t:34_11": "pariyosānanti evampi ādimajjhapariyosānakalyāṇā sabbe buddhaguṇā dassitā honti nayato",
  "tika-s0519t:34_12": "dassitattā. Eso eva hi niravasesato buddhaguṇānaṃ dassanupāyo, yadidaṃ nayaggāhaṇaṃ,",
  "tika-s0519t:34_13": "aññathā ko nāma samattho bhagavato guṇe anupadaṃ niravasesato dassetuṃ. Tenevāha –",
  "tika-s0519t:35": "“Buddhopi buddhassa bhaṇeyya vaṇṇaṃ, kappampi ce aññamabhāsamāno;",
  "tika-s0519t:36": "Khīyetha kappo ciradīghamantare, vaṇṇo na khīyetha tathāgatassā”ti. ;",
  "tika-s0519t:37": "Teneva ca āyasmatā sāriputtattherenāpi buddhaguṇaparicchedanaṃ pati anuyuttena “no hetaṃ, bhante”ti paṭikkhipitvā “apica me, bhante, dhammanvayo vidito”ti vuttaṃ.",
  "tika-s0519t:38_0": "Evaṃ saṅkhepena sakalasabbaññuguṇehi bhagavantaṃ abhitthavitvā idāni saddhammaṃ thometuṃ",
  "tika-s0519t:38_1": "“vijjācaraṇasampannā”tiādimāha. Tattha vijjācaraṇasampannā hutvāti vacanaseso. Vindiyaṃ",
  "tika-s0519t:38_2": "dhammānaṃ salakkhaṇaṃ, sāmaññalakkhaṇañca vindatīti vijjā, lobhakkhandhādīni vā vijjhanaṭṭhena",
  "tika-s0519t:38_3": "vijjā, catunnaṃ vā ariyasaccānaṃ viditakaraṇaṭṭhena vijjāti evaṃ tāvettha vacanatthato",
  "tika-s0519t:38_4": "vijjā veditabbā. Pabhedato pana tissopi vijjā vijjā bhayabheravasutte āgataniyāmeneva,",
  "tika-s0519t:38_5": "aṭṭhapi vijjā vijjā ambaṭṭhasuttādīsu āgataniyāmeneva. Caranti tehīti caraṇāni, sīlasaṃvarādayo",
  "tika-s0519t:38_6": "pañcadasa dhammā, iti imāhi vijjāhi, imehi ca caraṇehi sampannā sampannāgatāti vijjācaraṇasampannā.",
  "tika-s0519t:39_0": "Yenāti yena dhammena karaṇabhūtena, hetubhūtena ca. Tattha maggadhammassa karaṇattho",
  "tika-s0519t:39_1": "veditabbo niyyānakiriyāsādhakatamabhāvato, nibbānadhammassa hetuattho ārammaṇapaccayabhāvato.",
  "tika-s0519t:39_2": "Paccayattho hi ayaṃ hetvattho. Pariyattidhammassapi hetuattho yujjateva paramparāya",
  "tika-s0519t:39_3": "hetubhāvato. Phaladhamme pana ubhayampi sambhavati. Kathaṃ? “Tāya saddhāya avūpasantāyā”ti",
  "tika-s0519t:39_4": "vacanato maggena samucchinnānaṃ kilesānaṃ paṭippassaddhippahānakiccatāya phalassa",
  "tika-s0519t:39_5": "niyyānānuguṇatā, niyyānapariyosānatā cāti iminā pariyāyena siyā karaṇattho niyyānakiriyāya.",
  "tika-s0519t:39_6": "Sakadāgāmimaggavipassanādīnaṃ pana upanissayapaccayabhāvato siyā hetuattho. Evañca",
  "tika-s0519t:39_7": "katvā aggappasādasuttādīsu aggādibhāvena aggahitāpi phalapariyattidhammā chattamāṇavakavimānādīsu",
  "tika-s0519t:39_8": "saraṇīyabhāvena gahitāti tesaṃ magganibbānānaṃ viya mahāaṭṭhakathāyaṃ saraṇabhāvo",
  "tika-s0519t:39_9": "uddhaṭo. Visesato cettha maggapariyāpannā eva vijjācaraṇadhammā veditabbā. Te hi",
  "tika-s0519t:39_10": "nippariyāyena niyyānakiriyāya sādhakatamabhūtā, na itare. Itaresaṃ pana niyyānatthatāya",
  "tika-s0519t:39_11": "niyyānatā. Yadi evaṃ kasmā “vijjācaraṇasampannā hutvā”ti vuttaṃ, niyyānasamakālameva",
  "tika-s0519t:39_12": "hi yathāvuttavijjācaraṇasampattisamadhigamoti? Nāyaṃ virodho samānakālatāya eva adhippetattā",
  "tika-s0519t:39_13": "yathā “cakkhuñca paṭicca rūpe ca uppajjati cakkhuviññāṇa”nti. Sampannāti vā padassa",
  "tika-s0519t:39_14": "vattamānakālatthatā veditabbā “uppannā dhammā”ti ettha uppannasaddassa viya. Evañca",
  "tika-s0519t:39_15": "katvā vacanasesamantareneva padayojanā siddhā hoti. “Yenā”ti ca padaṃ ubhayattha",
  "tika-s0519t:39_16": "sambandhitabbaṃ “yena dhammena vijjācaraṇasampannā, yena dhammena niyyantī”ti.",
  "tika-s0519t:40_0": "Lokatoti khandhādilokato, vaṭṭatoti attho. Nti taṃ magganibbānaphalapariyattibhedaṃ",
  "tika-s0519t:40_1": "dhammaṃ. Uttamanti seṭṭhaṃ. Tathā hesa attanā uttaritarassa abhāvena “anuttaro”ti",
  "tika-s0519t:40_2": "vuccati. Tattha maggassa niyyānahetuādiatthena, nibbānassa nissaraṇavivekādiatthena,",
  "tika-s0519t:40_3": "phalassa ariyasantabhāvādiatthena ca seṭṭhatā veditabbā. Svāyamattho “yāvatā, bhikkhave,",
  "tika-s0519t:40_4": "dhammā saṅkhatā, ariyo aṭṭhaṅgiko maggo tesaṃ aggamakkhāyatī”ti ādisuttapadānusārena vibhāvetabbo.",
  "tika-s0519t:41_0": "Dhammanti yathānusiṭṭhaṃ paṭipajjamāne apāyato, saṃsārato ca apatamāne katvā dhāretīti",
  "tika-s0519t:41_1": "dhammo. Sammā, sāmañca sabbadhammānaṃ buddhattā sammāsambuddho, sabbaññutāanāvaraṇañāṇo",
  "tika-s0519t:41_2": "samantacakkhu bhagavā, tena yathā sammāsambodhisamadhigameneva sabbe buddhaguṇā sampāpuṇīyanti,",
  "tika-s0519t:41_3": "evaṃ sammadeva āsevanāya bhāvanāya bahulīkiriyāya sammāpaṭipattiyā sammadeva paccavekkhaṇāya",
  "tika-s0519t:41_4": "sakkaccaṃ dhammadesanāya veneyyasantānesu patiṭṭhāpanena –",
  "tika-s0519t:42_0": "“Ariyaṃ, vo bhikkhave, sammāsamādhiṃ desessāmi. Maggānaṭṭhaṅgiko seṭṭho. Yāvatā,",
  "tika-s0519t:42_1": "bhikkhave, dhammā saṅkhatā vā asaṅkhatā vā, virāgo tesaṃ aggamakkhāyati. Ekāyano",
  "tika-s0519t:42_2": "ayaṃ, bhikkhave, maggo sattānaṃ visuddhiyā. Dhammaṃ, vo bhikkhave, desessāmi ādikalyāṇa”nti –",
  "tika-s0519t:43": "Ādivacanehi, abhitthavanena ca pūjito mānito apacitoti sammāsambuddhapūjito, taṃ sammāsambuddhapūjitaṃ dhammaṃ vandeti sambandho.",
  "tika-s0519t:44_0": "Ayaṃ panettha saṅkhepattho – yassa dhammassa adhigamane vijjāsampannā ceva honti",
  "tika-s0519t:44_1": "caraṇasampannā ca, sabbavaṭṭadukkhato ca niyyanti, tameva ariyānaṃ sakalaguṇasamaṅgibhāvanimittaṃ,",
  "tika-s0519t:44_2": "anavasesadukkhanissaraṇahetubhūtañca uttamaṃ pavaraṃ saddhiṃ pariyattidhammena navavidhaṃ",
  "tika-s0519t:44_3": "lokuttaradhammaṃ bhagavatāpi sammāpaṭipattiādividhinā pūjitaṃ namāmi, abhitthavāmi vāti.",
  "tika-s0519t:45_0": "Ettha ca “yena lokato niyyanti, vijjācaraṇasampannā ca hontī”ti padadvayena yathākkamaṃ",
  "tika-s0519t:45_1": "dhammassa bhāvetabbabhāvo, sacchikātabbabhāvo ca vutto. Tesu paṭhamena vijjāsampattiyā",
  "tika-s0519t:45_2": "dhammaṃ thometi, dutiyena vimuttisampattiyā. Tathā paṭhamena jhānasampadāya, dutiyena",
  "tika-s0519t:45_3": "vimokkhasampadāya. Paṭhamena vā samādhisampadāya, dutiyena samāpattisampadāya. Paṭhamena",
  "tika-s0519t:45_4": "vā khayañāṇabhāvena, dutiyena anuppādañāṇabhāvena. Atha vā purimena vijjūpamatāya,",
  "tika-s0519t:45_5": "dutiyena vajirūpamatāya. Purimena vā virāgasampattiyā, dutiyena nirodhasampattiyā.",
  "tika-s0519t:45_6": "Tathā paṭhamena niyyānabhāvena, dutiyena nissaraṇabhāvena. Paṭhamena vā hetubhāvena,",
  "tika-s0519t:45_7": "dutiyena asaṅkhatabhāvena. Paṭhamena vā dassanabhāvena, dutiyena vivekabhāvena. Paṭhamena",
  "tika-s0519t:45_8": "vā adhipatibhāvena, dutiyena amatabhāvena dhammaṃ thometi. Atha vā paṭhamena niyyānikabhāvadassanato",
  "tika-s0519t:45_9": "svākkhātatāya dhammaṃ thometi, dutiyena sacchikātabbabhāvato sandiṭṭhikatāya. Tathā",
  "tika-s0519t:45_10": "purimena akālikatāya, pacchimena ehipassikatāya. Purimena vā opaneyyikatāya, pacchimena",
  "tika-s0519t:45_11": "paccattaṃ veditabbatāya dhammaṃ thometi.",
  "tika-s0519t:46_0": "“Uttama”nti ca etena aññassa visiṭṭhassa abhāvadīpanena paripuṇṇatāya dhammaṃ thometi,",
  "tika-s0519t:46_1": "“sammāsambuddhapūjita”nti etena parisuddhatāya. Sabbadosāpagamena hissa pūjanīyatā.",
  "tika-s0519t:46_2": "Parisuddhatāya cassa pahānasampadā, paripuṇṇatāya pabhavasampadā. Pahānasampattiyā",
  "tika-s0519t:46_3": "ca bhāvanāpāripūrī anavasesadosasamugghāṭanato, pabhavasampattiyā sacchikiriyanibbatti",
  "tika-s0519t:46_4": "tatuttari karaṇīyābhāvato. Anaññasādhāraṇatāya hi uttamoti. Tathā bhāvetabbabhāvenassa",
  "tika-s0519t:46_5": "saha pubbabhāgasīlādīhi sekkhā sīlasamādhipaññākkhandhā, sacchikātabbabhāvena saha",
  "tika-s0519t:46_6": "asaṅkhatāya dhātuyā asekkhā sīlasamādhipaññākkhandhā dassitā hontīti.",
  "tika-s0519t:47_0": "Evaṃ saṅkhepena sabbasaddhammaguṇehi saddhammaṃ thometvā idāni ariyasaṅghaṃ thometuṃ",
  "tika-s0519t:47_1": "“sīlādiguṇasampanno”tiādi vuttaṃ. Tattha sīlādiguṇasampannoti sīlasamādhipaññāvimuttiyādiguṇehi",
  "tika-s0519t:47_2": "sampanno samannāgato, sampannasīlādiguṇo vā. Ariyānañhi taṃtaṃmaggavajjhakilesappahānena",
  "tika-s0519t:47_3": "hatapaṭipakkhā suvisuddhā sīlādayo “sampannā”ti vattabbataṃ arahanti, na puthūjjanānaṃ,",
  "tika-s0519t:47_4": "yato “suppaṭipanno”tiādinā ariyasaṅgho thomīyati. Atha vā sīlādiguṇasampannoti paripuṇṇasīlādiguṇo.",
  "tika-s0519t:47_5": "Ariyapuggalānañhi ariyasaccappaṭivedhena saheva yathārahaṃ sekkhāsekkhā sīlādidhammakkhandhā",
  "tika-s0519t:47_6": "pāripūriṃ gacchantīti. Ṭhito maggaphalesūti maggesu, phalesu ca ṭhito, maggaṭṭho,",
  "tika-s0519t:47_7": "phalaṭṭho cāti attho. Yoti aniyamato ariyasaṅghaṃ niddisati, tassa “ta”nti iminā niyamaṃ veditabbaṃ.",
  "tika-s0519t:48_0": "Nanu ca ariyasaṅghe na sabbe ariyapuggalā maggaṭṭhā, nāpi sabbe phalaṭṭhāti? Saccametaṃ,",
  "tika-s0519t:48_1": "avayavadhammena pana samudāyaṃ niddisanto evamāha yathā “samaṃ cuṇṇa”nti. Yathā hi",
  "tika-s0519t:48_2": "yogacuṇṇassa avayavesu labbhamāno samabhāvo samudāye apadisīyati “samaṃ cuṇṇa”nti,",
  "tika-s0519t:48_3": "evaṃ ariyasaṅghassa avayavabhūtesu ariyapuggalesu labbhamāno maggaṭṭhaphalaṭṭhabhāvo",
  "tika-s0519t:48_4": "samudāyabhūte ariyasaṅghe ṭhito “maggaphalesū”ti apadiṭṭhoti veditabbaṃ.",
  "tika-s0519t:49_0": "Ārakattā kilesehi, anaye na iriyanato, aye ca iriyanato, sadevakena ca lokena “saraṇa”nti",
  "tika-s0519t:49_1": "araṇīyato ariyo, diṭṭhisīlasāmaññena saṃhatattā saṅgho, ariyo ca so saṅgho cāti ariyasaṅgho,",
  "tika-s0519t:49_2": "taṃ ariyasaṅghaṃ. Pujjabhavaphalanibbattanato attano santānaṃ punātīti vā puññaṃ,",
  "tika-s0519t:49_3": "khittaṃ vuttaṃ bījaṃ viruhanaṭṭhānatāya tāyati rakkhatīti khettaṃ kedārādi, khettaṃ",
  "tika-s0519t:49_4": "viyāti khettaṃ, sattānaṃ puññassa mahapphalabhāvakaraṇena viruhanaṭṭhānatāya khettanti",
  "tika-s0519t:49_5": "puññakkhettaṃ. Anuttaraṃ vandeti sambandho.",
  "tika-s0519t:50_0": "Ettha ca “sīlādiguṇasampanno”ti etena ariyasaṅghassa bhagavato anujātaputtataṃ dasseti,",
  "tika-s0519t:50_1": "tenassa pabhavasampadā dīpitā hoti. “Ṭhito maggaphalesū”ti etena pahānasampadaṃ,",
  "tika-s0519t:50_2": "ñāṇasampadañca dasseti kilesānaṃ samucchedappaṭippassaddhippahānadīpanato, maggaphalañāṇādhigamadīpanato",
  "tika-s0519t:50_3": "ca. “Ariyasaṅgha”nti etena pabhavasampadaṃ sabbasaṅghānaṃ aggabhāvadīpanato, sadevakena",
  "tika-s0519t:50_4": "ca lokena araṇīyabhāvadīpanato. “Puññakkhettaṃ anuttara”nti etena lokassa bahūpakārataṃ",
  "tika-s0519t:50_5": "dasseti aggadakkhiṇeyyabhāvadīpanato.",
  "tika-s0519t:51_0": "Tathā “sīlādiguṇasampanno”ti idaṃ ariyasaṅghassa sammāujuñāyasāmīcippaṭipannabhāvadīpanaṃ.",
  "tika-s0519t:51_1": "“Ṭhito maggaphalesū”ti idaṃ satipi santānavibhāgena anekabhāve catupurisayugaaṭṭhapurisapuggalabhāvadīpanaṃ.",
  "tika-s0519t:51_2": "“Ariyasaṅgha”nti idaṃ āhuneyyādibhāvadīpanaṃ. “Puññakkhettaṃ anuttara”nti idaṃ lokassa",
  "tika-s0519t:51_3": "hitasukhāya paṭipannatādīpanaṃ. Tathā “ṭhito maggaphalesū”ti idaṃ ariyasaṅghassa",
  "tika-s0519t:51_4": "lokuttarasaraṇagamanasabbhāvadīpanaṃ, tenassa bhagavato orasaputtabhāvo dassito hoti.",
  "tika-s0519t:51_5": "“Sīlādiguṇasampanno”ti iminā panassa vihatavidhastakilesā anavasesā sekkhāsekkhā",
  "tika-s0519t:51_6": "sīlādidhammakkhandhā dassitā. “Ariyasaṅghaṃ puññakkhettaṃ anuttara”nti iminā tesaṃ",
  "tika-s0519t:51_7": "tesaññeva yathāvuttaguṇavisesānaṃ suparisuddhataṃ dīpeti. Tenassa mahānubhāvataṃ,",
  "tika-s0519t:51_8": "anuttaradakkhiṇeyyabhāvaṃ, vandanārahabhāvaṃ, attano ca vandanākiriyāya khettaṅgatabhāvaṃ",
  "tika-s0519t:51_9": "dīpeti. Saraṇagamanañca sāvakānaṃ sabbaguṇānaṃ ādi, sapubbabhāgappaṭipadā sekkhā",
  "tika-s0519t:51_10": "sīlakkhandhādayo majjhe, asekkhā sīlakkhandhādayo pariyosānanti ādimajjhapariyosānakalyāṇā",
  "tika-s0519t:51_11": "sabbe ariyasaṅghaguṇā imāya gāthāya pakāsitāti veditabbaṃ.",
  "tika-s0519t:52_0": "Evaṃ gāthāttayena saṅkhepato sakalaguṇasaṃkittanamukhena ratanattayassa paṇāmaṃ katvā",
  "tika-s0519t:52_1": "idāni taṃ nipaccakāraṃ yathādhippete payojane pariṇāmento “vandanājanita”nti gāthamāha.",
  "tika-s0519t:52_2": "Tattha vandanājanitanti vandanākārena nibbattitaṃ, ratanattayaguṇābhitthavanavasena,",
  "tika-s0519t:52_3": "nipaccakāravasena vā uppāditanti attho. Itīti evaṃ “mahākāruṇika”ntiādippakārena.",
  "tika-s0519t:52_4": "Ratijananaṭṭhena ratanaṃ, buddhadhammasaṅghā, cittīkatādibhāvo vā ratanaṭṭho. Vuttañhetaṃ –",
  "tika-s0519t:53": "“Cittīkataṃ mahagghañca, atulaṃ dullabhadassanaṃ;",
  "tika-s0519t:54": "Anomasattaparibhogaṃ, ratanaṃ tena vuccatī”ti. ;",
  "tika-s0519t:55_0": "Cittīkatabhāvādayo ca anaññasādhāraṇā buddhādīsu eva labbhanti, ratanānaṃ tayaṃ ratanattayaṃ,",
  "tika-s0519t:55_1": "tasmiṃ ratanattaye. Hatantarāyoti vidhastaupaddavo hutvāti sambandho, etena attano",
  "tika-s0519t:55_2": "pasādasampattiyā, ratanattayassa ca khettabhāvasampattiyā tassa puññassa atthasaṃvaṇṇanāya",
  "tika-s0519t:55_3": "upaghātakaupaddavānaṃ vihanane samatthataṃ dasseti. Sabbatthāti sabbasmiṃ anto ceva",
  "tika-s0519t:55_4": "bahi ca, ajjhattikabāhiravatthūsūti attho. Sabbatthāti vā sabbasmiṃ kāle, saṃvaṇṇanāya",
  "tika-s0519t:55_5": "ādimajjhapariyosānakālesūti vuttaṃ hoti. Hutvāti pubbakālakiriyā, tassa “karissāmatthavaṇṇana”nti",
  "tika-s0519t:55_6": "etena sambandho. Tassāti yaṃ ratanattaye vandanājanitaṃ puññaṃ, tassa. Tejasāti ānubhāvena balena.",
  "tika-s0519t:56_0": "Evaṃ ratanattayavandanāya payojanaṃ dassetvā idāni nettippakaraṇassa gambhīratthattā",
  "tika-s0519t:56_1": "atthasaṃvaṇṇanāya dukkarabhāvaṃ dassetuṃ “ṭhiti”ntiādimāha. Tattha ṭhitinti ṭhānaṃ",
  "tika-s0519t:56_2": "anantaradhānaṃ avicchedappavattiṃ. Ākaṅkhamānenāti icchamānena patthayantena, “ahovatāyaṃ",
  "tika-s0519t:56_3": "saddhammanetti ciraṃ tiṭṭheyyā”ti evaṃ patthayantenāti vuttaṃ hoti. Ciranti dīghakālaṃ,",
  "tika-s0519t:56_4": "pañcavassasahassaparimāṇaṃ kālanti attho. Saddhammanettiyāti saddhammasaṅkhātāya",
  "tika-s0519t:56_5": "nettiyā. Saddhammo hi veneyyasantānesu ariyaguṇānaṃ nayanato netti, saddhammassa",
  "tika-s0519t:56_6": "vā netti saddhammanetti, tassā saddhammanettiyā, svāyamattho aṭṭhakathāyaṃ vicārito",
  "tika-s0519t:56_7": "eva. Therenāti thiraguṇayuttena. Abhiyācitoti ādaragāravena yācito. Abhimukhaṃ vā",
  "tika-s0519t:56_8": "yācito, anuttaraṃ katvā yācitoti attho. Uddissa vā yācito, garutaraṃ katvā yācitoti",
  "tika-s0519t:56_9": "attho, “karotu āyasmā nettippakaraṇassa kañci atthasaṃvaṇṇana”nti evaṃ nettiyā atthasaṃvaṇṇanaṃ",
  "tika-s0519t:56_10": "pati ajjhesitoti vuttaṃ hoti. Ettha ca saddhammassa ciraṃ ṭhitikāmena ajjhāsayasampannena",
  "tika-s0519t:56_11": "sāsane thiraguṇayuttena sabrahmacārinā ādaragāravena, abhimukhaṃ vā yācitena me na",
  "tika-s0519t:56_12": "sakkā tassa abhiyācanaṃ paṭikkhipitunti dasseti “ṭhitiṃ ākaṅkhamānenā”ti gāthāya.",
  "tika-s0519t:57_0": "Padumuttaranāthassāti padumuttarassa sammāsambuddhassa. Passatāti pubbenivāsacakkhunā,",
  "tika-s0519t:57_1": "samantacakkhunā eva vā hatthatale ṭhapitaāmalakaṃ viya abhinīhāraṃ passantena. Tādināti",
  "tika-s0519t:57_2": "tādibhāvayuttena, sabbattha vā nibbikārena, “amhākaṃ bhagavatā”ti vacanaseso. Yassāti",
  "tika-s0519t:57_3": "āyasmato mahākaccānattherassa. Ṭhapitoti –",
  "tika-s0519t:58": "“Etadaggaṃ, bhikkhave, mama sāvakānaṃ bhikkhūnaṃ saṃkhittena bhāsitassa vitthārena atthaṃ vibhajantānaṃ yadidaṃ mahākaccāno”ti –",
  "tika-s0519t:59": "Evaṃ ṭhapito. Sīlādiguṇavisesehi mahantā sāvakāti mahāsāvakā, mahākassapādayo, tesu ayamāyasmā aññataroti, mahāsāvako ca so guṇavisesayogato uttamo cāti mahāsāvakuttamo.",
  "tika-s0519t:60_0": "Jhānādīsu sātisayānaṃ āvajjanādivasībhāvānaṃ, ariyiddhivasena paramassa ca cetovasībhāvassa",
  "tika-s0519t:60_1": "adhigatattā vasippatto. Atthādīsu savisesabhedagatapaṭisambhidāñāṇattā pabhinnapaṭisambhido.",
  "tika-s0519t:60_2": "“Paṇḍito, bhikkhave, mahākaccāno, mahāpañño, bhikkhave, mahākaccāno”tiādinā anekesu",
  "tika-s0519t:60_3": "ṭhānesu bhagavatā pasaṃsitattā sambuddhena pasaṃsito. Tena vuttaṃ “satthu ceva saṃvaṇṇito",
  "tika-s0519t:60_4": "saṃbhāvito, viññūnañca sabrahmacārina”nti.",
  "tika-s0519t:61_0": "Anumoditāti “sādhu sādhu, kaccāna, sādhu kho, tvaṃ kaccāna, imaṃ dhammasaṃvaṇṇanaṃ",
  "tika-s0519t:61_1": "abhāsī”ti evaṃ anumoditā. Ekasmiṃ kira samaye ayaṃ mahāthero jambuvanasaṇḍe viharanto",
  "tika-s0519t:61_2": "attano santikāvacarānaṃ bhikkhūnaṃ imaṃ hāranayapaṭimaṇḍitaṃ pakaraṇaṃ abhāsi. Bhāsitvā",
  "tika-s0519t:61_3": "ca bhagavato santikaṃ upasaṅkamitvā bhagavantaṃ abhivādetvā ekamantaṃ nisinno yathābhāsitaṃ",
  "tika-s0519t:61_4": "imaṃ pakaraṇaṃ bhagavato nivedesi. Taṃ sutvā bhagavā “sādhu sādhū”tiādinā anumoditvā",
  "tika-s0519t:61_5": "“tasmātiha, tvaṃ kaccāna, imaṃ dhammasaṃvaṇṇanaṃ dhammanettitveva dhārehī”ti nāmaggahaṇaṃ",
  "tika-s0519t:61_6": "akāsīti vadanti. Desanāhārādinandiyāvaṭṭanayādihāranayānusāreneva sabbadhammasaṃvaṇṇanānaṃ",
  "tika-s0519t:61_7": "gatiyoti āha “sāsanassa sadāyattā, navaṅgassatthavaṇṇanā”ti.",
  "tika-s0519t:62_0": "Gambhīrañāṇehīhi gambhīrehi ñāṇehi, na saddhāmattakena, gambhīrañāṇehi vā mahāpaññehi",
  "tika-s0519t:62_1": "ariyehi. Pakaraṇassa gambhīratthataṃ, attano ca ñāṇassa nātivisayataṃ viditvā saṃvaṇṇanārambhe",
  "tika-s0519t:62_2": "saṃsīdantampi maṃ sāsanaguṇādiupanissayasampadā ussāhesīti imamatthaṃ dasseti “kiñcāpī”tiādinā.",
  "tika-s0519t:63_0": "“Pañcapi nikāye ogāhetvā”ti iminā nettiyā pañcapi mahānikāye anupavisitvā avaṭṭhānaṃ,",
  "tika-s0519t:63_1": "tesaṃ saṃvaṇṇanābhāvañca dīpeti. Tattha “katamo assādo ca ādīnavo cā”tiādipeṭakopadesapāḷiṃ",
  "tika-s0519t:63_2": "ānetvā idha desanāhārādīnaṃ padatthavinicchayo peṭakena saṃsandanaṃ nāma. “yathābala”nti",
  "tika-s0519t:63_3": "iminā sabbathā sabbabhāgenāpi nettiyā saṃvaṇṇanā mayā na sukarā kātuṃ, attano pana",
  "tika-s0519t:63_4": "ñāṇabalānurūpaṃ karissāmīti niratimānataṃ dīpeti.",
  "tika-s0519t:64_0": "Suvisuddhanti suṭṭhu visuddhaṃ, nikāyantaraladdhidosehi antarantarā anuppavesitehi",
  "tika-s0519t:64_1": "asammissanti adhippāyo. Asaṃkiṇṇanti sanikāyepi padatthantaraparikappanādinā asaṃkiṇṇaṃ",
  "tika-s0519t:64_2": "tādisasaṅkararahitaṃ anākulaṃ suparicchinnaṃ. Vividhehi ākārehi nicchinotīti vinicchayo.",
  "tika-s0519t:64_3": "Atthānaṃ vinicchayo atthavinicchayo. Gaṇṭhiṭṭhānabhūtesu atthesu khilamaddanākārena",
  "tika-s0519t:64_4": "pavattā vimaticchedakathā, nipuṇo sukhumo saṇho atthavinicchayo etassāti nipuṇatthavinicchayo.",
  "tika-s0519t:64_5": "Atha vā atthe vinicchinotīti atthavinicchayo, yathāvuttaatthavisayañāṇaṃ, nipuṇo",
  "tika-s0519t:64_6": "cheko atthavinicchayo etassāti nipuṇatthavinicchayo, taṃ nipuṇatthavinicchayaṃ. Samayanti",
  "tika-s0519t:64_7": "siddhantaṃ. Idaṃ vuttaṃ hoti – mahāvihāravāsīnaṃ siddhanto vuttanayena suparisuddho,",
  "tika-s0519t:64_8": "anākulo, saṇhasukhumavinicchayo ca, siddhantaṃ taṃ avilomento anukūlato tattha siddhaṃyeva",
  "tika-s0519t:64_9": "dhammanettiṃ pakāsayanto nettippakaraṇassa atthasaṃvaṇṇanaṃ karissāmīti.",
  "tika-s0519t:65_0": "Pamādalekhanti aparabhāge potthakāruḷhakāle pamajjitvā likhanavasena pavattappamādapāṭhaṃ.",
  "tika-s0519t:65_1": "Vajjetvāti apanetvā. Pāḷiṃ sammā niyojayanti taṃ taṃ nettipāḷiṃ tattha tattha udāharaṇabhāvena",
  "tika-s0519t:65_2": "ānītasutte sammadeva niyojento, atthasaṃvaṇṇanāya vā taṃ taṃ udāharaṇasuttasaṅkhātaṃ",
  "tika-s0519t:65_3": "pāḷiṃ tasmiṃ tasmiṃ lakkhaṇabhūte nettiganthe sammadeva niyojento. Upadesanti nettiupanisaṃ",
  "tika-s0519t:65_4": "nettihadayaṃ. Yvāyaṃ sapaṭṭhānavibhāgassa tettiṃsavidhassa nettipadatthassa saha",
  "tika-s0519t:65_5": "nimittavibhāgena asaṅkarato vavatthito visayo, taṃ. Vibhāvento pakāsento. Tassā nettiyā",
  "tika-s0519t:65_6": "karissāmi atthavaṇṇananti sambandho.",
  "tika-s0519t:66_0": "Ettha ca “abhiyācito”ti iminā atthasaṃvaṇṇanāya nimittaṃ dasseti, “ṭhitiṃ ākaṅkhamānena",
  "tika-s0519t:66_1": "ciraṃ saddhammanettiyā”ti iminā payojanaṃ, “karissāmatthavaṇṇana”nti iminā piṇḍatthaṃ.",
  "tika-s0519t:66_2": "Saṃvaṇṇiyamānā hi pakaraṇatthā saṃvaṇṇanāya piṇḍattho. “Tamupanissāyā”tiādinā karaṇappakāraṃ.",
  "tika-s0519t:67": "Idāni saṃvaṇṇanāya savane niyojento “iti attha”nti osānagāthamāha. Tattha “sakkacca”nti padaṃ ubhayattha yojetabbaṃ “sakkaccaṃ vibhajantassa, sakkaccaṃ nisāmayathā”ti.",
  "tika-s0519t:68": "Ganthārambhakathāvaṇṇanā niṭṭhitā.",
  "tika-s0519t:69": "Nidānakathāvaṇṇanā",
  "tika-s0519t:70_0": "Vacanatthajānanena viditappakaraṇatthasāmaññatthassa pakaraṇakathā vuccamānā sobheyyāti",
  "tika-s0519t:70_1": "nettipadatthaparijānanameva ādimhi yuttarūpanti tadatthaṃ pucchati “tattha kenaṭṭhena",
  "tika-s0519t:70_2": "nettī”ti. Tattha tatthāti “tassā nettiyā karissāmatthavaṇṇana”nti yadidaṃ vuttaṃ,",
  "tika-s0519t:70_3": "tasmiṃ; yassā karissāmatthavaṇṇananti paṭiññātaṃ, sā netti kenaṭṭhena nettīti attho.",
  "tika-s0519t:70_4": "Tatthāti vā “nettippakaraṇassā”ti etasmiṃ vacane yā netti vuttā, sā kenaṭṭhena nettīti",
  "tika-s0519t:70_5": "attho. “Nayanaṭṭhenā”ti idaṃ kattukaraṇādhikaraṇasādhanānaṃ sādhāraṇavacananti “ariyadhammaṃ",
  "tika-s0519t:70_6": "nayatī”ti kattusādhanavasena tāva nettisaddassa atthaṃ vatvā idāni karaṇādhikaraṇasādhanavasena",
  "tika-s0519t:70_7": "vattuṃ “nayanti tāyā”tiādi vuttaṃ.",
  "tika-s0519t:71_0": "Tathā hi vuttanti nettiupadesādhīnattā eva suttāvabodhassa vuttaṃ. Peṭake “tasmā",
  "tika-s0519t:71_1": "nibbāyitukāmena sutamayena atthā pariyesitabbā, tattha pariyesanāya ayaṃ anupubbī",
  "tika-s0519t:71_2": "bhavati soḷasa hārā pañca nayā aṭṭhārasa mūlapadānī”tiādi. Hāranayavicāraṇā vinimutto",
  "tika-s0519t:71_3": "atthasaṃvaṇṇanāviseso natthīti āha “suttassa atthasaṃvaṇṇanā nettiupadesāyattā”ti.",
  "tika-s0519t:71_4": "Svāyamattho parato pakiṇṇakakathāyaṃ āvi bhavissati. Evaṃ mahāvisayā cāyaṃ netti",
  "tika-s0519t:71_5": "kuto pabhavāti āha “suttappabhavā”ti, etena nettiyā pamāṇabhūtataṃ dasseti. Idañca",
  "tika-s0519t:71_6": "suttassa nettisannissayatāparidīpanaparaṃ, na therappabhavatāpaṭikkhepaparaṃ. Thero",
  "tika-s0519t:71_7": "hi pañca mahānikāye ogāhetvā taṃsannissayeneva tesaṃ saṃvaṇṇanābhūtaṃ imaṃ pakaraṇaṃ",
  "tika-s0519t:71_8": "abhāsi, tasmā ayameva saṃvaṇṇanādhammo, yadidaṃ saṃvaṇṇetabbadhammasannissayatā.",
  "tika-s0519t:72_0": "Pakaraṇaparicchedatoti pakaraṇassa vibhāgato. Hāravicārādayo hi tayo nettippakaraṇassa",
  "tika-s0519t:72_1": "vibhāgā, pakaraṇabhūtaparicchedato vā. Tīṇi hi etāni pakaraṇāni tayo adhikārā, yadidaṃ",
  "tika-s0519t:72_2": "hāravicārādayo. Pāḷivavatthānatoti pāṭhasannivesato.",
  "tika-s0519t:73_0": "“Sabbo hi pakaraṇattho”tiādinā saṅgahavārassa anvatthasaññataṃ dasseti. “Nanu cettha",
  "tika-s0519t:73_1": "paṭṭhānaṃ asaṅgahita”nti codako byabhicāramāha. Itaro yadipi sarūpato asaṅgahitaṃ,",
  "tika-s0519t:73_2": "atthato pana saṅgahitanti dassento “nayidameva”tiādinā pariharati. Puna “tathā hī”tiādinā",
  "tika-s0519t:73_3": "tamevatthaṃ pāḷiyā pākaṭataraṃ karoti. Atthanayā nandiyāvaṭṭādayo. Saṅkhārattikā",
  "tika-s0519t:73_4": "puññābhisaṅkhārādayo, kāyasaṅkhārādayo ca. Tesu atthanayānaṃ aññamaññasaṅgaho parato",
  "tika-s0519t:73_5": "āvi bhavissati. Itare pana kāmāvacarā, rūpāvacarā ca kusalā cetanā puññābhisaṅkhāro,",
  "tika-s0519t:73_6": "akusalā cetanā apuññābhisaṅkhāro, arūpāvacarā kusalā cetanā āneñjābhisaṅkhāro. Puññābhisaṅkhāro",
  "tika-s0519t:73_7": "ca apuññābhisaṅkhāro ca kāyadvārappavatto kāyasaṅkhāro, so eva vacīdvārappavatto",
  "tika-s0519t:73_8": "vacīsaṅkhāro, manodvārappavatto pana tividhopi cittasaṅkhāro. Iti jātivasena purimattike",
  "tika-s0519t:73_9": "vuttā eva dhammā dvāravasena dutiyattike vuttā, te eva ca purimattiketi aññamaññasaṅgaho veditabbo.",
  "tika-s0519t:74_0": "Yatthāti yasmiṃ vāre. Peṭaketi peṭakopadese. Sampatamānāti saṃvaṇṇanāvasena sannipatantā.",
  "tika-s0519t:74_1": "“Byañjanavidhiputhuttā”ti idaṃ ekasmiṃ sutte anekesaṃ hārānaṃ sannipatanassa kāraṇavacanaṃ.",
  "tika-s0519t:74_2": "Tathā hi “anekasāmatthiyanicitā saddā”ti akkharacintakā vadanti.",
  "tika-s0519t:75_0": "“Na sarūpato”ti iminā saṅgahavāre viya uddesaniddesavāresupi paṭṭhānassa atthato",
  "tika-s0519t:75_1": "uddhaṭataṃ dasseti. Mūlapadaggahaṇeneva gahitattā uddesavāre tāva evaṃ hotu, niddesavāre",
  "tika-s0519t:75_2": "pana kathanti? Tatthāpi nayaggahaṇeneva mūlapadānipi gahitānīti veditabbaṃ. Na hi",
  "tika-s0519t:75_3": "mūlapadehi vinā kāci nayayojanā sambhavati. Apare pana “hāranayā viya paṭṭhānaṃ na",
  "tika-s0519t:75_4": "suttassa saṃvaṇṇanāviseso, atha kho tasmiṃ tasmiṃ sutte saṃkilesabhāgiyatādilabbhamānavisesamattanti",
  "tika-s0519t:75_5": "na tassa pakaraṇassa padatthasaṅgaho. Evañca katvā tettiṃsāya nettipadatthesu paṭṭhānaṃ",
  "tika-s0519t:75_6": "asaṅgahitaṃ, uddesaniddesavāresu ca anuddhaṭamevā”ti vadanti.",
  "tika-s0519t:76_0": "“Pāḷito eva viññāyatī”ti vuttamatthaṃ samatthento “tathā hi…pe… ābhata”nti āha, tena",
  "tika-s0519t:76_1": "therena bhāsitabhāvo viya bhagavatā anumoditabhāvopi pāḷianugato evāti dasseti. Sāvakabhāsitattā",
  "tika-s0519t:76_2": "nidānaṃ na vuttanti na sakkā vattunti codento “sāvaka…pe… bhāsita”nti āha. Nayidaṃ",
  "tika-s0519t:76_3": "ekantikanti ca sāvakabhāsitabuddhabhāsitabhāvo nidānāvacanassa, nidānavacanassa ca",
  "tika-s0519t:76_4": "akāraṇaṃ ubhayatthāpi ubhayassa dassanato. Tasmā nidānāvacanena nettiyā asāvakabhāsitatā",
  "tika-s0519t:76_5": "na sijjhatīti dasseti. Tenāha “na ca tāvatā tāni appamāṇaṃ, evamidhāpi daṭṭhabba”nti.",
  "tika-s0519t:77_0": "Yeneva kāraṇena nidānāvacanassa pamāṇabhāvasādhanatā, teneva kāraṇena imassa pakaraṇassa",
  "tika-s0519t:77_1": "pamāṇabhāvasiddhīti dasseti “nidānañca nāmā”tiādinā. Idāni “atha vā”tiādinā nettiyā",
  "tika-s0519t:77_2": "nidānāvacanena abyabhicārahetumāha. Ayañhettha payogo na nettiyā nidānaṃ vattabbaṃ",
  "tika-s0519t:77_3": "pāḷiyā atthasaṃvaṇṇanābhāvato. Yā hi pāḷiyā atthasaṃvaṇṇanā na tassā nidānavacanaṃ",
  "tika-s0519t:77_4": "diṭṭhaṃ yathā paṭisambhidāmaggassa, niddesādīnañcāti.",
  "tika-s0519t:78_0": "“Ayaṃ vibhāgo”tiādinā ekavidhato paṭṭhāya yāva caturāsītisahassappabhedā, tāva yathādassitassa",
  "tika-s0519t:78_1": "pakaraṇavibhāgassa puna “ādinā nayena pakaraṇavibhāgo veditabbo”ti idaṃ nigamanaṃ.",
  "tika-s0519t:78_2": "Tattha ādinā nayenāti ādisaddena abhiññeyyadhammaniddesato paññattipaññapetabbadhammavibhajanato",
  "tika-s0519t:78_3": "tiyaddhapariyāpannadhammavicārato caturoghanittharaṇatthato pañcābhinandanādippahānato",
  "tika-s0519t:78_4": "chataṇhākāyupasamanato saṅgahavārādisattavārasaṅgahato aṭṭhamicchattasamugghātadīpanatoti",
  "tika-s0519t:78_5": "evamādīnaṃ saṅgaho daṭṭhabbo.",
  "tika-s0519t:79": "1. Saṅgahavāravaṇṇanā",
  "tika-s0519t:80_0": "Yanti aniyamattho sabbanāmasaddo kammasādhanavasena vutto. Atthāvabodhanattho saddappayogo",
  "tika-s0519t:80_1": "atthaparādhīno kevalo atthapadatthako, so padatthavipariyesakārinā iti-saddena parabhūtena",
  "tika-s0519t:80_2": "saddapadatthako jāyatīti āha “yanti aniyamato upayoganiddeso”ti. Lokoti kattuniddesotiādīsupi eseva nayo.",
  "tika-s0519t:81_0": "Evaṃ “ya”ntiādīnaṃ gāthāpadānaṃ kammakattukiriyākattuvisesanādidassanavasena atthaṃ",
  "tika-s0519t:81_1": "vatvā idāni avayavajotanavasena padatthaṃ dassetuṃ “lokiyanti etthā”tiādimāha. Lokasaddo",
  "tika-s0519t:81_2": "idha sāmatthiyato sattalokavacano daṭṭhabbo. Tenāha “pūjanakiriyāyogyabhūtatāvasenā”ti.",
  "tika-s0519t:81_3": "Sāsanantaradhānato paraṃ pūjanā aññabuddhuppādena veditabbā, yathetarahi vipassīādisammāsambuddhānaṃ.",
  "tika-s0519t:81_4": "“Dīpaṅkaro”tiādinā yadipi buddhavaṃsadesanāyaṃ bhagavatāva vuttaṃ, sumedhapaṇḍitattabhāvena",
  "tika-s0519t:81_5": "pana pavattiṃ sandhāya vuttanti āha “yathāha bhagavā sumedhabhūto”ti.",
  "tika-s0519t:82_0": "Pariññākkamenāti ñātapariññādipaṭipāṭiyā. Lakkhaṇāvabodhappaṭipattiyāti vipassanāya.",
  "tika-s0519t:82_1": "Tena vuttaṃ “suññatamukhādīhī”ti. Tathā ca vuttanti viññūhi vedanīyatāya eva sāsanavarassa vuttaṃ bhagavatā –",
  "tika-s0519t:83": "“Etu viññū puriso asaṭho amāyāvī ujujātiko, ahamanusāsāmi, ahaṃ dhammaṃ desemi, yathānusiṭṭhaṃ tathā paṭipajjamāno na cirasseva sāmaññeva ussati, sāmaṃ dakkhitī”tiādi.",
  "tika-s0519t:84_0": "Yaṃ-saddo sāsanavisayo, lokapālasaddo satthuvisayopi lokaṃ pati guṇībhūtoti “tassā”ti",
  "tika-s0519t:84_1": "paṭiniddesassa kathaṃ satthuvisayatāti codanaṃ manasikatvā āha “salokapāloti cetthā”tiādi,",
  "tika-s0519t:84_2": "guṇībhūtopi lokapālasaddo padhānabhūto viya paṭiniddesaṃ arahati. Añño hi saddakkamo, añño atthakkamoti.",
  "tika-s0519t:85_0": "Dhammagāravena bhagavā dhammaṃ pūjento veneyyabandhave acintetvā samāpattisamāpajjanadhammapaccavekkhaṇāhi",
  "tika-s0519t:85_1": "sattasattāhaṃ vītināmesīti āha “bhagavato…pe… dīpetabbā”ti. Tattha ādisaddena sāvakehi",
  "tika-s0519t:85_2": "dhammassavanassa, tesaṃ paccuggamanādīnañca saṅgaho veditabbo.",
  "tika-s0519t:86_0": "Iccassāti iti assa, evaṃ bhagavato aviparītaanantarāyikaniyyānikadhammadesanāya sabbaññutānāvaraṇabhāvadīpanenāti",
  "tika-s0519t:86_1": "attho. Tenāti catuvesārajjayogena. Tadavinābhāvinā dasabala…pe… pakāsitā hoti. Āveṇikabuddhadhammādīti",
  "tika-s0519t:86_2": "ettha ādisaddena tīsu kālesu appaṭihatañāṇāni, catusaccañāṇāni, catupaṭisambhidāñāṇāni,",
  "tika-s0519t:86_3": "pañcagatiparicchedakañāṇāni, cha abhiññāñāṇāni, satta ariyadhanāni, satta bojjhaṅgā,",
  "tika-s0519t:86_4": "aṭṭha vijjā, aṭṭhasu parisāsu akampanañāṇāni, aṭṭha vimokkhā, nava samādhicariyā,",
  "tika-s0519t:86_5": "nava anupubbavihārā, dasa nāthakaraṇā dhammā, dasa ariyavāsā, dvādasa dhammacakkākārā,",
  "tika-s0519t:86_6": "terasa dhutadhammā, cuddasa buddhañāṇāni, pannarasa caraṇadhammā, soḷasa ñāṇacariyā,",
  "tika-s0519t:86_7": "soḷasa ānāpānassatī, ekūnavīsati paccavekkhaṇañāṇāni, catuvīsati paccayavibhāvanañāṇāni,",
  "tika-s0519t:86_8": "catucattārīsa ñāṇavatthūni, sattasattati ñāṇavatthūni, catuvīsatikoṭisatasahassasamāpattisañcārimahāvajirañāṇaṃ,",
  "tika-s0519t:86_9": "anantanayasamantapaṭṭhānapavicayadesanākārappavattañāṇāni cāti evamādīnaṃ bhagavato",
  "tika-s0519t:86_10": "guṇavisesānaṃ saṅgaho daṭṭhabbo.",
  "tika-s0519t:87_0": "Aparo nayo – guṇavisiṭṭhataṃ dīpeti, sā ca guṇavisiṭṭhatā mahākaruṇāmahāpaññāhi veditabbā",
  "tika-s0519t:87_1": "tāhi satthusampattisiddhito. Tattha mahākaruṇāya pavattibhedo “bahukehi ākārehi passantānaṃ",
  "tika-s0519t:87_2": "buddhānaṃ bhagavantānaṃ sattesu mahākaruṇā okkamatī”tiādinā paṭisambhidāmagge vuttanayena",
  "tika-s0519t:87_3": "veditabbo. Mahāpaññāya pana pavattibhedo vutto eva. Tattha karuṇāya bhagavato caraṇasampatti,",
  "tika-s0519t:87_4": "paññāya vijjāsampatti. Karuṇāya sattādhipatitā, paññāya dhammādhipatitā. Karuṇāya",
  "tika-s0519t:87_5": "lokanāthatā, paññāya attanāthatā. Karuṇāya pubbakāritā, paññāya kataññutā. Karuṇāya",
  "tika-s0519t:87_6": "aparantapatā, paññāya anattantapatā. Karuṇāya buddhakaradhammasiddhi, paññāya buddhabhāvasiddhi.",
  "tika-s0519t:87_7": "Karuṇāya paresaṃ tāraṇaṃ, paññāya sayaṃ tāraṇaṃ. Karuṇāya sabbasattesu anuggahacittatā,",
  "tika-s0519t:87_8": "paññāya sabbadhammesu virattacittatā pakāsitā hotīti anavasesato parahitapaṭipattiyā,",
  "tika-s0519t:87_9": "attahitasampattiyā ca pāripūrī veditabbā. Tīsupi avatthāsūti hetuphalasattūpakārāvatthāsu.",
  "tika-s0519t:88_0": "Abhisamayo paṭivedhasāsanassa, manasikaraṇaṃ paṭipattisāsanassa, savanādīhi paricayakaraṇaṃ",
  "tika-s0519t:88_1": "pariyattisāsanassāti tiṇṇampi vasena yojetabbo. Tenāha “yathāraha”nti. “Sakkaccaṃ",
  "tika-s0519t:88_2": "dhammadesanenā”ti iminā idha “sāsana”nti vuttassa tividhassāpi saddhammassa avisesena",
  "tika-s0519t:88_3": "desanāpūjaṃ vatvā thomanāpūjanassa vasena taṃ vibhajitvā dassento “ariyaṃ, vo bhikkhave”tiādimāha.",
  "tika-s0519t:88_4": "Tattha “thomanenā”ti padenāpi “sakkacca”nti padaṃ yojetabbaṃ. Pūjanādvayassāpi vā",
  "tika-s0519t:88_5": "vasena idhāpi padayojanā veditabbā. Ariyabhāvādayoti ariyaseṭṭhaaggabhāvādayo. Niyyānādayoti",
  "tika-s0519t:88_6": "niyyānahetudassanādayo. Svākkhātatādayoti svākkhātasandiṭṭhikatādayo.",
  "tika-s0519t:89": "Idāni ariyasaṅghaguṇānampi imāya gāthāya pakāsitabhāvaṃ dassetuṃ “yasmā panā”tiādi vuttaṃ. Bālyādisamatikkamanatoti bālaabyattabhāvādisamatikkamanato.",
  "tika-s0519t:90_0": "Ñāṇaviseso sutacintābhāvanāmayañāṇāni. Sotabbamanasikātabbapaṭivijjhitabbāvatthā",
  "tika-s0519t:90_1": "avatthābhedo. Ubhayanti byañjanapadaṃ, atthapadañca. Ubhayathāti karaṇakammasādhanavasena",
  "tika-s0519t:90_2": "paccekaṃ yojetabbaṃ. Paṭipajjitabbattāti ñātabbattā.",
  "tika-s0519t:91_0": "“Ayañca gāthā”tiādi kesañci vādo. Tathā hi apare “therenevāyaṃ gāthā bhāsitā”ti vadanti.",
  "tika-s0519t:91_1": "Attūpanāyikāpi hi kadāci dhammadesanā hoti eva yathā “dasabalasamannāgato, bhikkhave,",
  "tika-s0519t:91_2": "tathāgato catuvesārajjavisārado”tiādi. Evañca katvā “katame soḷasa hārā”tiādivacanaṃ samatthitaṃ hoti.",
  "tika-s0519t:92": "Yathāvuttaatthamukhenevāti mūlapadasaṅkhātaatthuddhāreneva. Parato āgamissatīti niddesavārassa pariyosāne āgamissati “tīṇi ca nayā anūnā”tiādinā.",
  "tika-s0519t:93_0": "Vuccatīti kattari kammaniddesoti āha “vadatī”ti. Atha vā vuccatīti kammakattuniddesoyaṃ.",
  "tika-s0519t:93_1": "Ayañhettha attho – hārā, nayā cāti ubhayaṃ pariggahitaṃ saṃvaṇṇakena sabbathā gahitañce,",
  "tika-s0519t:93_2": "vuccati suttaṃ, sayameva suttaṃ saṃvaṇṇetīti, etena hāranayesu vasībhāvena suttasaṃvaṇṇanāya sukarataṃ dasseti.",
  "tika-s0519t:94_0": "Pakārantarenāti pubbe “sāsana”nti vuttamatthaṃ “desanā, desita”nti tato aññena pakārena.",
  "tika-s0519t:94_1": "Niyametvāti tassa ekantato viññeyyataṃ avadhāretvā. Viññeyyatā visiṭṭhesu desanādesitesu",
  "tika-s0519t:94_2": "viññeyyapade labbhamānā vijānanakiriyā.",
  "tika-s0519t:95": "Desanādesitāni ca yāvadeva vijānanatthānīti vijānanaṃ padhānanti tameva niddhārento “tatrāti tasmiṃ vijānane”ti āha.",
  "tika-s0519t:96_0": "Etthāhāti navaṅgasāsananavavidhasuttantāti etasmiṃ atthavacane āha codako. Tassāyaṃ",
  "tika-s0519t:96_1": "adhippāyo – navahi aṅgehi vavatthitehi aññamaññasaṅkararahitehi bhavitabbaṃ, tathā",
  "tika-s0519t:96_2": "ca sati asuttasabhāvāneva geyyaṅgādīnīti navavidhasuttantavacanaṃ virujjheyya. Atha",
  "tika-s0519t:96_3": "suttasabhāvāni geyyaṅgādīni, evaṃ sati “sutta”nti visuṃ suttaṅgaṃ na siyā, evaṃ sante",
  "tika-s0519t:96_4": "aṭṭhaṅgasāsanaṃ āpajjatīti. Tenāha “kathaṃ panā”tiādi. Geyyaṅgādīsu katipayānampi",
  "tika-s0519t:96_5": "suttabhāve yathāvuttadosānativatti, pageva sabbesanti dasseti “yañcā”tiādinā. Saṅgahesūti",
  "tika-s0519t:96_6": "aṭṭhakathāsu. Porāṇaṭṭhakathānañhi saṅkhepabhūtā idāni aṭṭhakathā “saṅgahā”ti vuttā.",
  "tika-s0519t:96_7": "Suttaṃ nāma sagāthakaṃ vā siyā, niggāthakaṃ vāti aṅgadvayeneva tadubhayaṅgaṃ katanti",
  "tika-s0519t:96_8": "visuṃ suttaṅgassa asambhavo tadubhayavinimuttassa suttassa abhāvato. Tena vuttaṃ",
  "tika-s0519t:96_9": "“suttaṅgameva na siyā”ti. Athāpi kathañci. Siyāti vakkhamānaṃ sāmaññavidhiṃ sandhāyāha.",
  "tika-s0519t:96_10": "Evampi ayaṃ dosoti dassento “maṅgalasuttādīna”ntiādimāha.",
  "tika-s0519t:97_0": "Tabbhāvanimittanti geyyaṅgabhāvanimittaṃ. Veyyākaraṇassa tabbhāvanimittanti sambandho.",
  "tika-s0519t:97_1": "Codako “gāthāvirahe”ti vacanaṃ aggaṇhanto “pucchāvissajjanaṃ byākaraṇa”nti vacanamattameva",
  "tika-s0519t:97_2": "gahetvā “evaṃ sante”tiādinā codeti. Itaro pana okāsavidhito anokāso vidhi balavāti",
  "tika-s0519t:97_3": "ñāyaṃ gāthāvirahitaṃyeva veyyākaraṇanti, idhādhippetanti ca dassento “nāpajjatī”tiādinā",
  "tika-s0519t:97_4": "pariharati. Tathā hīti teneva kāraṇena, satipi saññantaranimittayoge anokāsasaññānaṃ",
  "tika-s0519t:97_5": "balavabhāvenevāti attho.",
  "tika-s0519t:98": "Saṅgahavāravaṇṇanā niṭṭhitā.",
  "tika-s0519t:99": "2. Uddesavāravaṇṇanā",
  "tika-s0519t:100_0": "1. Vibhāgenāti sarūpavibhāgena. Adiṭṭhaṃ jotīyati etāyāti adiṭṭhajotanā. Diṭṭhaṃ",
  "tika-s0519t:100_1": "saṃsandīyati etāyāti diṭṭhasaṃsandanā, saṃsandanaṃ cettha sākacchāvasena vinicchayakaraṇaṃ.",
  "tika-s0519t:100_2": "Vimati chijjati etāyāti vimaticchedanā. Anumatiyā pucchā anumatipucchā. “Taṃ kiṃ",
  "tika-s0519t:100_3": "maññathā”ti hi kā tumhākaṃ anumatīti anumati pucchitā. Kathetukamyatāti kathetukamyatāya.",
  "tika-s0519t:101_0": "“Harīyanti etehī”tiādinā karaṇādhikaraṇakattubhāvakammasādhanānaṃ vasena hāra-saddassa",
  "tika-s0519t:101_1": "atthaṃ vatvā sadisakappanāvasena dassetuṃ “hārā viyā”tiādi vuttaṃ. Puna ganthakaraṇādiatthena",
  "tika-s0519t:101_2": "ganthādisaddānaṃ viya hārakaraṇādiatthena hārasaddasiddhiṃ dassetuṃ “hārayantī”tiādimāha.",
  "tika-s0519t:101_3": "“Haraṇato, ramaṇato cā”ti iminā manoharā manoramā cete saṃvaṇṇanāvisesāti dasseti.",
  "tika-s0519t:102": "Upapattisādhanayuttīti lakkhaṇahetu. Vuttanayenāti “nanu ca aññepi hārā yuttisahitā evā”tiādinā desanāhāre vuttanayānusārena.",
  "tika-s0519t:103": "Catunnaṃ byūho etthāti bhinnādhikaraṇānampi padānaṃ aññapadatthasamāso labbhati “urasilomo”tiādīnaṃ viyāti vuttaṃ.",
  "tika-s0519t:104": "Sesanti “vivacanameva vevacana”nti evamādi.",
  "tika-s0519t:105": "Anuppavesīyantīti avagāhīyanti. Samādhīyantīti pariharīyanti. Vinā vikappenāti jāti sāmaññaṃ, bhedo sāmaññaṃ, sambandho sāmaññantiādinā padatthantarabhāvavikappanamantarena.",
  "tika-s0519t:106": "Padaṭṭhānādimukhenāti padaṭṭhānavevacanabhāvanāpahānamukhena. Kecīti padaṭṭhānaparikkhāraāvaṭṭaparivattanapaññattiotaraṇe sandhāya vadati.",
  "tika-s0519t:107_0": "2. Sambandhoti hetuphalabhāvayogo. Tathābhūtānañhi dhammānaṃ ekasantānasiddhatā ekattanayo.",
  "tika-s0519t:107_1": "Vibhāgo satipi nesaṃ hetuphalabhāve vibhattasabhāvatā. Añño eva hi hetu, aññaṃ phalanti.",
  "tika-s0519t:107_2": "Byāpāraviraho nirīhatā. Na hi hetuphalānaṃ evaṃ hoti “ahaṃ imaṃ nibbattemi, imināhaṃ",
  "tika-s0519t:107_3": "nibbatto”ti. Anurūpaphalatā paccayuppannānaṃ paccayānukūlatā. Samūhādiṃ upādāya lokasaṅketasiddhā",
  "tika-s0519t:107_4": "vohāramattatā sammutisabhāvo. Pathavīphassādīnaṃ kakkhaḷaphusanādilakkhaṇaṃ paramatthasabhāvo.",
  "tika-s0519t:107_5": "Ayañhettha saṅkhepo – yasmiṃ bhinne, itarāpohe vā cittena katena tathā buddhi, idaṃ",
  "tika-s0519t:107_6": "sammutisaccaṃ yathā ghaṭe, sasambhārajale ca, tabbipariyāyena paramatthasaccanti.",
  "tika-s0519t:107_7": "Paramatthasaccappaṭivedhāyāti nibbānādhigamāya.",
  "tika-s0519t:108": "Antoti abbhantaro. Padhānāvayavenāti mūlabhāvena. “Nandī dukkhassa mūla”ntiādīsu taṇhā “nandī”ti vuttā. “Saṅgāme ca nandiṃ caratī”tiādīsu pamodoti āha “taṇhāya, pamodassa vā”ti.",
  "tika-s0519t:109_0": "3. Jātibhedatoti kusalā, akusalāti imasmā visesā. Yujjantīti ettha hetuattho antonīto",
  "tika-s0519t:109_1": "veditabboti āha “yojīyantī”ti. Kehi yojīyanti? Saṃvaṇṇanakehīti adhippāyo. Yujjantīti",
  "tika-s0519t:109_2": "vā yuttā honti, tehi samānayogakkhamā taggahaṇeneva gahitā hontīti attho tadekaṭṭhabhāvato.",
  "tika-s0519t:109_3": "Imasmiṃ atthe “navahi padehī”ti sahayoge karaṇavacanaṃ, purimasmiṃ karaṇe. “Ete kho”ti",
  "tika-s0519t:109_4": "ca pāṭho. Tattha kho-saddassa padapūraṇatā, avadhāraṇatthatā vā veditabbā. Ete evāti",
  "tika-s0519t:109_5": "ete taṇhādayo eva, na ito aññeti attho. Aṭṭhāraseva na tato uddhaṃ, adho vāti. Purimasmiṃ",
  "tika-s0519t:109_6": "pakkhe mūlapadantarābhāvo, dutiyasmiṃ tesaṃ anūnādhikatā dīpitā hoti.",
  "tika-s0519t:110": "Uddesavāravaṇṇanā niṭṭhitā.",
  "tika-s0519t:111": "3. Niddesavāravaṇṇanā",
  "tika-s0519t:112_0": "4. Niddesavāre sāmaññatoti sādhāraṇato. Visesenāti asādhāraṇato. Padatthoti saddattho.",
  "tika-s0519t:112_1": "Lakkhaṇanti sabhāvo. Kamoti anupubbī. Ettāvatāti ettakappamāṇabhāvo. Hetvādīti hetuphalabhūmiupanisāsabhāgavisabhāgalakkhaṇanayā.",
  "tika-s0519t:112_2": "Visesato pana lakkhaṇanti sambandho.",
  "tika-s0519t:113": "Hārasaṅkhepavaṇṇanā",
  "tika-s0519t:114_0": "1. Yaṃ, bhikkhaveti ettha yanti paccattavacanaṃ, tañca sukhaṃ, somanassanti dvayena",
  "tika-s0519t:114_1": "samānādhikaraṇanti katvā “assādīyatīti assādo, sukhaṃ, somanassañcā”ti vuttaṃ. Sukhādivedanā",
  "tika-s0519t:114_2": "viya manāpiyarūpādipi avītarāgassa assādetabbanti āha “evaṃ iṭṭhārammaṇampī”ti. “Assādeti",
  "tika-s0519t:114_3": "etāyāti vā assādo, taṇhā”ti etena “ya”nti hetuatthe nipātoti dasseti. Tatrāyamattho",
  "tika-s0519t:114_4": "– yena hetunā pañcupādānakkhandhe paṭicca assādanīyabhāvena uppajjati sukhaṃ somanassaṃ,",
  "tika-s0519t:114_5": "ayaṃ taṇhāsaṅkhāto assādo assādanakiriyāya kāraṇanti. Iti katvā ayamattho diṭṭhābhinandanādibhāvato",
  "tika-s0519t:114_6": "vipallāsesupi sambhavatīti āha “evaṃ vipallāsāpī”ti. Aniṭṭhampīti pi-saddena iṭṭhampīti",
  "tika-s0519t:114_7": "yojetabbaṃ, anavasesā sāsavā dhammā idha ārammaṇaggahaṇena gahitāti āha “sabbesaṃ",
  "tika-s0519t:114_8": "tebhūmakasaṅkhārāna”nti.",
  "tika-s0519t:115_0": "Dukkhādukkhamasukhavedanānanti ettha dukkhasabhāvā eva adukkhamasukhā vedanā gahitā",
  "tika-s0519t:115_1": "aniṭṭhārammaṇassa adhippetattā, na sukhasabhāvā. Yaṃ sandhāya vuttaṃ “yāyaṃ, bhante,",
  "tika-s0519t:115_2": "adukkhamasukhā vedanā, santasmiṃ esā paṇīte sukhe vuttā bhagavatā”ti. “Sukhapariyāyasabbhāvato”ti",
  "tika-s0519t:115_3": "iminā iṭṭhatāmattatopi lesena sattānaṃ ārammaṇassa assādanīyatā sambhavatīti dasseti.",
  "tika-s0519t:116_0": "Ādīnavo dosanissandanatāya doso, svāyaṃ pīḷanavuttiyā veditabboti āha “ādīnavo dukkhā",
  "tika-s0519t:116_1": "vedanā, tissopi vā dukkhatā”ti. Evaṃ dosatthataṃ ādīnavassa dassetvā idāni kapaṇatthataṃ",
  "tika-s0519t:116_2": "dassetuṃ “atha vā”tiādi vuttaṃ. Yatoti yasmā dosakapaṇasabhāvattāti vuttaṃ hoti.",
  "tika-s0519t:117_0": "Nissaratīti vivitti, sabbasaṅkhāravivekoti attho. Sāmaññaniddesenāti nissaraṇasaddavacanīyatāsāmaññena.",
  "tika-s0519t:117_1": "Purimānanti assādādīnavatānaṃ. Upāyo cātiādīsu ca-saddo padapūraṇamattanti katvā",
  "tika-s0519t:117_2": "āha “pacchimānañcā”ti, phalādīnanti attho. Tadantogadhabhedānanti ariyamaggapariyāpannavisesānaṃ.",
  "tika-s0519t:118": "Kāmabhavādīnanti ādi-saddena na rūpārūpabhavā eva gahitā, atha kho te ca saññībhavādayo ca ekavokārabhavādayo ca gahitā. Tenāha “tiṇṇaṃ tiṇṇaṃ bhavāna”nti.",
  "tika-s0519t:119_0": "Yāvadeva anupādāparinibbānatthā bhagavato desanāti āha “nanu ca…pe… nipphādīyatī”ti.",
  "tika-s0519t:119_1": "“Vuttamevā”ti iminā punaruttidosaṃ codeti. Itaro “saccameta”nti anujānitvā “tañca",
  "tika-s0519t:119_2": "kho”tiādinā pariharati. “Paramparāyā”ti etena ajjhattaṃ yonisomanasikāro viya na",
  "tika-s0519t:119_3": "paratoghoso āsannakāraṇaṃ dhammādhigamassa dhammassa paccattaṃ vedanīyattāti dasseti.",
  "tika-s0519t:119_4": "Tathā hi “akkhātāro tathāgatā, paṭipannā pamokkhanti, jhāyino mārabandhanā”ti vuttaṃ.",
  "tika-s0519t:119_5": "Tadadhigamakāraṇaṃ ariyamaggādhigamakāraṇaṃ siyā. Kiṃ pana tanti āha “sampattibhavahetū”ti,",
  "tika-s0519t:119_6": "tena carimattabhāvahetubhūtaṃ puññasampattiṃ vadati.",
  "tika-s0519t:120_0": "“Attānudiṭṭhiṃ ūhacca, evaṃ maccutaro siyā”ti idaṃ ariyamaggassa pubbabhāgapaṭipadāya",
  "tika-s0519t:120_1": "phalabhāvasādhanaṃ. Yena hi vidhinā attānudiṭṭhisamugghāto, maccutaraṇañca siyā,",
  "tika-s0519t:120_2": "so “eva”nti iminā pakāsitoti. Attānudiṭṭhisamugghātamaccutaraṇānaṃ phalabhāve vattabbameva natthi.",
  "tika-s0519t:121_0": "“Dhammo have”ti pana gāthāyaṃ lokiyassa puññaphalassa vuttattā āha “idaṃ phala”nti.",
  "tika-s0519t:121_1": "Yaṃ nibbattetabbaṃ, taṃ phalaṃ. Yaṃ nibbattakaṃ, so upāyo. Ayamettha vinicchayo.",
  "tika-s0519t:121_2": "Tenāha “etena nayenā”tiādi. Upadhisampattīti attabhāvasobhā.",
  "tika-s0519t:122": "Visuddhīti ñāṇadassanavisuddhi adhippetāti āha – “etthāpi…pe… viññātu”nti. “Yasmā panā”tiādināpi tamevatthaṃ vacanantare pākaṭataraṃ karoti.",
  "tika-s0519t:123_0": "Sarūpato āgatāni “yato kho, bhikkhave, bhikkhu pañcannaṃ upādānakkhandhānaṃ samudayañca",
  "tika-s0519t:123_1": "atthaṅgamañca assādañca ādīnavañca nissaraṇañca yathābhūtaṃ pajānātī”tiādīsu. Ekadesena",
  "tika-s0519t:123_2": "āgatāni “saṃyojaniyesu, bhikkhave, dhammesu assādānupassino viharato, bahudukkhā",
  "tika-s0519t:123_3": "bahupāyāsā, ādīnavo ettha bhiyyo, saṅkhārānametaṃ nissaraṇaṃ, yadidaṃ nibbāna”ntiādīsu.",
  "tika-s0519t:123_4": "Na sarūpena āgatāni yathā sāmaññaphalasuttādīsu. Atthavasenāti assādetabbādiatthavasena.",
  "tika-s0519t:123_5": "Na papañcitoti na vitthārito.",
  "tika-s0519t:124_0": "2. Eseva nayoti atidesena viciyamānavacanaseso atidiṭṭho. Bhāvatthe tohi āha “vissajjitanti",
  "tika-s0519t:124_1": "vissajjanā”ti. Sutte āgataṃ na atthasaṃvaṇṇanāvasena aṭṭhakathāyaṃ āgatanti adhippāyo.",
  "tika-s0519t:124_2": "Pucchānurūpatā idha pubbāparanti catubyūhapubbāparato imaṃ visesetvā dasseti. Pucchānusandhīti",
  "tika-s0519t:124_3": "pucchāya vissajjanena anusandhānaṃ. Aṭṭhakathāyaṃ pana heṭṭhimadesanāya pucchānimittapavattauparidesanāya",
  "tika-s0519t:124_4": "sambandho “pucchānusandhī”ti vuttaṃ. Pubbāpekkhanti pucchitavissajjitapadāpekkhaṃ.",
  "tika-s0519t:124_5": "“Suttassā”ti vā iminā pucchāvissajjanāanugītiyo ṭhapetvā seso vicayahārapadattho",
  "tika-s0519t:124_6": "saṅgahitoti padassāpi saṅgaho veditabbo. Imasmiṃ pakkhe gāthāyaṃ ca-saddo padapūraṇamatte daṭṭhabbo.",
  "tika-s0519t:125_0": "“Cakkhu anicca”nti puṭṭhe “āma, cakkhu aniccamevā”ti ekantato vissajjanaṃ ekaṃsabyākaraṇaṃ.",
  "tika-s0519t:125_1": "“Aññindriyaṃ bhāvetabbaṃ, sacchikātabbañcā”ti puṭṭhe “maggapariyāpannaṃ bhāvetabbaṃ,",
  "tika-s0519t:125_2": "phalapariyāpannaṃ sacchikātabba”nti vibhajitvā vissajjanaṃ vibhajjabyākaraṇaṃ. “Aññindriyaṃ",
  "tika-s0519t:125_3": "kusala”nti puṭṭhe “kiṃ anavajjaṭṭho kusalaṭṭho, udāhu sukhavipākaṭṭho”ti paṭipucchitvā",
  "tika-s0519t:125_4": "vissajjanaṃ paṭipucchābyākaraṇaṃ. “Sassato attā, asassato vā”ti vutte “abyākatameta”ntiādinā",
  "tika-s0519t:125_5": "avissajjanaṃ ṭhapanaṃ. “Kiṃ panete kusalāti vā dhammāti vā ekatthā, udāhu nānatthā”ti",
  "tika-s0519t:125_6": "idaṃ pucchanaṃ sāvasesaṃ. Vissajjanassa pana sāvasesatā veneyyajjhāsayavasena desanāyaṃ",
  "tika-s0519t:125_7": "veditabbā. Appāṭihīrakaṃ sauttaraṃ. Sappāṭihīrakaṃ niruttaraṃ. Sesaṃ vicayahāraniddese suviññeyyameva.",
  "tika-s0519t:126_0": "Ettha ca assādo assādahetu yāva āṇattihetūti evaṃ hetūnampi assādādayo veditabbā.",
  "tika-s0519t:126_1": "Tattha saṅkhepato sukhasukhapaccayalakkhaṇo assādo, so visesato saggasampattiyā dīpetabbo.",
  "tika-s0519t:126_2": "Sā hi tassa ukkaṃso, sesā panettha bhavasampatti tadanvāyikā veditabbā. Tassa hetu",
  "tika-s0519t:126_3": "dānamayaṃ, sīlamayañca puññakiriyavatthu. Dukkhadukkhapaccayalakkhaṇo ādīnavo. Vipariṇāmasaṅkhāradukkhatānaṃ",
  "tika-s0519t:126_4": "tadavarodhato vaṭṭadukkhassāpi ettha saṅgaho. Visesato pana kāmānaṃ okāroti daṭṭhabbo,",
  "tika-s0519t:126_5": "svāyaṃ saṃkilesavatthunā, ittarapaccupaṭṭhānatādīhi ca vibhāvetabbo, tassa hetu dasa",
  "tika-s0519t:126_6": "akusalakammapathā. Nekkhammaṃ nissaraṇaṃ, tassa hetu yathārahaṃ tadanucchavikā pubbabhāgappaṭipadā.",
  "tika-s0519t:126_7": "Phalaṃ desanāphalameva, tassa hetu desanā. Upāyo yathāvuttaupāyova, tassa hetu cattāri",
  "tika-s0519t:126_8": "cakkāni. Āṇatti upadeso, tassa rāgaggiādīhi lokassa ādittatā, satthu mahākaruṇāyogo ca hetu.",
  "tika-s0519t:127_0": "Tathā catūsu ariyasaccesu samudayena assādo, dukkhena ādīnavo, magganirodhehi nissaraṇaṃ,",
  "tika-s0519t:127_1": "maggo vā upāyo, tadupadeso āṇatti, anupādisesā nibbānadhātu phalaṃ. Iti anupubbakathāya",
  "tika-s0519t:127_2": "saddhiṃ buddhānaṃ sāmukkaṃsikāya dhammadesanāya niddhāraṇabhāvena vicayo veditabbo.",
  "tika-s0519t:127_3": "Padassa padatthasambandho hetu. So hi tassa pavattinimittaṃ, pañhassa ñātukāmatā,",
  "tika-s0519t:127_4": "kathekukāmatā ca. Adiṭṭhajotanādīnañhi catunnaṃ ñātukāmatā, itarassa itarā. Vissajjanassa",
  "tika-s0519t:127_5": "pañho hetu. Evaṃ sesānampi yathārahaṃ vattabbaṃ.",
  "tika-s0519t:128_0": "3. Byañjanatthānaṃ yuttāyuttaparikkhāti byañjanaggahaṇena padaṃ gahitaṃ, atthaggahaṇena",
  "tika-s0519t:128_1": "pañhādīhi saddhiṃ assādādayo gahitā. Vicayahārapadatthā eva hi yuttāyuttādivisesasahitā",
  "tika-s0519t:128_2": "yuttihārādīnaṃ padatthā. Tathā hi padaṭṭhānapadaṭṭhānikabhāvavisiṭṭhā teyeva padaṭṭhānahārassa",
  "tika-s0519t:128_3": "padatthā. Lakkhaṇalakkhitabbatāvisiṭṭhā, niddhāritā ca lakkhaṇahārassa, nibbacanādivibhāvanāvisiṭṭhā",
  "tika-s0519t:128_4": "catubyūhahārassa, sabhāgadhammavasena, visabhāgadhammavasena ca āvaṭṭanavisiṭṭhā",
  "tika-s0519t:128_5": "āvaṭṭahārassa, bhūmivibhāgādivisiṭṭhā vibhattihārassa, paṭipakkhato parivattanavisiṭṭhā",
  "tika-s0519t:128_6": "parivattanahārassa, pariyāyavevacanavisiṭṭhā vevacanahārassa, pabhavādipaññāpanavisiṭṭhā",
  "tika-s0519t:128_7": "paññattihārassa, khandhādimukhehi otaraṇavisiṭṭhā otaraṇahārassa, padapadatthapañhārambhasodhanavisiṭṭhā",
  "tika-s0519t:128_8": "sodhanahārassa, sāmaññavisesaniddhāraṇavisiṭṭhā adhiṭṭhānahārassa, paccayadhammehi",
  "tika-s0519t:128_9": "parikkharaṇavisiṭṭhā parikkhārahārassa, pahātabbabhāvetabbatāniddhāraṇavisiṭṭhā samāropanahārassa",
  "tika-s0519t:128_10": "padatthā. “Byañjanassa sabhāvaniruttitā, atthassa suttādīhi avilomanaṃ yuttabhāvo”ti",
  "tika-s0519t:128_11": "iminā asabhāvaniruttitā, suttādīhi vilomanañca ayuttabhāvoti dīpeti, tena yuttāyuttīnaṃ hetuṃ dasseti.",
  "tika-s0519t:129_0": "4. Yonisomanasikārādīti ādisaddena saddhammassavanasappurisūpanissayādisādhāraṇaṃ,",
  "tika-s0519t:129_1": "asādhāraṇañca deyyapaṭiggāhakādiṃ saṅgaṇhāti. Sambhavatoti yathārahaṃ tassa dhammassa",
  "tika-s0519t:129_2": "anurūpaṃ. Yāva sabbadhammāti ettha sabbaṃ nāma padesasabbaṃ, na sabbasabbanti. Ayañhi",
  "tika-s0519t:129_3": "sabbasaddo yathā paṭhamavikappe sutte āgatadhammavasena padesavisayo, evaṃ dutiyavikappe",
  "tika-s0519t:129_4": "padaṭṭhānapadaṭṭhānikaniddhāraṇena taṃtaṃpakaraṇaparicchinnadhammaggahaṇato padesavisayo",
  "tika-s0519t:129_5": "eva, na anavasesadhammavisayoti. Suttāgatadhammānaṃ yāni padaṭṭhānāni, tesañca yānīti",
  "tika-s0519t:129_6": "evaṃ kāraṇaparamparāniddhāraṇalakkhaṇo padaṭṭhānahāro, parikkhārahāro pana suttāgatadhammānaṃ",
  "tika-s0519t:129_7": "taṃtaṃpaccayuppannānaṃ paṭihetupaccayatāvisesavibhāvanalakkhaṇoti satipi kāraṇavicāraṇabhāve",
  "tika-s0519t:129_8": "ayaṃ padaṭṭhānahāraparikkhārahārānaṃ viseso.",
  "tika-s0519t:130_0": "5. Yathā “samānādhikaraṇasamānapade”tiādīsu ekasaddassa attho samānasaddo, evaṃ ekarasaṭṭhena",
  "tika-s0519t:130_1": "bhāvanā “ekuppādā”tiādīsu viya ekalakkhaṇāti ettha ekasaddo samānatthoti āha “samānalakkhaṇā”ti.",
  "tika-s0519t:130_2": "Saṃvaṇṇanāvasenāti ettha kammatthe ana-saddo, saṃvaṇṇetabbatāvasenāti attho. Lakkhaṇāti",
  "tika-s0519t:130_3": "upalakkhaṇā. “Nānattakāyanānattasaññino, nānattasaññānaṃ amanasikārā”tiādīsu sahacāritā",
  "tika-s0519t:130_4": "daṭṭhabbā. Saññāsahagatā hi dhammā tattha saññāggahaṇena gahitā. “Dadaṃ mittāni ganthatī”tiādīsu",
  "tika-s0519t:130_5": "samānakiccatā. Piyavacanatthacariyā samānattatāpi hi tattha mittaganthanakiccena",
  "tika-s0519t:130_6": "samānakiccā gayhanti saṅgahavatthubhāvato. “Phassapaccayā vedanā”tiādīsu samānahetutā.",
  "tika-s0519t:130_7": "Yathā hi phasso vedanāya, evaṃ saññādīnampi sahajātādinā paccayo hoti evāti tepi",
  "tika-s0519t:130_8": "samānahetutāya vuttā eva honti. Tathā hi vuttaṃ “tajjāmanoviññāṇadhātusamphassajā",
  "tika-s0519t:130_9": "cetanā”ti, “phuṭṭho sañjānāti, phuṭṭho cetetī”tiādi. Evaṃ “taṇhāpaccayā upādāna”nti",
  "tika-s0519t:130_10": "evamādipi udāharitabbaṃ. “Avijjāpaccayā saṅkhārā”tiādīsu samānaphalatā daṭṭhabbā.",
  "tika-s0519t:130_11": "Yathā hi saṅkhārā avijjāya phalaṃ, evaṃ taṇhupādādīnampīti tepi tattha gahitāva honti.",
  "tika-s0519t:130_12": "Tenāha “purimakammabhavasmiṃ moho avijjā āyūhanā saṅkhārā nikanti taṇhā upagamanaṃ",
  "tika-s0519t:130_13": "upādāna”nti. “Rūpaṃ assādeti abhinandati, taṃ ārabbha rāgo uppajjatī”ti vutte taṃsampayuttā",
  "tika-s0519t:130_14": "vedanādayo vuttā eva honti samānārammaṇabhāvato. Na hi tehi vinā tassa uppatti atthi.",
  "tika-s0519t:130_15": "Evamādīhīti ettha ādisaddena atthappakaraṇaliṅgasaddantarasannidhānasāmatthiyādīnampi",
  "tika-s0519t:130_16": "saṅgaho daṭṭhabbo. Atthādivasenapi hi sutte avuttānampi vuttānaṃ viya niddhāraṇaṃ",
  "tika-s0519t:130_17": "sambhavatīti. Vuttappakārenāti “vadhakaṭṭhena ekalakkhaṇānī”tiādinā pāḷiyaṃ, “sahacāritā”tiādinā",
  "tika-s0519t:130_18": "aṭṭhakathāyañca vuttena pakārena.",
  "tika-s0519t:131_0": "6. “Phusanaṭṭhena phasso”tiādinā niddhāretvā vacanaṃ nibbacanaṃ, taṃ pana padasseva,",
  "tika-s0519t:131_1": "na vākyassāti āha “padanibbacana”nti. Adhippāyanidānānipettha byañjanamukheneva niddhāretabbāni.",
  "tika-s0519t:131_2": "Nibbacanapubbāparasandhīsu vattabbameva natthīti āha “visesato byañjanadvāreneva",
  "tika-s0519t:131_3": "atthapariyesanā”ti. Pavattinimittaṃ ajjhāsayādi.",
  "tika-s0519t:132_0": "7. “Padaṭṭhāne”ti idaṃ sutte āgatadhammānaṃ kāraṇabhūtepi dhamme niddhāretvā sabhāgato,",
  "tika-s0519t:132_1": "visabhāgato ca āvaṭṭanaṃ kātabbanti dassanatthaṃ vuttaṃ, na tantivasena. Tasmā padaṭṭhānaniddhāraṇāya",
  "tika-s0519t:132_2": "vināpi āvaṭṭanaṃ yuttamevāti siddhaṃ hoti. Padassa vā saddapavattiṭṭhānaṃ padaṭṭhānaṃ",
  "tika-s0519t:132_3": "padattho. Etasmiṃ pakkhe “ārambhatha nikkamathāti vīriyassa padaṭṭhāna”nti ettha",
  "tika-s0519t:132_4": "yvāyamārambhadhātuādiko attho vutto, taṃ vīriyasaddassa pavattiṭṭhānaṃ vīriyasaddābhidheyyo",
  "tika-s0519t:132_5": "atthoti evamattho veditabbo. Sesesupi eseva nayo. Sesakaṃ nāmagahitato itaraṃ, taṃ",
  "tika-s0519t:132_6": "pana tassa paṭipakkhabhūtaṃ vā siyā, aññaṃ vāti āha “visabhāgatāya aggahaṇena vā”ti.",
  "tika-s0519t:132_7": "Saṃvaṇṇanāya yojentoti yathāvuttavisabhāgadhammaniddhāraṇabhūtena atthakathanena",
  "tika-s0519t:132_8": "pāḷiyaṃ yojento. Tenāha “desana”nti. “Paṭipakkhe”ti idaṃ nidassanamattaṃ daṭṭhabbaṃ",
  "tika-s0519t:132_9": "sabhāgadhammavasenapi āvaṭṭanassa icchitattā.",
  "tika-s0519t:133_0": "8. Nāmavasenāti sādhāraṇanāmavasena. Pāḷiyaṃ pana “micchattaniyatānaṃ sattānaṃ, aniyatānañca",
  "tika-s0519t:133_1": "sattānaṃ dassanapahātabbā kilesā sādhāraṇā”tiāgatattā “dassanapahātabbādināmavasenā”ti",
  "tika-s0519t:133_2": "vuttaṃ. Vatthuvasenāti sattasantānavasena. So hi dhammānaṃ pavattiṭṭhānatāya idha",
  "tika-s0519t:133_3": "“vatthū”ti adhippeto. Tenāha – “puthujjanassa, sotāpannassa ca kāmarāgabyāpādā sādhāraṇā”tiādi.",
  "tika-s0519t:133_4": "Vuttavipariyāyenāti nāmato, vatthuto ca āveṇikatāya. Taṃtaṃmaggaphalaṭṭhānañhi taṃtaṃmaggaphalaṭṭhatā,",
  "tika-s0519t:133_5": "bhabbānaṃ bhabbatā, abhabbānaṃ abhabbatā asādhāraṇā.",
  "tika-s0519t:134_0": "9. “Bhāvite”ti idaṃ bhāvanākiriyāya upalakkhaṇaṃ, na ettha kālavacanicchāti āha “bhāvetabbeti",
  "tika-s0519t:134_1": "attho”ti. Bhāvanā cettha āsevanāti, kusalasaddopi anavajjaṭṭhoti veditabbo. Paṭipakkhatoti",
  "tika-s0519t:134_2": "vipakkhato. Visadisūdāharaṇena byatirekato yathādhippetadhammappatiṭṭhānā hesā.",
  "tika-s0519t:135": "10. Padatthassāti padābhidheyyassa atthassa, sabhāvadhammassa vā.",
  "tika-s0519t:136": "11.",
  "tika-s0519t:137": "Nikkhepo desanā. Pabhavo samudayo.",
  "tika-s0519t:138": "12. “Avuttānampi saṅgaho”ti iminā avuttasamuccayattho ca-saddoti dasseti.",
  "tika-s0519t:139_0": "13. “Gāthāruḷhe”ti iminā pāḷiāgatova pañho veditabbo, na itaroti dasseti. Tenāha",
  "tika-s0519t:139_1": "“buddhādīhi byākate”ti. Tassa atthassāti āraddhassa atthassa, tena ārambhasodhanassa",
  "tika-s0519t:139_2": "visayamāha. Ettha ca atthadvāreneva padapucchāsodhanampi karīyatīti puna “tassa atthassā”ti",
  "tika-s0519t:139_3": "vuttaṃ. Atha vā vissajjitamhīti vissajjane. Vissajjanasodhanena hi pañhāsodhanaṃ.",
  "tika-s0519t:139_4": "Pañheti pucchāyaṃ. Gāthāyanti upalakkhaṇaṃ, tena gāthāyaṃ, suttageyyādīsu cāti vuttaṃ",
  "tika-s0519t:139_5": "hoti. Yamārabbhāti yaṃ sīlādimārabbha gāthādīsu desitaṃ, tasmiṃ ārambheti attho.",
  "tika-s0519t:139_6": "Pucchitāti pucchākārinī, “kā ettha padasuddhi, kā pañhāsuddhi, kā ārambhasuddhī”ti",
  "tika-s0519t:139_7": "evaṃ pucchākārinī pucchaṃ katvā pavattitā suddhāsuddhaparikkhāti yojanā.",
  "tika-s0519t:140_0": "14. Na vikappayitabbāti yathā loke “jāti sāmaññaṃ, bhedo sāmaññaṃ, sambandho sāmañña”ntiādinā",
  "tika-s0519t:140_1": "sāmaññaṃ jātiādiṃ, tabbidhurañca visesaṃ vikappenti parikappenti, evaṃ na vikappayitabbāti",
  "tika-s0519t:140_2": "attho. Yadā yo kālaviseso “sve”ti laddhavohāro, tadā so taṃdivasātikkame “ajjā”ti,",
  "tika-s0519t:140_3": "puna taṃdivasātikkame “hiyyo”ti voharīyatīti anavaṭṭhitasabhāvā ete kālavisesā. Disāyapi",
  "tika-s0519t:140_4": "“ekaṃ avadhiṃ apekkhitvā puratthimā disā, tato aññaṃ apekkhitvā pacchimā nāma hotī”tiādinā",
  "tika-s0519t:140_5": "anavaṭṭhitasabhāvatā veditabbā. Jātiādiapekkhāyāti jātiādidukkhavisesāpekkhāya. Saccāpekkhāyāti",
  "tika-s0519t:140_6": "saccasāmaññāpekkhāya. “Taṇhā”ti vuccamānaṃ kāmataṇhādiapekkhāya sāmaññampi samānaṃ",
  "tika-s0519t:140_7": "saccāpekkhāya viseso hotīti evamādiṃ sandhāyāha “esa nayo samudayādīsupī”ti.",
  "tika-s0519t:141_0": "16. Etthāti etasmiṃ buddhavacane. Tenāha “sikkhattayasaṅkhātassā”tiādi. Yathārutaṃ",
  "tika-s0519t:141_1": "yathākathitaṃ saddato adhigataṃ niddhāritaṃ, na atthappakaraṇaliṅgasaddantarasannidhānādippamāṇantarādhigataṃ.",
  "tika-s0519t:141_2": "“Atthato dassitā”ti idaṃ yasmiṃ sutte bhāvanāva kathitā, na pahānaṃ, taṃ sandhāya vuttaṃ.",
  "tika-s0519t:142": "Nayasaṅkhepavaṇṇanā",
  "tika-s0519t:143_0": "17. Taṇhāvijjāhi karaṇabhūtāhi. Saṃkileso pakkho etassāti saṃkilesapakkho, saṃkilesapakkhiko",
  "tika-s0519t:143_1": "suttattho, tassa nayanalakkhaṇoti yojanā. Vodānapakkhassa suttatthassāti sambandho.",
  "tika-s0519t:143_2": "Vuṭṭhānagāminiyā, balavavipassanāya ca dukkhādīsu pariññeyyatādīni maggānuguṇo gahaṇākāro",
  "tika-s0519t:143_3": "anugāhaṇanayo. Yadi evaṃ kathaṃ nayoti āha “tassa panā”tiādi. Tattha “nayavohāro”ti",
  "tika-s0519t:143_4": "iminā nayādhiṭṭhānaṃ nayoti vuttanti dasseti.",
  "tika-s0519t:144_0": "18. Bādhakādibhāvatoti bādhakapabhavasantiniyyānabhāvato. Aññathābhāvābhāvenāti abādhakaappabhavaasanti",
  "tika-s0519t:144_1": "aniyyānabhāvābhāvena. Saccasabhāvattāti amusāsabhāvattā. Avisaṃvādanatoti ariyasabhāvādibhāvassa",
  "tika-s0519t:144_2": "na visaṃvādanato ekantikattāti attho.",
  "tika-s0519t:145": "19. Saṃkiliṭṭhadhammāti saṃkilesasamannāgatā dhammā saddhammanayakovidāti saccapaṭiccasamuppādādidhammanayakusalā, ekattādinayakusalā vā.",
  "tika-s0519t:146_0": "20. Atthavissajjanesūti “ime dhammā kusalā”tiādinā sutte katapañhavissajjanesu ceva",
  "tika-s0519t:146_1": "aṭṭhakathāya kataatthasaṃvaṇṇanāsu ca. “Vodāniyā”ti iminā anavajjadhammā idha kusalāti",
  "tika-s0519t:146_2": "adhippetā, na sukhavipākāti dasseti. Tassa tassa atthanayassa yojanatthaṃ manasā",
  "tika-s0519t:146_3": "volokayateti yojanā.",
  "tika-s0519t:147_0": "21. Yadi karaṇabhūtaṃ, kathaṃ tassa atthantarābhāvoti āha “yena hī”tiādi. Disābhūtadhammānaṃ",
  "tika-s0519t:147_1": "volokayanasamānayanabhāvato vohārabhūto, kammabhūto ca nayo, na nandiyāvaṭṭādayo",
  "tika-s0519t:147_2": "viya atthabhūtoti “vohāranayo, kammanayo”ti ca vuccati.",
  "tika-s0519t:148": "Dvādasapadavaṇṇanā",
  "tika-s0519t:149_0": "23. Apariyosite padeti uccāraṇavelāyaṃ pade asamatte, vippakateti attho. Pariyosite",
  "tika-s0519t:149_1": "hi “pada”ntve samaññā siyā, na “akkhara”nti adhippāyo. Padassa vevacanatāya atthavasena",
  "tika-s0519t:149_2": "pariyāyaṃ kharantaṃ sañcarantaṃ viya hoti, na evaṃ vaṇṇo avevacanattāti āha pariyāyavasena",
  "tika-s0519t:149_3": "akkharaṇato”ti. Na hi vaṇṇassa pariyāyo vijjatī”ti idaṃ akārādivaṇṇavisesaṃ sandhāya",
  "tika-s0519t:149_4": "vadati, na vaṇṇasāmaññaṃ. Tassa hi vaṇṇo akkharanti pariyāyo vutto evāti.",
  "tika-s0519t:150_0": "Akkharasaddassa atthaṃ vatvā tappasaṅgena vaṇṇasaddassapi vattuṃ “kenaṭṭhena vaṇṇo”tiādimāha.",
  "tika-s0519t:150_1": "Tattha nanu padena, vākyena vā attho saṃvaṇṇīyati, na akkharenāti codanaṃ manasi",
  "tika-s0519t:150_2": "katvā āha “vaṇṇo eva hī”tiādi. Padādibhāvenāti padavākyabhāvena. Yathāsambandhanti",
  "tika-s0519t:150_3": "yathāsaṅketaṃ. Ayaṃ-saddo imassatthassa vācako, ayaṃ attho imassa saddassa vacanīyoti",
  "tika-s0519t:150_4": "yathāgahitasaṅketānurūpaṃ saddatthānaṃ vācakavacanīyabhāvo. Atha vā yvāyaṃ saddatthānaṃ",
  "tika-s0519t:150_5": "aññamaññaṃ avinābhāvo, so sambandho. Tadanurūpaṃ ekakkharaṃ nāmapadaṃ “mā evaṃ maññasī”tiādīsu",
  "tika-s0519t:150_6": "mā-kārādi. Kecīti abhayagirivāsino. Te hi abhidhammadesanaṃ “manasādesanā”ti vadanti,",
  "tika-s0519t:150_7": "yato rāhulācariyo “visuddhakaruṇānaṃ manasādesanā vācāya akkharaṇato akkharasaññitā”ti āha.",
  "tika-s0519t:151_0": "Satvappadhānanti drabyappadhānaṃ. Nāmapade hi drabyamāvibhūtarūpaṃ, kiriyā anāvibhūtarūpā",
  "tika-s0519t:151_1": "yathā “phasso”ti. Ākhyātapade pana kiriyā āvibhūtarūpā, drabyamanāvibhūtarūpaṃ yathā",
  "tika-s0519t:151_2": "“phusatī”ti. Tena nesaṃ satvakiriyāppadhānatā vuttā. Kiriyāvisesaggahaṇanimittanti",
  "tika-s0519t:151_3": "kiriyāvisesāvabodhahetu kiriyāvisesadīpanato, yathā “cirappavāsi”nti ettha pa-saddo",
  "tika-s0519t:151_4": "vasanakiriyāya viyogavisiṭṭhataṃ dīpeti. “Evaṃ manasi karotha, mā evaṃ manasākatthā”tiādīsu",
  "tika-s0519t:151_5": "kiriyāvisesassa jotako evaṃ-saddo. “Evaṃsīlā evaṃdhammā”tiādīsu satvavisesassa. Evaṃ",
  "tika-s0519t:151_6": "sesanipātapadānampīti adhippāyo. Tenāha “kiriyāya…pe… nipātapada”nti.",
  "tika-s0519t:152_0": "Saṅkhepato vuttaṃ, kiṃ pana tanti āha “padābhihita”nti. Atha vā saṅkhepato vuttaṃ,",
  "tika-s0519t:152_1": "yo akkharehi saṅkāsitoti vuccati. Padābhihitaṃ padehi kathitaṃ, yo padehi pakāsitoti",
  "tika-s0519t:152_2": "vuccati. Tadubhayaṃ, yadi padasamudāyo vākyaṃ, tassa ko paricchedo. Yāvatā adhippetatthapariyosānaṃ,",
  "tika-s0519t:152_3": "tāvatā ekavākyantipi vadanti, bahūpettha pakāre vaṇṇenti. Kiṃ tehi, sākhyātaṃ sābyayaṃ",
  "tika-s0519t:152_4": "sakārakaṃ savisesanaṃ “vākya”nti daṭṭhabbaṃ. Nanu ca padenapi attho byañjīyatīti",
  "tika-s0519t:152_5": "codanaṃ manasi katvā āha “padamattasavanepi hī”tiādi. Ākāresu vākyavibhāgesu abhihitaṃ",
  "tika-s0519t:152_6": "kathitaṃ nibbacanaṃ ākārābhihitaṃ nibbacanaṃ. “Abhihitanti ca pāḷiāgata”nti vadanti.",
  "tika-s0519t:153_0": "“Nibbānaṃ maggati, nibbānatthikehi vā maggīyati, kilese vā mārento gacchatīti maggo”tiādinā",
  "tika-s0519t:153_1": "nibbacanānaṃ vitthāro. Taṃniddesakathanattā niddesoti imamatthamāha “nibbacanavitthāro",
  "tika-s0519t:153_2": "niravasesadesanattā niddeso”ti. Padehīti vākyāvayavabhūtehi, vākyato vibhajjamānehi",
  "tika-s0519t:153_3": "vā ākhyātādipadehi. Tenāha “vākyassa vibhāgo”ti, tathā cāha “apariyosite”tiādi. Apare",
  "tika-s0519t:153_4": "pana “pakatipaccayalopādesādivasena akkharavibhāgo ākāro, niruttinayena padavibhāgo",
  "tika-s0519t:153_5": "nibbacanaṃ, vākyavibhāgo niddeso. Vaṇṇapadavākyāni hi avibhattāni, vibhattāni ca",
  "tika-s0519t:153_6": "cha byañjanapadānī”ti vadanti. Chaṭṭhaṃ vacananti chaṭṭhaṃ padaṃ. Kātabbanti “akkharaṃ",
  "tika-s0519t:153_7": "padaṃ byañjanaṃ ākāro tatheva nirutti niddeso chaṭṭhavacana”nti gāthāyaṃ evaṃ kattabbaṃ,",
  "tika-s0519t:153_8": "saṃvaṇṇanāvasena vā ākārapadaṃ catutthaṃ kātabbanti attho. Sabbo saddavohāro vibhattehi,",
  "tika-s0519t:153_9": "avibhattehi ca akkharapadavākyeheva, tadaññappakāro natthīti āha “yānimānī”tiādi.",
  "tika-s0519t:154_0": "24. Kāsanāsaddo kammatthoti dassetuṃ “kāsīyatī”tiādi vuttaṃ. Padehi tāva atthassa",
  "tika-s0519t:154_1": "saṅkāsanā, pakāsanā ca hotu, padāvadhikāpi saṃvaṇṇanā icchitāti akkharehi pana kathanti",
  "tika-s0519t:154_2": "āha “akkharehi suyyamānehī”tiādi. Padatthasampaṭipattīti padābhidheyyaatthāvabodho.",
  "tika-s0519t:154_3": "“Akkharehi saṅkāsetī”tiādinā akkharakaraṇaṃ saṅkāsanabhūtaṃ ugghaṭanakiriyaṃ vadantena",
  "tika-s0519t:154_4": "yathāvutto attho sādhitoti dassetuṃ “tathā hī”tiādi vuttaṃ.",
  "tika-s0519t:155_0": "Vibhajanuttānīkammapaññattīti ekattaniddeso samāhāroti ayaṃ dvandasamāso. Ubhayenāti",
  "tika-s0519t:155_1": "“vivaraṇā, vibhajanā”ti iminā dvayena. Etehīti ettha eva-kāro luttaniddiṭṭhoti āha",
  "tika-s0519t:155_2": "“etehi evā”ti. “Saṅkāsanā…pe… abhāvato”ti iminā yathādhippetaanūnāvadhāraṇaphalaṃ",
  "tika-s0519t:155_3": "dasseti. Ugghaṭanādīti ādisaddena vipañcananayāni saṅgaṇhāti.",
  "tika-s0519t:156_0": "25. Sammā yuttoti sammā aviparītaṃ, anavasesato ca yutto sahito. Tathā hi vuttaṃ",
  "tika-s0519t:156_1": "“anūnā”ti. Sabbo hi pāḷiattho atthapadaatthanayehi anavasesato saṅgahito. Tenāha “sabbassa hī”tiādi.",
  "tika-s0519t:157_0": "26. Kasmā panettha mūlapadapadaṭṭhānāni asaṅgahitānīti? Padatthantarābhāvato. Mūlapadāni",
  "tika-s0519t:157_1": "hi nayānaṃ samuṭṭhānamattattā padaṭṭhānānīti dassitoyaṃ nayo. Tena vuttaṃ “ito vinimutto",
  "tika-s0519t:157_2": "koci nettipadattho natthī”ti.",
  "tika-s0519t:158_0": "Nettiyā kāraṇabhūtāya. Hārā saṃvaṇṇetabbāti suttassa atthasaṃvaṇṇanāvasena hārā vitthāretabbā.",
  "tika-s0519t:158_1": "Svāyanti so ayaṃ saṃvaṇṇanākkamo. Yena anukkamena nettiyaṃ desitā, teneva sutte atthasaṃvaṇṇanāvasena",
  "tika-s0519t:158_2": "yojetabbāti. Evaṃ siddheti desanākkameneva siddhe. Ayaṃ ārambhoti “soḷasa hārā paṭhama”nti",
  "tika-s0519t:158_3": "evaṃ pavatto ārambho. Imamatthanti imaṃ vuccamānaniyamasaṅkhātaṃ atthaṃ.",
  "tika-s0519t:159_0": "Yadi desitakkameneva hāranayā sutte yojetabbā siyuṃ, kiṃ so kamo kāraṇanirapekkho,",
  "tika-s0519t:159_1": "udāhu kāraṇasāpekkhoti? Kiñcettha – yadi tāva kāraṇanirapekkho hāranayānaṃ anukkamo,",
  "tika-s0519t:159_2": "aneke atthā vuccamānā avassaṃ ekena kamena vuccantīti. Evaṃ sante yena kenaci kamena",
  "tika-s0519t:159_3": "sutte yojetabbā siyuṃ, tathā sati niyamo niratthako siyā. Atha kāraṇasāpekkho, kiṃ",
  "tika-s0519t:159_4": "taṃ kāraṇanti? Itaro kāraṇagavesanaṃ akatvā attho evettha gavesitabboti adhippāyena",
  "tika-s0519t:159_5": "“nāyamanuyogo na katthaci anukkame nivisatī”ti vatvā “na pana mayaṃ devānaṃpiyassa",
  "tika-s0519t:159_6": "manorathavighātāya cetemā”ti kamakāraṇaṃ vicārento “apicā”tiādinā desanāhārassa tāva",
  "tika-s0519t:159_7": "ādito desanāya kāraṇaṃ patiṭṭhapeti. Tattha dhammadesanāya nissayo assādādīnavanissaraṇāni,",
  "tika-s0519t:159_8": "sarīraṃ āṇatti. Pakatiyā sabhāvena. Niddhāraṇena vināpi patiṭṭhābhāvato nissayabhāvato.",
  "tika-s0519t:160": "“Tathā hi vakkhatī”tiādinā yathāvuttaṃ atthaṃ pākaṭataraṃ karoti. Esa nayo itaresupi.",
  "tika-s0519t:161_0": "Vicayānantaranti vicayahārānantaraṃ. Sesesupi eseva nayo. Tathā hīti lakkhaṇahāravibhaṅge",
  "tika-s0519t:161_1": "yuttāyuttānaṃ kāraṇaparamparāya pariggahitasabhāvānaṃ avuttānampi ekalakkhaṇatāya gahaṇaṃ vuttaṃ.",
  "tika-s0519t:162_0": "Atthato niddhāritānanti atthuddhārapubbāparānusandhiādiatthato suttantarato uddhaṭānaṃ",
  "tika-s0519t:162_1": "saṃvaṇṇiyamānasutte ānītānaṃ pāḷidhammānaṃ. Saddato, pamāṇantarato ca laddhānaṃ idha",
  "tika-s0519t:162_2": "vicāretabbattā āha “niravasesato”ti. Atthassāti abhidheyyatthassa. Dhammassāti sabhāvadhammassa.",
  "tika-s0519t:162_3": "Tattha tattha taṃ abhiniropetīti tasmiṃ tasmiṃ atthe, dhamme ca taṃ nāmaṃ abhiniropeti,",
  "tika-s0519t:162_4": "“ayamevaṃnāmo”ti voharati. “Atthassa, dhammassā”ti padadvayena sāmaññato attho, dhammo",
  "tika-s0519t:162_5": "ca anavasesetvā gahitoti āha “anavasesapariyādāna”nti, yato vuttaṃ “tattha tatthā”ti.",
  "tika-s0519t:162_6": "Tathāti yathā anavasesatthāvabodhadīpakaṃ anavasesapariyādānaṃ kataṃ catubyūhapāḷiyaṃ,",
  "tika-s0519t:162_7": "evaṃ punappunaṃ gabbhamupetīti ettha asaddavatī atthā pavattivasena labbhamānā sammāpaṭipatti",
  "tika-s0519t:162_8": "uddhaṭāti upasaṃhārattho tathā-saddo.",
  "tika-s0519t:163_0": "Tenevāti suttantarasaṃsandanassa sabhāgavisabhāgadhammantarāvaṭṭanūpāyabhāvato eva.",
  "tika-s0519t:163_1": "Yatoti sabhāgavisabhāgadhammāvaṭṭanassa sādhāraṇādidhammavibhajanūpāyattā. Paṭivibhattasabhāveti",
  "tika-s0519t:163_2": "paṭibhāgabhāvena vibhattasabhāve.",
  "tika-s0519t:164": "Te dhammāti paṭipakkhato parivattitadhammā. Na pariyāyavibhāvanā paññattivibhāgapariggāhikāti āha “pariyā…pe… subodhanañcā”ti.",
  "tika-s0519t:165_0": "Pucchāvisodhanaṃ vissajjanaṃ. Ārambhavisodhanaṃ desanāya atthakathanaṃ. Tadubhayavicāro",
  "tika-s0519t:165_1": "dhātādīsu asammuyhantasseva sambhavatīti āha “dhātāyatanā…pe… sampādetu”nti. Suddho",
  "tika-s0519t:165_2": "ārambhotiādipāḷinidassanenapi ayamevattho udāhaṭoti veditabbaṃ.",
  "tika-s0519t:166_0": "“Kāraṇākāro”ti padaṭṭhānaṃ sandhāya vadati. Pabhedato desanākāroti vevacanaṃ. Niddhāretvā",
  "tika-s0519t:166_1": "vuccamānānīti uddharitvā samāropiyamānānīti adhippāyo. Suttassa atthaṃ tathattāvabodhāyāti",
  "tika-s0519t:166_2": "suttassa padatthāvagamamukhena catusaccābhisamayāya.",
  "tika-s0519t:167_0": "Veneyyattayayutto atthanayattayūpadeso “veneyyattayappayojito”ti vutto. Veneyyattayañhi",
  "tika-s0519t:167_1": "paccayasamavāye tadupadesaphalaṃ adhigacchantaṃ atthaṃ payojeti nāmāti. Tadanukkamenevāti",
  "tika-s0519t:167_2": "tesaṃ ugghaṭitaññuādīnaṃ desanānukkameneva. Teti tayo atthanayā. Tesanti ugghaṭitaññuādīnaṃ.",
  "tika-s0519t:167_3": "Yathā uddesādīnaṃ saṅkhepamajjhimavitthāravuttiyā tiṇṇaṃ puggalānaṃ upakāratā, evaṃ",
  "tika-s0519t:167_4": "tesaṃ atthanayānaṃ. Tassāti atthanayatthassa. Tatthāti tassaṃ tassaṃ bhūmiyaṃ.",
  "tika-s0519t:168_0": "Samuṭṭhānaṃ nidānaṃ. Anekadhā saddanayato, niruttinayato cāti anekappakāraṃ. Padattho",
  "tika-s0519t:168_1": "saddattho. Vidhi anuvādoti idamettha vidhivacanaṃ, ayamanuvādoti ayaṃ vibhāgo veditabbo.",
  "tika-s0519t:168_2": "Samādhātabboti pariharitabbo. Anusandhīyā anurūpaṃ nigametabbanti yāya anusandhiyā",
  "tika-s0519t:168_3": "sutte upari desanā pavattā, tadanurūpaṃ saṃvaṇṇanā nigametabbā. Payojananti phalaṃ.",
  "tika-s0519t:168_4": "Piṇḍatthoti saṅkhepattho. Anusandhīti pucchānusandhiādianusandhi. Upogghāṭoti nidassanaṃ.",
  "tika-s0519t:168_5": "Cālanāti codanā. Paccupaṭṭhānaṃ parihāro.",
  "tika-s0519t:169_0": "Pakatiādipadāvayavaṃ bhinditvā kathanaṃ bhedakathā yathā “dibbantīti devā”ti. Padassa",
  "tika-s0519t:169_1": "atthakathanaṃ tatvakathā yathā “buddhoti yo so bhagavā sayambhū anācariyako”ti. Pariyāyavacanaṃ",
  "tika-s0519t:169_2": "vevacanaggahaṇaṃ yathā “paññā pajānanā”ti. Vicayayutticatubyūhaparivattanahārekadesasaṅgahitā,",
  "tika-s0519t:169_3": "vevacanahārasaṅgahitā cāti āha “te idha katipayahārasaṅgahitā”ti.",
  "tika-s0519t:170_0": "Attano phalaṃ dhāretīti dhammoti hetuno dhammabhāvo veditabbo. Ñāpakahetūpi ñāṇakaraṇaṭṭhena",
  "tika-s0519t:170_1": "kārake pakkhipitvā āha “kārako sampāpakoti duvidho”ti. Puna cakkhubījādinibbattakameva",
  "tika-s0519t:170_2": "kāraṇaṃ katvā dassento “puna…pe… tividho”tiādimāha. “Tayo kusalahetū”tiādinā āgatā",
  "tika-s0519t:170_3": "alobhādayo, lobhādayo ca hetuhetu nāma. “Cattāro kho, bhikkhave, mahābhūtā hetu,",
  "tika-s0519t:170_4": "cattāro mahābhūtā paccayo rūpakkhandhassa paññāpanāyā”tiādinā āgato paccayahetu nāma.",
  "tika-s0519t:170_5": "Kusalākusalaṃ kammaṃ attano vipākaṃ pati uttamahetu nāma. Cakkhādibījādi cakkhuviññāṇaaṅkurādīnaṃ",
  "tika-s0519t:170_6": "asādhāraṇahetu nāma. Kusalākusalānaṃ satipi paccayadhammabhāve iṭṭhāniṭṭhaphalavisesahetubhāvadassanatthaṃ",
  "tika-s0519t:170_7": "visuṃ gahaṇaṃ, saddamaggānaṃ pana ñāpakasampāpakahetubhāvadassanatthanti daṭṭhabbaṃ.",
  "tika-s0519t:170_8": "Aṅkurādikassa asādhāraṇahetu bījādisamānajātiyahetutāya sabhāgahetu. Sādhāraṇahetu",
  "tika-s0519t:170_9": "bhusasalilādiasamānajātiyatāya asabhāgahetu. Indriyabaddhasantāniko ajjhattikahetu,",
  "tika-s0519t:170_10": "itaro bāhirahetu. Keci pana “sasantāniko ajjhattikahetu, itaro bāhirahetū”ti vadanti.",
  "tika-s0519t:170_11": "Pariggāhako upatthambhako. Paramparahetu upanissayapaccayo.",
  "tika-s0519t:171_0": "Nibbānassa anibbattaniyepi samudayappahānasamudayanirodhānaṃ adhigamādhigantabbabhāvato",
  "tika-s0519t:171_1": "nibbānaṃ pati maggassa hetubhāvo viya maggaṃ pati nibbānassa phalabhāvo upacārasiddhoti",
  "tika-s0519t:171_2": "āha “phalapariyāyo labbhatī”ti.",
  "tika-s0519t:172": "Paṭipajjamānabhūmi maggadhammā. Paṭipannabhūmi phaladhammā.",
  "tika-s0519t:173_0": "Kiccatoti sarasato. Lakkhaṇatoti upalakkhaṇato. Sāmaññatoti samānabhāvato. Tena samānahetutā,",
  "tika-s0519t:173_1": "samānaphalatā, samānārammaṇatā ca gahitā hotīti. Tattha yaṃ vattabbaṃ, taṃ heṭṭhā",
  "tika-s0519t:173_2": "lakkhaṇahāraniddesavaṇṇanāyaṃ vuttameva.",
  "tika-s0519t:174_0": "Apicettha sampayogavippayogavirodhapakaraṇaliṅgasaddantarasannidhānasāmatthiyādīnampi",
  "tika-s0519t:174_1": "vasena nayavibhāgo veditabbo. Tattha sampayogato tāvanayavibhāgo – “nāhaṃ, bhikkhave,",
  "tika-s0519t:174_2": "aññaṃ ekadhammampi samanupassāmi, yaṃ evaṃ lahuparivattaṃ, yathayidaṃ citta”nti cittassa",
  "tika-s0519t:174_3": "lahuparivattitā gahitā, taṃsampayogato cetasikānampi gahitāva hoti aññattha nesaṃ",
  "tika-s0519t:174_4": "cittena sampayogadīpanato. Atha vā “saññino”ti. Saññāsahitatāvacanena hi nesaṃ vedanācetanādivantatāpi",
  "tika-s0519t:174_5": "sampayogato dīpitā hoti.",
  "tika-s0519t:175_0": "Vippayogato – “ahetukā”ti. Hetusampayuttā hi dhammā “sahetukā”ti vuttāti tabbidhurā",
  "tika-s0519t:175_1": "dhammā vippayogato “ahetukā”ti vuttāti viññāyati. Atha vā “asaññino”ti. Saññāvippayuttā",
  "tika-s0519t:175_2": "hi dhammapavatti idhādhippetā, na saññāya abhāvamattanti viññāyati.",
  "tika-s0519t:176_0": "Virodhato – “aṭṭhamako, saddhānusārī”ti ca vutte taṃ santatiyaṃ saṃyojanattayappahānaṃ",
  "tika-s0519t:176_1": "viññāyati, tathā “sati vā upādisese anāgāmitā”ti vutte pañcorambhāgiyasaṃyojanappahānaṃ,",
  "tika-s0519t:176_2": "“diṭṭheva dhamme aññā”ti vutte anavasesasaṃyojanappahānaṃ viññāyati.",
  "tika-s0519t:177": "Pakaraṇato – “abyākatā dhammā”ti. Adhikārato hi kusalākusalabhāvena na kathitāti ñāyati. “Upadhī hi narassa socanā”ti ca. Bāhirā hi dhammā idha “upadhī”ti adhippetāti viññāyati.",
  "tika-s0519t:178": "Liṅgato – “sītenapi ruppati, uṇhenapi ruppatī”tiādi. Sītādiggahaṇena hi liṅgena bhūtupādāyappakārasseva dhammassa rūpabhāvo, na itarassa.",
  "tika-s0519t:179": "Saddantarasannidhānato – “kāyapassaddhi, kāyāyatana”nti. “Yā vedanākkhandhassā”tiādivacanato hi purimo kāyasaddo samūhavācī, itaro āyatanasaddasannidhānato pasādavācī.",
  "tika-s0519t:180_0": "Sāmatthiyato – “sabbaṃ, bhikkhave, ādittaṃ, sabbe tasanti daṇḍassā”ti ca, tathā “sabbāvantaṃ",
  "tika-s0519t:180_1": "lokaṃ mettāsahagatena cetasā…pe… pharitvā viharatī”tiādi. Ettha hi satipi sabbasaddassa",
  "tika-s0519t:180_2": "anavasesasattavācakatte ādittatā sāpekkhasseva atthassa vācakattā padesavācī sabbasaddo,",
  "tika-s0519t:180_3": "lokasaddopi sattavācī. Sattārammaṇā hi appamaññāti. Tathā “mātaraṃ pitaraṃ hantvā”ti",
  "tika-s0519t:180_4": "sabbena sabbaṃ hi sapaṭikkhepato, mātupitughātakammassa ca mahāsāvajjatāpavedanato,",
  "tika-s0519t:180_5": "idha ca tadanuññāya katāya mātupituṭṭhāniyā tādisā keci pāpadhammā veneyyavasena",
  "tika-s0519t:180_6": "gahitā viññāyati. Ke pana teti? Taṇhāmānā. Taṇhā hi jananī sattānaṃ. “Taṇhā janeti",
  "tika-s0519t:180_7": "purisa”nti hi vuttaṃ. Pituṭṭhāniyo māno taṃ nissāya attasampaggaṇhato “ahaṃ asukassa",
  "tika-s0519t:180_8": "ruñño, rājamahāmattassa vā putto”ti yathā. Sāmatthiyādīnanti ādisaddena desapakatiādayo saṅgayhanti.",
  "tika-s0519t:181_0": "Labbhamānapadatthaniddhāraṇamukhenāti tasmiṃ tasmiṃ sutte labbhamānaassādādihārapadatthaniddhāraṇadvārena.",
  "tika-s0519t:181_1": "Yathālakkhaṇanti yaṃ yaṃ lakkhaṇaṃ, lakkhaṇānurūpaṃ vā yathālakkhaṇaṃ. Hetuphalādīni",
  "tika-s0519t:181_2": "upadhāretvā yojetabbāni tesaṃ vasenāti adhippāyo. Idāni hetuphalādayo ye yasmiṃ hāre",
  "tika-s0519t:181_3": "savisesaṃ icchitabbā, te dassetuṃ “visesato panā”tiādimāha. Taṃ suviññeyyameva.",
  "tika-s0519t:182": "Niddesavāravaṇṇanā niṭṭhitā.",
  "tika-s0519t:183": "4. Paṭiniddesavāravaṇṇanā",
  "tika-s0519t:184": "1. Desanāhāravibhaṅgavaṇṇanā",
  "tika-s0519t:185": "5. Anvatthasaññatanti atthānugatasaññabhāvaṃ, “desanāhāro”ti ayaṃ saññā anvatthā atthānugatāti attho.",
  "tika-s0519t:186_0": "Avuttamevāti pubbe asaṃvaṇṇitapadameva. “Dhammaṃ vo”tiādi vacanassa sambandhaṃ dassetuṃ",
  "tika-s0519t:186_1": "“kattha panā”tiādi vuttaṃ. Tepiṭakassa hi buddhavacanassa saṃvaṇṇanālakkhaṇaṃ nettippakaraṇaṃ,",
  "tika-s0519t:186_2": "tañca pariyattidhammasaṅgāhake suttapade saṃvaṇṇetabbabhāvena gahite gahitameva hoti.",
  "tika-s0519t:186_3": "Tenāha “desanāhārena…pe… dassetī”ti.",
  "tika-s0519t:187_0": "Yesaṃ assādādīnaṃ vibhajanalakkhaṇo desanāhāro, te gāthāya, idhāpi ca āgate “assādaṃ",
  "tika-s0519t:187_1": "ādīnava”ntiādinā udāharaṇavasena vibhajituṃ “tattha katamo assādo”tiādi āraddhaṃ.",
  "tika-s0519t:187_2": "Tattha tatthāti tassaṃ “assādādīnavatā”ti gāthāyaṃ vutto katamo assādo. Atha vā “assādaṃ",
  "tika-s0519t:187_3": "ādīnava”ntiādinā yo idha assādādīnaṃ uddeso, tattha katamo assādoti ceti attho. Esa",
  "tika-s0519t:187_4": "nayo sesesupi. Kammakaraṇatthabhinnassa visayavisayitālakkhaṇassa assādadvayassa",
  "tika-s0519t:187_5": "nidassanatthaṃ gāthādvayudāharaṇaṃ, tathā kāmavipariṇāmalakkhaṇassa, vaṭṭadukkhalakkhaṇassa",
  "tika-s0519t:187_6": "cāti duvidhassāpi ādīnavassa nidassanatthaṃ “ariyamaggo nibbāna”nti duvidhassāpi",
  "tika-s0519t:187_7": "nissaraṇassa nidassananidassanatthañca dve dve gāthā udāhaṭā.",
  "tika-s0519t:188_0": "Dhammo have rakkhati dhammacārinti ettha dhammacārino maggaphalanibbānehi sātisayārakkhā",
  "tika-s0519t:188_1": "sambhavati, sampattibhavassāpi vipariṇāmasaṅkhāradukkhatāhi duggatibhāvo icchitovāti",
  "tika-s0519t:188_2": "adhippāyenāha “nissaraṇaṃ anāmasitvā”ti. Tathā hi vakkhati “nibbānaṃ vā upanidhāya",
  "tika-s0519t:188_3": "sabbā upapattiyo duggatī”ti.",
  "tika-s0519t:189_0": "Avekkhassūti vidhānaṃ. Tassā pana avekkhāya pavattiākāro, visayo, kattā ca “suññato,",
  "tika-s0519t:189_1": "lokaṃ, mogharājā”ti padattayena vuttāti āha – “suññato…pe… āṇattī”ti. Tattha saṅkhārānaṃ",
  "tika-s0519t:189_2": "suññatā anattasabhāvatāya, attasuññatāya ca siyā. Yato te na vasavattino, attasāravirahitā",
  "tika-s0519t:189_3": "ca, yato te anattā, rittā, tucchā ca attanā, tadubhayaṃ dasseti “avasavattitā”tiādinā.",
  "tika-s0519t:189_4": "Evaṃ maccutaro siyāti evaṃ paṭipattiyā maccutaro bhaveyyāti attho. Parikappetvā vidhiyamānassa",
  "tika-s0519t:189_5": "maccutaraṇassa pubbabhāgapaṭipadā desanāya paccakkhato sijjhamānaṃ sātisayaṃ phalanti",
  "tika-s0519t:189_6": "āha “tassa yaṃ…pe… phala”nti.",
  "tika-s0519t:190": "6. Udāharaṇavasenāti nidassanavasena. Tattha “puggalavibhāgenā”ti iminā ugghaṭitaññuādipuggalapayojito assādādīsu bhagavato desanāvisesoti dasseti.",
  "tika-s0519t:191_0": "Ghaṭitamattanti sotadvārānusārena manodvārikaviññāṇasantānena ālambitamattaṃ. Sassatādiākārassāti",
  "tika-s0519t:191_1": "sassatucchedākārassa. Idañhi dvayaṃ dhammadesanāya cāletabbaṃ, na anulomikakhanti,",
  "tika-s0519t:191_2": "yathābhūtañāṇaṃ vā. Etasmiñhi catukke āsayasāmaññatā. Vuttañhetaṃ –",
  "tika-s0519t:192": "“Sassatucchedadiṭṭhī ca, khanti cevānulomikā;",
  "tika-s0519t:193": "Yathābhūtañca yaṃ ñāṇaṃ, etaṃ āsayasaññita”nti. ;",
  "tika-s0519t:194_0": "Calanāyāti vikkhambhanāya. Parānuvattiyāti samucchedanāya. Ugghaṭite jānātīti ugghaṭitaññūti",
  "tika-s0519t:194_1": "mūlavibhujādipakkhepena saddasiddhi veditabbā. Vipañcitanti “visamaṃ candimasūriyā",
  "tika-s0519t:194_2": "parivattantī”tiādīsu viya bhāvanapuṃsakaniddesoti āha “mandaṃ saṇika”nti. Nissaraṇaādīnavanissaraṇaassādādīnavanissaraṇānaṃ",
  "tika-s0519t:194_3": "vibhāvanā veneyyattayavinayanasamatthā.",
  "tika-s0519t:195_0": "Cattāroti assādo ca ādīnavo ca assādo ādīnavo ca assādo nissaraṇañcāti ete cattāro.",
  "tika-s0519t:195_1": "Yadi nissaraṇavibhāvanā veneyyavinayanasamatthā, kasmā pañcamo na gahitoti āha “ādīnavāvacanato”ti.",
  "tika-s0519t:195_2": "Yadi hi ugghaṭitaññuṃ sandhāya ayaṃ nayo vuccati, nissaraṇamattena siddhaṃ siyā.",
  "tika-s0519t:195_3": "Atha vipañcitaññuṃ, neyyaṃ vā, ādīnavo ca nissaraṇañca assādo ca ādīnavo nissaraṇañca",
  "tika-s0519t:195_4": "vattabbo siyā? Tathā appavattattā na gahito. Tenāha “ādīnavāvacanato”tiādi. Desananti",
  "tika-s0519t:195_5": "sāmaññato gahitaṃ “suttekadesaṃ gāthaṃ vā”ti viseseti. Padaparamaaggahaṇañcettha",
  "tika-s0519t:195_6": "saupāyassa nissaraṇassa anāmaṭṭhattā.",
  "tika-s0519t:196_0": "“Kalyāṇa”nti iminā iṭṭhavipāko, “pāpaka”nti aniṭṭhavipāko adhippetoti āha “ayaṃ assādo,",
  "tika-s0519t:196_1": "ayaṃ ādīnavo”ti. Lābhādīnaṃ puññaphalattā tadanurodhaṃ vā sandhāya “ayaṃ assādo”ti",
  "tika-s0519t:196_2": "vuttaṃ. Tabbipariyāyena alābhādīnaṃ ādīnavatā veditabbā.",
  "tika-s0519t:197_0": "Kāmāti kilesakāmasahitā vatthukāmā. Virūparūpenāti appatirūpākārena. Mathentīti maddanti.",
  "tika-s0519t:197_1": "Pabbajitomhīti pabbajjaṃ upagato amhi. Apaṇṇakanti avirajjhanakaṃ. Sāmaññanti samaṇabhāvo.",
  "tika-s0519t:197_2": "Samitapāpabhāvoyeva seyyo sundarataro.",
  "tika-s0519t:198": "Tattha “kāmā hi citrā madhurā manoramā”ti ayaṃ assādo, “virūparūpena mathenti citta”nti ayaṃ ādīnavo, “apaṇṇakaṃ sāmañña”nti idaṃ nissaraṇanti āha “ayaṃ…pe… nissaraṇañcā”ti.",
  "tika-s0519t:199": "Phalādīnaṃ ekakavasena ca tikavasena ca pāḷiyaṃ udāhaṭattā vuttaṃ “dukavasenapī”ti.",
  "tika-s0519t:200_0": "Sukhā paṭipadā, dukkhā paṭipadāti yā dve paṭipadā, tāsu ekekā dandhakhippābhiññatāya",
  "tika-s0519t:200_1": "dve dve hontīti āha “paṭipadābhiññākato vibhāgo paṭipadākato hotī”ti. Katapubbakiccassa",
  "tika-s0519t:200_2": "pathavīkasiṇādīsu sabbapaṭhamaṃ “pathavī”tiādinā pavattamanasikāro paṭhamasamannāhāro.",
  "tika-s0519t:200_3": "Upacāranti upacārajjhānaṃ. Paṭipajjitabbatāya jhānampi “paṭipadā”ti vuccati. Tadaññā",
  "tika-s0519t:200_4": "heṭṭhimapaññato adhikā paññāti katvā “abhiññā”ti vuccati.",
  "tika-s0519t:201": "Kileseti nīvaraṇappakāre, taṃsahagatakilese ca. Aṅgapātubhāvanti vitakkādijhānaṅgapaṭilābhaṃ.",
  "tika-s0519t:202_0": "Abhinivisantoti paṭṭhapento. Rūpārūpaṃ pariggaṇhantoti rūpārūpadhamme lakkhaṇādīhi",
  "tika-s0519t:202_1": "paricchinditvā gaṇhanto. Pariggahitarūpārūpassa maggapātubhāvadandhatā ca nāmarūpavavatthānādīnaṃ",
  "tika-s0519t:202_2": "kicchasiddhiyā siyāti na rūpārūpapariggahakicchatāya eva dukkhāpaṭipadatā vattabbāti",
  "tika-s0519t:202_3": "ce? Na, nāmarūpavavatthāpanādīnaṃ paccanīkakilesamandatāya sukhasiddhiyampi tathāsiddhavipassanāsahagatānaṃ",
  "tika-s0519t:202_4": "indriyānaṃ mandatāya maggapātubhāvato. Rūpārūpaṃ pariggahetvāti akicchenapi pariggahetvā,",
  "tika-s0519t:202_5": "kicchena pariggahite vattabbameva natthi. Evaṃ sesesupi. Nāmarūpaṃ vavatthāpentoti",
  "tika-s0519t:202_6": "“nāmarūpamattametaṃ, na añño koci sattādiko”ti vavatthāpanaṃ karonto. Kataro panettha",
  "tika-s0519t:202_7": "vāro yuttarūpoti? Yo koci sakiṃ, dvikkhattuṃ, anekasatakkhattunti evamādīsu hi vikkhambhanavāresu",
  "tika-s0519t:202_8": "sakiṃ, dvikkhattuñca vikkhambhanavāro sukhā paṭipadā eva, na tato uddhaṃ sukhā paṭipadā",
  "tika-s0519t:202_9": "hoti, tasmā tikkhattuṃ vikkhambhanavārato paṭṭhāya dukkhā paṭipadā veditabbā. Apica",
  "tika-s0519t:202_10": "kalāpasammasanāvasāne udayabbayānupassanāya uppannassa vipassanupakkilesassa tikkhattuṃ",
  "tika-s0519t:202_11": "vikkhambhanena kicchatāvāro dukkhā paṭipadā veditabbā. Ettha dandhattā paṭipadāya",
  "tika-s0519t:202_12": "etassa akicchattepi purimānaṃ kicchatte dukkhāpaṭipadatā vuttanayāva. Yassa pana",
  "tika-s0519t:202_13": "sabbattha akicchatā, tassa paramukkaṃsagatā sukhā paṭipadā veditabbā.",
  "tika-s0519t:203_0": "Yathā nāmarūpapariggahakicchatāya maggapātubhāvadandhatāya dukkhā paṭipadā dandhābhiññā",
  "tika-s0519t:203_1": "vuttā, tathā tabbipariyāyena catutthī, tadubhayavomissatāvasena dutiyā, tatiyā ca",
  "tika-s0519t:203_2": "ñātabbāti dassento āha “iminā…pe… veditabbā”ti. Vaṭṭadukkhato niyyānassa adhippetattā",
  "tika-s0519t:203_3": "“vipassanāpakkhikā evā”ti vuttaṃ.",
  "tika-s0519t:204_0": "Hetupāyaphalehīti ettha taṇhācaritatā, mandapaññatā ca paṭhamāya paṭipadāya hetu,",
  "tika-s0519t:204_1": "taṇhācaritatā, udatthapaññatā ca dutiyāya, diṭṭhicaritatā, mandapaññatā ca tatiyāya,",
  "tika-s0519t:204_2": "diṭṭhicaritatā, udatthapaññatā ca catutthiyā. Upāyo pana yathākkamaṃ satisamādhivīriyapaññindriyāni,",
  "tika-s0519t:204_3": "satipaṭṭhānajhānasammappadhānasaccāni ca upanissayabhūtāni. Phalaṃ vaṭṭadukkhato niyyānaṃ.",
  "tika-s0519t:205_0": "Samādhimukhenāti samādhimukhena bhāvanānuyogena. Tenevāha “samathapubbaṅgamāya vipassanāyā”ti.",
  "tika-s0519t:205_1": "Idhāti imasmiṃ nettippakaraṇe. Vakkhati “rāgavirāgā cetovimutti sekkhaphala”nti,",
  "tika-s0519t:205_2": "“rāgavirāgā cetovimuttikāmadhātusamatikkama”nti ca. Soti anāgāmī.",
  "tika-s0519t:206_0": "Tenāti paṭipakkhena. Tatoti paṭipakkhato. Samānādhikaraṇavasena ca cetovimuttisaddānaṃ",
  "tika-s0519t:206_1": "samāsaṃ katvā bhinnādhikaraṇavasena vattuṃ “atha vā”tiādi vuttaṃ. Puna “cetaso vā”tiādinā",
  "tika-s0519t:206_2": "aññapadatthavasena cetovimuttipadānaṃ samāsaṃ dasseti. Viññāṇapariyāyena ceto-saddena",
  "tika-s0519t:206_3": "vuttayojanā na sambhavatīti āha “yathāsambhava”nti.",
  "tika-s0519t:207": "Hā-saddo gatiattho, gati cettha ñāṇagati adhippetāti āha “hātabbāti gametabbā”ti. Netabbāti ñāpetabbā.",
  "tika-s0519t:208_0": "7. Tanti puggalavibhāgaṃ. Ñāṇavibhāgenāti sutamayādiñāṇappabhedena. Nibbattananti",
  "tika-s0519t:208_1": "uppādanaṃ. Tatthāti tasmiṃ ugghaṭitaññutātiādipuggalavibhāgabhūte desanābhājane.",
  "tika-s0519t:208_2": "Desanāyanti sutte. Taṃ dassetunti taṃ puggalavibhāgaṃ dassetuṃ. “Svāyaṃ hāro kathaṃ",
  "tika-s0519t:208_3": "sambhavatī”ti keci paṭhanti.",
  "tika-s0519t:209_0": "Sāti vuttappakāradhammatthānaṃ vīmaṃsanapaññā. Adhikāratoti “satthā vā dhammaṃ desayatī”tiādiadhikārato.",
  "tika-s0519t:209_1": "Sāmatthiyato ugghaṭitaññuādiveneyyavinayanasamatthabhāvato. Pariyattidhammassa upadhāraṇanti",
  "tika-s0519t:209_2": "etthāpi “adhikārato sāmatthiyato vā”ti ānetvā yojetabbaṃ.",
  "tika-s0519t:210_0": "“Vīmaṃsādipariyāyavatī paṭhamavikappavasena, vīmaṃsādivibhāgavatī dutiyavikappavasena,",
  "tika-s0519t:210_1": "cintāya hetubhūtāya nibbattā cintāmayī”ti evamādivuttanayānusārena sakkā yojetunti",
  "tika-s0519t:210_2": "āha “sesaṃ vuttanayamevā”ti.",
  "tika-s0519t:211_0": "Sutacintāmayañāṇesūti sutamayañāṇe ca cintāmayañāṇe ca sutacintāmayañāṇesu ca sutacintāmayañāṇesūti",
  "tika-s0519t:211_1": "ekadesasarūpekaseso veditabbo. Cintāmayañāṇeyeva hi patiṭṭhitā mahābodhisattā carimabhave",
  "tika-s0519t:211_2": "vipassanaṃ ārabhanti, itare sutacintāmayañāṇesūti. Tehīti tathā paṭhantehi. Vuttanayenāti",
  "tika-s0519t:211_3": "“upādārūpaṃ pariggaṇhāti, arūpaṃ pariggaṇhātī”tiādinā paṭipadākathāyaṃ vuttanayena.",
  "tika-s0519t:212_0": "8. Parato ghoso paccayabhūto etissāti adhippāyo. “Paccattasamuṭṭhitena ca yonisomanasikārenā”ti",
  "tika-s0519t:212_1": "idaṃ āvuttinayena dutiyaṃ āvaṭṭatīti veditabbaṃ. Tena sāvakānaṃ bhāvanāmayañāṇuppatti",
  "tika-s0519t:212_2": "saṅgahitā hoti. Sāvakānameva vā ñāṇuppatti idhādhippetā ugghaṭitaññuādivibhāgakathanato.",
  "tika-s0519t:212_3": "Etasmiṃ pakkhe pubbe vuttaekasesanayopi paṭikkhitto daṭṭhabbo. “Āsayapayogapabodhassa",
  "tika-s0519t:212_4": "nipphāditattā”ti etena pacchimacakkadvayapariyāpannāni pubbahetusaṅgahāni sutacintāmayañāṇāni",
  "tika-s0519t:212_5": "sandhāya “imā dve paññā atthī”ti vuttanti dasseti. Atthibhāvo cetāsaṃ paṭipakkhena",
  "tika-s0519t:212_6": "anupaddutatā veditabbā. Aparikkhatattā anabhisaṅkhatattā. Sutamayañāṇassāpi purimasiddhassa.",
  "tika-s0519t:213": "9. Desanāpaṭipadāñāṇavibhāgehīti nissaraṇadesanādidesanāvibhāgehi, dukkhāpaṭipadādipaṭipadāvibhāgehi, sutamayañāṇādiñāṇavibhāgehi.",
  "tika-s0519t:214": "Avasiṭṭhapārisajjenāti khattiyagahapatiparisapariyāpannena. Aṭṭhannanti khattiyaparisā brāhmaṇagahapatisamaṇacātumahārājikatāvatiṃsamārabrahmaparisāti imāsaṃ aṭṭhannaṃ.",
  "tika-s0519t:215": "Samatthetīti samatthaṃ sambandhatthaṃ karoti.",
  "tika-s0519t:216_0": "Tameva dvādasapadabhāvaṃ dīpetvāti sambandho. Tadatthassāti chachakkapariyāyatthassa.",
  "tika-s0519t:216_1": "Sabbapariyattidhammasaṅgāhakattā chachakkapariyāyassa, tadatthassa ca dhammacakkappavattena",
  "tika-s0519t:216_2": "suttena saṅgahitattā vuttaṃ “sabbassāpi…pe… vibhāvento”ti. Visayibhāvena byañjanapadānaṃ,",
  "tika-s0519t:216_3": "visayabhāvena atthapadānaṃ sambandhaṃ sandhāyāha “tesaṃ…pe… sambandhabhāva”nti.",
  "tika-s0519t:217_0": "Padāvayavo akkharāni. Padatthoti padatthāvayavo. Padatthaggahaṇassāti padatthāvabodhassa.",
  "tika-s0519t:217_1": "Visesādhānaṃ visesuppatti. Vākyabhedeti vākyavisese. Cittaparitosanaṃ cittārādhanaṃ.",
  "tika-s0519t:217_2": "Buddhinisānaṃ paññāya tejanaṃ tikkhabhāvakaraṇaṃ. Nānāvākyavisayatāpi siddhā hoti",
  "tika-s0519t:217_3": "padādīhipi saṅkāsanassa siddhattā. Ekavākyavisayatāya hi atthapadānaṃ saṅkāsanādayo",
  "tika-s0519t:217_4": "yathākkamaṃ akkharādivisayā evāti niyamo siyā. Etenāti atthapadānaṃ nānāvākyavisayatthena.",
  "tika-s0519t:218": "Ugghaṭanādiatthānīti ugghaṭanavipañcananayanappayojanāni.",
  "tika-s0519t:219_0": "10. Upatiṭṭhati etthāti upaṭṭhitanti upaṭṭhitasaddassa adhikaraṇatthataṃ dassetuṃ",
  "tika-s0519t:219_1": "“upatiṭṭhanaṭṭhāna”nti vuttaṃ yathā “padakkanta”nti. Tenāha “idaṃ nesa”ntiādi. Paṭipattidesanāgamanehīti",
  "tika-s0519t:219_2": "paṭipattigamanadesanāgamanehi. “Kicchaṃ vatāyaṃ loko āpanno jāyati ca…pe… jarāmaraṇassā”tiādinā",
  "tika-s0519t:219_3": "jarāmaraṇato paṭṭhāya paṭiccasamuppādamukhena vipassanaṃ abhinivisitvā mahāgahanaṃ",
  "tika-s0519t:219_4": "chindituṃ nisānasilāyaṃ pharasuṃ nisento viya kilesagahanaṃ chindituṃ lokanātho ñāṇapharasuṃ",
  "tika-s0519t:219_5": "tejento buddhabhāvāya hetusampattiyā paripākagatattā sabbaññutaññāṇādhigamāya vipassanāgabbhaṃ",
  "tika-s0519t:219_6": "gaṇhāpento antarantarā nānāsamāpattiyo samāpajjitvā anupadadhammavipassanāvasena",
  "tika-s0519t:219_7": "anekākāravokārasaṅkhāre sammasanto chattiṃsakoṭisatasahassamukhena yaṃ ñāṇaṃ pavattesi,",
  "tika-s0519t:219_8": "taṃ “mahāvajirañāṇa”nti vadanti. Aṭṭhakathāyaṃ pana “catuvīsatikoṭisatasahassasamāpattisañcārimahāvajirañāṇa”nti",
  "tika-s0519t:219_9": "āgataṃ, taṃ devasikaṃ vaḷañjanakasamāpattīnaṃ purecarānucarañāṇaṃ sandhāya vuttaṃ.",
  "tika-s0519t:219_10": "Yaṃ pana vakkhati “ñāṇavajiramohajālapadālana”nti, taṃ saha vipassanāya maggañāṇaṃ",
  "tika-s0519t:219_11": "veditabbaṃ. Etaṃ brahmacariyanti sāsanabrahmacariyaṃ adhippetanti taṃ dassento “brahmuno”tiādimāha.",
  "tika-s0519t:220": "Desanāyāti karaṇatthe idaṃ karaṇavacanaṃ. Niyuttoti ettha hetuattho antonītoti dassento “niddhāretvā yojito”ti āha.",
  "tika-s0519t:221": "Desanāhāravibhaṅgavaṇṇanā niṭṭhitā.",
  "tika-s0519t:222": "2. Vicayahāravibhaṅgavaṇṇanā",
  "tika-s0519t:223_0": "11. Jātiliṅgakālasādhanavibhattisaṅkhyāvisesādito saddato padavicayo kātabbo. Tattha",
  "tika-s0519t:223_1": "kariyamāno ca yathāsabhāvaniruttiyā eva kato sukato hotīti dassento “idaṃ nāmapadaṃ",
  "tika-s0519t:223_2": "…pe… ayaṃ saddato padavicayo”ti vatvā “so panāya”ntiādimāha. Vattabbaatthasaṃvaṇṇanāti",
  "tika-s0519t:223_3": "taṃtaṃpadavacanīyassa atthassa bhedaṃ vatvā pariyāyehi vivaritvā kathanaṃ.",
  "tika-s0519t:224_0": "Viciyamānassa suttapadassāti pucchāvasena pavattasuttapadassa. “Suttantarapadānipi",
  "tika-s0519t:224_1": "pucchāvaseneva pavattānī”ti vadanti “na sabbampi suttapada”nti. Ekasseva padassa",
  "tika-s0519t:224_2": "sambhavantānaṃ anekesaṃ atthānaṃ uddhāro atthuddhāro. Ekasseva pana atthassa sambhavantānaṃ",
  "tika-s0519t:224_3": "anekesaṃ padānaṃ uddhāro paduddhāro. Sabbe hi saṃvaṇṇiyamāne sutte labbhamāne sabbe",
  "tika-s0519t:224_4": "padatthe. Nava suttanteti suttageyyādivasena navappakāre suttasmiṃ ānetvā vicinatīti",
  "tika-s0519t:224_5": "yojanā. Atha vā “sabbe nava suttante”ti iminā pavicayalakkhaṇena hārena suttageyyādīni",
  "tika-s0519t:224_6": "sabbānipi navappakārāni suttāni vicinatīti attho. Tenāha “suttageyyādike”tiādi.",
  "tika-s0519t:225_0": "“Kosalānaṃ purā rammā”tiādikā chapaññāsa gāthā vatthugāthā. “Pārāyanamanugāyissa”nti",
  "tika-s0519t:225_1": "pana ādikā ekūnavīsati gāthā anugītigāthā. Idaṃ nāmaṃ katanti idaṃ “pārāyana”nti",
  "tika-s0519t:225_2": "nāmaṃ kataṃ. Tenāha “pāraṃ gamanīyā ime dhammā, tasmā imassa dhammapariyāyassa ‘pārāyanantveva",
  "tika-s0519t:225_3": "adhivacana”’nti. Buddhiyaṃ viparivattamānanti imassa vicayahāravibhaṅgassa desanākāle",
  "tika-s0519t:225_4": "āyasmā mahākaccāno attano buddhiyaṃ vattamānaṃ katvā evamāhāti yojanā.",
  "tika-s0519t:226_0": "Ekaṃsabyākaraṇassa ayanti ekaṃsabyākaraṇīyā, ekaṃsena vā byākātabbattā ekaṃsabyākaraṇīyā,",
  "tika-s0519t:226_1": "ekaṃsabyākaraṇayoggāti attho. Sesapadadvayepi eseva nayo. Ṭhapanīyāti ṭhapetabbattā",
  "tika-s0519t:226_2": "abyākaraṇīyāti attho. Samayantaraparicayena nivāraṇadhammaṃ pati saṃsayapakkhando",
  "tika-s0519t:226_3": "pucchatīti adhippāyenāha “vimaticchedana”nti. Pakatiyā pana nivāraṇadhammaṃ ajānanto",
  "tika-s0519t:226_4": "ñātukāmatāya pucchatīti adiṭṭhajotanāya pucchāpi siyā. Tathā hi vakkhati “lokassa",
  "tika-s0519t:226_5": "nivāraṇādīni ajānantenā”ti.",
  "tika-s0519t:227": "Ekavatthupariggahāti ekassa abhidheyyatthassa gahaṇato.",
  "tika-s0519t:228": "Vimuttiparipācakaindriyāni vivaṭṭapakkhe ṭhitassa saddhādayo dhammā, kiṃ panettha ariyānampi indriyalokena saṅgaho hotīti āha “pariyāpannadhammavasenā”tiādi.",
  "tika-s0519t:229_0": "Kāḷapakkhacātuddasīghanavanasaṇḍameghapaṭalacchādanaaḍḍharattīnaṃ vasena caturaṅgasamannāgatena.",
  "tika-s0519t:229_1": "Vivicchāti vicikicchāya. Tenāha “vicikicchāhetū”ti. Dukkhamassa mahabbhayanti ettha",
  "tika-s0519t:229_2": "vuttaṃ “assā”ti padaṃ “jappābhilepanaṃ assa brūmī”ti ānetvā sambandhitabbanti dassento",
  "tika-s0519t:229_3": "“jappā taṇhā assa lokassā”ti āha. “Sabbasattāna”ntiādinā, “sabbasovā”tiādinā ca anvayato,",
  "tika-s0519t:229_4": "byatirekato ca sātisayaṃ avijjāya nīvaraṇabhāvaṃ dasseti. “Dūre santo pakāsanti,",
  "tika-s0519t:229_5": "ratto atthaṃ na jānātī”ti gāthādvayenāpi anugītivicayaṃ dassetīti yojetabbaṃ.",
  "tika-s0519t:230_0": "Rūpāvacarāti rūpāvacarasattā. Vipariṇāmadukkhatāya muccanassa kāraṇavacananti sambandho.",
  "tika-s0519t:230_1": "Yato vaṭṭadukkhato muccanaṃ. Taṃ vaṭṭadukkhaṃ anavasesapariyādānavasena saṅkhāradukkhatāgahaṇena.",
  "tika-s0519t:231_0": "Ekādhāranti ekavatthu adhiṭṭhānaṃ. Nivāraṇaṃ vikkhambhanaṃ pidhānaṃ samucchedoti",
  "tika-s0519t:231_1": "atthadvayassa pucchitattā “anekādhāraṃ dassetu”nti vuttaṃ. Tenāha “nivāraṇasaṅkhātaṃ",
  "tika-s0519t:231_2": "saṃvaraṃ…pe… pidhiyyanti pacchijjantī”ti. Tassattho “nivāraṇasaṅkhātaṃ vikkhambhanaṃ,",
  "tika-s0519t:231_3": "saṃvaraṃ, pidhānañca kathehī”ti.",
  "tika-s0519t:232_0": "“Vodāna”nti iminā sotānaṃ vikkhambhanavisuddhi, “vuṭṭhāna”nti iminā samucchedavisuddhi",
  "tika-s0519t:232_1": "adhippetāti āha “pucchāya duvidhatthavisayataṃ vivarituṃ ‘eva’ntiādi vutta”nti. Tathā",
  "tika-s0519t:232_2": "cāha “vodāyati…pe… ariyamaggo”ti.",
  "tika-s0519t:233_0": "Diṭṭhimānāvijjāsotāpi taṇhāsotānugāti āha “yebhuyyena anurodhavasenā”ti. Upacāravasenāti",
  "tika-s0519t:233_1": "nissitupacāravasena. Sabbasmāti cakkhuto yāva manatoti sabbasmā dvārato. Sabbappakārenātti",
  "tika-s0519t:233_2": "taṇhāyanamicchābhinivesanaunnamanādippakārena.",
  "tika-s0519t:234_0": "Tameva satinti yāyaṃ sati pubbabhāge sotānaṃ vikkhambhanavasena vuttā, tameva satiṃ.",
  "tika-s0519t:234_1": "Maggakkhaṇe sotānaṃ saṃvaraṃ pidhānaṃ brūmi. Yasmā pana pidhāyikāpi sati maggakkhaṇe",
  "tika-s0519t:234_2": "paññānugā, paññākiccamevettha adhikaṃ, tasmā vuttaṃ “paññāyete pidhīyare”ti.",
  "tika-s0519t:235": "Saṃvarapidhānānanti ettha saṃvarasaddena nivāraṇaṃ vuttaṃ.",
  "tika-s0519t:236_0": "Yasmiṃ yasmiṃ ariyamagge anadhigate yaṃ yaṃ abhisaṅkhāraviññāṇaṃ uppajjanārahaṃ,",
  "tika-s0519t:236_1": "tasmiṃ tasmiṃ adhigate taṃ taṃ viññāṇaṃ anuppādanirodhena nirujjhati saddhiṃ attanā",
  "tika-s0519t:236_2": "sampayuttanāmarūpenāti āha “tassa tassa viññāṇassa nirodhena sahevā”ti. Anuppādanirodho",
  "tika-s0519t:236_3": "hi ettha “nirodho”ti adhippeto anupādisesanibbānassa adhippetattāti. Anusandhīyati",
  "tika-s0519t:236_4": "etenāti anusandhi, idha pucchiyamāno attho.",
  "tika-s0519t:237_0": "Saha visayena dassetunti ettha saccāni eva visayo. Pahātabbasabhāvaṃ samudayasaccaṃ,",
  "tika-s0519t:237_1": "tassa visayo dukkhasaccaṃ. “Saṃyojaniyesu, bhikkhave, dhammesu assādānupassino viharato",
  "tika-s0519t:237_2": "taṇhā pavaḍḍhatī”ti hi vuttaṃ. Pahāyakasabhāvaṃ maggasaccaṃ, tassa visayo nirodhasaccanti",
  "tika-s0519t:237_3": "āha “saha visayena…pe… saccesū”ti. Kāmañcettha “samudayo dvīsu bhūmīsu pahīyatī”ti",
  "tika-s0519t:237_4": "āraddhaṃ, “dassanena tīṇi saṃyojanāni pahīyanti, bhāvanāya satta saṃyojanāni pahīyantī”ti",
  "tika-s0519t:237_5": "pana vibhāgavacanameva vattanti āha “pahāyakavibhāgamukhena pahātabbavibhāgaṃ dassetu”nti.",
  "tika-s0519t:238_0": "Niravasesakāmarāgabyāpādā tatiyamaggena pahīyanti, itare catutthamaggenāti vuttaṃ",
  "tika-s0519t:238_1": "“itarehi pana niravasesa”nti. Tatthāti kammavipākavaṭṭappabhedena tedhātuke bhavattaye.",
  "tika-s0519t:238_2": "Saṃyojanavasenāti sabbadā yojanavasena bandhanavasena.",
  "tika-s0519t:239": "12. Aggaphalañāṇatāya ekampi samānaṃ tannimittassa khayānuppādārammaṇassa paccavekkhaṇañāṇassa vasena phalavohārena dve nāmāni labhati.",
  "tika-s0519t:240": "Somanassanāmalābho iminā ārammaṇasaṅketenāti tadatthaṃ vivaranto “khaye…pe… samaññāyā”ti āha.",
  "tika-s0519t:241_0": "13. Taggahaṇenevāti phassapañcamakapañcarūpindriyaggahaṇeneva. Sahacaraṇādināti sahajātādianantarādipaccayabhāvena",
  "tika-s0519t:241_1": "ceva nissayārammaṇādinā ca. “Sampayutta”nti iminā sahitatā avisiṭṭhatā idhādhippetāti",
  "tika-s0519t:241_2": "āha “avibhāgena gahaṇīyabhāvaṃ sandhāyā”ti.",
  "tika-s0519t:242": "Kathaṃ samādhindriyaṃ uppādetīti āha “satiggahaṇena cettha pariyuṭṭhānappahānaṃ idhādhippeta”nti. Na hi samādhinā pariyuṭṭhānappahānaṃ sambhavati.",
  "tika-s0519t:243_0": "Padahati etenāti padhānaṃ, vīriyaṃ. Teti vīriyasaṅkhārā. Ekarasenāti yathā indriyāni",
  "tika-s0519t:243_1": "ekarasāni honti, evaṃ ekarasabhāvena saraṇato pavattanato. Tathā pavattiyā eva suṭṭhu",
  "tika-s0519t:243_2": "vata vīriyaṃ vāhesīti yoginā saṅkappetabbato tadupagavīriyavāhanaṭṭhena “sampahaṃsanā”ti",
  "tika-s0519t:243_3": "vuttaṃ. Tenāha “evaṃ me…pe… hetubhāvato”ti.",
  "tika-s0519t:244_0": "Iddhisaddassa paṭhamo kattuattho, dutiyo karaṇattho vutto, pādasaddassa eko karaṇattho",
  "tika-s0519t:244_1": "eva. Pajjitabbā ca iddhī vuttā, na ca ijjhanti. Pajjitabbā ca iddhī pajjanakaraṇena",
  "tika-s0519t:244_2": "pādena samānādhikaraṇā na hontīti “paṭhamena atthena iddhi eva pādo”ti kathaṃ sakkā",
  "tika-s0519t:244_3": "vattuṃ, tathā iddhikiriyākaraṇena sādhetabbā buddhisaṅkhātā iddhi pajjanakiriyākaraṇena",
  "tika-s0519t:244_4": "pajjitabbāti dvinnaṃ karaṇānaṃ na samānādhikaraṇatā sambhavatīti “dutiyena atthena",
  "tika-s0519t:244_5": "iddhiyā pādo”ti kathaṃ sakkā vattunti ce? Sakkā, pādassa ijjhamānakoṭṭhāsa ijjhanakaraṇūpāyabhāvato.",
  "tika-s0519t:244_6": "Atha vā “paṭhamena atthena iddhiyā pādo, dutiyena atthena iddhi eva pādo iddhipādo”ti",
  "tika-s0519t:244_7": "evaṃ yojanato. Kathaṃ? Anantarattho paccāsattiñāyena idha paṭhamoti adhippeto, tato purimo dutiyoti.",
  "tika-s0519t:245_0": "“Chandaṃ ce bhikkhu adhipatiṃ karitvā labhati samādhi”ntiādi vacanato chandasamādhippadhānasaṅkhārasamannāgataṃ",
  "tika-s0519t:245_1": "iddhipādaṃ bhāvetīti etthāpi chandādhipati samādhi chandasamādhīti adhipatisaddalopaṃ",
  "tika-s0519t:245_2": "katvā samāso vuttoti viññāyati. Adhipatisaddatthadassanavaseneva pana “chandahetuko,",
  "tika-s0519t:245_3": "chandādhiko vā samādhī”ti sammohavinodaniyaṃ vuttaṃ, tasmā idhāpi chandādhipati samādhi",
  "tika-s0519t:245_4": "chandasamādhīti veditabbo. Taṃ pana chandaṃ vuttanayena saddhāsīsena dassento “saddhādhipateyyā",
  "tika-s0519t:245_5": "cittekaggatā”ti vuttaṃ. “Idaṃ padhāna”nti vā vīriyaṃ vuttaṃ. Vīriyasaddāpekkhāsahitaṃ",
  "tika-s0519t:245_6": "ekavacanena vatvā catubbidhassapi vīriyassa adhippetattā nibbattetabbadhammavibhāgena",
  "tika-s0519t:245_7": "ca “ime saṅkhārā”ti vuttaṃ. Tena padhānabhūtā saṅkhārāti evaṃ samāso veditabbo. Saṅkhatasaṅkhārādinivattanatthañcettha",
  "tika-s0519t:245_8": "padhānaggahaṇaṃ. Atha vā taṃ taṃ visesaṃ saṅkharotīti saṅkhāro, sabbampi vīriyaṃ.",
  "tika-s0519t:245_9": "Tattha catukiccasādhakato aññassa nivattanatthaṃ padhānaggahaṇanti padhānabhūtā seṭṭhabhūtāti attho.",
  "tika-s0519t:246_0": "Vīriyiddhipādaniddese “vīriyasamādhippadhānasaṅkhārasamannāgata”nti dvikkhattuṃ vīriyaṃ",
  "tika-s0519t:246_1": "āgataṃ. Tattha purimaṃ samādhivisesanaṃ “vīriyādhipati samādhi vīriyasamādhī”ti,",
  "tika-s0519t:246_2": "dutiyaṃ samannāgamaṅgadassanatthaṃ. Dve eva hi sabbattha samannāgamaṅgāni samādhi,",
  "tika-s0519t:246_3": "padhānasaṅkhāro ca. Chandādayo samādhivisesanāni. Padhānasaṅkhāro pana padhānavacaneneva",
  "tika-s0519t:246_4": "visesito, na chandādīhīti na idha vīriyādhipatitā padhānasaṅkhārassa vuttā hoti.",
  "tika-s0519t:246_5": "Vīriyañca samādhiṃ visesetvā ṭhitameva samannāgamaṅgavasena padhānasaṅkhāravacanena",
  "tika-s0519t:246_6": "vuttanti nāpi dvīhi vīriyehi samannāgamo vutto hoti. Yasmā pana chandādīhi visiṭṭho",
  "tika-s0519t:246_7": "samādhi tathā visiṭṭheneva tena sampayutto padhānasaṅkhāro, sesadhammā ca, tasmā",
  "tika-s0519t:246_8": "samādhivisesanānaṃ vasena “cattāro iddhipādā”ti vuttā. Visesanabhāvo ca chandādīnaṃ",
  "tika-s0519t:246_9": "taṃtaṃapassayanavasena hotīti chandasamādhi…pe… iddhipādanti ettha nissayatthepi",
  "tika-s0519t:246_10": "pādasaddena upāyatthena chandādīnaṃ iddhipādatā vuttā hoti. Tathā hi abhidhamme uttaracūḷabhājanīye",
  "tika-s0519t:246_11": "“cattāro iddhipādā chandiddhipādo”tiādinā chandādīnameva iddhipādatā vuttā. Pañhāpucchake",
  "tika-s0519t:246_12": "ca “cattāro iddhipādā – idha bhikkhu chandasamādhī”ti ārabhitvāpi puna chandādīnaṃyeva",
  "tika-s0519t:246_13": "kusalādibhāvo vibhatto. Upāyiddhipādadassanatthameva hi nissayiddhipādadassanaṃ kataṃ.",
  "tika-s0519t:246_14": "Aññathā catubbidhatāva na hotīti. Ayamettha pāḷivasena atthavinicchayo veditabbo.",
  "tika-s0519t:247_0": "Tadaṅgasamucchedanissaraṇavivekanissitattaṃ vatvā paṭippassaddhivivekanissitassa",
  "tika-s0519t:247_1": "avacanaṃ “chandasamādhi…pe… iddhipādaṃ bhāvetī”ti bhāvetabbānaṃ iddhipādānaṃ vuttattā.",
  "tika-s0519t:247_2": "Bhāvitiddhipādassa hi sacchikātabbā phalapariyāpannā iddhipādāti.",
  "tika-s0519t:248_0": "Vossaggasaddo pariccāgattho, pakkhandanattho cāti vossaggassa duvidhatā vuttā. Yathāvuttena",
  "tika-s0519t:248_1": "pakārenāti tadaṅgasamucchedappakārena, tanninnabhāvārammaṇappakārena ca. Pariṇamantaṃ vipassanakkhaṇe.",
  "tika-s0519t:249_0": "14. Pubbabhāgapaññāyāti ekāvajjananānāvajjanavīthīsu pavattaupacārapaññāya. Adhigamapaññāyāti",
  "tika-s0519t:249_1": "appanāpaññāya. Puna pubbabhāgapaññāyāti nānāvajjanupacārapaññāya, paṭisandhipaññāya",
  "tika-s0519t:249_2": "vā. Upacārapaññāyāti ekāvajjane, sabbattha vā pavattaupacārapaññāya.",
  "tika-s0519t:250": "Pucchāvissajjanavicayopīti yathāvuttāya pucchāya vissajjanavicayopi. Vuttanayānusārenāti adiṭṭhajotanā, vimaticchedanā cāti heṭṭhā vuttanayānugamanena.",
  "tika-s0519t:251": "15. Sekhe asekheti sekkhe ariyapuggale, asekkhe ariyapuggale. Vipassanāpubbaṅgamappahāneti vipassanaṃ purecārikaṃ katvā pavattakilesappahāne, pahānābhisamayeti attho.",
  "tika-s0519t:252": "“Yaṃ aniccaṃ dukkhaṃ anattā”ti pāḷiṃ dassetvā puna “yaṃ anicce dukkhe anattanī”ti vacanaṃ evampettha paṭhantīti dassetuṃ.",
  "tika-s0519t:253": "Sesasaṃkilesavodānadhammāti gedhato avasiṭṭhasaṃkilesadhammā ca sabbavodānadhammā ca. Abhāvenāti abhāvanena abhāvakaraṇena.",
  "tika-s0519t:254_0": "Payogaparakkamanti bhusaṃ yogo payogo, payogova parakkamo payogaparakkamo, cittaṃ.",
  "tika-s0519t:254_1": "Ukkhipatīti kosajjapakkhe patituṃ adento kusalapakkhe uddhaṃ khipento viya pavattati.",
  "tika-s0519t:254_2": "Padhānavīriyanti akusalānaṃ anuppādanaṭṭhena uttamavīriyaṃ. Yojetabbānīti “āsevamāno",
  "tika-s0519t:254_3": "vāyamatī”tiādinā yojetabbāni. Anuppannāti avattabbataṃ āpannānanti bhūmiladdhārammaṇādhiggahitāvikkhambhitāsamugghāṭituppannānaṃ.",
  "tika-s0519t:255": "16. “Aṭṭhamakassa indriyānī”ti vuttattā “paṭhamamagge saddhādayo”tiādi vuttaṃ. Indriyaggahaṇañca pāḷiyaṃ nidassanamattaṃ daṭṭhabbaṃ.",
  "tika-s0519t:256_0": "Asubhānupassanā kāyānupassanāsatipaṭṭhānanti āha “satipaṭṭhānabhāvanāya suniggahito",
  "tika-s0519t:256_1": "kāmavitakko”ti. Samādhi uppajjamāno kāmavitakkampi niggahetvā eva uppajjatīti dassento",
  "tika-s0519t:256_2": "“anavajjasukhapadaṭṭhānenā”tiādimāha. “Kusalesu dhammesu āraddhavīriyo”tiādinā dhammacchandato",
  "tika-s0519t:256_3": "uppajjamāno vīriyacchando khantiṃ paribrūhetīti dasseti. Anavajjadhammānaṃ upakārakadhammāsevanaṃ",
  "tika-s0519t:256_4": "viya anupakārakadhammaparivajjanampi paññānisevaneneva hotīti āha “samādhiādīna”ntiādi.",
  "tika-s0519t:257_0": "17. Sabbadhammādhiṭṭhānaṃ desanaṃ puggalādhiṭṭhānena vibhajituṃ “loko nāmā”tiādi",
  "tika-s0519t:257_1": "vuttanti dassento “sabbadhammānanti…pe… dassetu”nti āha. Mahaggatadhammesu ṭhānaṃ",
  "tika-s0519t:257_2": "taṃsampādanāva. Tathā sesesu. Vaḍḍhiyamānesūti yathā vimuttiṃ paripācayanti, evaṃ brūhiyamānesu.",
  "tika-s0519t:258_0": "Dassanapariññāti rūpārūpadhammānaṃ salakkhaṇato, paccayato ca parijānanā. Tenāha",
  "tika-s0519t:258_1": "“ñātapariññā”ti. Paṭipakkhavidhamanena saddhiṃ lakkhaṇattayavibhāvanā idha “bhāvanāpariññā”ti",
  "tika-s0519t:258_2": "adhippetāti āha “bhāvanā…pe… pariññā cā”ti. Dassanatthā pariññā dassanapariññā, bhāvanatthā",
  "tika-s0519t:258_3": "pariññā bhāvanāpariññāti evaṃ vā ettha attho daṭṭhabbo.",
  "tika-s0519t:259": "Kakkhaḷaphusanādīti kakkhaḷādiphusanādi. Abhijānitvāti abhiññāya paññāya jānitvā, ṭhitassa abhijānanahetu vāti attho. Atthoti phalaṃ. Nayoti vuttanayo.",
  "tika-s0519t:260": "“Yaṃ asaṅkhata”ntipi paṭhanti. Catunayakovidoti ekattanānattādinayacatukke nipuṇo. Desanāyuttikusaloti dhammānaṃ desanāvidhimhi kusalo.",
  "tika-s0519t:261_0": "Sadisī kātabbā saṃsandanavasenāti adhippāyo. Ānetabbā “ayaṃ desanā imāya desanāya",
  "tika-s0519t:261_1": "evaṃ saṃsandatī”ti. Atthato apetanti ayuttatthaṃ. Asambandhatthanti aññamaññaṃ asambandhapadatthaṃ.",
  "tika-s0519t:261_2": "Nanu paṭṭhānavicāro nayavicāro viya hārehi asammisso vicāraṇantaroti codanaṃ manasi",
  "tika-s0519t:261_3": "katvā āha “yasmā panā”tiādi. Idha nikkhittoti idha suttavicaye suttatthavicārabhāvato",
  "tika-s0519t:261_4": "nikkhitto, etena vā paṭṭhānassa hārantogadhabhāvadassaneneva mūlapadānaṃ viya paṭṭhānassa",
  "tika-s0519t:261_5": "padatthantarābhāvo dassitoti veditabbaṃ.",
  "tika-s0519t:262": "Imassa suttassāti saṃvaṇṇiyamānasuttaṃ sandhāyāha. Kasmiṃ vā padeti saṃvaṇṇiyamānaṃ gāthaṃ sandhāyāha. Tabbicayenāti pucchādivicayena, assādādivicayena ca.",
  "tika-s0519t:263": "Vicayahāravibhaṅgavaṇṇanā niṭṭhitā.",
  "tika-s0519t:264": "3. Yuttihāravibhaṅgavaṇṇanā",
  "tika-s0519t:265_0": "18. Evametassa suttassa attho na gahetabbo, evaṃ pana gahetabboti aggahetabbagahetabbānaṃ",
  "tika-s0519t:265_1": "atthānaṃ vijahanaggahaṇatthāya yuttāyuttivicāraṇāyaṃ vajjetabbesu tāva paṭhamaṃ paṭipattīti",
  "tika-s0519t:265_2": "dassento āha “atathākārena gayhamānā suttatthā visayo”ti yathā “vāmaṃ muñca, dakkhiṇaṃ",
  "tika-s0519t:265_3": "gaṇhā”ti. Vajjetabbabhāvato hi suttapadehi suttatthe vivecite gahetabbabhāvo ca avasiṭṭho",
  "tika-s0519t:265_4": "hoti. Tathā hi vakkhati “mettāvihārassa sato byāpādo cittaṃ pariyādāya ṭhassatī’ti",
  "tika-s0519t:265_5": "na yujjati desanā, ‘byāpādo pahānaṃ abbhatthaṃ gacchatī’ti yujjati desanā”ti.",
  "tika-s0519t:266_0": "Yuttiniddhāraṇena ayathāsabhāvato vivecitvā yathāsabhāvato dhammassa gahaṇakāraṇāni",
  "tika-s0519t:266_1": "kathento “mahantā apadisitabbā etesanti mahāpadesā”ti imamatthamāha “buddhādayo”tiādinā.",
  "tika-s0519t:266_2": "Patiṭṭhānānīti patiṭṭhānasādhanāni. Sesesūti saṅghāpadesādīsu. Paṭhamattho eva hi",
  "tika-s0519t:266_3": "idha pāḷi āgato, vinicchayane kāraṇaṃ mahāpadesoti adhippāyo. Suttotaraṇādīti ādisaddena",
  "tika-s0519t:266_4": "suttānotaraṇādipi saṅgayhati. Suttotaraṇavinayasandassanāni hi kenaci yathābhatassa",
  "tika-s0519t:266_5": "ganthassa “dhammo”ti vinicchayane kāraṇaṃ. Suttānotaraṇavinayāsandassanāni “adhammo”ti.",
  "tika-s0519t:266_6": "Yadi evanti yadi yathābhatassa ganthassa suttavinayehi saṃsandanaṃ “dhammo”ti, asaṃsandanaṃ",
  "tika-s0519t:266_7": "“adhammo”ti vinicchayakāraṇaṃ, evaṃ santeti attho. Sampadīyati ñāpīyati dhammo etehīti",
  "tika-s0519t:266_8": "sampadāyā, akkhātāro.",
  "tika-s0519t:267_0": "Vinīyanti rāgādayo etenāti vinayo, kāraṇaṃ. Tenāha “rāgādivūpasamanimitta”nti. Kiṃ",
  "tika-s0519t:267_1": "pana taṃ? Sādhiṭṭhānasamathavipassanādidhammā. Ye parato “tecattālīsaṃ bodhaṅgamā dhammā”ti vakkhati.",
  "tika-s0519t:268": "Vinayamahāpadesā kappiyānulomato anulomakappiyaṃ nāma, taṃsadisatāya suttantamahāpadesāpi anulomakappiyanti aṭṭhakathāvohāro. Tena vuttaṃ “yaṃ anulomakappiyanti vuccatī”ti.",
  "tika-s0519t:269_0": "Yadipi tattha tattha pavattā bhagavato pakiṇṇakadesanā aṭṭhakathā, sā pana dhammasaṅgāhakehi",
  "tika-s0519t:269_1": "tepiṭakaṃ buddhavacanaṃ saṅgāyitvā tassa atthasaṃvaṇṇanānurūpena vācanāmaggaṃ āropitattā",
  "tika-s0519t:269_2": "ācariyavādo nāma. Tena vuttaṃ “ācariyavādo nāma aṭṭhakathā”ti. Tissopi saṅgītiyo",
  "tika-s0519t:269_3": "āruḷho eva hi buddhavacanassa atthasaṃvaṇṇanābhūto kathāmaggo pacchā tambapaṇṇiyehi",
  "tika-s0519t:269_4": "mahātherehi sīhaḷabhāsāya ṭhapito. Attanomati theravādo. Samentameva gahetabbanti",
  "tika-s0519t:269_5": "yathā pāḷiyā saṃsandati, evaṃ mahāpadesato atthā uddharitabbāti dasseti. Pamādapāṭhavasena",
  "tika-s0519t:269_6": "ācariyavādassa kadāci pāḷiyā asaṃsandanāpi siyā, so na gahetabboti dassento āha –",
  "tika-s0519t:269_7": "“suttena samento eva gahetabbo”ti.",
  "tika-s0519t:270_0": "Catūhi mahāpadesehi yujjatīti catūhi mahāpadesehi na virujjhati. Idāni taṃ avirujjhanākāraṃ",
  "tika-s0519t:270_1": "dassento “yena yenā”tiādi vuttaṃ. Suttotaraṇādi eva hettha kāraṇaṃ. Tassa ca anekākāratāya",
  "tika-s0519t:270_2": "“pakārenā”ti vutto. Saṃvaṇṇiyamāne sutte saṃvaṇṇanāvasena gahetabbanti sambandho.",
  "tika-s0519t:270_3": "Ābhatenāti ānītena. Suttatoti suttantarato. Ayañhettha attho – kenaci pasaṅgena suttantarato",
  "tika-s0519t:270_4": "uddharitvā ānītena suttapadena suttotaraṇādinā, kāraṇappakārena ca catumahāpadesāvirodhena",
  "tika-s0519t:270_5": "saṃvaṇṇiyamāne sutte saṃvaṇṇanāvasena atthajātaṃ gahetabbanti. Tenāha “tena…pe… kātabbā”ti.",
  "tika-s0519t:270_6": "Tattha yuttihārayojanā kātabbāti yuttiniddhāraṇavasena ayaṃ yuttihāro yojetabbo.",
  "tika-s0519t:270_7": "Atha vā yuttihārayojanā kātabbāti iminā hārena vakkhamānanayena yuttigavesanaṃ katvā",
  "tika-s0519t:270_8": "tāya yuttiyā sabbahārayojanā kātabbāti attho. Lakkhaṇañhetaṃ yuttigavesanāya, yadidaṃ",
  "tika-s0519t:270_9": "yuttihāro. Tenāha “sabbesaṃ hārānaṃ, yā bhūmī, yo ca gocaro tesaṃ. “Yuttāyuttaparikkhā”ti,",
  "tika-s0519t:270_10": "“imāya yuttiyā aññamaññehi kāraṇehi gavesitabba”nti ca.",
  "tika-s0519t:271": "19. Yadi vā sabbāni padāni ekaṃ atthaṃ abhivadantīti yojanā.",
  "tika-s0519t:272": "20. Jarāyaṃ ṭhitassa aññathattanti ṭhitassa yaṃ aññathattaṃ aññathābhāvo, ayaṃ jarā nāma. Khaṇikamaraṇaṃ khaṇikanirodho. Samucchedamaraṇaṃ khīṇāsavānaṃ khandhaparinibbānaṃ.",
  "tika-s0519t:273_0": "Kevalassāti jarāya amissassa. Aññāva jarā, aññaṃ maraṇanti “paṭiññātassa kevalassa",
  "tika-s0519t:273_1": "maraṇassa diṭṭhattā”ti hetu. Yathā taṃ devānanti sadisūdāharaṇaṃ, visadisūdāharaṇaṃ",
  "tika-s0519t:273_2": "pana iddhipādādayo, anvayabyatirekā gahetvā yojetabbā.",
  "tika-s0519t:274": "Tehīti jarāmaraṇehi.",
  "tika-s0519t:275_0": "“Jīraṇabhijjanasabhāvā”ti iminā lesena taṇhājarāmaraṇānaṃ anaññattaṃ yojeti. Yadipi",
  "tika-s0519t:275_1": "“aññā taṇhā, aññā jarā, aññaṃ maraṇa”nti siddhovāyamattho, yaṃ sandhāya vuttaṃ “na",
  "tika-s0519t:275_2": "ida”ntiādi, tathāpi sakkuṇeyyaparihārāyaṃ codanāti ajjhāruḷhaṃ tattha dosaṃ dassetuṃ",
  "tika-s0519t:275_3": "“yadi ca yathā jarāmaraṇa”nti pāḷipavattāni dassento “yadi…pe… dassetī”ti āha. Bhāvoti",
  "tika-s0519t:275_4": "adhippāyo. Etesanti taṇhājarāmaraṇānaṃ.",
  "tika-s0519t:276_0": "“Imāya yuttiyā aññamaññehi kāraṇehi gavesitabba”nti ca keci paṭhanti, byañjanatopi",
  "tika-s0519t:276_1": "gavesitabbaṃ, aññattha atthato aññatthampīti adhippāyo. Tameva byañjanato aññatthaṃ",
  "tika-s0519t:276_2": "dassetuṃ pāḷiyaṃ “salloti vā”tiādi vuttaṃ. Imesanti salladhūpāyanānaṃ. Icchāvipariyāyeti",
  "tika-s0519t:276_3": "icchitālābhe, appaccayasamavāye vā. Idampi samatthanaṃ hoti yathādhippetassa aññatthassa",
  "tika-s0519t:276_4": "byatirekadassanabhāvato. Jarāmaraṇavipariyāyeti jarāmaraṇe asati. Na hi yathādhippetajarāmaraṇābhāve taṇhā na hotīti.",
  "tika-s0519t:277_0": "Dvidhā vuttāti dvippakārena vuttā, dvikkhattuṃ vā vuttā. Yaṃ idaṃ…pe… ārammaṇakaraṇavasena",
  "tika-s0519t:277_1": "vā abhilapananti evaṃ kiriyāparāmasanaṃ yojetabbanti veditabbaṃ. Visesoti ayaṃ etāsaṃ",
  "tika-s0519t:277_2": "icchātaṇhānaṃ pakatisaṅkhāto viseso. “Dvīhi nāmehī”tipi pāḷi. Yadipi evanti kāmaṃ",
  "tika-s0519t:277_3": "visayavisesesu evaṃ yathāvuttaavatthāvisesena icchātaṇhānaṃ atthi kāci bhedamattāti",
  "tika-s0519t:277_4": "attho. Sabhāvato pana bhedo natthīti dassento “tathāpī”ti āha.",
  "tika-s0519t:278_0": "Icchantīti kāmenti. Taṇhāyanā pātukāmatā. Santāpanaṭṭhenāti paridahanabhāvena. Ākaḍḍhanaṭṭhenāti",
  "tika-s0519t:278_1": "avaharaṇaṭṭhena. Saritānīti rāgavasena allāni. Taṃsampayuttapītivasena siniddhāni",
  "tika-s0519t:278_2": "sinehitāni. Visattikāti vitthatā rūpādīsu tebhūmakadhammesu byāpanavasena. Visaṭāti",
  "tika-s0519t:278_3": "purimavevacanameva ta-kārassa ṭa-kāraṃ katvā vuttaṃ. Visālāti vipulā. Visakkatīti",
  "tika-s0519t:278_4": "parisakkati sahati. Ratto hi rāgavatthunā pādena tāḷiyamānopi sahati. “Osakkanaṃ,",
  "tika-s0519t:278_5": "vipphandanaṃ vā visakkana”nti vadanti. Aniccādikaṃ niccādito gaṇhantī visaṃvādikā",
  "tika-s0519t:278_6": "hoti. Visaṃharatīti tathā tathā kāmesu ānisaṃsaṃ dassentī vividhehi ākārehi nekkhammābhimukhappavattito",
  "tika-s0519t:278_7": "cittaṃ saṃharati saṃkhipati. Visaṃ vā dukkhaṃ, taṃ harati, vahatīti attho. Dukkhanibbattakassa",
  "tika-s0519t:278_8": "kammassa hetubhāvato visamūlā, visaṃ vā dukkhādibhedā vedanā mūlaṃ etāyāti visamūlā,",
  "tika-s0519t:278_9": "dukkhasamudayattā visaṃ phalaṃ etissāti visaphalā. Rūpādidukkhasseva paribhogo etāya,",
  "tika-s0519t:278_10": "na amatassāti visaparibhogā. Sabbattha niruttivasena padasiddhi veditabbā. Yo panettha",
  "tika-s0519t:278_11": "padhāno attho, taṃ dassetuṃ puna “visatā vā panā”tiādi vuttaṃ.",
  "tika-s0519t:279": "Sinehanaṃ pemakaraṇaṃ. Bandhanaṭṭhenāti saṃyojanaṭṭhena. Āsīsanaṭṭhenāti icchanaṭṭhena. Abhinandanaṭṭhenāti assādanaṭṭhena, sampaṭicchanaṭṭhena vā.",
  "tika-s0519t:280": "21. Anabhiratīti ukkaṇṭhā. Ñāṇanibbidāti nibbidānupassanā. Yathā ca dukkhū…pe… cāresu yutti vuttāti yojanā.",
  "tika-s0519t:281_0": "Sukhāpaṭipadādandhābhiññā sukhāpaṭipadākhippābhiññā sukhāpaṭipadādayo. Yo dukkhāya",
  "tika-s0519t:281_1": "paṭipadāya visesaṃ adhigantuṃ bhabbo, tassa sukhāpaṭipadāyogyassa viya kariyamānā",
  "tika-s0519t:281_2": "dhammadesanā visesāvahā na hoti, tasmā sā na yuttāti imamatthaṃ dasseti “rāgacarito”tiādinā.",
  "tika-s0519t:281_3": "Rāgacaritassa tathā tathā kāmānaṃ ādīnavaṃ, okāraṃ, saṃkilesaṃ, nekkhamme ānisaṃsañca",
  "tika-s0519t:281_4": "avibhāvetvā ādito vipassanākathāva kariyamānā na visesāvahā hoti āsayassa asodhitattāti",
  "tika-s0519t:281_5": "etamatthaṃ dassento pāḷiyaṃ “vipassanā…pe… desanā”ti āhāti veditabbaṃ. Sesapadesupīti",
  "tika-s0519t:281_6": "yathā “rāgacaritassā”tiādinā rāgacaritakoṭṭhāsavasena pāḷiyaṃ desanāya ayutti vuttā,",
  "tika-s0519t:281_7": "iminā nayena sesapadesupi dosacaritakoṭṭhāsādīsupi “dosacaritassa puggalassa asubhaṃ",
  "tika-s0519t:281_8": "deseyyā”tiādinā pāḷiyaṃ avuttopi yathāsambhavamattho niddhāretvā vattabbo. Kasmā",
  "tika-s0519t:281_9": "pana yuttihāre ayuttiniddhāraṇā katāti codanaṃ manasi katvā āha “ettha cā”tiādi.",
  "tika-s0519t:281_10": "Sesesupi eseva nayoti sesesupi dosacaritādivasena niddhāritesu ayuttigavesanesu ayameva",
  "tika-s0519t:281_11": "upāyo. Anulomappahāna”ntipi pāḷi, so evattho.",
  "tika-s0519t:282_0": "“Yāvatikā ñāṇassa bhūmī”ti etena yuttihārassa mahāvisayataṃ dasseti. Kasmā panāyaṃ",
  "tika-s0519t:282_1": "mahāvisayoti? Yuttivicārabhāvato, saṃvaṇṇetabbassa ca dhammassa nānānayanipuṇādiguṇavisesayogatoti",
  "tika-s0519t:282_2": "dassento “taṃ kissa hetū”ti āha.",
  "tika-s0519t:283": "Aparabhāgeti pacchābhāge. Mettāvihāribhāgassa aparihīnatāvacanato ayogo vutto. Tenāha “sato”ti. Yathāvuttakāraṇato evāti paṭipakkhattā eva.",
  "tika-s0519t:284_0": "Pahānekaṭṭhabhāvato diṭṭhimaññitassa. Ādīnavadassanena vitakkaṃ jigucchantā dutiyajjhānassa",
  "tika-s0519t:284_1": "āsannaupacārajjhānadhammāpi vitakkārammaṇā na honti, pageva dutiyajjhānadhammāti",
  "tika-s0519t:284_2": "adhippāyenāha “ārammaṇakaraṇattho hettha sahagatasaddo”ti.",
  "tika-s0519t:285_0": "Evaṃ yuttihāralakkhaṇaṃ āgamato yuttāyuttavicāraṃ dassetvā idāni āgamānugatāya yuttiyāpi",
  "tika-s0519t:285_1": "taṃ dassetuṃ guṇamukhena dosavibhajanaṃ vibhajanto “apicetthā”tiādimāha. Taṃ uttānatthameva.",
  "tika-s0519t:286": "Yuttihāravibhaṅgavaṇṇanā niṭṭhitā.",
  "tika-s0519t:287": "4. Padaṭṭhānahāravibhaṅgavaṇṇanā",
  "tika-s0519t:288_0": "22. Tesaṃ tesanti anavasesapariyādānaṃ, tena ye sutte vuttā ca dhammā, ye ca tesaṃ",
  "tika-s0519t:288_1": "kāraṇabhūtaṃ, tesaṃ sabbesampīti vuttaṃ hoti. Sabbadhammayāthāvaasampaṭivedhoti imamatthaṃ",
  "tika-s0519t:288_2": "dassetuṃ “kattha pana so”tiādi vuttaṃ.",
  "tika-s0519t:289_0": "Piyāyitabbajātiyanti pemanīyasabhāvaṃ. Micchāpaṭipadāti pamādāpatti, micchābhiniveso",
  "tika-s0519t:289_1": "vā. Ekavāraṃ uppannāpi pāṇātipātacetanā verappasavanato dosassa, ekavāraṃ uppannāpi",
  "tika-s0519t:289_2": "pamādāpatti, micchābhiniveso vā mohassa uppattikāraṇanti pāḷiyaṃ avuttampi nayato",
  "tika-s0519t:289_3": "niddhāretabbanti dassento “dosassa…pe… imināva nayena attho veditabbo”ti āha. Nimittatthaggahaṇalakkhaṇaṃ",
  "tika-s0519t:289_4": "vaṇṇasaṇṭhānaṃ, anubyañjanatthaggahaṇalakkhaṇaṃ anubyañjananti “nimittānubyañjanaggahaṇalakkhaṇā”ti",
  "tika-s0519t:289_5": "vuttaṃ. Tattha tattha nimittaṃ itthipurisanimittaṃ. Anubyañjanaṃ hatthapādahasitakathitādi.",
  "tika-s0519t:289_6": "Phasso paccayo etissāti phassapaccayā, taṃbhāvo phassapaccayatā. Assādeti etāyāti assādo, taṇhā.",
  "tika-s0519t:290_0": "Vatthūni ñeyyadhammoti āha “vatthuavippaṭipatti visayasabhāvapaṭivedho”ti. Idhādhippetaṃ",
  "tika-s0519t:290_1": "sammāpaṭipattiṃ dassetuṃ “sīlasamādhisampadāna”nti vuttaṃ. Ekadesupalakkhaṇavasena,",
  "tika-s0519t:290_2": "vaṇṇagandharāgisappāyavasena vā pāḷiyaṃ “vinīlakavipubbakaggahaṇalakkhaṇā asubhasaññā”ti",
  "tika-s0519t:290_3": "vatvā “tassā nibbidāpadaṭṭhāna”nti vuttaṃ nibbidaṃ dassento “nibbidā”tiādi vuttaṃ.",
  "tika-s0519t:290_4": "Tattha paritassanato visesetuṃ “ñāṇenā”ti visesitaṃ. Tathā pavattanti nibbidanākārena pavattanaṃ.",
  "tika-s0519t:291_0": "Yoniso ummujjantiyā videharañño dhītāya rucāya jātissarañāṇaṃ kammassakataññāṇassa",
  "tika-s0519t:291_1": "kāraṇaṃ ahosi, na pana asappurisūpanissayato, ayoniso ummujjantassa tasseva rañño",
  "tika-s0519t:291_2": "senāpatino alātassa bījakassa dāsassāti imamatthaṃ dassento “imassa ca…pe… udāharitabbo”ti",
  "tika-s0519t:291_3": "āha. Soti pasādo. Avatthāvisesoti sampayuttadhammānaṃ anāvilabhāvalakkhito avatthābhedo.",
  "tika-s0519t:291_4": "Āyatanagatoti ṭhānagato, ratanattayavisayoti attho. “Kāyo”tiādinā avatthāvisesena",
  "tika-s0519t:291_5": "vinā sabhāvasiddhameva padaṭṭhānaṃ dasseti.",
  "tika-s0519t:292_0": "Imasmiṃ ca ṭhāne pāḷiyaṃ pubbe yesaṃ dhammānaṃ padaṭṭhānaṃ niddhāritaṃ, te dhammā",
  "tika-s0519t:292_1": "yesaṃ dhammānaṃ padaṭṭhānāni honti, te dassetuṃ “aparo nayo”tiādi āraddhanti veditabbaṃ.",
  "tika-s0519t:292_2": "Assādamanasikāro ayonisomanasikāralakkhaṇo vutto nidassanamattaatthoti veditabbo,",
  "tika-s0519t:292_3": "yebhuyyena sattānaṃ lobhavasena ayonisomanasikārā saṃvattantītti dassanatthaṃ vā",
  "tika-s0519t:292_4": "evaṃ vuttaṃ. Upapatti eva opapaccayaṃ, tassa bhāvo opapaccayikanti āha “upapattibhavabhāvenā”ti.",
  "tika-s0519t:292_5": "Vavatthitabhāvoti vavatthitabhāvo rūpassa dassanādipaṭiniyatārammaṇakiccatā. Bhavassa",
  "tika-s0519t:292_6": "aṅgānīti bhavassa kāraṇāni. Dutiye aṅgānīti avayavā, kammavaṭṭampi vā kāraṇaṅgabhāvena yojetabbaṃ.",
  "tika-s0519t:293_0": "Kammaṭṭhānassāti bhāvanāya brūhanā vaḍḍhanā. Tesūti titthaññutādīsu. Kalyāṇamittassa",
  "tika-s0519t:293_1": "sammadeva payirupāsanāyapīti taṃ nissāya laddhena sabbāya dhammassavanena dhammupasaṃhitaṃ",
  "tika-s0519t:293_2": "pāmojjaṃ hotīti titthaññutā pītaññutāya padaṭṭhānaṃ. Evaṃ yāya vimuttiyā sati vimuttiñāṇadassanaṃ",
  "tika-s0519t:293_3": "hotīti sā tassa padaṭṭhānanti ayamattho pākaṭoti āha “purimānaṃ…pe… suviññeyyo evā”ti.",
  "tika-s0519t:293_4": "Saha adhiṭṭhānenāti ñātapariññāya saddhiṃ. Ñātapariññā hi tīraṇapariññāya adhiṭṭhānaṃ.",
  "tika-s0519t:293_5": "Sesaṃ suviññeyyameva.",
  "tika-s0519t:294": "Padaṭṭhānahāravibhaṅgavaṇṇanā niṭṭhitā.",
  "tika-s0519t:295": "5. Lakkhaṇahāravibhaṅgavaṇṇanā",
  "tika-s0519t:296_0": "23. “Lakkhaṇahārassa visayaṃ pucchatī”ti vuttaṃ, “ko pana tassa visayo”ti vutte samānalakkhaṇā",
  "tika-s0519t:296_1": "avuttadhammā. Kāyānupassanāya samāraddhāya vedanānupassanādayo sukheneva sijjhantīti",
  "tika-s0519t:296_2": "tabbacanena vedanāgatāsatiādīnaṃ vuttabhāvo dassito satipaṭṭhānabhāvena ekalakkhaṇattāti",
  "tika-s0519t:296_3": "kāyānupassanāsatipaṭṭhānassa saddhānuggahitāni vīriyasatisamādhipaññindriyāni sādhanaṃ,",
  "tika-s0519t:296_4": "evaṃ itaresampīti katvā vuttaṃ. Ayaṃ attho aṭṭhakathāyameva parato āgamissati. Iminā",
  "tika-s0519t:296_5": "nayena sesesupi ekalakkhaṇatāniddesesu attho veditabbo. Paratoti catubyūhahāravaṇṇanāyaṃ.",
  "tika-s0519t:297": "Asammissatoti vedanādayopi ettha sitā ettha paṭisandhāti kāye vedanādianupassanāpasaṅgepi āpanne tadasammissatoti attho.",
  "tika-s0519t:298_0": "Avayavigāhasamaññātidhāvanasārādānābhinivesanisedhanatthaṃ kāyaṃ aṅgapaccaṅgehi,",
  "tika-s0519t:298_1": "tāni ca kesādīhi, kesādike ca bhūtupādāyarūpehi vinibbhujituṃ “tathā na kāye”tiādimāha.",
  "tika-s0519t:298_2": "Pāsādādinagarāvayavasamūhe avayavivādinopi avayavigāhaṇaṃ karonti. Nagaraṃ nāma koci",
  "tika-s0519t:298_3": "attho atthīti pana kesañci samaññātidhāvanaṃ siyāti itthipurisādisamaññātidhāvane",
  "tika-s0519t:298_4": "nagaranidassanaṃ vuttaṃ. Añño koci sattādiko. Yaṃ passati itthiṃ, purisaṃ vā. Nanu",
  "tika-s0519t:298_5": "cakkhunā itthipurisadassanaṃ natthīti? Saccaṃ natthi, “itthiṃ passāmi, purisaṃ passāmī”ti",
  "tika-s0519t:298_6": "pana pavattasamaññāvasena “yaṃ passatī”ti vuttaṃ. Micchādassanena vā diṭṭhiyā yaṃ",
  "tika-s0519t:298_7": "passati, na taṃ diṭṭhaṃ rūpāyatanaṃ hoti, rūpāyatanaṃ vā taṃ na hotīti attho. Atha",
  "tika-s0519t:298_8": "vā taṃ kosādibhūtupādāyasamūhasaṅkhātaṃ diṭṭhaṃ na hoti, diṭṭhaṃ vā yathāvuttaṃ na",
  "tika-s0519t:298_9": "hotīti attho. Yaṃ diṭṭhaṃ taṃ na passatīti yaṃ rūpāyatanaṃ, kesādibhūtupādāyasamūhasaṅkhātaṃ",
  "tika-s0519t:298_10": "vā diṭṭhaṃ, taṃ paññācakkhunā bhūtato na passatīti attho.",
  "tika-s0519t:299": "Na aññadhammānupassīti na aññasabhāvānupassī, asubhādito aññākārānupassī na hotīti vuttaṃ hoti.",
  "tika-s0519t:300_0": "Pathavīkāyanti kesādiṃ pathavīdhammasamūhattā “kāyo”ti vadati, lakkhaṇapathavimeva",
  "tika-s0519t:300_1": "vā anekabhedabhinnaṃ sakalasarīragataṃ pubbāpariyabhāvena pavattamānaṃ samūhavasena",
  "tika-s0519t:300_2": "gahetvā “kāyo”ti vadati. Evaṃ aññatthāpi.",
  "tika-s0519t:301": "Ākārasamūhasaṅkhātassāti aniccatādiākārasamudāyapariyāyassa.",
  "tika-s0519t:302_0": "Tīsu bhavesu kileseti bhavattayavisayakilese. Sabbatthikanti sabbattha līne, uddhate",
  "tika-s0519t:302_1": "ca citte icchitabbatthā, sabbe vā līne, uddhate ca bhāvetabbā bojjhaṅgā atthikā etāyāti",
  "tika-s0519t:302_2": "sabbatthikā. Anto saṅkocoti anto olīyanā, kosajjanti attho.",
  "tika-s0519t:303_0": "24. Gahitesūti bhāvanāggahaṇena gahitesu, bhāvitesūti attho, vacanena vā gahitesu.",
  "tika-s0519t:303_1": "Bhāvanāggahaṇadīpanatthattā pana vacanena gahaṇassa bhāvanāggahaṇamettha padhānaṃ.",
  "tika-s0519t:303_2": "Yassa satipaṭṭhānā bhāvitā, tassa sammappadhānādayo bodhipakkhiyadhammā na bhāvitāti",
  "tika-s0519t:303_3": "netaṃ ṭhānaṃ vijjatīti ca samānalakkhaṇatāpadesena imamatthaṃ dassetuṃ pāḷiyaṃ “catūsu",
  "tika-s0519t:303_4": "satipaṭṭhānesu bhāviyamānesu cattāro sammappadhānā bhāvanāpāripūriṃ gacchantī”tiādi vuttaṃ.",
  "tika-s0519t:304_0": "Vipallāsā pahīyanti ujuvipaccanīkabhāvato. “Āhārasamudayā kāyassa samudayo, phassasamudayā",
  "tika-s0519t:304_1": "vedanānaṃ samudayo, saṅkhārapaccayā viññāṇaṃ, viññāṇapaccayā nāmarūpa”nti vacanato",
  "tika-s0519t:304_2": "kāyādīnaṃ samudayabhūtā kabaḷīkārāhāraphassamanosañcetanāviññāṇāhārākāyādīnaṃ parijānanena",
  "tika-s0519t:304_3": "pariññātā honti tappaṭipakkhappahānatoti dassento “cattāro āhārā”tiādimāha. Sabbatthāti",
  "tika-s0519t:304_4": "“upādānehi anupādāno bhavatī”ti evamādīsu.",
  "tika-s0519t:305_0": "Tattha yasmā pañca kāmaguṇā savisesā kāye labbhantīti visesena kāyo kāmupādānassa",
  "tika-s0519t:305_1": "vatthu, sukhavedanassādavasena paralokanirapekkho “natthi dinna”ntiādi parāmāsaṃ",
  "tika-s0519t:305_2": "uppādetīti diṭṭhupādānassa vedanā, citte niccaggahaṇavasena sassatassa “attano sīlādivasena",
  "tika-s0519t:305_3": "parisuddhaparāmasanaṃ hotī”ti sīlabbatupādānassa cittaṃ, nāmarūpaparicchedena bhūtaṃ",
  "tika-s0519t:305_4": "bhūtato apassantassa “attābhiniveso hotī”ti attavādupādānassa dhammā vatthu, tasmā",
  "tika-s0519t:305_5": "“catūsu satipaṭṭhānesu bhāviyamānesu upādānehi anupādāno bhavatī”ti vuttaṃ.",
  "tika-s0519t:306_0": "Yasmā pana vuttanayeneva kāyo kāmayogassa vatthu, bhavesu sukhaggahaṇavasena bhavassādo",
  "tika-s0519t:306_1": "hotīti bhavayogassa vedanā, santatighanaggahaṇavasena citte attābhiniveso hotīti",
  "tika-s0519t:306_2": "diṭṭhiyogassacittaṃ, dhammavinibbhogassa dukkarattā, dhammānaṃ dhammamattatāya ca",
  "tika-s0519t:306_3": "duppaṭivijjhattā sammoho hotīti avijjāyogassa dhammā, vatthu, tasmā catusatipaṭṭhānabhāvanāya",
  "tika-s0519t:306_4": "tesu tesaṃ pahānasiddhito yogehi visaṃyuttatā vuttā. Eteneva āsavehi anāsavatā, oghehi",
  "tika-s0519t:306_5": "nittiṇṇatā ca saṃvaṇṇitā hoti kāmarāgādīnaṃ eva kāmayogakāmāsavakāmoghādibhāvato.",
  "tika-s0519t:307_0": "Vuttanayeneva kāyo abhijjhākāyaganthassa vatthu, “dukkhāya vedanāya paṭighānusayo",
  "tika-s0519t:307_1": "anusetī”ti dukkhadukkhavipariṇāmadukkhasaṅkhāradukkhabhūtā vedanā visesena byāpādakāyaganthassa",
  "tika-s0519t:307_2": "vatthu, citte niccābhinivesavasena sassatassa “attano sīlena suddhī”tiādiparāmasanaṃ",
  "tika-s0519t:307_3": "hotīti sīlabbataparāmāsassa cittaṃ vatthu, sappaccayanāmarūpadassanābhāvato bhavavibhavadiṭṭhisaṅkhāto",
  "tika-s0519t:307_4": "idaṃsaccābhiniveso hotīti tassa dhammā vatthūti catusatipaṭṭhānāti yojetabbaṃ.",
  "tika-s0519t:308_0": "Vuttanayeneva visesato kāyo rāgasallassa vatthu, vedanā dosasallassa, “cittaṃ niccaggahaṇavasena",
  "tika-s0519t:308_1": "attābhinivesaṃ attānaṃ seyyādito dahatī”ti cittaṃ mānasallassa, vuttanayeneva dhammā",
  "tika-s0519t:308_2": "mohasallassa vatthūti catusatipaṭṭhānāti yojetabbaṃ.",
  "tika-s0519t:309_0": "Yasmā pana kāyānupassanādīhi kāyavedanācittadhammesu pariññātesu rūpavedanāsaññāsaṅkhārakkhandhā",
  "tika-s0519t:309_1": "pariññātā honti, citte hi pariññāte saññāpi pariññātāva hoti, tasmā “viññāṇaṭṭhitiyo",
  "tika-s0519t:309_2": "cassa pariññaṃ gacchantī”ti vuttaṃ.",
  "tika-s0519t:310_0": "Tathā visesato kāye sāpekkhā chandāgatiṃ gacchatīti kāyo chandāgatiyā vatthu, vuttanayeneva",
  "tika-s0519t:310_1": "vedanā byāpādassa nimittanti sā dosāgatiyā vatthu, santatighanaggahaṇavasena sarāgādicitte",
  "tika-s0519t:310_2": "sammoho hotīti mohāgatiyā cittaṃ, dhammasabhāvānavabodhena bhayaṃ hotīti bhayāgatiyā",
  "tika-s0519t:310_3": "dhammā vatthūti catusatipaṭṭhānabhāvanāya agatigamanappahānaṃ hotīti āha “agatigamanehi",
  "tika-s0519t:310_4": "ca na agatiṃ gacchatī”ti.",
  "tika-s0519t:311_0": "“Akusalassa somanassassa vasenā”ti idaṃ “ayampi attho sambhavatī”ti katvā vuttaṃ.",
  "tika-s0519t:311_1": "“Sukhāya vedanāya rāgānusayo anusetī”ti pana vacanato sukhavedanāggahaṇena tatthānusayanena",
  "tika-s0519t:311_2": "samudayasaccaṃ desitanti veditabbaṃ. Desitaṃ dukkhaṃ ariyasaccanti dukkhadukkhaggahaṇena",
  "tika-s0519t:311_3": "sātisayaṃ dukkhaṃ ariyasaccaṃ pakāsitaṃ hotīti pāḷiyaṃ “dukkhaṃ ariyasaccaṃ desita”nti",
  "tika-s0519t:311_4": "vuttaṃ. Sahacaraṇādīsu yaṃ vattabbaṃ, taṃ heṭṭhā niddesavāravaṇṇanāyaṃ vuttaṃ.",
  "tika-s0519t:312": "Lakkhaṇahāravibhaṅgavaṇṇanā niṭṭhitā.",
  "tika-s0519t:313": "6. Catubyūhahāravibhaṅgavaṇṇanā",
  "tika-s0519t:314": "25. Hārānanti niddhāraṇe sāmivacanaṃ. Hāresu imassa catubyūhahārassa visesato suttassa byañjanavicayabhāvatoti yojanā. Tena vuttaṃ “byañjana…pe… dassetī”ti. Yāyāti niruttiyā.",
  "tika-s0519t:315_0": "Yathārahanti saṃvaṇṇiyamāne sutte yaṃ yaṃ arahati nibbacanaṃ vattuṃ, taṃtaṃlokasamaññānurodheneva.",
  "tika-s0519t:315_1": "Pubbabhāgapaṭipadā sampādetvā pacchā saccābhisamayaṃ pāpuṇātīti āha “sammuti…pe…",
  "tika-s0519t:315_2": "hotī”ti, taṃtaṃpaññattiggahaṇamukhena paramatthaggahaṇaṃ hotīti evaṃ vā iminā sambandho.",
  "tika-s0519t:316_0": "Yamidaṃ anindriyabaddharūpasantānaṃ sandhāya “ubhayamantarenā”ti idha vuttaṃ. Otaraṇahāre",
  "tika-s0519t:316_1": "panassa dvārappavattaphassādidhamme sandhāya vuttabhāvaṃ dassetuṃ “ubhayamantarenāti",
  "tika-s0519t:316_2": "phassasamuditesu dhammesū”ti attho vutto. Aṭṭhakathācariyā panāhu “antarenāti vacanaṃ",
  "tika-s0519t:316_3": "pana vikappantaradīpana”nti. Tasmā ayamettha attho – na imaṃ lokaṃ, na huraṃ lokaṃ,",
  "tika-s0519t:316_4": "atha kho ubhayamantarenāti. Aparo vikappo – ubhayamantarenāti vā vacanaṃ vikappantarābhāvadīpanaṃ.",
  "tika-s0519t:316_5": "Tassattho – na imaṃ lokaṃ, na huraṃ lokaṃ nissāya jhāyati jhāyī, ubhayamantarena",
  "tika-s0519t:316_6": "pana aññaṃ ṭhānaṃ atthīti.",
  "tika-s0519t:317_0": "Yepi ca “antarāparinibbāyī, sambhavesī”ti ca imesaṃ suttapadānaṃ atthaṃ micchā gahetvā",
  "tika-s0519t:317_1": "atthi eva antarābhavoti vadanti, tepi yasmā avihādīsu tattha tattha āyuvemajjhaṃ",
  "tika-s0519t:317_2": "anatikkamitvā antarā aggamaggādhigamena anavasesakilesaparinibbānena parinibbāyantīti",
  "tika-s0519t:317_3": "antarāparinibbāyī, na antarābhavabhūtoti purimassa suttapadassa attho. Pacchimassa",
  "tika-s0519t:317_4": "ca ye bhūtā eva, na puna bhavissanti, te hi khīṇāsavā, purimapadehi “bhūtā”ti vuttā.",
  "tika-s0519t:317_5": "Tabbiparītatāya sambhavaṃ esantīti sambhavesino. Appahīnabhavasaṃyojanattā sekkhā,",
  "tika-s0519t:317_6": "puthujjanā ca. Catūsu vā yonīsu aṇḍajajalābujasattā yāva aṇḍakosaṃ, vatthikosañca",
  "tika-s0519t:317_7": "na bhindanti, tāva sambhavesī nāma. Aṇḍakosato, vatthikosato ca bahi nikkhantā bhūtā",
  "tika-s0519t:317_8": "nāma. Saṃsedajaopapātikā ca paṭhamacittakkhaṇe sambhavesī nāma, dutiyacittakkhaṇato",
  "tika-s0519t:317_9": "paṭṭhāya bhūtā nāma. Yena vā iriyāpathena jāyanti, yāva tato aññaṃ na pāpuṇanti,",
  "tika-s0519t:317_10": "tāva sambhavesī, tato paraṃ bhūtāti attho, tasmā natthīti paṭikkhipitabbaṃ. Sati",
  "tika-s0519t:317_11": "hi ujuke pāḷianugate atthe kiṃ aniddhāritasāmatthiyena antarābhavena attabhāvaparikappitena payojananti.",
  "tika-s0519t:318_0": "Yaṃ pana ye “santānavasena pavattamānānaṃ dhammānaṃ avicchedena desantaresu pātubhāvo",
  "tika-s0519t:318_1": "diṭṭho. Yathā taṃ vīhiādiaviññāṇakasantāne, evaṃ saviññāṇakasantānepi avicchedena",
  "tika-s0519t:318_2": "desantaresu pātubhāvena bhavitabbaṃ. Ayañca nayo sati antarābhave yujjati, nāññathā”ti",
  "tika-s0519t:318_3": "yuttiṃ vadanti. Tehi iddhimato cetovasippattassa cittānugatikaṃ kāyaṃ adhiṭṭhahantassa",
  "tika-s0519t:318_4": "khaṇena brahmalokato idhūpasaṅkamane, ito vā brahmalokagamane yutti vattabbā. Yadi",
  "tika-s0519t:318_5": "sabbattheva vicchinnadese dhammānaṃ pavatti na icchitā, yadipi siyā “iddhivisayo",
  "tika-s0519t:318_6": "acinteyyo”ti, taṃ idhāpi samānaṃ “kammavipāko acinteyyo”ti vacanato, tasmā taṃ tesaṃ",
  "tika-s0519t:318_7": "matimattameva. Acinteyyasabhāvā hi sabhāvadhammā, te katthaci paccayavisesena vicchinnadese",
  "tika-s0519t:318_8": "pātubhavanti, katthaci avicchinnadese ca. Tathā hi mukhaghosādīhi aññasmiṃ dese ādāsapabbatappadesādike",
  "tika-s0519t:318_9": "paṭibimbapaṭighosādikaṃ paccayuppannaṃ nibbattamānaṃ dissati, tasmā na sabbaṃ sabbattha",
  "tika-s0519t:318_10": "upanetabbanti ayamettha saṅkhepo. Vitthārato pana paṭibimbassa udāharaṇabhāvasādhanādiko",
  "tika-s0519t:318_11": "antarābhavavicāro kathāvatthuppakaraṇassaṭīkāyaṃ gahetabbo.",
  "tika-s0519t:319_0": "Apare pana “idhāti kāmabhavo, huranti arūpabhavo, ubhayamantarenāti rūpabhavo vutto”ti",
  "tika-s0519t:319_1": "vadanti, “idhāti paccayadhammā, huranti paccayuppannadhammā, ubhayamantarenāti paṇṇattidhammā",
  "tika-s0519t:319_2": "vuttā”ti ca vadanti, taṃ sabbaaṭṭhakathāsu natthi, tasmā vuttanayeneva attho veditabbo.",
  "tika-s0519t:319_3": "Avasiṭṭhaṃ rūpanti āpodhātuākāsadhātūhi saddhiṃ lakkhaṇarūpāni, ojañca sandhāyāha",
  "tika-s0519t:319_4": "anindriyabaddharūpassa adhippetattā. Tassa khīṇāsavassa taṃ nibbānārammaṇaṃ cittaṃ",
  "tika-s0519t:319_5": "na jānanti na ñāyanti “jhāyamānā”ti vuttattā. Sesaṃ suviññeyyameva.",
  "tika-s0519t:320": "Catubyūhahāravibhaṅgavaṇṇanā niṭṭhitā.",
  "tika-s0519t:321": "7. Āvaṭṭahāravibhaṅgavaṇṇanā",
  "tika-s0519t:322_0": "29. Akusalānaṃ dhammānaṃ viddhaṃsanasabhāvattā, akusalānaṃ vā pajahane kusalānaṃ",
  "tika-s0519t:322_1": "sampādane paṭṭhapanasabhāvattā ārambhadhātu. Tathābhūtāti sīlādīhi samaṅgībhūtā.",
  "tika-s0519t:322_2": "Kāmadhātuādikā tidhātuyova tedhātu. Tassa abhibhavanato tedhātuissaro maccurājā.",
  "tika-s0519t:322_3": "Anādimatisaṃsāre cirakālaṃ laddhapatiṭṭhāpi acirakālaṃ bhāvitehi kusalehi dhammehi",
  "tika-s0519t:322_4": "samucchindanīyattā abalā kilesāti vuttaṃ “abalaṃ dubbala”nti. Tenāha “abalā naṃ balīyantī”ti.",
  "tika-s0519t:323_0": "Idaṃ vacanaṃ ayaṃ gāthāpādo. Samādhissa padaṭṭhānanti ettha samādhissa kāraṇaṃ samatānuyoge",
  "tika-s0519t:323_1": "niyojanatoti yojetabbaṃ. Esa nayo sesesupi. Papañcāti rāgādayova. Tathā ceva saṃvaṇṇitanti",
  "tika-s0519t:323_2": "desanāya padaṭṭhānabhāveneva atthasaṃvaṇṇanā katāti attho.",
  "tika-s0519t:324_0": "Nti taṃ desanaṃ. Tassāti sabhāgādivasena āvaṭṭanassa. Paripakkañāṇānaṃ visesādhigamāya.",
  "tika-s0519t:324_1": "Lābhavinicchayapariggahamacchariyānītiādīsu lābhoti rūpādiārammaṇappaṭilābho. So",
  "tika-s0519t:324_2": "pariyesanāya sati hotīti pariyesanāggahaṇena gahito. Vinicchayoti “ettakaṃ me rūpārammaṇatthāya",
  "tika-s0519t:324_3": "bhavissati, ettakaṃ saddādiārammaṇatthāya, ettakaṃ mayhaṃ, ettakaṃ parassa, ettakaṃ",
  "tika-s0519t:324_4": "paribhuñjissāmi, ettakaṃ nidahissāmī”ti evaṃ pavatto vitakko vinicchayo. So lāpitahetukattā",
  "tika-s0519t:324_5": "pariyesanamūlakatāya pariyesanāggahaṇeneva gahito, tathā pariggahamacchariyāni. Tattha",
  "tika-s0519t:324_6": "pariggaho “mama ida”nti pariggaṇhanaṃ. Macchariyaṃ “mayheva hotū”ti parehi sādhāraṇabhāvāsahanaṃ.",
  "tika-s0519t:324_7": "Tenevassa porāṇā evaṃ vacanatthaṃ vadanti “mayhevidamacchariyaṃ hotu, mā aññesaṃ",
  "tika-s0519t:324_8": "acchariyaṃ hotūti pavattattā macchariyanti vuccatī”ti. Paribhogatthānaṃ pana vinicchayādīnaṃ",
  "tika-s0519t:324_9": "paribhogantogadhatā veditabbā. Chandarāgo dubbalarāgo. Ajjhosānaṃ “mama ida”nti taṇhāvasena",
  "tika-s0519t:324_10": "balavasanniṭṭhānanti āha “chandarāgaajjhosānā taṇhā evā”ti. Ārakkhanimittaṃ dvārapidahanamañjūsāgopanādinā",
  "tika-s0519t:324_11": "suṭṭhu rakkhaṇanimittaṃ. Pāpāni karonto paribhoganimittaṃ ratto giddho gadhito mucchito",
  "tika-s0519t:324_12": "hutvā migova paribhuñjananimittaṃ pamādaṃ āpajjatīti evaṃ pariyenārakkhā paribhoganimittaṃ.",
  "tika-s0519t:324_13": "Pamādo tividho taṇhāya vasena kathitoti dassento “tividho taṇhāyāti vutta”nti āha.",
  "tika-s0519t:325_0": "Avisesena vuttanti “katamena upādānena saupādānā”ti vibhāgena pucchitvāpi “avijjāya",
  "tika-s0519t:325_1": "ca taṇhāya cā”ti avinibbhujitvā vuttaṃ. Taṇhañca avijjañca caturupādānaṃ vasenāti",
  "tika-s0519t:325_2": "kāmupādānādīnaṃ catunnaṃ upādānānaṃ vasena vibhajitvā khandhānaṃ dukkhabhāvena dukkhasaccabhāvena",
  "tika-s0519t:325_3": "saha pariññeyyabhāvaṃ, upādānānaṃ samudayabhāvena samudayasaccabhāvena saha pahātabbabhāvaṃ dassetīti yojanā.",
  "tika-s0519t:326_0": "30. “Yo”tiādinā vutto tividho pamādo pariyesati, ārakkhaṇañca karoti, paribhoganimittañcāti",
  "tika-s0519t:326_1": "sambandho. Pamādo hi pamajjantassa puggalassa bhogānaṃ pariyesanāya, ārakkhaṇāya",
  "tika-s0519t:326_2": "ca hetubhūto kattubhāvena upacarito, paribhogassa pana nimittaṃ. “Tappaṭipakkhenā”ti",
  "tika-s0519t:326_3": "padassa atthaṃ vivarati “appamādānuyogenā”ti, tena samathabhāvaṃ dasseti. Khepanāti",
  "tika-s0519t:326_4": "khayapāpanā. Vodānapakkhavisabhāgadhammavasenāti vodānapakkho ca so pamādassa visabhāgadhammo",
  "tika-s0519t:326_5": "cāti vodāna…pe… dhammo, samatho, tassa vasena.",
  "tika-s0519t:327": "Samathe satīti adhiṭṭhānabhūte jhāne sati, taṃ pādakaṃ katvāti attho. Yā paññāti nāmarūpaparicchedādivasena pavattapaññā. Tenāha “ayaṃ vipassanā”ti. Pahīnesūti pahīyamānesu.",
  "tika-s0519t:328_0": "Vodānapakkhanti ārambhadhātuādivodānapakkhaṃ nikkhipitvā. Visabhāgadhammavasenāti",
  "tika-s0519t:328_1": "pamādavaseneva. Sabhāgadhammavasenāti pubbe nikkhittassa ārambhadhātuādivodānadhammassa",
  "tika-s0519t:328_2": "samathādisabhāgadhammavasena.",
  "tika-s0519t:329": "Puna apariyodāpaniyaṃ sikhāppattapariyodāpanaṃ idhādhippetanti āha “taṃ pana arahattena hotī”ti.",
  "tika-s0519t:330": "Mohasamuṭṭhānatā vuttā “moho eva samuṭṭhāna”nti katvā. Aññathā pisuṇāvācāya dosasamuṭṭhānatā musāvādassa viya mohasamuṭṭhānabhāvā vattabbā siyā.",
  "tika-s0519t:331": "Kammapathabhāvaṃ pattānaṃ, appattānañca akusaladhammānaṃ “sabbapāpa”nti padena pariggahitattā vuttaṃ “kammapathakammavibhāgenā”ti.",
  "tika-s0519t:332": "31. Sesapadānanti “kusalassa upasampadā”tiādīnaṃ gāthāya avasiṭṭhapadānaṃ. Yathādhigatanti attanā adhigatappakāraṃ, pacchā bhūmidisā.",
  "tika-s0519t:333": "Upari yāpentīti manussalokato upariṭṭhimaṃ devalokaṃ gamenti.",
  "tika-s0519t:334_0": "32. Yathāvuttassa dhammassāti sīlassa ca maggassa ca. Taṇhāvijjādīnanti ādisaddena",
  "tika-s0519t:334_1": "tadekaṭṭhakilesā gayhanti, tesaṃ padaṭṭhānadhammā ca. Samathavipassanādīnanti ādisaddena",
  "tika-s0519t:334_2": "sāmaññaphalānaṃ saṅgaho. Yadaggena cettha “nirodho rakkhatī”ti vutto, tadaggena maggo",
  "tika-s0519t:334_3": "rakkhaṇakiriyāya karaṇaṃ vuttaṃ “yena rakkhatī”ti. Visabhāgadhammavasena purimāni",
  "tika-s0519t:334_4": "sabhāgadhammāvaṭṭanavasena pacchimāni saccāni niddhāritānīti yojetabbaṃ.",
  "tika-s0519t:335": "Āvaṭṭahāravibhaṅgavaṇṇanā niṭṭhitā.",
  "tika-s0519t:336": "8. Vibhattihāravibhaṅgavaṇṇanā",
  "tika-s0519t:337_0": "33. Dhammesūti puññādidānādibhedabhinnesu sabhāvadhammesu. Tattha labbhamānoti tesu",
  "tika-s0519t:337_1": "yathāvuttesu dhammesu labbhamāno. Bhūmivibhāgoti kāmāvacarādidassanādibhūmippabhedo.",
  "tika-s0519t:337_2": "Padaṭṭhānavibhāgoti te puññādidhammā yesaṃ padaṭṭhānaṃ, tesaṃ vā ye dhammā padaṭṭhānaṃ,",
  "tika-s0519t:337_3": "tabbibhāgo. Yesaṃ suttānanti mūlapadaṭṭhānabhūtānaṃ saṃkilesabhāgiyādīnaṃ catunnaṃ",
  "tika-s0519t:337_4": "suttānaṃ vasena. Asaṅkaravavatthānena hi etesu suttesu sātisayaṃ dhammā vibhattā",
  "tika-s0519t:337_5": "nāma honti. Tenāha “visesato”ti. Yadi evaṃ kasmā vāsanābhāgiyanibbedhabhāgiyasuttāni",
  "tika-s0519t:337_6": "evettha gahitānīti? Nayidamevaṃ nikkhamanapariyosānabhāvena itaresampi gahitattā.",
  "tika-s0519t:337_7": "Yato hi nissaṭā vāsanābhāgiyā dhammā, te saṃkilesabhāgiyā. Yaṃpariyosānā nibbedhabhāgiyā",
  "tika-s0519t:337_8": "dhammā, te asekkhabhāgiyāti dvayaggahaṇeneva itarampi dvayaṃ gahitameva hoti. Tenāha",
  "tika-s0519t:337_9": "“imesaṃ catunnaṃ suttānaṃ desanāyā”ti. Imāni cattāri suttānīti pāḷiyā, vakkhamānāya",
  "tika-s0519t:337_10": "desanāya vā itaradvayasaṅgaho daṭṭhabbo, na paṭikkhepo.",
  "tika-s0519t:338_0": "Tenevāti niyamassa akatattā, tato ca tena tannissitena ca brahmacārī bhavatīti siddhaṃ",
  "tika-s0519t:338_1": "hoti. Eva-saddo vā samuccayattho daṭṭhabbo. Siyā tassa paṭikkhepoti tassa aṭṭhasamāpattibrahmacariyassa",
  "tika-s0519t:338_2": "siyā paṭikkhepo. Evaṃ sati sāvasesā desanā siyā.",
  "tika-s0519t:339_0": "Tadaṅgādippahānadvayaṃ padaṭṭhānabhūtaṃ idha gaṇanūpagaṃ na hotīti “samucchedapaṭippassaddhippahānānaṃ",
  "tika-s0519t:339_1": "vasenā”ti vuttaṃ. Tathā hettha keci “tenevā”ti paṭhanti. “Teneva brahmacariyenāti",
  "tika-s0519t:339_2": "paṭhantī”ti idaṃ “saṃvarasīle ṭhito”ti ettha vuttaṃ pāḷivikappaṃ sandhāya vadati.",
  "tika-s0519t:339_3": "“Yasmā…pe… vakkhatī”ti idaṃ pacchimapāṭhasseva yuttatāya kāraṇavacanaṃ.",
  "tika-s0519t:340_0": "Kathaṃ mantāti? Anibbedhasabhāvattā mahaggatapuññānaṃ na nibbedhabhāgiyasuttena saṅgaho,",
  "tika-s0519t:340_1": "vāsanābhāgiyattā pana vāsanābhāgiyasutteneva saṅgahoti. Tadupasaṅgā hi pacchimo eva",
  "tika-s0519t:340_2": "pāṭho yuttataro. Itarathā sāvasesā desanā bhaveyya. Tenāha “na hi…pe… desetī”ti.",
  "tika-s0519t:341_0": "Saṃkilesabhāgiyaasekkhabhāgiyānaṃ parato vakkhamānattā vuttaṃ “vakkhamānānaṃ…pe…",
  "tika-s0519t:341_1": "vasenā”ti. “Sabbato”ti idaṃ pubbaparāpekkhaṃ. Tassa parāpekkhatāya “sabbatobhāgena",
  "tika-s0519t:341_2": "ekādasasu ṭhānesu pakkhipitvā”ti aṭṭhakathāyaṃ yojitaṃ. Tattha padādike vicayahārapadatthe",
  "tika-s0519t:341_3": "sandhāya “ekādasasu ṭhānesū”ti vuttaṃ. Pubbapekkhatāya pana “sabbatobhāgena desanāya",
  "tika-s0519t:341_4": "phalenā”tiādinā yojetabbaṃ.",
  "tika-s0519t:342_0": "Saṃkilesabhāgiyānaṃ taṇhāsaṃkilesādinā desanānayo veditabbo. Phalaṃ apāyadukkhena",
  "tika-s0519t:342_1": "manussesu dobhaggiyena. Asekkhabhāgiyānaṃ asekkhehi sīlakkhandhādīhi desanānayo.",
  "tika-s0519t:342_2": "Phalaṃ aggaphalena ca anupādisesāya ca nibbānadhātuyā veditabbaṃ. Itaresaṃ pāḷiyaṃ",
  "tika-s0519t:342_3": "vuttameva. Kāmarāgabyāpādauddhambhāgiyasaṃyojanaggahaṇena saṃkilesabhāgiyānaṃ, virāgaggahaṇena",
  "tika-s0519t:342_4": "asekkhaggahaṇeneva ca asekkhabhāgiyānaṃ vakkhamānattā vuttaṃ “vakkhamānānaṃ…pe… vasenā”ti.",
  "tika-s0519t:342_5": "Padapadatthavicārayuttiniddhāraṇamukhena dhammavibhattiādivicāro kātabboti dassetuṃ",
  "tika-s0519t:342_6": "pāḷiyaṃ “vicayena…pe… tabbānī”ti vuttanti aṭṭhakathāyaṃ “vicayena…pe… dassetī”ti vuttaṃ.",
  "tika-s0519t:343_0": "34. Evanti iti. Dhammeti vuttasabhāgadhamme. Sādhāraṇāsādhāraṇabhāvehīti sāmaññavisesena",
  "tika-s0519t:343_1": "visiṭṭhehi. Dve dhammā sādhāraṇāti dve ime dhammā yehi sabhāgadhammā sādhāraṇā nāma",
  "tika-s0519t:343_2": "honti. Katame dve? Nāmaṃ, vatthu ca. Tattha nāmaṃ nāmapaññatti, taṃmukheneva saddato",
  "tika-s0519t:343_3": "tadatthāvagamo. Saddena ca sāmaññarūpeneva tathārūpassa atthassa gahaṇaṃ, na visesarūpena,",
  "tika-s0519t:343_4": "tasmā saddavacanīyā atthā sādhāraṇarūpanāmāyattagahaṇīyatāya nāmasādhāraṇā vuttā.",
  "tika-s0519t:343_5": "Vatthūti pavattiṭṭhānaṃ. Yattha hi ye dhammā pavattanti, tesaṃ sabbesaṃ te dhammā",
  "tika-s0519t:343_6": "sādhāraṇāti pavattiṭṭhānasaṅkhātānaṃ vatthūnaṃ sādhāraṇā. Yasmā panidaṃ dvayaṃ tesaṃ",
  "tika-s0519t:343_7": "dhammānaṃ sādhāraṇabhāve pakatibhūtaṃ sabhāvabhūtaṃ, tasmā vuttaṃ “dve dhammāti duve",
  "tika-s0519t:343_8": "pakatiyo”ti. Ekasantatipatitatāyāti samānasantatipavattiyā. Tenāha “samānavatthukā”ti.",
  "tika-s0519t:343_9": "Dassanapahātabbānañhi yathā micchattaniyatasattā pavattiṭṭhānaṃ, evaṃ aniyatāpīti",
  "tika-s0519t:343_10": "ubhaye hi te samānavatthukā. Esa nayo itaresupi. Sakkāyadiṭṭhivicikicchāsīlabbataparāmāsā",
  "tika-s0519t:343_11": "hi bhinnasabhāvāpete dhammā dassanena pahātabbataṃ nātivattantīti te nāmasāmaññataṃ",
  "tika-s0519t:343_12": "pattā, rūparāgādayo ca bhāvanāya pahātabbatanti āha “pahānekaṭṭhā nāmasādhāraṇā”ti.",
  "tika-s0519t:343_13": "Yathā pana “vatthūnaṃ sādhāraṇā vatthusādhāraṇā”ti ayamattho labbhati, evaṃ “vatthunā",
  "tika-s0519t:343_14": "sādhāraṇā vatthusādhāraṇā”ti ayampi attho labbhatīti dassento “sahajekaṭṭhā vatthusādhāraṇā”ti",
  "tika-s0519t:343_15": "āha. Te hi aññamaññaṃ phusanādisabhāvato bhinnāpi yasmiṃ pavattanti, tena vatthunā",
  "tika-s0519t:343_16": "sādhāraṇā nāma honti. Ettha ca labbhamānampi kusalādināmasādhāraṇaṃ anāmasitvā vatthusādhāraṇā",
  "tika-s0519t:343_17": "tāva yojitāti veditabbā. Paṭipakkhādīhīti ādisaddena samānaphalatāsahabyatādike saṅgaṇhāti.",
  "tika-s0519t:343_18": "Sesapadesūti “puthujjanassā”tiādivākyesu. Kathaṃ? Tattha hi puthujjanassa, sotāpannassa",
  "tika-s0519t:343_19": "ca sambhavato anāgāmino, arahato ca asambhavatotiādinā yojetabbaṃ.",
  "tika-s0519t:344_0": "Kathaṃ te odhiso gahitāti kenākārena te “sādhāraṇā”ti vuttadhammā bhāgaso gahitā.",
  "tika-s0519t:344_1": "“Amukassa, amukassa cā”ti ayañhettha attho. Sāmaññabhūtā dhammā sādhāraṇā nāma, evaṃ",
  "tika-s0519t:344_2": "sante kathaṃ tesaṃ micchattaniyatāniyatādivasena vibhāgena pavattiṭṭhānatā vuccati,",
  "tika-s0519t:344_3": "na vattabbanti adhippāyo. Atha vibhāgena taṃ vattabbaṃ, nanu te sādhāraṇāti na vattabbamevāti?",
  "tika-s0519t:344_4": "Evaṃ sādhāraṇāti micchattaniyatānaṃ, aniyatānanti imesaṃ ubhayesaṃyeva te dhammā",
  "tika-s0519t:344_5": "sādhāraṇā. Tenāha – “na sabbasattānaṃ sādhāraṇatāya sādhāraṇā”ti. “Yasmā”tiādinā",
  "tika-s0519t:344_6": "tattha kāraṇamāha, tenetaṃ dasseti “keci dhammā kesañcideva dhammānaṃ sādhāraṇā honti,",
  "tika-s0519t:344_7": "aññesaṃ asādhāraṇā”ti. Tenāha “paṭiniyatañhi tesaṃ pavattiṭṭhāna”nti.",
  "tika-s0519t:345_0": "Itarathāti aniyatapavattiṭṭhānatāya sabbesaṃ sādhāraṇā, asādhāraṇā vā siyuṃ, tathā",
  "tika-s0519t:345_1": "sati. Tathā vohāroti “sādhāraṇā, asādhāraṇā”ti ca ayaṃ vohāro sāmaññā eva na bhaveyya.",
  "tika-s0519t:345_2": "Ete eva dhammāti “sādhāraṇā”ti vuttadhammā eva. Evanti “micchattaniyatāna”ntiādinā",
  "tika-s0519t:345_3": "vuttappakārena. Niyatavisayā paricchinnappavattiṭṭhānā. “Yopī”tiādi puggalādhiṭṭhānena",
  "tika-s0519t:345_4": "vuttassevatthassa pākaṭakaraṇaṃ. “Na hī”tiādinā anvayato, byatirekato ca tamevatthaṃ",
  "tika-s0519t:345_5": "vibhāveti. Sesepīti “bhāvanāpahātabbā”ti evamādimhipi.",
  "tika-s0519t:346_0": "Paccattaniyatoti pāṭipuggaliko. Itarassāti apaccattaniyatassa. Tathāti asādhāraṇabhāvena.",
  "tika-s0519t:346_1": "Koci dhammo kañci dhammaṃ upādāya sādhāraṇopi samāno tadaññaṃ upādāya asādhāraṇopi",
  "tika-s0519t:346_2": "hotīti āha “sādhāraṇāvidhuratāyā”ti. Tenāha “taṃ taṃ upādāyā”tiādi. Tathā hi “dhammatā”ti",
  "tika-s0519t:346_3": "vuttapaṭhamamaggaṭṭhatā dīpitā, tādisānaṃ eva anekesaṃ ariyānaṃ vasena sādhāraṇāti.",
  "tika-s0519t:346_4": "Paṭhamassāti aṭṭhamakassa. Dutiyassāti sotāpannassa. Puna aṭṭhamakassāti “aṭṭhamakassa,",
  "tika-s0519t:346_5": "anāgāmissa cā”ti ettha vuttaaṭṭhamakassa. Tenāha “anāgāmimaggaṭṭhassā”ti. Aggaphalaṭṭhato",
  "tika-s0519t:346_6": "paṭṭhāya paṭilomato gaṇiyamāno paṭhamamaggaṭṭho aṭṭhamako, maggaṭṭhatāya, pahīyamānakilesatāya",
  "tika-s0519t:346_7": "ca sabbepi maggaṭṭhā aṭṭhamakā viyāti aṭṭhamakā, “ekacittakkhaṇato uddhaṃ na tiṭṭhatīti",
  "tika-s0519t:346_8": "aṭṭhamako”ti apare niruttinayena. “Sekkhā”ti nāmaṃ sādhāraṇanti sambandho. Itaresūti",
  "tika-s0519t:346_9": "“bhabbābhabbā”ti vuttesu anariyesu. Tenāha pāḷiyaṃ “hīnukkaṭṭhamajjhimaṃ upādāyā”ti.",
  "tika-s0519t:347_0": "Niyāmāvakkantiyāti avakkantaniyāmatāya. Ñāṇuttharassāti ñāṇādhikassa. Tathāvidhapaccayasamāyogeti",
  "tika-s0519t:347_1": "ñāṇavisesapaccayasamavāye. Yathā hi ñāṇabalena dandhābhiññatā na hoti, evaṃ paṭipadāpaṭipannopi",
  "tika-s0519t:347_2": "sukhena visosīyatīti. Sā hi sukhāpaṭipadā khippābhiññā taṃsamaṅgino ñāṇuttarattā",
  "tika-s0519t:347_3": "vipassanāya padaṭṭhānanti vuttā.",
  "tika-s0519t:348": "Dhammato anapetā cintā dhammacintā, yonisomanasikārena pavattitattā dhammesu cintā, dhammo vā ñāṇaṃ, tasmā dhammāvahā cintā dhammacintā, cintāmayañāṇassa hetubhūtā cintāti attho.",
  "tika-s0519t:349_0": "Pāḷiyaṃ sutamayapaññāggahaṇena “ye te dhammā ādikalyāṇā…pe… tathārūpāssa dhammā bahussutā",
  "tika-s0519t:349_1": "hontī”tiādi suttapadasaṅgaho attho pariggahito, tathā yonisomanasikāraggahaṇena “so",
  "tika-s0519t:349_2": "‘anicca’nti yoniso manasi karotī”tiādinā vutto upāyamanasikāro pariggahito. Sammādiṭṭhiggahaṇena",
  "tika-s0519t:349_3": "“sammādiṭṭhiṃ bhāveti vivekanissita”ntiādinā vuttā sammādiṭṭhi pariggahitāti dassento",
  "tika-s0519t:349_4": "āha “atha kho…pe… dassetu”nti. Sesanti “dhammasvākkhātatā”ti evamādi.",
  "tika-s0519t:350_0": "Yassa ca pubbe attho na saṃvaṇṇito, tattha kalyāṇamittatāya āyatanagato pasādo, cittavūpasamo",
  "tika-s0519t:350_1": "ca phalanti dassento “sappurisa…pe… padaṭṭhāna”nti āha. Attasammāpaṇihitattā pāpajegucchinibbidādibahulova",
  "tika-s0519t:350_2": "hotīti dassento āha “attha…pe… padaṭṭhāna”nti. Dhammo svākkhāto ādito paṭṭhāya yāva",
  "tika-s0519t:350_3": "pariyosānā sabbasampattipāripūrihetūti dassento “dhammasvākkhātatā…pe… padaṭṭhāna”nti",
  "tika-s0519t:350_4": "āha. Kusalamūlaropanā hi samāpattipariyosānāti. Saṅghasuṭṭhutāya saṅghassa suṭṭhubhāvāya",
  "tika-s0519t:350_5": "saṅghassa sappatissatāya “suṭṭhu, bhante”ti vacanasampaṭicchanabhāvāya. Itaraṃ suviññeyyameva.",
  "tika-s0519t:351": "Vibhattihāravibhaṅgavaṇṇanā niṭṭhitā.",
  "tika-s0519t:352": "9. Parivattanahāravibhaṅgavaṇṇanā",
  "tika-s0519t:353_0": "35. Sammādiṭṭhissa…pe… nijjiṇṇā bhavatīti ettha yathā maggasammādiṭṭhivasenattho",
  "tika-s0519t:353_1": "vutto, evaṃ kammassakatākammapathasammādiṭṭhīnampi vasena attho labbhateva. Kammapathakathā",
  "tika-s0519t:353_2": "hesā. Yathāvuttenākārenāti “avimuttāva samānā”ti, “avimuttiya”nti ca vuttappakārena.",
  "tika-s0519t:353_3": "Micchābhinivesavasenāti asammāsambuddhaṃ eva sammāsambuddhoti, aniyyānikaṃ eva niyyānikoti,",
  "tika-s0519t:353_4": "asantaṃ eva pana santanti, anariyaṃ eva ariyoti viparītābhinivesavasena. Micchādhimokkhoti",
  "tika-s0519t:353_5": "ayāthāvapasādo, ayāthāvasanniṭṭhānaṃ vā. Uppannamoho micchāvimuttiñāṇadassananti sambandho.",
  "tika-s0519t:354": "36. Vādānaṃ vā anuvādā vādānuvādā, tesaṃ vādānaṃ upādāti attho. Vādānupavattiyoti vādānaṃ dosānaṃ anupavattiyo.",
  "tika-s0519t:355": "Antadvayaparivattananti kāmasukhaattakilamathānuyogasaṅkhātassa antadvayassa paṭipakkhavasena parivattanaṃ.",
  "tika-s0519t:356_0": "Etesupi vāresūti “niyyāniko dhammo tesaṃ adhammo, sukho tesaṃ adhammo”ti ca imesu",
  "tika-s0519t:356_1": "vāresu. Vuttanayenāti yadi attaparitāpanaṃ attano dukkhāpanaṃ dhammo, dhammassa paṭiviruddho",
  "tika-s0519t:356_2": "adhammo siyā, dukkhassa ca sukhapaṭiviruddhanti jhānamaggaphalasukhassa, anavajjapaccayaparibhogasukhassa",
  "tika-s0519t:356_3": "ca tesaṃ adhammabhāvo āpajjatīti evaṃ vattabbā. “Yaṃ yaṃ vā panātiādinā”ti idaṃ avasesapāṭhāmasanaṃ.",
  "tika-s0519t:356_4": "Ettha yaṃ yaṃ vā pana dhammanti yaṃ vā taṃ vā dhammaṃ, kusalaṃ vā akusalaṃ vā iṭṭhaṃ",
  "tika-s0519t:356_5": "vā aniṭṭhaṃ vāti vuttaṃ hoti. Rocayati vā upagacchati vāti cittena rocati, diṭṭhiyā",
  "tika-s0519t:356_6": "upagacchatīti. Tassa tassa dhammassa yo paṭipakkhoti tassa tassa rucitassa, upagatassa",
  "tika-s0519t:356_7": "vā dhammassa yo paṭipakkho nāma. Svassa aniṭṭhato ajjhāpanno bhavatīti yo dhammo",
  "tika-s0519t:356_8": "assa rucitassa, upagatassa vā dhammassa aniṭṭhato paccanīkato abbhupagato hoti, tena",
  "tika-s0519t:356_9": "paṭipakkhena desanāya parivattanaṃ parivattano hāroti attho. Tenāha “paṭipakkhassa",
  "tika-s0519t:356_10": "lakkhaṇaṃ vibhāvetī”ti.",
  "tika-s0519t:357": "Parivattanahāravibhaṅgavaṇṇanā niṭṭhitā.",
  "tika-s0519t:358": "10. Vevacanahāravibhaṅgavaṇṇanā",
  "tika-s0519t:359_0": "37. Aññamaññehīti aññehi aññehi. Āyatinti paccavekkhaṇakāle. Kathañcīti yena kenaci",
  "tika-s0519t:359_1": "pakārena, paṭhamaṃ vuttena pariyāyena appaṭivijjhanto aparena pariyāyena paṭivijjheyyāti",
  "tika-s0519t:359_2": "adhippāyo. Pariyāyavacanaṃ niddisatīti sambandho. Evaṃ sabbattha. Tasmiṃ khaṇeti",
  "tika-s0519t:359_3": "pariyāyavacanassa vuttakkhaṇe. Vikkhittacittānanti ārammaṇantarehi vividhakhittacittānaṃ.",
  "tika-s0519t:359_4": "Aññavihitānanti aññaṃ cintentānaṃ. Kasmā pana aññena pariyāyena tadatthāvabodhanaṃ,",
  "tika-s0519t:359_5": "nanu tena vutte daḷhīkaraṇaṃ hotīti codanaṃ sandhāyāha “tenevā”tiādi. Tattha tadaññesanti",
  "tika-s0519t:359_6": "tehi vikkhittacittādīhi aññesaṃ, yehi paṭhamaṃ vacanaṃ sammadeva gahitaṃ. Tatthāti",
  "tika-s0519t:359_7": "vuttavacaneneva punappunaṃ vacane. Adhigataanvatthatāya punarutti parivajjanatthaṃ",
  "tika-s0519t:359_8": "visesanabhāvena tāhi tāhi saññāhipi ayampi saddo imassatthassa vācako, ayampi saddo",
  "tika-s0519t:359_9": "imassatthassa vācakoti paññāpanehi. Desetabbassa tassa tassa atthassa attano citte",
  "tika-s0519t:359_10": "upanibandhanaṃ ṭhapanaṃ. Tatthāti dhammaniruttipaṭisambhidāyaṃ. Bījāvāpanaṃ hetusampādanaṃ.",
  "tika-s0519t:360_0": "Evaṃ bhagavato pariyāyadesanāyaṃ anekāni payojanāni vatvā idāni attano sammāsambuddhatāya",
  "tika-s0519t:360_1": "evaṃ tathāgatā buddhalīlāya anekehi pariyāyehi dhammaṃ desentīti dassento “kiṃ bahunā”tiādimāha.",
  "tika-s0519t:361_0": "Pāḷiyaṃ “pihā nāma yā vattamānassa atthassa patthanā”ti paccuppannavisayataṃ dassetvā",
  "tika-s0519t:361_1": "puna anāgatavisayataṃ dassetuṃ “seyyataraṃ vā”tiādi vuttanti “anāgatapaccuppannatthavisayā taṇhā pihā”ti āha.",
  "tika-s0519t:362": "Atthanipphattipaṭipālanāti imasmiṃ vā pade pihāya evatthavasena anāgatapaccuppannatthavisayabhāvadīpanato.",
  "tika-s0519t:363": "Dhammārammaṇeneva saṅgahitā “dhammārammaṇa”ntveva gahaṇaṃ gatā. Catuvīsati padānīti ettha gehasitadomanassūpavicārādīnaṃ catunnaṃ chakkānaṃ vasena catuvīsa koṭṭhāsā.",
  "tika-s0519t:364_0": "38. Sāyeva patthanākārena dhammanandītiādimāhāti ettha ayamattho – sā eva patthanākārena",
  "tika-s0519t:364_1": "pavattiyā āsādipariyāyena vuttā taṇhā rūpādidhammesu nandanaṭṭhena dhammanandī. Tesaṃ",
  "tika-s0519t:364_2": "eva piyāyanaṭṭhena dhammapemaṃ. Gilitvā pariniṭṭhapetvā ṭhānato dhammajjhosānanti.",
  "tika-s0519t:365_0": "Imināpīti na kevalaṃ “paññā pajānanā”tiādiāveṇikapariyāyeneva vevacanaṃ vattabbaṃ,",
  "tika-s0519t:365_1": "atha kho iminā ādhipateyyādisādhāraṇapariyāyenapi vevacanaṃ vattabbanti attho. Imināva",
  "tika-s0519t:365_2": "nayenāti etena pariyāyavacanena. Na hi desanatthasādhanaṃ “itipi so bhagavā”tiādipāḷinayadassananti",
  "tika-s0519t:365_3": "dasseti. Balanipphattigatotiādīsu dasasu tathāgatabalesu nipphattiṃ pāripūriṃ gato.",
  "tika-s0519t:365_4": "Sambodhipahānantarāyadesanā visesacodanāsu visāradabhāvasaṅkhātāni cattāri ñāṇāni",
  "tika-s0519t:365_5": "patto adhigatoti vesārajjappatto.",
  "tika-s0519t:366_0": "Lobhajjhāsayādiajjhāsayaṃ visesena ativattoti ajjhāsayavītivatto. Atītahetusaṅkhepādisaṅkhepavirahitatāya",
  "tika-s0519t:366_1": "asaṅkhepasaṅkhātaṃ nibbānaṃ, akuppadhammatāya guṇehi vā asaṅkhepaṃ asaṅkhyeyyaṃ gato",
  "tika-s0519t:366_2": "upagatoti asaṅkhepagato. Sesaṃ suviññeyyameva. Uddheyyanti uddharitabbaṃ.",
  "tika-s0519t:367": "Dhammānussatiyaṃ evaṃ attho daṭṭhabboti sambandho. Saṃsāradukkhato pāti, santena sukhena rameti cāti vā pāraṃ.",
  "tika-s0519t:368": "Abhūtapubbattāti anuppannapubbattā, tenassa niccataṃva vibhāveti kenaci devatopasaggādinā anupasajjanīyattā anupasaṭṭhattā.",
  "tika-s0519t:369": "“Duppassa”ntipi pāḷi, duradhigamanti attho. Guṇasobhāsurabhibhāvenāti guṇehi sobhāya, sugandhibhāvena ca.",
  "tika-s0519t:370_0": "Yathā akkhaṇavedhī puggalo sippanipphattiyā rattandhakāratimisāya acirakkhaṇālokena",
  "tika-s0519t:370_1": "atisukhumampi dūragataṃ lakkhaṃ vijjhati, evaṃ ariyasāvako sīlasampattiyā atisukhumaṃ",
  "tika-s0519t:370_2": "nibbānaṃ catusaccadhammaṃ ekapaṭivedheneva paṭivijjhatīti āha “sippañca sīlaṃ akkhaṇavedhitāyā”ti.",
  "tika-s0519t:370_3": "Lokikanti nidassanamattaṃ daṭṭhabbaṃ lokuttaradhammaolokanassāpi adhiṭṭhānabhāvato.",
  "tika-s0519t:371": "Vevacanahāravibhaṅgavaṇṇanā niṭṭhitā.",
  "tika-s0519t:372": "11. Paññattihāravibhaṅgavaṇṇanā",
  "tika-s0519t:373_0": "39. Bhagavato sābhāvikadhammakathāyāti attano bhāvo sabhāvo, sabhāvena nibbattā,",
  "tika-s0519t:373_1": "tato vā āgatāti sābhāvikā, sā eva dhammakathāti sābhāvikadhammakathā, buddhānaṃ sāmukkaṃsikadhammakathāti",
  "tika-s0519t:373_2": "attho, tāya karaṇabhūtāya dhammadesanāya anaññattepi kathādesanānaṃ upacārasiddhena",
  "tika-s0519t:373_3": "bhedenevaṃ vuttaṃ, avayavasamudāyavibhāgena vā. Tenāha “kā ca pakatikathāya desanā?",
  "tika-s0519t:373_4": "Cattāri saccānī”ti. Idañhi atthassa desanāya abhedopacāraṃ katvā vuttaṃ. Tassā desanāya",
  "tika-s0519t:373_5": "paññāpanā. Ayaṃ paññattihāroti saṅkhepeneva paññattihārassa sarūpamāha. Sāti yathāvuttadesanā.",
  "tika-s0519t:373_6": "Tathā tathāti yathā yathā saccāni desetabbāni, tathā tathā. Kathañcetāni desetabbāni?",
  "tika-s0519t:373_7": "Pariññeyyādippakārena. Yathādhippetanti adhippetānurūpaṃ, bodhaneyyabandhavānaṃ bodhanādhippāyānukūlanti",
  "tika-s0519t:373_8": "attho. Atthanti desetabbatthaṃ, dukkhādiatthameva vā. Nikkhipatīti patiṭṭhāpeti.",
  "tika-s0519t:373_9": "Yato “cattāro suttanikkhepā”tiādi aṭṭhakathāsu vuccati.",
  "tika-s0519t:374": "Tatthāti nikkhepadesanāyanti attho. Maggapakkhiyāti dukkhasaccato bahikatāti adhippāyo.",
  "tika-s0519t:375": "Yasmiṃ ṭhāneti yasmiṃ bhavādisaṅkhāte ṭhāne. Yathāvuttā desanāti caturāhārapaṭibaddharāgādimukhena vaṭṭadīpanī vuttappakārā desanā.",
  "tika-s0519t:376_0": "41. Teparivaṭṭavasenāti etthāpi “saccesū”ti yojetabbaṃ. Pariññāpaññattīti āhāti sambandho.",
  "tika-s0519t:376_1": "Ajjhattarato, samāhitoti padadvayena samādhānavisiṭṭhaṃ ajjhattaratatābhāvanaṃ dīpeti",
  "tika-s0519t:376_2": "gocarajjhattatādīpanato. Kevalo hi ajjhattasaddo ajjhattajjhattagocarajjhattesupi",
  "tika-s0519t:376_3": "vattati. Ajjhattaratatāvisiṭṭhañca samādhānaṃ sātisayaṃ cittaṭṭhitiṃ dīpetīti imamatthaṃ",
  "tika-s0519t:376_4": "dasseti “samādhānavisiṭṭhassā”tiādinā.",
  "tika-s0519t:377": "Āsajjanaṭṭhenāti āsaṅganaṭṭhena. Tathā dassananti atathābhūtassāpi bhabbarūpassa viya attano vidaṃsanaṃ. Alakkhikoti vilakkhiko.",
  "tika-s0519t:378_0": "Kāmānanti kāmāvacaradhammānaṃ. Rūpānanti rūpāvacaradhammānaṃ. Nissaraṇanti kāmānaṃ",
  "tika-s0519t:378_1": "rūpāvacaradhammā nissaraṇaṃ, tesaṃ arūpāvacaradhammā nissaraṇaṃ. Evaṃ taṃsabhāvānanti",
  "tika-s0519t:378_2": "sauttarasabhāvānaṃ. Tathāti yathā saṅkhatadhammānaṃ nissaraṇabhāvato, kilesasamucchedakassa",
  "tika-s0519t:378_3": "ariyamaggassa ārammaṇabhāvato ca attheva asaṅkhatā dhātu, tathā vuccamānenāpi kāraṇena",
  "tika-s0519t:378_4": "attheva asaṅkhatā dhātūti dasseti. Katthaci visayeti asaṅkhatadhātuṃ sandhāya vadati.",
  "tika-s0519t:378_5": "Aviparītatthoti bhūtattho. “Yato kho bho ayaṃ attā pañcahi kāmaguṇehi samappito samaṅgībhūto",
  "tika-s0519t:378_6": "paricāreti, ettāvatā kho bho ayaṃ attā paramadiṭṭhadhammanibbānappatto hoti, sapakaṭṭhanibbānabhāvino”ti",
  "tika-s0519t:378_7": "ca evamādīsu upacāravuttisabbhāvato. Yathā taṃ sīhasaddoti yathā “sīho māṇavako”tiādinā",
  "tika-s0519t:378_8": "māṇavakādīsu upacāravuttinā vattamāno migarāje bhūtatthavisaye diṭṭho, evaṃ nibbānasaddopi",
  "tika-s0519t:378_9": "kāmaguṇarūpajjhānasamaṅgitāsu upacāravuttiyā vattamāno katthaci visaye aviparītattho.",
  "tika-s0519t:378_10": "Yattha ca visaye aviparītattho, sā asaṅkhatā dhātu. Hatthatale saāmalakaṃ viya ñeyyaṃ",
  "tika-s0519t:378_11": "paccakkhato passantassa ekappamāṇassa satthuvacanamevettha pamāṇanti dassento “kiṃ",
  "tika-s0519t:378_12": "vā etāya yutticintāyā”tiādimāha. “Paṭiññātassa atthassa siddhiyā pakāsanāpaññattī”ti",
  "tika-s0519t:378_13": "nigamaṃ sandhāyāhāti.",
  "tika-s0519t:379": "Paññattihāravibhaṅgavaṇṇanā niṭṭhitā.",
  "tika-s0519t:380": "12. Otaraṇahāravibhaṅgavaṇṇanā",
  "tika-s0519t:381": "42. Indriyehīti karaṇe karaṇavacanaṃ “maggena gacchatī”tiādīsu viya, “pharasunā chindatī”ti evamādīsu viya ca. Otaraṇāti anuppavesanā.",
  "tika-s0519t:382_0": "Paññākkhandhe saṅgaṇhanavasena sammāsaṅkappo viyāti yojanā. Adhicittaanuyuttānaṃ",
  "tika-s0519t:382_1": "saddahanussahanupaṭṭhānasamādahanehi saddhādīsu upakarontesu eva paññā dassanakiccaṃ",
  "tika-s0519t:382_2": "sādhetīti dassento “saddhā..pe… vuttānī”ti āha. No ca bhavaṅgāti tesaṃ saṅkhārānaṃ",
  "tika-s0519t:382_3": "pavattikāraṇatābhāvaṃ dasseti.",
  "tika-s0519t:383": "43. Tathā vuttoti “nissayo”ti vutto. Cetanāsīsena taṇhaṃ eva vadati cetanāsahacaraṇato.",
  "tika-s0519t:384_0": "Rattassāti maggena asamucchinnarāgassa. Yena puggalo “ratto”ti vuccati, tassa rāgassa",
  "tika-s0519t:384_1": "sambandhinī sukhā vedanā vuttā tattha tassa anusayanato. Tenāha “sukhāya…pe… vutta”nti.",
  "tika-s0519t:384_2": "Esa nayo sesesupi. Tenāha “tathā”tiādi.",
  "tika-s0519t:385_0": "Tāni eva indriyānīti sukhasomanassupekkhindriyāni. “Saṅkhārapariyāpannānī”ti vacanaṃ",
  "tika-s0519t:385_1": "sandhāyāha “idha vedanāsīsena cetanā vuttā”ti. Na hi vedanā saṅkhārakkhandhapariyāpannā",
  "tika-s0519t:385_2": "hoti. Taṇhāya, diṭṭhiyāti ca upayoge karaṇavacananti dassento “taṇhāyā”tiādimāha.",
  "tika-s0519t:385_3": "Idāni upayogavaseneva “taṇhāyā”tiādīnaṃ atthaṃ dassetuṃ “yathā vā”tiādimāha. Tattha",
  "tika-s0519t:385_4": "sesadhammānanti taṇhāvajjitaavisiṭṭhadhammānaṃ. Taṇhāya nissayabhāveti yadā taṇhā tesaṃ nissayo hoti.",
  "tika-s0519t:386_0": "Taṇhāya sesadhammānaṃ paccayabhāveti yadā sesadhammā taṇhāpaccayā honti. “Karajakāyasannissitā”ti",
  "tika-s0519t:386_1": "iminā vedanādikkhandhattayanissitāpi gahitā kāyappassaddhibhāvato. Kāraṇabhāvanti",
  "tika-s0519t:386_2": "paramparahetubhāvaṃ. Taṇhādiṭṭhiupayenāti diṭṭhiupayena ca diṭṭhisahagatataṇhāupayena ca.",
  "tika-s0519t:387_0": "“Āgatīti idhāgati, gatīti peccabhavo”ti padadvayena vuttamevatthaṃ pākaṭataraṃ kātuṃ",
  "tika-s0519t:387_1": "pāḷiyaṃ “āgatigatīpi na bhavantī”ti vuttaṃ. Idha huranti dvārārammaṇadhammā dassitā",
  "tika-s0519t:387_2": "āsannadūrabhāvehi dvārārammaṇehi vinivattetvā gahitattā. Idha dvārappavattadhammā",
  "tika-s0519t:387_3": "“ubhayamantarenā”ti padassa atthabhāvena vuttā. Catubyūhahāre pana anindriyabaddharūpadhammā",
  "tika-s0519t:387_4": "tathā vuttā. Kāraṇabhūtena anantarapaccayabhūtena, upanissayapaccayabhūtena ca. Ye",
  "tika-s0519t:387_5": "dhammā upādāya “attā”ti samaññā, tesaṃ viññāṇādidhammānaṃ abhāvena anuppādadhammataṃ",
  "tika-s0519t:387_6": "āpāditattāti attho. “Anissitassa calitaṃ natthī”tiādinā paṭilomato paccayabhāvo dassitoti",
  "tika-s0519t:387_7": "dassento pāḷiyaṃ “esevanto dukkhassāti paṭiccasamuppādo”ti vatvā nanu “avijjāpaccayā",
  "tika-s0519t:387_8": "saṅkhārā”tiādiko paṭiccasamuppādoti codanaṃ sandhāya yathāvuttassa paṭiccasamuppādabhāvaṃ",
  "tika-s0519t:387_9": "dassetuṃ “so duvidho”tiādinā lokiyalokuttaravasena paṭiccasamuppādo vibhatto. Tadatthatāyāti",
  "tika-s0519t:387_10": "vītarāgavimuttiatthatāya. Tabbhāvanti lokuttarapaṭiccasamuppādabhāvaṃ.",
  "tika-s0519t:388": "Otaraṇahāravibhaṅgavaṇṇanā niṭṭhitā.",
  "tika-s0519t:389": "13. Sodhanahāravibhaṅgavaṇṇanā",
  "tika-s0519t:390_0": "45. Sodheti nāmāti pucchitamatthaṃ hatthatale ṭhapitaāmalakaṃ viya paccakkhato dassento",
  "tika-s0519t:390_1": "niggumbaṃ nijjaṭaṃ katvā vivaranto tabbisayaaññāṇasaṃsayādimalāpanayanena sodheti,",
  "tika-s0519t:390_2": "evaṃ sodhento ca padassa atthena abhedopacāraṃ katvā “padaṃ sodheti”cceva vuccati.",
  "tika-s0519t:390_3": "Tenāha “padaṃ sodheti nāmā”ti. Pucchāya vissajjanamevettha sodhananti āha “tadatthassa",
  "tika-s0519t:390_4": "vissajjanato”ti. Ārabhīyatīti ārambho, desanāya pakāsiyamāno attho. Tenāha “na tāva…pe…",
  "tika-s0519t:390_5": "pabodhitattā”ti. Idha sodhanaṃ nāma paṭicchannarūpassa atthassa desanānubhāvena vivaṭabhāvakaraṇanti",
  "tika-s0519t:390_6": "tamatthaṃ upamāya vibhāvetuṃ “aññāṇapakkhandāna”ntiādi vuttaṃ.",
  "tika-s0519t:391": "Sodhanahāravibhaṅgavaṇṇanā niṭṭhitā.",
  "tika-s0519t:392": "14. Adhiṭṭhānahāravibhaṅgavaṇṇanā",
  "tika-s0519t:393": "46. Dhārayitabbāti upadhāretabbā, upalakkhitabbāti attho. Vuttameva “sāmaññavisesakappanāya vohārabhāvena anavaṭṭhānato”tiādinā.",
  "tika-s0519t:394_0": "Taṃ taṃ phalanti nirayādiṃ taṃ taṃ phalaṃ. Añcitāti gatā. Yonīti ekajāti. Samānavasena",
  "tika-s0519t:394_1": "missībhavati etāyāti hi yoni, upapatti. Peccāti maritvā. Ussannatāyāti vitakkabahulatāya.",
  "tika-s0519t:394_2": "“Ussannattā”tipi vadanti. Sassatādīhi vā ussannattā. Asurajātiyā nibbattāpanako asurajātinibbattanako.",
  "tika-s0519t:395": "Saṅkhāti paññā. Paññāpadhānā ca bhāvanāti āha “paṭisaṅkhāya paṭipakkhabhāvanāyā”ti.",
  "tika-s0519t:396_0": "47. Patthaṭabhāvena pathavī. Sabhāvadhāraṇaṭṭhena, nissattanijjīvaṭṭhena ca dhātu.",
  "tika-s0519t:396_1": "Āpīyati, appāyatīti vā āpo. Tejanavasena tikkhatāvasena, dahanavasena vā tejo. Vāyanavasena",
  "tika-s0519t:396_2": "vegagamanavasena, samudīraṇavasena vā vāyo. Vīsati ākārāti kesādayo vīsati koṭṭhāsā,",
  "tika-s0519t:396_3": "pakārā vā. Kakkhaḷalakkhaṇādhikatāya kesādī kakkhaḷalakkhaṇā vuttā.",
  "tika-s0519t:397_0": "Pāṭiyekko pathavīdhātukoṭṭhāsoti pathavīkoṭṭhāsamatto, attasuññadhammamattoti attho.",
  "tika-s0519t:397_1": "Santappatīti ettha sarīrapakatimatikkamitvā uṇhabhāvo santāpo, sarīradahanavasena",
  "tika-s0519t:397_2": "pavatto mahādāho, ayametesaṃ viseso. Yena ca jīrīyatīti ekāhikādijarārogena jarīyatīti",
  "tika-s0519t:397_3": "ca attho yujjati. “Satavāraṃ tāpetvā tāpetvā udake pakkhipitvā uddhaṭasappi satadhotasappī”ti",
  "tika-s0519t:397_4": "vadanti. Rasarudhiramaṃsamedanhāruaṭṭhiaṭṭhimiñjā rasādayo. Keci nhāruṃ apanetvā",
  "tika-s0519t:397_5": "sukkaṃ sattamaṃ dhātuṃ vadanti. Vivekanti visuṃbhāvaṃ, visadisabhāvanti attho. Vatthusaṅkhāto",
  "tika-s0519t:397_6": "hi āhāro pariṇāmaṃ gacchanto pāṇabhakkhagahaṇipadaniya muttakarīsabhāvehi viya attanāpi",
  "tika-s0519t:397_7": "visadisarasasaṅkhātaṃ visuṃbhāvaṃ nibbattento tabbhāvaṃ gacchatīti vuccati, tathā",
  "tika-s0519t:397_8": "rasādayopi rudhirādikoṭṭhāsaṃ. Tenāha “rasādibhāvena vivekaṃ gacchatī”ti.",
  "tika-s0519t:398": "Sabhāvalakkhaṇatoti asucibhāvena lakkhitabbato.",
  "tika-s0519t:399_0": "48. Yāthāvasarasalakkhaṇanti rasitabboti raso, paṭivijjhitabbo sabhāvo, attano raso",
  "tika-s0519t:399_1": "saraso, yāthāvo saraso, yāthāvasaraso yāthāvasaraso eva lakkhitabbattā lakkhaṇanti",
  "tika-s0519t:399_2": "yāthāvasarasalakkhaṇaṃ. Atha vā yāthāvasarasalakkhaṇanti aviparītaṃ attano pavattisaṅkhātaṃ",
  "tika-s0519t:399_3": "kiccañceva pīḷanasaṅkhātaṃ lakkhaṇañca. “Idaṃ kiccaṃ, idaṃ lakkhaṇa”nti avijjāhetu",
  "tika-s0519t:399_4": "ñātuṃ na sakkoti, tabbisayañāṇuppattiṃ nivārentī chādetvā pariyonandhitvā tiṭṭhatīti",
  "tika-s0519t:399_5": "vuttā. Tena vuttaṃ “jānituṃ paṭivijjhituṃ na detī”ti. Tayidamassā kiccanti kiccato",
  "tika-s0519t:399_6": "kathitā. Kathitāti ca vuttā, yato ca avijjā asampaṭivedharasāti vuccati. Jāyati etthāti",
  "tika-s0519t:399_7": "jāti, uppattiṭṭhānaṃ. Yadipi nirodhamagge avijjā ārammaṇaṃ na karoti, te pana jānitukāmassa",
  "tika-s0519t:399_8": "tappaṭicchādanavasena anirodhamaggesu nirodhamaggaggahaṇassa kāraṇabhāvena pavattamānā",
  "tika-s0519t:399_9": "tattha uppajjatīti vuccati, tesampi avijjāya uppattiṭṭhānatā hoti, itaresaṃ ārammaṇabhāvena cāti.",
  "tika-s0519t:400_0": "Atthānatthanti hitāhitaṃ. Sammohavinodaniyaṃ pana “atthattha”nti vuttaṃ, tattha attho",
  "tika-s0519t:400_1": "eva atthatthoti atthassa aviparītatādassanatthaṃ dutiyena atthasaddena visesanaṃ.",
  "tika-s0519t:400_2": "Na hi ñāṇaṃ anatthe “attho”ti gaṇhātīti. Kāraṇākāraṇanti etthāpi evaṃ daṭṭhabbaṃ.",
  "tika-s0519t:400_3": "Atthatthanti vā āmeḍitavacanaṃ sabbesaṃ atthānaṃ pākaṭakaraṇabhāvappakāsanatthaṃ,",
  "tika-s0519t:400_4": "phalaṃ phalanti attho, hitapariyāyepi eseva nayo. Nti atthānatthādikaṃ. Ākāranti atthādikāraṇameva.",
  "tika-s0519t:401_0": "Paṭividdhassa puna avekkhanā paccavekkhaṇā. Ducintitacintitādilakkhaṇassa bālassa",
  "tika-s0519t:401_1": "bhāvo bālyaṃ. Sampajānātīti samaṃ pakārehi jānāti. Balavamoho pamoho. Samantato mohanaṃ",
  "tika-s0519t:401_2": "sammoho. Duggatigāmikammassa visesapaccayattā avindiyaṃ. Vindatīti labhati. Anavajjadhammānaṃ",
  "tika-s0519t:401_3": "vijjā viya visesapaccayo na hotīti vindiyaṃ na vindati. Ayaṃ avijjāya vemattatāti",
  "tika-s0519t:401_4": "ayaṃ “dukkhe aññāṇa”ntiādinā kiccajātilakkhaṇehi vutto avijjāya aviseso. Vijjātiādīnaṃ",
  "tika-s0519t:401_5": "vuttanayānasārena attho veditabbo.",
  "tika-s0519t:402": "Pāsāṇasakkharavālikāvirahitā bhūmi saṇhāti “saṇhaṭṭhenā”ti vuttaṃ.",
  "tika-s0519t:403_0": "Tattakameva kālanti pañcakappasatāni. Vibhūtaṃ samattikkantaṃ rūpasaññāsaṅkhātaṃ",
  "tika-s0519t:403_1": "rūpaṃ etāyāti vibhūtarūpaṃ, samāpattinti padattho. Na hi kāci arūpasamāpatti rūpasaññāsahagatā",
  "tika-s0519t:403_2": "pavattīti. Nirodhasamāpattiyaṃ vattabbameva natthi, tattha nevasaññānāsaññāyatanasamāpattiyā",
  "tika-s0519t:403_3": "visuṃ gahitattā vuttaṃ “sesāruppasamāpattiyo”ti.",
  "tika-s0519t:404": "Damathaṃ anupagacchanto duṭṭhasso khaluṅkasso. Uttaridamathāyāti ariyamaggadamathāya.",
  "tika-s0519t:405": "Itaroti dukkhāpaṭipado khippābhiñño, sukhāpaṭipado ca khippābhiñño. Ubhayatobhāgehīti rūpakāyanāmakāyabhāgehi. Ubhayatoti vikkhambhanasamucchedavimuttivasena.",
  "tika-s0519t:406": "Anekopīti sabhāvena anekopi. Ekasaddābhidheyyatāyāti sāmaññasaddābhidheyyatāya.",
  "tika-s0519t:407": "Adhiṭṭhānahāravibhaṅgavaṇṇanā niṭṭhitā.",
  "tika-s0519t:408": "15. Parikkhārahāravibhaṅgavaṇṇanā",
  "tika-s0519t:409": "49. “Hinotī”ti padassa atthaṃ dassento “kāraṇabhāvaṃ gacchatī”ti āha anekatthattā dhātūnaṃ. Etīti āgacchati, uppajjatīti attho.",
  "tika-s0519t:410_0": "Avijjāyapi hetubhāveti ettha avijjā anantarāya avijjāya anantarasamanantarūpanissayanatthivigatāsevanapaccayehi,",
  "tika-s0519t:410_1": "anantarāya pana sahajātāya sahajātaaññamaññanissayasampayuttaatthiavigatahetupaccayehi,",
  "tika-s0519t:410_2": "asahajātāya upanissayakoṭiyā eva paccayo hotīti veditabbaṃ. Attano phalaṃ karotīti",
  "tika-s0519t:410_3": "kāraṇanti āha “kāraṇabhāvo ca phalāpekkhāyā”ti.",
  "tika-s0519t:411": "Nibbattiattho phalattho phalasaṅkhāto attho.",
  "tika-s0519t:412_0": "Yo sabhāvoti puññādiabhisaṅkhārānaṃ yo abhisaṅkharaṇasabhāvo, so hetu. Sesapadesūti",
  "tika-s0519t:412_1": "viññāṇādipadesu. Yathāvuttappabhedoti “asādhāraṇalakkhaṇo hetū”tiādinā vuttappabhedo.",
  "tika-s0519t:412_2": "Yo koci paccayoti janakādibhedaṃ yaṃ kiñci kāraṇaṃ. Abhisaṅkharaṇatoti paccakkhato,",
  "tika-s0519t:412_3": "paramparāya ca nibbattanato.",
  "tika-s0519t:413": "Parikkhārahāravibhaṅgavaṇṇanā niṭṭhitā.",
  "tika-s0519t:414": "16. Samāropanahāravibhaṅgavaṇṇanā",
  "tika-s0519t:415_0": "50. Suttena gahiteti sutte vutte. Padaṭṭhānaggahaṇaṃ adhiṭṭhānavisayadassanatthaṃ,",
  "tika-s0519t:415_1": "vevacanaggahaṇaṃ adhivacanavibhāgadassanatthanti yojanā. Visayādhiṭṭhānabhāvatoti",
  "tika-s0519t:415_2": "visayasaṅkhātapavattiṭṭhānabhāvato. Vanīyatīti bhajīyati. Vanatīti bhajati sevati.",
  "tika-s0519t:415_3": "Vanuteti yācati, patthetīti attho. Pañca kāmaguṇā kāmataṇhāya kāraṇaṃ hoti ārammaṇapaccayatāya.",
  "tika-s0519t:415_4": "Nimittaggāho anubyañjanaggāhassa kāraṇaṃ hoti upanissayatāyāti evaṃ sesesupi yathārahaṃ kāraṇatā vattabbā.",
  "tika-s0519t:416_0": "51. “Kāye kāyānupassī viharāhī”tiādīsu yaṃ vattabbaṃ, taṃ heṭṭhā lakkhaṇahāravibhaṅgavaṇṇanāyaṃ",
  "tika-s0519t:416_1": "vuttanayeneva veditabbaṃ. Ayaṃ pana viseso – rūpadhammapariññāyāti rūpūpikaviññāṇaṭṭhitipariññāya.",
  "tika-s0519t:417_0": "“Dukkha”nti passantī sā vedanānupassanāti yojetabbaṃ. Vedanāhetupariññāyāti phassapariññāya.",
  "tika-s0519t:417_1": "“Vedanāvasenā”ti padena attanā uppāditadukkhavasena. Vedanāpariññāyāti vedanūpikaviññāṇaṭṭhitipariññāya.",
  "tika-s0519t:417_2": "Niccābhinivesapaṭipakkhato aniccānupassanāyāti adhippāyo. Niccasaññānimittassāti",
  "tika-s0519t:417_3": "niccasaññāhetukassa. Saññāpariññāyāti saññūpikaviññāṇaṭṭhitipariññāya. Paṭhamamaggavajjhattā",
  "tika-s0519t:417_4": "agatigamanassa vuttaṃ “diṭṭhābhinivesassa…pe… agatigamanassa cā”ti.",
  "tika-s0519t:418": "Saṅkhārapariññāyāti saṅkhārūpikaviññāṇaṭṭhitipariññāya.",
  "tika-s0519t:419": "Samāropanahāravibhaṅgavaṇṇanā niṭṭhitā.",
  "tika-s0519t:420": "Niṭṭhitā ca hāravibhaṅgavaṇṇanā.",
  "tika-s0519t:421": "1. Desanāhārasampātavaṇṇanā",
  "tika-s0519t:422_0": "“Eva”ntiādi hārasampātadesanāya sambandhadassanaṃ. Tattha purimena upamādvayena suparikammakatamaṇikoṭṭimasadisī,",
  "tika-s0519t:422_1": "suviracitajambunadābharaṇasadisī ca pāḷi. Tattha katanānāvaṇṇapupphūpahārasadisī,",
  "tika-s0519t:422_2": "vividharaṃsijālāsamujjalabaddhanānāratanāvalisadisī ca hāravibhaṅgadesanāti dasseti.",
  "tika-s0519t:422_3": "Pacchimena tassa paṇītamahārahe jaṭāhi saddhiṃ dukkaratarataṃ dīpeti. Yāyaṃ gāthā vuttāti yojanā.",
  "tika-s0519t:423_0": "52. Yasmāyaṃ hāravibhaṅgavāro nappayojeti yathāvuttena kāraṇena, tasmā sā hāravibhaṅgavārassa",
  "tika-s0519t:423_1": "ādimhi na paccāmaṭṭhāti adhippāyo. Hārasampātavāro pana taṃ payojetīti yasmā pana",
  "tika-s0519t:423_2": "hārasampātavāro taṃ gāthaṃ payojeti yathāvutteneva kāraṇena, tasmā “soḷasa…pe… āhā”ti",
  "tika-s0519t:423_3": "āha. Yojanānayadassananti yojanāya nayadassanaṃ.",
  "tika-s0519t:424_0": "Tenāti “taṃ maccuno pada”nti vacanena. Sabbaṃ vipallāsanti dvādasavidhampi vipallāsaṃ.",
  "tika-s0519t:424_1": "Sāmaññassa…pe… voharīyati yattha patiṭṭhitaṃ sāmaññaṃ, so viseso. Atthato pana saññādayo",
  "tika-s0519t:424_2": "eva rūpādivisayaṃ viparītākārena gaṇhante vipallāsoti dassento “saññāvipallāso”tiādimāha.",
  "tika-s0519t:425_0": "Indajālādivasena maṇiādiākārena upaṭṭhahante upādānakkhandhapañcake ahaṃmamādikāraṇatāya",
  "tika-s0519t:425_1": "niruttinayena “attā”ti vuccamāno taṃbuddhivohārappavattinimittatāya attabhāvo sukhādīnaṃ",
  "tika-s0519t:425_2": "vatthutāya “attabhāvavatthū”ti pavuccatīti āha “tehī”tiādi. Tesanti upādānakkhandhānaṃ.",
  "tika-s0519t:425_3": "Vipallāsānaṃ pavattiākāro “asubhe subha”ntiādi. Visayo kāyavedanācittadhammā. Avijjā",
  "tika-s0519t:425_4": "ca…pe… eva sammohapubbakattā sabbavipallāsānaṃ. Ca-saddo subhasukhasaññānanti etthāpi ānetvā yojetabbo.",
  "tika-s0519t:426_0": "Tatthāyaṃ yojanā – “avijjā ca subhasukhasaññānaṃ paccayo eva, na taṇhā eva, avijjā",
  "tika-s0519t:426_1": "subhasukhasaññānañca paccayo, na niccaattasaññānaṃ evā”ti. Evaṃ santepi purimānaṃ",
  "tika-s0519t:426_2": "dvinnaṃ viparītasaññānaṃ taṇhā, pacchimānaṃ avijjā visesapaccayoti dassento āha “tathāpī”tiādi.",
  "tika-s0519t:426_3": "Avijjāsīsena cettha diṭṭhiyā gahaṇaṃ veditabbaṃ. Tenāha “diṭṭhinivutaṃ citta”nti,",
  "tika-s0519t:426_4": "“yo diṭṭhivipallāso”ti ca ādi, yathā ca avijjāsīsena diṭṭhiyā gahaṇaṃ, evaṃ diṭṭhisīsena",
  "tika-s0519t:426_5": "avijjāyapi gahaṇaṃ siyāti āha “diṭṭhisīsena avijjā vuttā”ti. Taṇhāvijjāsu subhasukhasaññānaṃ",
  "tika-s0519t:426_6": "yathā taṇhā visesapaccayo, na evaṃ avijjā. Niccaattasaññānaṃ pana yathā avijjā visesapaccayo,",
  "tika-s0519t:426_7": "na tathā taṇhāti dassento “moho visesapaccayo”ti āha.",
  "tika-s0519t:427_0": "Pacchimānaṃ dvinnaṃ…pe… hotīti atītaṃse taṇhābhinivesassa balavabhāvābhāvato. Teneva",
  "tika-s0519t:427_1": "hi “so atītaṃ rūpaṃ attato samanupassati”cceva vuttaṃ, na “abhinandatī”ti. Taṇhāvipallāsoti",
  "tika-s0519t:427_2": "taṇhaṃ upanissāya pavatto vipallāso, na hi taṇhā sayaṃ vipallāso. Tenāha “taṇhāmūlako",
  "tika-s0519t:427_3": "vipallāso”ti. Diṭṭhābhinandanavasenāti taṇhupanissayadiṭṭhābhinandanavasena, yato",
  "tika-s0519t:427_4": "so “taṇhāvipallāso”ti vutto. Etenāti “yo taṇhāvipallāso”tiādipāṭhena. Soḷasa saññīvādā,",
  "tika-s0519t:427_5": "aṭṭha asaññīvādā, aṭṭha nevasaññīnāsaññīvādā, pañca paramadiṭṭhadhammanibbānavādā",
  "tika-s0519t:427_6": "ca, yathā attano gatāya, nibbānappattiyā ca parikappavasena subhasukhākāraggāhino,",
  "tika-s0519t:427_7": "na evaṃ satta ucchedavādāti āha “yebhuyyenā”ti. Paṭipakkhavasenapīti visuddhivasenapi.",
  "tika-s0519t:427_8": "Yāva hi upakkilesā, tāva cittaṃ na visujjhateva. Yadā ca te pahīnā, tadā visuddhameva.",
  "tika-s0519t:427_9": "Tenāha “na hī”tiādi. “Arakkhitena cittenā”ti pāḷiṃ nikkhipitvā vipallāsamukheneva",
  "tika-s0519t:427_10": "desanāya niddhāriyamānattā vuttaṃ “yathānusandhināva gāthaṃ niṭṭhapetu”nti.",
  "tika-s0519t:428": "Mārassāti kilesamārassa. Tassa hi vase ṭhito sesamārānaṃ hatthagato evāti. Tenāha “kilesamāraggahaṇenevā”tiādi.",
  "tika-s0519t:429_0": "Mārabandhananti sattamārapakkhe mārassa bandhananti mārabandhanaṃ. So hi kilesabandhanabhūte",
  "tika-s0519t:429_1": "attano samārakaparise maññati. Tena vuttaṃ “antali…pe… mokkhasī”ti. Itaramārapakkhe",
  "tika-s0519t:429_2": "mārova bandhananti mārabandhanaṃ. Visaṅkhāro nibbānaṃ.",
  "tika-s0519t:430_0": "Mohasampayogato cittaṃ “mūḷha”nti vuttanti rattaduṭṭhānampi mūḷhatāya sabbhāve “mūḷha”nti",
  "tika-s0519t:430_1": "visuṃ vacanaṃ āveṇikamohavasena vuttanti dassento “dvinnaṃ momūhacittuppādānaṃ vasenā”ti",
  "tika-s0519t:430_2": "āha. Evanti evaṃ rāgādiakusalappattiyā kusalabhaṇḍacchedanato arakkhitaṃ cittaṃ hoti,",
  "tika-s0519t:430_3": "sabbopi micchābhiniveso ettheva saṅgahaṃ samosaraṇaṃ gacchatīti āha “micchādiṭṭhi",
  "tika-s0519t:430_4": "…pe… veditabba”nti. Sabbepīti “arakkhitaṃ, micchādiṭṭhihataṃ, thinamiddhābhibhūta”nti",
  "tika-s0519t:430_5": "tīhipi padehi vuttadhammā.",
  "tika-s0519t:431_0": "Cakkhunāti dvārena. Rūpanti visabhāgavatthusannissitaṃ rūpāyatanaṃ. Nimittaggāhīti",
  "tika-s0519t:431_1": "“itthī”ti vā puriso”ti vā “subha”nti vā “asubha”nti vā parikappitanimittaṃ gaṇhāti,",
  "tika-s0519t:431_2": "tassa vā gahaṇasīlo. Anubyañjanaggāhīti hatthapādahasitakathitādippabhede kilesānaṃ",
  "tika-s0519t:431_3": "anu anu byañjanato anubyañjanasaññite ākāre gaṇhāti, tesaṃ vā gahaṇasīlo. Yatvādhikaraṇanti",
  "tika-s0519t:431_4": "yaṃ nimittaṃ, nimittānubyañjanaggahaṇanimittanti attho. Evaṃ “cakkhundriyaṃ asaṃvutaṃ",
  "tika-s0519t:431_5": "viharanta”nti, yo “nimittaggāhī, anubyañjanaggāhī”ti ca vutto puggalo, tamenaṃ cakkhundriyaṃ",
  "tika-s0519t:431_6": "cakkhudvāraṃ asaṃvutaṃ satikavāṭena apihitaṃ katvā vattantaṃ, tassa ca rūpassa iṭṭhākāraggahaṇe",
  "tika-s0519t:431_7": "abhijjhā, aniṭṭhākāraggahaṇe domanassaṃ, asamapekkhane moho micchābhinivese micchādiṭṭhīti",
  "tika-s0519t:431_8": "evaṃ abhijjhābyāpādā, aññe ca lāmakaṭṭhena pāpakā akosallasambhūtaṭṭhena akusalā",
  "tika-s0519t:431_9": "dhammā anvāssaveyyuṃ anu anu pavatteyyuṃ.",
  "tika-s0519t:432_0": "Tassa saṃvarāya na paṭipajjatīti tassa cakkhudvārassa saṃvarāya satikavāṭena pidahanatthaṃ",
  "tika-s0519t:432_1": "na paṭipajjati. Sā pana appaṭipatti cakkhundriyassa anārakkhāsaṃvarassa anuppādoti",
  "tika-s0519t:432_2": "dassento “na rakkhati…pe… āpajjatī”ti āha. Javane uppajjamānopi hi asaṃvaro tena",
  "tika-s0519t:432_3": "dvārena pavattanato “cakkhundriyāsaṃvaro”tveva vuccatīti. Sesadvāresupi vuttanayeneva",
  "tika-s0519t:432_4": "attho veditabbo. “Pubbantakappanavasena cā”tiādinā saṅkhepato vuttamatthaṃ vitthārato",
  "tika-s0519t:432_5": "dassento “saṅkhepato ca vitthāro añño”ti katvā taṃ samuccinanto “yā ca kho imā”tiādimāha.",
  "tika-s0519t:433_0": "Yathāvuttā akusalā dhammāti dvādasa akusalacittuppādadhammā, tesaṃ vatthūni vā. Te",
  "tika-s0519t:433_1": "hi samudayavajjā pañcupādānakkhandhā. “Eva”nti iminā nettipāḷiyaṃ, aṭṭhakathāyañca",
  "tika-s0519t:433_2": "niddhāritappakārena. Idhāti imissaṃ “arakkhitena cittenā”ti gāthāyaṃ.",
  "tika-s0519t:434_0": "Yadipi desanāhārasampātapāḷiyaṃ “tasmā rakkhitacittassā”ti gāthā sarūpato na gahitā,",
  "tika-s0519t:434_1": "atthato pana “tesaṃ bhagavā pariññāyā”tiādinā gahitā evāti tassā gahitabhāvaṃ vibhāvetuṃ",
  "tika-s0519t:434_2": "“kathaṃ desetī”ti pucchitvā “tasmā rakkhitacittassā”ti gāthaṃ uddhari.",
  "tika-s0519t:435_0": "Yonisomanasikārena kammaṃ karontoti “so ‘idaṃ dukkha’nti yoniso manasi karotī”tiādinā",
  "tika-s0519t:435_1": "nayena vipassanāsaṅkhātena yonisomanasikārena bhāvanākammaṃ karonto, bhāventoti attho.",
  "tika-s0519t:435_2": "Yathābhūtañāṇanti ñātapariññāya pubbabhāgavipassanāya “avijjāsamudayā rūpasamudayo,",
  "tika-s0519t:435_3": "avijjānirodhā rūpanirodho”tiādinā samapaññāsāya ākārehi. Nirayagatiyaṃ dukkhadukkhatā,",
  "tika-s0519t:435_4": "sugativisese brahmalokekadese saṅkhāradukkhatā, itarattha dve tissopīti dassento",
  "tika-s0519t:435_5": "āha “yathāsambhavaṃ tividhadukkhatāyogenā”ti.",
  "tika-s0519t:436": "Desanāhārasampātavaṇṇanā niṭṭhitā.",
  "tika-s0519t:437": "2. Vicayahārasampātavaṇṇanā",
  "tika-s0519t:438_0": "53. Kusaladhammārammaṇāti kusaladhamme uddissa pavattimattaṃ sandhāya vuttaṃ, na",
  "tika-s0519t:438_1": "tesaṃ ārammaṇapaccayataṃ idha “kusalā dhammā”ti lokuttaradhammānaṃ adhippetattā.",
  "tika-s0519t:438_2": "Na hi kadāci anupādāniyā dhammā upādānārammaṇā honti. Phaladhamme uddissa pavattāya",
  "tika-s0519t:438_3": "taṇhāya gahitattā “kusala…pe… daṭṭhabbo”ti vuttaṃ. Desanāhāreti desanāhārasampāte.",
  "tika-s0519t:438_4": "Kathaṃ pana kusalabhāvoti “kusalā”ti vacanamattaṃ gahetvā codeti, tañca nidassanamattaṃ",
  "tika-s0519t:438_5": "daṭṭhabbaṃ, pahānahetubhāvopissā siyā codakena sampaṭicchitova. “Mānopi duvidho”tiādinā",
  "tika-s0519t:438_6": "mānassa ca tassā taṇhāya ca sevitabbabhāvo akusalānaṃ pahānāya, kusalānaṃ uppattiyā ca paccayabhāvato.",
  "tika-s0519t:439_0": "Nekkhammassitaṃ domanassaṃ nāma “ariyabhūmiṃ pāpuṇituṃ nāsakkhi”nti anusocato uppannaṃ",
  "tika-s0519t:439_1": "domanassanti sambandho. Evanti iminā pāḷiyaṃ vuttappakārena, pihaṃ upaṭṭhapetvā chasu",
  "tika-s0519t:439_2": "dvāresu iṭṭhārammaṇe āpāthagate aniccādivasena vipassanaṃ paṭṭhapetvāti yojanā. Iṭṭhārammaṇañcettha",
  "tika-s0519t:439_3": "yathāvuttaanusocanadomanassuppattīnaṃ yathābhiniviṭṭhassa ārammaṇassa aniṭṭhatāyāti",
  "tika-s0519t:439_4": "dassanatthaṃ. “Kathaṃ nekkhammavasenā”ti padassa atthaṃ vivarituṃ “vipassanāvasenā”tiādi",
  "tika-s0519t:439_5": "vuttaṃ. Vipassanādivinimuttā vā paṭhamajjhānādivasena vuttā kusalā dhammā idha nekkhammaṃ.",
  "tika-s0519t:439_6": "Anussatiggahaṇena upacārajjhānameva gahitanti “paṭhamajjhānādivasenā”ti vuttaṃ. Ādisaddena",
  "tika-s0519t:439_7": "dutiyajjhānato paṭṭhāya yāva aggaphalā uparivisesā saṅgahitā. Yāya paññāvimuttiyā.",
  "tika-s0519t:440_0": "Upekkhāsatipārisuddhibhāvenāti upekkhājanitasatipārisuddhisabbhāvena. Kammayogganti",
  "tika-s0519t:440_1": "vipassanābhāvanādikammassa yoggaṃ anurūpaṃ anucchavikaṃ. Assaddhiyeti assaddhiyahetu,",
  "tika-s0519t:440_2": "“assaddhiyenā”tipi paṭhanti, so evattho. Obhāsagatanti ñāṇobhāsagataṃ. Kāmaṃ pubbepi",
  "tika-s0519t:440_3": "paññā vuttā, assaddhiyādīhi pana aññesaṃ kilesānaṃ vidhamanampi paññāya eva hoti,",
  "tika-s0519t:440_4": "sā ca evaṃbhūtāti dassanatthaṃ “obhāsagataṃ kilesandhakāre na iñjatī”ti vuttaṃ.",
  "tika-s0519t:441_0": "Kopo kodho. Appaccayo domanassaṃ. Iddhividhañāṇādikā cha abhiññā pākaṭā evāti “dve",
  "tika-s0519t:441_1": "ca visese”ti vuttadhamme dassetuṃ “manomayiddhi, vipassanāñāṇañcā”ti āha. Aṅgaṇāni",
  "tika-s0519t:441_2": "rāgādayo. Upakkilesā abhijjhāvisamalobhādayo. Anulomanaṃ tadekaṭṭhatā. Phandanā dubbalā",
  "tika-s0519t:441_3": "vikkhepappavatti. Balavatī anavaṭṭhānaṃ. Sabbo micchābhiniveso ayonisomanasikārena",
  "tika-s0519t:441_4": "hoti, micchāvitakkena ca. Tattha ayonisomanasikāro akusalacittuppādo tappariyāpanno",
  "tika-s0519t:441_5": "micchāvitakko vikkhepasahito evāti vuttaṃ “micchābhinivesahetutāya diṭṭhipakkho”ti",
  "tika-s0519t:441_6": "vuttañhetaṃ “vitakkopi diṭṭhiṭṭhānaṃ, ayoniso manasikāropi diṭṭhiṭṭhāna”nti.",
  "tika-s0519t:442_0": "Atha vā iñjanāti phandanā, diṭṭhaparittāso. Yathāha “tadapi tesaṃ bhavataṃ samaṇabrāhmaṇānaṃ",
  "tika-s0519t:442_1": "ajānataṃ apassataṃ vedayitaṃ taṇhāgatānaṃ paritassitavipphanditamevā”ti. Aṭṭhitīti",
  "tika-s0519t:442_2": "anavaṭṭhānaṃ, diṭṭhivitakko. Tena hi puthujjano kāle sassataṃ, kāle ucchedanti taṃ",
  "tika-s0519t:442_3": "taṃ diṭṭhiggahaṇaṃ pakkhandanto sattato paribbhaṭṭhaandho viya, samudde vissaṭṭhavāhanikā",
  "tika-s0519t:442_4": "viya, yante yuttagoṇo viya ca tathā tathā paribbhamati. Tenāha “diṭṭhiyopi diṭṭhiṭṭhānaṃ,",
  "tika-s0519t:442_5": "vitakkopi diṭṭhiṭṭhāna”nti ca. Etasmiñca pakkhe micchābhinivesatāya, micchābhinivesahetutāya",
  "tika-s0519t:442_6": "ca tassā dve pakkhāti ekadesasarūpekaseso katoti veditabbaṃ.",
  "tika-s0519t:443_0": "“Eva”ntiādinā “so uparima”ntiādipāḷiyaṃ sambandhaṃ dasseti. Paṭighasaññāti bhummatthe",
  "tika-s0519t:443_1": "paccattavacananti dassento “paṭigha…pe… saññāsū”ti āha. Rūpāvacarasaññāti saññāsīsena",
  "tika-s0519t:443_2": "rūpāvacarajjhānāni vadati. Nānattasaññāti nānāsabhāvā, nānāsabhāve vā ārammaṇe saññā.",
  "tika-s0519t:443_3": "Ṭhapetvā paṭighasaññā avasiṭṭhakāmāvacarasaññā hetā. Tā samatikkamatīti tā rūpasaññānānattasaññāyo",
  "tika-s0519t:443_4": "ārammaṇehi saddhiṃ sammadeva atikkamati.",
  "tika-s0519t:444_0": "Rūpāvacarajjhānobhāsopi kasiṇārammaṇā. Kasiṇanissando hi āruppajjhānuppatti. Dassananti",
  "tika-s0519t:444_1": "kasiṇarūpānaṃ dassanaṃ. Abhijjhābyāpādappahānena saddhiṃ vīriyārambho upakārako samatho",
  "tika-s0519t:444_2": "satipassaddhiyo parikkhāraṅgatā vuttā eva. Satirahitaṃ sammasanaṃ nāma natthīti “yā",
  "tika-s0519t:444_3": "upaṭṭhitā sati asammuṭṭhā, ayaṃ vipassanā”ti vuttaṃ. Tena satisīsena vipassanā gahitāti",
  "tika-s0519t:444_4": "dasseti. Sammosānaṃ pahānamāhāti sambandho.",
  "tika-s0519t:445_0": "54. Paccuppannasukhaāyatisukhavipākakiriyanirāmisaakāpurisasevitabhāvehi eva sesā",
  "tika-s0519t:445_1": "pāḷiyaṃ etassa samādhissa santapaṇītatādivisesā vuttā, tepi idha saṅgahitāti tesaṃ",
  "tika-s0519t:445_2": "padānaṃ atthaṃ dassento “aṅgasantatāyā”tiādimāha. Tattha aṅgasantatāyāti phalajhānaṅgānaṃ",
  "tika-s0519t:445_3": "upasantatāya. Kilesadarathasantatāyāti kilesadarathapaṭippassaddhiyā. Paṇītoti uḷāro.",
  "tika-s0519t:445_4": "Ekodibhāvenāti maggasamādhisaṅkhātena ekodibhāvena. Ekodibhāvanti samādhānaṃ. Lokiyasamādhissa",
  "tika-s0519t:445_5": "paccanīkanīvaraṇapaṭhamajjhānanikantiādīni niggahetabbāni, aññe ca kilesā vāretabbā.",
  "tika-s0519t:445_6": "Imassa pana arahattasamādhissa paṭippassaddhakilesattā na niggahetabbaṃ, vāretabbañca",
  "tika-s0519t:445_7": "atthīti so maggānantaraṃ samāpattikkhaṇeva appayogeneva adhigatattā, ṭhitattā ca",
  "tika-s0519t:445_8": "aparihānivasena vā adhigatattā nasasaṅkhāraniggayhavāritagato.",
  "tika-s0519t:446": "“Sativepullappatto”ti etena appavattamānāyapi satiyā satibahulatāya sato eva nāmāti dasseti. “Yathāparicchinnakālavasenā”ti etena paricchinnasatiyā satoti dasseti.",
  "tika-s0519t:447_0": "Vakkhamānenāti “pītipharaṇā”tiādinā anantaraṃ vakkhamānena. “Pītipharaṇatā”ti pana",
  "tika-s0519t:447_1": "pāḷi āgatā. Taṃ “pañcaṅgiko sammāsamādhī”ti samādhiaṅgabhāvena paññā uddiṭṭhāti katvā",
  "tika-s0519t:447_2": "vuttaṃ. Tato eva aṭṭhakathāyaṃ “pītipharaṇatā”tiādīnañca atthasaṃvaṇṇanā katā. Tattha",
  "tika-s0519t:447_3": "“so imameva kāyaṃ vivekajena pītisukhena abhisandetī”tiādinā nayena pītiyā, sukhassa",
  "tika-s0519t:447_4": "ca pharaṇaṃ veditabbaṃ. Sesaṃ suviññeyyameva.",
  "tika-s0519t:448": "Samādhivasena samatho uddhaṭoti sabhāvavasena samatho uddhaṭo, na upakārakadhammavasenāti adhippāyo.",
  "tika-s0519t:449_0": "55. Rāgapaṭipakkhattā samādhissa “adhicittasikkhāya sikkhanto”ti vuttaṃ. Vuttanayānusārenāti",
  "tika-s0519t:449_1": "“sukhapaṇidhiādisamugghāṭanena appaṇihito”tiādinā. Ettha ca saṅkhārānaṃ khaṇabhaṅgurataṃ",
  "tika-s0519t:449_2": "sammadeva passantassa na rāgo patiṭṭhaṃ labhatīti aniccānupassanā rāgacaritassa sappāyā",
  "tika-s0519t:449_3": "vuttā, tathā saṅkhārānaṃ sabhāvadukkhataṃ sammadeva passantassa pakatiyāpi dukkhitesu",
  "tika-s0519t:449_4": "dukkhuppādanaṃ vaṇe khārodakasekasadisanti na doso patiṭṭhaṃ labhatīti dukkhānupassanā",
  "tika-s0519t:449_5": "dosacaritassa sappāyā vuttā, tathā saṅkhāresu sammadeva ghanavinibbhoge kate attasuññatāya",
  "tika-s0519t:449_6": "upaṭṭhahamānāya na moho patiṭṭhaṃ labhatīti anattānupassanā mohacaritassa sappāyā",
  "tika-s0519t:449_7": "vuttāti veditabbaṃ. Rāgapaṭipakkhattā samādhissa “adhicittasikkhāya sikkhanto”ti",
  "tika-s0519t:449_8": "vuttaṃ. Esa nayo itaresu. Sesamettha suviññeyyaṃ.",
  "tika-s0519t:450_0": "Khantibahulo uppannaṃ aratiṃ anabhiratiṃ abhibhuyya viharanto sukhena samādhiṃ adhigacchatīti",
  "tika-s0519t:450_1": "khantippadhānatāpi samathapakkhabhajanassa kāraṇaṃ vuttā. Uṭṭhānaṃ sampajjatīti sampannakāyikavīriyaṃ.",
  "tika-s0519t:450_2": "Sammākammantavāyāmānaṃ yo kāyikādivikappo vutto pāḷiyaṃ, so nesaṃ kāyikassa payogassa",
  "tika-s0519t:450_3": "samuṭṭhānavasena veditabbo.",
  "tika-s0519t:451_0": "“Khippādhigamo”ti iminā maggāsevanabhāvaṃ dasseti. “Vipassanāya vimuttādhigamo”ti",
  "tika-s0519t:451_1": "iminā vipassanānubhāvena samucchedavimutti vikkhambhanavimutti viya samathānubhāvenāti",
  "tika-s0519t:451_2": "dasseti. Lokiyehīti nissakkavacanaṃ. Mahantānanti uḷārānaṃ, paṇītānanti attho.",
  "tika-s0519t:452_0": "56. Tanti vicayahāraṃ. Visaṃvādanahetūnaṃ lobhādīnaṃ pāpadhammānaṃ. Sodhentoti yathā",
  "tika-s0519t:452_1": "saraṇādivisayā aññāṇādisaṃkilesā na pavattanti, evaṃ sodhento. Paripūrentāti yathā",
  "tika-s0519t:452_2": "sīlaṃ akhaṇḍādibhāvena paripuṇṇaṃ hoti anūnaṃ, evaṃ paripūrentā.",
  "tika-s0519t:453": "“Tathā paṭipajjanto”ti iminā satthu mahāpatikārabhāvo paripuṇṇo dassitoti paṭhamavāde “dassanābhūmiñca bhāvanābhūmiñcā”ti vuttaṃ.",
  "tika-s0519t:454": "Yassa atthāyāti yassa yassa pahānatthāya. Tathā paṭipannassāti yathā asubhajjhānādiṃ pādakaṃ katvā anāgāmimaggādiadhigamo hoti, tathā paṭipannassa.",
  "tika-s0519t:455": "Vadhitanti ghātitaṃ.",
  "tika-s0519t:456_0": "“Manussabhūto”ti idaṃ pubbāparāpekkhaṃ katvā “pitā manussabhūto khīṇāsavo”ti ca tathā",
  "tika-s0519t:456_1": "“mātā manussabhūtā”ti yojetabbaṃ. Bhedānurūpassa sāvanaṃ anussāvanaṃ, bhedānurūpena",
  "tika-s0519t:456_2": "vā vacanena viññāpanaṃ.",
  "tika-s0519t:457_0": "57. Manussattanti manussajātitā. Liṅgasampattīti purisabhāvo. Hetūti manovacīpaṇidhānasiddhiyā",
  "tika-s0519t:457_1": "saddhiṃ pubbahetusampadā. Satthāradassananti satthu sammukhībhāvo. Guṇasampattīti",
  "tika-s0519t:457_2": "abhiññāsamāpattilābho. Adhikāroti attano sarīranirapekkhaṃ satthu upakārakaraṇaṃ.",
  "tika-s0519t:457_3": "Chandatāti buddhabhāvāya daḷhacchandatā anivattidhammatā.",
  "tika-s0519t:458_0": "Na uppajjantīti pana atthīti “na me ācariyo atthi, sadiso me na vijjatī”tiādi imissā",
  "tika-s0519t:458_1": "lokadhātuyā ṭhatvā vadantena bhagavatā “kiṃ panāvuso sāriputta, atthetarahi añño",
  "tika-s0519t:458_2": "samaṇo vā brāhmaṇo vā bhagavato samasamo sambodhiyanti evaṃ puṭṭho ahaṃ, bhante,",
  "tika-s0519t:458_3": "‘no’ti vadeyya”nti vatvā tassa kāraṇaṃ dassetuṃ “aṭṭhānametaṃ anavakāso, yaṃ ekissā",
  "tika-s0519t:458_4": "lokadhātuyā dve arahanto sammāsambuddhā”ti imaṃ suttaṃ dassentena dhammasenāpatināva",
  "tika-s0519t:458_5": "buddhakhettabhūtaṃ imaṃ lokadhātuṃ ṭhapetvā aññattha anuppatti vuttā hotīti adhippāyo.",
  "tika-s0519t:459": "Khettapariggaho kato nāma hoti “idaṃ buddhakhettaṃ nāmā”ti.",
  "tika-s0519t:460_0": "Evaṃ ṭhānāṭṭhānabhāvaṃ gatāti vuttappakārena ṭhānabhūtā, vuttanayena vā aññepi yathārahaṃ",
  "tika-s0519t:460_1": "ṭhānāṭṭhānabhāvena pavattā. Sattapaññattiyā upādānabhūtāti indriyabaddhe khandhe sandhāya vadati.",
  "tika-s0519t:461": "58. Phalassa paccakkhakāritāti “imassa kammassa idaṃ phala”nti taṃtaṃkammaphalāvabodho. Appadānābhāvoti paccayasamavāye kammassa ekantato phaluppādanaṃ. Tenāha “katūpacitāna”nti.",
  "tika-s0519t:462": "59. Ajjhositavatthunāti taṇhābhinivesavasena abhiniviṭṭhavatthunā. Rūpabhavaarūpabhavādināti bhavataṇhā viya sayaṃ dasseti.",
  "tika-s0519t:463": "Khandhattayavasenāti sīlādikkhandhattayavasena. Paṭipadāvibhāgenāti “sabbatthagāminī”ti ādipaṭipadāya bhedena.",
  "tika-s0519t:464": "Tatthatatthagāminīti nirayādinibbānanti dvīsu gandhabbaṭṭhānesu tattha tattheva gamanasīlā. Sabbatthagāminīti yathāvuttesu sabbaṭṭhānesu ca gamanasīlā.",
  "tika-s0519t:465_0": "Sañjīvo kāḷasuttaṃ saṅghāto roruvo mahāroruvo tāpano mahātāpano avīcīti ete aṭṭha",
  "tika-s0519t:465_1": "mahānirayā. Ekekassa cattāri cattāri dvārāni, ekekasmiṃ dvāre cattāro cattāro gūthanirayādayoti",
  "tika-s0519t:465_2": "evaṃ soḷasa ussadaniraye vaṇṇenti.",
  "tika-s0519t:466": "Sakkasuyāmādiko jeṭṭhakadevarājā. Pajāpativaruṇaīsānādayo viya dutiyādiṭṭhānantarakārako paricārako.",
  "tika-s0519t:467_0": "Kilesakāmapakkheti “saṅkappo kāmo, rāgo kāmo, saṅkapparāgo kāmoti ettha vuttasaṅkappavasena",
  "tika-s0519t:467_1": "vuttaṃ. Sopi hi vibādhati, upatāpeti cāti kilesattasambhavato kilesakāmo vutto, na",
  "tika-s0519t:467_2": "kilesavatthubhāvato. Kāmapaṭisaṃyuttoti kāmarāgasaṅkhātena kāmena sampayutto, kāmapaṭibaddho",
  "tika-s0519t:467_3": "vā. Aññesu ca kāmapaṭisaṃyuttesu dhammesu vijjamānesu vitakke eva kāmasaddo dhātusaddo",
  "tika-s0519t:467_4": "niruḷhoti veditabbo vitakkassa kāmasaṅkappavuttiyā sātisayattā. Esa nayo byāpādadhātuādīsu.",
  "tika-s0519t:467_5": "Parassa, attano ca dukkhāpanaṃ vihiṃsā. Taṃ tu micchāhi vihiṃsā.",
  "tika-s0519t:468": "Bījādidhātunānattavasena khandhādinānattaṃ veditabbaṃ. Khandhoti dvidhābhūtaggo.",
  "tika-s0519t:469_0": "60. Ajjhāsayadhātūti ajjhāsayasabhāvo. Yathā gūthādīnaṃ sabhāvo eso yaṃ gūthādīheva",
  "tika-s0519t:469_1": "saṃsandati, evaṃ puggalānaṃ ajjhāsayassevesa sabhāvo, yaṃ dussīlādayo dussīlādikeheva saṃsandanti.",
  "tika-s0519t:470_0": "Saddhāmūlakattā kusalakiriyāya vuttaṃ “yaṃ saddhāvasenā”tiādi. Tathā hi vuttaṃ “saddhā",
  "tika-s0519t:470_1": "bīja”nti. Yaṃ lobhavasena, saddhāvasena ca dosavasena, saddhāvasena ca mohavasena,",
  "tika-s0519t:470_2": "saddhāvasena cāti yojetabbaṃ. Vīriyavasenāti sammappadhānavīriyavasena. Paññāvasenāti",
  "tika-s0519t:470_3": "maggasammādiṭṭhivasena.",
  "tika-s0519t:471_0": "Akusalassa kammassa katokāsatāya pāḷiyaṃ vuttattā “vipākāvaraṇena nivuta”nti vuttaṃ.",
  "tika-s0519t:471_1": "Taṃ pana nidassanamattaṃ daṭṭhabbaṃ kammāvaraṇādīhipi nivutatāya icchitattā. Tathā",
  "tika-s0519t:471_2": "hi yathā devadattaṃ kokālikaṃ sunakkhattaṃ licchaviputtanti udāhaṭaṃ, yadipi bhagavā",
  "tika-s0519t:471_3": "paṭivedhassa aṭṭhānataṃ disvā nibbedhabhāgiyadesanaṃ na deseti, vāsanābhāgiyaṃ pana",
  "tika-s0519t:471_4": "tathārūpassa deseti evāti dassento “saccappaṭivedha”ntiādimāha. Ajātasattuādīnanti",
  "tika-s0519t:471_5": "ādisaddena saccakādīnaṃ saṅgaho daṭṭhabbo. Tassāpi bhagavā anāgate vāsanatthāya dhammaṃ",
  "tika-s0519t:471_6": "desesi. Satthā hi “anāgate tambapaṇṇidīpe sāsanaṃ patiṭṭhahissatī”ti tatthāyaṃ kulaghare",
  "tika-s0519t:471_7": "nibbatto pabbajitvā kāḷabuddharakkhitatthero nāma pabhinnapaṭisambhido mahākhīṇāsavo",
  "tika-s0519t:471_8": "bhavissatīti idaṃ disvā dhammaṃ desesi, so ca tathā ahosīti.",
  "tika-s0519t:472_0": "Asampuṇṇeti ekantato vipākadānasamatthatāvasena pāripūriṃ anupagate. Diṭṭhupanissayadiṭṭhisahagatassa",
  "tika-s0519t:472_1": "kammaṃ sandhāya “kamme asampuṇṇe”ti vuttaṃ. Tenāha “kilesantarāya missakaṃ kammantarāyaṃ dassetvā”ti.",
  "tika-s0519t:473_0": "61. Diṭṭhi panettha padhānabhāvena pāḷiyaṃ gahitā sīlabbataparāmāsassa adhippetattā.",
  "tika-s0519t:473_1": "Tathā hi vuttaṃ “yathā puṇṇañca govatikaṃ, acelañca kukkuravatika”nti. Asampuṇṇattā",
  "tika-s0519t:473_2": "eva hi tassa micchādiṭṭhikammasamādānassa tesaṃ bhagavā “cattārimāni, puṇṇa, kammānī”tiādinā",
  "tika-s0519t:473_3": "dhammaṃ desesi. Tāya ca desanāya te taṃ diṭṭhiṃ paṭinissajjitvā sammatte patiṭṭhahiṃsu.",
  "tika-s0519t:474_0": "62. Paguṇatāya vodānaṃ paguṇavodānaṃ. Tadeva paṭhamajjhānādīhi vuṭṭhahitvā dutiyajjhānādiadhigamassa",
  "tika-s0519t:474_1": "paccayattā vuṭṭhānaṃ nāma hotīti āha “vuṭṭhānaṃ paguṇavodāna”nti. Bhavaṅgavuṭṭhānaṃ",
  "tika-s0519t:474_2": "bhavaṅguppatti. Bhavaṅgacitte hi uppanne taṃsamaṅgisamāpattito vuṭṭhito nāma hoti.",
  "tika-s0519t:474_3": "Saññāvedayitaapagamo eva apagamavimokkho.",
  "tika-s0519t:475_0": "Idaṃ vuṭṭhānanti idaṃ yathāvuttaṃ kosallaṃ vuṭṭhānahetubhāvato vuṭṭhānaṃ. Tathā hi",
  "tika-s0519t:475_1": "vuttaṃ “vodānampi tamhā tamhā samādhimhā vuṭṭhāna”nti. Imāya pana vuṭṭhānapāḷiyā",
  "tika-s0519t:475_2": "asaṅgahitattā “nirodhasamāpattiyā vuṭṭhānaṃ pāḷimuttakavuṭṭhānaṃ nāmā”ti sammohavinodaniyaṃ",
  "tika-s0519t:475_3": "vuttaṃ. Ye pana “nirodhato phalasamāpattiyā vuṭṭhāna”nti pāḷiyaṃ natthīti vadeyyuṃ,",
  "tika-s0519t:475_4": "te “nirodhā vuṭṭhahantassa nevasaññānāsaññāyatanaṃ phalasamāpattiyā anantarapaccayena",
  "tika-s0519t:475_5": "paccayo”ti imāya pāḷiyā paṭisedhetabbā.",
  "tika-s0519t:476_0": "63. Ayaṃ cassa āsayoti ettha āsayajānanādinā yehi indriyehi yehi paroparehi sattā",
  "tika-s0519t:476_1": "kalyāṇapāpāsayādikā honti, tesaṃ pajānanaṃ vibhāvetīti veditabbaṃ. Evañca katvā indriyaparopariyattaāsayānusayañāṇānaṃ",
  "tika-s0519t:476_2": "visuṃ asādhāraṇatā, indriyaparopariyattanānādhimuttikatāñāṇānaṃ visuṃ balatā ca siddhā hoti.",
  "tika-s0519t:477": "Thāmagatoti ettha thāmagamanaṃ nāma aññesaṃ asādhāraṇo kāmarāgādīnaṃ eva āveṇiko sabhāvo veditabbo, yato “thāmagato anusayaṃ pajahatī”ti vuttaṃ.",
  "tika-s0519t:478_0": "Āvajjanamatteneva sarati ākaṅkhāyattavuttikattā. Vuttañhi “ākaṅkhapaṭibaddhaṃ buddhassa",
  "tika-s0519t:478_1": "bhagavato ñāṇaṃ, manasikārapaṭibaddhaṃ buddhassa bhagavato ñāṇa”ntiādi. Sabbaññutaññāṇaṃ",
  "tika-s0519t:478_2": "viya hi sabbaṃ bhagavato ñāṇaṃ parikammanirapekkhanti.",
  "tika-s0519t:479_0": "64. Upakkilesavimuttattāti ettha cittādi eva upakkilesā, nibbattakassa vā kammassa",
  "tika-s0519t:479_1": "pāribandhakilesā. Kasiṇakammaparikammajhānanibbattanakasiṇabhāvo cuddasavidhena cittaparidamanaṃ",
  "tika-s0519t:479_2": "abhiññābhinīhāroti sabbatthāpi vīriyabalassa bahūpakārattā vuttaṃ “vīriyabhāvanābalanibbatta”nti.",
  "tika-s0519t:479_3": "Dibbasadisattāti dibbe bhavanti dibbaṃ, yathāvuttaṃ pasādacakkhu, dibbaṃ viyāti dibbaṃ,",
  "tika-s0519t:479_4": "aggataṃ abhiññāṇaṃ. Dibbavihāro cattāri rūpāvacarajjhānāni. Tesaṃ vasena nibbattitvā",
  "tika-s0519t:479_5": "paṭiladdhabbattā dibbaṃ, tena dibbahetukattā dibbanti vuttanti dasseti. Dibbavihārasannissitattāti",
  "tika-s0519t:479_6": "rūpāvacaracatutthajjhānena nissayapaccayena nibbattattā, tena dibbanissitaṃ dibbanti",
  "tika-s0519t:479_7": "dasseti. Divusaddaṃ akkharacintakā kīḷādīsu paṭhantīti vuttaṃ “taṃ sabbaṃ saddasatthānusārena",
  "tika-s0519t:479_8": "veditabba”nti. Purimā hi tayo atthā kīḷatthassa vasena, itare jutigatiatthavaseneva dassitāti.",
  "tika-s0519t:480_0": "Manussūpacāranti manussagocaraṃ. Daṭṭhuṃ na sakkā ittarakhaṇattā khaṇapaccuppannassa.",
  "tika-s0519t:480_1": "“Āsannacutikā”tiādinā santatipaccuppannavasena “cavamāne upapajjamāne”ti vuttanti",
  "tika-s0519t:480_2": "dasseti. “Mohanissandayuttattā”tiādinā sattānaṃ hīnapaṇītattādibhāvassa mohādikammanidānahetukataṃ,",
  "tika-s0519t:480_3": "nissandaphalatañca dasseti. Dibbacakkhussa pādakaṃ etesanti dibbacakkhupādakāni.",
  "tika-s0519t:480_4": "Tena vuttaṃ “dibbacakkhunā saheva ijjhantī”ti. Tāni hissa paribhaṇḍañāṇāni.",
  "tika-s0519t:481_0": "Samādīyantīti samādānāni, kammāni samādānāni etesanti kammasamādānā. Samādātabbanānāvidhakammāti",
  "tika-s0519t:481_1": "attho purime atthe, dutiye pana kammāni samādāpentīti kammasamādānā, micchādiṭṭhiyā",
  "tika-s0519t:481_2": "kammasamādānā micchādiṭṭhikammasamādānā, hetuatthe cetaṃ karaṇavacanaṃ.",
  "tika-s0519t:482_0": "Taṃ vācanti taṃ ariyānaṃ upavadanavācaṃ. Taṃ cittanti samuṭṭhāpakacittaṃ. Taṃ diṭṭhinti",
  "tika-s0519t:482_1": "yena micchāgāhena ariye anuddhaṃseti, micchābhinivesaṃ. Ayampettha attho – yathā",
  "tika-s0519t:482_2": "nāma hetusampannassa bhikkhuno visuddhaṃ sīlaṃ, samādhiñca sampādetvā ṭhitassa dandho",
  "tika-s0519t:482_3": "satuppādo khippābhiññāya diṭṭheva dhamme aññā, sati vā upādisese anāgāmitā. Evamevaṃ",
  "tika-s0519t:482_4": "yo ariyūpavādī yathāvuttacittadiṭṭhīhi apakkamitvā appatirūpaṃ sabhāvaṃ “mayā, bhante,",
  "tika-s0519t:482_5": "tumhākaṃ upari vutta’nti accayadesanāya te na khamāpeti, so kāyassa bhedā niraye",
  "tika-s0519t:482_6": "evāti. Tesu pasannacittassa khamāpanañhettha tesaṃ vācādīnaṃ pahānaṃ paṭinissaggova.",
  "tika-s0519t:482_7": "Ito sāvajjataraṃ nāma aññaṃ natthi sabbānatthavidhānato, sabbahitasukhaparidhaṃsanato ca.",
  "tika-s0519t:483_0": "Kāyassa bhedāti idha kāyasaddo attabhāvapariyāyoti āha “upādinnakkhandhapariccāgā”ti.",
  "tika-s0519t:483_1": "Tadanantaranti tassa maraṇasaṅkhātassa khandhapariccāgassa anantaraṃ. Abhinibbattakkhandhattho",
  "tika-s0519t:483_2": "parasaddo, anorimabhūtavatthuvisayo vā siyā, avadhivisesanamattaṃ vā. Tesu purimaṃ",
  "tika-s0519t:483_3": "sandhāyāha “abhinibbattakkhandhaggahaṇe”ti, pacchimassa pana vasena “cutito uddha”nti.",
  "tika-s0519t:484": "Vuttavipariyāyenāti “suṭṭhu caritaṃ, sobhanaṃ vā carita”ntiādinā. Hanananti ghātanaṃ.",
  "tika-s0519t:485_0": "Kāraṇākāraṇanti ṭhānāṭṭhānaṃ. Cetanācetanāsampayuttadhamme nirayādinibbānagāmipaṭipadābhūte",
  "tika-s0519t:485_1": "kammanti gahetvā āha “kammaparicchedamevā”ti. Kammavipākantaraṃ kammavipākaviseso",
  "tika-s0519t:485_2": "kammavipākassa vibhāgo. Appetuṃ na sakkoti aṭṭhamanavamabalāni viya, taṃsadisaṃ iddhividhañāṇaṃ",
  "tika-s0519t:485_3": "viya vikubbituṃ, etenassa balasadisatañca nivāreti. Jhānādiñāṇaṃ viya vā appetuṃ,",
  "tika-s0519t:485_4": "vikubbituñca. Yadipi hi jhānādipaccavekkhaṇāñāṇaṃ idha chaṭṭhaṃ balanti tassa savitakkasavicāratā",
  "tika-s0519t:485_5": "vuttā, tathāpi jhānādīhi vinā paccavekkhaṇā natthīti jhānādisahagataṃ ñāṇaṃ tadantogadhaṃ",
  "tika-s0519t:485_6": "katvā evaṃ vuttaṃ. Atha vā sabbaññutaññāṇaṃ jhānādikiccaṃ viya na sabbaṃ balakiccaṃ",
  "tika-s0519t:485_7": "kātuṃ sakkotīti dassetuṃ “jhānaṃ hutvā appetuṃ, iddhi hutvā vikubbituñca na sakkotī”ti",
  "tika-s0519t:485_8": "vuttaṃ, na pana kassaci balassa jhānaiddhibhāvoti daṭṭhabbaṃ.",
  "tika-s0519t:486": "Vicayahārasampātavaṇṇanā niṭṭhitā.",
  "tika-s0519t:487": "3. Yuttihārasampātavaṇṇanā",
  "tika-s0519t:488_0": "65. Paṭipakkhapaṭibāḷhā kusalā dhammā uppajjitumeva na sakkonti, uppannāpi sammadeva",
  "tika-s0519t:488_1": "attano kiccaṃ kātuṃ asamatthatāya anuppannasadisāti paṭipakkhanivāraṇena kusalānaṃ",
  "tika-s0519t:488_2": "dhammānaṃ kiccakaraṇabhāvaṃ dassetuṃ “manacchaṭṭhāni…pe… bhavissatī”ti vuttaṃ. Viharantassāti",
  "tika-s0519t:488_3": "viharaṇahetu. Viharantoti etthāpi eseva nayo, tena rakkhitacittatā vuttanayena ekantato",
  "tika-s0519t:488_4": "sammāsaṅkappagocaratāya ca saṃvattatīti dasseti. Vuttanayenāti micchāsaṅkappānaṃ",
  "tika-s0519t:488_5": "avasaraṃ adatvā visodhitanekkhammādivitakkatāya. Aviparītamevāti kāyādiasubhādito",
  "tika-s0519t:488_6": "ādānaṃ. Vinipātabhayanti duggatibhayaṃ. Sabbopi cāyamatthoti “sammāsaṅkappagocaro",
  "tika-s0519t:488_7": "sammādiṭṭhi bhavissatī”tiādīsu attho yuttiyā yutto eva anarūpakāraṇabhāvato.",
  "tika-s0519t:489": "Yuttihārasampātavaṇṇanā niṭṭhitā.",
  "tika-s0519t:490": "4. Padaṭṭhānahārasampātādivaṇṇanā",
  "tika-s0519t:491_0": "66. Yasmā vā saṃkilesato rakkhitacittassa tīṇi sucaritāni pāripūriṃ gacchanti, tasmā",
  "tika-s0519t:491_1": "rakkhitacittassāti ettha yāyaṃ rakkhitacittatā, sā kāyasucaritādīnaṃ tiṇṇaṃ sucaritānaṃ",
  "tika-s0519t:491_2": "padaṭṭhānanti evamettha attho veditabbo. Attādhīnanti attaparādhīnaṃ.",
  "tika-s0519t:492": "Tato evāti kāraṇaggahaṇena phalassa gahitattā eva.",
  "tika-s0519t:493": "68. Tattha itisaddoti “paripālīyatī”ti itisaddo.",
  "tika-s0519t:494_0": "73-4. Pāḷiyaṃ pañcindriyāni tīhi khandhehi saṅgahitānīti ettha saddhāvīriyasatindriyehi",
  "tika-s0519t:494_1": "pātimokkhādi tividhaṃ sīlaṃ gahitaṃ sodhetabbattā. Tesanti tehi sīlakkhandho saṅgahito.",
  "tika-s0519t:494_2": "Samādhipaññindriyehi samādhipaññākkhandhā gahitāti pākaṭoyamattho, tathā sesampīti",
  "tika-s0519t:494_3": "āha “ito paresu…pe… vuttanayamevā”ti.",
  "tika-s0519t:495": "76. Hetuhetusamuppannapaccayapaccayuppannasaṅkhātassāti ettha hetupaccayavibhāgo heṭṭhā vuttoyeva.",
  "tika-s0519t:496": "Padaṭṭhānahārasampātādivaṇṇanā niṭṭhitā.",
  "tika-s0519t:497": "Missakahārasampātavaṇṇanā",
  "tika-s0519t:498_0": "Idāni yasmā suttesu hārānaṃ yojanānayadassanattā hārasampātadesanā hāravibhaṅgadesanā",
  "tika-s0519t:498_1": "viya na hārasarūpamattadassanattā, tasmā peṭakopadese āgatanayānusārena aparehi vipariyāyehi",
  "tika-s0519t:498_2": "hārasampātayojanāvidhiṃ dassento “apicā”tiādimāha. Tattha vijjāvijjāya kusalākusalacittappavattiyā",
  "tika-s0519t:498_3": "alobhādosalobhadosāpi paramparabhāvena pavattanti nidānabhāvatoti dassento “cha dhammā…pe…",
  "tika-s0519t:498_4": "mūlānī”ti āha. Yathā ca nidānabhāvena pubbaṅgamatā, evaṃ attano vasevattanenāpi pubbaṅgamatā",
  "tika-s0519t:498_5": "labbhatevāti vuttaṃ “sādhipatikānaṃ adhipati, sabbacittuppādānaṃ indriyānī”ti. Alobhassāti",
  "tika-s0519t:498_6": "alobhayuttassa cittuppādassa. Nekkhammacchandenāti kusalacchandena. Nekkhammasaddo",
  "tika-s0519t:498_7": "pabbajjādīsu niruḷho. Vuttañhi –",
  "tika-s0519t:499": "“Pabbajjā paṭhamaṃ jhānaṃ, nibbānañca vipassanā;",
  "tika-s0519t:500": "Sabbepi kusalā dhammā, ‘nekkhamma’nti pavuccare”ti. –",
  "tika-s0519t:501_0": "Tesu idha kusalā dhammā adhippetā. Tena vuttaṃ “kusalacchandenā”ti. Nekkhammacchandena",
  "tika-s0519t:501_1": "upanissayabhūtena, na adhipatibhūtena. Idaṃ vuttaṃ hoti – alobhappadhāno ce cittuppādo",
  "tika-s0519t:501_2": "hoti, nekkhammacchandena upanissayabhūtena mano tassa pubbaṅgamo hoti. Sesapadadvayepi eseva nayo.",
  "tika-s0519t:502_0": "Yadaggena tesaṃ dhammānaṃ mano pubbaṅgamaṃ, tadaggena tesaṃ jeṭṭhaṃ, padhānañcāti",
  "tika-s0519t:502_1": "vuttaṃ “manoseṭṭhāti mano tesaṃ dhammāna”ntiādi. Manomayatā manena katādibhāvo, so",
  "tika-s0519t:502_2": "ca manassa tesaṃ sahajātādinā paccayabhāvo evāti vuttaṃ “manomayāti…pe… paccayo”ti.",
  "tika-s0519t:502_3": "Te panāti ettha pana-saddo visesatthadīpako, tenetaṃ dasseti – yadipi tesaṃ dhammānaṃ",
  "tika-s0519t:502_4": "chandādayopi paccayā eva, indriyādipaccayena pana savisesaṃ paccayabhūtassa manasseva",
  "tika-s0519t:502_5": "vaseneva vuttaṃ “manomayā”ti. Tattha chandasamudānītāti yathāvuttanekkhammādichandena",
  "tika-s0519t:502_6": "sammā uddhamuddhaṃ nītā, tato samudāgatāti attho. Tato eva nekkhammavitakkādito samuppannattā",
  "tika-s0519t:502_7": "anāvilasaṅkappasamuṭṭhānā. Tajjāmanoviññāṇadhātusamphassena sahādhiṭṭhānato phassasamodhānā.",
  "tika-s0519t:502_8": "“Phuṭṭho, bhikkhave, vedeti, phuṭṭho sañjānāti, phuṭṭho cetetī”ti hi vuttaṃ. Idaṃ",
  "tika-s0519t:502_9": "manokammanti kāyaṅgavācaṅgacopanaṃ akatvā saddhāsamannāgatena pasannena manasā pavattaṃ",
  "tika-s0519t:502_10": "idaṃ kusalaṃ manokammaṃ. Taṃ pana anabhijjhāsahagataṃ, abyāpādasahagataṃ, sammādiṭṭhisahagatanti tividhaṃ hoti.",
  "tika-s0519t:503_0": "Bhāsatīti avisaṃvādanādinā vācaṅgacopanāvasena pavattentiyā vacīviññattiyā sādhetabbaṃ",
  "tika-s0519t:503_1": "sādhetīti attho, tena kāyadvārato pavattakusalavacīkammampi saṅgahitaṃ hoti. Tathā",
  "tika-s0519t:503_2": "hi vakkhati “vacīviññattivipphārato, tathā sādiyanato ca bhāsatī”ti. Sabbampi vacīkammaṃ",
  "tika-s0519t:503_3": "saccādivasena catubbidhaṃ. Karotīti attano, paresañca hitāhitāni kāraṇākāraṇehi kāyaṅgacopanāvasena",
  "tika-s0519t:503_4": "pavattentiyā kāyaviññattiyā sādhetabbaṃ sādhetīti attho, tena vacīdvārato pavattakusalakāyakammampi",
  "tika-s0519t:503_5": "saṅgahitaṃ hoti. Tathā ca vakkhati “kāyaviññattivipphārato, tathā sādiyanato ca karotī”ti.",
  "tika-s0519t:503_6": "Kammapathavasena gayhamāne pāṇātipātādivasena taṃ tividhaṃ hoti. Tenāha “iti dasakusalakammapathādassitā”ti.",
  "tika-s0519t:503_7": "Dasapuññakiriyavatthuvasenāpi gāthāya attho yujjati. Tathā hi vakkhati “so pasannacitto”tiādi.",
  "tika-s0519t:503_8": "Bhāsati vā karoti vā kevalaṃ manasā pavattatīti aniyamattho vā-saddo. Tathā ceva saṃvaṇṇitaṃ.",
  "tika-s0519t:504_0": "Dasavidhassa kusalakammassāti dasavidhassa kusalakammapathakammassa, vakkhamānanayena",
  "tika-s0519t:504_1": "vā dasapuññakiriyavatthusaṅkhātassa kusalakammassa. Nanu tattha dānādimayaṃ tividhameva",
  "tika-s0519t:504_2": "puññakiriyavatthu vuttanti? Saccaṃ, taṃ pana itaresaṃ tadantogadhattā.",
  "tika-s0519t:505_0": "“Sukhamanvetī”ti saṅkhepena vuttaṃ sukhānugamaṃ vitthārena dassento “idhassu puriso”tiādimāha.",
  "tika-s0519t:505_1": "Tattha evaṃ santanti evaṃ bhūtaṃ, appahīnānusayo hutvā sukhavedanīyaphassasambhūtanti attho.",
  "tika-s0519t:506_0": "Tattha “yaṃ mano”tiādinā gāthātthavasena catusaccaṃ niddhāreti. Ādito vavatthāpitesu",
  "tika-s0519t:506_1": "khandhādīsu khandhamukhena saccānaṃ kathitattā sattānaṃ bhinnarucibhāvato nānānayehi",
  "tika-s0519t:506_2": "vipassanābhūmikosallatthaṃ, pubbāparasambandhadassanatthañca evaṃ vuttaṃ “evaṃ…pe…",
  "tika-s0519t:506_3": "niddhāretabbānī”ti. Saccamukhena assādādike niddhāretvā desanāhārasampātaṃ yojetuṃ",
  "tika-s0519t:506_4": "“tattha samudayenā”tiādimāha, taṃ vuttanayameva. Yañhettha aññampi atthato na vibhattaṃ,",
  "tika-s0519t:506_5": "taṃ heṭṭhā vuttanayattā, uttānatthattā cāti veditabbaṃ.",
  "tika-s0519t:507_0": "Mananalakkhaṇeti mananalakkhaṇahetu. “Mananalakkhaṇenā”ti vā pāṭho. Īhābhāvato byāpārābhāvato.",
  "tika-s0519t:507_1": "Yena pasādena samannāgatattā mano “pasanno”ti vutto, tassa pasādassa kiccaṃ mane",
  "tika-s0519t:507_2": "āropetvā āha “akālusiyato, ārammaṇassa okappanato ca pasannenā”ti. Tathā sādiyanatoti",
  "tika-s0519t:507_3": "vācāya vattabbaṃ avatvāva phassasādiyanato anujānato. Dutiye tathā sādiyanatoti kāyena",
  "tika-s0519t:507_4": "kātabbaṃ yathā kataṃ hoti, tathā vācāya saṃvidhānato. Tathā pasutattāti yathā sukhamanveti,",
  "tika-s0519t:507_5": "tathā upacitattā evāti attho. Tatoti tato kāraṇā, manasā pasannena, bhāsanena, karaṇena",
  "tika-s0519t:507_6": "ca hetunāti vuttaṃ hoti. Anaññatthāti etasmiṃ pana atthe. Tatoti tato eva. Yo hi",
  "tika-s0519t:507_7": "pasannamano tena yaṃ bhāsanaṃ, karaṇañca, tato eva naṃ sukhamanvetīti vuttaṃ hoti.",
  "tika-s0519t:507_8": "Sātabhāvatoti sātavedanābhāvato. Iṭṭhabhāvatoti manāpabhāvato. Kammato vipākuppattiphaladānasamatthabhāvena",
  "tika-s0519t:507_9": "kammassa nibbattattā vipākasseva anibbattattāti āha “katū…pe… anvetīti vutta”nti",
  "tika-s0519t:507_10": "kāraṇāyatta vuttitoti katabhāvahetukattā kammassāti adhippāyo. Asaṅkantitoti yasmiṃ",
  "tika-s0519t:507_11": "santāne kammaṃ nibbattaṃ, tadaññasantānā saṅkamanato.",
  "tika-s0519t:508_0": "Ādhipaccayogatoti sahajātādhipativasena ādhipaccayuttattā. Sahajātadhammānañhi taṃsampayuttassa",
  "tika-s0519t:508_1": "manassa vasena pubbaṅgamatā idhādhippetā. Tato evāti ādhipaccayogato eva. Manassāti",
  "tika-s0519t:508_2": "upayogatthe sāmivacanaṃ. Tesaṃ dhammānanti sambandho. Kusalabhāvo yujjati pasādassa",
  "tika-s0519t:508_3": "yonisomanasikārahetukattā. Nanu vibhajjabyākaraṇesu tesaṃ sāvakānaṃ saddhā uppajjatīti?",
  "tika-s0519t:508_4": "Nāyaṃ saddhā, tadākārā pana akusalā dhammā tathā vuccantīti veditabbaṃ. Tathā hi",
  "tika-s0519t:508_5": "vakkhati “nāyaṃ pasādo”tiādi. Sukhaṃ anvetīti yujjati kammassa phaladāne samatthabhāvato.",
  "tika-s0519t:508_6": "Yathā hi kataṃ kammaṃ phaladānasamatthaṃ hoti, tathā kataṃ upacitanti vuccatīti.",
  "tika-s0519t:509_0": "Manopavicārā idha nekkhammasitā somanassūpavicārā, upekkhūpavicārā ca veditabbā kusalādhikārattā.",
  "tika-s0519t:509_1": "Te pana yasmā cittaṃ nissāyeva pavattanti, nānissāya, tasmā vuttaṃ “mano manopavicārānaṃ",
  "tika-s0519t:509_2": "padaṭṭhāna”nti. Kusalapakkhassa padaṭṭhānanti ettha kusalo tāva phasso kusalassa",
  "tika-s0519t:509_3": "vedanākkhandhassa saññākkhandhassa saṅkhārakkhandhassa sahajātādinā paccayo hoti.",
  "tika-s0519t:509_4": "“Phuṭṭho, bhikkhave, vedeti, phuṭṭho sañjānāti, phuṭṭho cetetī”ti vuttaṃ. Evaṃ vedanādīnampi",
  "tika-s0519t:509_5": "veditabbaṃ. Saddhādīnampi paccayabhāve vattabbameva natthi. Sabbassāti catubhūmakassa.",
  "tika-s0519t:509_6": "Kāmāvacarā hi kusalā dhammā yathārahaṃ catubhūmakassāpi kusalassa paccayā honti,",
  "tika-s0519t:509_7": "evaṃ itarabhūmakāpi.",
  "tika-s0519t:510_0": "“Pasannena manasā bhāsatī”ti vuttattā visesato sammāvācāpaccayaṃ bhāsanaṃ idhādhippetanti",
  "tika-s0519t:510_1": "vuttaṃ “bhāsatīti sammāvācā”ti. Tatthāyamadhippāyo “bhāsatīti yamidaṃ padaṃ, iminā",
  "tika-s0519t:510_2": "sammāvācā gahitā hotī”ti. Karotīti sammākammantoti etthāpi eseva nayo. Suparisuddhe",
  "tika-s0519t:510_3": "kāyavacīkamme ṭhitassa ājīvapārisuddhi, na itarassāti vuttaṃ “te sammāājīvassa padaṭṭhāna”nti.",
  "tika-s0519t:510_4": "Tattha teti sammāvācākammantā. Yasmā pana ājīvaṭṭhamake sīle patiṭṭhitassa uppannānuppannānaṃ",
  "tika-s0519t:510_5": "akusaladhammānaṃ pahānānuppādanāni, anuppannuppannānaṃ kusaladhammānaṃ uppādanapāripūriyā",
  "tika-s0519t:510_6": "ca sambhavanti, tathā sammāvāyāme ṭhitasseva kāyādīsu subhasaññādividdhaṃsinī sammāsati",
  "tika-s0519t:510_7": "sambhavati, tasmā vuttaṃ “sammāājīvo…pe…padaṭṭhāna”nti. Jeṭṭhakasīlaṃ pātimokkhasaṃvaro,",
  "tika-s0519t:510_8": "saddhāsādhano ca soti āha “taṃ sīlassa padaṭṭhāna”nti.",
  "tika-s0519t:511": "Tesanti kāyavacīkammānaṃ. Kammapaccayatāyāti kusalakammahetukatāya.",
  "tika-s0519t:512": "Padattho ca vuttanayenāti “mananato ārammaṇavijānanato”tiādinā.",
  "tika-s0519t:513_0": "Ayaṃ āvaṭṭoti ayaṃ sabhāgavisabhāgadhammāvaṭṭanavasena āvaṭṭo. Ettha hi kusalamūlasammattamaggādiniddhāraṇā",
  "tika-s0519t:513_1": "sabhāgadhammāvaṭṭanā. Avijjābhavataṇhānaṃ niddhāraṇā visabhāgadhammāvaṭṭanā.",
  "tika-s0519t:514_0": "Vibhattihāre padaṭṭhānabhūmivibhāgā vuttanayā, suviññeyyā cāti dhammavibhāgameva",
  "tika-s0519t:514_1": "dassento “nayida”ntiādimāha. Tattha “nayidaṃ yathārutavasena gahetabba”nti suttassa",
  "tika-s0519t:514_2": "neyyatthataṃ vatvā “yohī”tiādinā taṃ vivarati. “Dukkhameva anvetī”ti kasmā vuttaṃ,",
  "tika-s0519t:514_3": "nanu yattha katthaci hitesitā kusalamevāti? Nayidamīdisaṃ sandhāya vuttaṃ, adhammaṃ",
  "tika-s0519t:514_4": "pana dhammoti, dhammañca pana adhammoti dīpanena lokassa sabbānatthabījabhūtesu sakalahitasukhupāyapaṭikkhepakesu",
  "tika-s0519t:514_5": "titthakaresu asantaguṇasambhāvanavasena pavattamicchādhimokkhaṃ sandhāya vuttaṃ.",
  "tika-s0519t:514_6": "Yo hi loke appamattakampi puññaṃ kātukāmaṃ pāpikaṃ diṭṭhiṃ nissāya paṭibāhati, sopi",
  "tika-s0519t:514_7": "gārayho, kimaṅgaṃ pana ariyavinaye sammāpaṭipattiṃ paṭibāhantesūti dukkhaphalāva",
  "tika-s0519t:514_8": "tattha sambhāvanāpasaṃsā payirupāsanā. Tathā hi vuttaṃ – “na kho ahaṃ, moghapurisa,",
  "tika-s0519t:514_9": "arahattassa maccharāyāmi, apica tuyhevetaṃ pāpakaṃ diṭṭhigataṃ…pe… dīgharattaṃ ahitāya",
  "tika-s0519t:514_10": "dukkhāya saṃvattatī”ti, “yo nindiyaṃ pasaṃsati, sabbassāpi anatthassa mūlaṃ bālūpasevanā”ti ca.",
  "tika-s0519t:515": "Idañhi suttanti “manopubbaṅgamā…pe…pada”nti paṭhamaṃ gāthaṃ sandhāya vadati. Etassāti saṃvaṇṇiyamānasuttassa.",
  "tika-s0519t:516": "Kiccapaññattīti adhipatipaccayasaṅkhātassa kiccassa paññāpanaṃ. Padhānapaññattīti padhānabhāvassa paññāpanā. Sahajātapaññattīti tesaṃ dhammānaṃ manasā sahabhāvapaññāpanā.",
  "tika-s0519t:517": "Mahābhūtātīti itisaddo ādiattho, tena mahābhūtāvinābhāvī sabbo rūpadhammo saṅgayhati.",
  "tika-s0519t:518_0": "“Manopubbaṅgamā”ti samāsapade “mano”ti padaṃ tadavayavamattanti āha “neva padasuddhī”ti.",
  "tika-s0519t:518_1": "Tenevāha “manopubbaṅgamāti padasuddhī”ti. “Chāyāva anapāyinī”ti idaṃ sukhānugamassa",
  "tika-s0519t:518_2": "udāharaṇamattaṃ, na yathādhippetatthaparisamāpanaṃ. “Sukhamanvetī”ti pana yathādhippetatthaparisamāpananti",
  "tika-s0519t:518_3": "vuttaṃ “padasuddhi ceva ārambhasuddhi cā”ti.",
  "tika-s0519t:519_0": "Ekattatāti manopubbaṅgamādisāmaññaṃ sandhāya vadati. Evaṃ sesesupi. Vemattatā “manopubbaṅgamā”tiādinā",
  "tika-s0519t:519_1": "sāmaññato vuttadhamme pasādo dhāraṇāya nivattetvā pasannasaṅkhāte visese avaṭṭhāpanato.",
  "tika-s0519t:519_2": "Sesesupi eseva nayo. Pasādo sinehasabhāvo, assaddhiyaṃ viya lūkhasabhāvaṃ dosaṃ vinodetīti",
  "tika-s0519t:519_3": "āha “byāpādavikkhambhanato”ti. Bahiddhāti saddheyyavatthuṃ sandhāyāha. Okappanatoti",
  "tika-s0519t:519_4": "ārammaṇaṃ anupavisitvā anupakkhanditvā saddahanato.",
  "tika-s0519t:520_0": "Deyyadhammādayoti ettha ādisaddena saṃvegahirottappakasiṇamaṇḍalādayo saṅgayhanti.",
  "tika-s0519t:520_1": "Iṭṭhārammaṇādayoti ādisaddena iṭṭhamajjhattārammaṇā, dvāradhammā, manasikāroti evamādīnaṃ",
  "tika-s0519t:520_2": "saṅgaho daṭṭhabbo. Tathā phassoti yathā vedanādīnaṃ iṭṭhārammaṇādayo paccayo, evaṃ",
  "tika-s0519t:520_3": "phassopīti paccayatāsāmaññameva upasaṃharati tathā-saddo. Vedanādīnanti hi vedanādayo",
  "tika-s0519t:520_4": "tayo khandhā gahitā. Viññāṇassa vedanādayoti nāmarūpaṃ sandhāya vadati.",
  "tika-s0519t:521_0": "“Sīlamayassa adoso padaṭṭhāna”nti vuttaṃ khantipadhānattā sīlassa. Adhiṭṭhātīti anuyuñjati",
  "tika-s0519t:521_1": "uppādeti. Soti evaṃ kusalacittaṃ bhāvento. “Anuppannāna”ntiādinā bhāvanāpahānasamāropanāni",
  "tika-s0519t:521_2": "dassento nibbedhabhāgiyavasena gāthāya atthaṃ vicinitvā samāropeti, evampi sakkā",
  "tika-s0519t:521_3": "yojetunti vāsanābhāgiyavasena padaṭṭhānaniddese udāharīyati.",
  "tika-s0519t:522": "Evaṃ “manopubbaṅgamā dhammā”ti gāthāya vasena hārasampātayojanāvidhiṃ dassetvā idāni gāthāntarena dassetuṃ “tathā dadato puñña”ntiādimāha. Tattha bhāvanāmayanti paññābhāvanāmayaṃ.",
  "tika-s0519t:523": "“Alobho kusalamūla”ntiādi dānādīnaṃ alobhādipadhānattā vuttaṃ, sabbattha ca “vutta”nti padaṃ ānetvā yojetabbaṃ. Tesanti rāgādīnaṃ. Nissaraṇanti ca parinibbānameva sandhāya vadati.",
  "tika-s0519t:524_0": "Pariccāgasīlo alobhajjhāsayo kāmesu ādīnavadassāvī sammadeva sīlaṃ paripūretīti āha",
  "tika-s0519t:524_1": "“dadato…pe… padaṭṭhāna”nti. Idha oḷārikā nāma kilesā vītikkamāvatthānaṃ, tappahānaṃ",
  "tika-s0519t:524_2": "tadaṅgappahānena veditabbaṃ. Majjhimānanti pariyuṭṭhānāvatthānaṃ. Sukhumānanti anusayāvatthānaṃ.",
  "tika-s0519t:524_3": "Katāvībhūmi nti khīṇāsavabhūmiṃ.",
  "tika-s0519t:525_0": "Dadatoti maggasahagatena alobhena sadevakassa lokassa abhayadānaṃ dadato. Puññanti",
  "tika-s0519t:525_1": "lokuttarakusalaṃ. Saṃyamatoti maggapariyāpannehi sammāvācākammantājīvehi diṭṭhekaṭṭhādisaṃkilesato",
  "tika-s0519t:525_2": "maggasaṃyamena saṃyamantassa. Veranti pāṇātipātādipāpaṃ. Kusaloti maggasammādiṭṭhiyā",
  "tika-s0519t:525_3": "kusalo vicakkhaṇo. Jahāti pāpakanti tehi tehi maggehi taṃ taṃ pahātabbaṃ pāpadhammaṃ",
  "tika-s0519t:525_4": "odhiso jahāti samucchindati. Tenāha “maggo vutto”ti.",
  "tika-s0519t:526": "“Dadato”tiādinā pubbe avibhāgena kusalamūlāni uddhaṭānīti idāni vibhāgena tāni uddharanto “lokiyakusalamūla”ntiādimāha.",
  "tika-s0519t:527": "Puthujjanabhūmi sekkhabhūmi dassitā pahānassa vippakatabhāvadīpanato. Asekkhabhūmi dassitā anupādāparinibbānadīpanato.",
  "tika-s0519t:528": "Saggagāminī paṭipadā pubbabhāgappaṭipatti.",
  "tika-s0519t:529": "Puññe kathite puññaphalampi kathitameva hotīti vuttaṃ “dadato…pe… desanamāhā”ti. Saccakammaṭṭhānena vinā saṃkilesappahānaṃ natthīti dassento āha “kusalo…pe… desanamāhā”ti.",
  "tika-s0519t:530_0": "Verasaddo adinnādānādipāpadhammesupi niruḷhoti vuttaṃ “evaṃ sabbānipi sikkhāpadāni",
  "tika-s0519t:530_1": "vitthāretabbānī”ti. Dvepi vimuttiyo sekkhāsekkhavimuttiyo, saupādisesaanupādisesavimuttiyo",
  "tika-s0519t:530_2": "ca. Tathā hi vakkhati “nibbutoti dve nibbānadhātuyo”tiādi.",
  "tika-s0519t:531_0": "Kāraṇūpacārena, kāraṇaggahaṇena vā phalaṃ gahitanti āha “dve sugatiyo”tiādi. Vaṭṭavivaṭṭasampattiyo",
  "tika-s0519t:531_1": "imissā desanāya phalaṃ, tassa dānaṃ sīlaṃ bhāvanā upāyo, “sampattidvayaṃ icchantena",
  "tika-s0519t:531_2": "dānādīsu appamattena bhavitabba”nti ayamettha bhagavato āṇattīti imamatthaṃ sandhāyāha",
  "tika-s0519t:531_3": "“phalādīni yathārahaṃ veditabbānī”ti.",
  "tika-s0519t:532_0": "Vicayoti vicayahārasampāto, so vuccatīti attho. Esa nayo ito paresupi. “Tividhampi",
  "tika-s0519t:532_1": "dānamaya”ntiādinā padatthavicayaṃ dasseti, tena assādādayo, itare ca vicayahārapadatthā",
  "tika-s0519t:532_2": "atthato vicitā eva hontīti. Rūpādiārammaṇassa pariccāgo vuttoti sambandho. Sabboti",
  "tika-s0519t:532_3": "sakalo anavasesato kiccassa vuttattā.",
  "tika-s0519t:533_0": "Dānābhiratassa cāgādhiṭṭhānaṃ pāripūriṃ gacchatīti vuttaṃ “dadato…pe… padaṭṭhāna”nti.",
  "tika-s0519t:533_1": "Viratisacce, vacīsacce ca tiṭṭhato saccādhiṭṭhānaṃ pāripūriṃ gacchatīti vuttaṃ “saṃyama…pe…",
  "tika-s0519t:533_2": "padaṭṭhāna”nti. Kosallayogato ca pāpappahānato ca paññāpāripūriṃ gacchatīti vuttaṃ",
  "tika-s0519t:533_3": "“kusalo…pe… padaṭṭhāna”nti. Anavasesarāgādīsu pahīnesu upasamo upaṭṭhito nāma hotīti",
  "tika-s0519t:533_4": "vuttaṃ “rāga…pe… padaṭṭhāna”nti.",
  "tika-s0519t:534_0": "Kusaloti puggalādhiṭṭhānena kosallasammādiṭṭhi vuttāti āha “kusalo…pe… maggaṅgādibhāvena",
  "tika-s0519t:534_1": "ekalakkhaṇattā”ti. Ādisaddena bodhipakkhiyabhāvādiṃ saṅgaṇhāti. Khepetabbabhāvenāti pahātabbabhāvena.",
  "tika-s0519t:535_0": "Averatanti asapattataṃ. Kusaladhammehīti anavajjadhammehi, phalanibbānehīti adhippāyo.",
  "tika-s0519t:535_1": "Dānassa mahapphalatā, sīlādiguṇehi satthu anuttaradakkhiṇeyyabhāvo, anupādāparinibbānanti",
  "tika-s0519t:535_2": "imesaṃ paccavekkhaṇā imassa dānassa nidānanti ayamattho pāḷiyaṃ niruḷhova. Nibbacananidānasandhayo",
  "tika-s0519t:535_3": "suviññeyyāvāti āha “nibbacananidānasandhayo vattabbā”ti.",
  "tika-s0519t:536_0": "Paṭipakkhaniddesena samudayoti desanatthaṃ paṭipakkhaniddesanena niddhārito ayaṃ",
  "tika-s0519t:536_1": "macchariyādisaṃkilesapakkhiko samudayo. Alobhena…pe… dānādīhīti yehi alobhādīhi dānādayo",
  "tika-s0519t:536_2": "dhammā sambhavanti, tāni dānādiggahaṇeneva gahitānīti kusalamūlāni niddhāreti “imāni",
  "tika-s0519t:536_3": "tīṇi kusalānī”ti. Tesanti kusalamūlānaṃ.",
  "tika-s0519t:537_0": "Bhayahetu deti paṇṇākārādivasena. Rāgahetu deti sabhāgavatthussa. Āmisakiñcikkhahetu",
  "tika-s0519t:537_1": "deti lañjādivasena. Anukampanto vā karuṇākhette. Apacayamāno guṇakhette, upakārakhette",
  "tika-s0519t:537_2": "vā. Bhayūparatoti bhayena orato. Tena tathārūpena saṃyamena veraṃ na ciyateva. Evaṃ",
  "tika-s0519t:537_3": "sabbassa akusalassa pāpako vipākoti yojanā.",
  "tika-s0519t:538": "“Dadato”tiādinā yathā dānapaṭikkhepena parivattanaṃ dassitaṃ, evaṃ pahānapaṭikkhepenapi parivattanaṃ dassetabbanti vuttaṃ “akusalo pana na jahātī”ti.",
  "tika-s0519t:539_0": "Kammaphalaṃ saddahanto dānakiriyāyaṃ padahanto yena vidhinā dānaṃ dātabbaṃ, tattha",
  "tika-s0519t:539_1": "satiṃ upaṭṭhapento cittaṃ samādahanto sammādiṭṭhiṃ purakkharonto dāne sammāpaṭipanno",
  "tika-s0519t:539_2": "hotīti āha “dānaṃ nāma…pe… hotī”ti.",
  "tika-s0519t:540_0": "Bhāvanāpahānasamāropanāni pāḷiyaṃ sarūpato viññāyantīti padaṭṭhānavevacanasamāropanāni",
  "tika-s0519t:540_1": "dassetuṃ “taṃ sīlassa padaṭṭhāna”ntiādi vuttaṃ, taṃ suviññeyyaṃ. Aññañca yadettha",
  "tika-s0519t:540_2": "atthato na vibhattaṃ, taṃ vuttanayattā, uttānatthattā cāti veditabbaṃ.",
  "tika-s0519t:541": "Hārasampātavāravaṇṇanā niṭṭhitā.",
  "tika-s0519t:542": "Nayasamuṭṭhānavāravaṇṇanā",
  "tika-s0519t:543_0": "79. “Visayabhedato”ti saṅkhepena vuttamatthaṃ vitthārato vivarituṃ “yathā hī”tiādimāha.",
  "tika-s0519t:543_1": "Tattha nayatoti nayaggāhato. Na hi paṭivedhañāṇaṃ viya vipassanāñāṇaṃ paccakkhato",
  "tika-s0519t:543_2": "pavattatīti. Anubujjhiyamānoti abhisamayañāṇassa anurūpaṃ bujjhiyamāno. Yathā ekapaṭivedheneva",
  "tika-s0519t:543_3": "maggañāṇaṃ pavattati, evaṃ tadanucchavikaṃ vipassanāñāṇena gayhamānoti attho. Evañca",
  "tika-s0519t:543_4": "katvā nandiyāvaṭṭādīnaṃ tiṇṇaṃ atthanayabhāvo samatthito hotīti. Tathā hi atthavisesasarūpatāya",
  "tika-s0519t:543_5": "tayo nayā “suttattho”ti vuttā, padatthavicārabhāvepi pana hārā “byañjanavicayo”ti.",
  "tika-s0519t:543_6": "Yadi evaṃ kathaṃ tayoti codanaṃ sandhāyāha “paṭivijjhantānaṃ panā”tiādi. Tattha ekameko",
  "tika-s0519t:543_7": "saṃkilesavodānānaṃ vibhāgato dvisaṅgahoti yojanā. Catuchaaṭṭhadiso cāti na paccekaṃ",
  "tika-s0519t:543_8": "te nandiyāvaṭṭādayo catuchaaṭṭhadisā, atha kho yathākkamanti. “Eva”ntiādi yathāvuttassa atthassa nigamanaṃ.",
  "tika-s0519t:544_0": "Tathā cāti yathāvuttassa atthassa upacayena samatthanā. Pubbā koṭi na paññāyatīti",
  "tika-s0519t:544_1": "ettha yaṃ vattabbaṃ, taṃ parato paṭṭhānakathāyaṃ āvi bhavissati. “Andhaṃ tamaṃ tadā",
  "tika-s0519t:544_2": "hoti, yaṃ lobho sahate nara”ntiādi vacanato kāmataṇhāpi paṭicchādanasabhāvā, yato",
  "tika-s0519t:544_3": "kāmacchandaṃ “nīvaraṇa”nti vuttaṃ. Avijjāya pana bhavesu ādīnavappaṭicchādanaṃ sātisayanti.",
  "tika-s0519t:544_4": "Tathā avijjāpi saṃyojanasabhāvā, yato sā bahiddhā saṃyojanabhāvena vuttā. Evaṃ santepi",
  "tika-s0519t:544_5": "taṇhāya bandhanaṭṭho sātisayo apekkhitabhāvatoti imamatthaṃ dassento “tathāpi…pe… vutta”nti āha.",
  "tika-s0519t:545_0": "“Saṃyuttā”ti padassa sampayuttāti atthoti āha “missitā”ti. “Avijjābhibhūtā…pe… abhinivisantā”ti",
  "tika-s0519t:545_1": "etena avijjāya ayāthāvagahaṇahetutaṃ dasseti, tato so avindiyaṃ vindatīti avijjāti",
  "tika-s0519t:545_2": "vuccati. Kilissanaṃ upatāpananti āha “kilissanappayogaṃ attaparitāpanapaṭipatti”nti. Allīyanaṃ sevanaṃ.",
  "tika-s0519t:546_0": "Dukkhanti …pe… jānantīti attanā anubhūyamānaṃ tathā tathā upaṭṭhitaṃ kāyikacetasikadukkhaṃ,",
  "tika-s0519t:546_1": "itarampi vā ekadesaṃ jānanti. Taṇhāyapi eseva nayo. Sabhāgavisabhāgapaṭipajjitabbākārato",
  "tika-s0519t:546_2": "tattha tesaṃ ñāṇaṃ natthevātidassento “idaṃ dukkha”ntiādimāha. Pavattipavattihetumattampīti",
  "tika-s0519t:546_3": "“pavatti pavattihetū”ti ettakampi. Kā pana kathāti pacurajanasādhāraṇe lokiyepi nāma",
  "tika-s0519t:546_4": "atthe yesaṃ ñāṇassa paṭighāto, paramagambhīre ariyānaṃ eva visayabhūte lokuttare",
  "tika-s0519t:546_5": "nivattinivattihetusaṅkhāte atthe kā nāma kathā, chinnā kathāti attho. Aṭṭhasamāpattipabhedassa",
  "tika-s0519t:546_6": "kevalassa samathassa tādise kāle bāhirakānañca ijjhanato “vipassanādhiṭṭhāna”nti",
  "tika-s0519t:546_7": "visesitaṃ. Vūpasamo samucchedo, paṭippassaddhi ca.",
  "tika-s0519t:547": "“Saṃsārassa anupacchedanato”ti idaṃ diṭṭhigatānaṃ diṭṭhigatikamatadassanaṃ. So hi puttamukhadassane asati saṃsāro ucchijjeyyāti bhāyati. Yato vuttaṃ –",
  "tika-s0519t:548": "“Gaṇḍuppādo kikī ceva, kuntī brāhmaṇadhammiko;",
  "tika-s0519t:549": "Ete abhayaṃ bhāyanti, sammūḷhā caturo janā”ti. ;",
  "tika-s0519t:550": "Tadabhiññāti taṃ yathāvuttaantadvayaṃ abhijānanti guṇaṃ āropetvā jānantīti tadabhiññā. Atthabhañjanato, rogagaṇḍasallasadisatāya attabhāvasaṃkilesānañca rogagaṇḍasallatā.",
  "tika-s0519t:551_0": "Sakkāyadassaneti ettha diṭṭhidassanaṃ, sakkāyova dassanaṃ sakkāyadassananti attho",
  "tika-s0519t:551_1": "veditabbo. Tesanti diṭṭhicaritānaṃ. Attābhiniveso balavā. Tasmā yathāupaṭṭhitaṃ rūpaṃ",
  "tika-s0519t:551_2": "“attā”icceva gaṇhantīti adhippāyo. Tathā vedanādiṃ. Taṇhācarito pana yathāupaṭṭhitaṃ",
  "tika-s0519t:551_3": "rūpaṃ taṇhāvatthuṃ katvā attaniyābhinivesena abhinivisantā tadaññameva attato samanupassanti.",
  "tika-s0519t:551_4": "Evaṃ vedanādīsu. Tenāha “taṇhācaritā”tiādi. Vijjamāneti paramatthato upalabbhamāne.",
  "tika-s0519t:551_5": "Kāyeti samūhe. Diṭṭhiyā parikappito attādi eva paramatthato nupalabbhati, diṭṭhi",
  "tika-s0519t:551_6": "pana labbhatevāti āha “satī vā vijjamānā”ti.",
  "tika-s0519t:552": "Sakkāyadassanamukhenāti sakkāyadiṭṭhimukhena.",
  "tika-s0519t:553": "Ucchedasassatanti taṃsahacaraṇato ucchedasassatadiṭṭhi vuttā. “Ucchedasassatavādā”tipi pāṭho.",
  "tika-s0519t:554": "Kasiṇāyatanānīti kasiṇajjhānāni.",
  "tika-s0519t:555": "Tejetvāti nisānetvā.",
  "tika-s0519t:556_0": "81. Ettāvatā nandiyāvaṭṭassa bhūmiracanavasena saṃkilesapakkho dassitoti āha “tattha",
  "tika-s0519t:556_1": "diṭṭhicaritotiādinā vodānapakkhaṃ dassetī”ti. “Yasmā sallekhe tibbagāravo”ti iminā",
  "tika-s0519t:556_2": "tattha tibbagāravattā saṃlekhānusantatavuttinā bhavatīti dasseti. Sesesupi eseva",
  "tika-s0519t:556_3": "nayo. Micchādhimokkho saddhāpatirūpako avatthusmiṃ pasādo.",
  "tika-s0519t:557": "Puggalādhiṭṭhānena dhammameva vibhajatīti āha “sattāpi…pe… dassetī”ti.",
  "tika-s0519t:558_0": "Ye hi kecīti ettha hi-saddo nipātamattaṃ. “Imāhi eva catūhi paṭipadāhī”tipi pāḷi.",
  "tika-s0519t:558_1": "Dukkhāpaṭipadādivibhāgena maggo eva idha vuttoti āha “paṭipadā hi maggo”ti catuddisāsaṅkhātaṃ",
  "tika-s0519t:558_2": "magganti catuddisāsaṅkhātaṃ pavattanupāyaṃ. Dve disā etissāti dvidisā. Nandiyāvaṭṭassāti",
  "tika-s0519t:558_3": "nandiyāvaṭṭanayassa.",
  "tika-s0519t:559": "82. Vivattati vaṭṭaṃ etthāti vivattaṃ, vivattaṃ eva vivaṭṭaṃ, asaṅkhatadhātu, nibbuti eva vā. Tena vuttaṃ “nibbāna”nti.",
  "tika-s0519t:560_0": "“Kattha daṭṭhabba”nti vā pāḷi. Upacayeti upacayāvatthāyanti attho. Dasannanti lobhādikilesavatthūnaṃ.",
  "tika-s0519t:560_1": "Vipallāsahetubhāvatoti subhasaññādivipallāsahetukabhāvato. Vipariyesaggāhavasena",
  "tika-s0519t:560_2": "hi ādīnavesu eva saṃyojaniyesu dhammesu assādānupassitā. Na hi yathābhūtañāṇe sati",
  "tika-s0519t:560_3": "tathā sambhavo. Tena vuttaṃ “dasannaṃ…pe… bhāvato”ti. Dasavidhakāraṇeti dasavidhe",
  "tika-s0519t:560_4": "kāraṇe, dasavidhassa vā kāraṇe. Ayonisomanasikāraparikkhatā dhammā subhārammaṇādayo.",
  "tika-s0519t:561_0": "Tabbisayā kilesāti āhārapariññāparibandhabhūtā kilesā. Viññāṇaṭṭhitīsupi eseva nayo.",
  "tika-s0519t:561_1": "Kāye pavattamāno paṭhamo vipallāso kāyasamudāye, kāyekadese ca kabaḷīkāre āhāre pavatto",
  "tika-s0519t:561_2": "eva hotīti vuttaṃ “paṭhame āhāre visayabhūte paṭhamo vipallāso pavattatī”ti. Tathā",
  "tika-s0519t:561_3": "vedanāyaṃ pavattamāno dutiyavipallāso tappaccaye phassāhāre, citte pavattamāno tatiyavipallāso",
  "tika-s0519t:561_4": "tappaccaye manosañcetanāhāre, dhammesu pavattamāno catutthavipallāso tappaccaye viññāṇāhāre",
  "tika-s0519t:561_5": "pavatto eva hotīti vuttaṃ “catutthe āhāre catuttho vipallāso”ti. Tenāha “sesāhāresupi",
  "tika-s0519t:561_6": "eseva nayo”ti. Āhārasīsena vā āhārapaṭibaddho chandarāgo gahito. Viññāṇaṭṭhitīsupi",
  "tika-s0519t:561_7": "eseva nayo. Tenevāha “āhārasīsena tabbisayā kilesā adhippetā”ti. Paṭhame āhāre visayabhūteti",
  "tika-s0519t:561_8": "ca paṭhame āhāre chandarāgassa visayabhāvaṃ patte, tabbhāvaṃ anatikkanteti attho.",
  "tika-s0519t:561_9": "Appahīnacchandarāgassa hi tattha vipallāsā sambhavanti, na itarassa. Tathā dutiyavipallāsādīsu",
  "tika-s0519t:561_10": "appahīnesu. Itare upādānāni pavattanteva appahīnattāti āha “sesapadesupi eseva nayo”ti.",
  "tika-s0519t:561_11": "Yasmā ca upādānādīsu appahīnesupi yogādayo pavattanteva yathārahaṃ taṃsabhāvattā,",
  "tika-s0519t:561_12": "tadekaṭṭhasabhāvato ca, tasmā vuttaṃ pāḷiyaṃ “paṭhame upādāne paṭhamo yogo”tiādi.",
  "tika-s0519t:561_13": "Tenāha “sesapadesupi eseva nayo”ti.",
  "tika-s0519t:562_0": "83. Aparijānantassāti ñātapariññāya, tīraṇapariññāya, pahānapariññāyāti tīhi pariññāhi",
  "tika-s0519t:562_1": "paricchinditvā ajānantassa, tesaṃ samudayañca atthaṅgamañca assādañca ādīnavañca",
  "tika-s0519t:562_2": "nissaraṇañca yathābhūtaṃ anavabujjhantassāti attho. Tibbo bahalo chandarāgo hoti",
  "tika-s0519t:562_3": "taṇhācaritabhāvatoti adhippāyo. Iti upakkilesassa diṭṭhābhinivesassa hetubhāvatoti",
  "tika-s0519t:562_4": "imamatthaṃ sandhāyāha “vuttanayenevā”ti. Subhasukhasaññākāmupādānakāmabhavayogaabhijjhākāyaganthakāmabhavāsava-",
  "tika-s0519t:562_5": "kāmabhavogharāgasallachandāgatigamanāni taṇhāpakkhikatāya, taṇhāsabhāvatāya ca taṇhāpadhānāni.",
  "tika-s0519t:562_6": "Sīlabbatupādānabyāpādakāyaganthadosasalladosāgatigamanāni pana taṇhābhāve bhāvato,",
  "tika-s0519t:562_7": "viññāṇaṭṭhitiyo taṇhāvisayato, sabbesaṃ vā taṇhāvisayato taṇhāpadhānatā labbhateva.",
  "tika-s0519t:562_8": "Pacchimakānaṃ diṭṭhipadhānatā vuttanayānusārena veditabbā.",
  "tika-s0519t:563_0": "84. Kabaḷīkāre āhāreti kabaḷīkārāhāravisaye chandarāge. “Appahīne”tiādikaṃ pariyāyakathaṃ",
  "tika-s0519t:563_1": "muñcitvā nippariyāyameva dassento kabaḷīkārāhārassa “asubhasabhāvattā, asubhasamuṭṭhānattā",
  "tika-s0519t:563_2": "cā”ti vuttaṃ. Labbhamāne hi ujuke atthe kiṃ pariyāyakathāyāti. Chandarāgo vā tattha",
  "tika-s0519t:563_3": "atthasiddhoti evampettha attho vutto. Na hi tattha asati chandarāge vipallāso sambhavati.",
  "tika-s0519t:563_4": "Dukkhasabhāvattāti saṅkhāradukkhatāya dukkhasabhāvattā. Dukkhapaccayattāti tividhadukkhatālakkhaṇassa",
  "tika-s0519t:563_5": "dukkhassa kāraṇato. Viññāṇe niccasaññino. Tathā hi sāti nāma bhikkhu kevaṭṭaputto",
  "tika-s0519t:563_6": "“taṃyeva viññāṇaṃ sandhāvati saṃsaratī”ti tattha niccābhinivesaṃ saṃvedesi. Yebhuyyena",
  "tika-s0519t:563_7": "saṅkhāresu attasaññitā diṭṭhigatikānaṃ “cetanā attā”tiādidiṭṭhiparidīpanesu veditabbā.",
  "tika-s0519t:563_8": "“Bhavavisuddhī”ti padassa atthavacanaṃ “nibbutisukha”nti. “Sīlabbatehi…pe… sukhanti",
  "tika-s0519t:563_9": "daḷhaṃ gaṇhātī”ti iminā sīlabbatupādānaṃ idha bhavupādānanti dasseti. Tathā hi vakkhati",
  "tika-s0519t:563_10": "“sīlabbatupādānasaṅkhātena bhavupādānenā”ti.",
  "tika-s0519t:564_0": "Paccayā honti upanissayapaccayādinā. Paṭhame yoge ṭhitoti paṭhame yoge patiṭṭhito.",
  "tika-s0519t:564_1": "Appahīnā hi kilesā kammavaṭṭādīnaṃ kāraṇabhūtā taṃsamaṅgino sattassa patiṭṭhāti vuccanti.",
  "tika-s0519t:564_2": "Parassa abhijjhāyanaṃ parābhijjhāyanaṃ. Bhavapatthanāya bhavadiṭṭhibhavarāgavasena",
  "tika-s0519t:564_3": "piyāyitassa vatthuno vipariṇāmaññathābhāve domanassuppattiṃ sandhāya vuttaṃ “bhavarāga…pe… padūsentī”ti.",
  "tika-s0519t:565_0": "Ganthitvāti ganthiṃ katvā. Dvidhābhūtaṃ rajjuādike viya ganthikaraṇañhi ganthanaṃ.",
  "tika-s0519t:565_1": "Cittaṃ pariyādāya tiṭṭhantā āsavānaṃ uppattihetu hontīti sambandho. Pariyuṭṭhānappattā",
  "tika-s0519t:565_2": "ekacce kilesā visesato āsavuppattihetu hontīti dassanatthaṃ aṭṭhakathāyaṃ uppaṭipāṭivacanaṃ.",
  "tika-s0519t:565_3": "Tappaṭipakkhe visaye patthetīti yojanā. Tabbisayabahule bhave patthetīti yathā mānusakehi",
  "tika-s0519t:565_4": "kāmehi nibbinnarūpā devūpapatti. Taṃsabhāvattāti diṭṭhisabhāvattā. Aparāparanti aññamaññaṃ.",
  "tika-s0519t:565_5": "Ekaccā hi diṭṭhi ekaccassa diṭṭhābhinivesassa kāraṇaṃ hoti, yathā sakkāyadiṭṭhi itarāsaṃ.",
  "tika-s0519t:565_6": "Abhinivisantassāti abhinivesanahetu. “Ayonisomanasikārato…pe… avijjāsavo uppajjatī”ti",
  "tika-s0519t:565_7": "idaṃ saccābhinivesassa phalabhūtaṃ avijjāsavaṃ dasseti ekantavassimeghavuṭṭhānena",
  "tika-s0519t:565_8": "viya mahoghappavatti. Avijjāsavo siddho hoti vuṭṭhihetukamahoghasiddhiyā uparimeghavuṭṭhānaṃ viya.",
  "tika-s0519t:566_0": "“Nandīrāgasahagatā”tiādīsu viya tabbhāvattho sahagatasaddoti āha “anusaya…pe… bhūtā",
  "tika-s0519t:566_1": "vā”ti. Cittassa abbhantarasaṅkhātaṃ hadayanti vipākacittappavattiṃ sandhāya vadati.",
  "tika-s0519t:566_2": "Vipākavaṭṭepi kilesavāsanāhitā atthi kāci visesamattā.",
  "tika-s0519t:567_0": "Lobhasahagatassa viññāṇassa. Itarassa dosasahagatādikassa. Byañjanena viya bhojanassa",
  "tika-s0519t:567_1": "ārammaṇassa abhisaṅkharaṇaṃ visesāpādanaṃ upasecanaṃ, nandī sappītikataṇhā upasecanaṃ",
  "tika-s0519t:567_2": "etassāti nandūpasecanaṃ upasecanabhūtāyapi nandiyā rāgasallaupanisato. Upasitte pana",
  "tika-s0519t:567_3": "vattabbameva natthīti dassetuṃ pāḷiyā “rāgasallena nandūpasecanena viññāṇenā”ti vuttanti",
  "tika-s0519t:567_4": "tamatthaṃ pākaṭaṃ kātuṃ “kena pana taṃ nandūpasecana”nti pucchati.",
  "tika-s0519t:568_0": "Rāgasallenāti hetumhi karaṇavacananti dassento “rāgasallena hetubhūtenā”ti āha. Upanissayapaccayattho",
  "tika-s0519t:568_1": "cettha hetvattho. Upagantabbato viññāṇenāti vibhattiṃ pariṇāmetvā yojetabbaṃ. “Patiṭṭhābhāvato”ti",
  "tika-s0519t:568_2": "iminā viññāṇassa nissayādipaccayataṃ vadati. Tenāha “rūpakkhandhaṃ nissāya tiṭṭhatī”ti.",
  "tika-s0519t:568_3": "Evaṃ dutiyādiviññāṇaṭṭhitīsupi nissayādipaccayatā vattabbā patiṭṭhāvacanato.",
  "tika-s0519t:569_0": "85. Yadipi akusalamūlādike tipukkhalassa, taṇhādike nandiyāvaṭṭassa disābhāvena vakkhati,",
  "tika-s0519t:569_1": "tathāpi aññamaññānuppavesato ekasmiṃ naye siddhe itarepi siddhā eva hontīti imassa",
  "tika-s0519t:569_2": "visesassa dassanatthaṃ “āhārādayo…pe… vavatthapetu”nti vuttaṃ. Vakkhamāne vā akusalamūlataṇhādike",
  "tika-s0519t:569_3": "ādisaddena saṅgahetvā “āhārādayo”ti vadanto “nayāna”nti bahuvacanamāha. Ekassa atthassāti",
  "tika-s0519t:569_4": "rāgacaritassa upakkilesatāsaṅkhātassa ekassa payojanassa. Byañjanatthopi gahito,",
  "tika-s0519t:569_5": "na byañjanameva gahitanti suttapadāni aññamaññapariyāyavacanāni yathārahaṃ taṇhāvatthūnaṃ",
  "tika-s0519t:569_6": "tattha kathitattā vuttaṃ “savatthukā taṇhā vuttā”ti. Dosavatthūnaṃ, diṭṭhivatthūnañca",
  "tika-s0519t:569_7": "tattha kathitattā “savatthuko doso, savatthukā diṭṭhi ca vuttā”ti imamatthaṃ sandhāyāha",
  "tika-s0519t:569_8": "“vuttanayānusārenā”ti.",
  "tika-s0519t:570_0": "Dukkhākārena saha dukkhākāraṃ gahetvāti attho. Evañcetanti yadi taṃtaṃanupassanābahulassa",
  "tika-s0519t:570_1": "vasena purimāhāradvayādīsu vimokkhamukhavisesaniddhāraṇaṃ kataṃ, etaṃ evameva veditabbaṃ,",
  "tika-s0519t:570_2": "na aññathā. Tattha kāraṇaṃ vadanto “na hī”tiādimāha. Tassattho – yathā ariyamaggānaṃ",
  "tika-s0519t:570_3": "odhiso kilesappajahanato pahātabbesu dhammesu niyamo atthi, na evaṃ vipassanāya pariññāpahānānaṃ aniccantikattāti.",
  "tika-s0519t:571_0": "Apare panāhu – purime āhāradvaye parikilesabhāvena, dukkhapaccayattā ca dukkhalakkhaṇaṃ",
  "tika-s0519t:571_1": "supākaṭaṃ. Tattha purime viññāṇaṭṭhitidvayaviññāṇāhāre tatiyaviññāṇaṭṭhitiyaṃ aniccalakkhaṇaṃ,",
  "tika-s0519t:571_2": "manosañcetanāhāre catutthaviññāṇaṭṭhitiyaṃ anattalakkhaṇaṃ supākaṭanti tissannaṃ",
  "tika-s0519t:571_3": "anupassanānaṃ pavattimukhatāya tehi appaṇihitādivimokkhamukhehi pariññaṃ gacchantīti.",
  "tika-s0519t:571_4": "Tathā vipallāsādīsu purimadvayaṃ dukkhānupassanāya ujuvipaccanīkaṃ, itaradvayaṃ aniccānattānupassanānaṃ.",
  "tika-s0519t:571_5": "Iti pavattimukhatāya ca ujuvipaccanīkatāya ca ime dhammā yathārahaṃ appaṇihitādivimokkhamukhehi",
  "tika-s0519t:571_6": "pariññeyyā, pahātabbā ca vuttā. Tattha subhasukhasaññākāmupādānasīlabbatupādānakāmayogabhavayogaabhijjhākāya",
  "tika-s0519t:571_7": "ganthakāmāsavakāmogha bhavogha rāgasallachandaagatigamanāni sukhassādavasena pavattanato",
  "tika-s0519t:571_8": "dukkhānupassanāya paṭipakkhabhāvato byāpādakāyaganthadosasalladosaagatigamanāni pavattimukhatāya",
  "tika-s0519t:571_9": "appaṇihitavimokkhamukhena pahātabbāni. Tatiyasaññādayo niccābhinivesatannimittāhi",
  "tika-s0519t:571_10": "aniccānupassanāya paṭipakkhabhāvato animittavimokkhamukhena pahātabbā. Catutthasaññādayo",
  "tika-s0519t:571_11": "attābhinivesatannittāhi anattānupassanāya paṭipakkhabhāvato suññatavimokkhamukhena",
  "tika-s0519t:571_12": "pahātabbā. Tattha mānasallabhayaagatigamanānaṃ niccābhinivesanimittatā veditabbā.",
  "tika-s0519t:571_13": "Na hi aniccato passato mānajappanaṃ, bhayaṃ vā sambhavati. Avijjāyogādīnaṃ attābhinivesanimittatā pākaṭā evāti.",
  "tika-s0519t:572_0": "86. Appamaññāvajjā rūpāvacarasamāpattiyo dibbavihārā “devūpapattisaṃvattanikakusalasamāpattiyo",
  "tika-s0519t:572_1": "cā”ti katvā, satipi tabbhāve parahitapaṭipattito, niddosatāya ca seṭṭhā vihārāti",
  "tika-s0519t:572_2": "catasso appamaññā brahmavihārā, catasso phalasamāpattiyo ariyavihārā “ārakā kilesehi",
  "tika-s0519t:572_3": "ariyānaṃ vihārā”ti. Catasso āruppasamāpattiyo āneñjavihārā, satipi devūpapattisaṃvattanikakusalasamāpattibhāve",
  "tika-s0519t:572_4": "āneñjasantatāhi lokiyesu sikhāppattito.",
  "tika-s0519t:573": "Adhikaraṇabhedenāti vatthubhedena.",
  "tika-s0519t:574_0": "Yaṃ abhiṇhaṃ na pavattati, taṃ acchariyanti dassetuṃ “andhassa…pe… uppajjanaka”nti",
  "tika-s0519t:574_1": "vuttaṃ. Adhitiṭṭhati sīlādi etena saccena, ettha vā sacce nimittabhūte, adhiṭṭhānamattameva",
  "tika-s0519t:574_2": "vā taṃ saccanti evaṃ karaṇādhikaraṇabhāvatthā paccayavasena veditabbā samānādhikaraṇasamāsapakkhe.",
  "tika-s0519t:574_3": "Tathā aññapadatthasamāsapakkhe. Itarasmiṃ pana samāse karaṇādhikaraṇatthā eva, te",
  "tika-s0519t:574_4": "ca kho sīlādivasena ca veditabbā. Sukhanti jhānavipassanāmaggaphalanibbānasukhaṃ.",
  "tika-s0519t:574_5": "Lokiyavipākasukhampi labbhateva. “Nāññatra bojjhā…pe… pāṇina”nti hi imāya gāthāya",
  "tika-s0519t:574_6": "saṅgahitā anattaparihāramukhena sattānaṃ abhayā nibbānasampattisukhāvahā cattāro",
  "tika-s0519t:574_7": "dhammā idha “sukhabhāgiyā”ti vuttāti. Anavasesapariyādānatoti pharaṇavasena anavasesaggahaṇato.",
  "tika-s0519t:575_0": "Paṭhamassa satipaṭṭhānassa paṭhamapaṭipadāvasena pavattassāti adhippāyo. Evaṃ sesesupi.",
  "tika-s0519t:575_1": "“Yathā hī”tiādinā yathāvuttapaṭipadāsatipaṭṭhānānaṃ nānantariyakataṃ upamāya vibhāveti.",
  "tika-s0519t:575_2": "Satipi ca sabbāhi paṭipadāhi sabbesaṃ satipaṭṭhānānaṃ niyamābhāve nānantarikabhāvena",
  "tika-s0519t:575_3": "desanākkamenevettha nesaṃ ayamanukkamo katoti veditabbo. Atha vā kāyavedanāsu subhasukhasaññānaṃ",
  "tika-s0519t:575_4": "dubbiniveṭhiyatāya asubhadukkhānupassanānaṃ kiccasiddhito purimena paṭipadādvayena",
  "tika-s0519t:575_5": "purimaṃ satipaṭṭhānadvayaṃ yojitaṃ tadabhāvato. Itarena itaraṃ. Tāni hi purimesu",
  "tika-s0519t:575_6": "satipaṭṭhānesu katakammassa icchitabbāni. Atha vā yathā taṇhācaritadiṭṭhicaritānaṃ",
  "tika-s0519t:575_7": "mandatikkhapaññānaṃ vasena catasso paṭipadā yojitā, evaṃ cattāri satipaṭṭhānāni sambhavantīti",
  "tika-s0519t:575_8": "dassetuṃ paṭipadāsatipaṭṭhānānaṃ ayamanukkamo kato.",
  "tika-s0519t:576_0": "“Tathā”ti iminā yathā samānapaṭipakkhatāya paṭhamassa satipaṭṭhānassa bhāvanā paṭhamassa",
  "tika-s0519t:576_1": "jhānassa visesāvahā, evaṃ pītisahagatādisamānatāya dutiyasatipaṭṭhānādibhāvanā dutiyajjhānādīnaṃ",
  "tika-s0519t:576_2": "visesāvahāti imamatthaṃ upasaṃharati. Pītipaṭisaṃvedanādīti ādisaddena sukhapaṭisaṃvedanaṃ,",
  "tika-s0519t:576_3": "cittasaṅkhārapaṭisaṃvedanaṃ, passambhanañca saṅgaṇhāti. Cittassa abhippamodanaggahaṇañcettha",
  "tika-s0519t:576_4": "nidassanamattaṃ daṭṭhabbaṃ paṭisaṃvedanasamādahanavimocanānampi vasena pavattiyā",
  "tika-s0519t:576_5": "icchitabbattā. Aniccavirāgādīti ādisaddena nirodhapaṭinissaggā saṅgayhanti.",
  "tika-s0519t:577_0": "Rūpāvacarasamāpattīnanti ettha paṭiladdhamattaṃ paṭhamajjhānaṃ paṭhamajjhānasamāpattiyā",
  "tika-s0519t:577_1": "paguṇavasībhāvāpādanassa paccayo hoti, na itarāsaṃ. Itarāsaṃ pana adhiṭṭhānabhāvena",
  "tika-s0519t:577_2": "paramparāya paccayo hotīti veditabbaṃ. Byāpādavihiṃsāvitakkaaratirāgā byāpādavitakkādayo.",
  "tika-s0519t:577_3": "Sukhenāti akicchena, akasirenāti attho.",
  "tika-s0519t:578_0": "Dibbavihārādike cattāro vihāre padaṭṭhānaṃ katvā nānāsantānesu uppannāya vuṭṭhānagāminivipassanāya",
  "tika-s0519t:578_1": "yathākkamaṃ anuppannākusalānuppādanādivasena pavattavisayaṃ sandhāya pāḷiyaṃ “paṭhamo",
  "tika-s0519t:578_2": "vihāro bhāvito bahulīkato”tiādi vuttaṃ. Sammappadhānasadisañhettha sammappadhānaṃ",
  "tika-s0519t:578_3": "vuttaṃ. Ariyavihāre ca heṭṭhime nissāya uparimaggādhigamāya vāyamantassa ayaṃ nayo",
  "tika-s0519t:578_4": "labbhati. Maggapariyāpannasseva vā sammappadhānassa nānāsantānikassa yathāvuttavipassanāgamanena",
  "tika-s0519t:578_5": "taṃtaṃkiccādikassa vasenetaṃ vuttaṃ. Sakkā hi vipassanāgamanena saddhindriyāditikkhatāviseso",
  "tika-s0519t:578_6": "viya vīriyassa kiccavisesavisayo maggo viññātuṃ.",
  "tika-s0519t:579_0": "Tathā sikhāppattaupekkhāsatipārisuddhidibbavihāraṃ nissāya uppannaṃ paṭhamaṃ sammappadhānaṃ",
  "tika-s0519t:579_1": "mānappahānaṃ ukkaṃseti, brahmavihārasannissaye uppannaṃ dutiyaṃ sammappadhānaṃ kāmālayasamugghātaṃ,",
  "tika-s0519t:579_2": "ariyavihārasannissayena uppannaṃ tatiyaṃ sammappadhānaṃ avijjāpahānaṃ, santavimokkhasannissayena",
  "tika-s0519t:579_3": "uppannaṃ catutthaṃ sammappadhānaṃ bhavūpasamaṃ ukkaṃsetīti dassetuṃ “paṭhamaṃ sammappadhāna”ntiādi vuttaṃ.",
  "tika-s0519t:580_0": "Pahīnamāno na visaṃvādeyyāti mānappahānaṃ saccādhiṭṭhānaṃ vaḍḍheti visaṃvādananimittasseva",
  "tika-s0519t:580_1": "abhāvato. Appahīnamāno hi mānanissayena kiñci visaṃvādeyya. Kāmālaye, diṭṭhālaye",
  "tika-s0519t:580_2": "ca samugghāṭite cāgapaṭipakkhassa avasaro eva natthīti ālayasamugghāto cāgādhiṭṭhānaṃ",
  "tika-s0519t:580_3": "vaḍḍheti. Avijjāya samucchinnāya paññābuddhiyā paribandhova natthi, bhavasaṅkhāresu",
  "tika-s0519t:580_4": "ossaṭṭhesu abhavūpasamassa okāsova natthīti mānappahānādayo saccādhiṭṭhānādike saṃvaḍḍhentīti",
  "tika-s0519t:580_5": "dassetuṃ “mānappahāna”ntiādi vuttaṃ.",
  "tika-s0519t:581_0": "Avisaṃvādanasīlo dhammacchandabahulo chandādhipateyyaṃ samādhiṃ nibbatteti. Cāgādhimutto",
  "tika-s0519t:581_1": "nekkhammajjhāsayo akosajjabahulatāya vīriyādhipateyyaṃ, ñāṇuttaro cittaṃ attano vase",
  "tika-s0519t:581_2": "vattento cittādhipateyyaṃ, vūpasantasabhāvo upasamahetubhūtāya vīmaṃsāya vīmaṃsayato",
  "tika-s0519t:581_3": "vīmaṃsādhipateyyaṃ samādhiṃ nibbattetīti saccādhiṭṭhānādipārisuddhichandasamādhiādīnaṃ",
  "tika-s0519t:581_4": "pāripūriyā saṃvattatīti dassetuṃ “saccādhiṭṭhānaṃ bhāvita”ntiādi vuttaṃ.",
  "tika-s0519t:582_0": "Dhammacchandabahulo chandasamādhimhi ṭhito iṭṭhāniṭṭhachaḷārammaṇāpāte anavajjasevī",
  "tika-s0519t:582_1": "hoti. Āraddhavīriyo vīriyasamādhimhi ṭhito saṃkilesapakkhassa santapanavaseneva puññaṃ",
  "tika-s0519t:582_2": "paripūreti. Cittaṃ attano vase vattento cittasamādhimhi ṭhito paññāya upakārānupakārake",
  "tika-s0519t:582_3": "dhamme pariggaṇhanto buddhiṃ phātiṃ gamissati. Vīmaṃsāsamādhimhi ṭhito dhammavicayabahulo",
  "tika-s0519t:582_4": "upadhipaṭinissaggāvahameva paṭipattiṃ brūhetīti imamatthaṃ dassetuṃ “chandasamādhi",
  "tika-s0519t:582_5": "bhāvito”tiādi vuttaṃ.",
  "tika-s0519t:583_0": "Dūrādūrapaccatthikanivāraṇe bahūpakāro indriyasaṃvaro mettāya visesuppattihetuto",
  "tika-s0519t:583_1": "mettaṃ vaḍḍheti. Tapena saṃkilesadhamme vikkhambhento vīriyādhiko paradukkhāpanayanakāmataṃ",
  "tika-s0519t:583_2": "sāhatthikaṃ karotīti tapo karuṇaṃ saṃvaḍḍheti. Paññā pariyodāpitā sāvajjānavajjadhamme",
  "tika-s0519t:583_3": "pariggaṇhantī pahāsanipātato muditaṃ rakkhantī paribrūheti. Upadhinissaggo pakkhando",
  "tika-s0519t:583_4": "ninnapoṇapabbhārova sammadeva sattasaṅkhāresu udāsino hotīti so upekkhāvihāraṃ parivaḍḍhetīti",
  "tika-s0519t:583_5": "imamatthaṃ dassetuṃ “indriyasaṃvaro bhāvito”tiādi vuttaṃ. Tenāha “yo yassa visesapaccayo,",
  "tika-s0519t:583_6": "so taṃ paripūretīti vutto”ti.",
  "tika-s0519t:584_0": "87. Disābhāvenāti nayānaṃ disābhāvenāti yojetabbaṃ. Atthopissa pubbe vuttanayeneva",
  "tika-s0519t:584_1": "veditabbo. Yena catukkena yassa rāgacaritādipuggalassa vodānaṃ visuddhi. Yathā apariññātā,",
  "tika-s0519t:584_2": "appahīnā ca paṭhamāhāravipallāsādayo rāgacaritādīnaṃ puggalānaṃ upakkilesā, evaṃ",
  "tika-s0519t:584_3": "paṭhamapaṭipadādayo bhāvitā bahulīkatā nesaṃ visuddhiyo hontīti vuttanayānusārena",
  "tika-s0519t:584_4": "sakkā viññātunti āha “heṭṭhā vuttanayamevā”ti.",
  "tika-s0519t:585_0": "Atha vā purimāhi dvīhi paṭipadāhi sijjhamānā vipassanā attano kiccavuttisaṅkhātaṃ",
  "tika-s0519t:585_1": "pavattidukkhampi saṅgaṇhantī dukkhānupassanābāhullavisesato dukkhalakkhaṇaṃ paṭivijjhantī",
  "tika-s0519t:585_2": "“appaṇihitaṃ vimokkhamukha”nti vuttā. Tatiyāya paṭipadāya sijjhamānā sukhappavattikatāya",
  "tika-s0519t:585_3": "sammadeva santatighanaṃ bhinditvā aniccalakkhaṇaṃ vibhāventī “animittaṃ vimokkhamukha”nti",
  "tika-s0519t:585_4": "vuttā. Catutthāya pana paṭipadāya sijjhamānā sukhappavattikatāya, visadañāṇatāya",
  "tika-s0519t:585_5": "ca samūhakiccārammaṇaghanaṃ bhinditvā sammadeva anattalakkhaṇaṃ vibhāventī “suññataṃ",
  "tika-s0519t:585_6": "vimokkhamukha”nti vuttā.",
  "tika-s0519t:586_0": "Tathā kāyavedanānupassanā visesato dukkhalakkhaṇaṃ vibhāventī, cittānupassanā aniccalakkhaṇaṃ,",
  "tika-s0519t:586_1": "dhammānupassanā anattalakkhaṇanti tā yathākkamaṃ “appaṇihitādivimokkhamukha”nti vuttā.",
  "tika-s0519t:587_0": "Sappītikatāya assādāni paṭhamadutiyajjhānāni virajjanavasena visesato dukkhato passantiyā",
  "tika-s0519t:587_1": "vipassanāya vasena “appaṇihitaṃ vimokkhamukha”nti vuttāni. Tatiyaṃ santasukhatāya",
  "tika-s0519t:587_2": "bāhirakānaṃ niccābhinivesavatthubhūtaṃ sabhāvato “anicca”nti passantiyā vipassanāya",
  "tika-s0519t:587_3": "vasena “animittaṃ vimokkhamukha”nti vuttaṃ. Catutthaṃ upakkilesavigamādīhi parisuddhaṃ",
  "tika-s0519t:587_4": "susamāhitaṃ yathā paresaṃ, evaṃ attano ca yathābhūtasabhāvāvabodhahetutāya sammadeva",
  "tika-s0519t:587_5": "“suñña”nti passantiyā vipassanāya vasena “suññataṃ vimokkhamukha”nti vuttaṃ.",
  "tika-s0519t:588_0": "Evaṃ vihārānaṃ vipassanāvaseneva vimokkhamukhatā, tattha “dibbabrahmavihārānaṃ santasukhatāya",
  "tika-s0519t:588_1": "assādanīyatā”tiādinā appaṇihitavimokkhamukhatā yojetabbā. Ariyavihārassa paññādhikattā",
  "tika-s0519t:588_2": "visesato anattānupassanāsannissayatāya suññatavimokkhatā. Āneñjavihārassa santavimokkhatāya",
  "tika-s0519t:588_3": "aniccalakkhaṇappaṭivedhassa visesapaccayasabhāvato animittavimokkhamukhatā yojetabbā.",
  "tika-s0519t:589_0": "Tathā purimānaṃ dvinnaṃ sammappadhānānaṃ saṃkilesavisayattā kilesadukkhavītikkamassa",
  "tika-s0519t:589_1": "dukkhānupassanābāhullattā appaṇihitavimokkhamukhatā. Tatiyassa anuppannakusaluppādanena",
  "tika-s0519t:589_2": "dhammānaṃ udayavayavantatāvibhāvanato aniccalakkhaṇaṃ pākaṭanti animittavimokkhamukhatā.",
  "tika-s0519t:589_3": "Catutthassa uppannānaṃ ṭhitattaṃ byāpārāpajjanena dhammānaṃ avasavattitādīpanato",
  "tika-s0519t:589_4": "anattalakkhaṇaṃ supākaṭanti suññatavimokkhamukhatā.",
  "tika-s0519t:590_0": "Mānappahānālayasamugghātānaṃ sahāyataṇhāpahānatāya taṇhāpaṇidhivisodhanato appaṇihitavimokkhamukhatā.",
  "tika-s0519t:590_1": "Avijjāpahānassa paññākiccādhikatāya suññatavimokkhamukhatā. Bhavūpasamassa saṅkhāranimittapaṭipakkhatāya",
  "tika-s0519t:590_2": "animittavimokkhamukhatā.",
  "tika-s0519t:591_0": "Pakatiyā dukkhasabhāve saṅkhāre ñāṇasaccena avisaṃvādento dukkhato eva passati, cāgādhivimuttatāya",
  "tika-s0519t:591_1": "taṇhaṃ vidūrīkaronto rāgappaṇidhiṃ visosetīti purimaṃ adhiṭṭhānadvayaṃ “appaṇihitaṃ",
  "tika-s0519t:591_2": "vimokkhamukha”nti vuttaṃ. Itarassa pana adhiṭṭhānadvayassa suññatānimittavimokkhamukhatā vuttanayā eva.",
  "tika-s0519t:592_0": "Chandādhipateyyā cittekaggatā visesato dhammacchandavato nekkhammavitakkabahulassa",
  "tika-s0519t:592_1": "hoti, vīriyādhipateyyā pana kāmavitakkādike vinodentassāti tadubhayaṃ nissāya pavattā",
  "tika-s0519t:592_2": "vipassanā visesato rāgādippaṇidhīnaṃ visosanato “appaṇihitaṃ vimokkhamukha”nti vuttā.",
  "tika-s0519t:592_3": "Cittādhipateyyaṃ, vīmaṃsādhipateyyañca nissāya pavattā yathākkamaṃ aniccānattānupassanābāhullato",
  "tika-s0519t:592_4": "“animittaṃ vimokkhamukhaṃ, appaṇihitaṃ vimokkhamukha”nti ca vuttā.",
  "tika-s0519t:593_0": "Abhijjhāvinayano indriyasaṃvaro, kāmasaṅkappādivinodano tapo ca vuttanayeneva paṇidhipaṭipakkhato",
  "tika-s0519t:593_1": "appaṇihitaṃ vimokkhamukhaṃ, buddhi anattānupassanānimittaṃ, upadhipaṭinissaggo nimittaggāhapaṭipakkhoti",
  "tika-s0519t:593_2": "tadubhayasannissayā vipassanā yathākkamaṃ “suññataṃ, animittaṃ vimokkhamukha”nti vuttā.",
  "tika-s0519t:594_0": "Āsannapaccatthikarāgaṃ paṭibāhantī mettā rāgapaṇidhiyā paṭipakkho, karuṇā paradukkhāpanayanākāravuttikā",
  "tika-s0519t:594_1": "dukkhasahagatāya dukkhānupassanāya visesapaccayoti tadubhayasannissayā vipassanā",
  "tika-s0519t:594_2": "“appaṇihitaṃ vimokkhamukha”nti vuttā. Muditā sattānaṃ modaggahaṇabahulā tadaniccatādassanato",
  "tika-s0519t:594_3": "aniccānupassanāya visesapaccayoti tannissayā vipassanā animittaṃ vimokkhamukhaṃ.",
  "tika-s0519t:594_4": "Upekkhā ñāṇakiccādhikatāya anattānupassanāya visesapaccayoti tannissayā vipassanā",
  "tika-s0519t:594_5": "“suññataṃ vimokkhamukha”nti vuttāti evamettha pavattiākārato vipassato nissayato,",
  "tika-s0519t:594_6": "kiccato ca bhinditvā vimokkhamukhāni yojitānīti.",
  "tika-s0519t:595_0": "Samatikkamanaṃ pariññāpahānañca. Saparasantāneti attano, paresañca santāne, tena",
  "tika-s0519t:595_1": "kāyiko, vācasiko ca vihāro “vikkīḷita”nti vuttoti dasseti “vividho hāro”ti katvā.",
  "tika-s0519t:595_2": "Tassa pana vibhāvanā idha adhippetā nayassa bhūmibhāvato. Yena paṭipakkhabhāvena.",
  "tika-s0519t:595_3": "Tesaṃ paṭipakkhabhāvoti tesaṃ āhārādīnaṃ paṭipakkhabhāvo pahātabbabhāvo paṭipadādīnaṃ",
  "tika-s0519t:595_4": "paṭipakkhabhāvo pahāyakabhāvoti yojetabbaṃ. Tattha paṭipadāggahaṇena vipassanā kathitā.",
  "tika-s0519t:595_5": "Vipassanā ca cattāro āhāre parijānantī tappaṭibaddhachandarāgaṃ pajahatīti ujukameva",
  "tika-s0519t:595_6": "tesaṃ paṭipakkhatā, evaṃ jhānādīnampi upādānādipaṭipakkhatā veditabbā tadupadesena",
  "tika-s0519t:595_7": "vipassanāya kathitattā. Vipallāsasatipaṭṭhānānaṃ paṭipakkhabhāvo pākaṭo eva. Nti",
  "tika-s0519t:595_8": "sīhavikkīḷitaṃ. Vīsatiyā catukkehi visabhāgato vitthārena vibhattanti tīhi padehi",
  "tika-s0519t:595_9": "saṅgahetvā kathikattā vuttaṃ “saṅkhepena dassento”ti.",
  "tika-s0519t:596": "Indriyānanti saddhādiindriyānaṃ. Dasannaṃ catukkānaṃ niddhāraṇāti yojanā.",
  "tika-s0519t:597_0": "88. Niggacchatīti nikkhamati. Tato niddhāretvā vuccamāno hi niggacchanto viya hotīti.",
  "tika-s0519t:597_1": "Cattāro puggaleti “taṇhācarito mando”tiādinā vutte cattāro puggale. Puggalādhiṭṭhānena",
  "tika-s0519t:597_2": "cettha dhammo vuttoti āha “bhūmiṃ niddisitvā”ti. Tato evāti yathāvuttapuggalacatukkato",
  "tika-s0519t:597_3": "eva. Itaratthāpīti “sukhāya…pe… puggalā”ti etthāpi. Sādhāraṇāyāti paṭhamacatutthāhipi",
  "tika-s0519t:597_4": "vimissāya. Yathāvuttāsūti dutiyatatiyāsu.",
  "tika-s0519t:598": "Heṭṭhāti desanāhāravibhaṅgavicayahārasampātavaṇṇanāsu.",
  "tika-s0519t:599": "Eseva nayoti kusalamūlādidvādasatikasaṅgaho anavajjapakkho. “Vodāyati sujjhati etenāti vodāna”nti vaṃ netabbataṃ sandhāyāha.",
  "tika-s0519t:600_0": "Yathā hārauddeso kato, evaṃ nayānaṃ akaraṇe kāraṇaṃ, payojanañca vibhāvetukāmo “kasmā",
  "tika-s0519t:600_1": "panā”tiādimāha. Nayehi nayantarehi. Sambhavadassanatthanti upapattidassanatthaṃ.",
  "tika-s0519t:600_2": "Tattha sambhavo anuddesakkamena niddisane karaṇaṃ dassanaṃ payojanaṃ. Yadi hi ime",
  "tika-s0519t:600_3": "nayā uppattiṭṭhānavasena asaṃkiṇṇā bhaveyyuṃ, hārā viya uddesānukkameneva niddisitabbā",
  "tika-s0519t:600_4": "siyuṃ. Tathā hi vuttaṃ hārānaṃ uddesāvasāne “ete soḷasa hārā pakittitā atthato asaṃkiṇṇā”ti.",
  "tika-s0519t:601_0": "Yasmā panete mūlapadehi mūlapadantaraniddhāraṇena aññamaññaṃ te niggacchanti, tasmā",
  "tika-s0519t:601_1": "ekasmiṃ niddiṭṭhe itaropi atthato niddiṭṭhoyeva nāma hotīti imassa atthassa dassanatthaṃ",
  "tika-s0519t:601_2": "“uddesānukkamena niddeso na kato”ti.",
  "tika-s0519t:602_0": "Idāni tameva saṅkhepena vuttamatthaṃ vitthārena dassetuṃ “paṭhamanayato hī”tiādi",
  "tika-s0519t:602_1": "vuttaṃ. Tattha taṇhādiṭṭhicaritavasena dvidhā puggale vibhajitvā tesaṃ vasena nandiyāvaṭṭanayaṃ",
  "tika-s0519t:602_2": "nīharitvā puna te eva taṇhādiṭṭhicarite catuppaṭipadāvibhāgena vibhajitvā sīhavikkīḷitassa",
  "tika-s0519t:602_3": "nayassa sambhavo dassito, te eva catuppaṭipadābhedabhinne puggale puna ugghaṭitaññuādivibhāgena",
  "tika-s0519t:602_4": "tidhā vibhajitvā tipukkhalassa nayassa sambhavo dassito. Taṃ sandhāyāha “paṭhamanayato…pe… niddiṭṭho”ti.",
  "tika-s0519t:603_0": "Yasmā subhasukhasaññāhi lobho, niccasaññāya doso “iminā me anattho kato”ti āghātuppattito,",
  "tika-s0519t:603_1": "attasaññāya moho gahito hoti. Tathā asubhasaññādīhi alobhādayo, tasmā dhammādhiṭṭhānavasena",
  "tika-s0519t:603_2": "tatiyanayato dutiyanayassa sambhavo. Yasmā pana lobhe sati sambhavato lobhaggahaṇeneva",
  "tika-s0519t:603_3": "doso gayhati. Lobho ca taṇhā, moho avijjā, tappaṭipakkhato alobhādosehi samatho gayhati,",
  "tika-s0519t:603_4": "amohena vipassanā, tasmā dhammādhiṭṭhānavaseneva dutiyanayato paṭhamanayassa sambhavoti",
  "tika-s0519t:603_5": "imaṃ visesaṃ dīpetuṃ uddesānukkamena niddeso na katoti dassento “dhammādhiṭṭhānavasena panā”tiādimāha.",
  "tika-s0519t:604_0": "Tenevāti tatiyanayato dutiyanayassa viya dutiyanayato paṭhamanayassapi sambhavato.",
  "tika-s0519t:604_1": "Evaṃ pāḷiyaṃ puggalādhiṭṭhānavasena āgataṃ nissāya aṭṭhakathāyaṃ dhammādhiṭṭhānavaseneva",
  "tika-s0519t:604_2": "nayaniggamo niddhāritoti ayameva viseso. Yadi evanti pāḷiyaṃ āgatappakārato aññenapi",
  "tika-s0519t:604_3": "pakārena nayā niddhāretabbā, evaṃ sante yathā puggalādhiṭṭhānavasena paṭhamanayato",
  "tika-s0519t:604_4": "tatiyanayassa, tatiyanayato dutiyanayassa sambhavo dassito, evaṃ dhammādhiṭṭhānavaseneva",
  "tika-s0519t:604_5": "paṭhamanayato tatiyanayadutiyanayānaṃ, dhammādhiṭṭhānavaseneva dutiyanayato tatiyanayassa",
  "tika-s0519t:604_6": "sambhavo dīpetabboti imamatthamāha “dve hutvā…pe… siyā”ti.",
  "tika-s0519t:605_0": "Tattha nayoti pacchā vuttadutiyanayo. Atthatoti atthāpattito, atthato labbhamānattā",
  "tika-s0519t:605_1": "eva sarūpena na kathitoti attho. Idāni taṃ atthāpattiṃ ekantikaṃ katvā dassetuṃ “yasmā”tiādi",
  "tika-s0519t:605_2": "vuttaṃ. Anuppaveso icchito taṃtaṃnayamūlapadānaṃ nayantaramūlapadesu samavarujjhanato.",
  "tika-s0519t:605_3": "Tathā hi “yattha sabbo akusalapakkho saṅgahaṃ samosaraṇaṃ gacchati, yattha sabbo",
  "tika-s0519t:605_4": "kusalapakkho saṅgahaṃ samosaraṇaṃ gacchatī”ti ca vuttaṃ. Ayañca atthoti “nayānaṃ",
  "tika-s0519t:605_5": "aññamaññaanuppaveso niggamo”ti ayaṃ duvidho attho. Piṭakānaṃ atthakathanaṃ peṭakaṃ,",
  "tika-s0519t:605_6": "so eva upadesoti peṭakopadeso, upadesabhūtā pariyattisaṃvaṇṇanāti attho.",
  "tika-s0519t:606": "Ādito paṭṭhāyāti nayānaṃ aññamaññaanuppavesaniggamamattameva avibhāvetvā nayavicārassa paṭhamāvayavato pabhuti vibhāvanā dīpanā pakāsanā.",
  "tika-s0519t:607_0": "Dosadiṭṭhīti appassādatādidosagāhikadiṭṭhī, dosadassinoti attho. Te hi asamūhatānusayā,",
  "tika-s0519t:607_1": "kāmesu ca ādīnavadassino. Idañhi nesaṃ aṅgadvayaṃ attakilamathānuyogassa kāraṇaṃ",
  "tika-s0519t:607_2": "vuttaṃ. Natthi atthoti yo rāgābhibhūtehi andhabālehi parikappito diṭṭhadhammiko kāmehi",
  "tika-s0519t:607_3": "attho, so madhubindugiddhassa madhulittasatthadhārāvalehanasadiso appassādo bahudukkho",
  "tika-s0519t:607_4": "bahupāyāso bahuādīnavo savighāto sapariḷāho samparāyiko tathevāti sabbadāpi viññūjātikassa",
  "tika-s0519t:607_5": "kāmehi payojanaṃ na vijjati. Anajjhositāti anabhibhūtā viharanti. Tena vuccati sukhā",
  "tika-s0519t:607_6": "paṭipadāti tena mandakilesabhāvena tesaṃ puggalānaṃ akicchena sijjhamānā vipassanā",
  "tika-s0519t:607_7": "paṭipadā “sukhā paṭipadā”ti vuccati. Ajjhositāti abhiniviṭṭhā. Ime sabbe sattāti",
  "tika-s0519t:607_8": "ime taṇhādiṭṭhicaritabhāvena dvidhā vuttā aparimāṇappabhedā sabbepi paṭipajjantā sattā.",
  "tika-s0519t:608_0": "Sukhena paṭinissajjantīti kilese akicchena pajahanti. “Imā catasso paṭipadā”tiādi",
  "tika-s0519t:608_1": "paṭipadānaṃ ettāvatāyaṃ, visayabhāvakiccesu ca byabhicārābhāvadassanaṃ. Ayaṃ paṭipadāti",
  "tika-s0519t:608_2": "nigamanaṃ, ayaṃ paṭipadā yāya vasena sīhavikkīḷitassa nayassa bhūmidassanatthaṃ cattāro",
  "tika-s0519t:608_3": "puggalā niddhāritāti adhippāyo. Catukkamaggena kilese niddisatīti anantaraṃ vakkhamānena",
  "tika-s0519t:608_4": "āhārādicatukkamaggena dasavatthuke kilesasamūhe niddisati. Catukkamaggena ariyadhammesu",
  "tika-s0519t:608_5": "niddisitabbāti tappaṭipakkhena paṭipadādicatukkamaggena ariyadhammesu bodhipakkhiyesu",
  "tika-s0519t:608_6": "visayabhūtesu niddhāretvā kathetabbā.",
  "tika-s0519t:609_0": "Idañca pamāṇaṃ cattāro āhārāti imesaṃ vipallāsānaṃ pavattiyā pamāṇaṃ, yadidaṃ cattāro",
  "tika-s0519t:609_1": "āhārā. Idaṃ vuttaṃ hoti – yāvadeva cattāro āhārā pariññaṃ na gacchanti, tāvadeva",
  "tika-s0519t:609_2": "cattāro vipallāse vibhajanti. Yāvadeva cattāro vipallāsā appahīnā, tāvadeva cattāri",
  "tika-s0519t:609_3": "upādānāni paribrūhantīti. Evaṃ sabbattha yathārahaṃ vattabbaṃ. Tenāha “evaṃ imāni",
  "tika-s0519t:609_4": "sabbāni dasa padānī”ti. “Yojetabbānī”ti ca vacanaseso.",
  "tika-s0519t:610": "“Abhijjhāya ganthatī”ti iminā abhijjhāyanameva ganthananti dasseti. Esa nayo sesesupi. Papañcentoti diṭṭhābhinivesaṃ vitthārento.",
  "tika-s0519t:611_0": "Vippaṭisāruppattihetubhāvo kilesānaṃ āsavananti āha “āsavantī”ti. Kiṃ vippaṭisārāti",
  "tika-s0519t:611_1": "tena kilesānaṃ vītikkamavatthuṃ vadati. Yasmā appahīnānusayasseva vippaṭisārā, na",
  "tika-s0519t:611_2": "itarassa, tasmā “ye vippaṭisārā, te anusayā”ti vuttaṃ. Padadvayenapi phalūpacārena kāraṇaṃ vuttaṃ.",
  "tika-s0519t:612": "Paṭhamena padenāti yathāvuttesu dasasu suttapadesu paṭhamena padena. Paṭhamāya disāyāti tadatthasaṅkhātāya sīhavikkīḷitassa saṃkilesapakkhe paṭhamāya disāya.",
  "tika-s0519t:613_0": "Itīti evaṃ, vuttanayenāti attho. Kusalākusalānanti yathāvuttaanavajjasāvajjadhammānaṃ.",
  "tika-s0519t:613_1": "Pakkhapaṭipakkhavasenāti vodānapakkhatappaṭipakkhavasena. Yojanāti paṭhamadisādibhāvena",
  "tika-s0519t:613_2": "yutte katvā manasānupekkhanā. “Manasā volokayate”ti hi vuttaṃ.",
  "tika-s0519t:614_0": "Tassāti disālokanassa. Sotāpattiphalādīnaṃ pariyosānatā indriyavasena veditabbā.",
  "tika-s0519t:614_1": "Yesañhi saddhādīnaṃ indriyānaṃ vasena satipaṭṭhānādīni sijjhanti, tesaṃ vasena sotāpattiphalādīnaṃ",
  "tika-s0519t:614_2": "pariyosānatā. Tattha sotāpattiphale saddhindriyaṃ pāripūriṃ gacchati. Sotāpanno hi",
  "tika-s0519t:614_3": "saddhāya paripūrikārī. Sakadāgāmiphale vīriyindriyaṃ pāripūriṃ gacchati. Sakadāgāmī",
  "tika-s0519t:614_4": "hi āraddhavīriyo uparimaggādhigamāya. Anāgāmiphale samādhindriyaṃ pāripūriṃ gacchati.",
  "tika-s0519t:614_5": "Anāgāmī samādhismiṃ paripūrikārī. Aggaphale arahatte satindriyañca paññindriyañca",
  "tika-s0519t:614_6": "pāripūriṃ gacchati. Arahā hi sativepullappatto, paññāvepullappatto cāti.",
  "tika-s0519t:615_0": "Apare panāhu – saddhābalena subhasaññāya pahānaṃ. Saddahanto hi paṭikkūlamanasikāre",
  "tika-s0519t:615_1": "kammaṃ karoti. Vīriyabalena sukhasaññāya pahānaṃ. Vīriyavā hi sukhassādaṃ abhibhavitvā",
  "tika-s0519t:615_2": "yonisomanasikāramanuyuñjati. Samādhibalena niccasaññāya pahānaṃ. Samāhito hi saṅkhārānaṃ",
  "tika-s0519t:615_3": "udayabbayaṃ pariggaṇhanto aniccasaññaṃ paṭilabhati. Paññābalena attasaññāya pahānaṃ.",
  "tika-s0519t:615_4": "Paññavā hi saṅkhārānaṃ avasavattitaṃ sallakkhento attasuññataṃ paṭivijjhati. Sati",
  "tika-s0519t:615_5": "pana sabbatthāpi icchitabbā. Tenāha “satiṃ ca khvāhaṃ, bhikkhave, sabbatthikaṃ vadāmī”ti.",
  "tika-s0519t:615_6": "Evaṃ catuvipallāsappahāyīnaṃ catunnaṃ indriyānaṃ pāripūriṭṭhānaṃ cattāri sāmaññaphalāni",
  "tika-s0519t:615_7": "catuvipallāsamukhānaṃ catunnaṃ disānaṃ pariyosānāni vuttānīti.",
  "tika-s0519t:616": "“Lobho akusalamūla”ntiādi lobhādīnaṃ hetuphalabhāvena sampayuttatāya dassanaṃ.",
  "tika-s0519t:617_0": "Tattha manāpikenāti yebhuyyavasena vuttaṃ. Amanāpikenāpi hi ārammaṇena vipariyesavasena",
  "tika-s0519t:617_1": "lobho uppajjati. Manāpikenāti vā manāpikākārena. Phassavedanūpavicārarāgavitakkapariḷāhā",
  "tika-s0519t:617_2": "sahajātāpi labbhanti, asahajātāpi. “Uppādo”ti etena uppajjamānasaṅkhāraggahaṇanti",
  "tika-s0519t:617_3": "“uppajjatī”ti vuttaṃ. Uppādalakkhaṇasseva pana gahaṇe “uppajjatī”ti na vattabbaṃ",
  "tika-s0519t:617_4": "siyā. Na hi uppādo uppajjati, rāgajapariḷāhahetukatā ca tesaṃ rāgassa taṇhāsabhāvattā.",
  "tika-s0519t:617_5": "Taṇhā hi dukkhassa samudayo, yaṃ kiñci samudayadhammaṃ, sabbaṃ taṃ dukkhanti. Tathā",
  "tika-s0519t:617_6": "ca vuttaṃ “taṇhāsahajātavedanāya pana lobho sahajātādipaccayehi ca paccayo”ti. Evaṃ",
  "tika-s0519t:617_7": "iṭṭhārammaṇe uppannalobhasahagatasukhavedanāya udayo idha “uppādo saṅkhatalakkhaṇa”nti",
  "tika-s0519t:617_8": "vutto, tassā vipariṇāmo “vipariṇāmadukkhatā”ti. Vipariṇāmāvatthā ca udayāvatthaṃ",
  "tika-s0519t:617_9": "vinā na hotīti sā taṃ nissāya uppajjantī viya vuttā “uppādaṃ…pe… dukkhatā”ti.",
  "tika-s0519t:618_0": "Doso akusalamūlantiādīsupi vuttanayānusārena attho veditabbo. Ayaṃ pana viseso –",
  "tika-s0519t:618_1": "ṭhitassa aññathattaṃ nāma jarā, taṃ nissāya domanassassa uppajjanato vuttaṃ “ṭhitassa…pe…",
  "tika-s0519t:618_2": "dukkhadukkhatā”ti. Dosajapariḷāhahetukatā jarāya dosabahulassa puggalassa nacirena jīraṇato veditabbā.",
  "tika-s0519t:619_0": "Vayoti saṅkhārānaṃ nirodho. Aniccatāvasena ca saṅkhatadhammānaṃ saṅkhāradukkhatāti",
  "tika-s0519t:619_1": "vuttaṃ “vaya…pe… saṅkhāradukkhatā”ti. Tenāha bhagavā “yadaniccaṃ taṃ dukkha”nti.",
  "tika-s0519t:619_2": "Mohajapariḷāhahetukatā vayalakkhaṇassa yebhuyyena sammohanimittattā, maraṇassa avijjāpaccayattā",
  "tika-s0519t:619_3": "ca saṃsārappavattiyā veditabbā.",
  "tika-s0519t:620_0": "Alobhādīnaṃ paññādipāripūrihetukatā yathārahaṃ upanissayakoṭisahajātakoṭiyā ca paccayabhāvena",
  "tika-s0519t:620_1": "veditabbā. Sabbe hi kusalā dhammā sabbesaṃ kusalānaṃ dhammānaṃ yathāsambhavaṃ paccayavisesā",
  "tika-s0519t:620_2": "honti evāti. Abyāpādavitakkasannissayo upavicāro abyāpādūpavicāro. Avihiṃsūpacārepi eseva nayo.",
  "tika-s0519t:621_0": "Ayaṃ tipukkhalo nāma dutiyo nayo saddhiṃ disālokananayena niddiṭṭhoti vacanaseso.",
  "tika-s0519t:621_1": "“Ime cattāro”tiādi puggalādhiṭṭhāneneva nandiyāvaṭṭassa nayassa bhūmidassanatthaṃ",
  "tika-s0519t:621_2": "āraddhaṃ. Ime yathāvuttapaṭipadācatukkassa vasena catubbidhā. Visesenāti diṭṭhitaṇhāsannissayatāvisesena.",
  "tika-s0519t:621_3": "Diṭṭhicarito hi tikkhapañño, mandapañño ca sukhāya paṭipadāya khippābhiññāya ca dandhābhiññāya",
  "tika-s0519t:621_4": "ca niyyātīti dvidhā vuttoti. Tathā taṇhācarito dukkhāya paṭipadāya khippābhiññāya",
  "tika-s0519t:621_5": "ca dandhābhiññāya ca niyyātīti dvidhā vuttoti dassito cāyamattho. Tenāha “dve honti",
  "tika-s0519t:621_6": "diṭṭhicarito ca taṇhācarito cā”ti.",
  "tika-s0519t:622_0": "Cattāro hutvāti sīhavikkīḷitassa nayassa bhūmidassane cattāro hutvā ṭhitā, catuppaṭipadāvasena",
  "tika-s0519t:622_1": "cattāro katvā vuttāti attho. Tayo hontīti tipukkhalassa nayassa bhūmidassane ugghaṭitaññuādivasena",
  "tika-s0519t:622_2": "tayo bhavanti. Tayo hutvāti tathā tayo hutvā ṭhitā tayo katvā kathitā. Dve hontīti",
  "tika-s0519t:622_3": "idāni nandiyāvaṭṭassa nayassa bhūmidassane dve bhavanti. Ajjhosānanti diṭṭhiajjhosānaṃ.",
  "tika-s0519t:622_4": "Abhinivesoti taṇhābhiniveso. Ahaṃkāroti ahaṃmāno “aha”nti vā karaṇaṃ ahaṃkāro. Diṭṭhimānamaññanānaṃ",
  "tika-s0519t:622_5": "vasena “ahamasmī”ti samanupassanā mamaṃkāro, mamāyanaṃ taṇhāggāho.",
  "tika-s0519t:623_0": "Dasapadāni “paṭhamā disā”ti kātabbānīti nandiyāvaṭṭassa nayassa “paṭhamā disā”ti",
  "tika-s0519t:623_1": "karaṇīyāni, “paṭhamā disā”ti vavatthapetabbānīti attho. Saṃkhittena…pe… pakkhassāti",
  "tika-s0519t:623_2": "anekappabhedassapi kaṇhapakkhassa saṃkilesapakkhassa atthaṃ saṃkhittena saṅkhepena",
  "tika-s0519t:623_3": "paṭipakkhe vattamāne vodānadhamme uddissa ñāpenti pakāsenti, paṭhamā kātabbāti yojanā.",
  "tika-s0519t:623_4": "Dasa padāni dutiyakānīti taṇhādikā dasa koṭṭhāsā “dutiyā disā”ti kātabbā. “Saṃkhittena…pe…",
  "tika-s0519t:623_5": "kaṇhapakkhassā”ti ānetvā yojetabbaṃ.",
  "tika-s0519t:624_0": "Yonisoti upāyaso. Yoniso manasikāro aniccādivasena paṭhamamanasikāro. Paññāti sutacintāmayī",
  "tika-s0519t:624_1": "paññā, jhānābhiññā ca. Nibbidāti nibbedhañāṇaṃ. Somanassadhammūpasañhitaṃ pamodādisahagataṃ cetasikasukhaṃ.",
  "tika-s0519t:625": "Kusalapakkhe cāti ca-saddo samuccayattho, tena ubhayapakkhato samuccayavasena catasso disā, na paccekanti dasseti.",
  "tika-s0519t:626_0": "Tesanti taṇhādīnaṃ, taṇhāya, taṇhāpakkhikānañcāti attho. Satipi anavasesato rāge",
  "tika-s0519t:626_1": "pahīyamāne anavasesato avijjāpi pahīyateva, rāgassa pana cetovimutti ujupaṭipakkhoti",
  "tika-s0519t:626_2": "dassanatthaṃ “rāgavirāgā”ti vuttaṃ. Avijjāvirāgāti etthāpi eseva nayo. Ayañca attho",
  "tika-s0519t:626_3": "“āsavānaṃ khayā anāsavaṃ cetovimuttiṃ paññāvimutti”ntiādinā āgatapāḷiyā atthavaṇṇanāvasena",
  "tika-s0519t:626_4": "vuttā, idha pana “rāgavirāgā cetovimutti sekkhaphalaṃ, avijjāvirāgā paññāvimutti",
  "tika-s0519t:626_5": "asekkhaphala”ntiādinā vevacanasamāropane āgatattā purimā anāgāmiphalaṃ. Tañhi kāmarāgassa",
  "tika-s0519t:626_6": "ujuvipaccanīkato samādhipāripūriyāva visesato “rāgavirāgā cetovimuttī”ti vuccati,",
  "tika-s0519t:626_7": "pacchimā arahattaphalaṃ taṇhāya, avijjāya ca anavasesappahānato, paññāpāripūriyā",
  "tika-s0519t:626_8": "ca “avijjāvirāgā paññāvimuttī”ti vuccati.",
  "tika-s0519t:627_0": "Tatthāti nandiyāvaṭṭanaye. Tesūti “cattāri padānī”ti vuttesu taṇhādīsu catūsu mūlapadesu.",
  "tika-s0519t:627_1": "Idha samosaraṇanti saṅgaho vutto, so ca sabhāvato, sabhāgato ca hotīti taṇhādīni",
  "tika-s0519t:627_2": "cattāri dassetvā “tesu aṭṭhārasa mūlapadāni samosarantī”ti vuttaṃ. Samathaṃ bhajanti",
  "tika-s0519t:627_3": "sabhāvato, sabhāgato cāti adhippāyo. Vipassanaṃ bhajantīti etthāpi eseva nayo. Nayādhiṭṭhānānaṃ",
  "tika-s0519t:627_4": "nayādhiṭṭhāne anuppaveso nayānaṃ nayesu anuppaveso eva nāma hotīti āha “tipukkhalo…pe… anuppavisantī”ti.",
  "tika-s0519t:628_0": "Alobhāmohapakkhaṃ abhajāpetvā adosapakkhaṃ bhajāpetabbassa nandiyāvaṭṭasīhavikkīḷitamūlapadassa",
  "tika-s0519t:628_1": "abhāvato adoso ekasuttakoṭiyā ekakova hotīti dassento āha “adoso adoso evā”ti. Doso",
  "tika-s0519t:628_2": "doso evāti etthāpi eseva nayo. Samosaranti sabhāgato ca sabhāvato ca saṅgahaṃ gacchantīti attho.",
  "tika-s0519t:629_0": "Bhūmi gocaroti ca mūlapadāni eva sandhāya vadati. Ekekaṃ nayaṃ anuppavisati taṃtaṃmūlapadānuppavesato.",
  "tika-s0519t:629_1": "Kusale vā viññāte akusalo paṭipakkho, akusale vā kusalo paṭipakkho anvesitabbo saṃvaṇṇiyamānasuttapadānurūpato",
  "tika-s0519t:629_2": "upaparikkhitabbo. Anvesanā upaparikkhā “disālokana”nti vuccati. So nayo niddisitabboti",
  "tika-s0519t:629_3": "tathā anvesitvā tehi dhammehi disā vavatthapetvā so so nayo niddhāretvā yojetabbo.",
  "tika-s0519t:629_4": "Yathā mūlapadesu mūlapadānaṃ anuppaveso saṃvaṇṇito, imināva nayena mūlapadato mūlapadānaṃ",
  "tika-s0519t:629_5": "niddhāraṇāti veditabbāti dassento “yathā ekamhi…pe… niddisitabbānī”ti āha. “Ekekasmiñhī”tiādi kāraṇavacanaṃ.",
  "tika-s0519t:630_0": "Tattha tatthāti ekekasmiṃ naye. Ekasmiṃ dhamme viññāteti taṇhādike ekasmiṃ mūlapadadhamme",
  "tika-s0519t:630_1": "sarūpato, niddhāraṇavasena vā viññāte. Sabbe dhammā viññātā hontīti tadaññamūlapadabhūtā",
  "tika-s0519t:630_2": "sabbe lobhādayo viññātā nayassa bhūmicaraṇāyogyatāya pakāsā pākaṭā honti. “Imesa”ntiādi",
  "tika-s0519t:630_3": "nayattayadisābhūtadhammānaṃ matthakapāpanena tiṇṇaṃ nayānaṃ kūṭaggahaṇaṃ, taṃ heṭṭhā vuttanayameva.",
  "tika-s0519t:631": "Puna “imesū”tiādi kammanayadvayassa vibhāgavibhāvanaṃ, taṃ viññeyyameva.",
  "tika-s0519t:632": "Nayasamuṭṭhānavāravaṇṇanā niṭṭhitā.",
  "tika-s0519t:633": "Sāsanapaṭṭhānavāravaṇṇanā",
  "tika-s0519t:634_0": "89. Saṅgahavārādīsūti saṅgahavārauddesaniddesavāresu. Sarūpato na dassitaṃ, atthato",
  "tika-s0519t:634_1": "pana dassitamevāti adhippāyo. Tameva hi atthato dassanatthaṃ udāharaṇabhāvena nikkhipati,",
  "tika-s0519t:634_2": "yathā mūlapadehi paṭṭhānaṃ niddhāretabbanti. “Aññamaññasaṅgaho”ti idaṃ mūlapadapaṭṭhānānaṃ",
  "tika-s0519t:634_3": "aññamaññato niddhāretabbatāya kāraṇavacanaṃ “sati anuppavese tato viniggāmo siyā”ti.",
  "tika-s0519t:634_4": "Paṭṭhānanti ettha pa-iti upasaggapadaṃ, taṃ pana “vibhattesu dhammesu yaṃ seṭṭhaṃ,",
  "tika-s0519t:634_5": "tadupāgamu”ntiādīsu viya pakāratthajotakanti dassento “pakārehi ṭhāna”ntiādīsu viya",
  "tika-s0519t:634_6": "pakāratthajotakanti dassento “pakārehi ṭhāna”nti āha. Idhāti imasmiṃ nettippakaraṇe.",
  "tika-s0519t:634_7": "Tassāti desanāsaṅkhātassa pariyattisāsanassa. Tathābhāvadīpananti veneyyajjhāsayānurūpena",
  "tika-s0519t:634_8": "pavattitattā saṃkilesabhāgiyatādippakārehi ṭhitabhāvena dīpetabbattā “dīpissatīti",
  "tika-s0519t:634_9": "dīpana”nti katvā. Patiṭṭhahanti adhisīlasikkhādayo samudāyarūpena gahitā. Etehi saṃkilesadhammādīhi,",
  "tika-s0519t:634_10": "saṃkilesadhammādīnaṃ adhisīlasikkhādīnaṃ pavattanupāyatā anupubbikathāya sāmukkaṃsikāya",
  "tika-s0519t:634_11": "dhammadesanāya dīpetabbā. Tesanti saṃkilesadhammādīnaṃ. Puna tesanti suttāni sandhāyāha.",
  "tika-s0519t:635_0": "Goṭṭhāti vajā. Paṭṭhitagāvoti gatagāvo. Āgataṭṭhānasminti sīhanādasuttaṃ vadati.",
  "tika-s0519t:635_1": "Pavattagamanattā etthāti vacanaseso. Atha vā gacchati etthāti gamanaṃ, desanāñāṇassa",
  "tika-s0519t:635_2": "nissaṅgavasena pavattagamanadesabhāvato paṭṭhānaṃ nāmāti attho. Vomissāti “saṃkilesabhāgiyañca",
  "tika-s0519t:635_3": "vāsanābhāgiyañcā”tiādinā dukatikacatukkabhāvena missitā.",
  "tika-s0519t:636_0": "Saṃkilesabhāve ñāpetabbe pavattaṃ, taṃ visayaṃ katvā desitanti attho, atthamattavacanañcetaṃ,",
  "tika-s0519t:636_1": "saṃkilesabhāge bhavanti saddanayena attho veditabbo. “Saṃkilesabhāgika”ntipi pāṭho,",
  "tika-s0519t:636_2": "tassa saṃkilesabhāgo etassa atthi, saṃkilesabhāge vā niyuttaṃ, saṃkilesabhāgassa",
  "tika-s0519t:636_3": "vā pabodhanasīlaṃ saṃkilesabhāgikaṃ, tadeva saṃkilesabhāgiyanti attho veditabbo.",
  "tika-s0519t:636_4": "Padālanaṃ samucchindanaṃ, padālanasannissayatā cettha padālanaggahaṇena gahitāti",
  "tika-s0519t:636_5": "daṭṭhabbaṃ. Asekkheti asekkhadhamme. Tesaṃ vomissakanayavasenāti tesaṃ saṃkilesabhāgiyādīnaṃ",
  "tika-s0519t:636_6": "catunnaṃ paṭikkhepāpaṭikkhepavomissakanayavasena.",
  "tika-s0519t:637_0": "“Tāni pana cha dukā”tiādinā padānaṃ gahaṇaparicchedato vavatthāpanataṃ vatvā parato",
  "tika-s0519t:637_1": "“sādhāraṇāni katānī”ti padassa atthasaṃvaṇṇanāya sayameva sarūpato dassessati. “Anuddharaṇe",
  "tika-s0519t:637_2": "kāraṇaṃ natthī’ti vatvā uddharaṇe pana kāraṇaṃ dassento “tathā hi vakkhatī”tiādinā",
  "tika-s0519t:637_3": "pāḷimāhari. Vodānaṃ nāma saṃkilesato hoti saṃkiliṭṭhasseva vodānassa icchitattā.",
  "tika-s0519t:637_4": "Yasmā vodānaṃ tadaṅgādivasena saṃkilesato visujjhanaṃ, tasmā “taṃ pana atthato vāsanābhāgiyādi",
  "tika-s0519t:637_5": "eva hotī”ti vuttaṃ. Tattha tadaṅgavikkhambhanehi vodānaṃ vāsanābhāgiyādivasena hoti,",
  "tika-s0519t:637_6": "samucchedapaṭippassaddhīhi vodānaṃ nibbedhabhāgiyavasena, asekkhabhāgiyavasena vodānaṃ",
  "tika-s0519t:637_7": "paṭippassaddhiyā eva veditabbaṃ. Yāyaṃ desanā rāgādibhāginī siyā, sā saṃkilesabhāgiyā.",
  "tika-s0519t:637_8": "Yāyaṃ desanā cāgādibhāginī siyā, sā vāsanābhāgiyā. Yā pana āpattivicchedanī sāvasesaṃ,",
  "tika-s0519t:637_9": "anavasesañca, sā nibbedhabhāgiyā, asekkhabhāgiyā ca.",
  "tika-s0519t:638_0": "“Taṇhāsaṃkilesabhāgiyaṃ sutta”ntiādinā paṭhamameva saṃkilesabhāgassa dassitattā vuttaṃ",
  "tika-s0519t:638_1": "“saṃkileso tividho…pe… visayadassanatthaṃ āraddha”nti. Bhavarāgo bhavapatthanā. Uppajjatīti",
  "tika-s0519t:638_2": "na vigacchati. Tatra tatra bhaveti yadi vā kāmabhave, yadi vā rūpabhave, yadi vā",
  "tika-s0519t:638_3": "arūpabhave. Padantarasaṃyojanavasenāti dukanayeneva padantarena yojanavasena. Missitāni",
  "tika-s0519t:638_4": "katānīti saṃsaṭṭhāni katāni.",
  "tika-s0519t:639_0": "Ekakacatukkavasena dassitabbāni padāni eva gahetvā āvuttinayadassanavasena missetvā",
  "tika-s0519t:639_1": "avasiṭṭhadukavasena, tikacatukkavasena ca itare aṭṭha paṭṭhānabhāgā dassitāti āha",
  "tika-s0519t:639_2": "“tāniyeva yathāvuttāni aṭṭha suttānī”tiādi. Cattāro ekakāyeva pāḷiyaṃ ādito dassitā.",
  "tika-s0519t:639_3": "Chadukā pāḷiyaṃ āgatā cattāro, aṭṭhakathāyaṃ dveti. Cattāro tikā pāḷiyaṃ āgatā dve,",
  "tika-s0519t:639_4": "aṭṭhakathāyaṃ dveti. Dve catukkā pana aṭṭhakathāyameva āgatā. “Pāḷiyaṃ anāgatā”ti",
  "tika-s0519t:639_5": "idaṃ sarūpato anāgamanaṃ sandhāya vuttaṃ, nayato pana āgatabhāvo dassito eva. Ye",
  "tika-s0519t:639_6": "panettha pāḷiyaṃ anāgatā, tesaṃ udāharaṇāni parato dassayissāma.",
  "tika-s0519t:640_0": "Soḷasahīti soḷasavidhehi. Na hi tāni suttāni soḷaseva, atha kho soḷasappakārānīti",
  "tika-s0519t:640_1": "mūlagaṇanaṃ ṭhapetvā kāraṇasuttaladdhena saṅkhāragabbhena tadanurūpo yo gaṇanavitthāro,",
  "tika-s0519t:640_2": "tassa pattharaṇavidhi paṭṭhānanayo. Iminā…pe… natthīti yathāvuttapaṭṭhānavinimutto",
  "tika-s0519t:640_3": "pariyattisāsanappadeso na vijjati yathārahaṃ taṃtaṃpaṭṭhānabhāvena pavattattāti dasseti.",
  "tika-s0519t:640_4": "Yadi suttageyyādi navavidhaṃ pariyattisāsanaṃ yathāvuttapaṭṭhānavaseneva pavattaṃ,",
  "tika-s0519t:640_5": "tattha kathamidha anidassitānaṃ gāthādīnaṃ saṃkilesabhāgiyādibhāvo gahetabboti pañhaṃ",
  "tika-s0519t:640_6": "sandhāya “gāthāya gāthā anuminitabbā”tiādipāḷi pavattāti dassetuṃ “kathaṃ panā”tiādi vuttaṃ.",
  "tika-s0519t:641_0": "Tattha ayaṃ gāthā viyāti “kāmandhā jālasañchannā, manopubbaṅgamā dhammā, uddhaṃ adho",
  "tika-s0519t:641_1": "sabbadhi vippamutto, yassa selūpamaṃ citta”ntiādinā idha udāhaṭagāthā viya. Gāthāti",
  "tika-s0519t:641_2": "aññāpi tepiṭake buddhavacane āgatā idha anudāhaṭā. Saṃvaṇṇanākāle sammukhībhāvena",
  "tika-s0519t:641_3": "“ayaṃ gāthā viyā”ti vuttā yā kāci gāthā “saṃkilesabhāgiyā”ti vā “saṃkilesavāsanānibbedhaasekkhabhāgiyā”ti",
  "tika-s0519t:641_4": "vā anuminitabbā nayaggāhena ñāpetabbāti dassetuṃ vuttaṃ “saṃkilesa…pe… jānitabbāti",
  "tika-s0519t:641_5": "attho”ti. Vā-saddo hi idha avuttavikappanattho. Sesapadesūti veyyākaraṇasuttapadesu.",
  "tika-s0519t:642": "90. Ariyānaṃ dhammanti cārittavārittabhedaṃ sīlācāraṃ. Ekantakaraṇīyassa akaraṇampi vītikkamo eva.",
  "tika-s0519t:643_0": "Avijjādike saṃkilesadhamme tadaṅgādivasena dhunātīti dhonā vuccati paññā. Paccavekkhitvā",
  "tika-s0519t:643_1": "paribhuñjanapaññāti pana pakaraṇena avacchinnattā vuttaṃ. Taṃ atikkamitvā carantoti",
  "tika-s0519t:643_2": "paccayānaṃ apaccavekkhitvā paccayaparibhoge ādīnavaṃ apassanto iṇaparibhogavasena",
  "tika-s0519t:643_3": "paribhuñjanto na parimuccati nirayādidukkhato, vaṭṭadukkhato ca.",
  "tika-s0519t:644_0": "Kukkujanakaṃ nāma kadaliyā pupphanāḷi. Parābhavāyāti vināsāya. Tathāti yathā phalapākantā",
  "tika-s0519t:644_1": "kadalī, evaṃ veḷunaḷāpi osadhijātikattāti upasaṃhārattho tathā-saddo. Tenāha “phalaṃ",
  "tika-s0519t:644_2": "veḷuṃ phalaṃ naḷa”nti.",
  "tika-s0519t:645": "Sukhettepīti pi-saddena ko pana vādo ūsarādidosaduṭṭhesu khettesūti dasseti. “Chakaṇa…pe… attho”ti etena yathāvuttaabhisaṅkharaṇābhāvena bījadosaduṭṭhanti dasseti.",
  "tika-s0519t:646": "91. Sajjitanti sañjitaṃ. Aparikkhateti paṭipakkhehi dhammehi avikkhambhite aroge.",
  "tika-s0519t:647_0": "Yāya samannāgato puggalo “kiṃ sutaṃ mayā, kiṃ vā suṇāmī”ti kusalaṃ gavesī carati,",
  "tika-s0519t:647_1": "sā dhammojapaññā kissavā nāma. Dubbhāsitāti duṭṭhu bhāsitā, issāmacchariyadosādīhi duṭṭhā vā bhāsitā.",
  "tika-s0519t:648": "92. Vicinātīti visesato cināti pasavati.",
  "tika-s0519t:649": "Vigatabhūtāti vigatasacca. Tenāha “alīkavādī”ti.",
  "tika-s0519t:650": "Avajātaputtāti lāmakaputta. Bhagavato sāsane pabbajitvā nihīnavuttitaṃ sandhāya vadati. Nerayikoti niraye nibbattanako. Pāpakammino papatanti etthāti papataṃ, narakaṃ.",
  "tika-s0519t:651_0": "Taṇhādīnaṃ sabhāvabhedatoti taṇhādiṭṭhiduccaritānaṃ taṇhāyanaviparītadassanaduṭṭhacaritatāsaṅkhātasabhāvavibhāgato.",
  "tika-s0519t:651_1": "Avatthābhedatoti taṇhāya chandapemalobharāganandīpipāsāmucchādayo, diṭṭhiyā gāhaparāmāsamicchābhinivesavisukavipphanditaviparītadassanādayo,",
  "tika-s0519t:651_2": "duccaritassa tiracchānapettivisayaasurayonigāmitādayo avatthāvisesā. Ca-saddena tesaṃ",
  "tika-s0519t:651_3": "kāmataṇhādirūpataṇhādiattānudiṭṭhādisassatagāhādikāyaduccaritādi- pāṇātipātādippakārabhedo saṅgayhati.",
  "tika-s0519t:652": "93. Vipulanti uḷāraṃ, telādīhi ceva dhanadhaññādīhi ca pahūtasannicayanti attho. Sambādhāti janasaṃmaddasaṅghaṭā.",
  "tika-s0519t:653": "Daṇḍena na hiṃsatīti ettha vuttaṃ yaṃ daṇḍanidhānaṃ, taṃ vaṭṭavivaṭṭanissitaṃ. Tadubhayassāpi phalaṃ dassento “so puggalo”tiādimāha.",
  "tika-s0519t:654_0": "94. Kiñcati taṃsamaṅginaṃ vimaddatīti kiñcanaṃ, rāgādi, palibundhati kusalappavattiṃ",
  "tika-s0519t:654_1": "nivāretīti palibodho, rāgādiyeva, kiñcanameva palibodho kiñcanapalibodho. Atha vā",
  "tika-s0519t:654_2": "kiñcanañca palibodho ca kiñcanapalibodho, āmisakiñcikkhañca rāgādisaṃkileso cāti attho.",
  "tika-s0519t:655": "Visesitanti vilomaṃ, visamaṃ kiriyanti attho. Rājabhaṇḍanti orodhe sandhāya vadanti.",
  "tika-s0519t:656_0": "Yācayogoti yācanayogo, yācakānaṃ manorathaparipūraṇato. Tenāha “yācitabbayutto”ti.",
  "tika-s0519t:656_1": "Dānayuttoti satataṃ dānakiriyāsamaṅgī. Dānasaṃvibhāgaratoti ettha dānaṃ nāma atthikānaṃ",
  "tika-s0519t:656_2": "yathādhippāyapaṭiyattapariccāgo, saṃvibhāgo attanā paribhuñjitabbato appamattakatopi",
  "tika-s0519t:656_3": "saṃvibhajanaṃ. Imehi kho…pe… hotīti ettha hotisaddena “samannāgato”ti padaṃ sambandhitabbaṃ,",
  "tika-s0519t:656_4": "na “sotāpanno”ti dassetuṃ “sotāpanno…pe… hotī”ti vuttaṃ. Tehi dhammehi samannāgamo",
  "tika-s0519t:656_5": "hi idha vidhīyati, na sotāpannabhāvo, tena sotāpannalakkhaṇamete dhammā, na sotāpannabhāvalakkhaṇanti",
  "tika-s0519t:656_6": "dasseti. Tathā hi “sotāpannena…pe… labbhamānataṃ dassetī”ti vuttaṃ.",
  "tika-s0519t:657": "95. Lapati katheti etenāti lapanaṃ, oṭṭhaṃ.",
  "tika-s0519t:658": "97. Muditoti dibbasampattiyā pamudito.",
  "tika-s0519t:659_0": "99. Kiñcāpi udatārīti taraṇakiriyā atītabhāvena vuttā, taraṇameva pana gahetvā āha",
  "tika-s0519t:659_1": "“oghataraṇassa ariyamaggakiccattā”ti. Evaṃ vippamutto, vimuttoti ca ettha muccanakiriyāyapi vattabbaṃ.",
  "tika-s0519t:660_0": "100. Pātu-saddapubbako bhavanti-saddo siyā uppādapariyāyo siyā āvibhāvapariyāyoti",
  "tika-s0519t:660_1": "“pātubhavantī”ti padassa “uppajjanti, pakāsenti cā”ti attho vutto. Pātubhūtadhammassāti",
  "tika-s0519t:660_2": "uppannabodhipakkhiyadhammassa, vibhūtacatusaccadhammassa vā. No kalloti na yutto.",
  "tika-s0519t:660_3": "Sahetudhammanti ettha paccayuppannadhammāva gahitā, na paccayadhammāti? Nayidamevaṃ",
  "tika-s0519t:660_4": "daṭṭhabbaṃ paccayadhammānampi paccayuppannabhāvānativattanato. Atha vā sahetudhammanti",
  "tika-s0519t:660_5": "paccayuppannadhammo padhānabhāvena vutto, paccayadhammo pana guṇabhāvenāti evamettha",
  "tika-s0519t:660_6": "ubhayesaṃ vuttabhāvo veditabbo.",
  "tika-s0519t:661": "Āraññakanti āraññakaṅgasamannāgataṃ. Aññātoti paricayavasena na ñāto, asaṃsaṭṭhoti attho. Tenāha “niccanavo”ti.",
  "tika-s0519t:662_0": "Byāpādavihiṃsāvitakkavirahe veriparisaṅkāya abhāve akittiparimuttīti evamādīhipi",
  "tika-s0519t:662_1": "kāraṇehi kodhappahānena sukhaṃ supati. Kodhapariḷāhābhāvo pana pākaṭataroti āha “kodha…pe…",
  "tika-s0519t:662_2": "sayatī”ti. Visamūlassāti ettha visasarikkhatāya “visa”nti dukkhaṃ adhippetanti āha",
  "tika-s0519t:662_3": "“dukkhavipākassā”ti. Sukhanti cetasikasukhaṃ. Akkuṭṭhassa paccakkositvā ca paccakkosanahetu uppajjatīti yojanā.",
  "tika-s0519t:663": "101. Sallubbāhanaṃ salluddharaṇaṃ.",
  "tika-s0519t:664": "Visayabhedena, pavattiākārabhedena ca anekabhedattā kāmasaññāya vuttaṃ “yāya kāyacī”ti.",
  "tika-s0519t:665": "Dānamukhenāti dānena mukhabhūtena, dānaṃ pamukhaṃ katvāti attho.",
  "tika-s0519t:666": "“Ariyamaggasampāpanavasenā”ti iminā anukampānuddayānaṃ ekantānavajjatameva vibhāveti. “Anukampā”ti padassatthavivaraṇaṃ “karuṇāyanā”ti, itarassa “mettāyanā”ti.",
  "tika-s0519t:667": "102. Pakatiādīti ādisaddena aṇuissarapajāpatipurisakālādhiṭṭhāyakāriādike saṅgaṇhāti.",
  "tika-s0519t:668": "Kāmesūti kāmaguṇesu rūpādivisayesu.",
  "tika-s0519t:669": "Bahalakilesatāyāti bahulakilesabhāvena. Pubbahetumandatāyāti vivaṭṭūpanissayassa kusalassa akatattā.",
  "tika-s0519t:670": "Cittavūpasamabhāvanāyāti cittavūpasamakarabhāvanāya samathavipassanāya.",
  "tika-s0519t:671": "Parissayā sīlādiparipūraṇassa paribandhabhūtā kilesā eva. Anariyā paññāsīsaṃ ukkhipitvā ṭhātumeva na sakkontīti vuttaṃ “ñāṇasirena adhosirā hutvā”ti.",
  "tika-s0519t:672": "103. Bhagavato, bhikkhusaṅghassa ca vasanayogyabhāvo, tehi nivutthabhāvo ca tassa sātisayo vaṇṇoti vuttaṃ “paṭhamagāthāya jetavanassa vaṇṇaṃ kathetvā”ti. Vuttañhetaṃ –",
  "tika-s0519t:673": "“Gāme vā yadi vāraññe, ninne vā yadi vā thale;",
  "tika-s0519t:674": "Yattha arahanto viharanti, taṃ bhūmirāmaṇeyyaka”nti. ;",
  "tika-s0519t:675": "Idha dhammasaddo samādhipariyāyo “evaṃdhammā te bhagavanto”tiādīsu viyāti āha “dhammoti samādhī”ti samādhipakkhikā dhammā sativāyāmā.",
  "tika-s0519t:676_0": "Nānugaccheyyāti nānutaseyya. Anutasanameva hi taṇhādiṭṭhīhi anugamanaṃ. Paṭivipasseyyāti",
  "tika-s0519t:676_1": "vipassanāsammasanamāha. Yamakato, hi khaṇikato, paṭipāṭito ca sammasanaṃ vipassanāyapi",
  "tika-s0519t:676_2": "sammasanato paṭivipassanā nāma. Sā hi vipassanāya diṭṭhiugghāṭanamānasamugghāṭananikantipariyādānahetutāya",
  "tika-s0519t:676_3": "visesato paṭipakkhena asaṃhīraasaṃkuppanahetubhūtā paribrūhanā hoti. “Punappunaṃ…pe…",
  "tika-s0519t:676_4": "appento”ti etena nibbānārammaṇadhammānubrūhanaṃ yathā “brūhetā suññāgārāna”nti dasseti.",
  "tika-s0519t:677_0": "Yaṃ kiñci apadisitvā paṭiññādānaṃ saṅgaro. So pana attano kiccavisesaṃ apadisitvā",
  "tika-s0519t:677_1": "mittasanthavavasena vā kālāgamanaṃ apadisitvā kiñcikkhānuppadānena vā paṭibāhakaraṇaṃ",
  "tika-s0519t:677_2": "apadisitvā balaggabodhavasena vā siyāti tassa mittakaraṇādipariyāyataṃ sandhāyāha",
  "tika-s0519t:677_3": "“saṅgaroti…pe… nāma”nti. Evaṃ paṭipannattāti evaṃ aniccasaññāmukhena tiyaddhakesu",
  "tika-s0519t:677_4": "saṅkhāresu appamādappaṭipattiyā paṭipannattā.",
  "tika-s0519t:678": "Dibbacakkhu suvisuddhanti sāvasesā desanāti āha “yaṃ sacchikarotī”ti. Rūpāyatanañhettha adhippetaṃ.",
  "tika-s0519t:679_0": "104. Antanti saṅkhārānaṃ pārimantabhūtaṃ. Vedānanti maggañāṇavedānameva. Arahattādhigamena",
  "tika-s0519t:679_1": "antaṃ pariyosānaṃ gatattā. Kammavipākavaṭṭānaṃ, kilesavaṭṭassāpi ca ussadena upacayena ussadā, rāgādayo.",
  "tika-s0519t:680": "Sukkobhāsatāya sukkā, abhivisiṭṭhaggahā. Sabbāni vā tārakarūpāni sukkā. Vindatīti upalabhati, paṭivijjhatīti attho.",
  "tika-s0519t:681_0": "“Ajjhattaṃ vipassanābhiniveso hotī”ti idaṃ “sakesu dhammesū”ti pāragubhāvassa visesitattā",
  "tika-s0519t:681_1": "vuttaṃ, tañca kho abhiniveseneva desitaṃ. “Sabbaṃ, bhikkhave, abhiññeyya”nti vuttaṃ.",
  "tika-s0519t:681_2": "Pāragutā ca tesaṃ khandhānaṃ pariññābhisamayavasena hoti. Tato ca nesaṃ hetubhūtasamudaye,",
  "tika-s0519t:681_3": "tadappavattilakkhaṇe nirodhe, nirodhagāminiyā paṭipadāya ca pahānasacchikiriyābhāvanābhisamayapāripūrivasena",
  "tika-s0519t:681_4": "itarasaccesupi pāragubhāvo vutto eva hoti. Sabbaso hi sakaattabhāvabodhenapi catusaccābhisamayo",
  "tika-s0519t:681_5": "hotiyeva. Vuttañhetaṃ “imasmiṃyeva byāmamatte kaḷevare sasaññimhi samanake lokañca",
  "tika-s0519t:681_6": "paññapemi, lokasamudayañcā”tiādi. Atha vā sakesu dhammesūti attano dhammesu. Attadhammā",
  "tika-s0519t:681_7": "nāma atthakāmassa kulaputtassa sīlādidhammā. Sīlasamādhipaññādayo hi vodānadhammā",
  "tika-s0519t:681_8": "ekantahitasukhasampādanato purisassa sakadhammā nāma, na anatthāvahā saṃkilesadhammā",
  "tika-s0519t:681_9": "viya paradhammā. Tesaṃ sīlādīnaṃ pāripūriyā pāraṃ pariyantaṃ gatoti pāragū. “Akkula",
  "tika-s0519t:681_10": "pakkula”iti evaṃ vihiṃsanakapayogaṃ. Ajakalāpena hi tadā bhagavantaṃ bhīsāpetukāmena",
  "tika-s0519t:681_11": "kataṃ yakkhagajjitaṃ “akkula pakkula” iti iminā ākārena sattānaṃ sotapathaṃ agamāsi,",
  "tika-s0519t:681_12": "tasmā taṃ “akkulaṃ pakkulakaraṇa”nti vuttaṃ.",
  "tika-s0519t:682_0": "Nābhinandatīti “ayaṃ maṃ daṭṭhuṃ āgatā”ti na tussati. Yasmā pana “bhagavato bhāsitaṃ",
  "tika-s0519t:682_1": "abhinandī”tiādīsu viya sampaṭicchanatthopi abhinandasaddo hoti, tasmā vuttaṃ “cittena",
  "tika-s0519t:682_2": "na sampaṭicchatī”ti. Na socatīti “mayā asammoditā gacchatī”ti na cittasantāpaṃ āpajjati.",
  "tika-s0519t:682_3": "“Saṅgā saṅgāmajiṃ mutta”nti idaṃ abhinandasocanānaṃ abhāvassa kāraṇavacanaṃ.",
  "tika-s0519t:683_0": "Tenāti udake nhānena. Tenevāha “na udakena sucī hotī”ti. Tassattho – udakummujjanādinā",
  "tika-s0519t:683_1": "neva sattānaṃ suci pāpato suddhi nāma hotīti. Udakummujjanādīni hi idha uttarapadalopena",
  "tika-s0519t:683_2": "“udaka”nti vuttaṃ. Udakenāti vā ummujjanādikiriyāsādhanabhūtena udakena sattānaṃ",
  "tika-s0519t:683_3": "suci pāpasuddhi na hotīti. Atha vā sucitena yathāvuttena udakena pāpamalato suddho",
  "tika-s0519t:683_4": "nāma satto na hotīti. Yadi siyā, sabbesameva macchabandhānaṃ pāpasuddhi siyā. Tenāha",
  "tika-s0519t:683_5": "“bahvettha nhāyatī jano”ti. Mātughātādipāpakammakārīnaṃ, aññesañca gomahiṃsādīnaṃ",
  "tika-s0519t:683_6": "udakaṃ orohantānaṃ antamaso macchakacchape upādāya sabbesampi pāpasuddhi siyā, na",
  "tika-s0519t:683_7": "panevaṃ hoti. Kasmā? Nhānīyapāpahetūnaṃ appaṭipakkhabhāvato. Yañhi yaṃ vināseti,",
  "tika-s0519t:683_8": "so tassa paṭipakkho. Yathā āloko andhakārassa, vijjā avijjāya, na evaṃ nhānaṃ pāpassa,",
  "tika-s0519t:683_9": "tasmā niṭṭhamettha gantabbaṃ “na udakena sucī hotī”ti. Yena pana suci hoti, taṃ dassetuṃ",
  "tika-s0519t:683_10": "“yamhi saccañcā”tiādi vuttaṃ. Tattha saccanti vacīsaccañca viratisaccañca. Atha vā",
  "tika-s0519t:683_11": "saccanti ñāṇasaccañceva paramatthasaccañca. Dhammoti seso ariyadhammo. Saccassa panettha",
  "tika-s0519t:683_12": "visuṃ gahaṇaṃ tassa bahukāratādassanatthaṃ. Sesaṃ suviññeyyameva.",
  "tika-s0519t:684_0": "Jātibalanisedhakanti jātimattabrāhmaṇānaṃ bhovādikānaṃ paṭisedhakaṃ. Jātivādassa",
  "tika-s0519t:684_1": "vā nisedhakaṃ, “na jaccā brāhmaṇo hotī”ti hi vuttaṃ. Thero hi tathāvādena te aniggaṇhantopi",
  "tika-s0519t:684_2": "niggaṇhanto viya hotīti katvā vuttaṃ.",
  "tika-s0519t:685": "105. Vimuttiyanti anupādisesanibbānadhātuyaṃ.",
  "tika-s0519t:686_0": "Savāsananti ettha khīṇāsavassāpi akhīṇāsavasadisakāyavacīpayogahetubhūtā santāne",
  "tika-s0519t:686_1": "kilesabhāvanā vāsanā nāma āyasmato pilindavacchassa vasalavohāro viya, saha vāsanāyāti",
  "tika-s0519t:686_2": "savāsanaṃ, bhāvanapuṃsakañcetaṃ “visamaṃ candimasūriyā parivattantī”tiādīsu viya.",
  "tika-s0519t:686_3": "Yathāvuttavāsanampi asesetvāti attho. Kummaggapariharaṇavasena maggasampaṭipattīti",
  "tika-s0519t:686_4": "magge kusalo amaggepi kusalo eva hoti. Bhagavā pana sabbaññutāya sabbattheva kusaloti",
  "tika-s0519t:686_5": "āha “magge ca amagge ca kovido”ti.",
  "tika-s0519t:687": "106. Tamena yuttoti yathāvuttatamo tassa atthīti tamo, puggalo. Appakāsabhāvena ṭhitā khandhāva tamo. Ālokabhūtoti jātiguṇāloko, pākaṭaguṇoti attho.",
  "tika-s0519t:688": "Kilesamayaṃ bandhanaṃ “daḷha”nti vadanti. Yato saccāni paṭivijjhantā buddhāva naṃ chindanti, na aññe.",
  "tika-s0519t:689": "Ducchedanatthena satipi daḷhabhāve sithilavuttitaṃ tassa dīpetuṃ “bandhanabhāvampī”tiādimāha. Tena “aho sukhumataraṃ kho, bhikkhave, mārabandhana”nti vuttaṃ.",
  "tika-s0519t:690_0": "107. Yadipi cetanā kusalākusalasādhāraṇā, apuññābhisaṅkhāro idhādhippetoti tassa",
  "tika-s0519t:690_1": "vasena atthaṃ dassento “akusalacetanāvasena cetetī”ti āha. Cetanaṃ abhisandahanaṃ,",
  "tika-s0519t:690_2": "cittassa byāpārāpattibhāvena pavattīti attho. Yasmā pana cetanā yadā viññattiṃ samuṭṭhāpeti,",
  "tika-s0519t:690_3": "tadā diguṇussāhādiguṇavāyāmā viya hutvā pākaṭaṃ payogaṃ nipphādeti, tasmā “pakappetī”ti",
  "tika-s0519t:690_4": "vuttā. Pākaṭappayogakappanañhettha pakappanaṃ adhippetaṃ. Tenāha “tameva pakappetī”ti.",
  "tika-s0519t:690_5": "Paccayaṭṭho idha ārammaṇatthoti vuttaṃ “pavattiyā paccayo hotī”ti.",
  "tika-s0519t:691_0": "108. Yathā jalasamuddassa vīcisamuṭṭhānavasena labbhamāno vego “vīcimayo”ti vuccati,",
  "tika-s0519t:691_1": "evaṃ cakkhusamuddassāpi rūpāvabhāsanavasena labbhamāno vego “rūpamayo”ti vutto. Eseva",
  "tika-s0519t:691_2": "nayo sesesupi. Āviñchanatoti ākaḍḍhanato, ākaḍḍhanañcettha santānassa tanninnabhāvahetutāya daṭṭhabbaṃ.",
  "tika-s0519t:692_0": "Samudanaṃ kilesatemanaṃ, avassavahetutā, kilesānaṃ ūmiādisadisatā samāvaṭṭanena sattānaṃ",
  "tika-s0519t:692_1": "anatthāvahatāya veditabbā. Uparūpariveguppattiyā upagatassa uṭṭhātuṃ appadānena,",
  "tika-s0519t:692_2": "guṇasāravināsanena ca kodhupanāhādīnaṃ ūmiādisadisatā daṭṭhabbā.",
  "tika-s0519t:693_0": "Abhimukho nandatīti tadārammaṇaṃ sukhaṃ somanassaṃ sādiyanto sampaṭicchati. Abhivadatīti",
  "tika-s0519t:693_1": "taṇhābhinivesavasena abhinivissa vadati. Tañhissa abhinivesaṃ dīpetuṃ “aho sukha”ntiādi",
  "tika-s0519t:693_2": "vuttaṃ. Ajjhosānaṃ adhimuccanabhūtāya taṇhāya taṇhāvatthukassa anupavisitvā āveṇikatākaraṇanti",
  "tika-s0519t:693_3": "āha “ajjhosāya tiṭṭhatīti gilitvā pariniṭṭhapetvā”ti.",
  "tika-s0519t:694_0": "109. “Kasmā”tiādinā santāpadukkhānaṃ asuppatikārataṃ āha “yena vā pakārenā”ti. Yenāti",
  "tika-s0519t:694_1": "yena vā kāmajjhosānadiṭṭhijjhosānabhūtena micchābhinivesappakārena. Gahaṭṭhapabbajitā",
  "tika-s0519t:694_2": "tathārūpaṃ katvā attano vaḍḍhiñca maññanti. Avaḍḍhi eva pana hoti tassa pakārassa",
  "tika-s0519t:694_3": "vaḍḍhiyaṃ anupāyabhāvato ca upāyabhāvato ca avaḍḍhiyaṃ. Tathāpīti tattha tattha icchāvighātaṃ",
  "tika-s0519t:694_4": "pāpuṇantopi. Yasmā ito bāhirakā sabbena sabbaṃ bhavanissaraṇaṃ appajānanto mandakilesaṃ",
  "tika-s0519t:694_5": "dīghāyukaṃ sukhabahulaṃ ekaccaṃ bhavaṃ teneva mandakilesādibhāvena “nibbāna”nti samanupassanti,",
  "tika-s0519t:694_6": "tasmā bhavena bhavavippamokkhaṃ vadantīti.",
  "tika-s0519t:695": "Bhavadiṭṭhisahagatā taṇhā purimapade uttarapadalopena bhavataṇhāti vuttāti āha “bhavataṇhātiādīsu viyā”ti.",
  "tika-s0519t:696": "Yatthāti yasmiṃ bhave.",
  "tika-s0519t:697": "Tato evāti bhūtaratiyā eva. Aññamaññañhi sattānaṃ chandarāgo balavā hoti. Anavasesatoti anavasesena, na kiñci sesetvā.",
  "tika-s0519t:698": "Saṃsārasotassa anukūlabhāvena gacchatīti anusotagāmī. Tasseva paṭikkūlavasena nibbidānupassanādīhi pavattatīti paṭisotagāmī, acalappasādādisamannāgamena ṭhitasabhāvoti attho.",
  "tika-s0519t:699_0": "110. “Palabbhati, nikhajjatī”tiādīsu viya upasaggo padavaḍḍhanamattanti āha “abhijātikoti",
  "tika-s0519t:699_1": "jātiyo”ti. Kaṇhadhammasamannāgatattā vā kaṇho. Paṭhamavayepi majjhimavayepi pāpasamaṅgī",
  "tika-s0519t:699_2": "hutvā ṭhito kaṇhadhamme abhijāyati, pacchāpi pāpaṃ pasavatīti attho. Sukkoti vā ettha",
  "tika-s0519t:699_3": "vuttavipariyāyeneva attho veditabbo.",
  "tika-s0519t:700_0": "111. Purimasminti purimasmiṃ pade. Visaye bhummaṃ tattha deyyadhammassa patiṭṭhāpanato.",
  "tika-s0519t:700_1": "Dutiye adhikaraṇe, tadadhikaraṇañhi nibbānanti. Gahaṭṭhapabbajitakiccesu vā visiṭṭhadhammadassanatthaṃ",
  "tika-s0519t:700_2": "paccayadānārahattānaṃ samadhuratāniddeso. Atha vā yena yena pana vatthunāti rūpārūpanirodhādinā",
  "tika-s0519t:700_3": "taṇhāvatthunā. Amarāvikkhepavatthuādināti ettha ādi-saddena subhasukhādimicchābhinivesavatthuṃ",
  "tika-s0519t:700_4": "saṅgaṇhāti. Yathā vā taṇhādiṭṭhiduccaritānaṃ vasena saṃkilesabhāgiyassa suttassa",
  "tika-s0519t:700_5": "vibhāgo, evaṃ samathavipassanāsucaritavasena taṇhāvodānabhāgiyādisuttavibhāgoti dassetuṃ",
  "tika-s0519t:700_6": "pāḷiyaṃ “taṇhā…pe… niddisitabba”nti vuttaṃ.",
  "tika-s0519t:701_0": "Idaṃ evaṃ pavattanti yathā ducintitādivasena bālo hoti puggalo, evaṃ tassa ducintitacintitādibhāvanāvasena",
  "tika-s0519t:701_1": "pavattaṃ idaṃ saṃkilesabhāgiyaṃ nāma suttanti pubbe saṃkilesadhammavibhāgena vuttaṃ",
  "tika-s0519t:701_2": "idāni sāmaññato saṅgahetvā vadati. Idaṃ vāsanābhāgiyaṃ suttanti etthāpi iminā nayena attho veditabbo.",
  "tika-s0519t:702_0": "Kilesaṭṭhānehīti kilesānaṃ pavattiṭṭhānehi. Kilesāvatthāhīti kilesānaṃ pavattiākāravisesehi.",
  "tika-s0519t:702_1": "Kāmarāgādīhi saṃyujjati kāmarāgādihetu kammavipākādinā. Satipi tesaṃ kālantaravuttiyaṃ",
  "tika-s0519t:702_2": "saṃyutto nāma hoti, yato kāmarāgādayo “saṃyojana”nti vuccanti. Upādiyatīti daḷhaṃ",
  "tika-s0519t:702_3": "gaṇhāti pavatteti. Sesaṃ vuttanayattā, uttānattā ca saṃvaṇṇitaṃ.",
  "tika-s0519t:703_0": "112. Udāharaṇavasenāti nidassanavasena, ekadesadassanavasenāti attho. Sakalassa hi",
  "tika-s0519t:703_1": "pariyattisāsanassa soḷasahi paṭṭhānabhāgehi gahitattā. Yathā tadekadesānaṃ soḷasannampi",
  "tika-s0519t:703_2": "paṭṭhānabhāgānaṃ gahaṇaṃ udāharaṇamattaṃ, tesaṃ pana soḷasannaṃ ekadesaggahaṇaṃ udāharaṇanti",
  "tika-s0519t:703_3": "kimettha vattabbaṃ. Tena vuttaṃ “ekadesadassanavasenāti attho”ti. Kasmā panettha",
  "tika-s0519t:703_4": "pāḷiyaṃ paṭṭhānassa ekadesova udāhaṭo, na avasesoti? Nayanidassanatthaṃ. Iminā nayena",
  "tika-s0519t:703_5": "avasesopi paṭṭhānabhāvo veditabboti.",
  "tika-s0519t:704_0": "Tattha “appampi ce saṃhita bhāsamāno…pe… sa bhāgavā sāmaññassa hotī”ti idaṃ vāsanābhāgiyañca",
  "tika-s0519t:704_1": "asekkhabhāgiyañca. Ettha hi “appampi ce saṃhita bhāsamāno”ti idaṃ vāsanābhāgiyaṃ,",
  "tika-s0519t:704_2": "“sa bhāgavā sāmaññassa hotī”ti idaṃ asekkhabhāgiyaṃ.",
  "tika-s0519t:705_0": "Tathā maghadevasuttaṃ. Tattha hi “bhūtapubbaṃ, ānanda, imissāyeva mithilāyaṃ maghadevo",
  "tika-s0519t:705_1": "nāma rājā ahosi dhammiko dhammarājā dhamme ṭhito mahādhammarājā, dhammaṃ carati brāhmaṇagahapatikesu",
  "tika-s0519t:705_2": "negamesu ceva janapadesu ca, uposathañca upavasati cātuddasiṃ, pañcadasiṃ, aṭṭhamiñca",
  "tika-s0519t:705_3": "pakkhassā”tiādi, idaṃ vāsanābhāgiyaṃ. “Idaṃ kho panānanda, etarahi mayā kalyāṇaṃ",
  "tika-s0519t:705_4": "vattaṃ nīharitaṃ ekantanibbidāya virāgāya nirodhāya upasamāya abhiññāya sambodhāya",
  "tika-s0519t:705_5": "nibbānāya saṃvattatī”ti idaṃ asekkhabhāgiyaṃ. “Pamādaṃ appamādena, yadā nudati paṇḍito”ti",
  "tika-s0519t:705_6": "idaṃ nibbedhabhāgiyaṃ. “Paññāpāsāda…pe… avekkhatī”ti idaṃ asekkhabhāgiyanti idaṃ",
  "tika-s0519t:705_7": "nibbedhabhāgiyañca asekkhabhāgiyañca.",
  "tika-s0519t:706_0": "Tathā “tīṇimāni, bhikkhave, indriyānī”ti suttaṃ. Tattha “tīṇimāni, bhikkhave, indriyāni.",
  "tika-s0519t:706_1": "Katamāni tīṇīti? Anaññātaññassāmītindriyaṃ aññindriya”nti idaṃ nibbedhabhāgiyaṃ,",
  "tika-s0519t:706_2": "“aññātāvindriya”nti idaṃ asekkhabhāgiyaṃ.",
  "tika-s0519t:707_0": "Raṭṭhapālasuttaṃ saṃkilesabhāgiyañca vāsanābhāgiyañca asekkhabhāgiyañca. Tattha hi",
  "tika-s0519t:707_1": "“ūno loko atitto taṇhādāso”tiādinā saṃkileso vibhatto, “eko vūpakaṭṭho”tiādinā asekkhadhammā,",
  "tika-s0519t:707_2": "itarena vāsanādhammāti.",
  "tika-s0519t:708": "“Dhamme ca ye ariyapavedite ratā, anuttaro te vacasā manasā kammunā ca;",
  "tika-s0519t:709": "Te santisoraccasamādhisaṇṭhitā, sutassa paññāya ca sāramajjhagū”ti. ;",
  "tika-s0519t:710_0": "Idaṃ vāsanābhāgiyañca nibbedhabhāgiyañca asekkhabhāgiyañca. Ettha hi “dhamme ca ye",
  "tika-s0519t:710_1": "ariyapavedite ratā”ti ayaṃ vāsanā, “anuttarā…pe… saṇṭhitā”ti ayaṃ nibbedho, “sutassa",
  "tika-s0519t:710_2": "paññāya ca sāramajjhagū”ti asekkhadhammā.",
  "tika-s0519t:711_0": "Tathā “saddho sutavā niyāmadassī”ti gāthā. Tattha hi “saddho sutavā”ti vāsanā, “niyāmadassī",
  "tika-s0519t:711_1": "vaggagatesu na vaggasāri dhīro, lobhaṃ dosaṃ vineyya paṭigha”nti nibbedho, “sammā",
  "tika-s0519t:711_2": "so loke paribbajeyyā”ti asekkhadhammā.",
  "tika-s0519t:712_0": "Sabbāsavasaṃvaro parissayādīnaṃ vasena sabbabhāgiyaṃ veditabbaṃ. Tattha hi saṃkilesadhammā,",
  "tika-s0519t:712_1": "lokiyasucaritadhammā, sekkhadhammā, asekkhadhammā ca vibhattā. Asabbabhāgiyaṃ pana",
  "tika-s0519t:712_2": "“passaṃ passatī”tiādikaṃ udakādianuvādanavacanaṃ veditabbaṃ. Evametasmiṃ soḷasavidhe",
  "tika-s0519t:712_3": "sāsanapaṭṭhāne ete taṇhādivasena tayo saṃkilesabhāgā, vodānādivasena tayo vāsanābhāgā,",
  "tika-s0519t:712_4": "sekkhānaṃ sīlakkhandhādīnaṃ vasena tayo nibbedhabhāgā, asekkhānaṃ sīlakkhandhādīnaṃ",
  "tika-s0519t:712_5": "eva vasena tayo asekkhabhāgā, tesaṃ vasena mūlapaṭṭhānāni eva dvādasa honti. Tāni",
  "tika-s0519t:712_6": "pana vitthāranayena vibhajiyamānāni channavutādhikāni cattāri sahassāni honti. Yathādassanaṃ",
  "tika-s0519t:712_7": "panetāni uddharitabbāni. Tāni pana yasmā saṅgahato kāmataṇhādivasena tayo taṇhāsaṃkilesabhāgā,",
  "tika-s0519t:712_8": "sassatucchedavasena dve diṭṭhisaṃkilesabhāgā, kāyaduccaritādivasena tayo duccaritasaṃkilesabhāgāti",
  "tika-s0519t:712_9": "aṭṭha saṃkilesabhāgā. Dhammāmisābhayadānavasena tividhaṃ dānamayaṃ puññakiriyavatthu,",
  "tika-s0519t:712_10": "kāyasucaritādivasena tividhaṃ sīlamayaṃ puññakiriyavatthu, samathavipassanāvasena",
  "tika-s0519t:712_11": "duvidhaṃ bhāvanāmayaṃ puññakiriyavatthūti aṭṭheva vāsanābhāgā.",
  "tika-s0519t:713_0": "Saddhānusārī saddhāvimutto dhammānusārī diṭṭhippatto kāyasakkhīti pañcannaṃ sekkhānaṃ",
  "tika-s0519t:713_1": "paccekaṃ tayo sīlādikkhandhāti pannarasa nibbedhabhāgā, suññatānimittāpaṇihitabhedā",
  "tika-s0519t:713_2": "paññāvimuttānaṃ tayo aggaphaladhammā, tesu paccekaṃ tayo tayo sīlādikkhandhā, tathā",
  "tika-s0519t:713_3": "ubhatobhāgavimuttānanti aṭṭhārasa, sikkhitabbābhāvasāmaññena asaṅkhatadhātuṃ pakkhipitvā",
  "tika-s0519t:713_4": "ekūnavīsati asekkhabhāgā, iti purimāni ekatiṃsa, imāni ekūnavīsatīti samapaññāsa",
  "tika-s0519t:713_5": "saṃkilesabhāgiyādidhammā honti. Tasmā imesaṃ samapaññāsāya saṃkilesabhāgiyādidhammānaṃ",
  "tika-s0519t:713_6": "vasena samapaññāsa suttāni honti.",
  "tika-s0519t:714_0": "Yasmā ca te paññāvimuttā ubhatobhāgavimuttavibhāgaṃ akatvā asaṅkhatāya dhātuyā aggahaṇena",
  "tika-s0519t:714_1": "nippariyāyena asekkhabhāgābhāvato naveva asekkhabhāgāti samacattālīsa honti, tasmā",
  "tika-s0519t:714_2": "peṭake “cattārīsāya ākārehi pariyesitabbaṃ, paññāsāya ākārehi sāsanapaṭṭhānaṃ niddiṭṭha”nti",
  "tika-s0519t:714_3": "ca vuttaṃ. Saṅgahato eva pana pubbe vuttavitthāranayena soḷasa honti, puna tividhasaṃkilesabhāgiyādivasena",
  "tika-s0519t:714_4": "dvādasa honti, puna taṇhādiṭṭhiduccaritasaṃkilesataṇhādiṭṭhiduccaritavodānabhāvena",
  "tika-s0519t:714_5": "cha honti, puna saṃkilesabhāgiyaṃ vāsanābhāgiyaṃ dassanabhāgiyaṃ vāsanābhāgiyaṃ asekkhabhāgiyanti",
  "tika-s0519t:714_6": "pañca honti, puna mūlapaṭṭhānavasena cattāri honti, puthujjanabhāgiyasekkhabhāgiyaasekkhabhāgiyabhāvena",
  "tika-s0519t:714_7": "tīṇi honti, puna saṃkilesabhāgiyavodānabhāgiyabhāvena dve eva honti. Paṭṭhānabhāvena",
  "tika-s0519t:714_8": "pana ekavidhameva, iti paṭṭhānabhāvena ekavidhampi saṃkilesavodānabhāgiyabhāvena",
  "tika-s0519t:714_9": "duvidhanti vibhāgato yāva channavutādhikaṃ catusahassappabhedaṃ hoti, tāva netabbaṃ.",
  "tika-s0519t:714_10": "Evametaṃ paṭṭhānaṃ saṅgahato, vibhāgato ca veditabbaṃ.",
  "tika-s0519t:715_0": "Imassāpi paṭṭhānavibhāgassa, na purimassevāti adhippāyo. Lokikaṃ assatthīti, lokikasahacaraṇato",
  "tika-s0519t:715_1": "vā lokiyaṃ, suttaṃ padesenāti ekadesena. Sabbapadesūti taṃtaṃtikānaṃ tatiyapadesu.",
  "tika-s0519t:715_2": "Buddhādīnanti buddhapaccekabuddhabuddhasāvakānaṃ. Dhammo panettha buddhādiggahaṇena",
  "tika-s0519t:715_3": "veditabbo, ādisaddena vā.",
  "tika-s0519t:716_0": "Pariṇamatīti paripaccati. Dharantīti pabandhavasena pavattanti. Nti pāpakammaṃ. Teti",
  "tika-s0519t:716_1": "kusalābhinibbattakkhandhā. Rakkhanti vipākadānato vipaccituṃ okāsaṃ na dentīti attho.",
  "tika-s0519t:716_2": "Ayañca attho upapajjavedanīyesu yujjati, itarasmimpi yathārahaṃ labbhateva. Tenāha",
  "tika-s0519t:716_3": "“dutiye vā tatiye vā attabhāve”ti.",
  "tika-s0519t:717": "113. Attano anavajjasukhāvahaṃ paṭipattiṃ paṭipajjanto paramatthato attakāmo nāmāti āha “attano sukhakāmo”ti. Sukhānubandhañhi sukhaṃ kāmento sukhameva kāmetīti ca sukhakāmoti.",
  "tika-s0519t:718": "Vitthataṭṭhenāti suvipphāradiṭṭhīnaṃ pavattanaṭṭhānatāsaṅkhātena vitthāraṭṭhena.",
  "tika-s0519t:719": "114. Diṭṭhe dukkhādidhammeti bhāvenabhāvalakkhaṇe bhummaṃ, dukkhādidhamme diṭṭhe ñāteti attho.",
  "tika-s0519t:720": "“Uddha”ntiādi kāladesānaṃ anavasesapariyādānanti āha “uddhanti anāgataṃ, upari cā”tiādi. Gamanenāti cutūpapātagamanena.",
  "tika-s0519t:721_0": "115. Nagaradvārathirakaraṇatthanti nagarassa dvārabāhathirakaraṇatthaṃ. Gambhīranematāyāti",
  "tika-s0519t:721_1": "“nemaṃ”vuccati nikhātathambhādīnaṃ pathaviṃ anupavisitvā ṭhitappadeso, gambhīraṃ",
  "tika-s0519t:721_2": "nemaṃ etassāti gambhīranemo, tassa bhāvo gambhīranematā, tāya. Kampanaṃ yathāṭhitassa",
  "tika-s0519t:721_3": "ito cito ca sañcopanaṃ, cālanaṃ ṭhitaṭṭhānato cāvanaṃ. Ajjhogāhetvāti aviparītasabhāvābhisamayavasena",
  "tika-s0519t:721_4": "anupavisitvā, anupaviṭṭho viya hutvāti attho.",
  "tika-s0519t:722_0": "Saṃyojanānaṃ pajahanavasenāti gāthāya vacanasesaṃ ānetvā dasseti. Atha vā pahātabbassa",
  "tika-s0519t:722_1": "pahānena vinā na bhāvanāsiddhīti atthasiddhaṃ pahātabbapahānaṃ ajjhattaṃ, bahiddhāti",
  "tika-s0519t:722_2": "padadvayena yojetvā dassetuṃ ajjhattaṃ bahiddhāti orambhāgiyauddhambhāgiyasaṃyojanānaṃ",
  "tika-s0519t:722_3": "visaṃyogagahitoti imamatthaṃ pāḷiyā samatthetuṃ “tenāha sabbaloke”ti vuttaṃ.",
  "tika-s0519t:723_0": "Alobhasīsenāti alobhena pubbaṅgamena, yato yogāvacaro “nekkhammacchando”ti vuccati.",
  "tika-s0519t:723_1": "Asubhasaññā rāgappaṭipakkhatāya “visesato alobhappadhānā”ti vuttā, dasāsubhavasena",
  "tika-s0519t:723_2": "vā. Adhigatajjhānādīnīti ādisaddena vipassanādīni saṅgaṇhāti. Vihiṃsāratirāgānaṃ",
  "tika-s0519t:723_3": "byāpādahetukato cattāropi brahmavihārā abyāpādapadhānāti āha “catu…pe… abyāpādo dhammapada”nti.",
  "tika-s0519t:723_4": "Adhigatāni jhānādīnīti yojanā. Dasānussati…pe… adhigatāni sammāsati dhammapadaṃ satisīsena",
  "tika-s0519t:723_5": "tesaṃ adhigantabbattāti adhippāyo. Ānāpānabhāvanāyaṃ samādhipi padhāno, na sati evāti",
  "tika-s0519t:723_6": "dassanatthaṃ “dasakasiṇa…pe… sammāsamādhi dhammapada”nti vuttaṃ. Catudhātuvavatthānavasena",
  "tika-s0519t:723_7": "adhigatānampi ettheva saṅgaho daṭṭhabbo.",
  "tika-s0519t:724": "116. Upalakkhaṇakāraṇānīti sañjānananimittāni.",
  "tika-s0519t:725": "Pāpameva pāpiyoti āha “pāpaṃ hotī”ti, “pāpiyo”ti ca liṅgavipallāsavasena vuttaṃ. Ekavacane bahuvacananti ekavacane vattabbe bahuvacanaṃ vuttaṃ.",
  "tika-s0519t:726_0": "117. Olīyanataṇhābhinivesavasenāti bhavataṇhābhavadiṭṭhivasena. Tā hi bhavesu satte",
  "tika-s0519t:726_1": "allīyāpenti. Atidhāvanābhinivesavasenāti ucchedadiṭṭhivasena. Sā hi avaṭṭupacchedameva",
  "tika-s0519t:726_2": "vaṭṭupacchedaṃ katvā abhinivisanato atidhāvanābhiniveso nāma. Olīyantīti sammāpaṭipattito",
  "tika-s0519t:726_3": "saṅkocaṃ āpajjanti. Abhidhāvantīti sammāpaṭipattiṃ atikkamanti.",
  "tika-s0519t:727": "Tesañcāti tesaṃ ubhinnaṃ abhinivesānaṃ, tadaññesañca sabbamaññitānaṃ.",
  "tika-s0519t:728": "118. Idaṃ iṭṭhavipākaṃ aniṭṭhavipākanti idaṃ iṭṭhavipākasaṅkhātaṃ aniṭṭhavipākasaṅkhātaṃ phalaṃ.",
  "tika-s0519t:729": "“Akaṅkhato na jāneyyu”nti etena “ākaṅkhato”ti iminā padena saddhiṃ sambandhadassanamukhena “na jaññā”ti padassa atthaṃ dasseti.",
  "tika-s0519t:730": "Na upalabbhatīti natthīti attho.",
  "tika-s0519t:731": "120. Tānīti kammakammanimittagatinimittāni. Pattharaṇākāroyeva hesa, yadidaṃ chāyānaṃ volambanaṃ. Evaṃ hotīti “akataṃ vata me kalyāṇa”ntiādippakārena vippaṭisāro hoti.",
  "tika-s0519t:732_0": "122. Esakehīti gavesakehi saparasantāne sampādakehi. Dukkhudrayanti dukkhaphalaṃ.",
  "tika-s0519t:732_1": "Tīhi kāraṇehīti kāyavācācittehi. Tāni hi taṃtaṃsaṃvarānaṃ dvārabhāvena kāraṇānīti",
  "tika-s0519t:732_2": "vuttāni. Tīhi ṭhānehīti vā tīhi uppattiṭṭhānehi. Pihitanti pidhāyakaṃ.",
  "tika-s0519t:733": "“Uṭṭhānaṭṭhānasaṅkhāta”nti idaṃ pāsāṇabhāvasāmaññaṃ gahetvā vuttaṃ.",
  "tika-s0519t:734_0": "123. Rajamissakanti puppharajamissakaṃ. Tassāti tassa sekkhāsekkhamunino. Mahicchādīnaṃ",
  "tika-s0519t:734_1": "viya gāme caraṇappaccayā gāmavāsīnaṃ saddhāhāni vā bhogahāni vā na hoti, atha kho",
  "tika-s0519t:734_2": "uparūpari vuddhiyeva hotīti dassento “pākatikameva hotī”ti āha. Ajjhattikakammaṭṭhānanti",
  "tika-s0519t:734_3": "catusaccakammaṭṭhānaṃ.",
  "tika-s0519t:735": "Tenāti kusalena kāyavacīkammena. Thirabhāvo thāmaṃ nāmāti tassa atthaṃ dassento “thāmavāti ṭhitimā”ti āha.",
  "tika-s0519t:736_0": "Attasaṃnissayaṃ pemaṃ attāti gahetvā “attasama”nti vuttanti āha “attapemena samaṃ",
  "tika-s0519t:736_1": "pemaṃ natthī”ti. Bhagavato vipassanāñāṇobhāsappavattiṃ sandhāyāha “paññā pana…pe…",
  "tika-s0519t:736_2": "sakkotī”ti. Sabbaññutaññāṇaṃ, pana abhiññāñāṇāni ca anantāparimāṇaṃ lokadhātuṃ obhāsenti.",
  "tika-s0519t:737": "124. Kissa bhītāti kena kāraṇena bhītā.",
  "tika-s0519t:738_0": "Ṭhapetvāti pavattetvā. Vacanīyo yācakānanti yojanā, yācitabbayuttoti attho. Yaññaupakkharoti",
  "tika-s0519t:738_1": "yaññopakaraṇaṃ. “Etesu dhammesu ṭhito catūsū”ti vuttaṃ catukkaṃ vavatthapetuṃ “saddhoti",
  "tika-s0519t:738_2": "ekaṃ aṅga”ntiādi vuttaṃ.",
  "tika-s0519t:739": "Gāthāyaṃ vuttadhamme dve dve ekaṃ katvā aṅgakaraṇaṃ dukanayo.",
  "tika-s0519t:740": "Jātidhammanti pavattidhammaṃ sandhāya vadati.",
  "tika-s0519t:741_0": "125. Saccekadesato saccasamudāyo anavasesapariyādānato visiṭṭhoti dassento “paramatthasaccaṃ",
  "tika-s0519t:741_1": "vā hotū”ti āha. Caturo padāti cattāri padāni, liṅgavipallāsena vuttaṃ, cattāro dhammakoṭṭhāsāti",
  "tika-s0519t:741_2": "attho. Kevalaṃ sattavibhāgadassanatthameva catupadaggahaṇaṃ, na adhigatadhammānurūpatāya.",
  "tika-s0519t:742": "Nimmadāti na madā.",
  "tika-s0519t:743_0": "“Saccavādī jino romo”tipi pāṭho. Tattha romoti diṭṭhirāgarattānaṃ titthiyānaṃ, titthakarānañca",
  "tika-s0519t:743_1": "adhammavādīnaṃ rāgaviparītadhammadesanato bhayajanako, adhammavādīnaṃ vā tattha ādīnavadassanena",
  "tika-s0519t:743_2": "bhāyitabbo, appahīnāsaṃvarānaṃ vā durupasaṅkamanato durāsadoti attho.",
  "tika-s0519t:744": "Sacco ca so dhammo cāti saccadhammo. Tenāha “ekantanissaraṇabhāvenā”tiādi.",
  "tika-s0519t:745": "Ekāyanabhāvanti ekamaggabhāvaṃ, aññamaggabhāvanti attho.",
  "tika-s0519t:746_0": "Dassanabhāgiyaṃ bhāvanābhāgiyanti nibbedhabhāgiyameva dvidhā vibhajitvā vuttanti",
  "tika-s0519t:746_1": "āha “saṃkilesabhāgiyādīhi catūhi padehī”ti. Sesattikānanti sattādhiṭṭhānattikādīnaṃ",
  "tika-s0519t:746_2": "aṭṭhannaṃ tikānaṃ. Sesapadānañcāti saṃkilesabhāgiyañca vāsanābhāgiyañcātiādimissakapadānañca.",
  "tika-s0519t:746_3": "Ca-saddena saṃkilesabhāgiyādipadāni ca saṅgaṇhāti. Lokiyattikasseva hi “sesapadānī”ti",
  "tika-s0519t:746_4": "vuttehi missakapadehi evaṃ saṃsandane nayadassanaṃ, itaresaṃ pana tikānaṃ saṃkilesabhāgiyādipadehi",
  "tika-s0519t:746_5": "ceva sesapadehi ca saṃsandane idaṃ nayadassananti “vuttanayānusārena suviññeyya”nti",
  "tika-s0519t:746_6": "vuttaṃ. Samatikkamananti pahānaṃ. Satipi vāsanābhāgiyasaṃkilesabhāgiyadhammānaṃ lokiyabhāve",
  "tika-s0519t:746_7": "purimehi pana pacchimā pahātabbā tadaṅgavasena, vikkhambhanavasena ca. Evaṃ pajahanasamatthatāya",
  "tika-s0519t:746_8": "pahānanti vuttaṃ “vāsanābhāgiyaṃ suttaṃ saṃkilesabhāgiyassa samatikkamāya hotī”ti.",
  "tika-s0519t:746_9": "Saṃkilesadhammānaṃ samatikkamena adhigantabbā vodānadhammā viyāti yojanā. Bhāvanā",
  "tika-s0519t:746_10": "nāma tividhā jhānabhāvanā, vipassanābhāvanā, maggabhāvanāti. Tāsu maggabhāvanāya",
  "tika-s0519t:746_11": "gahitāya vipassanābhāvanā gahitā eva hotīti taṃ anāmasitvā itarā dve eva gahitā.",
  "tika-s0519t:746_12": "Tathāpi “bhāvanābhāgiyassa suttassa paṭinissaggāyā”ti vutte kiṃ sabbena sabbaṃ asekkhassa",
  "tika-s0519t:746_13": "jhānabhāvanāpi paṭinissaṭṭhāti codanaṃ manasi katvā pāḷiyaṃ “asekkhabhāgiyaṃ suttaṃ",
  "tika-s0519t:746_14": "diṭṭhadhammasukhavihārattha”nti vuttanti dassento “asekkhadhammesu uppannesu maggabhāvanākiccaṃ",
  "tika-s0519t:746_15": "nāma natthī”ti vatvā “jhānabhāvanāpi diṭṭhadhammasukhavihāratthā evā”ti āha.",
  "tika-s0519t:747_0": "Ekaṃ eva bhavabījaṃ paṭisandhiviññāṇaṃ ekabījaṃ, taṃ assa atthīti ekabījī. Sandhāvitvā",
  "tika-s0519t:747_1": "samāgantvā, nibbattanavasena upagantvāti attho. Saṃsaritvāti tasseva vevacanaṃ. Kulaṃ",
  "tika-s0519t:747_2": "kulaṃ gacchatīti kolaṃkolo. Purimapade anunāsikalopaṃ akatvā niddeso.",
  "tika-s0519t:748_0": "Tesaṃ sotāpannānaṃ. Etaṃ pabhedanti ekabījiādivibhāgaṃ. Purimabhavasiddhaṃ vivaṭṭūpanissayapuññakammaṃ",
  "tika-s0519t:748_1": "idha pubbahetu nāma. Yo “katapuññatā”ti vuccati, so paṭhamamagge sādhite caritatthatāya",
  "tika-s0519t:748_2": "vipakkavipākaṃ viya kammaṃ uparimamaggānaṃ upanissayo na siyāti adhippāyenāha “upari…pe…",
  "tika-s0519t:748_3": "āpajjatī”ti. Tiṇṇaṃ maggānaṃ niratthakatā āpajjati paṭhamamaggeneva tehi kātabbakiccassa",
  "tika-s0519t:748_4": "sādhitattā. Paṭhamamagge…pe… āpajjatīti anuppannassa atthakiriyāsambhavato. Evaṃ",
  "tika-s0519t:748_5": "tiṇṇaṃ vādānaṃ yuttiabhāvaṃ dassetvā catutthavādo evettha yuttoti dassento āha “vipassanā…pe…",
  "tika-s0519t:748_6": "yujjatī”ti. “Sace hī”tiādinā taṃ yuttiṃ vibhāveti. Vimuttiparipācanīyānaṃ dhammānaṃ",
  "tika-s0519t:748_7": "paripakkatāya indriyānaṃ tikkhatāya ñāṇassa visadatāya vipassanāya balavabhāvo veditabbo.",
  "tika-s0519t:748_8": "So hi vomissakanayena saṃsaraṇako idhādhippeto “deve ceva mānuse ca sandhāvitvā”ti",
  "tika-s0519t:748_9": "vuttattā. Idha kāmabhave ṭhito idhaṭṭhako. Manussadevalokūpapajjanato okārena vokiṇṇo.",
  "tika-s0519t:748_10": "Ariyasāvakassa taṃtaṃsattanikāyupapatti tassa tassa sodhanasadisaṃ kilesamalādianatthāpanayanatoti",
  "tika-s0519t:748_11": "āha “cha devaloke sodhetvā”ti. “Akaniṭṭhe ṭhatvā”ti etena heṭṭhābrahmalokasodhanaṃ",
  "tika-s0519t:748_12": "vuttamevāti veditabbaṃ.",
  "tika-s0519t:749_0": "Saddhaṃ dhuraṃ katvāti saddhaṃ dhuraṃ jeṭṭhakaṃ pubbaṅgamaṃ katvā. Saddhāya anussati",
  "tika-s0519t:749_1": "paṭipatti, saddhaṃ vā pubbabhāgiyaṃ anussati, saddhāya vā anusaraṇasīloti saddhānusārī.",
  "tika-s0519t:749_2": "Dhammānusārīti etthāpi eseva nayo. Dhammoti panettha paññā veditabbā. Saddahanto",
  "tika-s0519t:749_3": "vimuttoti saddhāvimutto. Yadipi sabbathā avimutto, saddhāmattena pana vimuttoti attho.",
  "tika-s0519t:749_4": "Saddhāya vā adhimuttoti saddhāvimutto. Vuttanayenāti uparimaggavipassanāya balavamandamandatarabhāvena.",
  "tika-s0519t:749_5": "Diṭṭhiyā pattoti diṭṭhippatto, catusaccadassanasaṅkhātāya diṭṭhiyā nirodhappattoti",
  "tika-s0519t:749_6": "attho. Diṭṭhantaṃ vā pattoti diṭṭhippatto, dassanasaṅkhātassa sotāpattimaggañāṇassa",
  "tika-s0519t:749_7": "anantarappavattoti vuttaṃ hoti. Paṭhamaphalato paṭṭhāya hi yāva aggamaggā diṭṭhippattāti.",
  "tika-s0519t:749_8": "Idanti yathāvuttasotāpannānaṃ saddhāvimuttadiṭṭhippattatāvacanaṃ. Aṭṭhannaṃ vimokkhānanti",
  "tika-s0519t:749_9": "catasso rūpāvacarasamāpattiyo, catasso arūpāvacarasamāpattiyoti aṭṭha vimokkhā, tesaṃ.",
  "tika-s0519t:750_0": "Phuṭṭhantaṃ sacchikarotīti kāyasakkhī, phuṭṭhānaṃ anto phuṭṭhanto, phuṭṭhānaṃ arūpajjhānānaṃ",
  "tika-s0519t:750_1": "anantaro kāloti adhippāyo. Accantasaṃyoge cetaṃ upayogavacanaṃ, phuṭṭhānantarakālameva",
  "tika-s0519t:750_2": "sacchikātabbaṃ sacchikarotīti vuttaṃ hoti, “visamaṃ candimasūriyā parivattantī”tiādīsu",
  "tika-s0519t:750_3": "viya vā bhāvanapuṃsakanti etaṃ daṭṭhabbaṃ. Yo hi arūpajjhānena rūpakāyato, nāmakāyekadesato",
  "tika-s0519t:750_4": "ca vikkhambhanavimokkhena vimutto, tena nirodhasaṅkhāto vimokkho ālocito pakāsito",
  "tika-s0519t:750_5": "viya hoti, na kāyena sacchikato, nirodhaṃ pana ārammaṇaṃ katvā ekaccesu āsavesu khepitesu",
  "tika-s0519t:750_6": "tena so sacchikato hoti. Tasmā so sacchikātabbaṃ nirodhaṃ yathāālocitaṃ nāmakāyena",
  "tika-s0519t:750_7": "sacchikarotīti “kāyasakkhī”ti vuccati, na tu vimutto ekaccānaṃ eva āsavānaṃ aparikkhīṇattā.",
  "tika-s0519t:751_0": "Abhedenāti antarāparinibbāyiādibhedena vinā. “Abhedenā”ti ca idaṃ “saddhāvimuttadiṭṭhippattakāyasakkhino”ti",
  "tika-s0519t:751_1": "idhāpi ānetvā yojetabbaṃ. Yatheva hi antarāparinibbāyiādibhedānāmasaneneva eko anāgāmī",
  "tika-s0519t:751_2": "hoti, evaṃ yathāvuttabhedaāmasaneneva saddhāvimutto, diṭṭhippatto, kāyasakkhīti tayo",
  "tika-s0519t:751_3": "anāgāmino honti. Ayañca anāgāmino tādisamavatthābhedaṃ gahetvā gaṇanā katāti veditabbaṃ.",
  "tika-s0519t:751_4": "“Avihādīsū”tiādi suviññeyyameva.",
  "tika-s0519t:752_0": "Paññāya eva vimutto, na cetovimuttibhūtena sātisayena samādhināpīti paññāvimutto.",
  "tika-s0519t:752_1": "Ubhatobhāgavimuttoti ubhohi bhāgehi ubhatobhāgato vimutto. Kilesānaṃ vikkhambhanasamucchinnehi",
  "tika-s0519t:752_2": "rūpakāyanāmakāyato vimuttoti imamatthaṃ dassento “vikkhambhana…pe… vimutto nāmā”ti",
  "tika-s0519t:752_3": "āha. Arūpasamāpattiyā rūpakāyato, aggamaggena arūpakāyato vimuttaṃ. Yathāha –",
  "tika-s0519t:753_0": "“Idha, bhikkhave, ekacco puggalo ye te santā vimokkhā atikkamma rūpe āruppā, te kāyena",
  "tika-s0519t:753_1": "phusitvā viharati, paññāya cassa disvā āsavā parikkhīṇā honti, ayaṃ vuccati, bhikkhave,",
  "tika-s0519t:753_2": "puggalo ubhatobhāgavimutto”ti.",
  "tika-s0519t:754": "Yaṃ pana mahānidānasutte “rūpī rūpāni passatī”tiādike nirodhasamāpattiante aṭṭha vimokkhe vatvā –",
  "tika-s0519t:755_0": "“Yato kho, ānanda, bhikkhu ime aṭṭha vimokkhe anulomampi samāpajjati…pe… ayaṃ vuccatānanda,",
  "tika-s0519t:755_1": "bhikkhu ubhatobhāgavimutto, imāya ca, ānanda, ubhatobhāgavimuttiyā aññā ubhatobhāgavimutti",
  "tika-s0519t:755_2": "uttaritarā vā paṇītatarā vā natthī”ti –",
  "tika-s0519t:756_0": "Vuttaṃ, taṃ ubhatobhāgavimuttaseṭṭhavasena vuttaṃ. Tattha yasmā āruppasamāpattīsu",
  "tika-s0519t:756_1": "ekāyapi rūpakāyo vikkhambhito eva nāma hoti, tasmā catunnaṃ āruppasamāpattīnaṃ, nirodhasamāpattiyā",
  "tika-s0519t:756_2": "ca lābhīnaṃ vasena pañca ubhatobhāgavimuttā veditabbā. Esa nayo kāyasakkhimhipi.",
  "tika-s0519t:756_3": "Aṭṭhavimokkhekadesepi hi aṭṭhavimokkhasamaññā yathā “loke sattā”ti.",
  "tika-s0519t:757_0": "Terasasu sīsesu palibodhasīsādīni, pavattasīsañca pariyādiyitabbāni, adhimokkhasīsādīni",
  "tika-s0519t:757_1": "pariyādakāni, gocarasīsaṃ pariyādakaphalaṃ. Tañhi visayajjhattaṃ phalaṃ, vimokkho",
  "tika-s0519t:757_2": "pariyādakassa maggassa, phalassa ca ārammaṇaṃ. Saṅkhārasīsaṃ saṅkhāravivekabhūto",
  "tika-s0519t:757_3": "nirodhoti pariyādiyitabbānaṃ, pariyādakaphalānañca saha visayasaṃsiddhidassanena",
  "tika-s0519t:757_4": "samasīsibhāvaṃ dassetuṃ paṭisambhidāyaṃ terasa sīsāni vuttāni. Idha pana “yassa puggalassa",
  "tika-s0519t:757_5": "apubbaṃ acarimaṃ āsavapariyādānañca hoti jīvitapariyādānañcā”ti puggalapaññattiyaṃ",
  "tika-s0519t:757_6": "āgatattā tesu kilesapavattasīsānaṃ eva vasena yojanaṃ karonto “kilesasīsa”ntiādimāha.",
  "tika-s0519t:757_7": "Tattha pavattasīsampi maggo pavattito vuṭṭhahanto cutito uddhaṃ appavattikaraṇena",
  "tika-s0519t:757_8": "yadipi pariyādiyati, yāva pana cuti, tāva pavattisambhavato “pavattasīsaṃ jīvitindriyaṃ",
  "tika-s0519t:757_9": "cuticittaṃ pariyādiyatī”ti āha.",
  "tika-s0519t:758_0": "Kilesapariyādānena attano anantaraṃ viya nipphādetabbā, paccavekkhaṇavārā ca kilesapariyādānasseva",
  "tika-s0519t:758_1": "vārāti vattabbataṃ arahanti. “Vimuttasmiṃ vimuttamiti ñāṇaṃ hotī”ti hi vacanato paccavekkhaṇaparisamāpanena",
  "tika-s0519t:758_2": "kilesapariyādānaṃ samāpitaṃ nāma hoti. Taṃ pana parisamāpanaṃ yadi cuticittena hoti,",
  "tika-s0519t:758_3": "teneva jīvitaparisamāpanañca hotīti imāya vāracutisamatāya kilesapariyādānajīvitapariyādānānaṃ",
  "tika-s0519t:758_4": "apubbācarimatā hotīti āha “vārasamatāyā”ti. Bhavaṅgaṃ otaritvā parinibbāyatoti ettha",
  "tika-s0519t:758_5": "parinibbānacittameva bhaṅgottaraṇabhāvena vuttanti daṭṭhabbaṃ.",
  "tika-s0519t:759_0": "Caritanti caritā kāyavacīmanappavatti. Ettha ca yena rāgādhikabhāvena puggalo “rāgacarito”ti",
  "tika-s0519t:759_1": "lakkhīyati, tayidaṃ lakkhaṇaṃ. Tenāha “rāgajjhāsayo rāgādhikoti attho”ti, tena appahīnabhāvena",
  "tika-s0519t:759_2": "santāne thāmagatassa rāgassa balabhāvo lakkhīyatīti daṭṭhabbaṃ. Eseva nayo sesesupi.",
  "tika-s0519t:760": "Sīlavantehīti ādisaddassa lopaṃ katvā niddeso katoti dassento āha “sīlavantādīhī”ti. Ādisaddena dāyakādīnaṃ saṅgaho daṭṭhabbo.",
  "tika-s0519t:761": "Ārammaṇabhūtā ñeyyanti ārammaṇabhūtāva ñeyyaṃ.",
  "tika-s0519t:762_0": "Puthujjanabhūmiādīsūti puthujjanasekkhāsekkhabhūmīsu. Tattha puthujjanabhūmivasena",
  "tika-s0519t:762_1": "saṃvaro, sekkhabhūmivasena pahānabhāvanā, asekkhabhūmivasena sacchikiriyā, puthujjanabhūmisekkhabhūmivasena",
  "tika-s0519t:762_2": "vā yathārahaṃ saṃvarapahānabhāvanā. Pubbabhāgiyā hi saṃvarapahānabhāvanā puthujjanassa",
  "tika-s0519t:762_3": "sambhavanti, itarā sekkhassa, asekkhabhūmivasena sacchikiriyā. Nayato dassitanti",
  "tika-s0519t:762_4": "“yaṃ, bhikkhave, mayā ‘idaṃ na kappatī’ti appaṭikkhittaṃ, taṃ ce kappiyaṃ anulometi,",
  "tika-s0519t:762_5": "akappiyaṃ paṭibāhati, taṃ vo kappatī”tiādinā nayadassanavasena pakāsitaṃ. Sarāgādisaṃvattananti",
  "tika-s0519t:762_6": "sarāgādibhāvāya saṃvattanaṃ.",
  "tika-s0519t:763_0": "Aññamaññaṃ saṃsaggatoti “saṃkilesabhāgiyañca vāsanābhāgiyañcā”tiādinā saṃkilesabhāgiyādīnaṃ",
  "tika-s0519t:763_1": "padānaṃ aññamaññasaṃsaggato. Anekavidhoti dvādasavidho yāva dvānavutādhikacatusahassavidhopi",
  "tika-s0519t:763_2": "anekappakāro. Lokiyasattādhiṭṭhānādisaṃsaggatoti ādisaddena lokiyaṃ ñāṇaṃ, lokuttaraṃ",
  "tika-s0519t:763_3": "ñāṇaṃ, lokiyañca lokuttarañca ñāṇaṃ, lokiyaṃ ñeyyaṃ, lokuttaraṃ ñeyyaṃ, lokiyañca",
  "tika-s0519t:763_4": "lokuttarañca ñeyyaṃ, lokiyaṃ ñāṇañca ñeyyañca, lokuttaraṃ ñāṇañca ñeyyañca, lokiyañca",
  "tika-s0519t:763_5": "lokuttarañca ñāṇañca ñeyyañcātiādiko sambhavanto paṭṭhānabhedo saṅgahito. Ubhayatthāti",
  "tika-s0519t:763_6": "saṃkilesabhāgiyādike, lokiyādike ca. Yathārahanti yo yo saṃsaggavasena yojanaṃ arahati,",
  "tika-s0519t:763_7": "so so dhammo. Sambhavāvirodheneva hi yojanā. Na hi “lokiyaṃ nibbedhabhāgiya”ntiādinā yojanā sambhavati.",
  "tika-s0519t:764_0": "Tīsu piṭakesu labbhamānassāti tisso saṅgītiyo āruḷhe tepiṭake buddhavacane upalabbhamānassa",
  "tika-s0519t:764_1": "vijjamānassa, etena na kevalaṃ saṅgaho eva yathāvuttabhedānaṃ paṭṭhānabhāgānaṃ niddhāraṇāya",
  "tika-s0519t:764_2": "kāraṇaṃ, atha kho pāḷiyaṃ dassanañcāti vibhāveti. Tenāha “yaṃ dissati tāsu tāsu bhūmīsū”ti.",
  "tika-s0519t:764_3": "“Teneva hī”tiādinā yathāvuttassa atthassa pāṭhānugamaṃ dasseti.",
  "tika-s0519t:765": "Sāsanapaṭṭhānavāravaṇṇanā niṭṭhitā.",
  "tika-s0519t:766": "Nigamanakathāvaṇṇanā",
  "tika-s0519t:767_0": "Saddhammāvataraṭṭhāneti desantarato āgantvā saddhammassa avataraṇokāsabhūte saddhammassavanadhāraṇaparicayaparipucchāmanasikārabahulānaṃ",
  "tika-s0519t:767_1": "nivāsaṭṭhānataṃ sandhāyetaṃ vuttaṃ, attano vā santāne pariyattisaddhammassa anuppavesanaṭṭhānatāya",
  "tika-s0519t:767_2": "evaṃ vuttaṃ. Sesaṃ suviññeyyamevāti.",
  "tika-s0519t:768": "Nettiaṭṭhakathāya līnatthavaṇṇanā niṭṭhitā.",
  "tika-s0519t:769": "Nettippakaraṇa-ṭīkā niṭṭhitā."
}