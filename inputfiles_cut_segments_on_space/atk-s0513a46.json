{
  "atk-s0513a46:0": "16. Tiṁsanipāto",
  "atk-s0513a46:2": "[151] 1. Kiṁchandajātakavaṇṇanā",
  "atk-s0513a46:3_0": "Kiṁchandokimadhippāyoti idaṁ satthā jetavane viharanto uposathakammaṁ ārabbha kathesi.",
  "atk-s0513a46:3_1": "Ekadivasañhi satthā bahū upāsake ca upāsikāyo ca uposathike dhammassavanatthāya āgantvā",
  "atk-s0513a46:3_2": "dhammasabhāyaṁ nisinne “uposathikāttha upāsakā”ti pucchitvā “āma, bhante”ti vutte",
  "atk-s0513a46:3_3": "“sādhu vo kataṁ uposathaṁ karontehi, porāṇakā upaḍḍhūposathakammassa nissandena mahantaṁ",
  "atk-s0513a46:3_4": "yasaṁ paṭilabhiṁsū”ti vatvā tehi yācito atītaṁ āhari.",
  "atk-s0513a46:4_0": "Atīte bārāṇasiyaṁ brahmadatto dhammena rajjaṁ kārento saddho ahosi dānasīlauposathakammesu",
  "atk-s0513a46:4_1": "appamatto. So sesepi amaccādayo dānādīsu samādapesi. Purohito panassa parapiṭṭhimaṁsiko",
  "atk-s0513a46:4_2": "lañjakhādako kūṭavinicchayiko ahosi. Rājā uposathadivase amaccādayo pakkosāpetvā",
  "atk-s0513a46:4_3": "“uposathikā hothā”ti āha. Purohito uposathaṁ na samādiyi. Atha naṁ divā lañjaṁ gahetvā",
  "atk-s0513a46:4_4": "kūṭaḍḍaṁ katvā upaṭṭhānaṁ āgataṁ rājā “tumhe uposathikā”ti amacce pucchanto “tvampi",
  "atk-s0513a46:4_5": "ācariya uposathiko”ti pucchi. So “āmā”ti musāvādaṁ katvā pāsādā otari. Atha naṁ eko",
  "atk-s0513a46:4_6": "amacco “nanu tumhe na uposathikā”ti codesi. So āha – “ahaṁ velāyameva bhuñjiṁ, gehaṁ",
  "atk-s0513a46:4_7": "pana gantvā mukhaṁ vikkhāletvā uposathaṁ adhiṭṭhāya sāyaṁ na bhuñjissāmi, rattiṁ",
  "atk-s0513a46:4_8": "sīlaṁ rakkhissāmi, evaṁ me upaḍḍhūposathakammaṁ bhavissatī”ti? “Sādhu, ācariyā”ti.",
  "atk-s0513a46:4_9": "So gehaṁ gantvā tathā akāsi. Punekadivasaṁ tasmiṁ vinicchaye nisinne aññatarā sīlavatī",
  "atk-s0513a46:4_10": "itthī aḍḍaṁ karontī gharaṁ gantuṁ alabhamānā “uposathakammaṁ nātikkamissāmī”ti upakaṭṭhe",
  "atk-s0513a46:4_11": "kāle mukhaṁ vikkhāletuṁ ārabhi. Tasmiṁ khaṇe brāhmaṇassa supakkānaṁ ambaphalānaṁ",
  "atk-s0513a46:4_12": "ambapiṇḍi āhariyittha. So tassā uposathikabhāvaṁ ñatvā “imāni khāditvā uposathikā",
  "atk-s0513a46:4_13": "hohī”ti adāsi. Sā tathā akāsi. Ettakaṁ brāhmaṇassa kammaṁ.",
  "atk-s0513a46:5_0": "So aparabhāge kālaṁ katvā himavantapadese kosikigaṅgāya tīre tiyojanike ambavane",
  "atk-s0513a46:5_1": "ramaṇīye bhūmibhāge sobhaggappatte kanakavimāne alaṅkatasirisayane suttappabuddho",
  "atk-s0513a46:5_2": "viya nibbatti alaṅkatapaṭiyatto uttamarūpadharo soḷasasahassadevakaññāparivāro. So",
  "atk-s0513a46:5_3": "rattiññeva taṁ sirisampattiṁ anubhoti. Vemānikapetabhāvena hissa kammasarikkhako",
  "atk-s0513a46:5_4": "vipāko ahosi, tasmā aruṇe uggacchante ambavanaṁ pavisati, paviṭṭhakkhaṇeyevassa dibbattabhāvo",
  "atk-s0513a46:5_5": "antaradhāyati, asītihatthatālakkhandhappamāṇo attabhāvo nibbattati, sakalasarīraṁ",
  "atk-s0513a46:5_6": "jhāyati, supupphitakiṁsuko viya hoti. Dvīsu hatthesu ekekāva aṅguli, tattha mahākuddālappamāṇā",
  "atk-s0513a46:5_7": "nakhā honti. Tehi nakhehi attano piṭṭhimaṁsaṁ phāletvā uppāṭetvā khādanto vedanāppatto",
  "atk-s0513a46:5_8": "mahāravaṁ ravanto dukkhaṁ anubhoti. Sūriye atthaṅgate taṁ sarīraṁ antaradhāyati,",
  "atk-s0513a46:5_9": "dibbasarīraṁ nibbattati, alaṅkatapaṭiyattā dibbanāṭakitthiyo nānātūriyāni gahetvā",
  "atk-s0513a46:5_10": "parivārenti. So mahāsampattiṁ anubhavanto ramaṇīye ambavane dibbapāsādaṁ abhiruhati.",
  "atk-s0513a46:5_11": "Iti so uposathikāya itthiyā ambaphaladānassa nissandena tiyojanikaṁ ambavanaṁ paṭilabhati,",
  "atk-s0513a46:5_12": "lañjaṁ gahetvā kūṭaḍḍakaraṇanissandena pana piṭṭhimaṁsaṁ uppāṭetvā khādati, upaḍḍhūposathassa",
  "atk-s0513a46:5_13": "nissandena rattiṁ sampattiṁ anubhoti, soḷasasahassanāṭakitthīhi parivuto paricāresi.",
  "atk-s0513a46:6_0": "Tasmiṁ kāle bārāṇasirājā kāmesu dosaṁ disvā isipabbajjaṁ pabbajitvā adhogaṅgāya ramaṇīye",
  "atk-s0513a46:6_1": "bhūmipadese paṇṇasālaṁ kāretvā uñchācariyāya yāpento vihāsi. Athekadivasaṁ tamhā",
  "atk-s0513a46:6_2": "ambavanā mahāghaṭappamāṇaṁ ambapakkaṁ gaṅgāya patitvā sotena vuyhamānaṁ tassa tāpasassa",
  "atk-s0513a46:6_3": "paribhogatitthābhimukhaṁ agamāsi. So mukhaṁ dhovanto taṁ majjhe nadiyā āgacchantaṁ",
  "atk-s0513a46:6_4": "disvā udakaṁ taranto gantvā ādāya assamapadaṁ āharitvā agyāgāre ṭhapetvā satthakena",
  "atk-s0513a46:6_5": "phāletvā yāpanamattaṁ khāditvā sesaṁ kadalipaṇṇehi paṭicchādetvā punappunaṁ divase",
  "atk-s0513a46:6_6": "divase yāva parikkhayā khādi. Tasmiṁ pana khīṇe aññaṁ phalāphalaṁ khādituṁ nāsakkhi,",
  "atk-s0513a46:6_7": "rasataṇhāya bajjhitvā “tameva ambapakkaṁ khādissāmī”ti nadītīraṁ gantvā nadiṁ olokento",
  "atk-s0513a46:6_8": "“ambaṁ alabhitvā na uṭṭhahissāmī”ti sanniṭṭhānaṁ katvā nisīdi. So tattha nirāhāro",
  "atk-s0513a46:6_9": "ekampi divasaṁ, dvepi, tīṇi, catu, pañca, cha divasāni vātātapena parisussanto ambaṁ",
  "atk-s0513a46:6_10": "olokento nisīdi. Atha sattame divase nadīdevatā āvajjamānā taṁ kāraṇaṁ ñatvā “ayaṁ",
  "atk-s0513a46:6_11": "tāpaso taṇhāvasiko hutvā sattāhaṁ nirāhāro gaṅgaṁ olokento nisīdi, imassa ambapakkaṁ",
  "atk-s0513a46:6_12": "adātuṁ na yuttaṁ, alabhanto marissati, dassāmi tassā”ti āgantvā gaṅgāya upari ākāse",
  "atk-s0513a46:6_13": "ṭhatvā tena saddhiṁ sallapantī paṭhamaṁ gāthamāha –",
  "atk-s0513a46:7": "1.",
  "atk-s0513a46:8": "“Kiṁchando kimadhippāyo, eko sammasi ghammani;",
  "atk-s0513a46:9": "Kiṁpatthayāno kiṁ esaṁ, kena atthena brāhmaṇā”ti.",
  "atk-s0513a46:10_0": "Tattha chandoti ajjhāsayo. Adhippāyoti cittaṁ. Sammasīti acchasi. Ghammanīti gimhe.",
  "atk-s0513a46:10_1": "Esanti esanto. Brāhmaṇāti pabbajitattā tāpasaṁ ālapati. Idaṁ vuttaṁ hoti – brāhmaṇa,",
  "atk-s0513a46:10_2": "tvaṁ kiṁ adhippāyo kiṁ cintento kiṁ patthento kiṁ gavesanto kenatthena imasmiṁ gaṅgātīre",
  "atk-s0513a46:10_3": "gaṅgaṁ olokento nisinnoti.",
  "atk-s0513a46:11": "Taṁ sutvā tāpaso nava gāthā abhāsi –",
  "atk-s0513a46:12": "2.",
  "atk-s0513a46:13": "“Yathā mahā vāridharo, kumbho supariṇāhavā;",
  "atk-s0513a46:14": "Tathūpamaṁ ambapakkaṁ, vaṇṇagandharasuttamaṁ.",
  "atk-s0513a46:15": "3.",
  "atk-s0513a46:16": "“Taṁ vuyhamānaṁ sotena, disvānāmalamajjhime;",
  "atk-s0513a46:17": "Pāṇībhi naṁ gahetvāna, agyāyatanamāhariṁ.",
  "atk-s0513a46:18": "4.",
  "atk-s0513a46:19": "“Tato kadalipattesu, nikkhipitvā sayaṁ ahaṁ;",
  "atk-s0513a46:20": "Satthena naṁ vikappetvā, khuppipāsaṁ ahāsi me.",
  "atk-s0513a46:21": "5.",
  "atk-s0513a46:22": "“Sohaṁ apetadaratho, byantībhūto dukhakkhamo;",
  "atk-s0513a46:23": "Assādaṁ nādhigacchāmi, phalesvaññesu kesuci.",
  "atk-s0513a46:24": "6.",
  "atk-s0513a46:25": "“Sosetvā nūna maraṇaṁ, taṁ mamaṁ āvahissati;",
  "atk-s0513a46:26": "Ambaṁ yassa phalaṁ sādu, madhuraggaṁ manoramaṁ;",
  "atk-s0513a46:27": "Yamuddhariṁ vuyhamānaṁ, udadhismā mahaṇṇave.",
  "atk-s0513a46:28": "7.",
  "atk-s0513a46:29": "“Akkhātaṁ te mayā sabbaṁ, yasmā upavasāmahaṁ;",
  "atk-s0513a46:30": "Rammaṁ pati nisinnosmi, puthulomāyutā puthu.",
  "atk-s0513a46:31": "8.",
  "atk-s0513a46:32": "“Tvañca kho meva akkhāhi, attānamapalāyini;",
  "atk-s0513a46:33": "Kā vā tvamasi kalyāṇi, kissa vā tvaṁ sumajjhime.",
  "atk-s0513a46:34": "9.",
  "atk-s0513a46:35": "“Ruppapaṭṭapalimaṭṭhīva, byagghīva girisānujā;",
  "atk-s0513a46:36": "Yā santi nāriyo devesu, devānaṁ paricārikā.",
  "atk-s0513a46:37": "10.",
  "atk-s0513a46:38": "“Yā ca manussalokasmiṁ, rūpenānvāgatitthiyo;",
  "atk-s0513a46:39": "Rūpena te sadisī natthi, devesu gandhabbamanussaloke;",
  "atk-s0513a46:40": "Puṭṭhāsi me cārupubbaṅgi, brūhi nāmañca bandhave”ti.",
  "atk-s0513a46:41_0": "Tattha vāridharo kumbhoti udakaghaṭo. Supariṇāhavāti susaṇṭhāno. Vaṇṇagandharasuttamanti",
  "atk-s0513a46:41_1": "vaṇṇagandharasehi uttamaṁ. Disvānāti disvā. Amalamajjhimeti nimmalamajjhe. Devataṁ",
  "atk-s0513a46:41_2": "ālapanto evamāha. Pāṇībhīti hatthehi. Agyāyatanamāharinti attano aggihutasālaṁ āhariṁ.",
  "atk-s0513a46:41_3": "Vikappetvāti vicchinditvā. “Vikantetvā”tipi pāṭho. “Khādi”nti pāṭhaseso. Ahāsi meti",
  "atk-s0513a46:41_4": "taṁ jivhagge ṭhapitamattameva satta rasaharaṇisahassāni pharitvā mama khudañca pipāsañca",
  "atk-s0513a46:41_5": "hari. Apetadarathoti vigatakāyacittadaratho. Sudhābhojanaṁ bhuttassa viya hi tassa",
  "atk-s0513a46:41_6": "sabbadarathaṁ apahari. Byantībhūtoti tassa ambapakkassa vigatanto jāto, parikkhīṇaambapakko",
  "atk-s0513a46:41_7": "hutvāti attho. Dukhakkhamoti dukkhena asātena kāyakkhamena ceva cittakkhamena ca",
  "atk-s0513a46:41_8": "samannāgato. Aññesu pana kadalipanasādīsu phalesu parittakampi assādaṁ nādhigacchāmi,",
  "atk-s0513a46:41_9": "sabbāni me jivhāya ṭhapitamattāni tittakāneva sampajjantīti dīpeti.",
  "atk-s0513a46:42_0": "Sosetvāti nirāhāratāya sosetvā sukkhāpetvā. Taṁ mamanti taṁ mama. Yassāti yaṁ assa,",
  "atk-s0513a46:42_1": "ahosīti attho. Idaṁ vuttaṁ hoti – yaṁ phalaṁ mama sādu ahosi, yamahaṁ gambhīre puthulaudakakkhandhasaṅkhāte",
  "atk-s0513a46:42_2": "mahaṇṇave vuyhamānaṁ tato udadhismā uddhariṁ, taṁ ambaṁ mama maraṇaṁ āvahissatīti",
  "atk-s0513a46:42_3": "maññāmi, mayhaṁ taṁ alabhantassa jīvitaṁ nappavattissatīti. Upavasāmīti khuppipāsāhi",
  "atk-s0513a46:42_4": "upagato vasāmi. Rammaṁ pati nisinnosmīti ramaṇīyaṁ nadiṁ pati ahaṁ nisinno. Puthulomāyutā",
  "atk-s0513a46:42_5": "puthūti ayaṁ nadī puthulomehi macchehi āyutā puthu vipulā, api nāma me ito sotthi",
  "atk-s0513a46:42_6": "bhaveyyāti adhippāyo. Apalāyinīti apalāyitvā mama sammukhe ṭhiteti taṁ devataṁ ālapati.",
  "atk-s0513a46:42_7": "“Apalāsinī”tipi pāṭho, palāsarahite anavajjasarīreti attho. Kissa vāti kissa vā kāraṇā",
  "atk-s0513a46:42_8": "idhāgatāsīti pucchati.",
  "atk-s0513a46:43_0": "Rūpapaṭṭapalimaṭṭhīvāti suṭṭhu parimajjitakañcanapaṭṭasadisī. Byagghīvāti līlāvilāsena",
  "atk-s0513a46:43_1": "taruṇabyagghapotikā viya. Devānanti channaṁ kāmāvacaradevānaṁ. Yā ca manussalokasminti",
  "atk-s0513a46:43_2": "yā ca manussaloke. Rūpenānvāgatitthiyoti rūpena anvāgatā itthiyo natthīti attano",
  "atk-s0513a46:43_3": "sambhāvanāya evamāha. Tava rūpasadisāya nāma na bhavitabbanti hissa adhippāyo. Gandhabbamanussaloketi",
  "atk-s0513a46:43_4": "mūlagandhādinissitesu gandhabbesu ca manussaloke ca. Cārupubbaṅgīti cārunā pubbaṅgena",
  "atk-s0513a46:43_5": "ūrulakkhaṇena samannāgate. Nāmañca bandhaveti attano nāmagottañca bandhave ca mayhaṁ akkhāhīti vadati.",
  "atk-s0513a46:44": "Tato devadhītā aṭṭha gāthā abhāsi –",
  "atk-s0513a46:45": "11.",
  "atk-s0513a46:46": "“Yaṁ tvaṁ pati nisinnosi, rammaṁ brāhmaṇa kosikiṁ;",
  "atk-s0513a46:47": "Sāhaṁ bhusālayāvutthā, varavārivahoghasā.",
  "atk-s0513a46:48": "12.",
  "atk-s0513a46:49": "“Nānādumagaṇākiṇṇā, bahukā girikandarā;",
  "atk-s0513a46:50": "Mameva pamukhā honti, abhisandanti pāvuse.",
  "atk-s0513a46:51": "13.",
  "atk-s0513a46:52": "“Atho bahū vanatodā, nīlavārivahindharā;",
  "atk-s0513a46:53": "Bahukā nāgavittodā, abhisandanti vārinā.",
  "atk-s0513a46:54": "14.",
  "atk-s0513a46:55": "“Tā ambajambulabujā, nīpā tālā cudumbarā;",
  "atk-s0513a46:56": "Bahūni phalajātāni, āvahanti abhiṇhaso.",
  "atk-s0513a46:57": "15.",
  "atk-s0513a46:58": "“Yaṁ kiñci ubhato tīre, phalaṁ patati ambuni;",
  "atk-s0513a46:59": "Asaṁsayaṁ taṁ sotassa, phalaṁ hoti vasānugaṁ.",
  "atk-s0513a46:60": "16.",
  "atk-s0513a46:61": "“Etadaññāya medhāvi, puthupañña suṇohi me;",
  "atk-s0513a46:62": "Mā rocaya mabhisaṅgaṁ, paṭisedha janādhipa.",
  "atk-s0513a46:63": "17.",
  "atk-s0513a46:64": "“Na vāhaṁ vaḍḍhavaṁ maññe, yaṁ tvaṁ raṭṭhābhivaḍḍhana;",
  "atk-s0513a46:65": "Āceyyamāno rājisi, maraṇaṁ abhikaṅkhasi.",
  "atk-s0513a46:66": "18.",
  "atk-s0513a46:67": "“Tassa jānanti pitaro, gandhabbā ca sadevakā;",
  "atk-s0513a46:68": "Ye cāpi isayo loke, saññatattā tapassino;",
  "atk-s0513a46:69": "Asaṁsayaṁ tepi jānanti, paṭṭhabhūtā yasassino”ti.",
  "atk-s0513a46:70_0": "Tattha kosikinti yaṁ tvaṁ, brāhmaṇa, rammaṁ kosikiṁ gaṅgaṁ pati nisinno. Bhusālayāvutthāti",
  "atk-s0513a46:70_1": "bhuse caṇḍasote ālayo yassa vimānassa, tasmiṁ adhivatthā, gaṅgaṭṭhakavimānavāsinīti",
  "atk-s0513a46:70_2": "attho. Varavārivahoghasāti varavārivahena oghena samannāgatā. Pamukhāti tā vuttappakārā",
  "atk-s0513a46:70_3": "girikandarā maṁ pamukhaṁ karonti, ahaṁ tāsaṁ pāmokkhā homīti dasseti. Abhisandantīti",
  "atk-s0513a46:70_4": "sandanti pavattanti, tato tato āgantvā maṁ kosikigaṅgaṁ pavisantīti attho. Vanatodāti",
  "atk-s0513a46:70_5": "na kevalaṁ kandarāva, atha kho bahū vanatodā tamhā tamhā vanamhā udakānipi maṁ bahūni",
  "atk-s0513a46:70_6": "pavisanti. Nīlavārivahindharāti maṇivaṇṇena nīlavārinā yutte udakakkhandhasaṅkhāte",
  "atk-s0513a46:70_7": "vahe dhārayantiyo. Nāgavittodāti nāgānaṁ vittikārena dhanasaṅkhātena vā udakena samannāgatā.",
  "atk-s0513a46:70_8": "Vārināti evarūpā hi bahū nadiyo maṁ vārināva abhisandanti pūrentīti dasseti.",
  "atk-s0513a46:71_0": "Tāti tā nadiyo. Āvahantīti etāni ambādīni ākaḍḍhanti. Sabbāni hi etāni upayogatthe",
  "atk-s0513a46:71_1": "paccattavacanāni. Atha vā tāti upayogabahuvacanaṁ. Āvahantīti imāni ambādīni tā nadiyo",
  "atk-s0513a46:71_2": "āgacchanti, upagacchantīti attho, evaṁ upagatāni pana mama sotaṁ pavisantīti adhippāyo.",
  "atk-s0513a46:71_3": "Sotassāti yaṁ ubhato tīre jātarukkhehi phalaṁ mama ambuni patati, sabbaṁ taṁ mama",
  "atk-s0513a46:71_4": "sotasseva vasānugaṁ hoti. Natthettha saṁsayoti evaṁ ambapakkassa nadīsotena āgamanakāraṇaṁ kathesi.",
  "atk-s0513a46:72_0": "Medhāvi puthupaññāti ubhayaṁ ālapanameva. Mā rocayāti evaṁ taṇhābhisaṅgaṁ mā rocaya.",
  "atk-s0513a46:72_1": "Paṭisedhāti paṭisedhehi nanti rājānaṁ ovadati. Vaḍḍhavanti paññāvaḍḍhabhāvaṁ paṇḍitabhāvaṁ.",
  "atk-s0513a46:72_2": "Raṭṭhābhivaḍḍhanāti raṭṭhassa abhivaḍḍhana. Āceyyamānoti maṁsalohitehi āciyanto vaḍḍhanto,",
  "atk-s0513a46:72_3": "taruṇova hutvāti attho. Rājisīti taṁ ālapati. Idaṁ vuttaṁ hoti – yaṁ tvaṁ nirāhāratāya",
  "atk-s0513a46:72_4": "sussamāno taruṇova samāno ambalobhena maraṇaṁ abhikaṅkhasi, na ve ahaṁ tava imaṁ",
  "atk-s0513a46:72_5": "paṇḍitabhāvaṁ maññāmīti.",
  "atk-s0513a46:73_0": "Tassāti yo puggalo taṇhāvasiko hoti, tassa taṇhāvasikabhāvaṁ “pitaro”ti saṅkhaṁ gatā",
  "atk-s0513a46:73_1": "brahmāno ca saddhiṁ kāmāvacaradevehi gandhabbā ca vuttappakārā dibbacakkhukā isayo",
  "atk-s0513a46:73_2": "ca asaṁsayaṁ jānanti. Anacchariyañcetaṁ, yaṁ te iddhimanto jāneyyuṁ, “asuko hi nāma",
  "atk-s0513a46:73_3": "taṇhāvasiko hotī”ti. Puna tesaṁ bhāsamānānaṁ vacanaṁ sutvā yepi tesaṁ paṭṭhabhūtā",
  "atk-s0513a46:73_4": "yasassino paricārakā, tepi jānanti. Pāpakammaṁ karontassa hi raho nāma natthīti tāpasassa",
  "atk-s0513a46:73_5": "saṁvegaṁ uppādentī evamāha.",
  "atk-s0513a46:74": "Tato tāpaso catasso gāthā abhāsi –",
  "atk-s0513a46:75": "19.",
  "atk-s0513a46:76": "“Evaṁ viditvā vidū sabbadhammaṁ, viddhaṁsanaṁ cavanaṁ jīvitassa;",
  "atk-s0513a46:77": "Na cīyatī tassa narassa pāpaṁ, sace na ceteti vadhāya tassa.",
  "atk-s0513a46:78": "20.",
  "atk-s0513a46:79": "“Isipūgasamaññāte, evaṁ lokyā viditā sati;",
  "atk-s0513a46:80": "Anariyaparisambhāse, pāpakammaṁ jigīsasi.",
  "atk-s0513a46:81": "21.",
  "atk-s0513a46:82": "“Sace ahaṁ marissāmi, tīre te puthusussoṇi;",
  "atk-s0513a46:83": "Asaṁsayaṁ taṁ asiloko, mayi pete āgamissati.",
  "atk-s0513a46:84": "22.",
  "atk-s0513a46:85": "“Tasmā hi pāpakaṁ kammaṁ, rakkhasseva sumajjhime;",
  "atk-s0513a46:86": "Mā taṁ sabbo jano pacchā, pakuṭṭhāyi mayi mate”ti.",
  "atk-s0513a46:87_0": "Tattha evaṁ viditvāti yathā ahaṁ sīlañca aniccatañca jānāmi, evaṁ jānitvā ṭhitassa.",
  "atk-s0513a46:87_1": "Vidūti viduno. Sabbadhammanti sabbaṁ sucaritadhammaṁ. Tividhañhi sucaritaṁ idha sabbadhammoti",
  "atk-s0513a46:87_2": "adhippetaṁ. Viddhaṁsananti bhaṅgaṁ. Cavananti cutiṁ. Jīvitassāti āyuno. Idaṁ vuttaṁ",
  "atk-s0513a46:87_3": "hoti – evaṁ viditvā ṭhitassa paṇḍitassa sabbaṁ sucaritadhammaṁ jīvitassa ca aniccataṁ",
  "atk-s0513a46:87_4": "jānantassa evarūpassa narassa pāpaṁ na cīyati na vaḍḍhati. Sace na ceteti vadhāya",
  "atk-s0513a46:87_5": "tassāti tassa saṅkhaṁ gatassa parapuggalassa vadhāya na ceteti na pakappeti, neva",
  "atk-s0513a46:87_6": "parapuggalaṁ vadhāya ceteti, nāpi parasantakaṁ vināseti, ahañca kassaci vadhāya acetetvā",
  "atk-s0513a46:87_7": "kevalaṁ ambapakke āsaṅgaṁ katvā gaṅgaṁ olokento nisinno, tvaṁ mayhaṁ kiṁ nāma akusalaṁ passasīti.",
  "atk-s0513a46:88_0": "Isipūgasamaññāteti isigaṇena suṭṭhu aññāte isīnaṁ sammate. Evaṁ lokyāti tvaṁ nāma",
  "atk-s0513a46:88_1": "pāpapavāhanena lokassa hitāti evaṁ viditā. Satīti sati sobhane uttameti ālapanametaṁ.",
  "atk-s0513a46:88_2": "Anariyaparisambhāseti “tassa jānanti pitaro”tiādikāya asundarāya paribhāsāya samannāgate.",
  "atk-s0513a46:88_3": "Jigīsasīti mayi pāpe asaṁvijjantepi maṁ evaṁ paribhāsantī ca paramaraṇaṁ ajjhupekkhantī",
  "atk-s0513a46:88_4": "ca attano pāpakammaṁ gavesasi uppādesi. Tīre teti tava gaṅgātīre. Puthusussoṇīti",
  "atk-s0513a46:88_5": "puthulāya sundarāya soṇiyā samannāgate. Peteti ambapakkaṁ alabhitvā paralokaṁ gate,",
  "atk-s0513a46:88_6": "mateti attho. Pakuṭṭhāyīti akkosi garahi nindi. “Pakvatthāsī”tipi pāṭho.",
  "atk-s0513a46:89": "Taṁ sutvā devadhītā pañca gāthā abhāsi –",
  "atk-s0513a46:90": "23.",
  "atk-s0513a46:91": "“Aññātametaṁ avisayhasāhi, attānamambañca dadāmi te taṁ;",
  "atk-s0513a46:92": "Yo dubbaje kāmaguṇe pahāya, santiñca dhammañca adhiṭṭhitosi.",
  "atk-s0513a46:93": "24.",
  "atk-s0513a46:94": "“Yo hitvā pubbasaññogaṁ, pacchāsaṁyojane ṭhito;",
  "atk-s0513a46:95": "Adhammañceva carati, pāpañcassa pavaḍḍhati.",
  "atk-s0513a46:96": "25.",
  "atk-s0513a46:97": "“Ehi taṁ pāpayissāmi, kāmaṁ appossuko bhava;",
  "atk-s0513a46:98": "Upanayāmi sītasmiṁ, viharāhi anussuko.",
  "atk-s0513a46:99": "26.",
  "atk-s0513a46:100": "“Taṁ puppharasamattebhi, vakkaṅgehi arindama;",
  "atk-s0513a46:101": "Koñcā mayūrā diviyā, kolaṭṭhimadhusāḷikā;",
  "atk-s0513a46:102": "Kūjitā haṁsapūgehi, kokilettha pabodhare.",
  "atk-s0513a46:103": "27.",
  "atk-s0513a46:104": "“Ambettha vippasākhaggā, palālakhalasannibhā;",
  "atk-s0513a46:105": "Kosambasalaḷā nīpā, pakkatālavilambino”ti.",
  "atk-s0513a46:106_0": "Tattha aññātametanti “garahā te bhavissatīti vadanto ambapakkatthāya vadasī”ti etaṁ",
  "atk-s0513a46:106_1": "kāraṇaṁ mayā aññātaṁ. Avisayhasāhīti rājāno nāma dussahaṁ sahanti, tena naṁ ālapantī",
  "atk-s0513a46:106_2": "evamāha. Attānanti taṁ āliṅgitvā ambavanaṁ nayantī attānañca te dadāmi tañca ambaṁ.",
  "atk-s0513a46:106_3": "Kāmaguṇeti kañcanamālāsetacchattapaṭimaṇḍite vatthukāme. Santiñca dhammañcāti dussīlyavūpasamena",
  "atk-s0513a46:106_4": "santisaṅkhātaṁ sīlañceva sucaritadhammañca. Adhiṭṭhitosīti yo tvaṁ ime guṇe upagato,",
  "atk-s0513a46:106_5": "etesu vā patiṭṭhitoti attho.",
  "atk-s0513a46:107_0": "Pubbasaññoganti purimabandhanaṁ. Pacchāsaṁyojaneti pacchimabandhane. Idaṁ vuttaṁ",
  "atk-s0513a46:107_1": "hoti – ambho tāpasa yo mahantaṁ rajjasirivibhavaṁ pahāya ambapakkamatte rasataṇhāya",
  "atk-s0513a46:107_2": "bajjhitvā vātātapaṁ agaṇetvā nadītīre sussamāno nisīdati, so mahāsamuddaṁ taritvā",
  "atk-s0513a46:107_3": "velante saṁsīdanapuggalasadiso. Yo puggalo rasataṇhāvasiko adhammañceva carati, rasataṇhāvasena",
  "atk-s0513a46:107_4": "kariyamānaṁ pāpañcassa pavaḍḍhatīti. Iti sā tāpasaṁ garahantī evamāha.",
  "atk-s0513a46:108_0": "Kāmaṁ appossuko bhavāti ekaṁseneva ambapakke nirālayo hohi. Sītasminti sītale ambavane.",
  "atk-s0513a46:108_1": "Tanti evaṁ vadamānāva devatā tāpasaṁ āliṅgitvā ure nipajjāpetvā ākāse pakkhantā tiyojanikaṁ",
  "atk-s0513a46:108_2": "dibbaambavanaṁ disvā sakuṇasaddañca sutvā tāpasassa ācikkhantī “ta”nti evamāha. Puppharasamattebhīti",
  "atk-s0513a46:108_3": "puppharasena mattehi. Vakkaṅgehīti vaṅkagīvehi sakuṇehi abhināditanti attho. Idāni",
  "atk-s0513a46:108_4": "te sakuṇe ācikkhantī “koñcā”tiādimāha. Tattha diviyāti dibyā. Kolaṭṭhimadhusāḷikāti",
  "atk-s0513a46:108_5": "kolaṭṭhisakuṇā ca nāma suvaṇṇasāḷikā sakuṇā ca. Ete dibbasakuṇā ettha vasantīti dasseti.",
  "atk-s0513a46:108_6": "Kūjitā haṁsapūgehīti haṁsagaṇehi upakūjitā viravasaṅghaṭṭitā. Kokilettha pabodhareti",
  "atk-s0513a46:108_7": "ettha ambavane kokilā vassantiyo attānaṁ pabodhenti ñāpenti. Ambetthāti ambā ettha.",
  "atk-s0513a46:108_8": "Vippasākhaggāti phalabhārena onamitasākhaggā. Palālakhalasannibhāti pupphasannicayena",
  "atk-s0513a46:108_9": "sālipalālakhalasadisā. Pakkatālavilambinoti pakkatālaphalavilambino. Evarūpā rukkhā",
  "atk-s0513a46:108_10": "ca ettha atthīti ambavanaṁ vaṇṇeti.",
  "atk-s0513a46:109_0": "Vaṇṇayitvā ca pana tāpasaṁ tattha otāretvā “imasmiṁ ambavane ambāni khādanto attano",
  "atk-s0513a46:109_1": "taṇhaṁ pūrehī”ti vatvā pakkāmi. Tāpaso ambāni khāditvā taṇhaṁ pūretvā vissamitvā",
  "atk-s0513a46:109_2": "ambavane vicaranto taṁ petaṁ dukkhaṁ anubhavantaṁ disvā kiñci vattuṁ nāsakkhi. Sūriye",
  "atk-s0513a46:109_3": "pana atthaṅgate taṁ nāṭakitthiparivāritaṁ dibbasampattiṁ anubhavamānaṁ disvā tisso gāthā abhāsi –",
  "atk-s0513a46:110": "28.",
  "atk-s0513a46:111": "“Mālī kiriṭī kāyūrī, aṅgadī candanussado;",
  "atk-s0513a46:112": "Rattiṁ tvaṁ paricāresi, divā vedesi vedanaṁ.",
  "atk-s0513a46:113": "29.",
  "atk-s0513a46:114": "“Soḷasitthisahassāni, yā temā paricārikā;",
  "atk-s0513a46:115": "Evaṁ mahānubhāvosi, abbhuto lomahaṁsano.",
  "atk-s0513a46:116": "30.",
  "atk-s0513a46:117": "“Kiṁ kammamakarī pubbe, pāpaṁ attadukhāvahaṁ;",
  "atk-s0513a46:118": "Yaṁ karitvā manussesu, piṭṭhimaṁsāni khādasī”ti.",
  "atk-s0513a46:119_0": "Tattha mālīti dibbamālādharo. Kiriṭīti dibbaveṭhanadharo. Kāyūrīti dibbābharaṇapaṭimaṇḍito.",
  "atk-s0513a46:119_1": "Aṅgadīti dibbaṅgadasamannāgato. Candanussadoti dibbacandanavilitto. Paricāresīti",
  "atk-s0513a46:119_2": "indriyāni dibbavisayesu cāresi. Divāti divā pana mahādukkhaṁ anubhosi. Yā temāti",
  "atk-s0513a46:119_3": "yā te imā. Abbhutoti manussaloke abhūtapubbo. Lomahaṁsanoti ye taṁ passanti, tesaṁ",
  "atk-s0513a46:119_4": "lomāni haṁsanti. Pubbeti purimabhave. Attadukhāvahanti attano dukkhāvahaṁ. Manussesūti",
  "atk-s0513a46:119_5": "yaṁ manussaloke katvā idāni attano piṭṭhimaṁsāni khādasīti pucchati.",
  "atk-s0513a46:120_0": "Peto taṁ sañjānitvā “tumhe maṁ na sañjānātha, ahaṁ tumhākaṁ purohito ahosiṁ, idaṁ",
  "atk-s0513a46:120_1": "me rattiṁ sukhānubhavanaṁ tumhe nissāya katassa upaḍḍhūposathassa nissandena laddhaṁ,",
  "atk-s0513a46:120_2": "divā dukkhānubhavanaṁ pana mayā pakatassa pāpasseva nissandena. Ahañhi tumhehi vinicchaye",
  "atk-s0513a46:120_3": "ṭhapito kūṭaḍḍaṁ karitvā lañjaṁ gahetvā parapiṭṭhimaṁsiko hutvā tassa divā katassa",
  "atk-s0513a46:120_4": "kammassa nissandena idaṁ dukkhaṁ anubhavāmī”ti vatvā gāthādvayamāha –",
  "atk-s0513a46:121": "31.",
  "atk-s0513a46:122": "“Ajjhenāni paṭiggayha, kāmesu gadhito ahaṁ;",
  "atk-s0513a46:123": "Acariṁ dīghamaddhānaṁ, paresaṁ ahitāyahaṁ.",
  "atk-s0513a46:124": "32.",
  "atk-s0513a46:125": "“Yo piṭṭhimaṁsiko hoti, evaṁ ukkacca khādati;",
  "atk-s0513a46:126": "Yathāhaṁ ajja khādāmi, piṭṭhimaṁsāni attano”ti.",
  "atk-s0513a46:127_0": "Tattha ajjhenānīti vede. Paṭiggayhāti paṭiggahetvā adhīyitvā. Acarinti paṭipajjiṁ.",
  "atk-s0513a46:127_1": "Ahitāyahanti ahitāya atthanāsanāya ahaṁ. Yo piṭṭhimaṁsikoti yo puggalo paresaṁ piṭṭhimaṁsakhādako",
  "atk-s0513a46:127_2": "pisuṇo hoti. Ukkaccāti ukkantitvā.",
  "atk-s0513a46:128_0": "Idañca pana vatvā tāpasaṁ pucchi – “tumhe kathaṁ idhāgatā”ti. Tāpaso sabbaṁ vitthārena",
  "atk-s0513a46:128_1": "kathesi. “Idāni pana, bhante, idheva vasissatha, gamissathā”ti. “Na vasissāmi, assamapadaṁyeva",
  "atk-s0513a46:128_2": "gamissāmī”ti. Peto “sādhu, bhante, ahaṁ vo nibaddhaṁ ambapakkena upaṭṭhahissāmī”ti",
  "atk-s0513a46:128_3": "vatvā attano ānubhāvena assamapadeyeva otāretvā “anukkaṇṭhā idheva vasathā”ti paṭiññaṁ",
  "atk-s0513a46:128_4": "gahetvā gato. Tato paṭṭhāya nibaddhaṁ ambapakkena upaṭṭhahi. Tāpaso taṁ paribhuñjanto",
  "atk-s0513a46:128_5": "kasiṇaparikammaṁ katvā jhānābhiññā nibbattetvā brahmalokaparāyaṇo ahosi.",
  "atk-s0513a46:129_0": "Satthā upāsakānaṁ imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a46:129_1": "saccapariyosāne keci sotāpannā ahesuṁ, keci sakadāgāmino, keci anāgāmino. Tadā devadhītā",
  "atk-s0513a46:129_2": "uppalavaṇṇā ahosi, tāpaso pana ahameva ahosinti.",
  "atk-s0513a46:130": "Kiṁchandajātakavaṇṇanā paṭhamā.",
  "atk-s0513a46:132": "[512] 2. Kumbhajātakavaṇṇanā",
  "atk-s0513a46:133_0": "Kopāturāsīti idaṁ satthā jetavane viharanto visākhāya sahāyikā surāpītā pañcasatā",
  "atk-s0513a46:133_1": "itthiyo ārabbha kathesi. Sāvatthiyaṁ kira surāchaṇe saṅghuṭṭhe tā pañcasatā itthiyo",
  "atk-s0513a46:133_2": "sāmikānaṁ chaṇe kīḷamānānaṁ tikkhasuraṁ paṭiyādetvā “chaṇaṁ kīḷissāmā”ti sabbāpi",
  "atk-s0513a46:133_3": "visākhāya santikaṁ gantvā “sahāyike chaṇaṁ kīḷissāmā”ti vatvā “ayaṁ surāchaṇo, na",
  "atk-s0513a46:133_4": "ahaṁ suraṁ pivissāmī”ti vutte – “tumhe sammāsambuddhassa dānaṁ detha, mayaṁ chaṇaṁ",
  "atk-s0513a46:133_5": "karissāmā”ti āhaṁsu. Sā “sādhū”ti sampaṭicchitvā tā uyyojetvā satthāraṁ nimantāpetvā",
  "atk-s0513a46:133_6": "mahādānaṁ pavattetvā bahuṁ gandhamālaṁ ādāya sāyanhasamaye dhammakathaṁ sotuṁ tāhi",
  "atk-s0513a46:133_7": "parivutā jetavanaṁ agamāsi. Tā panitthiyo suraṁ pivamānāva tāya saddhiṁ gantvā dvārakoṭṭhake",
  "atk-s0513a46:133_8": "ṭhatvā suraṁ pivitvāva tāya saddhiṁ satthu santikaṁ agamaṁsu. Visākhā satthāraṁ vanditvā",
  "atk-s0513a46:133_9": "ekamantaṁ nisīdi, itarāsu ekaccā satthu santikeyeva nacciṁsu, ekaccā gāyiṁsu, ekaccā",
  "atk-s0513a46:133_10": "hatthakukkuccapādakukkuccāni, ekaccā kalahaṁ akaṁsu.",
  "atk-s0513a46:134_0": "Satthā tāsaṁ saṁvegajananatthāya bhamukalomato raṁsī vissajjesi, andhakāratimisā",
  "atk-s0513a46:134_1": "ahosi. Tā bhītā ahesuṁ maraṇabhayatajjitā, tena tāsaṁ surā jīri. Satthā nisinnapallaṅke",
  "atk-s0513a46:134_2": "antarahito sinerumuddhani ṭhatvā uṇṇalomato raṁsī vissajjesi, candasūriyasahassuggamanaṁ",
  "atk-s0513a46:134_3": "viya ahosi. Satthā tattha ṭhitova tāsaṁ saṁvegajananatthāya –",
  "atk-s0513a46:135": "“Ko nu hāso kimānando, niccaṁ pajjalite sati;",
  "atk-s0513a46:136": "Andhakārena onaddhā, padīpaṁ na gavesathā”ti. –",
  "atk-s0513a46:137_0": "Imaṁ gāthamāha. Gāthāpariyosāne tā pañcasatāpi sotāpattiphale patiṭṭhahiṁsu. Satthā",
  "atk-s0513a46:137_1": "āgantvā gandhakuṭichāyāya buddhāsane nisīdi. Atha naṁ visākhā vanditvā, “bhante,",
  "atk-s0513a46:137_2": "idaṁ hirottappabhedakaṁ surāpānaṁ nāma kadā uppanna”nti pucchi. So tassā ācikkhanto atītaṁ āhari.",
  "atk-s0513a46:138_0": "Atīte bārāṇasiyaṁ brahmadatte rajjaṁ kārente eko kāsiraṭṭhavāsī suro nāma vanacarako",
  "atk-s0513a46:138_1": "bhaṇḍapariyesanatthāya himavantaṁ agamāsi. Tattheko rukkho uggantvā porisamatte ṭhāne",
  "atk-s0513a46:138_2": "tidhākappo ahosi. Tassa tiṇṇaṁ kappānaṁ antare cāṭippamāṇo āvāṭo ahosi. So deve vassante",
  "atk-s0513a46:138_3": "udakena pūrito, taṁ parivāretvā harītakī āmalakī maricagaccho ca ahosi, tesaṁ pakkāni",
  "atk-s0513a46:138_4": "phalāni chijjitvā tattha patanti. Tassāvidūre sayaṁjātasāli jāto, tato suvakā sālisīsāni",
  "atk-s0513a46:138_5": "āharitvā tasmiṁ rukkhe nisīditvā khādanti. Tesaṁ khādamānānaṁ sālīpi taṇḍulāpi tattha",
  "atk-s0513a46:138_6": "patanti. Iti taṁ udakaṁ sūriyasantāpena paccamānaṁ rasaṁ lohitavaṇṇaṁ ahosi. Nidāghasamaye",
  "atk-s0513a46:138_7": "pipāsitā sakuṇagaṇā āgantvā taṁ pivitvā mattā parivattitvā rukkhamūle patiṁsu, tasmiṁ",
  "atk-s0513a46:138_8": "thokaṁ niddāyitvā vikūjamānā pakkamanti. Rukkhasunakhamakkaṭādīsupi eseva nayo. Vanacarako",
  "atk-s0513a46:138_9": "taṁ disvā “sace idaṁ visaṁ bhaveyya, ime mareyyuṁ, ime pana thokaṁ niddāyitvā yathāsukhaṁ",
  "atk-s0513a46:138_10": "gacchanti, nayidaṁ visa”nti sayaṁ pivitvā matto hutvā maṁsaṁ khāditukāmo ahosi. Tato",
  "atk-s0513a46:138_11": "aggiṁ katvā rukkhamūle patite tittirakukkuṭādayo māretvā maṁsaṁ aṅgāre pacitvā ekena",
  "atk-s0513a46:138_12": "hatthena naccanto ekena maṁsaṁ khādanto ekāhadvīhaṁ tattheva ahosi.",
  "atk-s0513a46:139_0": "Tato pana avidūre eko varuṇo nāma tāpaso vasati. Vanacarako aññadāpi tassa santikaṁ",
  "atk-s0513a46:139_1": "gacchati. Athassa etadahosi – “idaṁ pānaṁ tāpasena saddhiṁ pivissāmī”ti. So ekaṁ",
  "atk-s0513a46:139_2": "veḷunāḷikaṁ pūretvā pakkamaṁsena saddhiṁ āharitvā paṇṇasālaṁ gantvā, “bhante, imaṁ",
  "atk-s0513a46:139_3": "pivathā”ti vatvā ubhopi maṁsaṁ khādantā piviṁsu. Iti surena ca varuṇena ca diṭṭhattā",
  "atk-s0513a46:139_4": "tassa pānassa “surā”ti ca “varuṇā”ti ca nāmaṁ jātaṁ. Te ubhopi “attheso upāyo”ti",
  "atk-s0513a46:139_5": "veḷunāḷiyo pūretvā kājenādāya paccantanagaraṁ gantvā “pānakārakā nāma āgatā”ti rañño",
  "atk-s0513a46:139_6": "ārocāpesuṁ. Rājā ne pakkosāpesi, te tassa pānaṁ upanesuṁ. Rājā dve tayo vāre pivitvā",
  "atk-s0513a46:139_7": "majji, tassa taṁ ekāhadvīhamattameva ahosi. Atha ne “aññampi atthī”ti pucchi. “Atthi,",
  "atk-s0513a46:139_8": "devā”ti. “Kuhi”nti? “Himavante devā”ti. “Tena hi ānethā”ti. Te gantvā ekadve vāre",
  "atk-s0513a46:139_9": "ānetvā “nibaddhaṁ gantuṁ na sakkhissāmā”ti sambhāre sallakkhetvā tassa rukkhassa",
  "atk-s0513a46:139_10": "tacaṁ ādiṁ katvā sabbasambhāre pakkhipitvā nagare suraṁ kariṁsu. Nāgarā suraṁ pivitvā",
  "atk-s0513a46:139_11": "pamādaṁ āpannā duggatā ahesuṁ, nagaraṁ suññaṁ viya ahosi, tena pānakārakā tato palāyitvā",
  "atk-s0513a46:139_12": "bārāṇasiṁ gantvā “pānakārakā āgatā”ti rañño ārocāpesuṁ. Rājā ne pakkosāpetvā paribbayaṁ",
  "atk-s0513a46:139_13": "adāsi. Te tatthāpi suraṁ akaṁsu, tampi nagaraṁ tatheva vinassi, tato palāyitvā sāketaṁ,",
  "atk-s0513a46:139_14": "sāketato sāvatthiṁ agamaṁsu.",
  "atk-s0513a46:140_0": "Tadā sāvatthiyaṁ sabbamitto nāma rājā ahosi. So tesaṁ saṅgahaṁ katvā “kena vo attho”ti",
  "atk-s0513a46:140_1": "pucchitvā “sambhāramūlena ceva sālipiṭṭhena ca pañcahi cāṭisatehi cā”ti vutte sabbaṁ",
  "atk-s0513a46:140_2": "dāpesi. Te pañcasu cāṭisatesu suraṁ saṇṭhāpetvā mūsikabhayena cāṭirakkhaṇatthāya",
  "atk-s0513a46:140_3": "ekekāya cāṭiyā santike ekekaṁ biḷāraṁ bandhiṁsu. Te paccitvā uttaraṇakāle cāṭikucchīsu",
  "atk-s0513a46:140_4": "paggharantaṁ suraṁ pivitvā mattā niddāyiṁsu. Mūsikā āgantvā tesaṁ kaṇṇanāsikadāṭhikanaṅguṭṭhe",
  "atk-s0513a46:140_5": "khāditvā agamaṁsu. “Biḷārā suraṁ pivitvā matā”ti āyuttakapurisā rañño ārocesuṁ. Rājā",
  "atk-s0513a46:140_6": "“visakārakā ete bhavissantī”ti tesaṁ dvinnampi janānaṁ sīsāni chindāpesi. Te “suraṁ",
  "atk-s0513a46:140_7": "deva, madhuraṁ devā”ti viravantāva mariṁsu. Rājā te mārāpetvā “cāṭiyo bhindathā”ti",
  "atk-s0513a46:140_8": "āṇāpesi. Biḷārāpi surāya jiṇṇāya uṭṭhahitvā kīḷantā vicariṁsu, te disvā rañño ārocesuṁ.",
  "atk-s0513a46:140_9": "Rājā “sace visaṁ assa, ete mareyyuṁ, madhureneva bhavitabbaṁ, pivissāmi na”nti nagaraṁ",
  "atk-s0513a46:140_10": "alaṅkārāpetvā rājaṅgaṇe maṇḍapaṁ kārāpetvā alaṅkatamaṇḍape samussitasetacchatte rājapallaṅke",
  "atk-s0513a46:140_11": "nisīditvā amaccagaṇaparivuto suraṁ pātuṁ ārabhi.",
  "atk-s0513a46:141_0": "Tadā sakko devarājā “ke nu kho mātupaṭṭhānādīsu appamattā tīṇi sucaritāni pūrentī”ti",
  "atk-s0513a46:141_1": "lokaṁ volokento taṁ rājānaṁ suraṁ pātuṁ nisinnaṁ disvā “sacāyaṁ suraṁ pivissati,",
  "atk-s0513a46:141_2": "sakalajambudīpo nassissati. Yathā na pivissati, tathā naṁ karissāmī”ti ekaṁ surāpuṇṇaṁ",
  "atk-s0513a46:141_3": "kumbhaṁ hatthatale ṭhapetvā brāhmaṇavesenāgantvā rañño sammukhaṭṭhāne ākāse ṭhatvā",
  "atk-s0513a46:141_4": "“imaṁ kumbhaṁ kiṇātha, imaṁ kumbhaṁ kiṇāthā”ti āha. Sabbamittarājā taṁ tathā vadantaṁ",
  "atk-s0513a46:141_5": "ākāse ṭhitaṁ disvā “kuto nu kho brāhmaṇo āgacchatī”ti tena saddhiṁ sallapanto tisso gāthā abhāsi –",
  "atk-s0513a46:142": "33.",
  "atk-s0513a46:143": "“Ko pāturāsī tidivā nabhamhi, obhāsayaṁ saṁvariṁ candimāva;",
  "atk-s0513a46:144": "Gattehi te rasmiyo niccharanti, sateratā vijjurivantalikkhe.",
  "atk-s0513a46:145": "34.",
  "atk-s0513a46:146": "“So chinnavātaṁ kamasī aghamhi, vehāyasaṁ gacchasi tiṭṭhasī ca;",
  "atk-s0513a46:147": "Iddhī nu te vatthukatā subhāvitā, anaddhagūnaṁ api devatānaṁ.",
  "atk-s0513a46:148": "35.",
  "atk-s0513a46:149": "“Vehāyasaṁ gammamāgamma tiṭṭhasi, kumbhaṁ kiṇāthāti yametamatthaṁ;",
  "atk-s0513a46:150": "Ko vā tuvaṁ kissa vā tāya kumbho, akkhāhi me brāhmaṇa etamattha”nti.",
  "atk-s0513a46:151_0": "Tattha ko pāturāsīti kuto pātubhūtosi, kuto āgatosīti attho. Tidivā nabhamhīti kiṁ",
  "atk-s0513a46:151_1": "tāvatiṁsabhavanā āgantvā idha nabhamhi ākāse pākaṭo jātosīti pucchati. Saṁvarinti",
  "atk-s0513a46:151_2": "rattiṁ. Sateratāti evaṁnāmikā. Soti so tvaṁ. Chinnavātanti valāhakopi tāva vātena",
  "atk-s0513a46:151_3": "kamati, tassa pana sopi vāto natthi, tenevamāha. Kamasīti pavattesi. Aghamhīti appaṭighe",
  "atk-s0513a46:151_4": "ākāse. Vatthukatāti vatthu viya patiṭṭhā viya katā. Anaddhagūnaṁ api devatānanti",
  "atk-s0513a46:151_5": "yā padasā addhānaṁ agamanena anaddhagūnaṁ devatānaṁ iddhi, sā api tava subhāvitāti",
  "atk-s0513a46:151_6": "pucchati. Vehāyasaṁ gammamāgammāti ākāse pavattaṁ padavītihāraṁ paṭicca nissāya.",
  "atk-s0513a46:151_7": "“Tiṭṭhasī”ti imassa “ko vā tuva”nti iminā sambandho, evaṁ tiṭṭhamāno ko vā tvanti",
  "atk-s0513a46:151_8": "attho. Yametamatthanti yaṁ etaṁ vadasi. Imassa “kissa vā tāya”nti iminā sambandho,",
  "atk-s0513a46:151_9": "yaṁ etaṁ kumbhaṁ kiṇāthāti vadasi, kissa vā te ayaṁ kumbhoti attho.",
  "atk-s0513a46:152": "Tato sakko “tena hi suṇāhī”ti vatvā surāya dose dassento āha –",
  "atk-s0513a46:153": "36.",
  "atk-s0513a46:154": "“Na sappikumbho napi telakumbho, na phāṇitassa na madhussa kumbho;",
  "atk-s0513a46:155": "Kumbhassa vajjāni anappakāni, dose bahū kumbhagate suṇātha.",
  "atk-s0513a46:156": "37.",
  "atk-s0513a46:157": "“Gaḷeyya yaṁ pitvā pate papātaṁ, sobbhaṁ guhaṁ candaniyoḷigallaṁ;",
  "atk-s0513a46:158": "Bahumpi bhuñjeyya abhojaneyyaṁ, tassā puṇṇaṁ kumbhamimaṁ kiṇātha.",
  "atk-s0513a46:159": "38.",
  "atk-s0513a46:160": "“Yaṁ pitvā cittasmiṁ anesamāno, āhiṇḍatī goriva bhakkhasādī;",
  "atk-s0513a46:161": "Anāthamāno upagāyati naccati ca, tassā puṇṇaṁ kumbhamimaṁ kiṇātha.",
  "atk-s0513a46:162": "39.",
  "atk-s0513a46:163": "“Yaṁ ve pivitvā acelova naggo, careyya gāme visikhantarāni;",
  "atk-s0513a46:164": "Sammūḷhacitto ativelasāyī, tassā puṇṇaṁ kumbhamimaṁ kiṇātha.",
  "atk-s0513a46:165": "40.",
  "atk-s0513a46:166": "“Yaṁ pitvā uṭṭhāya pavedhamāno, sīsañca bāhuñca pacālayanto;",
  "atk-s0513a46:167": "So naccatī dārukaṭallakova, tassā puṇṇaṁ kumbhamimaṁ kiṇātha.",
  "atk-s0513a46:168": "41.",
  "atk-s0513a46:169": "“Yaṁ ve pivitvā aggidaḍḍhā sayanti, atho sigālehipi khāditāse;",
  "atk-s0513a46:170": "Bandhaṁ vadhaṁ bhogajāniñcupenti, tassā puṇṇaṁ kumbhamimaṁ kiṇātha.",
  "atk-s0513a46:171": "42.",
  "atk-s0513a46:172": "“Yaṁ pitvā bhāseyya abhāsaneyyaṁ, sabhāyamāsīno apetavattho;",
  "atk-s0513a46:173": "Sammakkhito vantagato byasanno, tassā puṇṇaṁ kumbhamimaṁ kiṇātha.",
  "atk-s0513a46:174": "43.",
  "atk-s0513a46:175": "“Yaṁ ve pivitvā ukkaṭṭho āvilakkho, mameva sabbapathavīti maññe;",
  "atk-s0513a46:176": "Na me samo cāturantopi rājā, tassā puṇṇaṁ kumbhamimaṁ kiṇātha.",
  "atk-s0513a46:177": "44.",
  "atk-s0513a46:178": "“Mānātimānā kalahāni pesuṇī, dubbaṇṇinī naggayinī palāyinī;",
  "atk-s0513a46:179": "Corāna dhuttāna gatī niketo, tassā puṇṇaṁ kumbhamimaṁ kiṇātha.",
  "atk-s0513a46:180": "45.",
  "atk-s0513a46:181": "“Iddhāni phītāni kulāni assu, anekasāhassadhanāni loke;",
  "atk-s0513a46:182": "Ucchinnadāyajjakatānimāya, tassā puṇṇaṁ kumbhamimaṁ kiṇātha.",
  "atk-s0513a46:183": "46.",
  "atk-s0513a46:184": "“Dhaññaṁ dhanaṁ rajataṁ jātarūpaṁ, khettaṁ gavaṁ yattha vināsayanti;",
  "atk-s0513a46:185": "Ucchedanī vittagataṁ kulānaṁ, tassā puṇṇaṁ kumbhamimaṁ kiṇātha.",
  "atk-s0513a46:186": "47.",
  "atk-s0513a46:187": "“Yaṁ ve pitvā dittarūpova poso, akkosati mātaraṁ pitarañca;",
  "atk-s0513a46:188": "Sassumpi gaṇheyya athopi suṇhaṁ, tassā puṇṇaṁ kumbhamimaṁ kiṇātha.",
  "atk-s0513a46:189": "48.",
  "atk-s0513a46:190": "“Yaṁ ve pitvā dittarūpāva nārī, akkosatī sassuraṁ sāmikañca;",
  "atk-s0513a46:191": "Dāsampi gaṇhe paricārikampi, tassā puṇṇaṁ kumbhamimaṁ kiṇātha.",
  "atk-s0513a46:192": "49.",
  "atk-s0513a46:193": "“Yaṁ ve pivitvāna haneyya poso, dhamme ṭhitaṁ samaṇaṁ brāhmaṇaṁ vā;",
  "atk-s0513a46:194": "Gacche apāyampi tatonidānaṁ, tassā puṇṇaṁ kumbhamimaṁ kiṇātha.",
  "atk-s0513a46:195": "50.",
  "atk-s0513a46:196": "“Yaṁ ve pivitvā duccaritaṁ caranti, kāyena vācāya ca cetasā ca;",
  "atk-s0513a46:197": "Nirayaṁ vajanti duccaritaṁ caritvā, tassā puṇṇaṁ kumbhamimaṁ kiṇātha.",
  "atk-s0513a46:198": "51.",
  "atk-s0513a46:199": "“Yaṁ yācamānā na labhanti pubbe, bahuṁ hiraññampi pariccajantā;",
  "atk-s0513a46:200": "So taṁ pivitvā alikaṁ bhaṇāti, tassā puṇṇaṁ kumbhamimaṁ kiṇātha.",
  "atk-s0513a46:201": "52.",
  "atk-s0513a46:202": "“Yaṁ ve pitvā pesane pesiyanto, accāyike karaṇīyamhi jāte;",
  "atk-s0513a46:203": "Atthampi so nappajānāti vutto, tassā puṇṇaṁ kumbhamimaṁ kiṇātha.",
  "atk-s0513a46:204": "53.",
  "atk-s0513a46:205": "“Hirīmanāpi ahirīkabhāvaṁ, pātuṁ karonti madanāya mattā;",
  "atk-s0513a46:206": "Dhīrāpi santā bahukaṁ bhaṇanti, tassā puṇṇaṁ kumbhamimaṁ kiṇātha.",
  "atk-s0513a46:207": "54.",
  "atk-s0513a46:208": "“Yaṁ ve pitvā ekathūpā sayanti, anāsakā thaṇḍiladukkhaseyyaṁ;",
  "atk-s0513a46:209": "Dubbaṇṇiyaṁ āyasakyañcupenti, tassā puṇṇaṁ kumbhamimaṁ kiṇātha.",
  "atk-s0513a46:210": "55.",
  "atk-s0513a46:211": "“Yaṁ ve pitvā pattakhandhā sayanti, gāvo kūṭahatāva na hi vāruṇiyā;",
  "atk-s0513a46:212": "Vego narena susahoriva, tassā puṇṇaṁ kumbhamimaṁ kiṇātha.",
  "atk-s0513a46:213": "56.",
  "atk-s0513a46:214": "“Yaṁ manussā vivajjanti, sappaṁ ghoravisamiva;",
  "atk-s0513a46:215": "Taṁ loke visasamānaṁ, ko naro pātumarahati.",
  "atk-s0513a46:216": "57.",
  "atk-s0513a46:217": "“Yaṁ ve pitvā andhakaveṇḍaputtā, samuddatīre paricārayantā;",
  "atk-s0513a46:218": "Upakkamuṁ musalebhi aññamaññaṁ, tassā puṇṇaṁ kumbhamimaṁ kiṇātha.",
  "atk-s0513a46:219": "58.",
  "atk-s0513a46:220": "“Yaṁ ve pitvā pubbadevā pamattā, tidivā cutā sassatiyā samāyā;",
  "atk-s0513a46:221": "Taṁ tādisaṁ majjamimaṁ niratthakaṁ, jānaṁ mahārāja kathaṁ piveyya.",
  "atk-s0513a46:222": "59.",
  "atk-s0513a46:223": "“Nayimasmiṁ kumbhasmiṁ dadhi vā madhu vā, evaṁ abhiññāya kiṇāhi rāja;",
  "atk-s0513a46:224": "Evañhimaṁ kumbhagatā mayā te, akkhātarūpaṁ tava sabbamittā”ti.",
  "atk-s0513a46:225_0": "Tattha vajjānītiādīnavā. Gaḷeyyāti gacchanto pade pade parivatteyya. Yaṁ pitvā pateti",
  "atk-s0513a46:225_1": "yaṁ pivitvā pateyya. Sobbhanti āvāṭaṁ. Candaniyoḷigallanti candanikañca oḷigallañca.",
  "atk-s0513a46:225_2": "Abhojaneyyanti bhuñjituṁ ayuttaṁ. Anesamānoti anissaro. Gorivāti goṇo viya. Bhakkhasādīti",
  "atk-s0513a46:225_3": "purāṇakasaṭakhādako, yathā so tattha tattha bhakkhasaṁ pariyesanto āhiṇḍati, evaṁ",
  "atk-s0513a46:225_4": "āhiṇḍatīti attho. Anāthamānoti niravassayo anātho viya. Upagāyatīti aññaṁ gāyantaṁ",
  "atk-s0513a46:225_5": "disvā upagantvā gāyati. Acelovāti acelako viya. Visikhantarānīti antaravīthiyo. Ativelasāyīti",
  "atk-s0513a46:225_6": "aticirampi niddaṁ okkameyya. “Ativelacārī”tipi pāṭho, ativelacārī hutvā careyyāti attho.",
  "atk-s0513a46:226_0": "Dārukaṭallakovāti dārumayayantarūpakaṁ viya. Bhogajāniñcupentīti bhogajāniñca upenti,",
  "atk-s0513a46:226_1": "pāṇātipātādīni katvā daṇḍapīḷitā dhanajāniñca aññañca vadhabandhanādidukkhaṁ pāpuṇantīti",
  "atk-s0513a46:226_2": "attho. Vantagatoti attano vantasmiṁ gato. Byasannoti byasanāpanno. “Visanno”tipi",
  "atk-s0513a46:226_3": "pāṭho, tasmiṁ vante osannoti attho. Ukkaṭṭhoti ahaṁ mahāyodho, ko mayā sadiso atthīti",
  "atk-s0513a46:226_4": "evaṁ ukkaṁsagato hutvā. Āvilakkhoti rattakkho. Sabbapathavīti sabbā pathavī. “Sabbaputhuvī”tipi",
  "atk-s0513a46:226_5": "pāṭho. Cāturantoti catusamuddapariyantāya pathaviyā issaro. Mānātimānāti mānakārikā.",
  "atk-s0513a46:226_6": "Sesapadesupi eseva nayo. Gatīti nibbatti. Niketoti nivāso. Tassā puṇṇanti yā evarūpā,",
  "atk-s0513a46:226_7": "tassā puṇṇaṁ. Iddhānīti samiddhāni. Phītānīti vatthālaṅkārakappabhaṇḍehi pupphitāni.",
  "atk-s0513a46:226_8": "Ucchinnadāyajjakatānīti ucchinnadāyādāni niddhanāni katāni. Yattha vināsayantīti",
  "atk-s0513a46:226_9": "yaṁ nissāya yattha patiṭṭhitā, evaṁ bahumpi dhanadhaññādisāpateyyaṁ nāsayanti, kapaṇā honti.",
  "atk-s0513a46:227_0": "Dittarūpoti dappitarūpo. Gaṇheyyāti bhariyasaññāya kilesavasena hatthe gaṇheyya.",
  "atk-s0513a46:227_1": "Dāsampi gaṇheti attano dāsampi kilesavasena “sāmiko me”ti gaṇheyya. Pivitvānāti pivitvā.",
  "atk-s0513a46:227_2": "Duccaritaṁ caritvāti evaṁ tīhi dvārehi dasavidhampi akusalaṁ katvā. Yaṁ yācamānāti",
  "atk-s0513a46:227_3": "yaṁ purisaṁ pubbe suraṁ apivantaṁ bahuṁ hiraññaṁ pariccajantā musāvādaṁ karohīti",
  "atk-s0513a46:227_4": "yācamānā na labhanti. Pitvāti pivitvā ṭhito. Nappajānāti vuttoti “kenaṭṭhena āgatosī”ti",
  "atk-s0513a46:227_5": "vutto sāsanassa duggahitattā taṁ atthaṁ na jānāti. Hirīmanāpīti hirīyuttacittāpi.",
  "atk-s0513a46:227_6": "Ekathūpāti sūkarapotakā viya hīnajaccehipi saddhiṁ ekarāsī hutvā. Anāsakāti nirāhārā.",
  "atk-s0513a46:227_7": "Thaṇḍiladukkhaseyyanti bhūmiyaṁ dukkhaseyyaṁ sayanti. Āyasakyanti garahaṁ.",
  "atk-s0513a46:228_0": "Pattakhandhāti patitakkhandhā. Kūṭahatāvāti gīvāya baddhena kūṭena hatā gāvo viya,",
  "atk-s0513a46:228_1": "yathā tā tiṇaṁ akhādantiyo pānīyaṁ apivantiyo sayanti, tathā sayantīti attho. Ghoravisamivāti",
  "atk-s0513a46:228_2": "ghoravisaṁ viya. Visasamānanti visasadisaṁ. Andhakaveṇḍaputtāti dasa bhātikarājāno.",
  "atk-s0513a46:228_3": "Upakkamunti pahariṁsu. Pubbadevāti asurā. Tidivāti tāvatiṁsadevalokā. Sassatiyāti",
  "atk-s0513a46:228_4": "sassatā, dīghāyukabhāvena niccasammatā devalokāti attho. Samāyāti saddhiṁ asuramāyāhi.",
  "atk-s0513a46:228_5": "Jānanti evaṁ “niratthakaṁ eta”nti jānanto tumhādiso paṇḍito puriso kathaṁ piveyya.",
  "atk-s0513a46:228_6": "Kumbhagatā mayāti kumbhagataṁ mayā, ayameva vā pāṭho. Akkhātarūpanti sabhāvato akkhātaṁ.",
  "atk-s0513a46:229": "Taṁ sutvā rājā surāya ādīnavaṁ ñatvā tuṭṭho sakkassa thutiṁ karonto dve gāthā abhāsi –",
  "atk-s0513a46:230": "60.",
  "atk-s0513a46:231": "“Na me pitā vā athavāpi mātā, etādisā yādisako tuvaṁsi;",
  "atk-s0513a46:232": "Hitānukampī paramatthakāmo, sohaṁ karissaṁ vacanaṁ tavajja.",
  "atk-s0513a46:233": "61.",
  "atk-s0513a46:234": "“Dadāmi te gāmavarāni pañca, dāsīsataṁ satta gavaṁsatāni;",
  "atk-s0513a46:235": "Ājaññayutte ca rathe dasa ime, ācariyo hosi mamatthakāmo”ti.",
  "atk-s0513a46:236_0": "Tattha gāmavarānīti, brāhmaṇa, ācariyassa nāma ācariyabhāgo icchitabbo, saṁvacchare",
  "atk-s0513a46:236_1": "saṁvacchare satasahassuṭṭhānake tuyhaṁ pañca gāme dadāmīti vadati. Dasa imeti ime",
  "atk-s0513a46:236_2": "dasa purato ṭhite kañcanavicitte rathe dassento evamāha.",
  "atk-s0513a46:237": "Taṁ sutvā sakko devattabhāvaṁ dassetvā attānaṁ jānāpento ākāse ṭhatvā dve gāthā abhāsi –",
  "atk-s0513a46:238": "62.",
  "atk-s0513a46:239": "“Taveva dāsīsatamatthu rāja, gāmā ca gāvo ca taveva hontu;",
  "atk-s0513a46:240": "Ājaññayuttā ca rathā taveva, sakkohamasmī tidasānamindo.",
  "atk-s0513a46:241": "63.",
  "atk-s0513a46:242": "“Maṁsodanaṁ sappipāyāsaṁ bhuñja, khādassu ca tvaṁ madhumāsapūve;",
  "atk-s0513a46:243": "Evaṁ tuvaṁ dhammarato janinda, anindito saggamupehi ṭhāna”nti.",
  "atk-s0513a46:244": "Tattha evaṁ tuvaṁ dhammaratoti evaṁ tvaṁ nānaggarasabhojanaṁ bhuñjanto surāpānā virato tīṇi duccaritāni pahāya tividhasucaritadhammarato hutvā kenaci anindito saggaṭṭhānaṁ upehīti.",
  "atk-s0513a46:245_0": "Iti sakko tassa ovādaṁ datvā sakaṭṭhānameva gato. Sopi suraṁ apivitvā surābhājanāni",
  "atk-s0513a46:245_1": "bhindāpetvā sīlaṁ samādāya dānaṁ datvā saggaparāyaṇo ahosi. Jambudīpepi anukkamena",
  "atk-s0513a46:245_2": "surāpānaṁ vepullappattaṁ jātaṁ.",
  "atk-s0513a46:246": "Satthā imaṁ dhammadesanaṁ āharitvā jātakaṁ samodhānesi – “tadā rājā ānando ahosi, sakko pana ahameva ahosi”nti.",
  "atk-s0513a46:247": "Kumbhajātakavaṇṇanā dutiyā.",
  "atk-s0513a46:249": "[513] 3. Jayaddisajātakavaṇṇanā",
  "atk-s0513a46:250_0": "Cirassaṁvata meti idaṁ satthā jetavane viharanto ekaṁ mātuposakabhikkhuṁ ārabbha",
  "atk-s0513a46:250_1": "kathesi. Paccuppannavatthu sāmajātakasadisaṁ. Tadā pana satthā “porāṇakapaṇḍitā kañcanamālaṁ",
  "atk-s0513a46:250_2": "setacchattaṁ pahāya mātāpitaro posesu”nti vatvā atītaṁ āhari.",
  "atk-s0513a46:251_0": "Atīte kapilaraṭṭhe uttarapañcālanagare pañcālo nāma rājā ahosi. Tassa aggamahesī",
  "atk-s0513a46:251_1": "gabbhaṁ paṭilabhitvā puttaṁ vijāyi. Tassā purimabhave ekā sapattikā kujjhitvā “tuyhaṁ",
  "atk-s0513a46:251_2": "jātaṁ jātaṁ pajaṁ khādituṁ samatthā bhavissāmī”ti patthanaṁ ṭhapetvā yakkhinī ahosi.",
  "atk-s0513a46:251_3": "Sā tadā okāsaṁ labhitvā tassā passantiyāva taṁ allamaṁsapesivaṇṇaṁ kumārakaṁ gahetvā",
  "atk-s0513a46:251_4": "murumurāyantī khāditvā pakkāmi. Dutiyavārepi tatheva akāsi. Tatiyavāre pana tassā",
  "atk-s0513a46:251_5": "pasūtigharaṁ paviṭṭhakāle gehaṁ parivāretvā gāḷhaṁ ārakkhaṁ akaṁsu. Vijātadivase",
  "atk-s0513a46:251_6": "yakkhinī āgantvā puna dārakaṁ aggahesi. Devī “yakkhinī”ti mahāsaddamakāsi. Āvudhahatthā",
  "atk-s0513a46:251_7": "purisā āgantvā deviyā dinnasaññāya yakkhiniṁ anubandhiṁsu. Sā khādituṁ okāsaṁ alabhantī",
  "atk-s0513a46:251_8": "tato palāyitvā udakaniddhamanaṁ pāvisi. Dārako mātusaññāya tassā thanaṁ mukhena gaṇhi.",
  "atk-s0513a46:251_9": "Sā puttasinehaṁ uppādetvā tato palāyitvā susānaṁ gantvā dārakaṁ pāsāṇaleṇe ṭhapetvā",
  "atk-s0513a46:251_10": "paṭijaggi. Athassa anukkamena vaḍḍhamānassa manussamaṁsaṁ āharitvā adāsi. Ubhopi",
  "atk-s0513a46:251_11": "manussamaṁsaṁ khāditvā tattha vasiṁsu. Dārako attano manussabhāvaṁ na jānāti “yakkhiniputtosmī”ti",
  "atk-s0513a46:251_12": "saññāya. So attabhāvaṁ jahitvā antaradhāyituṁ na sakkoti. Athassa sā antaradhānatthāya",
  "atk-s0513a46:251_13": "ekaṁ mūlaṁ adāsi. So mūlānubhāvena antaradhāyitvā manussamaṁsaṁ khādanto vicarati.",
  "atk-s0513a46:251_14": "Yakkhinī vessavaṇassa mahārājassa veyyāvaccatthāya gatā tattheva kālamakāsi. Devīpi",
  "atk-s0513a46:251_15": "catutthavāre aññaṁ puttaṁ vijāyi. So yakkhiniyā muttattā arogo ahosi. Paccāmittaṁ",
  "atk-s0513a46:251_16": "yakkhiniṁ jinitvā jātattā “jayaddisakumāro”tissa nāmaṁ akaṁsu. So vayappatto sabbasippesu",
  "atk-s0513a46:251_17": "nipphattiṁ patvā chattaṁ ussāpetvā rajjamanusāsi.",
  "atk-s0513a46:252_0": "Tadā bodhisatto tassa aggamahesiyā kucchimhi nibbatti, “alīnasattukumāro”tissa nāmaṁ",
  "atk-s0513a46:252_1": "kariṁsu. So vayappatto uggahitasabbasippo uparājā ahosi. Sopi yakkhiniputto aparabhāge",
  "atk-s0513a46:252_2": "pamādena taṁ mūlaṁ nāsetvā antaradhāyituṁ asakkonto dissamānarūpova susāne manussamaṁsaṁ",
  "atk-s0513a46:252_3": "khādi. Manussā taṁ disvā bhītā āgantvā rañño upakkosiṁsu “deva eko yakkho dissamānarūpo",
  "atk-s0513a46:252_4": "susāne manussamaṁsaṁ khādati, so anukkamena nagaraṁ pavisitvā manusse māretvā khādissati,",
  "atk-s0513a46:252_5": "taṁ gāhāpetuṁ vaṭṭatī”ti. Rājā “sādhū”ti paṭissuṇitvā “gaṇhatha na”nti āṇāpesi. Balakāyo",
  "atk-s0513a46:252_6": "gantvā susānaṁ parivāretvā aṭṭhāsi. Yakkhiniputto naggo ubbiggarūpo maraṇabhayabhīto",
  "atk-s0513a46:252_7": "viravanto manussānaṁ antaraṁ pakkhandi. Manussā “yakkho”ti maraṇabhayabhītā dvidhā",
  "atk-s0513a46:252_8": "bhijjiṁsu. Sopi tato palāyitvā araññaṁ pāvisi, na puna manussapathaṁ āgacchi. So",
  "atk-s0513a46:252_9": "ekaṁ mahāvattaniaṭaviṁ nissāya maggapaṭipannesu manussesu ekekaṁ gahetvā araññaṁ",
  "atk-s0513a46:252_10": "pavisitvā māretvā khādanto ekasmiṁ nigrodhamūle vāsaṁ kappesi.",
  "atk-s0513a46:253_0": "Atheko satthavāhabrāhmaṇo aṭavipālānaṁ sahassaṁ datvā pañcahi sakaṭasatehi taṁ maggaṁ",
  "atk-s0513a46:253_1": "paṭipajji. Manussayakkho viravanto pakkhandi, bhītā manussā urena nipajjiṁsu. So",
  "atk-s0513a46:253_2": "brāhmaṇaṁ gahetvā palāyanto khāṇunā pāde viddho aṭavipālesu anubandhantesu brāhmaṇaṁ",
  "atk-s0513a46:253_3": "chaḍḍetvā attano vasanaṭṭhānarukkhamūle nipajji. Tassa tattha nipannassa sattame",
  "atk-s0513a46:253_4": "divase jayaddisarājā migavadhaṁ āṇāpetvā nagarā nikkhami. Taṁ nagarā nikkhantamattameva",
  "atk-s0513a46:253_5": "takkasilavāsī nando nāma mātuposakabrāhmaṇo catasso satārahagāthāyo ādāya āgantvā",
  "atk-s0513a46:253_6": "rājānaṁ addasa. Rājā “nivattitvā suṇissāmī”ti tassa nivāsagehaṁ dāpetvā migavaṁ gantvā",
  "atk-s0513a46:253_7": "“yassa passena migo palāyati, tasseva gīvā”ti āha. Atheko pasadamigo uṭṭhahitvā rañño",
  "atk-s0513a46:253_8": "abhimukho gantvā palāyi. Amaccā parihāsaṁ kariṁsu. Rājā khaggaṁ gahetvā taṁ anubandhitvā",
  "atk-s0513a46:253_9": "tiyojanamatthake patvā khaggena paharitvā dve khaṇḍāni karitvā kājenādāya āgacchanto",
  "atk-s0513a46:253_10": "manussayakkhassa nipannaṭṭhānaṁ patvā dabbatiṇesu nisīditvā thokaṁ vissamitvā gantuṁ",
  "atk-s0513a46:253_11": "ārabhi. Atha naṁ so uṭṭhāya “tiṭṭha kuhiṁ gacchasi, bhakkhosi me”ti hatthe gahetvā",
  "atk-s0513a46:253_12": "paṭhamaṁ gāthamāha –",
  "atk-s0513a46:254": "64.",
  "atk-s0513a46:255": "“Cirassaṁ vata me udapādi ajja, bhakkho mahā sattamibhattakāle;",
  "atk-s0513a46:256": "Kutosi kovāsi tadiṅgha brūhi, ācikkha jātiṁ vidito yathāsī”ti.",
  "atk-s0513a46:257": "Tattha bhakkho mahāti mahābhakkho. Sattamibhattakāleti pāṭipadato paṭṭhāya nirāhārassa sattamiyaṁ bhattakāle. Kutosīti kuto āgatosīti.",
  "atk-s0513a46:258": "Rājā yakkhaṁ disvā bhīto ūrutthambhaṁ patvā palāyituṁ nāsakkhi, satiṁ pana paccupaṭṭhāpetvā dutiyaṁ gāthamāha –",
  "atk-s0513a46:259": "65.",
  "atk-s0513a46:260": "“Pañcālarājā migavaṁ paviṭṭho, jayaddiso nāma yadissuto te;",
  "atk-s0513a46:261": "Carāmi kacchāni vanāni cāhaṁ, pasadaṁ imaṁ khāda mamajja muñcā”ti.",
  "atk-s0513a46:262": "Tattha migavaṁ paviṭṭhoti migavadhāya raṭṭhā nikkhanto. Kacchānīti pabbatapassāni. Pasadanti pasadamigaṁ.",
  "atk-s0513a46:263": "Taṁ sutvā yakkho tatiyaṁ gāthamāha –",
  "atk-s0513a46:264": "66.",
  "atk-s0513a46:265": "“Seneva tvaṁ paṇasi sassamāno, mamesa bhakkho pasado yaṁ vadesi;",
  "atk-s0513a46:266": "Taṁ khādiyāna pasadaṁ jighaññaṁ, khādissaṁ pacchā na vilāpakālo”ti.",
  "atk-s0513a46:267_0": "Tattha senevāti mama santakeneva. Paṇasīti voharasi attānaṁ vikkiṇāsi. Sassamānoti",
  "atk-s0513a46:267_1": "vihiṁsayamāno. Taṁ khādiyānāti taṁ paṭhamaṁ khāditvā. Jighaññanti ghasitukāmo. Khādissanti",
  "atk-s0513a46:267_2": "etaṁ pacchā khādissāmi. Na vilāpakāloti mā vilapi. Nāyaṁ vilāpakāloti vadati.",
  "atk-s0513a46:268": "Taṁ sutvā rājā nandabrāhmaṇaṁ saritvā catutthaṁ gāthamāha –",
  "atk-s0513a46:269": "67.",
  "atk-s0513a46:270": "“Na catthi mokkho mama nikkayena, gantvāna pacchāgamanāya paṇhe;",
  "atk-s0513a46:271": "Taṁ saṅgaraṁ brāhmaṇassappadāya, saccānurakkhī punarāvajissa”nti.",
  "atk-s0513a46:272_0": "Tattha na catthīti na ce mayhaṁ nikkayena vimokkho atthi. Gantvānāti evaṁ sante ajja",
  "atk-s0513a46:272_1": "imaṁ migamaṁsaṁ khāditvā mama nagaraṁ gantvā. Paṇheti pageyeva, sveva pātarāsakāle",
  "atk-s0513a46:272_2": "paccāgamanatthāya paṭiññaṁ gaṇhāhīti adhippāyo. Taṁ saṅgaranti mayā “dhanaṁ te dassāmī”ti",
  "atk-s0513a46:272_3": "brāhmaṇassa saṅgaro kato, taṁ tassa datvā imaṁ mayā vuttaṁ saccaṁ anurakkhanto ahaṁ",
  "atk-s0513a46:272_4": "puna āgamissāmīti attho.",
  "atk-s0513a46:273": "Taṁ sutvā yakkho pañcamaṁ gāthamāha –",
  "atk-s0513a46:274": "68.",
  "atk-s0513a46:275": "“Kiṁ kammajātaṁ anutappate tvaṁ, pattaṁ samīpaṁ maraṇassa rāja;",
  "atk-s0513a46:276": "Ācikkha me taṁ api sakkuṇemu, anujānituṁ āgamanāya paṇhe”ti.",
  "atk-s0513a46:277_0": "Tattha kammameva kammajātaṁ. Anutappateti taṁ anutappati. Pattanti upagataṁ. Api",
  "atk-s0513a46:277_1": "sakkuṇemūti api nāma taṁ tava sokakāraṇaṁ sutvā pātova āgamanāya taṁ anujānituṁ sakkuṇeyyāmāti attho.",
  "atk-s0513a46:278": "Rājā taṁ kāraṇaṁ kathento chaṭṭhaṁ gāthamāha –",
  "atk-s0513a46:279": "69.",
  "atk-s0513a46:280": "“Katā mayā brāhmaṇassa dhanāsā, taṁ saṅgaraṁ paṭimukkaṁ na muttaṁ;",
  "atk-s0513a46:281": "Taṁ saṅgaraṁ brāhmaṇassappadāya, saccānurakkhī punarāvajissa”nti.",
  "atk-s0513a46:282": "Tattha paṭimukkaṁ na muttanti catasso satārahā gāthā sutvā “dhanaṁ te dassāmī”ti paṭiññāya mayā attani paṭimuñcitvā ṭhapitaṁ, na pana taṁ muttaṁ dhanassa adinnattā.",
  "atk-s0513a46:283": "Taṁ sutvā yakkho sattamaṁ gāthamāha –",
  "atk-s0513a46:284": "70.",
  "atk-s0513a46:285": "“Yā te katā brāhmaṇassa dhanāsā, taṁ saṅgaraṁ paṭimukkaṁ na muttaṁ;",
  "atk-s0513a46:286": "Taṁ saṅgaraṁ brāhmaṇassappadāya, saccānurakkhī punarāvajassū”ti.",
  "atk-s0513a46:287": "Tattha punarāvajassūti puna āgacchassu.",
  "atk-s0513a46:288_0": "Evañca pana vatvā rājānaṁ vissajjesi. So tena vissaṭṭho “tvaṁ mā cintayi, ahaṁ pātova",
  "atk-s0513a46:288_1": "āgamissāmī”ti vatvā magganimittāni sallakkhento attano balakāyaṁ upagantvā balakāyaparivuto",
  "atk-s0513a46:288_2": "nagaraṁ pavisitvā nandabrāhmaṇaṁ pakkosāpetvā mahārahe āsane nisīdāpetvā tā gāthā",
  "atk-s0513a46:288_3": "sutvā cattāri sahassāni datvā yānaṁ āropetvā “imaṁ takkasilameva nethā”ti manusse",
  "atk-s0513a46:288_4": "datvā brāhmaṇaṁ uyyojetvā dutiyadivase paṭigantukāmo hutvā puttaṁ āmantetvā anusāsi.",
  "atk-s0513a46:288_5": "Tamatthaṁ dīpento satthā dve gāthā abhāsi –",
  "atk-s0513a46:289": "71.",
  "atk-s0513a46:290": "“Muttoca so porisādassa hatthā, gantvā sakaṁ mandiraṁ kāmakāmī;",
  "atk-s0513a46:291": "Taṁ saṅgaraṁ brāhmaṇassappadāya, āmantayī puttamalīnasattuṁ.",
  "atk-s0513a46:292": "72.",
  "atk-s0513a46:293": "“Ajjeva rajjaṁ abhisiñcayassu, dhammaṁ cara sesu paresu cāpi;",
  "atk-s0513a46:294": "Adhammakāro ca te māhu raṭṭhe, gacchāmahaṁ porisādassa ñatte”ti.",
  "atk-s0513a46:295_0": "Tattha alīnasattunti evaṁnāmakaṁ kumāraṁ. Pāḷiyaṁ pana “arinasattu”nti likhitaṁ.",
  "atk-s0513a46:295_1": "Ajjeva rajjanti putta rajjaṁ te dammi, tvaṁ ajjeva muddhani abhisekaṁ abhisiñcayassu.",
  "atk-s0513a46:295_2": "Ñatteti abhyāse, santiketi attho.",
  "atk-s0513a46:296": "Taṁ sutvā kumāro dasamaṁ gāthamāha –",
  "atk-s0513a46:297": "73.",
  "atk-s0513a46:298": "“Kiṁ kamma krubbaṁ tava deva pāva, nārādhayī taṁ tadicchāmi sotuṁ;",
  "atk-s0513a46:299": "Yamajja rajjamhi udassaye tuvaṁ, rajjampi niccheyyaṁ, tayā vināha”nti.",
  "atk-s0513a46:300": "Tattha krubbanti karonto. Yamajjāti yena anārādhakammena ajja maṁ rajjamhi tvaṁ udassaye ussāpesi patiṭṭhāpesi, taṁ me ācikkha, ahañhi tayā vinā rajjampi na icchāmīti attho.",
  "atk-s0513a46:301": "Taṁ sutvā rājā anantaraṁ gāthamāha –",
  "atk-s0513a46:302": "74.",
  "atk-s0513a46:303": "“Na kammunā vā vacasāva tāta, aparādhitohaṁ tuviyaṁ sarāmi;",
  "atk-s0513a46:304": "Sandhiñca katvā purisādakena, saccānurakkhī punāhaṁ gamissa”nti.",
  "atk-s0513a46:305_0": "Tattha aparādhitoti aparādhaṁ ito. Tuviyanti tava santakaṁ. Idaṁ vuttaṁ hoti – tāta,",
  "atk-s0513a46:305_1": "ahaṁ ito tava kammato vā tava vacanato vā kiñci mama appiyaṁ aparādhaṁ na sarāmīti.",
  "atk-s0513a46:305_2": "Sandhiñca katvāti maṁ pana migavaṁ gataṁ eko yakkho “khādissāmī”ti gaṇhi. Athāhaṁ",
  "atk-s0513a46:305_3": "brāhmaṇassa dhammakathaṁ sutvā tassa sakkāraṁ katvā “sve tava pātarāsakāle āgamissāmī”ti",
  "atk-s0513a46:305_4": "tena purisādakena sandhiṁ saccaṁ katvā āgato, tasmā taṁ saccaṁ anurakkhanto puna",
  "atk-s0513a46:305_5": "tattha gamissāmi, tvaṁ rajjaṁ kārehīti vadati.",
  "atk-s0513a46:306": "Taṁ sutvā kumāro gāthamāha –",
  "atk-s0513a46:307": "75.",
  "atk-s0513a46:308": "“Ahaṁ gamissāmi idheva hohi, natthi tato jīvato vippamokkho;",
  "atk-s0513a46:309": "Sace tuvaṁ gacchasiyeva rāja, ahampi gacchāmi ubho na homā”ti.",
  "atk-s0513a46:310": "Tattha idhevāti tvaṁ idheva hoti. Tatoti tassa santikā jīvantassa mokkho nāma natthi. Ubhoti evaṁ sante ubhopi na bhavissāma.",
  "atk-s0513a46:311": "Taṁ sutvā rājā gāthamāha –",
  "atk-s0513a46:312": "76.",
  "atk-s0513a46:313": "“Addhā hi tāta satānesa dhammo, maraṇā ca me dukkhataraṁ tadassa;",
  "atk-s0513a46:314": "Kammāsapādo taṁ yadā pacitvā, pasayha khāde bhidā rukkhasūle”ti.",
  "atk-s0513a46:315_0": "Tassattho – addhā ekaṁsena esa, tāta, satānaṁ paṇḍitānaṁ dhammo sabhāvo, yuttaṁ tvaṁ",
  "atk-s0513a46:315_1": "vadasi, api ca kho pana mayhaṁ maraṇatopetaṁ dukkhataraṁ assa, yadā taṁ so kammāsapādo.",
  "atk-s0513a46:315_2": "Bhidā rukkhasūleti tikhiṇarukkhasūle bhitvā pacitvā pasayha balakkārena khādeyyāti.",
  "atk-s0513a46:316": "Taṁ sutvā kumāro gāthamāha –",
  "atk-s0513a46:317": "77.",
  "atk-s0513a46:318": "“Pāṇena te pāṇamahaṁ nimissaṁ, mā tvaṁ agā porisādassa ñatte;",
  "atk-s0513a46:319": "Evañca te pāṇamahaṁ nimissaṁ, tasmā mataṁ jīvitassa vaṇṇemī”ti.",
  "atk-s0513a46:320_0": "Tattha nimissanti ahaṁ idheva tava pāṇena mama pāṇaṁ parivattessaṁ. Tasmāti yasmā",
  "atk-s0513a46:320_1": "etaṁ pāṇaṁ tava pāṇenāhaṁ nimissaṁ, tasmā tava jīvitassatthāya mama maraṇaṁ vaṇṇemi",
  "atk-s0513a46:320_2": "maraṇameva varemi, icchāmīti attho.",
  "atk-s0513a46:321": "Taṁ sutvā rājā puttassa balaṁ jānanto “sādhu tāta, gacchāhī”ti sampaṭicchi. So mātāpitaro vanditvā nagaramhā nikkhami. Tamatthaṁ pakāsento satthā upaḍḍhagāthamāha –",
  "atk-s0513a46:322": "78.",
  "atk-s0513a46:323": "“Tato have dhitimā rājaputto, vanditvā mātu ca pitu ca pāde”ti.",
  "atk-s0513a46:324": "Tattha pādeti pāde vanditvā nikkhantoti attho;",
  "atk-s0513a46:325_0": "Athassa mātāpitaropi bhaginīpi bhariyāpi amaccaparijanehi saddhiṁyeva nikkhamiṁsu.",
  "atk-s0513a46:325_1": "So nagarā nikkhamitvā pitaraṁ maggaṁ pucchitvā suṭṭhu vavatthapetvā mātāpitaro vanditvā",
  "atk-s0513a46:325_2": "sesānaṁ ovādaṁ datvā acchambhito kesarasīho viya maggaṁ āruyha yakkhāvāsaṁ pāyāsi.",
  "atk-s0513a46:325_3": "Taṁ gacchantaṁ disvā mātā sakabhāvena saṇṭhātuṁ asakkontī pathaviyaṁ pati. Pitā bāhā",
  "atk-s0513a46:325_4": "paggayha mahantena saddena kandi. Tampi atthaṁ pakāsento satthā –",
  "atk-s0513a46:326": "“Dukhinissa mātā nipatā pathabyā, pitāssa paggayha bhujāni kandatī”ti. –",
  "atk-s0513a46:327": "Upaḍḍhagāthaṁ vatvā tassa pitarā payuttaṁ āsīsavādaṁ abhivādanavādaṁ mātarā bhaginībhariyāhi ca kataṁ saccakiriyaṁ pakāsento aparāpi catasso gāthā abhāsi –",
  "atk-s0513a46:328": "79.",
  "atk-s0513a46:329": "“Taṁ gacchantaṁ tāva pitā viditvā, parammukho vandati pañjalīko;",
  "atk-s0513a46:330": "Somo ca rājā varuṇo ca rājā, pajāpatī candimā sūriyo ca;",
  "atk-s0513a46:331": "Etehi gutto purisādakamhā, anuññāto sotthi paccehi tāta.",
  "atk-s0513a46:332": "80.",
  "atk-s0513a46:333": "“Yaṁ daṇḍakirañño gatassa mātā, rāmassakāsi sotthānaṁ suguttā;",
  "atk-s0513a46:334": "Taṁ te ahaṁ sotthānaṁ karomi, etena saccena sarantu devā;",
  "atk-s0513a46:335": "Anuññāto sotthi paccehi putta.",
  "atk-s0513a46:336": "81.",
  "atk-s0513a46:337": "“Āvī raho vāpi manopadosaṁ, nāhaṁ sare jātu malīnasatte;",
  "atk-s0513a46:338": "Etena saccena sarantu devā, anuññāto sotthi paccehi bhātika.",
  "atk-s0513a46:339": "82.",
  "atk-s0513a46:340": "“Yasmā ca me anadhimanosi sāmi, na cāpi me manasā appiyosi;",
  "atk-s0513a46:341": "Etena saccena sarantu devā, anuññāto sotthi paccehi sāmī”ti.",
  "atk-s0513a46:342_0": "Tattha parammukhoti ayaṁ me putto parammukho mātāpitaro vanditvā gacchati, iti etaṁ",
  "atk-s0513a46:342_1": "parammukhaṁ gacchantaṁ disvā viditvā. Pañjalīkoti tasmiṁ kāle sirasi añjaliṁ ṭhapetvā",
  "atk-s0513a46:342_2": "vandati devatā namassati. Purisādakamhāti purisādassa santikā tena anuññāto sotthinā paccehi.",
  "atk-s0513a46:343_0": "Rāmassakāsīti rāmassa akāsi. Eko kira bārāṇasivāsī rāmo nāma mātuposako mātāpitaro",
  "atk-s0513a46:343_1": "paṭijagganto vohāratthāya gato daṇḍakirañño vijite kumbhavatīnagaraṁ gantvā navavidhena",
  "atk-s0513a46:343_2": "vassena sakalaraṭṭhe vināsiyamāne mātāpitūnaṁ guṇaṁ sari. Atha naṁ mātupaṭṭhānakammassa",
  "atk-s0513a46:343_3": "phalena devatā sotthinā ānayitvā mātu adaṁsu. Taṁ kāraṇaṁ sutavasenāharitvā evamāha.",
  "atk-s0513a46:343_4": "Sotthānanti sotthibhāvaṁ. Taṁ pana kiñcāpi devatā kariṁsu, mātupaṭṭhānaṁ nissāya",
  "atk-s0513a46:343_5": "nibbattattā pana mātā akāsīti vuttaṁ. Taṁ te ahanti ahampi te tameva sotthānaṁ karomi,",
  "atk-s0513a46:343_6": "maṁ nissāya tatheva tava sotthibhāvo hotūti attho. Atha vā karomīti icchāmi. Etena",
  "atk-s0513a46:343_7": "saccenāti sace devatāhi tassa sotthinā ānītabhāvo sacco, etena saccena mamapi puttaṁ",
  "atk-s0513a46:343_8": "sarantu devā, rāmaṁ viya tampi āharitvā mama dassantūti attho. Anuññātoti porisādena",
  "atk-s0513a46:343_9": "“gacchā”ti anuññāto devatānaṁ ānubhāvena sotthi paṭiāgaccha puttāti vadati.",
  "atk-s0513a46:344_0": "Jātu malīnasatteti jātu ekaṁsena alīnasatte mama bhātike ahaṁ sammukhā vā parammukhā",
  "atk-s0513a46:344_1": "vā manopadosaṁ na sarāmi, na mayā tamhi manopadoso katapubboti evamassa kaniṭṭhā",
  "atk-s0513a46:344_2": "saccamakāsi. Yasmā ca me anadhimanosi, sāmīti mama, sāmi alīnasattu yasmā tvaṁ anadhimanosi,",
  "atk-s0513a46:344_3": "maṁ abhibhavitvā atikkamitvā aññaṁ manena na patthesi. Na cāpi me manasā appiyosīti",
  "atk-s0513a46:344_4": "mayhampi ca manasā tvaṁ appiyo na hosi, aññamaññaṁ piyasaṁvāsāva mayanti evamassa",
  "atk-s0513a46:344_5": "aggamahesī saccamakāsi.",
  "atk-s0513a46:345_0": "Kumāropi pitarā akkhātanayena rakkhāvāsamaggaṁ paṭipajji. Yakkhopi “khattiyā nāma",
  "atk-s0513a46:345_1": "bahumāyā honti, ko jānāti, kiṁ bhavissatī”ti rukkhaṁ abhiruhitvā rañño āgamanaṁ olokento",
  "atk-s0513a46:345_2": "nisīdi. So kumāraṁ āgacchantaṁ disvā “pitaraṁ nivattetvā putto āgato bhavissati,",
  "atk-s0513a46:345_3": "natthi me bhaya”nti otaritvā tassa piṭṭhiṁ dassento nisīdi. So āgantvā tassa purato",
  "atk-s0513a46:345_4": "aṭṭhāsi. Atha yakkho gāthamāha –",
  "atk-s0513a46:346": "83.",
  "atk-s0513a46:347": "“Brahā ujū cārumukho kutosi, na maṁ pajānāsi vane vasantaṁ;",
  "atk-s0513a46:348": "Luddaṁ maṁ ñatvā ‘purisādako’si, ko sotthimājānamidhāvajeyyā”ti.",
  "atk-s0513a46:349": "Tattha ko sotthimājānamidhāvajeyyāti kumāra ko nāma puriso attano sotthibhāvaṁ jānanto icchanto idhāgaccheyya, tvaṁ ajānanto āgato maññeti.",
  "atk-s0513a46:350": "Taṁ sutvā kumāro gāthamāha –",
  "atk-s0513a46:351": "84.",
  "atk-s0513a46:352": "“Jānāmi ludda purisādako tvaṁ, na taṁ na jānāmi vane vasantaṁ;",
  "atk-s0513a46:353": "Ahañca puttosmi jayaddisassa, mamajja khāda pituno pamokkhā”ti.",
  "atk-s0513a46:354": "Tattha pamokkhāti pamokkhahetu ahaṁ pitu jīvitaṁ datvā idhāgato, tasmā taṁ muñca, maṁ khādāhīti attho.",
  "atk-s0513a46:355": "Tato yakkho gāthamāha –",
  "atk-s0513a46:356": "85.",
  "atk-s0513a46:357": "“Jānāmi puttoti jayaddisassa, tathā hi vo mukhavaṇṇo ubhinnaṁ;",
  "atk-s0513a46:358": "Sudukkaraññeva kataṁ tavedaṁ, yo mattumicche pituno pamokkhā”ti.",
  "atk-s0513a46:359": "Tattha tathā hi voti tādiso vo tumhākaṁ. Ubhinnampi sadisova mukhavaṇṇo hotīti attho. Kataṁ tavedanti idaṁ tava kammaṁ sudukkaraṁ.",
  "atk-s0513a46:360": "Tato kumāro gāthamāha –",
  "atk-s0513a46:361": "86.",
  "atk-s0513a46:362": "“Na dukkaraṁ kiñci mahettha maññe, yo mattumicche pituno pamokkhā;",
  "atk-s0513a46:363": "Mātu ca hetu paraloka gantvā, sukhena saggena ca sampayutto”ti.",
  "atk-s0513a46:364_0": "Tattha kiñci mahettha maññeti kiñci ahaṁ ettha na maññāmi. Idaṁ vuttaṁ hoti – yakkha",
  "atk-s0513a46:364_1": "yo puggalo pitu vā pamokkhatthāya mātu vā hetu paralokaṁ gantvā sukhena sagge nibbattanakasukhena",
  "atk-s0513a46:364_2": "sampayutto bhavituṁ mattumicche marituṁ icchati, tasmā ahaṁ ettha mātāpitūnaṁ atthāya",
  "atk-s0513a46:364_3": "jīvitapariccāge kiñci dukkaraṁ na maññāmīti.",
  "atk-s0513a46:365": "Taṁ sutvā yakkho “kumāra, maraṇassa abhayānakasatto nāma natthi, tvaṁ kasmā na bhāyasī”ti pucchi. So tassa kathento dve gāthā abhāsi –",
  "atk-s0513a46:366": "87.",
  "atk-s0513a46:367": "“Ahañca kho attano pāpakiriyaṁ, āvī raho vāpi sare na jātu;",
  "atk-s0513a46:368": "Saṅkhātajātīmaraṇohamasmi, yatheva me idha tathā parattha.",
  "atk-s0513a46:369": "88.",
  "atk-s0513a46:370": "“Khādajja maṁ dāni mahānubhāva, karassu kiccāni imaṁ sarīraṁ;",
  "atk-s0513a46:371": "Rukkhassa vā te papatāmi aggā, chādayamāno mayhaṁ tvamadesi maṁsa”nti.",
  "atk-s0513a46:372_0": "Tattha sare na jātūti ekaṁseneva na sarāmi. Saṅkhātajātīmaraṇohamasmīti ahaṁ ñāṇena",
  "atk-s0513a46:372_1": "suparicchinnajātimaraṇo, jātasatto amaraṇadhammo nāma natthīti jānāmi. Yatheva me",
  "atk-s0513a46:372_2": "idhāti yatheva mama idha, tathā paraloke, yathā ca paraloke, tathā idhāpi maraṇato",
  "atk-s0513a46:372_3": "mutti nāma natthīti idampi mama ñāṇena suparicchinnaṁ. Karassu kiccānīti iminā sarīrena",
  "atk-s0513a46:372_4": "kattabbakiccāni kara, imaṁ te mayā nissaṭṭhaṁ sarīraṁ. Chādayamāno mayhaṁ tvamadesi",
  "atk-s0513a46:372_5": "maṁsanti mayi rukkhaggā patitvā mate mama sarīrato tvaṁ chādayamāno rocayamāno yaṁ",
  "atk-s0513a46:372_6": "yaṁ icchasi, taṁ taṁ maṁsaṁ adesi, khādeyyāsīti attho.",
  "atk-s0513a46:373": "Yakkho tassa vacanaṁ sutvā bhīto hutvā “na sakkā imassa maṁsaṁ khādituṁ, upāyena naṁ palāpessāmī”ti cintetvā imaṁ gāthamāha –",
  "atk-s0513a46:374": "89.",
  "atk-s0513a46:375": "“Idañca te ruccati rājaputta, cajesi pāṇaṁ pituno pamokkhā;",
  "atk-s0513a46:376": "Tasmā hi so tvaṁ taramānarūpo, sambhañja kaṭṭhāni jalehi aggi”nti.",
  "atk-s0513a46:377": "Tattha jalehīti araññaṁ pavisitvā sāradārūni āharitvā aggiṁ jāletvā niddhūme aṅgāre kara, tattha te maṁsaṁ pacitvā khādissāmīti dīpeti.",
  "atk-s0513a46:378": "So tathā katvā tassa santikaṁ agamāsi. Taṁ kāraṇaṁ pakāsento satthā itaraṁ gāthamāha –",
  "atk-s0513a46:379": "90.",
  "atk-s0513a46:380": "“Tato have dhitimā rājaputto, dāruṁ samāharitvā mahantamaggiṁ;",
  "atk-s0513a46:381": "Santīpayitvā paṭivedayittha, ādīpito dāni mahāyamaggī”ti.",
  "atk-s0513a46:382_0": "Yakkho aggiṁ katvā āgataṁ kumāraṁ oloketvā “ayaṁ purisasīho, maraṇāpissa bhayaṁ natthi,",
  "atk-s0513a46:382_1": "mayā ettakaṁ kālaṁ evaṁ nibbhayo nāma na diṭṭhapubbo”ti lomahaṁsajāto kumāraṁ punappunaṁ",
  "atk-s0513a46:382_2": "olokento nisīdi. Kumāro tassa kiriyaṁ disvā gāthamāha –",
  "atk-s0513a46:383": "91.",
  "atk-s0513a46:384": "“Khādajja maṁ dāni pasayhakāri, kiṁ maṁ muhuṁ pekkhasi haṭṭhalomo;",
  "atk-s0513a46:385": "Tathā tathā tuyhamahaṁ karomi, yathā yathā maṁ chādayamāno adesī”ti.",
  "atk-s0513a46:386_0": "Tattha muhunti punappunaṁ. Tathā tathā tuyhamahanti ahaṁ tuyhaṁ tathā tathā vacanaṁ",
  "atk-s0513a46:386_1": "karomi, idāni kiṁ karissāmi, yathā yathā maṁ chādayamāno rocayamāno adesi khādissasi,",
  "atk-s0513a46:386_2": "tasmā khādajja manti.",
  "atk-s0513a46:387": "Athassa vacanaṁ sutvā yakkho gāthamāha –",
  "atk-s0513a46:388": "92.",
  "atk-s0513a46:389": "“Ko tādisaṁ arahati khāditāye, dhamme ṭhitaṁ saccavādiṁ vadaññuṁ;",
  "atk-s0513a46:390": "Muddhāpi tassa viphaleyya sattadhā, yo tādisaṁ saccavādiṁ adeyyā”ti.",
  "atk-s0513a46:391_0": "Taṁ sutvā kumāro “sace maṁ na khāditukāmosi, atha kasmā dārūni bhañjāpetvā aggiṁ",
  "atk-s0513a46:391_1": "kāresī”ti vatvā “palāyissati nu kho, noti tava pariggaṇhanatthāyā”ti vutte “tvaṁ",
  "atk-s0513a46:391_2": "idāni maṁ kathaṁ pariggaṇhissasi, yohaṁ tiracchānayoniyaṁ nibbatto sakkassa devarañño",
  "atk-s0513a46:391_3": "attānaṁ pariggaṇhituṁ nādāsi”nti vatvā āha –",
  "atk-s0513a46:392": "93.",
  "atk-s0513a46:393": "“Idañhi so brāhmaṇaṁ maññamāno, saso avāsesi sake sarīre;",
  "atk-s0513a46:394": "Teneva so candimā devaputto, sasatthuto kāmaduhajja yakkhā”ti.",
  "atk-s0513a46:395_0": "Tassattho – idañhi so sasapaṇḍito “brāhmaṇo eso”ti brāhmaṇaṁ maññamāno “ajja imaṁ",
  "atk-s0513a46:395_1": "sarīraṁ khāditvā idheva vasā”ti evaṁ sake sarīre attano sarīraṁ dātuṁ avāsesi, vasāpesīti",
  "atk-s0513a46:395_2": "attho. Sarīrañcassa bhakkhatthāya adāsi. Sakko pabbatarasaṁ pīḷetvā ādāya candamaṇḍale",
  "atk-s0513a46:395_3": "sasalakkhaṇaṁ akāsi. Tato paṭṭhāya teneva sasalakkhaṇena so candimā devaputto “sasī",
  "atk-s0513a46:395_4": "sasī”ti evaṁ sasatthuto lokassa kāmaduho pemavaḍḍhano ajja yakkha virocati. Kappaṭṭhiyañhetaṁ pāṭihāriyanti.",
  "atk-s0513a46:396": "Taṁ sutvā yakkho kumāraṁ vissajjento gāthamāha –",
  "atk-s0513a46:397": "94.",
  "atk-s0513a46:398": "“Cando yathā rāhumukhā pamutto, virocate pannaraseva bhāṇumā;",
  "atk-s0513a46:399": "Evaṁ tuvaṁ porisādā pamutto, viroca kappile mahānubhāva;",
  "atk-s0513a46:400": "Āmodayaṁ pitaraṁ mātarañca, sabbo ca te nandatu ñātipakkho”ti.",
  "atk-s0513a46:401_0": "Tattha bhāṇumāti sūriyo. Idaṁ vuttaṁ hoti – yathā pannarase rāhumukhā mutto cando",
  "atk-s0513a46:401_1": "vā bhāṇumā vā virocati, evaṁ tvampi mama santikā mutto kapilaraṭṭhe viroca mahānubhāvāti. Nandatūti tussatu.",
  "atk-s0513a46:402_0": "Gaccha mahāvīrāti mahāsattaṁ uyyojesi. Sopi taṁ nibbisevanaṁ katvā pañca sīlāni datvā",
  "atk-s0513a46:402_1": "“yakkho nu kho esa, no”ti pariggaṇhanto “yakkhānaṁ akkhīni rattāni honti animmisāni",
  "atk-s0513a46:402_2": "ca, chāyā na paññāyati, acchambhitā honti. Nāyaṁ yakkho, manusso eso. Mayhaṁ pitu",
  "atk-s0513a46:402_3": "kira tayo bhātaro yakkhiniyā gahitā. Tesu etāya dve khāditā bhavissanti, eko puttasinehena",
  "atk-s0513a46:402_4": "paṭijaggito bhavissati, iminā tena bhavitabbaṁ, imaṁ netvā mayhaṁ pitu ācikkhitvā",
  "atk-s0513a46:402_5": "rajje patiṭṭhāpessāmī”ti cintetvā “ehi ambho, na tvaṁ yakkho, pitu me jeṭṭhabhātikosi,",
  "atk-s0513a46:402_6": "ehi mayā saddhiṁ gantvā kulasantake rajje chattaṁ ussāpehī”ti vatvā itarena “nāhaṁ",
  "atk-s0513a46:402_7": "manusso”ti vutte “na tvaṁ mayhaṁ saddahasi, atthi pana so, yassa saddahasī”ti pucchitvā",
  "atk-s0513a46:402_8": "“atthi asukaṭṭhāne dibbacakkhukatāpaso”ti vutte taṁ ādāya tattha agamāsi. Tāpaso",
  "atk-s0513a46:402_9": "te disvāva “kiṁ karontā pitāputtā araññe carathā”ti vatvā tesaṁ ñātibhāvaṁ kathesi.",
  "atk-s0513a46:402_10": "Porisādo tassa saddahitvā “tāta, tvaṁ gaccha, ahaṁ ekasmiññeva attabhāve dvidhā jāto,",
  "atk-s0513a46:402_11": "na me rajjenattho, pabbajissāmaha”nti tāpasassa santike isipabbajjaṁ pabbaji. Atha",
  "atk-s0513a46:402_12": "naṁ kumāro vanditvā nagaraṁ agamāsi. Tamatthaṁ pakāsento satthā –",
  "atk-s0513a46:403": "95.",
  "atk-s0513a46:404": "“Tato have dhitimā rājaputto, katañjalī pariyāya porisādaṁ;",
  "atk-s0513a46:405": "Anuññāto sotthi sukhī arogo, paccāgamā kapilamalīnasattā”ti. –",
  "atk-s0513a46:406": "Gāthaṁ vatvā tassa nagaraṁ gatassa negamādīhi katakiriyaṁ dassento osānagāthamāha –",
  "atk-s0513a46:407": "96.",
  "atk-s0513a46:408": "“Taṁ negamā jānapadā ca sabbe, hatthārohā rathikā pattikā ca;",
  "atk-s0513a46:409": "Namassamānā pañjalikā upāgamuṁ, namatthu te dukkarakārakosī”ti.",
  "atk-s0513a46:410_0": "Rājā “kumāro kira āgato”ti sutvā paccuggamanaṁ akāsi. Kumāro mahājanaparivāro gantvā",
  "atk-s0513a46:410_1": "rājānaṁ vandi. Atha naṁ so pucchi – “tāta, kathaṁ tādisā porisādā muttosī”ti. “Tāta,",
  "atk-s0513a46:410_2": "nāyaṁ yakkho, tumhākaṁ jeṭṭhabhātiko, esa mayhaṁ petteyyo”ti sabbaṁ pavattiṁ ārocetvā",
  "atk-s0513a46:410_3": "“tumhehi mama petteyyaṁ daṭṭhuṁ vaṭṭatī”ti āha. Rājā taṅkhaṇaññeva bheriṁ carāpetvā",
  "atk-s0513a46:410_4": "mahantena parivārena tāpasānaṁ santikaṁ agamāsi. Mahātāpaso tassa yakkhiniyā ānetvā",
  "atk-s0513a46:410_5": "akhāditvā positakāraṇañca yakkhābhāvakāraṇañca tesaṁ ñātibhāvañca sabbaṁ vitthārato",
  "atk-s0513a46:410_6": "kathesi. Rājā “ehi, bhātika, rajjaṁ kārehī”ti āha. “Alaṁ mahārājā”ti. “Tena hi etha",
  "atk-s0513a46:410_7": "uyyāne vasissatha, ahaṁ vo catūhi paccayehi upaṭṭhahissāmī”ti? “Na āgacchāmi mahārājā”ti.",
  "atk-s0513a46:410_8": "Rājā tesaṁ assamapadato avidūre ekaṁ pabbatantaraṁ bandhitvā mahantaṁ taḷākaṁ kāretvā",
  "atk-s0513a46:410_9": "kedāre sampādetvā mahaḍḍhakulasahassaṁ ānetvā mahāgāmaṁ nivāsetvā tāpasānaṁ bhikkhācāraṁ",
  "atk-s0513a46:410_10": "paṭṭhapesi. So gāmo cūḷakammāsadammanigamo nāma jāto. Sutasomamahāsattena porisādassa",
  "atk-s0513a46:410_11": "damitapadeso pana mahākammāsadammanigamoti veditabbo.",
  "atk-s0513a46:411_0": "Satthā idaṁ dhammadesanaṁ āharitvā saccāni pakāsetvā jātakaṁ samodhānesi, saccapariyosāne",
  "atk-s0513a46:411_1": "mātuposakatthero sotāpattiphale patiṭṭhahi. Tadā mātāpitaro mahārājakulāni ahesuṁ,",
  "atk-s0513a46:411_2": "tāpaso sāriputto, porisādo aṅgulimālo, kaniṭṭhā uppalavaṇṇā, aggamahesī rāhulamātā,",
  "atk-s0513a46:411_3": "alīnasattukumāro pana ahameva ahosinti.",
  "atk-s0513a46:412": "Jayaddisajātakavaṇṇanā tatiyā.",
  "atk-s0513a46:414": "[514] 4. Chaddantajātakavaṇṇanā",
  "atk-s0513a46:415_0": "Kiṁ nu socasīti idaṁ satthā jetavane viharanto ekaṁ daharabhikkhuniṁ ārabbha kathesi.",
  "atk-s0513a46:415_1": "Sā kira sāvatthiyaṁ kuladhītā gharāvāse ādīnavaṁ disvā sāsane pabbajitvā ekadivasaṁ",
  "atk-s0513a46:415_2": "bhikkhunīhi saddhiṁ dhammasavanāya gantvā alaṅkatadhammāsane nisīditvā dhammaṁ desentassa",
  "atk-s0513a46:415_3": "dasabalassa aparimāṇapuññapabhāvābhinibbattaṁ uttamarūpasampattiyuttaṁ attabhāvaṁ",
  "atk-s0513a46:415_4": "oloketvā “pariciṇṇapubbā nu kho me bhavasmiṁ vicarantiyā imassa mahāpurisassa pādaparicārikā”ti",
  "atk-s0513a46:415_5": "cintesi. Athassā taṅkhaṇaññeva jātissarañāṇaṁ uppajji – “chaddantavāraṇakāle ahaṁ",
  "atk-s0513a46:415_6": "imassa mahāpurisassa pādaparicārikā bhūtapubbā”ti. Athassā sarantiyā mahantaṁ pītipāmojjaṁ",
  "atk-s0513a46:415_7": "uppajji. Sā pītivegena mahāhasitaṁ hasitvā puna cintesi – “pādaparicārikā nāma sāmikānaṁ",
  "atk-s0513a46:415_8": "hitajjhāsayā appakā, ahitajjhāsayāva bahutarā, hitajjhāsayā nu kho ahaṁ imassa mahāpurisassa",
  "atk-s0513a46:415_9": "ahosiṁ, ahitajjhāsayā”ti. Sā anussaramānā “ahaṁ appamattakaṁ dosaṁ hadaye ṭhapetvā",
  "atk-s0513a46:415_10": "vīsaratanasatikaṁ chaddantamahāgajissaraṁ sonuttaraṁ nāma nesādaṁ pesetvā visapītasallena",
  "atk-s0513a46:415_11": "vijjhāpetvā jīvitakkhayaṁ pāpesi”nti addasa. Athassā soko udapādi, hadayaṁ uṇhaṁ",
  "atk-s0513a46:415_12": "ahosi, sokaṁ sandhāretuṁ asakkontī assasitvā passasitvā mahāsaddena parodi. Taṁ disvā",
  "atk-s0513a46:415_13": "satthā sitaṁ pātu karitvā “ko nu kho, bhante, hetu, ko paccayo sitassa pātukammāyā”ti",
  "atk-s0513a46:415_14": "bhikkhusaṅghena puṭṭho “bhikkhave, ayaṁ daharabhikkhunī pubbe mayi kataṁ aparādhaṁ",
  "atk-s0513a46:415_15": "saritvā rodatī”ti vatvā atītaṁ āhari.",
  "atk-s0513a46:416_0": "Atīte himavantapadese chaddantadahaṁ upanissāya aṭṭhasahassā hatthināgā vasiṁsu iddhimantā",
  "atk-s0513a46:416_1": "vehāsaṅgamā. Tadā bodhisatto jeṭṭhakavāraṇassa putto hutvā nibbatti, so sabbaseto",
  "atk-s0513a46:416_2": "ahosi rattamukhapādo. So aparabhāge vuddhippatto aṭṭhāsītihatthubbedho ahosi vīsaratanasatāyāmo.",
  "atk-s0513a46:416_3": "Aṭṭhapaṇṇāsahatthāya rajatadāmasadisāya soṇḍāya samannāgato. Dantā panassa parikkhepato",
  "atk-s0513a46:416_4": "pannarasahatthā ahesuṁ dīghato tiṁsahatthā chabbaṇṇaraṁsīhi samannāgatā. So aṭṭhannaṁ",
  "atk-s0513a46:416_5": "nāgasahassānaṁ jeṭṭhako ahosi, pañcasate paccekabuddhe pūjesi. Tassa dve aggamahesiyo",
  "atk-s0513a46:416_6": "ahesuṁ – cūḷasubhaddā, mahāsubhaddā cāti. Nāgarājā aṭṭhanāgasahassaparivāro kañcanaguhāyaṁ",
  "atk-s0513a46:416_7": "vasati. So pana chaddantadaho āyāmato ca vitthārato ca paṇṇāsayojano hoti. Tassa",
  "atk-s0513a46:416_8": "majjhe dvādasayojanappamāṇe ṭhāne sevālo vā paṇakaṁ vā natthi, maṇikkhandhavaṇṇaudakameva",
  "atk-s0513a46:416_9": "santiṭṭhati, tadanantaraṁ yojanavitthataṁ suddhaṁ kallahāravanaṁ, taṁ udakaṁ parikkhipitvā",
  "atk-s0513a46:416_10": "ṭhitaṁ, tadanantaraṁ yojanavitthatameva suddhaṁ nīluppalavanaṁ taṁ parikkhipitvā",
  "atk-s0513a46:416_11": "ṭhitaṁ, tato yojanayojanavitthatāneva rattuppalasetuppalarattapadumasetapadumakumudavanāni",
  "atk-s0513a46:416_12": "purimaṁ purimaṁ parikkhipitvā ṭhitāni. Imesaṁ pana sattannaṁ vanānaṁ anantaraṁ sabbesampi",
  "atk-s0513a46:416_13": "tesaṁ kallahārādivanānaṁ vasena omissakavanaṁ yojanavitthatameva tāni parikkhipitvā",
  "atk-s0513a46:416_14": "ṭhitaṁ. Tadanantaraṁ nāgānaṁ kaṭippamāṇe udake yojanavitthatameva rattasālivanaṁ,",
  "atk-s0513a46:416_15": "tadanantaraṁ udakapariyante yojanavitthatameva nīlapītalohitaodātasurabhisukhumakusumasamākiṇṇaṁ",
  "atk-s0513a46:416_16": "khuddakagacchavanaṁ, iti imāni dasa vanāni yojanavitthatāneva. Tato khuddakarājamāsamahārājamāsamuggavanaṁ,",
  "atk-s0513a46:416_17": "tadanantaraṁ tipusaelālukalābukumbhaṇḍavallivanāni, tato pūgarukkhappamāṇaṁ ucchuvanaṁ,",
  "atk-s0513a46:416_18": "tato hatthidantappamāṇaphalaṁ kadalivanaṁ, tato sālavanaṁ, tadanantaraṁ cāṭippamāṇaphalaṁ",
  "atk-s0513a46:416_19": "panasavanaṁ, tato madhuraphalaṁ ciñcavanaṁ, tato ambavanaṁ, tato kapiṭṭhavanaṁ, tato",
  "atk-s0513a46:416_20": "omissako mahāvanasaṇḍo, tato veḷuvanaṁ, ayamassa tasmiṁ kāle sampatti. Saṁyuttaṭṭhakathāyaṁ",
  "atk-s0513a46:416_21": "pana idāni pavattamānasampattiyeva kathitā.",
  "atk-s0513a46:417_0": "Veḷuvanaṁ pana parikkhipitvā satta pabbatā ṭhitā. Tesaṁ bāhirantato paṭṭhāya paṭhamo",
  "atk-s0513a46:417_1": "cūḷakāḷapabbato nāma, dutiyo mahākāḷapabbato nāma, tato udakapabbato nāma, tato candimapassapabbato",
  "atk-s0513a46:417_2": "nāma, tato sūriyapassapabbato nāma, tato maṇipassapabbato nāma, sattamo suvaṇṇapassapabbato",
  "atk-s0513a46:417_3": "nāma. So ubbedhato sattayojaniko chaddantadahaṁ parikkhipitvā pattassa mukhavaṭṭi",
  "atk-s0513a46:417_4": "viya ṭhito. Tassa abbhantarimaṁ passaṁ suvaṇṇavaṇṇaṁ, tato nikkhantena obhāsena chaddantadaho",
  "atk-s0513a46:417_5": "samuggatabālasūriyo viya hoti. Bāhirapabbatesu pana eko ubbedhato chayojaniko, eko",
  "atk-s0513a46:417_6": "pañca, eko cattāri, eko tīṇi, eko dve, eko yojaniko, evaṁ sattapabbataparikkhittassa",
  "atk-s0513a46:417_7": "pana tassa dahassa pubbuttarakaṇṇe udakavātappaharaṇokāse mahānigrodharukkho atthi.",
  "atk-s0513a46:417_8": "Tassa khandho parikkhepato pañcayojaniko, ubbedhato sattayojaniko, catūsu disāsu",
  "atk-s0513a46:417_9": "catasso sākhā chayojanikā, uddhaṁ uggatasākhāpi chayojanikāva, iti so mūlato paṭṭhāya",
  "atk-s0513a46:417_10": "ubbedhena terasayojaniko, sākhānaṁ orimantato yāva pārimantā dvādasayojaniko, aṭṭhahi",
  "atk-s0513a46:417_11": "pārohasahassehi paṭimaṇḍito muṇḍamaṇipabbato viya vilāsamāno tiṭṭhati. Chaddantadahassa",
  "atk-s0513a46:417_12": "pana pacchimadisābhāge suvaṇṇapassapabbate dvādasayojanikā kañcanaguhā tiṭṭhati.",
  "atk-s0513a46:417_13": "Chaddanto nāma nāgarājā vassāratte hemante aṭṭhasahassanāgaparivuto kañcanaguhāyaṁ",
  "atk-s0513a46:417_14": "vasati. Gimhakāle udakavātaṁ sampaṭicchamāno mahānigrodhamūle pārohantare tiṭṭhatī.",
  "atk-s0513a46:418_0": "Athassa ekadivasaṁ “mahāsālavanaṁ pupphita”nti taruṇanāgā āgantvā ārocayiṁsu. So",
  "atk-s0513a46:418_1": "saparivāro “sālakīḷaṁ kīḷissāmī”ti sālavanaṁ gantvā ekaṁ supupphitaṁ sālarukkhaṁ",
  "atk-s0513a46:418_2": "kumbhena pahari. Tadā cūḷasubhaddā paṭivātapasse ṭhitā, tassā sarīre sukkhadaṇḍakamissakāni",
  "atk-s0513a46:418_3": "purāṇapaṇṇāni ceva tambakipillikāni ca patiṁsu. Mahāsubhaddā adhovātapasse ṭhitā,",
  "atk-s0513a46:418_4": "tassā sarīre pupphareṇukiñjakkhapattāni patiṁsu. Cūḷasubhaddā “ayaṁ nāgarājā attano",
  "atk-s0513a46:418_5": "piyabhariyāya upari pupphareṇukiñjakkhapattāni pātesi, mama sarīre sukkhadaṇḍakamissāni",
  "atk-s0513a46:418_6": "purāṇapaṇṇāni ceva tambakipillikāni ca pātesi, hotu, kātabbaṁ jānissāmī”ti mahāsatte veraṁ bandhi.",
  "atk-s0513a46:419_0": "Aparampi divasaṁ nāgarājā saparivāro nhānatthāya chaddantadahaṁ otari. Atha dve taruṇanāgā",
  "atk-s0513a46:419_1": "soṇḍāhi usirakalāpe gahetvā kelāsakūṭaṁ majjantā viya nhāpesuṁ. Tasmiṁ nhatvā uttiṇṇe",
  "atk-s0513a46:419_2": "dve kareṇuyo nhāpesuṁ. Tāpi uttaritvā mahāsattassa santike aṭṭhaṁsu. Tato aṭṭhasahassanāgāsaraṁ",
  "atk-s0513a46:419_3": "otaritvā udakakīḷaṁ kīḷitvā sarato nānāpupphāni āharitvā rajatathūpaṁ alaṅkarontā",
  "atk-s0513a46:419_4": "viya mahāsattaṁ alaṅkaritvā pacchā dve kareṇuyo alaṅkariṁsu. Atheko hatthī sare vicaranto",
  "atk-s0513a46:419_5": "sattuddayaṁ nāma mahāpadumaṁ labhitvā āharitvā mahāsattassa adāsi. So taṁ soṇḍāya",
  "atk-s0513a46:419_6": "gahetvā reṇuṁ kumbhe okiritvā jeṭṭhakāya mahāsubhaddāya adāsi. Taṁ disvā itarā “idampi",
  "atk-s0513a46:419_7": "sattuddayaṁ mahāpadumaṁ attano piyabhariyāya eva adāsi, na mayha”nti punapi tasmiṁ veraṁ bandhi.",
  "atk-s0513a46:420_0": "Athekadivasaṁ bodhisatte madhuraphalāni ceva bhisamuḷālāni ca pokkharamadhunā yojetvā",
  "atk-s0513a46:420_1": "pañcasate paccekabuddhe bhojente cūḷasubhaddā attanā laddhaphalāphalaṁ paccekabuddhānaṁ",
  "atk-s0513a46:420_2": "datvā “bhante, ito cavitvā maddarājakule nibbattitvā subhaddā nāma rājakaññā hutvā",
  "atk-s0513a46:420_3": "vayappattā bārāṇasirañño aggamahesibhāvaṁ patvā tassa piyā manāpā taṁ attano ruciṁ",
  "atk-s0513a46:420_4": "kāretuṁ samatthā hutvā tassa ācikkhitvā ekaṁ luddakaṁ pesetvā imaṁ hatthiṁ visapītena",
  "atk-s0513a46:420_5": "sallena vijjhāpetvā jīvitakkhayaṁ pāpetvā chabbaṇṇaraṁsiṁ vissajjente yamakadante",
  "atk-s0513a46:420_6": "āharāpetuṁ samatthā homī”ti patthanaṁ ṭhapesi. Sā tato paṭṭhāya gocaraṁ aggahetvā",
  "atk-s0513a46:420_7": "sussitvā nacirasseva kālaṁ katvā maddaraṭṭhe rājaaggamahesiyā kucchimhi nibbatti,",
  "atk-s0513a46:420_8": "subhaddātissā nāmaṁ kariṁsu. Atha naṁ vayappattaṁ bārāṇasirañño adaṁsu. Sā tassa",
  "atk-s0513a46:420_9": "piyā ahosi manāpā, soḷasannaṁ itthisahassānaṁ jeṭṭhikā hutvā jātissarañāṇañca paṭilabhi.",
  "atk-s0513a46:420_10": "Sā cintesi – “samiddhā me patthanā, idāni tassa nāgassa yamakadante āharāpessāmī”ti.",
  "atk-s0513a46:420_11": "Tato sarīraṁ telena makkhetvā kiliṭṭhavatthaṁ nivāsetvā gilānākāraṁ dassetvā sirigabbhaṁ",
  "atk-s0513a46:420_12": "pavisitvā mañcake nipajji. Rājā “kuhiṁ subhaddā”ti vatvā “gilānā”ti sutvā sirigabbhaṁ",
  "atk-s0513a46:420_13": "pavisitvā mañcake nisīditvā tassā piṭṭhiṁ parimajjanto paṭhamaṁ gāthamāha –",
  "atk-s0513a46:421": "97.",
  "atk-s0513a46:422": "“Kiṁ nu socasinuccaṅgi, paṇḍūsi varavaṇṇini;",
  "atk-s0513a46:423": "Milāyasi visālakkhi, mālāva parimadditā”ti.",
  "atk-s0513a46:424": "Tattha anuccaṅgīti kañcanasannibhasarīre. Mālāva parimadditāti hatthehi parimadditā padumamālā viya.",
  "atk-s0513a46:425": "Taṁ sutvā sā itaraṁ gāthamāha –",
  "atk-s0513a46:426": "98.",
  "atk-s0513a46:427": "“Dohaḷo me mahārāja, supinantenupajjhagā;",
  "atk-s0513a46:428": "Na so sulabharūpova, yādiso mama dohaḷo”ti.",
  "atk-s0513a46:429": "Tattha na soti yādiso mama supinantenupajjhagā supine passantiyā mayā diṭṭho dohaḷo, so sulabharūpo viya na hoti, dullabho so, mayhaṁ pana taṁ alabhantiyā jīvitaṁ natthīti avaca.",
  "atk-s0513a46:430": "Taṁ sutvā rājā gāthamāha –",
  "atk-s0513a46:431": "99.",
  "atk-s0513a46:432": "“Ye keci mānusā kāmā, idha lokamhi nandane;",
  "atk-s0513a46:433": "Sabbe te pacurā mayhaṁ, ahaṁ te dammi dohaḷa”nti.",
  "atk-s0513a46:434": "Tattha pacurāti bahū sulabhā.",
  "atk-s0513a46:435_0": "Taṁ sutvā devī, “mahārāja, dullabho mama dohaḷo, na taṁ idāni kathemi, yāvattakā",
  "atk-s0513a46:435_1": "pana te vijite luddā, te sabbe sannipātetha, tesaṁ majjhe kathessāmī”ti dīpentī anantaraṁ gāthamāha –",
  "atk-s0513a46:436": "100.",
  "atk-s0513a46:437": "“Luddā deva samāyantu, ye keci vijite tava;",
  "atk-s0513a46:438": "Etesaṁ ahamakkhissaṁ, yādiso mama dohaḷo”ti.",
  "atk-s0513a46:439_0": "Rājā “sādhū”ti sirigabbhā nikkhamitvā “yāvatikā tiyojanasatike kāsikaraṭṭhe luddā,",
  "atk-s0513a46:439_1": "tesaṁ sannipātatthāya bheriṁ carāpethā”ti amacce āṇāpesi. Te tathā akaṁsu. Nacirasseva",
  "atk-s0513a46:439_2": "kāsiraṭṭhavāsino luddā yathābalaṁ paṇṇākāraṁ gahetvā āgantvā āgatabhāvaṁ rañño ārocāpesuṁ.",
  "atk-s0513a46:439_3": "Te sabbepi saṭṭhisahassamattā ahesuṁ. Rājā tesaṁ āgatabhāvaṁ ñatvā vātapāne ṭhito",
  "atk-s0513a46:439_4": "hatthaṁ pasāretvā tesaṁ āgatabhāvaṁ deviyā kathento āha –",
  "atk-s0513a46:440": "101.",
  "atk-s0513a46:441": "“Ime te luddakā devi, katahatthā visāradā;",
  "atk-s0513a46:442": "Vanaññū ca migaññū ca, mamatthe cattajīvitā”ti.",
  "atk-s0513a46:443_0": "Tattha ime teti ye tvaṁ sannipātāpesi, ime te. Katahatthāti vijjhanachedanesu katahatthā",
  "atk-s0513a46:443_1": "kusalā susikkhitā. Visāradāti nibbhayā. Vanaññū ca migaññū cāti vanāni ca mige ca",
  "atk-s0513a46:443_2": "jānanti. Mamattheti sabbepi cete mamatthe cattajīvitā, yamahaṁ icchāmi, taṁ karontīti.",
  "atk-s0513a46:444": "Taṁ sutvā devī te āmantetvā itaraṁ gāthamāha –",
  "atk-s0513a46:445": "102.",
  "atk-s0513a46:446": "“Luddaputtā nisāmetha, yāvantettha samāgatā;",
  "atk-s0513a46:447": "Chabbisāṇaṁ gajaṁ setaṁ, addasaṁ supine ahaṁ;",
  "atk-s0513a46:448": "Tassa dantehi me attho, alābhe natthi jīvita”nti.",
  "atk-s0513a46:449": "Tattha nisāmethāti suṇātha. Chabbisāṇanti chabbaṇṇavisāṇaṁ.",
  "atk-s0513a46:450": "Taṁ sutvā luddaputtā āhaṁsu –",
  "atk-s0513a46:451": "103.",
  "atk-s0513a46:452": "“Na no pitūnaṁ na pitāmahānaṁ, diṭṭho suto kuñjaro chabbisāṇo;",
  "atk-s0513a46:453": "Yamaddasā supine rājaputtī, akkhāhi no yādiso hatthināgo”ti.",
  "atk-s0513a46:454_0": "Tattha pitūnanti karaṇatthe sāmivacanaṁ. Idaṁ vuttaṁ hoti – devi neva amhākaṁ pitūhi,",
  "atk-s0513a46:454_1": "na pitāmahehi evarūpo kuñjaro diṭṭhapubbo, pageva amhehi, tasmā attanā diṭṭhalakkhaṇavasena",
  "atk-s0513a46:454_2": "akkhāhi no, yādiso tayā diṭṭho hatthināgoti.",
  "atk-s0513a46:455": "Anantaragāthāpi teheva vuttā –",
  "atk-s0513a46:456": "104.",
  "atk-s0513a46:457": "“Disā catasso vidisā catasso, uddhaṁ adho dasa disā imāyo;",
  "atk-s0513a46:458": "Katamaṁ disaṁ tiṭṭhati nāgarājā, yamaddasā supine chabbisāṇa”nti.",
  "atk-s0513a46:459": "Tattha disāti disāsu. Katamanti etāsu disāsu katamāya disāyāti.",
  "atk-s0513a46:460_0": "Evaṁ vutte subhaddā sabbe ludde oloketvā tesaṁ antare patthaṭapādaṁ bhattapuṭasadisajaṅghaṁ",
  "atk-s0513a46:460_1": "mahājāṇukaṁ mahāphāsukaṁ bahalamassutambadāṭhikaṁ nibbiddhapiṅgalaṁ dussaṇṭhānaṁ",
  "atk-s0513a46:460_2": "bībhacchaṁ sabbesaṁ matthakamatthakena paññāyamānaṁ mahāsattassa pubbaveriṁ sonuttaraṁ",
  "atk-s0513a46:460_3": "nāma nesādaṁ disvā “esa mama vacanaṁ kātuṁ sakkhissatī”ti rājānaṁ anujānāpetvā taṁ",
  "atk-s0513a46:460_4": "ādāya sattabhūmikapāsādassa uparimatalaṁ āruyha uttarasīhapañjaraṁ vivaritvā uttarahimavantābhimukhaṁ",
  "atk-s0513a46:460_5": "hatthaṁ pasāretvā catasso gāthā abhāsi –",
  "atk-s0513a46:461": "105.",
  "atk-s0513a46:462": "“Ito ujuṁ uttariyaṁ disāyaṁ, atikkamma so satta girī brahmante;",
  "atk-s0513a46:463": "Suvaṇṇapasso nāma girī uḷāro, supupphito kimpurisānuciṇṇo.",
  "atk-s0513a46:464": "106.",
  "atk-s0513a46:465": "“Āruyha selaṁ bhavanaṁ kinnarānaṁ, olokaya pabbatapādamūlaṁ;",
  "atk-s0513a46:466": "Atha dakkhasī meghasamānavaṇṇaṁ, nigrodharājaṁ aṭṭhasahassapādaṁ.",
  "atk-s0513a46:467": "107.",
  "atk-s0513a46:468": "“Tatthacchatī kuñjaro chabbisāṇo, sabbaseto duppasaho parebhi;",
  "atk-s0513a46:469": "Rakkhanti naṁ aṭṭhasahassanāgā, īsādantā vātajavappahārino.",
  "atk-s0513a46:470": "108.",
  "atk-s0513a46:471": "“Tiṭṭhanti te tumūlaṁ passasantā, kuppanti vātassapi eritassa;",
  "atk-s0513a46:472": "Manussabhūtaṁ pana tattha disvā, bhasmaṁ kareyyuṁ nāssa rajopi tassā”ti.",
  "atk-s0513a46:473_0": "Tattha itoti imamhā ṭhānā. Uttariyanti uttarāya. Uḷāroti mahā itarehi chahi pabbatehi",
  "atk-s0513a46:473_1": "uccataro. Olokayāti ālokeyyāsi. Tatthacchatīti tasmiṁ nigrodhamūle gimhasamaye udakavātaṁ",
  "atk-s0513a46:473_2": "sampaṭicchanto tiṭṭhati. Duppasahoti aññe taṁ upagantvā pasayhakāraṁ kātuṁ samatthā",
  "atk-s0513a46:473_3": "nāma natthīti duppasaho parebhi. Īsādantāti rathīsāya samānadantā. Vātajavappahārinoti",
  "atk-s0513a46:473_4": "vātajavena gantvā paccāmitte paharaṇasīlā evarūpā aṭṭhasahassanāgā nāgarājānaṁ rakkhanti.",
  "atk-s0513a46:473_5": "Tumūlanti bhiṁsanakaṁ mahāsaddānubandhaṁ assāsaṁ muñcantā tiṭṭhanti. Eritassāti vātapaharitassa",
  "atk-s0513a46:473_6": "yaṁ saddānubandhaṁ eritaṁ calanaṁ kampanaṁ, tassapi kuppanti, evaṁpharusā te nāgā.",
  "atk-s0513a46:473_7": "Nāssāti tassa nāsavātena viddhaṁsetvā bhasmaṁ katassa tassa rajopi na bhaveyyāti.",
  "atk-s0513a46:474": "Taṁ sutvā sonuttaro maraṇabhayabhīto āha –",
  "atk-s0513a46:475": "109.",
  "atk-s0513a46:476": "“Bahū hime rājakulamhi santi, piḷandhanā jātarūpassa devi;",
  "atk-s0513a46:477": "Muttā maṇī veḷuriyāmayā ca, kiṁ kāhasi dantapiḷandhanena;",
  "atk-s0513a46:478": "Māretukāmā kuñjaraṁ chabbisāṇaṁ, udāhu ghātessasi luddaputte”ti.",
  "atk-s0513a46:479": "Tattha piḷandhanāti ābharaṇāni. Veḷuriyāmayāti veḷuriyamayāni. Ghātessasīti udāhu piḷandhanāpadesena luddaputte ghātāpetukāmāsīti pucchati.",
  "atk-s0513a46:480": "Tato devī gāthamāha –",
  "atk-s0513a46:481": "110.",
  "atk-s0513a46:482": "“Sā issitā dukkhitā casmi ludda, uddhañca sussāmi anussarantī;",
  "atk-s0513a46:483": "Karohi me luddaka etamatthaṁ, dassāmi te gāmavarāni pañcā”ti.",
  "atk-s0513a46:484_0": "Tattha sāti sā ahaṁ. Anussarantīti tena vāraṇena pure mayi kataṁ veraṁ anussaramānā.",
  "atk-s0513a46:484_1": "Dassāmi teti etasmiṁ te atthe nipphādite saṁvacchare satasahassuṭṭhānake pañca gāmavare dadāmīti.",
  "atk-s0513a46:485_0": "Evañca pana vatvā “samma luddaputta ahaṁ ‘etaṁ chaddantahatthiṁ mārāpetvā yamakadante",
  "atk-s0513a46:485_1": "āharāpetuṁ samatthā homī’ti pubbe paccekabuddhānaṁ dānaṁ datvā patthanaṁ paṭṭhapesiṁ,",
  "atk-s0513a46:485_2": "mayā supinantena diṭṭhaṁ nāma natthi, sā pana mayā patthitapatthanā samijjhissati,",
  "atk-s0513a46:485_3": "tvaṁ gacchanto mā bhāyī”ti taṁ samassāsetvā pesesi. So “sādhu, ayye”ti tassā vacanaṁ",
  "atk-s0513a46:485_4": "sampaṭicchitvā “tena hi me pākaṭaṁ katvā tassa vasanaṭṭhānaṁ kathehī”ti pucchanto imaṁ gāthamāha –",
  "atk-s0513a46:486": "111.",
  "atk-s0513a46:487": "“Katthacchatī kattha mupeti ṭhānaṁ, vīthissa kā nhānagatassa hoti;",
  "atk-s0513a46:488": "Kathañhi so nhāyati nāgarājā, kathaṁ vijānemu gatiṁ gajassā”ti.",
  "atk-s0513a46:489_0": "Tattha katthacchatīti kattha vasati. Kattha mupetīti kattha upeti, kattha tiṭṭhatīti",
  "atk-s0513a46:489_1": "attho. Vīthissa kāti tassa nhānagatassa kā vīthi hoti, kataramaggena so gacchati.",
  "atk-s0513a46:489_2": "Kathaṁ vijānemu gatinti tayā akathite mayaṁ kathaṁ tassa nāgarājassa gatiṁ vijānissāma,",
  "atk-s0513a46:489_3": "tasmā kathehi noti attho.",
  "atk-s0513a46:490": "Tato sā jātissarañāṇena paccakkhato diṭṭhaṭṭhānaṁ tassa ācikkhantī dve gāthā abhāsi –",
  "atk-s0513a46:491": "112.",
  "atk-s0513a46:492": "“Tattheva sā pokkharaṇī adūre, rammā sutitthā ca mahodikā ca;",
  "atk-s0513a46:493": "Sampupphitā bhamaragaṇānuciṇṇā, ettha hi so nhāyati nāgarājā.",
  "atk-s0513a46:494": "113.",
  "atk-s0513a46:495": "“Sīsaṁ nahātuppalamālabhārī, sabbaseto puṇḍarīkattacaṅgī;",
  "atk-s0513a46:496": "Āmodamāno gacchati sanniketaṁ, purakkhatvā mahesiṁ sabbabhadda”nti.",
  "atk-s0513a46:497_0": "Tattha tatthevāti tassa vasanaṭṭhāneyeva. Pokkharaṇīti chaddantadahaṁ sandhāyāha.",
  "atk-s0513a46:497_1": "Sampupphitāti duvidhehi kumudehi tividhehi uppalehi pañcavaṇṇehi ca padumehi samantato",
  "atk-s0513a46:497_2": "pupphitā. Ettha hi soti so nāgarājā ettha chaddantadahe nhāyati. Uppalamālabhārīti",
  "atk-s0513a46:497_3": "uppalādīnaṁ jalajathalajānaṁ pupphānaṁ mālaṁ dhārento. Puṇḍarīkattacaṅgīti puṇḍarīkasadisatacena",
  "atk-s0513a46:497_4": "odātena aṅgena samannāgato. Āmodamānoti āmoditapamodito. Sanniketanti attano vasanaṭṭhānaṁ.",
  "atk-s0513a46:497_5": "Purakkhatvāti sabbabhaddaṁ nāma mahesiṁ purato katvā aṭṭhahi nāgasahassehi parivuto",
  "atk-s0513a46:497_6": "attano vasanaṭṭhānaṁ gacchatīti.",
  "atk-s0513a46:498_0": "Taṁ sutvā sonuttaro “sādhu ayye, ahaṁ taṁ vāraṇaṁ māretvā tassa dante āharissāmī”ti",
  "atk-s0513a46:498_1": "sampaṭicchi. Athassa sā tuṭṭhā sahassaṁ datvā “gehaṁ tāva gaccha, ito sattāhaccayena",
  "atk-s0513a46:498_2": "tattha gamissasī”ti taṁ uyyojetvā kammāre pakkosāpetvā “tātā amhākaṁ vāsipharasu-kuddāla-nikhādana-muṭṭhikaveḷugumbacchedana-sattha-tiṇalāyana-asilohadaṇḍakakacakhāṇuka-",
  "atk-s0513a46:498_3": "ayasiṅghāṭakehi attho, sabbaṁ sīghaṁ katvā āharathā”ti āṇāpetvā cammakāre pakkosāpetvā",
  "atk-s0513a46:498_4": "“tātā amhākaṁ kumbhabhāragāhitaṁ cammabhastaṁ kātuṁ vaṭṭati, cammayottavarattahatthipādaupāhanacammachattehipi",
  "atk-s0513a46:498_5": "no attho, sabbaṁ sīghaṁ katvā āharathā”ti āṇāpesi. Te ubhopi sabbāni tāni sīghaṁ",
  "atk-s0513a46:498_6": "katvā āharitvā adaṁsu. Sā tassa pātheyyaṁ saṁvidahitvā araṇisahitaṁ ādiṁ katvā sabbaṁ",
  "atk-s0513a46:498_7": "upakaraṇañca baddhasattumādiṁ katvā pātheyyañca cammabhastāyaṁ pakkhipi, taṁ sabbampi",
  "atk-s0513a46:498_8": "kumbhabhāramattaṁ ahosi.",
  "atk-s0513a46:499_0": "Sonuttaropi attano parivacchaṁ katvā sattame divase āgantvā deviṁ vanditvā aṭṭhāsi.",
  "atk-s0513a46:499_1": "Atha naṁ sā “niṭṭhitaṁ te samma sabbūpakaraṇaṁ, imaṁ tāva pasibbakaṁ gaṇhā”ti āha.",
  "atk-s0513a46:499_2": "So pana mahāthāmo pañcannaṁ hatthīnaṁ balaṁ dhāreti, tasmā tambūlapasibbakaṁ viya",
  "atk-s0513a46:499_3": "ukkhipitvā upakacchantare ṭhapetvā rittahattho viya aṭṭhāsi. Subhaddā luddassa puttadārānaṁ",
  "atk-s0513a46:499_4": "paribbayaṁ datvā rañño ācikkhitvā sonuttaraṁ uyyojesi. Sopi rājānañca deviñca vanditvā",
  "atk-s0513a46:499_5": "rājanivesanā oruyha rathe ṭhatvā mahantena parivārena nagarā nikkhamitvā gāmanigamajanapadaparamparāya",
  "atk-s0513a46:499_6": "paccantaṁ patvā jānapade nivattetvā paccantavāsīhi saddhiṁ araññaṁ pavisitvā manussapathaṁ",
  "atk-s0513a46:499_7": "atikkamma paccantavāsinopi nivattetvā ekakova gacchanto tiṁsayojanaṁ patvā paṭhamaṁ",
  "atk-s0513a46:499_8": "dabbagahanaṁ kāsagahanaṁ tiṇagahanaṁ tulasigahanaṁ saragahanaṁ tirivacchagahananti",
  "atk-s0513a46:499_9": "cha gahanāni, kaṇṭakaveḷugumbagahanāni vettagahanaṁ omissakagahanaṁ naḷagahanaṁ saragahanasadisaṁ",
  "atk-s0513a46:499_10": "uragenapi dubbinivijjhaṁ ghanavanagahanaṁ rukkhagahanaṁ veḷugahanaṁ aparampi veḷugumbagahanaṁ",
  "atk-s0513a46:499_11": "kalalagahanaṁ udakagahanaṁ pabbatagahananti aṭṭhārasa gahanāni paṭipāṭiyā patvā dabbagahanādīni",
  "atk-s0513a46:499_12": "asitena lāyitvā tulasigahanādīni veḷugumbacchedanasatthena chinditvā rukkhe pharasunā",
  "atk-s0513a46:499_13": "koṭṭetvā atimahante rukkhe nikhādanena vijjhitvā maggaṁ karonto veḷuvane nisseṇiṁ",
  "atk-s0513a46:499_14": "katvā veḷugumbaṁ āruyha veḷuṁ chinditvā aparassa veḷugumbassa upari pātetvā veḷugumbamatthakena",
  "atk-s0513a46:499_15": "gantvā kalalagahane sukkharukkhapadaraṁ attharitvā tena gantvā aparaṁ attharitvā",
  "atk-s0513a46:499_16": "itaraṁ ukkhipitvā puna purato attharanto taṁ atikkamitvā udakagahane doṇiṁ katvā",
  "atk-s0513a46:499_17": "tāya udakagahanaṁ taritvā pabbatapāde ṭhatvā ayasiṅghāṭakaṁ yottena bandhitvā uddhaṁ",
  "atk-s0513a46:499_18": "khipitvā pabbate laggāpetvā yottenāruyha vajiraggena lohadaṇḍena pabbataṁ vijjhitvā",
  "atk-s0513a46:499_19": "khāṇukaṁ koṭṭetvā tattha ṭhatvā siṅghāṭakaṁ ākaḍḍhitvā puna upari laggāpetvā tattha",
  "atk-s0513a46:499_20": "ṭhito cammayottaṁ olambetvā taṁ ādāya otaritvā heṭṭhimakhāṇuke bandhitvā vāmahatthena",
  "atk-s0513a46:499_21": "yottaṁ gahetvā dakkhiṇahatthena muggaraṁ ādāya yottaṁ paharitvā khāṇukaṁ nīharitvā",
  "atk-s0513a46:499_22": "puna abhiruhati. Etenupāyena pabbatamatthakaṁ abhiruyha parato otaranto purimanayeneva",
  "atk-s0513a46:499_23": "paṭhamaṁ pabbatamatthake khāṇukaṁ koṭṭetvā cammapasibbake yottaṁ bandhitvā khāṇuke",
  "atk-s0513a46:499_24": "veṭhetvā sayaṁ antopasibbake nisīditvā makkaṭakānaṁ makkaṭasuttavissajjanākārena",
  "atk-s0513a46:499_25": "yottaṁ viniveṭhento otarati. Cammachattena vātaṁ gāhāpetvā sakuṇo viya otaratītipi vadantiyeva.",
  "atk-s0513a46:500_0": "Evaṁ tassa subhaddāya vacanaṁ ādāya nagarā nikkhamitvā sattarasa gahanāni atikkamitvā",
  "atk-s0513a46:500_1": "pabbatagahanaṁ patvā tatrāpi cha pabbate atikkamitvā suvaṇṇapassapabbatamatthakaṁ",
  "atk-s0513a46:500_2": "āruḷhabhāvaṁ āvikaronto satthā āha –",
  "atk-s0513a46:501": "114.",
  "atk-s0513a46:502": "“Tattheva so uggahetvāna vākyaṁ, ādāya tūṇiñca dhanuñca luddo;",
  "atk-s0513a46:503": "Vituriyati satta girī brahante, suvaṇṇapassaṁ nāma giriṁ uḷāraṁ.",
  "atk-s0513a46:504": "115.",
  "atk-s0513a46:505": "“Āruyha selaṁ bhavanaṁ kinnarānaṁ, olokayī pabbatapādamūlaṁ;",
  "atk-s0513a46:506": "Tatthaddasā meghasamānavaṇṇaṁ, nigrodharājaṁ aṭṭhasahassapādaṁ.",
  "atk-s0513a46:507": "116.",
  "atk-s0513a46:508": "“Tatthaddasā kuñjaraṁ chabbisāṇaṁ, sabbasetaṁ duppasahaṁ parebhi;",
  "atk-s0513a46:509": "Rakkhanti naṁ aṭṭhasahassanāgā, īsādantā vātajavappahārino.",
  "atk-s0513a46:510": "117.",
  "atk-s0513a46:511": "“Tatthaddasā pokkharaṇiṁ adūre, rammaṁ sutitthañca mahodikañca;",
  "atk-s0513a46:512": "Sampupphitaṁ bhamaragaṇānuciṇṇaṁ, yattha hi so nhāyati nāgarājā.",
  "atk-s0513a46:513": "118.",
  "atk-s0513a46:514": "“Disvāna nāgassa gatiṁ ṭhitiñca, vīthissayā nhānagatassa hoti;",
  "atk-s0513a46:515": "Opātamāgacchi anariyarūpo, payojito cittavasānugāyā”ti.",
  "atk-s0513a46:516_0": "Tattha soti, bhikkhave, so luddo tattheva sattabhūmikapāsādatale ṭhitāya tassā subhaddāya",
  "atk-s0513a46:516_1": "vacanaṁ uggahetvā saratūṇiñca mahādhanuñca ādāya pabbatagahanaṁ patvā “kataro nu",
  "atk-s0513a46:516_2": "kho suvaṇṇapassapabbato nāmā”ti satta mahāpabbate vituriyati, tasmiṁ kāle tuleti",
  "atk-s0513a46:516_3": "tīreti. So evaṁ tīrento suvaṇṇapassaṁ nāma giriṁ uḷāraṁ disvā “ayaṁ so bhavissatī”ti",
  "atk-s0513a46:516_4": "cintesi. Olokayīti taṁ kinnarānaṁ bhavanabhūtaṁ pabbataṁ āruyha subhaddāya dinnasaññāvasena",
  "atk-s0513a46:516_5": "heṭṭhā olokesi. Tatthāti tasmiṁ pabbatapādamūle avidūreyeva taṁ nigrodhaṁ addasa.",
  "atk-s0513a46:517_0": "Tatthāti tasmiṁ nigrodharukkhamūle ṭhitaṁ. Tatthāti tattheva antopabbate tassa nigrodhassāvidūre",
  "atk-s0513a46:517_1": "yattha so nhāyati, taṁ pokkharaṇiṁ addasa. Disvānāti suvaṇṇapassapabbatā oruyha hatthīnaṁ",
  "atk-s0513a46:517_2": "gatakāle hatthipādaupāhanaṁ āruyha tassa nāgarañño gataṭṭhānaṁ nibaddhavasanaṭṭhānaṁ",
  "atk-s0513a46:517_3": "upadhārento “iminā maggena gacchati, idha nhāyati, nhatvā uttiṇṇo, idha tiṭṭhatī”ti",
  "atk-s0513a46:517_4": "sabbaṁ disvā ahirikabhāvena anariyarūpo tāya cittavasānugāya payojito, tasmā opātaṁ",
  "atk-s0513a46:517_5": "āgacchi paṭipajji, āvāṭaṁ khaṇīti attho.",
  "atk-s0513a46:518_0": "Tatrāyaṁ anupubbikathā – “so kira mahāsattassa vasanokāsaṁ sattamāsādhikehi sattahi",
  "atk-s0513a46:518_1": "saṁvaccharehi sattahi ca divasehi patvā vuttanayeneva tassa vasanokāsaṁ sallakkhetvā",
  "atk-s0513a46:518_2": "“idha āvāṭaṁ khaṇitvā tasmiṁ ṭhito vāraṇādhipatiṁ visapītena sallena vijjhitvā jīvitakkhayaṁ",
  "atk-s0513a46:518_3": "pāpessāmī”ti vavatthapetvā araññaṁ pavisitvā thambhādīnaṁ atthāya rukkhe chinditvā",
  "atk-s0513a46:518_4": "dabbasambhāre sajjetvā hatthīsu nhānatthāya gatesu tassa vasanokāse mahākuddālena",
  "atk-s0513a46:518_5": "caturassaṁ āvāṭaṁ khaṇitvā uddhatapaṁsuṁ bījaṁ vapanto viya udakena vikiritvā udukkhalapāsāṇānaṁ",
  "atk-s0513a46:518_6": "upari thambhe patiṭṭhapetvā tulā ca kāje ca datvā padarāni attharitvā kaṇḍappamāṇaṁ",
  "atk-s0513a46:518_7": "chiddaṁ katvā upari paṁsuñca kacavarañca pakkhipitvā ekena passena attano pavisanaṭṭhānaṁ",
  "atk-s0513a46:518_8": "katvā evaṁ niṭṭhite āvāṭe paccūsakāleyeva patisīsakaṁ paṭimuñcitvā kāsāyāni paridahitvā",
  "atk-s0513a46:518_9": "saddhiṁ visapītena sallena dhanuṁ ādāya āvāṭaṁ otaritvā aṭṭhāsi. Tamatthaṁ pakāsento satthā āha –",
  "atk-s0513a46:519": "119.",
  "atk-s0513a46:520": "“Khaṇitvāna kāsuṁ phalakehi chādayi, attānamodhāya dhanuñca luddo;",
  "atk-s0513a46:521": "Passāgataṁ puthusallena nāgaṁ, samappayī dukkaṭakammakārī.",
  "atk-s0513a46:522": "120.",
  "atk-s0513a46:523": "“Viddho ca nāgo koñcamanādi ghoraṁ, sabbe ca nāgā ninnaduṁ ghorarūpaṁ;",
  "atk-s0513a46:524": "Tiṇañca kaṭṭhañca raṇaṁ karontā, dhāviṁsu te aṭṭha disā samantato.",
  "atk-s0513a46:525": "121.",
  "atk-s0513a46:526": "“Vadhissametanti parāmasanto, kāsāvamaddakkhi dhajaṁ isīnaṁ;",
  "atk-s0513a46:527": "Dukkhena phuṭṭhassudapādi saññā, arahaddhajo sabbhi avajjharūpo”ti.",
  "atk-s0513a46:528_0": "Tattha odhāyāti odahitvā pavesetvā. Passāgatanti attano āvāṭassa passaṁ āgataṁ. So",
  "atk-s0513a46:528_1": "kira dutiyadivase āgantvā nhatvā uttiṇṇo tasmiṁ mahāvisālamālake nāma padese aṭṭhāsi.",
  "atk-s0513a46:528_2": "Athassa sarīrato udakaṁ nābhipadesena ogalitvā tena chiddena luddassa sarīre pati.",
  "atk-s0513a46:528_3": "Tāya saññāya so mahāsattassa āgantvā ṭhitabhāvaṁ ñatvā taṁ passāgataṁ puthunā sallena",
  "atk-s0513a46:528_4": "samappayi vijjhi. Dukkaṭakammakārīti tassa mahāsattassa kāyikacetasikassa dukkhassa",
  "atk-s0513a46:528_5": "uppādanena dukkaṭassa kammassa kārako.",
  "atk-s0513a46:529_0": "Koñcamanādīti koñcanādaṁ akari. Tassa kira taṁ sallaṁ nābhiyaṁ pavisitvā pihakādīni",
  "atk-s0513a46:529_1": "sañcuṇṇetvā antāni chinditvā piṭṭhibhāgaṁ pharasunā padālentaṁ viya uggantvā ākāse",
  "atk-s0513a46:529_2": "pakkhandi. Bhinnarajatakumbhato rajanaṁ viya pahāramukhena lohitaṁ pagghari, balavavedanā",
  "atk-s0513a46:529_3": "uppajji. So vedanaṁ adhivāsetuṁ asakkonto vedanāppatto sakalapabbataṁ ekaninnādaṁ",
  "atk-s0513a46:529_4": "karonto tikkhattuṁ mahantaṁ koñcanādaṁ nadi. Sabbe cāti tepi sabbe aṭṭhasahassanāgā",
  "atk-s0513a46:529_5": "taṁ saddaṁ sutvā maraṇabhayabhītā ghorarūpaṁ ninnaduṁ anuravaṁ kariṁsu. Raṇaṁ karontāti",
  "atk-s0513a46:529_6": "tena saddena gantvā chaddantavāraṇaṁ vedanāppattaṁ disvā “paccāmittaṁ gaṇhissāmā”ti",
  "atk-s0513a46:529_7": "tiṇañca kaṭṭhañca cuṇṇavicuṇṇaṁ karontā samantā dhāviṁsu.",
  "atk-s0513a46:530_0": "Vadhissametanti “bhikkhave, so chaddantavāraṇo disā pakkantesu nāgesu subhaddāya",
  "atk-s0513a46:530_1": "kareṇuyā passe ṭhatvā sandhāretvā samassāsayamānāya vedanaṁ adhivāsetvā kaṇḍassa",
  "atk-s0513a46:530_2": "āgataṭṭhānaṁ sallakkhento ‘sace idaṁ puratthimadisādīhi āgataṁ abhavissa, kumbhādīhi",
  "atk-s0513a46:530_3": "pavisitvā pacchimakāyīdīhi nikkhamissa, idaṁ pana nābhiyā pavisitvā ākāsaṁ pakkhandi,",
  "atk-s0513a46:530_4": "tasmā pathaviyaṁ ṭhitena vissaṭṭhaṁ bhavissatī’ti upadhāretvā ṭhitaṭṭhānaṁ upaparikkhitukāmo",
  "atk-s0513a46:530_5": "“ko jānāti, kiṁ bhavissati, subhaddaṁ apanetuṁ vaṭṭatī”ti cintetvā “bhadde, aṭṭhasahassanāgā",
  "atk-s0513a46:530_6": "mama paccāmittaṁ pariyesantā disā pakkhandā, tvaṁ idha kiṁ karosī”ti vatvā, “deva,",
  "atk-s0513a46:530_7": "ahaṁ tumhe sandhāretvā samassāsentī ṭhitā, khamatha me”ti tikkhattuṁ padakkhiṇaṁ",
  "atk-s0513a46:530_8": "katvā catūsu ṭhānesu vanditvā tāya ākāsaṁ pakkhandāya nāgarājā bhūmiṁ pādanakhena",
  "atk-s0513a46:530_9": "pahari, padaraṁ uppatitvā gataṁ. So chiddena olokento sonuttaraṁ disvā “vadhissāmi",
  "atk-s0513a46:530_10": "na”nti cittaṁ uppādetvā rajatadāmavaṇṇasoṇḍaṁ pavesetvā parāmasanto buddhānaṁ isīnaṁ",
  "atk-s0513a46:530_11": "dhajaṁ kāsāvaṁ addakkhi. Luddo kāsāvaṁ mahāsattassa hatthe ṭhapesi. So taṁ ukkhipitvā",
  "atk-s0513a46:530_12": "purato ṭhapesi. Athassa tena tathārūpenapi dukkhena phuṭṭhassa “arahaddhajo nāma",
  "atk-s0513a46:530_13": "sabbhi paṇḍitehi avajjharūpo, aññadatthu sakkātabbo garukātabboyevā”ti ayaṁ saññā udapādi.",
  "atk-s0513a46:531": "So tena saddhiṁ sallapanto gāthādvayamāha –",
  "atk-s0513a46:532": "122.",
  "atk-s0513a46:533": "“Anikkasāvo kāsāvaṁ, yo vatthaṁ paridahissati;",
  "atk-s0513a46:534": "Apeto damasaccena, na so kāsāvamarahati.",
  "atk-s0513a46:535": "123.",
  "atk-s0513a46:536": "“Yo ca vantakasāvassa, sīlesu susamāhito;",
  "atk-s0513a46:537": "Upeto damasaccena, sa ve kāsāvamarahatī”ti.",
  "atk-s0513a46:538_0": "Tassattho – samma luddaputta yo puriso rāgādīhi kasāvehi anikkasāvo indriyadamena",
  "atk-s0513a46:538_1": "ceva vacīsaccena ca apeto anupagato tehi guṇehi kasāvarasapītaṁ kāsāvavatthaṁ paridahati,",
  "atk-s0513a46:538_2": "so taṁ kāsāvaṁ nārahati, nānucchaviko so tassa vatthassa. Yo pana tesaṁ kasāvānaṁ",
  "atk-s0513a46:538_3": "vantattā vantakasāvo assa sīlesu susamāhito supatiṭṭhito paripuṇṇasīlācāro, so taṁ",
  "atk-s0513a46:538_4": "kāsāvaṁ arahati nāmāti.",
  "atk-s0513a46:539": "Evaṁ vatvā mahāsatto tasmiṁ cittaṁ nibbāpetvā “samma kimatthaṁ tvaṁ maṁ vijjhasi, kiṁ attano atthāya, udāhu aññena payojitosī”ti pucchi. Tamatthaṁ āvīkaronto satthā āha –",
  "atk-s0513a46:540": "124.",
  "atk-s0513a46:541": "“Samappito puthusallena nāgo, aduṭṭhacitto luddakamajjhabhāsi;",
  "atk-s0513a46:542": "Kimatthayaṁ kissa vā samma hetu, mamaṁ vadhī kassa vāyaṁ payogo”ti.",
  "atk-s0513a46:543_0": "Tattha kimatthayanti āyatiṁ kiṁ patthento. Kissa vāti kissa hetu kena kāraṇena, kiṁ",
  "atk-s0513a46:543_1": "nāma tava mayā saddhiṁ veranti adhippāyo. Kassa vāti kassa vā aññassa ayaṁ payogo,",
  "atk-s0513a46:543_2": "kena payojito maṁ avadhīti attho.",
  "atk-s0513a46:544": "Athassa ācikkhanto luddo gāthamāha –",
  "atk-s0513a46:545": "125.",
  "atk-s0513a46:546": "“Kāsissa rañño mahesī bhadante, sā pūjitā rājakule subhaddā;",
  "atk-s0513a46:547": "Taṁ addasā sā ca mamaṁ asaṁsi, dantehi atthoti ca maṁ avocā”ti.",
  "atk-s0513a46:548_0": "Tattha pūjitāti aggamahesiṭṭhāne ṭhapetvā pūjitā. Addasāti sā kira taṁ supinante",
  "atk-s0513a46:548_1": "addasa. Asaṁsīti sā ca mama sakkāraṁ kāretvā “himavantapadese evarūpo nāma nāgo asukasmiṁ",
  "atk-s0513a46:548_2": "nāma ṭhāne vasatī”ti mamaṁ ācikkhi. Dantehīti tassa nāgassa chabbaṇṇaraṁsisamujjalā",
  "atk-s0513a46:548_3": "dantā, tehi mama attho, piḷandhanaṁ kāretukāmāmhi, te me āharāti maṁ avocāti.",
  "atk-s0513a46:549": "Taṁ sutvā “idaṁ cūḷasubhaddāya kamma”nti ñatvā mahāsatto vedanaṁ adhivāsetvā “tassā mama dantehi attho natthi, maṁ māretukāmatāya pana pahiṇī”ti dīpento gāthādvayamāha –",
  "atk-s0513a46:550": "126.",
  "atk-s0513a46:551": "“Bahū hime dantayugā uḷārā, ye me pitūnañca pitāmahānaṁ;",
  "atk-s0513a46:552": "Jānāti sā kodhanā rājaputtī, vadhatthikā veramakāsi bālā.",
  "atk-s0513a46:553": "127.",
  "atk-s0513a46:554": "“Uṭṭhehi tvaṁ ludda kharaṁ gahetvā, dante ime chinda purā marāmi;",
  "atk-s0513a46:555": "Vajjāsi taṁ kodhanaṁ rājaputtiṁ, nāgo hato handa imassa dantā”ti.",
  "atk-s0513a46:556_0": "Tattha imeti tassa kira pitu pitāmahānaṁ dantā mā vinassantūti guhāyaṁ sannicitā,",
  "atk-s0513a46:556_1": "te sandhāya evamāha. Jānātīti bahūnaṁ vāraṇānaṁ idha sannicihe dante jānāti. Vadhatthikāti",
  "atk-s0513a46:556_2": "kevalaṁ pana sā maṁ māretukāmā appamattakaṁ dosaṁ hadaye ṭhapetvā attano veraṁ akāsi,",
  "atk-s0513a46:556_3": "evarūpena pharusakammena matthakaṁ pāpesi. Kharanti kakacaṁ. Purā marāmīti yāva na",
  "atk-s0513a46:556_4": "marāmi. Vajjasīti vadeyyāsi. Handa imassa dantāti hato so mayā nāgo, manoratho te",
  "atk-s0513a46:556_5": "matthakappatto, gaṇha, ime tassa dantāti.",
  "atk-s0513a46:557_0": "So tassa vacanaṁ sutvā nisīdanaṭṭhānā vuṭṭhāya kakacaṁ ādāya “dante chindissāmī”ti",
  "atk-s0513a46:557_1": "tassa santikaṁ upagato. So pana ubbedhato aṭṭhāsītihattho rajatapabbato viya ṭhito,",
  "atk-s0513a46:557_2": "tenassa so dantaṭṭhānaṁ na pāpuṇi. Atha mahāsatto kāyaṁ upanāmento heṭṭhāsīsako nipajji.",
  "atk-s0513a46:557_3": "Tadā nesādo mahāsattassa rajatadāmasadisaṁ soṇḍaṁ maddanto abhiruhitvā kelāsakūṭe",
  "atk-s0513a46:557_4": "viya kumbhe ṭhatvā mukhakoṭimaṁsaṁ dhanukena paharitvā anto pakkhipitvā kumbhato",
  "atk-s0513a46:557_5": "oruyha kakacaṁ antomukhe pavesesi, ubhohi hatthehi daḷhaṁ aparāparaṁ kaḍḍhi. Mahāsattassa",
  "atk-s0513a46:557_6": "balavavedanā uppajji, mukhaṁ lohitena pūri. Nesādo ito cito ca sañcārento kakacena",
  "atk-s0513a46:557_7": "chindituṁ nāsakkhi. Atha naṁ mahāsatto mukhato lohitaṁ chaḍḍetvā vedanaṁ adhivāsetvā",
  "atk-s0513a46:557_8": "“kiṁ samma chindituṁ na sakkosī”ti pucchi. “Āma, sāmī”ti. Mahāsatto satiṁ paccupaṭṭhapetvā",
  "atk-s0513a46:557_9": "“tena hi samma mama soṇḍaṁ ukkhipitvā kakacakoṭiṁ gaṇhāpehi, mama sayaṁ soṇḍaṁ ukkhipituṁ",
  "atk-s0513a46:557_10": "balaṁ natthī”ti āha. Nesādo tathā akāsi.",
  "atk-s0513a46:558_0": "Mahāsatto soṇḍāya kakacaṁ gahetvā aparāparaṁ cāresi, dantā kaḷīrā viya chijjiṁsu.",
  "atk-s0513a46:558_1": "Atha naṁ te āharāpetvā gaṇhitvā “samma luddaputta ahaṁ ime dante tuyhaṁ dadamāno",
  "atk-s0513a46:558_2": "neva ‘mayhaṁ appiyā’ti dammi, na sakkattamārattabrahmattāni patthento, imehi pana",
  "atk-s0513a46:558_3": "me dantehi sataguṇena sahassaguṇena satasahassaguṇena sabbaññutaññāṇadantāva piyatarā,",
  "atk-s0513a46:558_4": "sabbaññutaññāṇappaṭivedhāya me idaṁ puññaṁ paccayo hotū”ti dante datvā “samma idaṁ",
  "atk-s0513a46:558_5": "ṭhānaṁ kittakena kālena āgatosī”ti pucchitvā “sattamāsasattadivasādhikehi sattahi",
  "atk-s0513a46:558_6": "saṁvaccharehī”ti vutte – “gaccha imesaṁ dantānaṁ ānubhāvena sattadivasabbhantareyeva",
  "atk-s0513a46:558_7": "bārāṇasiṁ pāpuṇissasī”ti vatvā tassa parittaṁ katvā taṁ uyyojesi. Uyyojetvā ca pana",
  "atk-s0513a46:558_8": "anāgatesuyeva tesu nāgesu subhaddāya ca anāgatāya kālamakāsi. Tamatthaṁ pakāsento satthā āha –",
  "atk-s0513a46:559": "128.",
  "atk-s0513a46:560": "“Uṭṭhāya so luddo kharaṁ gahetvā, chetvāna dantāni gajuttamassa;",
  "atk-s0513a46:561": "Vaggū subhe appaṭime pathabyā, ādāya pakkāmi tato hi khippa”nti.",
  "atk-s0513a46:562": "Tattha vaggūti vilāsavante. Subheti sundare. Appaṭimeti imissaṁ pathaviyaṁ aññehi dantehi asadiseti.",
  "atk-s0513a46:563": "Tasmiṁ pakkante te nāgā paccāmittaṁ adisvā āgamiṁsu. Tamatthaṁ pakāsento satthā āha –",
  "atk-s0513a46:564": "129.",
  "atk-s0513a46:565": "“Bhayaṭṭitā nāgavadhena aṭṭā, ye te nāgā aṭṭha disā vidhāvuṁ;",
  "atk-s0513a46:566": "Adisvāna posaṁ gajapaccamittaṁ, paccāgamuṁ yena so nāgarājā”ti.",
  "atk-s0513a46:567_0": "Tattha bhayaṭṭitāti maraṇabhayena upaddutā. Aṭṭāti dukkhitā. Gajapaccamittanti gajassa",
  "atk-s0513a46:567_1": "paccāmittaṁ. Yena soti yattha visālamālake so nāgarājā kālaṁ katvā kelāsapabbato",
  "atk-s0513a46:567_2": "viya patito, taṁ ṭhānaṁ paccāgamunti attho.",
  "atk-s0513a46:568_0": "Tehi pana saddhiṁ mahāsubhaddāpi āgatā. Te sabbepi aṭṭhasahassanāgā tattha roditvā",
  "atk-s0513a46:568_1": "kanditvā mahāsattassa kulupakānaṁ paccekabuddhānaṁ santikaṁ gantvā, “bhante, tumhākaṁ",
  "atk-s0513a46:568_2": "paccayadāyako visapītena sallena viddho kālakato, sīvathikadassanamassa āgacchathā”ti",
  "atk-s0513a46:568_3": "vadiṁsu. Pañcasatā paccekabuddhāpi ākāsenāgantvā visālamālake otariṁsu. Tasmiṁ khaṇe",
  "atk-s0513a46:568_4": "dve taruṇanāgā nāgarañño sarīraṁ dantehi ukkhipitvā paccekabuddhe vandāpetvā citakaṁ",
  "atk-s0513a46:568_5": "āropetvā jhāpayiṁsu. Paccekabuddhā sabbarattiṁ āḷāhane dhammasajjhāyamakaṁsu. Aṭṭhasahassanāgā",
  "atk-s0513a46:568_6": "āḷāhanaṁ nibbāpetvā vanditvā nhatvā mahāsubhaddaṁ purato katvā attano vasanaṭṭhānaṁ",
  "atk-s0513a46:568_7": "agamaṁsu. Tamatthaṁ pakāsento satthā āha –",
  "atk-s0513a46:569": "130.",
  "atk-s0513a46:570": "“Te tattha kanditvā roditvāna nāgā, sīse sake paṁsukaṁ okiritvā;",
  "atk-s0513a46:571": "Agamaṁsu te sabbe sakaṁ niketaṁ, purakkhatvā mahesiṁ sabbabhadda”nti.",
  "atk-s0513a46:572": "Tattha paṁsukanti āḷāhanapaṁsukaṁ.",
  "atk-s0513a46:573": "Sonuttaropi appatteyeva sattame divase dante ādāya bārāṇasiṁ sampāpuṇi. Tamatthaṁ pakāsento satthā āha –",
  "atk-s0513a46:574": "131.",
  "atk-s0513a46:575": "“Ādāya dantāni gajuttamassa, vaggū subhe appaṭime pathabyā;",
  "atk-s0513a46:576": "Suvaṇṇarājīhi samantamodare, so luddako kāsipuraṁ upāgami;",
  "atk-s0513a46:577": "Upanesi so rājakaññāya dante, nāgo hato handa imassa dantā”ti.",
  "atk-s0513a46:578_0": "Tattha suvaṇṇarājīhīti suvaṇṇarājiraṁsīhi. Samantamodareti samantato obhāsante sakalavanasaṇḍaṁ",
  "atk-s0513a46:578_1": "suvaṇṇavaṇṇaṁ viya karonte. Upanesīti ahaṁ chaddantavāraṇassa chabbaṇṇaraṁsivissajjane",
  "atk-s0513a46:578_2": "yamakadante ādāya āgacchāmi, nagaraṁ alaṅkārāpethāti deviyā sāsanaṁ pesetvā tāya",
  "atk-s0513a46:578_3": "rañño ārocāpetvā devanagaraṁ viya nagare alaṅkārāpite sonuttaropi nagaraṁ pavisitvā",
  "atk-s0513a46:578_4": "pāsādaṁ āruhitvā dante upanesi, upanetvā ca pana, “ayye, yassa kira tumhe appamattakaṁ",
  "atk-s0513a46:578_5": "dosaṁ hadaye karittha, so nāgo mayā hato mato, ‘matabhāvaṁ me āroceyyāsī’ti āha,",
  "atk-s0513a46:578_6": "tassa matabhāvaṁ tumhe jānātha, gaṇhatha, ime tassa dantā”ti dante adāsi.",
  "atk-s0513a46:579_0": "Sā mahāsattassa chabbaṇṇaraṁsivicittadante maṇitālavaṇṭena gahetvā ūrūsu ṭhapetvā",
  "atk-s0513a46:579_1": "purimabhave attano pirasāmikassa dante olokentī “evarūpaṁ sobhaggappattaṁ vāraṇaṁ",
  "atk-s0513a46:579_2": "visapītena sallena jīvitakkhayaṁ pāpetvā ime dante chinditvā sonuttaro āgato”ti mahāsattaṁ",
  "atk-s0513a46:579_3": "anussarantī sokaṁ uppādetvā adhivāsetuṁ nāsakkhi. Athassā tattheva hadayaṁ phali,",
  "atk-s0513a46:579_4": "taṁ divasameva kālamakāsi. Tamatthaṁ pakāsento satthā āha –",
  "atk-s0513a46:580": "132.",
  "atk-s0513a46:581": "“Disvāna dantāni gajuttamassa, bhattuppiyassa purimāya jātiyā;",
  "atk-s0513a46:582": "Tattheva tassā hadayaṁ aphāli, teneva sā kālamakāsi bālā”ti.",
  "atk-s0513a46:583": "133.",
  "atk-s0513a46:584": "“Sambodhipatto sa mahānubhāvo, sitaṁ akāsī parisāya majjhe;",
  "atk-s0513a46:585": "Pucchiṁsu bhikkhū suvimuttacittā, nākāraṇe pātukaronti buddhā.",
  "atk-s0513a46:586": "134.",
  "atk-s0513a46:587": "“Yamaddasātha dahariṁ kumāriṁ, kāsāyavatthaṁ anagāriyaṁ carantiṁ;",
  "atk-s0513a46:588": "Sā kho tadā rājakaññā ahosi, ahaṁ tadā nāgarājā ahosiṁ.",
  "atk-s0513a46:589": "135.",
  "atk-s0513a46:590": "“Ādāya dantāni gajuttamassa, vaggū subhe appaṭime pathabyā;",
  "atk-s0513a46:591": "Yo luddako kāsipuraṁ upāgami, so kho tadā devadatto ahosi.",
  "atk-s0513a46:592": "136.",
  "atk-s0513a46:593": "“Anāvasūraṁ cirarattasaṁsitaṁ, uccāvacaṁ caritamidaṁ purāṇaṁ;",
  "atk-s0513a46:594": "Vītaddaro vītasoko visallo, sayaṁ abhiññāya abhāsi buddho.",
  "atk-s0513a46:595": "137.",
  "atk-s0513a46:596": "“Ahaṁ vo tena kālena, ahosiṁ tattha bhikkhavo;",
  "atk-s0513a46:597": "Nāgarājā tadā homi, evaṁ dhāretha jātaka”nti. –",
  "atk-s0513a46:598": "Imā gāthā dasabalassa guṇe vaṇṇentehi dhammasaṅgāhakattherehi ṭhapitā.",
  "atk-s0513a46:599_0": "Tattha sitaṁ akāsīti so sambodhippatto satthā mahānubhāvo alaṅkatadhammasabhāyaṁ",
  "atk-s0513a46:599_1": "alaṅkatadhammāsane parisamajjhe nisinno ekadivasaṁ sitaṁ akāsi. Nākāraṇeti “bhante,",
  "atk-s0513a46:599_2": "buddhā nāma akāraṇe sitaṁ na karonti, tumhehi ca sitaṁ kataṁ, kena nu kho kāraṇena",
  "atk-s0513a46:599_3": "sitaṁ kata”nti mahākhīṇāsavā bhikkhū pucchiṁsu. Yamaddasāthāti evaṁ puṭṭho, āvuso,",
  "atk-s0513a46:599_4": "satthā attano sitakāraṇaṁ ācikkhanto ekaṁ daharabhikkhuniṁ dassetvā evamāha – “bhikkhave,",
  "atk-s0513a46:599_5": "yaṁ ekaṁ daharaṁ yobbanappattaṁ kumāriṁ kāsāyavatthaṁ anagāriyaṁ upetaṁ pabbajitvā",
  "atk-s0513a46:599_6": "imasmiṁ sāsane carantiṁ addasātha passatha, sā tadā ‘visapītena sallena nāgarājaṁ",
  "atk-s0513a46:599_7": "vijjhitvā vadhehī”’ti sonuttarassa pesetā rājakaññā ahosi. Tena gantvā jīvitakkhayaṁ",
  "atk-s0513a46:599_8": "pāpito ahaṁ tadā so nāgarājā ahosinti attho. Devadattoti, bhikkhave, idāni devadatto",
  "atk-s0513a46:599_9": "tadā so luddako ahosi.",
  "atk-s0513a46:600_0": "Anāvasūranti na avasūraṁ, anatthaṅgatasūriyanti attho. Cirarattasaṁsitanti ito ciraratte",
  "atk-s0513a46:600_1": "anekavassakoṭimatthake saṁsitaṁ saṁsaritaṁ anuciṇṇaṁ. Idaṁ vuttaṁ hoti – āvuso, ito",
  "atk-s0513a46:600_2": "anekavassakoṭimatthake saṁsaritampi pubbaṇhe kataṁ taṁ divasameva sāyanhe saranto",
  "atk-s0513a46:600_3": "viya attano caritavasena uccattā tāya rājadhītāya ca sonuttarassa ca caritavasena",
  "atk-s0513a46:600_4": "nīcattā uccānīcaṁ caritaṁ idaṁ purāṇaṁ rāgādīnaṁ darānaṁ vigatatāya vītaddaro, ñātidhanasokādīnaṁ",
  "atk-s0513a46:600_5": "abhāvena vītasoko, rāgasallādīnaṁ vigatattā visallo attanāva jānitvā buddho abhāsīti.",
  "atk-s0513a46:600_6": "Ahaṁ voti ettha voti nipātamattaṁ, bhikkhave, ahaṁ tena kālena tattha chaddantadahe",
  "atk-s0513a46:600_7": "ahosinti attho. Nāgarājāti honto ca pana na añño koci tadā homi, atha kho nāgarājā",
  "atk-s0513a46:600_8": "homīti attho. Evaṁ cārethāti tumhe taṁ jātakaṁ evaṁ dhāretha uggaṇhātha pariyāpuṇāthāti.",
  "atk-s0513a46:601": "Imañca pana dhammadesanaṁ sutvā bahū sotāpannādayo ahesuṁ. Sā pana bhikkhunī pacchā vipassitvā arahattaṁ pattāti.",
  "atk-s0513a46:602": "Chaddantajātakavaṇṇanā catutthā.",
  "atk-s0513a46:604": "[515] 5. Sambhavajātakavaṇṇanā",
  "atk-s0513a46:605": "Rajjañcapaṭipannāsmāti idaṁ satthā jetavane viharanto paññāpāramiṁ ārabbha kathesi. Paccuppannavatthu mahāumaṅgajātake āvi bhavissati.",
  "atk-s0513a46:606_0": "Atīte pana kururaṭṭhe indapatthanagare dhanañcayakorabyo nāma rājā rajjaṁ kāresi.",
  "atk-s0513a46:606_1": "Tassa sucirato nāma brāhmaṇo purohito atthadhammānusāsako ahosi. Rājā dānādīni puññāni",
  "atk-s0513a46:606_2": "karonto dhammena rajjamanusāsi. So ekadivasaṁ dhammayāgaṁ nāma pañhaṁ abhisaṅkharitvā",
  "atk-s0513a46:606_3": "sucirataṁ nāma brāhmaṇaṁ purohitaṁ āsane nisīdāpetvā sakkāraṁ katvā pañhaṁ pucchanto",
  "atk-s0513a46:606_4": "catasso gāthāyo abhāsi –",
  "atk-s0513a46:607": "138.",
  "atk-s0513a46:608": "“Rajjañca paṭipannāsma, ādhipaccaṁ sucīrata;",
  "atk-s0513a46:609": "Mahattaṁ pattumicchāmi, vijetuṁ pathaviṁ imaṁ.",
  "atk-s0513a46:610": "139.",
  "atk-s0513a46:611": "“Dhammena no adhammena, adhammo me na ruccati;",
  "atk-s0513a46:612": "Kiccova dhammo carito, rañño hoti sucīrata.",
  "atk-s0513a46:613": "140.",
  "atk-s0513a46:614": "“Idha cevāninditā yena, pecca yena aninditā;",
  "atk-s0513a46:615": "Yasaṁ devamanussesu, yena pappomu brāhmaṇa.",
  "atk-s0513a46:616": "141.",
  "atk-s0513a46:617": "“Yohaṁ atthañca dhammañca, kattumicchāmi brāhmaṇa;",
  "atk-s0513a46:618": "Taṁ tvaṁ atthañca dhammañca, brāhmaṇakkhāhi pucchito”ti.",
  "atk-s0513a46:619_0": "Tattha rajjanti, ācariya, mayaṁ imasmiṁ sattayojanike indapatthanagare rajjañca,",
  "atk-s0513a46:619_1": "tiyojanasatike kururaṭṭhe issarabhāvasaṅkhātaṁ ādhipaccañca. Paṭipannāsmāti adhigatā",
  "atk-s0513a46:619_2": "bhavāma. Mahattanti idāni mahantabhāvaṁ. Pattumicchāmi vijetunti imaṁ pathaviṁ dhammena",
  "atk-s0513a46:619_3": "abhibhavituṁ ajjhottharituṁ icchāmi. Kiccovāti avasesajanehi rañño carito dhammo",
  "atk-s0513a46:619_4": "kicco karaṇīyataro. Rājānuvattako hi loko, so tasmiṁ dhammike sabbopi dhammiko hoti.",
  "atk-s0513a46:619_5": "Tasmā esa dhammo nāma raññova kiccoti.",
  "atk-s0513a46:620_0": "Idha cevāninditāti yena mayaṁ idhaloke paraloke ca aninditā. Yena pappomūti yena",
  "atk-s0513a46:620_1": "mayaṁ nirayādīsu anibbattitvā devesu ca manussesu ca yasaṁ issariyaṁ sobhaggaṁ pāpuṇeyyāma,",
  "atk-s0513a46:620_2": "taṁ no kāraṇaṁ kathehīti. Yohanti, brāhmaṇa, yo ahaṁ phalavipākasaṅkhātaṁ atthañca",
  "atk-s0513a46:620_3": "tassa atthassa hetubhūtaṁ dhammañca kattuṁ samādāya vattituṁ uppādetuñca icchāmi.",
  "atk-s0513a46:620_4": "Taṁ tvanti tassa mayhaṁ tvaṁ sukheneva nibbānagāmimaggaṁ āruyha apaṭisandhikabhāvaṁ",
  "atk-s0513a46:620_5": "patthentassa taṁ atthañca dhammañca pucchito akkhāhi, pākaṭaṁ katvā kathehīti brāhmaṇaṁ",
  "atk-s0513a46:620_6": "dhammayāgapañhaṁ pucchi.",
  "atk-s0513a46:621_0": "Ayaṁ pana pañho gambhīro buddhavisayo, sabbaññubuddhameva taṁ pucchituṁ yuttaṁ, tasmiṁ",
  "atk-s0513a46:621_1": "asati sabbaññutaññāṇapariyesakaṁ bodhisattanti. Sucirato pana attano abodhisattatāya",
  "atk-s0513a46:621_2": "pañhaṁ kathetuṁ nāsakkhi, asakkonto ca paṇḍitamānaṁ akatvā attano asamatthabhāvaṁ",
  "atk-s0513a46:621_3": "kathento gāthamāha –",
  "atk-s0513a46:622": "142.",
  "atk-s0513a46:623": "“Nāññatra vidhurā rāja, etadakkhātumarahati;",
  "atk-s0513a46:624": "Yaṁ tvaṁ atthañca dhammañca, kattumicchasi khattiyā”ti.",
  "atk-s0513a46:625_0": "Tassattho – avisayo esa, mahārāja, pañho mādisānaṁ. Ahañhi nevassa ādiṁ, na pariyosānaṁ",
  "atk-s0513a46:625_1": "passāmi, andhakāraṁ paviṭṭho viya homi. Bārāṇasirañño pana purohito vidhuro nāma",
  "atk-s0513a46:625_2": "brāhmaṇo atthi, so etaṁ ācikkheyya, taṁ ṭhapetvā yaṁ tvaṁ atthañca dhammañca kattumicchasi,",
  "atk-s0513a46:625_3": "etaṁ akkhātuṁ na añño arahatīti.",
  "atk-s0513a46:626": "Rājā tassa vacanaṁ sutvā “tena hi, brāhmaṇa, khippaṁ tassa santikaṁ gacchāhī”ti paṇṇākāraṁ datvā taṁ pesetukāmo hutvā gāthamāha –",
  "atk-s0513a46:627": "143.",
  "atk-s0513a46:628": "“Ehi kho pahito gaccha, vidhurassa upantikaṁ;",
  "atk-s0513a46:629": "Nikkhañcimaṁ suvaṇṇassa, haraṁ gaccha sucīrata;",
  "atk-s0513a46:630": "Abhihāraṁ imaṁ dajjā, atthadhammānusiṭṭhiyā”ti.",
  "atk-s0513a46:631_0": "Tattha upantikanti santikaṁ. Nikkhanti pañcasuvaṇṇo eko nikkho. Ayaṁ pana rattasuvaṇṇassa",
  "atk-s0513a46:631_1": "nikkhasahassaṁ datvā evamāha. Imaṁ dajjāti tena imasmiṁ dhammayāgapañhe kathite tassa",
  "atk-s0513a46:631_2": "atthadhammānusiṭṭhiyā abhihārapūjaṁ karonto imaṁ nikkhasahassaṁ dadeyyāsīti.",
  "atk-s0513a46:632_0": "Evañca pana vatvā pañhavissajjanassa likhanatthāya satasahassagghanakaṁ suvaṇṇapaṭṭañca",
  "atk-s0513a46:632_1": "gamanatthāya yānaṁ, parivāratthāya balakāyaṁ, tañca paṇṇākāraṁ datvā taṅkhaṇaññeva",
  "atk-s0513a46:632_2": "uyyojesi. So pana indapatthanagarā nikkhamitvā ujukameva bārāṇasiṁ agantvā yattha",
  "atk-s0513a46:632_3": "yattha paṇḍitā vasanti, sabbāni tāni ṭhānāni upasaṅkamitvā sakalajambudīpe pañhassa",
  "atk-s0513a46:632_4": "vissajjetāraṁ alabhitvā anupubbena bārāṇasiṁ patvā ekasmiṁ ṭhāne nivāsaṁ gahetvā",
  "atk-s0513a46:632_5": "katipayehi janehi saddhiṁ pātarāsabhuñjanavelāya vidhurassa nivesanaṁ gantvā āgatabhāvaṁ",
  "atk-s0513a46:632_6": "ārocāpetvā tena pakkosāpito taṁ sake ghare bhuñjamānaṁ addasa. Tamatthaṁ āvikaronto",
  "atk-s0513a46:632_7": "satthā sattamaṁ gāthamāha –",
  "atk-s0513a46:633": "144.",
  "atk-s0513a46:634": "“Svādhippāgā bhāradvājo, vidhurassa upantikaṁ;",
  "atk-s0513a46:635": "Tamaddasa mahābrahmā, asamānaṁ sake ghare”ti.",
  "atk-s0513a46:636": "Tattha svādhippāgāti so bhāradvājagotto sucirato adhippāgā, gatoti attho. Mahābrahmāti mahābrāhmaṇo. Asamānanti bhuñjamānaṁ.",
  "atk-s0513a46:637_0": "So pana tassa bālasahāyako ekācariyakule uggahitasippo, tasmā tena saddhiṁ ekato",
  "atk-s0513a46:637_1": "bhuñjitvā bhattakiccapariyosāne sukhanisinno “samma kimatthaṁ āgatosī”ti puṭṭho āgamanakāraṇaṁ",
  "atk-s0513a46:637_2": "ācikkhanto aṭṭhamaṁ gāthamāha –",
  "atk-s0513a46:638": "145.",
  "atk-s0513a46:639": "“Raññohaṁ pahito dūto, korabyassa yasassino;",
  "atk-s0513a46:640": "‘Atthaṁ dhammañca pucchesi’, iccabravi yudhiṭṭhilo;",
  "atk-s0513a46:641": "Taṁ tvaṁ atthañca dhammañca, vidhurakkhāhi pucchito”ti.",
  "atk-s0513a46:642_0": "Tattha raññohanti ahaṁ rañño korabyassa yasassino dūto. Pahitoti tena pesito idhāgamiṁ.",
  "atk-s0513a46:642_1": "Pucchesīti so yudhiṭṭhilagotto dhanañcayarājā maṁ dhammayāgapañhaṁ nāma pucchi, ahaṁ",
  "atk-s0513a46:642_2": "kathetuṁ asakkonto “tvaṁ sakkhissasī”ti ñatvā tassa ārocesiṁ, so ca paṇṇākāraṁ datvā",
  "atk-s0513a46:642_3": "pañhapucchanatthāya maṁ tava santikaṁ pesento “vidhurassa santikaṁ gantvā imassa",
  "atk-s0513a46:642_4": "pañhassa atthañca pāḷidhammañca puccheyyāsī”ti abravi. “Taṁ tvaṁ idāni mayā pucchito akkhāhī”ti.",
  "atk-s0513a46:643": "Tadā pana so brāhmaṇo “mahājanassa cittaṁ gaṇhissāmī”ti gaṅgaṁ pidahanto viya vinicchayaṁ vicāreti. Tassa pañhavissajjane okāso natthi. So tamatthaṁ ācikkhanto navamaṁ gāthamāha –",
  "atk-s0513a46:644": "146.",
  "atk-s0513a46:645": "“Gaṅgaṁ me pidahissanti, na taṁ sakkomi brāhmaṇa;",
  "atk-s0513a46:646": "Apidhetuṁ mahāsindhuṁ, taṁ kathaṁ so bhavissati;",
  "atk-s0513a46:647": "Na te sakkomi akkhātuṁ, atthaṁ dhammañca pucchito”ti.",
  "atk-s0513a46:648_0": "Tassattho – brāhmaṇa, mayhaṁ “mahājanassa nānācittagatisaṅkhātaṁ gaṅgaṁ pidahissa”nti",
  "atk-s0513a46:648_1": "byāpāro uppanno, tamahaṁ mahāsindhuṁ apidhetuṁ na sakkomi, tasmā kathaṁ so okāso",
  "atk-s0513a46:648_2": "bhavissati, yasmā te ahaṁ pañhaṁ vissajjeyyaṁ. Iti cittekaggatañceva okāsañca alabhanto",
  "atk-s0513a46:648_3": "na te sakkomi akkhātuṁ atthaṁ dhammañca pucchitoti.",
  "atk-s0513a46:649": "Evañca pana vatvā “putto me paṇḍito mayā ñāṇavantataro, so te byākarissati, tassa santikaṁ gacchāhī”ti vatvā dasamaṁ gāthamāha –",
  "atk-s0513a46:650": "147.",
  "atk-s0513a46:651": "“Bhadrakāro ca me putto, oraso mama atrajo;",
  "atk-s0513a46:652": "Taṁ tvaṁ atthañca dhammañca, gantvā pucchassu brāhmaṇā”ti.",
  "atk-s0513a46:653": "Tattha orasoti ure saṁvaḍḍho. Atrajoti attanā jātoti.",
  "atk-s0513a46:654": "Taṁ sutvā sucirato vidhurassa gharā nikkhamitvā bhadrakārassa bhuttapātarāsassa attano parisamajjhe nisinnakāle nivesanaṁ agamāsi. Tamatthaṁ pakāsento satthā ekādasamaṁ gāthamāha –",
  "atk-s0513a46:655": "148.",
  "atk-s0513a46:656": "“Svādhippāgā bhāradvājo, bhadrakārassupantikaṁ;",
  "atk-s0513a46:657": "Tamaddasa mahābrahmā, nisinnaṁ samhi vesmanī”ti.",
  "atk-s0513a46:658": "Tattha vesmanīti ghare.",
  "atk-s0513a46:659": "So tattha gantvā bhadrakāramāṇavena katāsanābhihārasakkāro nisīditvā āgamanakāraṇaṁ puṭṭho dvādasamaṁ gāthamāha –",
  "atk-s0513a46:660": "149.",
  "atk-s0513a46:661": "“Raññohaṁ pahito dūto, korabyassa yasassino;",
  "atk-s0513a46:662": "‘Atthaṁ dhammañca pucchesi’, iccabravi yudhiṭṭhilo;",
  "atk-s0513a46:663": "Taṁ tvaṁ atthañca dhammañca, bhadrakāra pabrūhi me”ti.",
  "atk-s0513a46:664_0": "Atha naṁ bhadrakāro, “tāta, ahaṁ imesu divasesu paradārikakamme abhiniviṭṭho, cittaṁ",
  "atk-s0513a46:664_1": "me byākulaṁ, tena tyāhaṁ vissajjetuṁ na sakkhissāmi, mayhaṁ pana kaniṭṭho sañcayakumāro",
  "atk-s0513a46:664_2": "nāma mayā ativiya ñāṇavantataro, taṁ puccha, so te pañhaṁ vissajjessatī”ti tassa",
  "atk-s0513a46:664_3": "santikaṁ pesento dve gāthā abhāsi –",
  "atk-s0513a46:665": "150.",
  "atk-s0513a46:666": "“Maṁsakājaṁ avahāya, godhaṁ anupatāmahaṁ;",
  "atk-s0513a46:667": "Na te sakkomi akkhātuṁ, atthaṁ dhammañca pucchito.",
  "atk-s0513a46:668": "151.",
  "atk-s0513a46:669": "“Sañcayo nāma me bhātā, kaniṭṭho me sucīrata;",
  "atk-s0513a46:670": "Taṁ tvaṁ atthañca dhammañca, gantvā pucchassu brāhmaṇā”ti.",
  "atk-s0513a46:671_0": "Tattha maṁsakājanti yathā nāma puriso thūlamigamaṁsaṁ kājenādāya gacchanto antarāmagge",
  "atk-s0513a46:671_1": "godhapotakaṁ disvā maṁsakājaṁ chaḍḍetvā taṁ anubandheyya, evameva attano ghare vasavattiniṁ",
  "atk-s0513a46:671_2": "bhariyaṁ chaḍḍetvā parassa rakkhitagopitaṁ itthiṁ anubandhanto homīti dīpento evamāhāti.",
  "atk-s0513a46:672": "So tasmiṁ khaṇe sañcayassa nivesanaṁ gantvā tena katasakkāro āgamanakāraṇaṁ puṭṭho ācikkhi. Tamatthaṁ pakāsento satthā dve gāthā abhāsi –",
  "atk-s0513a46:673": "152.",
  "atk-s0513a46:674": "“Svādhippāgā bhāradvājo, sañcayassa upantikaṁ;",
  "atk-s0513a46:675": "Tamaddasa mahābrahmā, nisinnaṁ samhi vesmani.",
  "atk-s0513a46:676": "153.",
  "atk-s0513a46:677": "“Raññohaṁ pahito dūto, korabyassa yasassino;",
  "atk-s0513a46:678": "‘Atthaṁ dhammañca pucchesi’, iccabravi yudhiṭṭhilo;",
  "atk-s0513a46:679": "Taṁ tvaṁ atthañca dhammañca, sañcayakkhāhi pucchito”ti.",
  "atk-s0513a46:680_0": "Sañcayakumāro pana tadā paradārameva sevati. Athassa so “ahaṁ, tāta, paradāraṁ sevāmi,",
  "atk-s0513a46:680_1": "sevanto ca pana gaṅgaṁ otaritvā paratīraṁ gacchāmi, taṁ maṁ sāyañca pāto ca nadiṁ",
  "atk-s0513a46:680_2": "tarantaṁ maccu gilati nāma, tena cittaṁ me byākulaṁ, na tyāhaṁ ācikkhituṁ sakkhissāmi,",
  "atk-s0513a46:680_3": "kaniṭṭho pana me sambhavakumāro nāma atthi jātiyā sattavassiko, mayā sataguṇena sahassaguṇena",
  "atk-s0513a46:680_4": "satasahassaguṇenādhikañāṇataro, so te ācikkhissati, gaccha taṁ pucchāhī”ti āha. Imamatthaṁ",
  "atk-s0513a46:680_5": "pakāsento satthā dve gāthā abhāsi –",
  "atk-s0513a46:681": "154.",
  "atk-s0513a46:682": "“Sadā maṁ gilate maccu, sāyaṁ pāto sucīrata;",
  "atk-s0513a46:683": "Na te sakkomi akkhātuṁ, atthaṁ dhammañca pucchito.",
  "atk-s0513a46:684": "155.",
  "atk-s0513a46:685": "“Sambhavo nāma me bhātā, kaniṭṭho me sucīrata;",
  "atk-s0513a46:686": "Taṁ tvaṁ atthañca dhammañca, gantvā pucchassu brāhmaṇā”ti.",
  "atk-s0513a46:687": "Taṁ sutvā sucirato “ayaṁ pañho imasmiṁ loke abbhuto bhavissati, imaṁ pañhaṁ vissajjetuṁ samattho nāma natthi maññe”ti cintetvā dve gāthā abhāsi –",
  "atk-s0513a46:688": "156.",
  "atk-s0513a46:689": "“Abbhuto vata bho dhammo, nāyaṁ asmāka ruccati;",
  "atk-s0513a46:690": "Tayo janā pitāputtā, te su paññāya no vidū.",
  "atk-s0513a46:691": "157.",
  "atk-s0513a46:692": "“Na taṁ sakkotha akkhātuṁ, atthaṁ dhammañca pucchitā;",
  "atk-s0513a46:693": "Kathaṁ nu daharo jaññā, atthaṁ dhammañca pucchito”ti.",
  "atk-s0513a46:694_0": "Tattha nāyanti ayaṁ pañhadhammo abbhuto, imaṁ kathetuṁ samatthena nāma na bhavitabbaṁ,",
  "atk-s0513a46:694_1": "tasmā yaṁ tvaṁ “kumāro kathessatī”ti vadati, nāyaṁ asmākaṁ ruccati. Te sūti ettha",
  "atk-s0513a46:694_2": "su-kāro nipātamattaṁ. Pitāti vidhuro paṇḍito, puttā bhadrakāro sañcayo cāti tepi",
  "atk-s0513a46:694_3": "tayo pitāputtā paññāya imaṁ dhammaṁ no vidū, na vijānanti, añño ko jānissatīti attho.",
  "atk-s0513a46:694_4": "Na tanti tumhe tayo janā pucchitā etaṁ akkhātuṁ na sakkotha, daharo sattavassiko",
  "atk-s0513a46:694_5": "kumāro pucchito kathaṁ nu jaññā, kena kāraṇena jānituṁ sakkhissatīti attho.",
  "atk-s0513a46:695_0": "Taṁ sutvā sañcayakumāro, “tāta, sambhavakumāraṁ ‘daharo’ti mā uññāsi, sacepi pañhavissajjanenātthiko,",
  "atk-s0513a46:695_1": "gaccha naṁ pucchā”ti atthadīpanāhi upamāhi kumārassa vaṇṇaṁ pakāsento dvādasa gāthā abhāsi –",
  "atk-s0513a46:696": "158.",
  "atk-s0513a46:697": "“Mā naṁ daharoti uññāsi, apucchitvāna sambhavaṁ;",
  "atk-s0513a46:698": "Pucchitvā sambhavaṁ jaññā, atthaṁ dhammañca brāhmaṇa.",
  "atk-s0513a46:699": "159.",
  "atk-s0513a46:700": "“Yathāpi cando vimalo, gacchaṁ ākāsadhātuyā;",
  "atk-s0513a46:701": "Sabbe tārāgaṇe loke, ābhāya atirocati.",
  "atk-s0513a46:702": "160.",
  "atk-s0513a46:703": "“Evampi daharūpeto, paññāyogena sambhavo;",
  "atk-s0513a46:704": "Mā naṁ daharoti uññāsi, apucchitvāna sambhavaṁ;",
  "atk-s0513a46:705": "Pucchitvā sambhavaṁ jaññā, atthaṁ dhammañca brāhmaṇa.",
  "atk-s0513a46:706": "161.",
  "atk-s0513a46:707": "“Yathāpi rammako māso, gimhānaṁ hoti brāhmaṇa;",
  "atk-s0513a46:708": "Atevaññehi māsehi, dumapupphehi sobhati.",
  "atk-s0513a46:709": "162.",
  "atk-s0513a46:710": "“Evampi daharūpeto, paññāyogena sambhavo;",
  "atk-s0513a46:711": "Mā naṁ daharoti uññāsi, apucchitvāna sambhavaṁ;",
  "atk-s0513a46:712": "Pucchitvā sambhavaṁ jaññā, atthaṁ dhammañca brāhmaṇa.",
  "atk-s0513a46:713": "163.",
  "atk-s0513a46:714": "“Yathāpi himavā brahme, pabbato gandhamādano;",
  "atk-s0513a46:715": "Nānārukkhehi sañchanno, mahābhūtagaṇālayo;",
  "atk-s0513a46:716": "Osadhehi ca dibbehi, disā bhāti pavāti ca.",
  "atk-s0513a46:717": "164.",
  "atk-s0513a46:718": "“Evampi daharūpeto, paññāyogena sambhavo;",
  "atk-s0513a46:719": "Mā naṁ daharoti uññāsi, apucchitvāna sambhavaṁ;",
  "atk-s0513a46:720": "Pucchitvā sambhavaṁ jaññā, atthaṁ dhammañca brāhmaṇa.",
  "atk-s0513a46:721": "165.",
  "atk-s0513a46:722": "“Yathāpi pāvako brahme, accimālī yasassimā;",
  "atk-s0513a46:723": "Jalamāno vane gacche, analo kaṇhavattanī.",
  "atk-s0513a46:724": "166.",
  "atk-s0513a46:725": "“Ghatāsano dhūmaketu, uttamāhevanandaho;",
  "atk-s0513a46:726": "Nisīthe pabbataggasmiṁ, pahūtedho virocati.",
  "atk-s0513a46:727": "167.",
  "atk-s0513a46:728": "“Evampi daharūpeto, paññāyogena sambhavo;",
  "atk-s0513a46:729": "Mā naṁ daharoti uññāsi, apucchitvāna sambhavaṁ;",
  "atk-s0513a46:730": "Pucchitvā sambhavaṁ jaññā, atthaṁ dhammañca brāhmaṇa.",
  "atk-s0513a46:731": "168.",
  "atk-s0513a46:732": "“Javena bhadraṁ jānanti, balibaddañca vāhiye;",
  "atk-s0513a46:733": "Dohena dhenuṁ jānanti, bhāsamānañca paṇḍitaṁ.",
  "atk-s0513a46:734": "169.",
  "atk-s0513a46:735": "“Evampi daharūpeto, paññāyogena sambhavo;",
  "atk-s0513a46:736": "Mā naṁ daharoti uññāsi, apucchitvāna sambhavaṁ;",
  "atk-s0513a46:737": "Pucchitvā sambhavaṁ jaññā, atthaṁ dhammañca brāhmaṇā”ti.",
  "atk-s0513a46:738_0": "Tattha jaññāti jānissasi. Candoti puṇṇacando. Vimaloti abbhādimalavirahito. Evampi",
  "atk-s0513a46:738_1": "daharūpetoti evaṁ sambhavakumāro daharabhāvena upetopi paññāyogena sakalajambudīpatale",
  "atk-s0513a46:738_2": "avasese paṇḍite atikkamitvā virocati. Rammakoti cittamāso. Atevaññehīti ativiya aññehi",
  "atk-s0513a46:738_3": "ekādasahi māsehi. Evanti evaṁ sambhavopi paññāyogena sobhati. Himavāti himapātasamaye",
  "atk-s0513a46:738_4": "himayuttoti himavā, gimhakāle himaṁ vamatīti himavā. Sampattaṁ janaṁ gandhena madayatīti",
  "atk-s0513a46:738_5": "gandhamādano. Mahābhūtagaṇālayoti devagaṇānaṁ nivāso. Disā bhātīti sabbadisā ekobhāsā",
  "atk-s0513a46:738_6": "viya karoti. Pavātīti gandhena sabbadisā vāyati. Evanti evaṁ sambhavopi paññāyogena",
  "atk-s0513a46:738_7": "sabbadisā bhāti ceva pavāti ca.",
  "atk-s0513a46:739_0": "Yasassimāti tejasampattiyā yasassimā. Accimālīti accīhi yutto. Jalamāno vane gaccheti",
  "atk-s0513a46:739_1": "gacchasaṅkhāte mahāvane jalanto carati. Analoti atitto. Gatamaggassa kaṇhabhāvena",
  "atk-s0513a46:739_2": "kaṇhavattanī. Yaññe āhutivasena āhutaṁ ghataṁ asnātīti ghatāsano. Dhūmo ketukiccaṁ",
  "atk-s0513a46:739_3": "assa sādhetīti dhūmaketu. Uttamāhevanandahoti ahevanaṁ vuccati vanasaṇḍo, uttamaṁ",
  "atk-s0513a46:739_4": "vanasaṇḍaṁ dahatīti attho. Nisītheti rattibhāge. Pabbataggasminti pabbatasikhare.",
  "atk-s0513a46:739_5": "Pahūtedhoti pahūtaindhano. Virocatīti sabbadisāsu obhāsati. Evanti evaṁ mama kaniṭṭho",
  "atk-s0513a46:739_6": "sambhavakumāro daharopi paññāyogena virocati. Bhadranti bhadraṁ assājānīyaṁ javasampattiyā",
  "atk-s0513a46:739_7": "jānanti, na sarīrena. Vāhiyeti vahitabbabhāre sati bhāravahatāya “ahaṁ uttamo”ti",
  "atk-s0513a46:739_8": "balibaddaṁ jānanti. Dohenāti dohasampattiyā dhenuṁ “sukhīrā”ti jānanti. Bhāsamānanti",
  "atk-s0513a46:739_9": "ettha “nābhāsamānaṁ jānanti, missaṁ bālehi paṇḍita”nti suttaṁ āharitabbaṁ.",
  "atk-s0513a46:740_0": "Sucirato evaṁ tasmiṁ sambhavaṁ vaṇṇente “pañhaṁ pucchitvā jānissāmī”ti “kahaṁ pana",
  "atk-s0513a46:740_1": "te kumāra kaniṭṭho”ti pucchi. Athassa so sīhapañjaraṁ vivaritvā hatthaṁ pasāretvā",
  "atk-s0513a46:740_2": "“yo esa pāsādadvāre antaravīthiyā kumārakehi saddhiṁ suvaṇṇavaṇṇo kīḷati, ayaṁ mama",
  "atk-s0513a46:740_3": "kaniṭṭho, upasaṅkamitvā taṁ puccha, buddhalīḷāya te pañhaṁ kathessatī”ti āha. Sucirato",
  "atk-s0513a46:740_4": "tassa vacanaṁ sutvā pāsādā oruyha kumārassa santikaṁ agamāsi. Kāya velāyāti? Kumārassa",
  "atk-s0513a46:740_5": "nivatthasāṭakaṁ mocetvā khandhe khipitvā ubhohi hatthehi paṁsuṁ gahetvā ṭhitavelāya.",
  "atk-s0513a46:740_6": "Tamatthaṁ āvikaronto satthā gāthamāha –",
  "atk-s0513a46:741": "170.",
  "atk-s0513a46:742": "“Svādhippāgā bhāradvājo, sambhavassa upantikaṁ;",
  "atk-s0513a46:743": "Tamaddasa mahābrahmā, kīḷamānaṁ bahīpure”ti.",
  "atk-s0513a46:744": "Tattha bahīpureti bahinivesane.",
  "atk-s0513a46:745_0": "Mahāsattopi brāhmaṇaṁ āgantvā purato ṭhitaṁ disvā “tāta, kenatthenāgatosī”ti pucchitvā,",
  "atk-s0513a46:745_1": "“tāta, kumāra ahaṁ jambudīpatale āhiṇḍanto mayā pucchitaṁ pañhaṁ kathetuṁ samatthaṁ",
  "atk-s0513a46:745_2": "alabhitvā tava santikaṁ āgatomhī”ti vutte “sakalajambudīpe kira avinicchito pañho",
  "atk-s0513a46:745_3": "mama santikaṁ āgato, ahaṁ ñāṇena mahallako”ti hirottappaṁ paṭilabhitvā hatthagataṁ",
  "atk-s0513a46:745_4": "paṁsuṁ chaḍḍetvā khandhato sāṭakaṁ ādāya nivāsetvā “puccha, brāhmaṇa, buddhalīḷāya",
  "atk-s0513a46:745_5": "te kathessāmī”ti sabbaññupavāraṇaṁ pavāresi. Tato brāhmaṇo –",
  "atk-s0513a46:746": "171.",
  "atk-s0513a46:747": "“Raññohaṁ pahito dūto, korabyassa yasassino;",
  "atk-s0513a46:748": "‘Atthaṁ dhammañca pucchesi’, iccabravi yudhiṭṭhilo;",
  "atk-s0513a46:749": "Taṁ tvaṁ atthañca dhammañca, sambhavakkhāhi pucchito”ti. –",
  "atk-s0513a46:750": "Gāthāya pañhaṁ pucchi.",
  "atk-s0513a46:751": "Tassa attho sambhavapaṇḍitassa gaganamajjhe puṇṇacando viya pākaṭo ahosi.",
  "atk-s0513a46:752": "Atha naṁ “tena hi suṇohī”ti vatvā dhammayāgapañhaṁ vissajjento gāthamāha –",
  "atk-s0513a46:753": "172.",
  "atk-s0513a46:754": "“Taggha te ahamakkhissaṁ, yathāpi kusalo tathā;",
  "atk-s0513a46:755": "Rājā ca kho taṁ jānāti, yadi kāhati vā na vā”ti.",
  "atk-s0513a46:756_0": "Tassa antaravīthiyaṁ ṭhatvā madhurassarena dhammaṁ desentassa saddo dvādasayojanikaṁ",
  "atk-s0513a46:756_1": "sakalabārāṇasinagaraṁ avatthari. Atha rājā ca uparājādayo ca sabbe sannipatiṁsu.",
  "atk-s0513a46:756_2": "Mahāsatto mahājanassa majjhe dhammadesanaṁ paṭṭhapesi.",
  "atk-s0513a46:757_0": "Tattha tagghāti ekaṁsavacanaṁ. Yathāpi kusaloti yathā atikusalo sabbaññubuddho ācikkhati,",
  "atk-s0513a46:757_1": "tathā te ekaṁseneva ahamakkhissanti attho. Rājā ca kho tanti ahaṁ taṁ pañhaṁ yathā",
  "atk-s0513a46:757_2": "tumhākaṁ rājā jānituṁ sakkoti, tathā kathessāmi. Tato uttari rājā eva taṁ jānāti,",
  "atk-s0513a46:757_3": "yadi karissati vā na vā karissati, karontassa vā akarontassa vā tassevetaṁ bhavissati,",
  "atk-s0513a46:757_4": "mayhaṁ pana doso natthīti dīpeti.",
  "atk-s0513a46:758": "Evaṁ imāya gāthāya pañhakathanaṁ paṭijānitvā idāni dhammayāgapañhaṁ kathento āha –",
  "atk-s0513a46:759": "173.",
  "atk-s0513a46:760": "“Ajja suveti saṁseyya, raññā puṭṭho sucīrata;",
  "atk-s0513a46:761": "Mā katvā avasī rājā, atthe jāte yudhiṭṭhilo.",
  "atk-s0513a46:762": "174.",
  "atk-s0513a46:763": "“Ajjhattaññeva saṁseyya, raññā puṭṭho sucīrata;",
  "atk-s0513a46:764": "Kummaggaṁ na niveseyya, yathā mūḷho acetaso.",
  "atk-s0513a46:765": "175.",
  "atk-s0513a46:766": "“Attānaṁ nātivatteyya, adhammaṁ na samācare;",
  "atk-s0513a46:767": "Atitthe nappatāreyya, anatthe na yuto siyā.",
  "atk-s0513a46:768": "176.",
  "atk-s0513a46:769": "“Yo ca etāni ṭhānāni, kattuṁ jānāti khattiyo;",
  "atk-s0513a46:770": "Sadā so vaḍḍhate rājā, sukkapakkheva candimā.",
  "atk-s0513a46:771": "177.",
  "atk-s0513a46:772": "“Ñātīnañca piyo hoti, mittesu ca virocati;",
  "atk-s0513a46:773": "Kāyassa bhedā sappañño, saggaṁ so upapajjatī”ti.",
  "atk-s0513a46:774_0": "Tattha saṁseyyāti katheyya. Idaṁ vuttaṁ hoti – tāta, sucirata sace tumhākaṁ raññā",
  "atk-s0513a46:774_1": "“ajja dānaṁ dema, sīlaṁ rakkhāma, uposathakammaṁ karomā”ti koci puṭṭho, “mahārāja,",
  "atk-s0513a46:774_2": "ajja tāva pāṇaṁ hanāma, kāme paribhuñjāma, suraṁ pivāma, kusalaṁ pana karissāma suve”ti",
  "atk-s0513a46:774_3": "rañño katheyya, tassa atimahantassapi amaccassa vacanaṁ katvā tumhākaṁ rājā yudhiṭṭhilagotto",
  "atk-s0513a46:774_4": "tathārūpe atthe jāte taṁ divasaṁ pamādena vītināmento mā avasi, tassa vacanaṁ akatvā",
  "atk-s0513a46:774_5": "uppannaṁ kusalacittaṁ aparihāpetvā kusalapaṭisaṁyuttaṁ kammaṁ karotuyeva, idamassa",
  "atk-s0513a46:774_6": "katheyyāsīti. Evaṁ mahāsatto imāya gāthāya –",
  "atk-s0513a46:775": "“Ajjeva kiccamātappaṁ, ko jaññā maraṇaṁ suve”ti. –",
  "atk-s0513a46:776": "Bhaddekarattasuttañceva,",
  "atk-s0513a46:777": "“Appamādo amatapadaṁ, pamādo maccuno pada”nti. –",
  "atk-s0513a46:778": "Appamādovādañca kathesi.",
  "atk-s0513a46:779_0": "Ajjhattaññevāti, tāta, sucirata sambhavapaṇḍito tayā dhammayāgapañhe pucchite kiṁ",
  "atk-s0513a46:779_1": "kathesīti raññā puṭṭho samāno tumhākaṁ rañño ajjhattaññeva saṁseyya, niyakajjhattasaṅkhātaṁ",
  "atk-s0513a46:779_2": "khandhapañcakaṁ hutvā abhāvato aniccanti katheyyāsi. Ettāvatā mahāsatto –",
  "atk-s0513a46:780": "“Sabbe saṅkhārā aniccāti, yadā paññāya passati”. –",
  "atk-s0513a46:781": "“Aniccā vata saṅkhārā, uppādavayadhammino”ti. –",
  "atk-s0513a46:782": "Evaṁ vibhāvitaṁ aniccataṁ kathesīti.",
  "atk-s0513a46:783_0": "Kummagganti, brāhmaṇa, yathā mūḷho acetano andhabālaputhujjano dvāsaṭṭhidiṭṭhigatasaṅkhātaṁ",
  "atk-s0513a46:783_1": "kummaggaṁ sevati, evaṁ tava rājā taṁ kummaggaṁ na seveyya, niyyānikaṁ dasakusalakammapathamaggameva",
  "atk-s0513a46:783_2": "sevatu, evamassa vadeyyāsīti.",
  "atk-s0513a46:784_0": "Attānanti imaṁ sugatiyaṁ ṭhitaṁ attabhāvaṁ nātivatteyya, yena kammena tisso kusalasampattiyo",
  "atk-s0513a46:784_1": "sabbakāmasagge atikkamitvā apāye nibbattanti, taṁ kammaṁ na kareyyāti attho. Adhammanti",
  "atk-s0513a46:784_2": "tividhaduccaritasaṅkhātaṁ adhammaṁ na samācareyya. Atittheti dvāsaṭṭhidiṭṭhisaṅkhāte",
  "atk-s0513a46:784_3": "atitthe nappatāreyya na otāreyya. “Na tāreyyā”tipi pāṭho, attano diṭṭhānugatimāpajjantaṁ",
  "atk-s0513a46:784_4": "janaṁ na otāreyya. Anattheti akāraṇe. Na yutoti yuttapayutto na siyā. Brāhmaṇa, yadi",
  "atk-s0513a46:784_5": "te rājā dhammayāgapañhe vattitukāmo, “imasmiṁ ovāde vattatū”ti tassa katheyyāsīti",
  "atk-s0513a46:784_6": "ayamettha adhippāyo.",
  "atk-s0513a46:785_0": "Sadāti satataṁ. Idaṁ vuttaṁ hoti – “yo khattiyo etāni kāraṇāni kātuṁ jānāti, so rājā",
  "atk-s0513a46:785_1": "sukkapakkhe cando viya sadā vaḍḍhatī”ti. Virocatīti mittāmaccānaṁ majjhe attano sīlācārañāṇādīhi",
  "atk-s0513a46:785_2": "guṇehi sobhati virocatīti.",
  "atk-s0513a46:786_0": "Evaṁ mahāsatto gaganatale candaṁ uṭṭhāpento viya buddhalīḷāya brāhmaṇassa pañhaṁ",
  "atk-s0513a46:786_1": "kathesi. Mahājano nadanto selento apphoṭento sādhukārasahassāni adāsi, celukkhepe",
  "atk-s0513a46:786_2": "ca aṅguliphoṭe ca pavattesi, hatthapiḷandhanādīni khipi. Evaṁ khittadhanaṁ koṭimattaṁ",
  "atk-s0513a46:786_3": "ahosi. Rājāpissa tuṭṭho mahantaṁ yasaṁ adāsi. Suciratopi nikkhasahassena pūjaṁ katvā",
  "atk-s0513a46:786_4": "suvaṇṇapaṭṭe jātihiṅgulakena pañhavissajjanaṁ likhitvā indapatthanagaraṁ gantvā rañño",
  "atk-s0513a46:786_5": "dhammayāgapañhaṁ kathesi. Rājā tasmiṁ dhamme vattitvā saggapuraṁ pūresi.",
  "atk-s0513a46:787_0": "Satthā imaṁ dhammadesanaṁ āharitvā “na, bhikkhave, idāneva, pubbepi tathāgato mahāpaññoyevā”ti",
  "atk-s0513a46:787_1": "vatvā jātakaṁ samodhānesi “tadā dhanañcayarājā ānando ahosi, sucirato anuruddho,",
  "atk-s0513a46:787_2": "vidhuro kassapo, bhadrakāro moggallāno, sañcayamāṇavo sāriputto, sambhavapaṇḍito",
  "atk-s0513a46:787_3": "pana ahameva ahosi”nti.",
  "atk-s0513a46:788": "Sambhavajātakavaṇṇanā pañcamā.",
  "atk-s0513a46:790": "[516] 6. Mahākapijātakavaṇṇanā",
  "atk-s0513a46:791_0": "Bārāṇasyaṁ ahū rājāti idaṁ satthā veḷuvane viharanto devadattassa silāpavijjhanaṁ",
  "atk-s0513a46:791_1": "ārabbha kathesi. Tena hi dhanuggahe payojetvā aparabhāge silāya paviddhāya bhikkhūhi",
  "atk-s0513a46:791_2": "devadattassa avaṇṇe kathite satthā “na, bhikkhave, idāneva, pubbepi devadatto mayhaṁ",
  "atk-s0513a46:791_3": "silaṁ pavijjhiyevā”ti vatvā atītaṁ āhari.",
  "atk-s0513a46:792_0": "Atīte bārāṇasiyaṁ brahmadatte rajjaṁ kārente kāsikagāmake eko kassakabrāhmaṇo khettaṁ",
  "atk-s0513a46:792_1": "kasitvā goṇe vissajjetvā kuddālakammaṁ kātuṁ ārabhi. Goṇā ekasmiṁ gacche paṇṇāni",
  "atk-s0513a46:792_2": "khādantā anukkamena aṭaviṁ pavisitvā palāyiṁsu. So velaṁ sallakkhetvā kuddālaṁ ṭhapetvā",
  "atk-s0513a46:792_3": "goṇe olokento adisvā domanassappatto te pariyesanto antoaṭaviṁ pavisitvā āhiṇḍanto",
  "atk-s0513a46:792_4": "himavantaṁ pāvisi. So tattha disāmūḷho hutvā sattāhaṁ nirāhāro vicaranto ekaṁ tindukarukkhaṁ",
  "atk-s0513a46:792_5": "disvā abhiruyha phalāni khādanto tindukarukkhato parigaḷitvā saṭṭhihatthe narakapapāte",
  "atk-s0513a46:792_6": "pati. Tatrassa dasa divasā vītivattā. Tadā bodhisatto kapiyoniyaṁ nibbattitvā phalāphalāni",
  "atk-s0513a46:792_7": "khādanto taṁ purisaṁ disvā silāya yoggaṁ katvā taṁ purisaṁ uddharitvā silāya matthake",
  "atk-s0513a46:792_8": "nisīdāpetvā evamāha – “bho brāhmaṇa, ahaṁ kilamāmi, muhuttaṁ niddāyissāmi, maṁ rakkhāhī”ti.",
  "atk-s0513a46:792_9": "So tassa niddāyantassa silāya matthakaṁ padālesi. Mahāsatto tassa taṁ kammaṁ ñatvā",
  "atk-s0513a46:792_10": "uppatitvā sākhāya nisīditvā “bho purisa, tvaṁ bhūmiyā gaccha, ahaṁ sākhaggena tuyhaṁ",
  "atk-s0513a46:792_11": "maggaṁ ācikkhanto gamissāmī”ti taṁ purisaṁ araññato nīharitvā magge ṭhapetvā pabbatapādameva",
  "atk-s0513a46:792_12": "pāvisi. So puriso mahāsatte aparajjhitvā kuṭṭhī hutvā diṭṭhadhammeyeva manussapeto ahosi.",
  "atk-s0513a46:793_0": "So satta vassāni dukkhapīḷito vicaranto bārāṇasiyaṁ migājinaṁ nāma uyyānaṁ pavisitvā",
  "atk-s0513a46:793_1": "pākārantare kadalipaṇṇaṁ attharitvā vedanāppatto nipajji. Tadā bārāṇasirājā uyyānaṁ",
  "atk-s0513a46:793_2": "gantvā tattha vicaranto taṁ disvā “kosi tvaṁ, kiṁ vā katvā imaṁ dukkhaṁ patto”ti",
  "atk-s0513a46:793_3": "pucchi. Sopissa sabbaṁ vitthārato ācikkhi. Tamatthaṁ pakāsento satthā āha –",
  "atk-s0513a46:794": "178.",
  "atk-s0513a46:795": "“Bārāṇasyaṁ ahū rājā, kāsīnaṁ raṭṭhavaḍḍhano;",
  "atk-s0513a46:796": "Mittāmaccaparibyūḷho, agamāsi migājinaṁ.",
  "atk-s0513a46:797": "179.",
  "atk-s0513a46:798": "“Tattha brāhmaṇamaddakkhi, setaṁ citraṁ kilāsinaṁ;",
  "atk-s0513a46:799": "Viddhastaṁ koviḷāraṁva, kisaṁ dhamanisanthataṁ.",
  "atk-s0513a46:800": "180.",
  "atk-s0513a46:801": "“Paramakāruññataṁ pattaṁ, disvā kicchagataṁ naraṁ;",
  "atk-s0513a46:802": "Avaca byamhito rājā, yakkhānaṁ katamo nusi.",
  "atk-s0513a46:803": "181.",
  "atk-s0513a46:804": "“Hatthapādā ca te setā, tato setataraṁ siro;",
  "atk-s0513a46:805": "Gattaṁ kammāsavaṇṇaṁ te, kilāsabahulo casi.",
  "atk-s0513a46:806": "182.",
  "atk-s0513a46:807": "“Vaṭṭanāvaḷisaṅkāsā, piṭṭhi te ninnatunnatā;",
  "atk-s0513a46:808": "Kāḷapabbāva te aṅgā, nāññaṁ passāmi edisaṁ.",
  "atk-s0513a46:809": "183.",
  "atk-s0513a46:810": "“Ugghaṭṭapādo tasito, kiso dhamanisanthato;",
  "atk-s0513a46:811": "Chāto ātattarūposi, kutosi kattha gacchati.",
  "atk-s0513a46:812": "184.",
  "atk-s0513a46:813": "“Duddasī appakārosi, dubbaṇṇo bhīmadassano;",
  "atk-s0513a46:814": "Janetti yāpi te mātā, na taṁ iccheyya passituṁ.",
  "atk-s0513a46:815": "185.",
  "atk-s0513a46:816": "“Kiṁ kammamakaraṁ pubbe, kaṁ avajjhaṁ aghātayi;",
  "atk-s0513a46:817": "Kibbisaṁ yaṁ karitvāna, idaṁ dukkhaṁ upāgamī”ti.",
  "atk-s0513a46:818_0": "Tattha bārāṇasyanti bārāṇasiyaṁ. Mittāmaccaparibyūḷhoti mittehi ca daḷhabhattīhi",
  "atk-s0513a46:818_1": "amaccehi ca parivuto. Migājinanti evaṁnāmakaṁ uyyānaṁ. Setanti setakuṭṭhena setaṁ",
  "atk-s0513a46:818_2": "kabarakuṭṭhena vicitraṁ paribhinnena kaṇḍūyanakilāsakuṭṭhena kilāsinaṁ vedanāppattaṁ",
  "atk-s0513a46:818_3": "kadalipaṇṇe nipannaṁ addasa. Viddhastaṁ koviḷāraṁvāti vaṇamukhehi paggharantena maṁsena",
  "atk-s0513a46:818_4": "viddhastaṁ pupphitakoviḷārasadisaṁ. Kisanti ekaccesu padesesu aṭṭhicammamattasarīraṁ",
  "atk-s0513a46:818_5": "sirājālasanthataṁ. Byamhitoti bhīto vimhayamāpanno vā. Yakkhānanti yakkhānaṁ antare",
  "atk-s0513a46:818_6": "tvaṁ katarayakkho nāmāsi. Vaṭṭanāvaḷisaṅkāsāti piṭṭhikaṇṭakaṭṭhāne āvunitvā ṭhapitāvaṭṭanāvaḷisadisā.",
  "atk-s0513a46:818_7": "Aṅgāti kāḷapabbavallisadisāni te aṅgāni. Nāññanti aññaṁ purisaṁ edisaṁ na passāmi.",
  "atk-s0513a46:818_8": "Ugghaṭṭapādoti rajokiṇṇapādo. Ātattarūpoti sukkhasarīro. Duddasīti dukkhena passitabbo.",
  "atk-s0513a46:818_9": "Appakārosīti sarīrappakārarahitosi, dussaṇṭhānosīti attho. Kiṁ kammamakaranti ito",
  "atk-s0513a46:818_10": "pubbe kiṁ kammaṁ akaraṁ, akāsīti attho. Kibbisanti dāruṇakammaṁ.",
  "atk-s0513a46:819": "Tato paraṁ brāhmaṇo āha –",
  "atk-s0513a46:820": "186.",
  "atk-s0513a46:821": "“Taggha te ahamakkhissaṁ, yathāpi kusalo tathā;",
  "atk-s0513a46:822": "Saccavādiñhi lokasmiṁ, pasaṁsantīdha paṇḍitā.",
  "atk-s0513a46:823": "187.",
  "atk-s0513a46:824": "“Eko caraṁ gogaveso, mūḷho accasariṁ vane;",
  "atk-s0513a46:825": "Araññe irīṇe vivane, nānākuñjarasevite.",
  "atk-s0513a46:826": "188.",
  "atk-s0513a46:827": "“Vāḷamigānucarite, vippanaṭṭhosmi kānane;",
  "atk-s0513a46:828": "Acariṁ tattha sattāhaṁ, khuppipāsasamappito.",
  "atk-s0513a46:829": "189.",
  "atk-s0513a46:830": "“Tattha tindukamaddakkhiṁ, visamaṭṭhaṁ bubhukkhito;",
  "atk-s0513a46:831": "Papātamabhilambantaṁ, sampannaphaladhārinaṁ.",
  "atk-s0513a46:832": "190.",
  "atk-s0513a46:833": "“Vātassitāni bhakkhesiṁ, tāni rucciṁsu me bhusaṁ;",
  "atk-s0513a46:834": "Atitto rukkhamārūhiṁ, tattha hessāmi āsito.",
  "atk-s0513a46:835": "191.",
  "atk-s0513a46:836": "“Ekaṁ me bhakkhitaṁ āsi, dutiyaṁ abhipatthitaṁ;",
  "atk-s0513a46:837": "Tato sā bhañjatha sākhā, chinnā pharasunā viya.",
  "atk-s0513a46:838": "192.",
  "atk-s0513a46:839": "“Sohaṁ sahāva sākhāhi, uddhaṁpādo avaṁsiro;",
  "atk-s0513a46:840": "Appatiṭṭhe anālambe, giriduggasmi pāpataṁ.",
  "atk-s0513a46:841": "193.",
  "atk-s0513a46:842": "“Yasmā ca vāri gambhīraṁ, tasmā na samapajjisaṁ;",
  "atk-s0513a46:843": "Tattha sesiṁ nirānando, anūnā dasa rattiyo.",
  "atk-s0513a46:844": "194.",
  "atk-s0513a46:845": "“Athettha kapi māgañchi, gonaṅgulo darīcaro;",
  "atk-s0513a46:846": "Sākhāhi sākhaṁ vicaranto, khādamāno dumapphalaṁ.",
  "atk-s0513a46:847": "195.",
  "atk-s0513a46:848": "“So maṁ disvā kisaṁ paṇḍuṁ, kāruññamakaraṁ mayi;",
  "atk-s0513a46:849": "Ambho ko nāma so ettha, evaṁ dukkhena aṭṭito.",
  "atk-s0513a46:850": "196.",
  "atk-s0513a46:851": "“Manusso amanusso vā, attānaṁ me pavedaya;",
  "atk-s0513a46:852": "Tassañjaliṁ paṇāmetvā, idaṁ vacanamabraviṁ.",
  "atk-s0513a46:853": "197.",
  "atk-s0513a46:854": "“Manussohaṁ byasampatto, sā me natthi ito gati;",
  "atk-s0513a46:855": "Taṁ vo vadāmi bhaddaṁ vo, tvañca me saraṇaṁ bhava.",
  "atk-s0513a46:856": "198.",
  "atk-s0513a46:857": "“Garuṁ silaṁ gahetvāna, vicarī pabbate kapi;",
  "atk-s0513a46:858": "Silāya yoggaṁ katvāna, nisabho etadabravi.",
  "atk-s0513a46:859": "199.",
  "atk-s0513a46:860": "“Ehi me piṭṭhimāruyha, gīvaṁ gaṇhāhi bāhubhi;",
  "atk-s0513a46:861": "Ahaṁ taṁ uddharissāmi, giriduggata vegasā.",
  "atk-s0513a46:862": "200.",
  "atk-s0513a46:863": "“Tassa taṁ vacanaṁ sutvā, vānarindassa sirīmato;",
  "atk-s0513a46:864": "Piṭṭhimāruyha dhīrassa, gīvaṁ bāhāhi aggahiṁ.",
  "atk-s0513a46:865": "201.",
  "atk-s0513a46:866": "“So maṁ tato samuṭṭhāsi, tejassī balavā kapi;",
  "atk-s0513a46:867": "Vihaññamāno kicchena, giriduggata vegasā.",
  "atk-s0513a46:868": "202.",
  "atk-s0513a46:869": "“Uddharitvāna maṁ santo, nisabho etadabravi;",
  "atk-s0513a46:870": "Iṅgha maṁ samma rakkhassu, pasupissaṁ muhuttakaṁ.",
  "atk-s0513a46:871": "203.",
  "atk-s0513a46:872": "“Sīhā byagghā ca dīpī ca, acchakokataracchayo;",
  "atk-s0513a46:873": "Te maṁ pamattaṁ hiṁseyyuṁ, te tvaṁ disvā nivāraya.",
  "atk-s0513a46:874": "204.",
  "atk-s0513a46:875": "“Evaṁ me parittātūna, pasupī so muhuttakaṁ;",
  "atk-s0513a46:876": "Tadāhaṁ pāpikaṁ diṭṭhiṁ, paṭilacchiṁ ayoniso.",
  "atk-s0513a46:877": "205.",
  "atk-s0513a46:878": "“Bhakkho ayaṁ manussānaṁ, yathā caññe vane migā;",
  "atk-s0513a46:879": "Yaṁ nūnimaṁ vadhitvāna, chāto khādeyya vānaraṁ.",
  "atk-s0513a46:880": "206.",
  "atk-s0513a46:881": "“Asito ca gamissāmi, maṁsamādāya sambalaṁ;",
  "atk-s0513a46:882": "Kantāraṁ nittharissāmi, pātheyyaṁ me bhavissati.",
  "atk-s0513a46:883": "207.",
  "atk-s0513a46:884": "“Tato silaṁ gahetvāna, matthakaṁ sannitāḷayiṁ;",
  "atk-s0513a46:885": "Mama gattakilantassa, pahāro dubbalo ahu.",
  "atk-s0513a46:886": "208.",
  "atk-s0513a46:887": "“So ca vegenudappatto, kapi ruhiramakkhito;",
  "atk-s0513a46:888": "Assupuṇṇehi nettehi, rodanto maṁ udikkhati.",
  "atk-s0513a46:889": "209.",
  "atk-s0513a46:890": "“Māyyo maṁ kari bhaddante, tvañca nāmedisaṁ kari;",
  "atk-s0513a46:891": "Tvañca kho nāma dīghāvu, aññe vāretumarahasi.",
  "atk-s0513a46:892": "210.",
  "atk-s0513a46:893": "“Aho vata re purisa, tāvadukkarakāraka;",
  "atk-s0513a46:894": "Edisā visamā duggā, papātā uddhato mayā.",
  "atk-s0513a46:895": "211.",
  "atk-s0513a46:896": "“Ānīto paralokāva, dubbheyyaṁ maṁ amaññatha;",
  "atk-s0513a46:897": "Taṁ tena pāpakammena, pāpaṁ pāpena cintitaṁ.",
  "atk-s0513a46:898": "212.",
  "atk-s0513a46:899": "“Mā heva tvaṁ adhammaṭṭha, vedanaṁ kaṭukaṁ phusi;",
  "atk-s0513a46:900": "Mā heva pāpakammaṁ taṁ, phalaṁ veḷuṁva taṁ vadhi.",
  "atk-s0513a46:901": "213.",
  "atk-s0513a46:902": "“Tayi me natthi vissāso, pāpadhamma asaññata;",
  "atk-s0513a46:903": "Ehi me piṭṭhito gaccha, dissamānova santike.",
  "atk-s0513a46:904": "214.",
  "atk-s0513a46:905": "“Muttosi hatthā vāḷānaṁ, pattosi mānusiṁ padaṁ;",
  "atk-s0513a46:906": "Esa maggo adhammaṭṭha, tena gaccha yathāsukhaṁ.",
  "atk-s0513a46:907": "215.",
  "atk-s0513a46:908": "“Idaṁ vatvā giricaro, rahade pakkhalya matthakaṁ;",
  "atk-s0513a46:909": "Assūni sampamajjitvā, tato pabbatamāruhi.",
  "atk-s0513a46:910": "216.",
  "atk-s0513a46:911": "“Sohaṁ tenābhisattosmi, pariḷāhena aṭṭito;",
  "atk-s0513a46:912": "Ḍayhamānena gattena, vāriṁ pātuṁ upāgamiṁ.",
  "atk-s0513a46:913": "217.",
  "atk-s0513a46:914": "“Agginā viya santatto, rahado ruhiramakkhito;",
  "atk-s0513a46:915": "Pubbalohitasaṅkāso, sabbo me samapajjatha.",
  "atk-s0513a46:916": "218.",
  "atk-s0513a46:917": "“Yāvanto udabindūni, kāyasmiṁ nipatiṁsu me;",
  "atk-s0513a46:918": "Tāvanto gaṇḍa jāyetha, addhabeluvasādisā.",
  "atk-s0513a46:919": "219.",
  "atk-s0513a46:920": "“Pabhinnā pagghariṁsu me, kuṇapā pubbalohitā;",
  "atk-s0513a46:921": "Yena yeneva gacchāmi, gāmesu nigamesu ca.",
  "atk-s0513a46:922": "220.",
  "atk-s0513a46:923": "“Daṇḍahatthā nivārenti, itthiyo purisā ca maṁ;",
  "atk-s0513a46:924": "Okkitā pūtigandhena, māssu orena āgamā.",
  "atk-s0513a46:925": "221.",
  "atk-s0513a46:926": "“Etādisaṁ idaṁ dukkhaṁ, satta vassāni dāni me;",
  "atk-s0513a46:927": "Anubhomi sakaṁ kammaṁ, pubbe dukkaṭamattano.",
  "atk-s0513a46:928": "222.",
  "atk-s0513a46:929": "“Taṁ vo vadāmi bhaddante, yāvantettha samāgatā;",
  "atk-s0513a46:930": "Māssu mittāna dubbhittho, mittadubbho hi pāpako.",
  "atk-s0513a46:931": "223.",
  "atk-s0513a46:932": "“Kuṭṭhī kilāsī bhavati, yo mittānidha dubbhati;",
  "atk-s0513a46:933": "Kāyassa bhedā mittaddu, nirayaṁ sopapajjatī”ti.",
  "atk-s0513a46:934_0": "Tattha kusaloti yathā cheko kusalo katheti, tathā vo kathessāmi. Gogavesoti naṭṭhe",
  "atk-s0513a46:934_1": "goṇe gavesanto. Accasarinti manussapathaṁ atikkamitvā himavantaṁ pāvisiṁ. Araññeti",
  "atk-s0513a46:934_2": "arājake suññe. Irīṇeti sukkhakantāre. Vivaneti vivitte. Vippanaṭṭhoti maggamūḷho.",
  "atk-s0513a46:934_3": "Bubhukkhitoti sañjātabubhukkho chātajjhatto. Papātamabhilambantanti papātābhimukhaṁ",
  "atk-s0513a46:934_4": "olambantaṁ. Sampannaphaladhārinanti madhuraphaladhārinaṁ. Vātassitānīti paṭhamaṁ",
  "atk-s0513a46:934_5": "tāva vātapatitāni khādiṁ. Tattha hessāmīti tasmiṁ rukkhe suhito bhavissāmīti āruḷhomhi.",
  "atk-s0513a46:934_6": "Tato sā bhañjatha sākhāti tassa abhipatthitassa atthāya hatthe pasārite sā mayā abhiruḷhā",
  "atk-s0513a46:934_7": "sākhā pharasunā chinnā viya abhañjatha. Anālambeti ālambitabbaṭṭhānarahite. Giriduggasminti",
  "atk-s0513a46:934_8": "girivisame. Sesinti sayitomhi.",
  "atk-s0513a46:935_0": "Kapi māgañchīti kapi āgañchi. Gonaṅguloti gunnaṁ naṅguṭṭhasadisanaṅguṭṭho. “Gonaṅguṭṭho”tipi",
  "atk-s0513a46:935_1": "pāṭho. “Gonaṅgulī”tipi paṭhanti. Akaraṁ mayīti akarā mayi. Ambhoti, mahārāja, so",
  "atk-s0513a46:935_2": "kapirājā tasmiṁ narakapapāte mama udakapothanasaddaṁ sutvā maṁ “ambho”ti ālapitvā",
  "atk-s0513a46:935_3": "“ko nāmeso”ti pucchi. Byasampattoti byasanaṁ patto, papātassa vasaṁ pattoti vā attho.",
  "atk-s0513a46:935_4": "Bhaddaṁ voti tasmā tumhe vadāmi – “bhaddaṁ tumhākaṁ hotū”ti. Garuṁ silanti, mahārāja,",
  "atk-s0513a46:935_5": "so kapirājā mayā evaṁ vutte “mā bhāyī”ti maṁ assāsetvā paṭhamaṁ tāva garuṁ silaṁ",
  "atk-s0513a46:935_6": "gahetvā yoggaṁ karonto pabbate vicari. Nisabhoti purisanisabho uttamavānarindo pabbatapapāte",
  "atk-s0513a46:935_7": "ṭhatvā maṁ etadabravīti.",
  "atk-s0513a46:936_0": "Bāhubhīti dvīhi bāhāhi mama gīvaṁ suggahitaṁ gaṇha. Vegasāti vegena. Sirīmatoti puññavantassa.",
  "atk-s0513a46:936_1": "Aggahinti saṭṭhihatthaṁ narakapapātaṁ vātavegena otaritvā udakapiṭṭhe ṭhitassa ahaṁ",
  "atk-s0513a46:936_2": "vegena piṭṭhimabhiruhitvā ubhohi bāhāhi gīvaṁ aggahesiṁ. Vihaññamānoti kilamanto.",
  "atk-s0513a46:936_3": "Kicchenāti dukkhena. Santoti paṇḍito, atha vā parisanto kilanto. Rakkhassūti ahaṁ",
  "atk-s0513a46:936_4": "taṁ uddharanto kilanto muhuttaṁ vissamanto pasupissaṁ, tasmā maṁ rakkhāhi. Yathā",
  "atk-s0513a46:936_5": "caññe vane migāti sīhādīhi aññepi ye imasmiṁ vane vāḷamigā. Pāḷiyaṁ pana “acchakokataracchayo”ti",
  "atk-s0513a46:936_6": "likhanti. Parittātūnāti, mahārāja, evaṁ so kapirājā maṁ attano parittāṇaṁ katvā muhuttaṁ",
  "atk-s0513a46:936_7": "pasupi. Ayonisoti ayonisomanasikārena. Bhakkhoti khāditabbayuttako. Asito dhāto suhito.",
  "atk-s0513a46:936_8": "Sambalanti pātheyyaṁ. Matthakaṁ sannitāḷayinti tassa vānarindassa matthakaṁ pahariṁ.",
  "atk-s0513a46:936_9": "“Sannitāḷaya”ntipi pāṭho. Dubbalo ahūti na balavā āsi, yathādhippāyaṁ na agamāsīti.",
  "atk-s0513a46:937_0": "Vegenāti mayā pahaṭapāsāṇavegena. Udappattoti uṭṭhito. Māyyoti tena mittadubbhipurisena",
  "atk-s0513a46:937_1": "silāya paviddhāya mahācammaṁ chinditvā olambi, ruhiraṁ pagghari. Mahāsatto vedanāppatto",
  "atk-s0513a46:937_2": "cintesi – “imasmiṁ ṭhāne añño natthi, idaṁ bhayaṁ imaṁ purisaṁ nissāya uppanna”nti.",
  "atk-s0513a46:937_3": "So maraṇabhayabhīto olambantaṁ cammabandhaṁ hatthena gahetvā uppatitvā sākhaṁ abhiruyha",
  "atk-s0513a46:937_4": "tena pāpapurisena saddhiṁ sallapanto “māyyo ma”ntiādimāha. Tattha māyyo maṁ kari",
  "atk-s0513a46:937_5": "bhaddanteti mā akari ayyo maṁ bhaddanteti taṁ nivāreti. Tvañca kho nāmāti tvaṁ nāma",
  "atk-s0513a46:937_6": "evaṁ mayā papātā uddhaṭo edisaṁ pharusakammaṁ mayi kari, aho te ayuttaṁ katanti.",
  "atk-s0513a46:937_7": "Aho vatāti taṁ garahanto evamāha. Tāvadukkarakārakāti mayi aparajjhanena atidukkarakammakāraka.",
  "atk-s0513a46:937_8": "Paralokāvāti paralokato viya ānīto. Dubbheyyanti dubbhitabbaṁ vadhitabbaṁ. Vedanaṁ",
  "atk-s0513a46:937_9": "kaṭukanti evaṁ santepi tvaṁ adhammaṭṭha yādisaṁ vedanaṁ ahaṁ phusāmi, edisaṁ vedanaṁ",
  "atk-s0513a46:937_10": "kaṭukaṁ mā phusi, taṁ pāpakammaṁ phalaṁ veḷuṁva taṁ mā vadhi. Iti maṁ, mahārāja,",
  "atk-s0513a46:937_11": "so piyaputtakaṁ viya anukampi.",
  "atk-s0513a46:938_0": "Atha naṁ ahaṁ etadavocaṁ – “ayya, mayā kataṁ dosaṁ hadaye mā kari, mā maṁ asappurisaṁ",
  "atk-s0513a46:938_1": "evarūpe araññe nāsaya, ahaṁ disāmūḷho maggaṁ na jānāmi, attanā kataṁ kammaṁ mā nāsetha,",
  "atk-s0513a46:938_2": "jīvitadānaṁ me detha, araññā nīharitvā manussapathe ṭhapethā”ti. Evaṁ vutte so mayā",
  "atk-s0513a46:938_3": "saddhiṁ sallapanto “tayi me natthi vissāso”ti ādimāha. Tattha tayīti ito paṭṭhāya",
  "atk-s0513a46:938_4": "mayhaṁ tayi vissāso natthi. Ehīti, bho purisa, ahaṁ tayā saddhiṁ maggena na gamissāmi,",
  "atk-s0513a46:938_5": "tvaṁ pana ehi mama piṭṭhito avidūre dissamānasarīrova gaccha, ahaṁ rukkhaggeheva",
  "atk-s0513a46:938_6": "gamissāmīti. Muttosīti atha so maṁ, mahārāja, araññā nīharitvā, bho purisa, vāḷamigānaṁ",
  "atk-s0513a46:938_7": "hatthā muttosi. Pattosi mānusiṁ padanti manussūpacāraṁ patto āgatosi, esa te maggo, etena gacchāti āha.",
  "atk-s0513a46:939_0": "Giricaroti giricārī vānaro. Pakkhalyāti dhovitvā. Tenābhisattosmīti so ahaṁ, mahārāja,",
  "atk-s0513a46:939_1": "tena vānarena abhisatto, pāpakamme pariṇate tenābhisattosmīti maññamāno evamāha.",
  "atk-s0513a46:939_2": "Aṭṭitoti upadduto. Upāgaminti ekaṁ rahadaṁ upagatosmi. Samapajjathāti jāto, evarūpo",
  "atk-s0513a46:939_3": "hutvā upaṭṭhāsi. Yāvantoti yattakāni. Gaṇḍa jāyethāti gaṇḍā jāyiṁsu. So kira pipāsaṁ",
  "atk-s0513a46:939_4": "sandhāretuṁ asakkonto udakañjaliṁ ukkhipitvā thokaṁ pivitvā sesaṁ sarīre siñci. Athassa",
  "atk-s0513a46:939_5": "tāvadeva udakabindugaṇanāya aḍḍhabeluvapakkappamāṇā gaṇḍā uṭṭhahiṁsu, tasmā evamāha.",
  "atk-s0513a46:939_6": "Pabhinnāti te gaṇḍā taṁ divasameva bhijjitvā kuṇapā pūtigandhikā hutvā pubbalohitāni",
  "atk-s0513a46:939_7": "pagghariṁsu. Yena yenāti yena yena maggena. Okkitāti pūtigandhena okiṇṇā parikkhittā",
  "atk-s0513a46:939_8": "parivāritā. Māssu orena āgamāti duṭṭhasatta orena māssu āgamā, amhākaṁ santikaṁ mā",
  "atk-s0513a46:939_9": "āgamīti evaṁ vadantā maṁ nivārentīti attho. Satta vassāni dāni meti, mahārāja, tato",
  "atk-s0513a46:939_10": "paṭṭhāya idāni satta vassāni mama ettakaṁ kālaṁ sakaṁ kammaṁ anubhomi.",
  "atk-s0513a46:940_0": "Iti so attano mittadubbhikammaṁ vitthāretvā, “mahārāja, maññeva oloketvā evarūpaṁ",
  "atk-s0513a46:940_1": "kammaṁ na kenaci kattabba”nti vatvā “taṁ vo”tiādimāha. Tattha tanti tasmā. Yasmā",
  "atk-s0513a46:940_2": "evarūpaṁ kammaṁ evaṁ dukkhavipākaṁ, tasmāti attho.",
  "atk-s0513a46:941": "223.",
  "atk-s0513a46:942": "“Kuṭṭhī kilāsī bhavati, yo mittānidha dubbhati;",
  "atk-s0513a46:943": "Kāyassa bhedā mittaddu, nirayaṁ sopapajjatī”ti. –",
  "atk-s0513a46:944": "Ayaṁ abhisambuddhagāthā. Bhikkhave, yo idha loke mittāni dubbhati hiṁsati, so evarūpo hotīti attho.",
  "atk-s0513a46:945": "Tassapi purisassa raññā saddhiṁ kathentasseva pathavī vivaraṁ adāsi. Taṅkhaṇaññeva cavitvā avīcimhi nibbatto. Rājā tasmiṁ pathaviṁ paviṭṭhe uyyānā nikkhamitvā nagaraṁ paviṭṭho.",
  "atk-s0513a46:946_0": "Satthā imaṁ dhammadesanaṁ āharitvā “na, bhikkhave, idāneva, pubbepi devadatto mayhaṁ",
  "atk-s0513a46:946_1": "silaṁ paṭivijjhiyevā”ti vatvā jātakaṁ samodhānesi – “tadā mittadubbhī puriso devadatto",
  "atk-s0513a46:946_2": "ahosi, kapirājā pana ahameva ahosi”nti.",
  "atk-s0513a46:947": "Mahākapijātakavaṇṇanā chaṭṭhā.",
  "atk-s0513a46:949": "[517] 7. Dakarakkhasajātakavaṇṇanā",
  "atk-s0513a46:950": "224-257.Sacevo vuyhamānānanti dakarakkhasajātakaṁ. Taṁ sabbaṁ mahāumaṅgajātake āvi bhavissatīti.",
  "atk-s0513a46:951": "Dakarakkhasajātakavaṇṇanā sattamā.",
  "atk-s0513a46:953": "[518] 8. Paṇḍaranāgarājajātakavaṇṇanā",
  "atk-s0513a46:954_0": "Vikiṇṇavācanti idaṁ satthā jetavane viharanto musāvādaṁ katvā devadattassa pathavippavesanaṁ",
  "atk-s0513a46:954_1": "ārabbha kathesi. Tadā hi satthā bhikkhūhi tassa avaṇṇe kathite “na, bhikkhave, idāneva,",
  "atk-s0513a46:954_2": "pubbepi devadatto musāvādaṁ katvā pathaviṁ paviṭṭhoyevā”ti vatvā atītaṁ āhari.",
  "atk-s0513a46:955_0": "Atīte bārāṇasiyaṁ brahmadatte rajjaṁ kārente pañcasatavāṇijā nāvāya samuddaṁ pakkhanditvā",
  "atk-s0513a46:955_1": "sattame divase atīradassaniyā nāvāya samuddapiṭṭhe bhinnāya ṭhapetvā ekaṁ avasesā",
  "atk-s0513a46:955_2": "macchakacchapabhakkhā ahesuṁ, eko pana vātavegena karampiyapaṭṭanaṁ nāma pāpuṇi.",
  "atk-s0513a46:955_3": "So samuddato uttaritvā naggabhogo tasmiṁ paṭṭaneyeva bhikkhāya cari. Tamenaṁ manussā",
  "atk-s0513a46:955_4": "“ayaṁ samaṇo appiccho santuṭṭho”ti sambhāvetvā sakkāraṁ kariṁsu. So “laddho me jīvikūpāyo”ti",
  "atk-s0513a46:955_5": "tesu nivāsanapārupanaṁ dentesupi na icchi. Te “natthi ito uttari appiccho samaṇo”ti",
  "atk-s0513a46:955_6": "bhiyyo bhiyyo pasīditvā tassa assamapadaṁ katvā tattha naṁ nivāsāpesuṁ. So “karampiyaacelo”ti",
  "atk-s0513a46:955_7": "paññāyi. Tassa tattha vasantassa mahālābhasakkāro udapādi.",
  "atk-s0513a46:956_0": "Eko nāgarājāpissa supaṇṇarājā ca upaṭṭhānaṁ āgacchanti. Tesu nāgarājā nāmena paṇḍaro",
  "atk-s0513a46:956_1": "nāma. Athekadivasaṁ supaṇṇarājā tassa santikaṁ gantvā vanditvā ekamantaṁ nisinno",
  "atk-s0513a46:956_2": "evamāha – “bhante, amhākaṁ ñātakā nāge gaṇhantā bahū vinassanti, etesaṁ nāgānaṁ gahaṇaniyāmaṁ",
  "atk-s0513a46:956_3": "mayaṁ na jānāma, guyhakāraṇaṁ kira tesaṁ atthi, sakkuṇeyyātha nu kho tumhe ete piyāyamānā",
  "atk-s0513a46:956_4": "viya taṁ kāraṇaṁ pucchitu”nti. So “sādhū”ti sampaṭicchitvā supaṇṇarāje vanditvā pakkante",
  "atk-s0513a46:956_5": "nāgarājassa āgatakāle vanditvā nisinnaṁ nāgarājānaṁ pucchi – “nāgarāja, supaṇṇā kira",
  "atk-s0513a46:956_6": "tumhe gaṇhantā bahū vinassanti, tumhe gaṇhantā kathaṁ gaṇhituṁ na sakkontī”ti. Bhante,",
  "atk-s0513a46:956_7": "idaṁ amhākaṁ guyhaṁ rahassaṁ, mayā imaṁ kathentena ñātisaṅghassa maraṇaṁ āhaṭaṁ hotīti.",
  "atk-s0513a46:956_8": "Kiṁ pana tvaṁ, āvuso, “ayaṁ aññassa kathessatī”ti evaṁsaññī hosi, nāhaṁ aññassa kathessāmi,",
  "atk-s0513a46:956_9": "attanā pana jānitukāmatāya pucchāmi, tvaṁ mayhaṁ saddahitvā nibbhayo hutvā kathehīti.",
  "atk-s0513a46:956_10": "Nāgarājā “na kathessāmi, bhante”ti vanditvā pakkāmi. Punadivasepi pucchi, tathāpissa na kathesi.",
  "atk-s0513a46:957_0": "Atha naṁ tatiyadivase āgantvā nisinnaṁ, “nāgarāja, ajja tatiyo divaso, mama pucchantassa",
  "atk-s0513a46:957_1": "kimatthaṁ na kathesī”ti āha. “Tumhe aññassa ācikkhissathā”ti bhayena, bhanteti. Kassaci",
  "atk-s0513a46:957_2": "na kathessāmi, nibbhayo kathehīti. “Tena hi, bhante, aññassa mā kathayitthā”ti paṭiññaṁ",
  "atk-s0513a46:957_3": "gahetvā, “bhante, mayaṁ mahante mahante pāsāṇe gilitvā bhāriyā hutvā nipajjitvā supaṇṇānaṁ",
  "atk-s0513a46:957_4": "āgamanakāle mukhaṁ nibbāhetvā dante vivaritvā supaṇṇe ḍaṁsituṁ acchāma, te āgantvā",
  "atk-s0513a46:957_5": "amhākaṁ sīsaṁ gaṇhanti, tesaṁ amhe garubhāre hutvā nipanne uddharituṁ vāyamantānaññeva",
  "atk-s0513a46:957_6": "udakaṁ ottharati. Te sīdantā antoudakeyeva maranti, iminā kāraṇena bahū supaṇṇā vinassanti,",
  "atk-s0513a46:957_7": "tesaṁ amhe gaṇhantānaṁ kiṁ sīsena gahitena, bālā naṅguṭṭhe gahetvā amhe heṭṭhāsīsake",
  "atk-s0513a46:957_8": "katvā gahitaṁ gocaraṁ mukhena chaḍḍāpetvā lahuke katvā gantuṁ sakkontī”ti so attano",
  "atk-s0513a46:957_9": "rahassakāraṇaṁ tassa dussīlassa kathesi.",
  "atk-s0513a46:958_0": "Atha tasmiṁ pakkante supaṇṇarājā āgantvā karampiyaacelaṁ vanditvā “kiṁ, bhante, pucchitaṁ",
  "atk-s0513a46:958_1": "te nāgarājassa guyhakāraṇa”nti āha. So “āmāvuso”ti vatvā sabbaṁ tena kathitaniyāmeneva",
  "atk-s0513a46:958_2": "kathesi. Taṁ sutvā supaṇṇo “nāgarājena ayuttaṁ kataṁ, ñātīnaṁ nāma nassananiyāmo",
  "atk-s0513a46:958_3": "parassa na kathetabbo, hotu, ajjeva mayā supaṇṇavātaṁ katvā paṭhamaṁ etameva gahetuṁ",
  "atk-s0513a46:958_4": "vaṭṭatī”ti supaṇṇavātaṁ katvā paṇḍaranāgarājānaṁ naṅguṭṭhe gahetvā heṭṭhāsīsaṁ katvā",
  "atk-s0513a46:958_5": "gahitagocaraṁ chaḍḍāpetvā uppatitvā ākāsaṁ pakkhandi. Paṇḍaro ākāse heṭṭhāsīsakaṁ",
  "atk-s0513a46:958_6": "olambanto “mayāva mama dukkhaṁ ābhata”nti paridevanto āha –",
  "atk-s0513a46:959": "258.",
  "atk-s0513a46:960": "“Vikiṇṇavācaṁ aniguyhamantaṁ, asaññataṁ aparicakkhitāraṁ;",
  "atk-s0513a46:961": "Bhayaṁ tamanveti sayaṁ abodhaṁ, nāgaṁ yathā paṇḍarakaṁ supaṇṇo.",
  "atk-s0513a46:962": "259.",
  "atk-s0513a46:963": "“Yo guyhamantaṁ parirakkhaṇeyyaṁ, mohā naro saṁsati hāsamāno;",
  "atk-s0513a46:964": "Taṁ bhinnamantaṁ bhayamanveti khippaṁ, nāgaṁ yathā paṇḍarakaṁ supaṇṇo.",
  "atk-s0513a46:965": "260.",
  "atk-s0513a46:966": "“Nānumitto garuṁ atthaṁ, guyhaṁ veditumarahati;",
  "atk-s0513a46:967": "Sumitto ca asambuddhaṁ, sambuddhaṁ vā anatthavā.",
  "atk-s0513a46:968": "261.",
  "atk-s0513a46:969": "“Vissāsamāpajjimahaṁ acelaṁ, samaṇo ayaṁ sammato bhāvitatto;",
  "atk-s0513a46:970": "Tassāhamakkhiṁ vivariṁ guyhamatthaṁ, atītamattho kapaṇaṁ rudāmi.",
  "atk-s0513a46:971": "262.",
  "atk-s0513a46:972": "“Tassāhaṁ paramaṁ brahme guyhaṁ, vācaṁ himaṁ nāsakkhiṁ saṁyametuṁ;",
  "atk-s0513a46:973": "Tappakkhato hi bhayamāgataṁ mamaṁ, atītamattho kapaṇaṁ rudāmi.",
  "atk-s0513a46:974": "263.",
  "atk-s0513a46:975": "“Yo ve naro suhadaṁ maññamāno, guyhamatthaṁ saṁsati dukkulīne;",
  "atk-s0513a46:976": "Dosā bhayā athavā rāgarattā, pallatthito bālo asaṁsayaṁ so.",
  "atk-s0513a46:977": "264.",
  "atk-s0513a46:978": "“Tirokkhavāco asataṁ paviṭṭho, yo saṅgatīsu mudīreti vākyaṁ;",
  "atk-s0513a46:979": "Āsīviso dummukhotyāhu taṁ naraṁ, ārā ārā saṁyame tādisamhā.",
  "atk-s0513a46:980": "265.",
  "atk-s0513a46:981": "“Annaṁ pānaṁ kāsikacandanañca, manāpitthiyo mālamucchādanañca;",
  "atk-s0513a46:982": "Ohāya gacchāmase sabbakāme, supaṇṇa pāṇūpagatāva tyamhā”ti.",
  "atk-s0513a46:983_0": "Tattha vikiṇṇavācanti patthaṭavacanaṁ. Aniguyhamantanti appaṭicchannamantaṁ. Asaññatanti",
  "atk-s0513a46:983_1": "kāyadvārādīni rakkhituṁ asakkontaṁ. Aparicakkhitāranti “ayaṁ mayā kathitamantaṁ rakkhituṁ",
  "atk-s0513a46:983_2": "sakkhissati, na sakkhissatī”ti puggalaṁ oloketuṁ upaparikkhituṁ asakkontaṁ. Bhayaṁ",
  "atk-s0513a46:983_3": "tamanvetīti taṁ imehi catūhi aṅgehi samannāgataṁ abodhaṁ duppaññaṁ puggalaṁ sayaṁkatameva",
  "atk-s0513a46:983_4": "bhayaṁ anveti, yathā maṁ paṇḍarakanāgaṁ supaṇṇo anvāgatoti. Saṁsati hāsamānoti rakkhituṁ",
  "atk-s0513a46:983_5": "asamatthassa pāpapurisassa hāsamāno katheti. Nānumittoti anuvattanamattena yo mitto,",
  "atk-s0513a46:983_6": "na hadayena, so guyhaṁ atthaṁ jānituṁ nārahatīti paridevati. Asambuddhanti asambuddhanto",
  "atk-s0513a46:983_7": "ajānanto, appaññoti attho. Sambuddhanti sambuddhanto jānanto, sappaññoti attho. Idaṁ",
  "atk-s0513a46:983_8": "vuttaṁ hoti – “yopi suhadayo mitto vā amitto vā appañño sappaññopi vā yo anatthavā",
  "atk-s0513a46:983_9": "anatthacaro, sopi guyhaṁ vedituṁ nārahate”ti.",
  "atk-s0513a46:984_0": "Samaṇo ayanti ayaṁ samaṇoti ca lokasammatoti ca bhāvitattoti ca maññamāno ahaṁ etasmiṁ",
  "atk-s0513a46:984_1": "vissāsamāpajjiṁ. Akkhinti kathesiṁ. Atītamatthoti atītattho, atikkantattho hutvā",
  "atk-s0513a46:984_2": "idāni kapaṇaṁ rudāmīti paridevati. Tassāti tassa acelakassa. Brahmeti supaṇṇaṁ ālapati.",
  "atk-s0513a46:984_3": "Saṁyametunti imaṁ guyhavācaṁ rahassakāraṇaṁ rakkhituṁ nāsakkhiṁ. Tappakkhato hīti",
  "atk-s0513a46:984_4": "idāni idaṁ bhayaṁ mama tassa acelakassa pakkhato koṭṭhāsato santikā āgataṁ, iti atītattho",
  "atk-s0513a46:984_5": "kapaṇaṁ rudāmīti. Suhadanti “suhado mama aya”nti maññamāno. Dukkulīneti akulaje nīce.",
  "atk-s0513a46:984_6": "Dosāti etehi dosādīhi kāraṇehi yo evarūpaṁ guyhaṁ saṁsati, so bālo asaṁsayaṁ pallatthito",
  "atk-s0513a46:984_7": "parivattetvā pāpito, hatoyeva nāmāti attho.",
  "atk-s0513a46:985_0": "Tirokkhavācoti attano yaṁ vācaṁ kathetukāmo, tassā tirokkhakatattā paṭicchannavāco.",
  "atk-s0513a46:985_1": "Asataṁ paviṭṭhoti asappurisānaṁ antaraṁ paviṭṭho asappurisesu pariyāpanno. Saṅgatīsu",
  "atk-s0513a46:985_2": "mudīretīti yo evarūpo paresaṁ rahassaṁ sutvāva parisamajjhesu “asukena asukaṁ nāma",
  "atk-s0513a46:985_3": "kataṁ vā vuttaṁ vā”ti vākyaṁ udīreti, taṁ naraṁ “āsīviso dummukho pūtimukho”ti āhu,",
  "atk-s0513a46:985_4": "tādisamhā purisā ārā ārā saṁyame, dūrato dūratova virameyya, parivajjeyya nanti attho.",
  "atk-s0513a46:985_5": "Mālamucchādanañcāti mālañca dibbaṁ catujjātiyagandhañca ucchādanañca. Ohāyāti ete",
  "atk-s0513a46:985_6": "dibbaannādayo sabbakāme ajja mayaṁ ohāya chaḍḍetvā gamissāma. Supaṇṇa, pāṇūpagatāva",
  "atk-s0513a46:985_7": "tyamhāti, bho supaṇṇa, pāṇehi upagatāva te amhā, saraṇaṁ no hohīti.",
  "atk-s0513a46:986_0": "Evaṁ paṇḍarako ākāse heṭṭhāsīsako olambanto aṭṭhahi gāthāhi paridevi. Supaṇṇo tassa",
  "atk-s0513a46:986_1": "paridevanasaddaṁ sutvā, “nāgarāja attano rahassaṁ acelakassa kathetvā idāni kimatthaṁ",
  "atk-s0513a46:986_2": "paridevasī”ti taṁ garahitvā gāthamāha –",
  "atk-s0513a46:987": "266.",
  "atk-s0513a46:988": "“Ko nīdha tiṇṇaṁ garahaṁ upeti, asmiṁdha loke pāṇabhū nāgarāja;",
  "atk-s0513a46:989": "Samaṇo supaṇṇo athavā tvameva, kiṁkāraṇā paṇḍarakaggahīto”ti.",
  "atk-s0513a46:990_0": "Tattha ko nīdhāti idha amhesu tīsu janesu ko nu. Asmiṁdhāti ettha idhāti nipātamattaṁ,",
  "atk-s0513a46:990_1": "asmiṁ loketi attho. Pāṇabhūti pāṇabhūto. Athavā tvamevāti udāhu tvaṁyeva. Tattha",
  "atk-s0513a46:990_2": "samaṇaṁ tāva mā garaha, so hi upāyena taṁ rahassaṁ pucchi. Supaṇṇampi mā garaha,",
  "atk-s0513a46:990_3": "ahañhi tava paccatthikova. Paṇḍarakaggahītoti, samma paṇḍaraka, “ahaṁ kiṁkāraṇā supaṇṇena",
  "atk-s0513a46:990_4": "gahito”ti cintetvā ca pana attānameva garaha, tayā hi rahassaṁ kathentena attanāva",
  "atk-s0513a46:990_5": "attano anattho katoti ayamettha adhippāyo.",
  "atk-s0513a46:991": "Taṁ sutvā paṇḍarako itaraṁ gāthamāha –",
  "atk-s0513a46:992": "267.",
  "atk-s0513a46:993": "“Samaṇoti me sammatatto ahosi, piyo ca me manasā bhāvitatto;",
  "atk-s0513a46:994": "Tassāhamakkhiṁ vivariṁ guyhamatthaṁ, atītamattho kapaṇaṁ rudāmī”ti.",
  "atk-s0513a46:995": "Tattha sammatattoti so samaṇo mayhaṁ “sappuriso aya”nti sammatabhāvo ahosi. Bhāvitattoti sambhāvitabhāvo ca me ahosīti.",
  "atk-s0513a46:996": "Tato supaṇṇo catasso gāthā abhāsi –",
  "atk-s0513a46:997": "268.",
  "atk-s0513a46:998": "“Na catthi satto amaro pathabyā, paññāvidhā natthi na ninditabbā;",
  "atk-s0513a46:999": "Saccena dhammena dhitiyā damena, alabbhamabyāharatī naro idha.",
  "atk-s0513a46:1000": "269.",
  "atk-s0513a46:1001": "“Mātā pitā paramā bandhavānaṁ, nāssa tatiyo anukampakatthi;",
  "atk-s0513a46:1002": "Tesampi guyhaṁ paramaṁ na saṁse, mantassa bhedaṁ parisaṅkamāno.",
  "atk-s0513a46:1003": "270.",
  "atk-s0513a46:1004": "“Mātā pitā bhaginī bhātaro ca, sahāyā vā yassa honti sapakkhā;",
  "atk-s0513a46:1005": "Tesampi guyhaṁ paramaṁ na saṁse, mantassa bhedaṁ parisaṅkamāno.",
  "atk-s0513a46:1006": "271.",
  "atk-s0513a46:1007": "“Bhariyā ce purisaṁ vajjā, komārī piyabhāṇinī;",
  "atk-s0513a46:1008": "Puttarūpayasūpetā, ñātisaṅghapurakkhatā;",
  "atk-s0513a46:1009": "Tassāpi guyhaṁ paramaṁ na saṁse, mantassa bhedaṁ parisaṅkamāno”ti.",
  "atk-s0513a46:1010_0": "Tattha amaroti amaraṇasabhāvo satto nāma natthi. Paññāvidhā natthīti na-kāro padasandhikaro,",
  "atk-s0513a46:1010_1": "paññāvidhā atthīti attho. Idaṁ vuttaṁ hoti – nāgarāja, loke amaropi natthi, paññāvidhāpi",
  "atk-s0513a46:1010_2": "atthi, sā aññesaṁ paññākoṭṭhāsasaṅkhātā paññāvidhā attano jīvitahetu na ninditabbāti.",
  "atk-s0513a46:1010_3": "Atha vā paññāvidhāti paññāsadisā na ninditabbā nāma aññā dhammajāti natthi, taṁ kasmā",
  "atk-s0513a46:1010_4": "nindasīti. Yesaṁ pana “paññāvidhānampi na ninditabba”ntipi pāṭho, tesaṁ ujukameva.",
  "atk-s0513a46:1010_5": "Saccenātiādīsu vacīsaccena ca sucaritadhammena ca paññāsaṅkhātāya dhitiyā ca indriyadamena",
  "atk-s0513a46:1010_6": "ca alabbhaṁ dullabhaṁ aṭṭhasamāpattimaggaphalanibbānasaṅkhātampi visesaṁ abyāharati",
  "atk-s0513a46:1010_7": "āvahati taṁ nipphādeti naro idha, tasmā nārahasi acelaṁ nindituṁ, attānameva garaha.",
  "atk-s0513a46:1010_8": "Acelena hi attano paññavantatāya upāyakusalatāya ca vañcetvā tvaṁ rahassaṁ guyhaṁ",
  "atk-s0513a46:1010_9": "mantaṁ pucchitoti attho.",
  "atk-s0513a46:1011_0": "Paramāti ete ubho bandhavānaṁ uttamabandhavā nāma. Nāssa tatiyoti assa puggalassa",
  "atk-s0513a46:1011_1": "mātāpitūhi añño tatiyo satto anukampako nāma natthi, mantassa bhedaṁ parisaṅkamāno",
  "atk-s0513a46:1011_2": "paṇḍito tesaṁ mātāpitūnampi paramaṁ guyhaṁ na saṁseyya, tvaṁ pana mātāpitūnampi akathetabbaṁ",
  "atk-s0513a46:1011_3": "acelakassa kathesīti attho. Sahāyā vāti suhadayamittā vā. Sapakkhāti petteyyamātulapitucchādayo",
  "atk-s0513a46:1011_4": "samānapakkhā ñātayo. Tesampīti etesampi ñātimittānaṁ na katheyya, tvaṁ pana acelakassa",
  "atk-s0513a46:1011_5": "kathesi, attanova kujjhassūti dīpeti. Bhariyā ceti komārī piyabhāṇinī puttehi ca",
  "atk-s0513a46:1011_6": "rūpena ca yasena ca upetā evarūpā bhariyāpi ce “ācikkhāhi me tava guyha”nti vadeyya,",
  "atk-s0513a46:1011_7": "tassāpi na saṁseyya.",
  "atk-s0513a46:1012": "Tato parā –",
  "atk-s0513a46:1013": "272.",
  "atk-s0513a46:1014": "“Na guyhamatthaṁ vivareyya, rakkheyya naṁ yathā nidhiṁ;",
  "atk-s0513a46:1015": "Na hi pātukato sādhu, guyho attho pajānatā.",
  "atk-s0513a46:1016": "273.",
  "atk-s0513a46:1017": "“Thiyā guyhaṁ na saṁseyya, amittassa ca paṇḍito;",
  "atk-s0513a46:1018": "Yo cāmisena saṁhīro, hadayattheno ca yo naro.",
  "atk-s0513a46:1019": "274.",
  "atk-s0513a46:1020": "“Guyhamatthaṁ asambuddhaṁ, sambodhayati yo naro;",
  "atk-s0513a46:1021": "Mantabhedabhayā tassa, dāsabhūto titikkhati.",
  "atk-s0513a46:1022": "275.",
  "atk-s0513a46:1023": "“Yāvanto purisassatthaṁ, guyhaṁ jānanti mantinaṁ;",
  "atk-s0513a46:1024": "Tāvanto tassa ubbegā, tasmā guyhaṁ na vissaje;",
  "atk-s0513a46:1025": "276.",
  "atk-s0513a46:1026": "“Vivicca bhāseyya divā rahassaṁ, rattiṁ giraṁ nātivelaṁ pamuñce;",
  "atk-s0513a46:1027": "Upassutikā hi suṇanti mantaṁ, tasmā manto khippamupeti bheda”nti. –",
  "atk-s0513a46:1028": "Pañca gāthā umaṅgajātake pañcapaṇḍitapañhe āvi bhavissanti.",
  "atk-s0513a46:1029": "Tato parāsu –",
  "atk-s0513a46:1030": "277.",
  "atk-s0513a46:1031": "“Yathāpi assa nagaraṁ mahantaṁ, advārakaṁ āyasaṁ bhaddasālaṁ;",
  "atk-s0513a46:1032": "Samantakhātāparikhāupetaṁ, evampi me te idha guyhamantā.",
  "atk-s0513a46:1033": "278.",
  "atk-s0513a46:1034": "“Ye guyhamantā avikiṇṇavācā, daḷhā sadatthesu narā dujivha;",
  "atk-s0513a46:1035": "Ārā amittā byavajanti tehi, āsīvisā vā riva sattusaṅghā”ti. –",
  "atk-s0513a46:1036_0": "Dvīsu gāthāsu bhaddasālanti āpaṇādīhi sālāhi sampannaṁ. Samantakhātāparikhāupetanti",
  "atk-s0513a46:1036_1": "samantakhātāhi tīhi parikhāhi upagataṁ. Evampi meti evampi mayhaṁ te purisā khāyanti.",
  "atk-s0513a46:1036_2": "Katare? Ye idha guyhamantā. Idaṁ vuttaṁ hoti – yathā advārakassa ayomayanagarassa",
  "atk-s0513a46:1036_3": "manussānaṁ upabhogaparibhogo antova hoti, na abbhantarimā bahi nikkhamanti, na bāhirā",
  "atk-s0513a46:1036_4": "anto pavisanti, aparāparaṁ sañcāro chijjati, guyhamantā purisā evarūpā honti, attano",
  "atk-s0513a46:1036_5": "guyhaṁ attano antoyeva jīrāpenti, na aññassa kathentīti. Daḷhā sadatthesūti attano",
  "atk-s0513a46:1036_6": "atthesu thirā. Dujivhāti paṇḍarakanāgaṁ ālapati. Byavajantīti paṭikkamanti. Āsīvisā",
  "atk-s0513a46:1036_7": "vā riva sattusaṅghāti ettha vāti nipātamattaṁ, āsīvisā sattusaṅghā rivāti attho.",
  "atk-s0513a46:1036_8": "Yathā āsīvisato sattusaṅghā jīvitukāmā manussā ārā paṭikkamanti, evaṁ tehi guyhamantehi",
  "atk-s0513a46:1036_9": "narehi ārā amittā paṭikkamanti, upagantuṁ okāsaṁ na labhantīti vuttaṁ hoti.",
  "atk-s0513a46:1037": "Evaṁ supaṇṇena dhamme kathite paṇḍarako āha –",
  "atk-s0513a46:1038": "279.",
  "atk-s0513a46:1039": "“Hitvā gharaṁ pabbajito acelo, naggo muṇḍo carati ghāsahetu;",
  "atk-s0513a46:1040": "Tamhi nu kho vivariṁ guyhamatthaṁ, atthā ca dhammā ca apaggatāmhā.",
  "atk-s0513a46:1041": "280.",
  "atk-s0513a46:1042": "“Kathaṁkaro hoti supaṇṇarāja, kiṁsīlo kena vatena vattaṁ;",
  "atk-s0513a46:1043": "Samaṇo caraṁ hitvā mamāyitāni, kathaṁkaro saggamupeti ṭhāna”nti.",
  "atk-s0513a46:1044_0": "Tattha ghāsahetūti nissiriko kucchipūraṇatthāya khādanīyabhojanīye pariyesanto carati.",
  "atk-s0513a46:1044_1": "Apaggatāmhāti apagatā parihīnāmhā. Kathaṁkaroti idaṁ nāgarājā tassa naggassa samaṇabhāvaṁ",
  "atk-s0513a46:1044_2": "ñatvā samaṇapaṭipattiṁ pucchanto āha. Tattha kiṁsīloti katarena ācārena samannāgato.",
  "atk-s0513a46:1044_3": "Kena vatenāti katarena vatasamādānena vattanto. Samaṇo caranti pabbajjāya caranto",
  "atk-s0513a46:1044_4": "taṇhāmamāyitāni hitvā kathaṁ samitapāpasamaṇo nāma hoti. Sagganti kathaṁ karonto",
  "atk-s0513a46:1044_5": "ca suṭṭhu aggaṁ devanagaraṁ so samaṇo upetīti.",
  "atk-s0513a46:1045": "Supaṇṇo āha –",
  "atk-s0513a46:1046": "281.",
  "atk-s0513a46:1047": "“Hiriyā titikkhāya damenupeto, akkodhano pesuṇiyaṁ pahāya;",
  "atk-s0513a46:1048": "Samaṇo caraṁ hitvā mamāyitāni, evaṁkaro saggamupeti ṭhāna”nti.",
  "atk-s0513a46:1049_0": "Tattha hiriyāti, samma nāgarāja, ajjhattabahiddhāsamuṭṭhānehi hirottappehi titikkhāsaṅkhātāya",
  "atk-s0513a46:1049_1": "adhivāsanakhantiyā indriyadamena ca upeto akujjhanasīlo pisuṇavācaṁ pahāya taṇhāmamāyitāni",
  "atk-s0513a46:1049_2": "ca hitvā pabbajjāya caranto samaṇo nāma hoti, evaṁkaroyeva ca etāni hirīādīni kusalāni",
  "atk-s0513a46:1049_3": "karonto saggamupeti ṭhānanti.",
  "atk-s0513a46:1050": "Idaṁ supaṇṇarājassa dhammakathaṁ sutvā paṇḍarako jīvitaṁ yācanto gāthamāha –",
  "atk-s0513a46:1051": "282.",
  "atk-s0513a46:1052": "“Mātāva puttaṁ taruṇaṁ tanujjaṁ, samphassatā sabbagattaṁ phareti;",
  "atk-s0513a46:1053": "Evampi me tvaṁ pāturahu dijinda, mātāva puttaṁ anukampamāno”ti.",
  "atk-s0513a46:1054_0": "Tassattho – yathā mātā tanujaṁ attano sarīrajātaṁ taruṇaṁ puttaṁ samphassataṁ disvā",
  "atk-s0513a46:1054_1": "taṁ ure nipajjāpetvā thaññaṁ pāyentī puttasamphassena sabbaṁ attano gattaṁ phareti,",
  "atk-s0513a46:1054_2": "napi mātā puttato bhāyati napi putto mātito, evampi me tvaṁ pāturahu pātubhūto dijinda",
  "atk-s0513a46:1054_3": "dijarāja, tasmā mātāva puttaṁ mudukena hadayena anukampamāno maṁ passa, jīvitaṁ me dehīti.",
  "atk-s0513a46:1055": "Athassa supaṇṇo jīvitaṁ dento itaraṁ gāthamāha –",
  "atk-s0513a46:1056": "283.",
  "atk-s0513a46:1057": "“Handajja tvaṁ muñca vadhā dujivha, tayo hi puttā na hi añño atthi;",
  "atk-s0513a46:1058": "Antevāsī dinnako atrajo ca, rajjassu puttaññataro me ahosī”ti.",
  "atk-s0513a46:1059_0": "Tattha muñcāti mucca, ayameva vā pāṭho. Dujivhāti taṁ ālapati. Aññoti añño catuttho",
  "atk-s0513a46:1059_1": "putto nāma natthi. Antevāsīti sippaṁ vā uggaṇhamāno pañhaṁ vā suṇanto santike nivuttho.",
  "atk-s0513a46:1059_2": "Dinnakoti “ayaṁ te putto hotū”ti parehi dinno. Rajjassūti abhiramassu. Aññataroti",
  "atk-s0513a46:1059_3": "tīsu puttesu aññataro antevāsī putto me tvaṁ jātoti dīpeti.",
  "atk-s0513a46:1060": "Evañca pana vatvā ākāsā otaritvā taṁ bhūmiyaṁ patiṭṭhāpesi. Tamatthaṁ pakāsento satthā dve gāthā abhāsi –",
  "atk-s0513a46:1061": "284.",
  "atk-s0513a46:1062": "“Icceva vākyaṁ visajjī supaṇṇo, bhumyaṁ patiṭṭhāya dijo dujivhaṁ;",
  "atk-s0513a46:1063": "Muttajja tvaṁ sabbabhayātivatto, thalūdake hohi mayābhigutto.",
  "atk-s0513a46:1064": "285.",
  "atk-s0513a46:1065": "“Ātaṅkinaṁ yathā kusalo bhisakko, pipāsitānaṁ rahadova sīto;",
  "atk-s0513a46:1066": "Vesmaṁ yathā himasītaṭṭitānaṁ, evampi te saraṇamahaṁ bhavāmī”ti.",
  "atk-s0513a46:1067_0": "Tattha icceva vākyanti iti evaṁ vacanaṁ vatvā taṁ nāgarājaṁ vissajji. Bhumyanti so",
  "atk-s0513a46:1067_1": "sayampi bhūmiyaṁ patiṭṭhāya dijo taṁ dujivhaṁ samassāsento mutto ajja tvaṁ ito paṭṭhāya",
  "atk-s0513a46:1067_2": "sabbabhayāni ativatto thale ca udake ca mayā abhigutto rakkhito hohīti āha. Ātaṅkinanti",
  "atk-s0513a46:1067_3": "gilānānaṁ. Evampi teti evaṁ ahaṁ tava saraṇaṁ bhavāmi.",
  "atk-s0513a46:1068_0": "Gaccha tvanti uyyojesi. So nāgarājā nāgabhavanaṁ pāvisi. Itaropi supaṇṇabhavanaṁ",
  "atk-s0513a46:1068_1": "gantvā “mayā paṇḍarakanāgo sapathaṁ katvā saddahāpetvā vissajjito, kīdisaṁ nu kho",
  "atk-s0513a46:1068_2": "mayi tassa hadayaṁ, vīmaṁsissāmi na”nti nāgabhavanaṁ gantvā supaṇṇavātaṁ akāsi. Taṁ",
  "atk-s0513a46:1068_3": "disvā nāgo “supaṇṇarājā maṁ gahetuṁ āgato bhavissatī”ti maññamāno byāmasahassamattaṁ",
  "atk-s0513a46:1068_4": "attabhāvaṁ māpetvā pāsāṇe ca vālukañca gilitvā bhāriyo hutvā naṅguṭṭhaṁ heṭṭhākatvā",
  "atk-s0513a46:1068_5": "bhogamatthake phaṇaṁ dhārayamāno nipajjitvā supaṇṇarājānaṁ ḍaṁsitukāmo viya ahosi.",
  "atk-s0513a46:1068_6": "Taṁ disvā supaṇṇo itaraṁ gāthamāha –",
  "atk-s0513a46:1069": "286.",
  "atk-s0513a46:1070": "“Sandhiṁ katvā amittena, aṇḍajena jalābuja;",
  "atk-s0513a46:1071": "Vivariya dāṭhaṁ sesi, kuto taṁ bhayamāgata”nti.",
  "atk-s0513a46:1072": "Taṁ sutvā nāgarājā tisso gāthā abhāsi –",
  "atk-s0513a46:1073": "287.",
  "atk-s0513a46:1074": "“Saṅketheva amittasmiṁ, mittasmimpi na vissase;",
  "atk-s0513a46:1075": "Abhayā bhayamuppannaṁ, api mūlāni kantati.",
  "atk-s0513a46:1076": "288.",
  "atk-s0513a46:1077": "“Kathaṁ nu vissase tyamhi, yenāsi kalaho kato;",
  "atk-s0513a46:1078": "Niccayattena ṭhātabbaṁ, so disabbhi na rajjati.",
  "atk-s0513a46:1079": "289.",
  "atk-s0513a46:1080": "“Vissāsaye na ca taṁ vissayeyya, asaṅkito saṅkito ca bhaveyya;",
  "atk-s0513a46:1081": "Tathā tathā viññū parakkameyya, yathā yathā bhāvaṁ paro na jaññā”ti.",
  "atk-s0513a46:1082_0": "Tattha abhayāti abhayaṭṭhānabhūtā mittamhā bhayaṁ uppannaṁ jīvitasaṅkhātāni mūlāneva",
  "atk-s0513a46:1082_1": "kantati. Tyamhīti tasmiṁ. Yenāsīti yena saddhiṁ kalaho kato ahosi. Niccayattenāti",
  "atk-s0513a46:1082_2": "niccapaṭiyattena. So disabbhi na rajjatīti yo niccayattena abhitiṭṭhati, so attano",
  "atk-s0513a46:1082_3": "sattūhi saddhiṁ vissāsavasena na rajjati, tato tesaṁ yathākāmakaraṇīyo na hotīti",
  "atk-s0513a46:1082_4": "attho. Vissāsayeti paraṁ attani vissāsaye, taṁ pana sayaṁ na vissaseyya. Parena asaṅkito",
  "atk-s0513a46:1082_5": "attanā ca so saṅkito bhaveyya. Bhāvaṁ paroti yathā yathā paṇḍito parakkamati, tathā",
  "atk-s0513a46:1082_6": "tathā tassa paro bhāvaṁ na jānāti, tasmā paṇḍitena vīriyaṁ kātabbamevāti dīpeti.",
  "atk-s0513a46:1083": "Iti te aññamaññaṁ sallapitvā samaggā sammodamānā ubhopi acelakassa assamaṁ agamiṁsu. Tamatthaṁ pakāsento satthā āha –",
  "atk-s0513a46:1084": "290.",
  "atk-s0513a46:1085": "“Te devavaṇṇā sukhumālarūpā, ubho samā sujayā puññakhandhā;",
  "atk-s0513a46:1086": "Upāgamuṁ karampiyaṁ acelaṁ, missībhūtā assavāhāva nāgā”ti.",
  "atk-s0513a46:1087_0": "Tattha samāti samānarūpā sadisasaṇṭhānā hutvā. Sujayāti suvayā parisuddhā, ayameva",
  "atk-s0513a46:1087_1": "vā pāṭho. Puññakhandhāti katakusalatāya puññakkhandhā viya. Missībhūtāti hatthena",
  "atk-s0513a46:1087_2": "hatthaṁ gahetvā kāyamissībhāvaṁ upagatā. Assavāhāva nāgāti dhure yuttakā rathavāhā",
  "atk-s0513a46:1087_3": "dve assā viya purisanāgā tassa assamaṁ agamiṁsu.",
  "atk-s0513a46:1088_0": "Gantvā ca pana supaṇṇarājā cintesi – “ayaṁ nāgarājā acelakassa jīvitaṁ na dassati,",
  "atk-s0513a46:1088_1": "etaṁ dussīlaṁ na vandissāmī”ti. So bahi ṭhatvā nāgarājānameva tassa santikaṁ pesesi.",
  "atk-s0513a46:1088_2": "Taṁ sandhāya satthā itaraṁ gāthamāha.",
  "atk-s0513a46:1089": "291.",
  "atk-s0513a46:1090": "“Tato have paṇḍarako acelaṁ, sayamevupāgamma idaṁ avoca;",
  "atk-s0513a46:1091": "Muttajjahaṁ sabbabhayātivatto, na hi nūna tuyhaṁ manaso piyamhā”ti.",
  "atk-s0513a46:1092": "Tattha piyamhāti dussīlanaggabhoggamusāvādi nūna mayaṁ tava manaso na piyā ahumhāti paribhāsi.",
  "atk-s0513a46:1093": "Tato acelo itaraṁ gāthamāha –",
  "atk-s0513a46:1094": "292.",
  "atk-s0513a46:1095": "“Piyo hi me āsi supaṇṇarājā, asaṁsayaṁ paṇḍarakena saccaṁ;",
  "atk-s0513a46:1096": "So rāgarattova akāsimetaṁ, pāpakammaṁ sampajāno na mohā”ti.",
  "atk-s0513a46:1097": "Tattha paṇḍarakenāti tayā paṇḍarakena so mama piyataro ahosi, saccametaṁ. Soti so ahaṁ tasmiṁ supaṇṇe rāgena ratto hutvā etaṁ pāpakammaṁ jānantova akāsiṁ, na mohena ajānantoti.",
  "atk-s0513a46:1098": "Taṁ sutvā nāgarājā dve gāthā abhāsi –",
  "atk-s0513a46:1099": "293.",
  "atk-s0513a46:1100": "“Na me piyaṁ appiyaṁ vāpi hoti, sampassato lokamimaṁ parañca;",
  "atk-s0513a46:1101": "Susaññatānañhi viyañjanena, asaññato lokamimaṁ carāsi.",
  "atk-s0513a46:1102": "294.",
  "atk-s0513a46:1103": "“Ariyāvakāsosi anariyovāsi, asaññato saññatasannikāso;",
  "atk-s0513a46:1104": "Kaṇhābhijātikosi anariyarūpo, pāpaṁ bahuṁ duccaritaṁ acārī”ti.",
  "atk-s0513a46:1105_0": "Tattha na meti ambho dussīlanaggamusāvādi pabbajitassa hi imañca parañca lokaṁ sampassato",
  "atk-s0513a46:1105_1": "piyaṁ vā me appiyaṁ vāpi meti na hoti, tvaṁ pana susaññatānaṁ sīlavantānaṁ byañjanena",
  "atk-s0513a46:1105_2": "pabbajitaliṅgena asaññato hutvā imaṁ lokaṁ vañcento carasi. Ariyāvakāsosīti ariyapaṭirūpakosi.",
  "atk-s0513a46:1105_3": "Asaññatoti kāyādīhi asaññatosi. Kaṇhābhijātikoti kāḷakasabhāvo. Anariyarūpoti ahirikasabhāvo. Acārīti akāsi.",
  "atk-s0513a46:1106": "Iti taṁ garahitvā idāni abhisapanto imaṁ gāthamāha –",
  "atk-s0513a46:1107": "295.",
  "atk-s0513a46:1108": "“Aduṭṭhassa tuvaṁ dubbhi, dubbhī ca pisuṇo casi;",
  "atk-s0513a46:1109": "Etena saccavajjena, muddhā te phalatu sattadhā”ti.",
  "atk-s0513a46:1110": "Tassattho – ambho dubbhi tvaṁ aduṭṭhassa mittassa dubbhī cāsi, pisuṇo cāsi, etena saccavajjena muddhā te sattadhā phalatūti.",
  "atk-s0513a46:1111_0": "Iti nāgarājassa sapantasseva acelakassa sīsaṁ sattadhā phali. Nisinnaṭṭhāneyevassa",
  "atk-s0513a46:1111_1": "bhūmi vivaraṁ adāsi. So pathaviṁ pavisitvā avīcimhi nibbatti, nāgarājasupaṇṇarājānopi",
  "atk-s0513a46:1111_2": "attano bhavanameva agamiṁsu. Satthā tassa pathaviṁ paviṭṭhabhāvaṁ pakāsento osānagāthamāha –",
  "atk-s0513a46:1112": "296.",
  "atk-s0513a46:1113": "“Tasmā hi mittānaṁ na dubbhitabbaṁ, mittadubbhā pāpiyo natthi añño;",
  "atk-s0513a46:1114": "Āsittasatto nihato pathabyā, indassa vākyena hi saṁvaro hato”ti.",
  "atk-s0513a46:1115_0": "Tattha tasmāti yasmā mittadubbhikammassa pharuso vipāko, tasmā. Āsittasattoti āsittavisena",
  "atk-s0513a46:1115_1": "satto. Indassāti nāgindassa vākyena. Saṁvaroti “ahaṁ saṁvare ṭhitosmī”ti paṭiññāya",
  "atk-s0513a46:1115_2": "evaṁ paññāto ājīvako hatoti.",
  "atk-s0513a46:1116_0": "Satthā imaṁ dhammadesanaṁ āharitvā “na, bhikkhave, idāneva, pubbepi devadatto musāvādaṁ",
  "atk-s0513a46:1116_1": "katvā pathaviṁ paviṭṭhoyevā”ti vatvā jātakaṁ samodhānesi – “tadā acelako devadatto",
  "atk-s0513a46:1116_2": "ahosi, nāgarājā sāriputto, supaṇṇarājā pana ahameva ahosi”nti.",
  "atk-s0513a46:1117": "Paṇḍaranāgarājajātakavaṇṇanā aṭṭhamā.",
  "atk-s0513a46:1119": "[519] 9. Sambulājātakavaṇṇanā",
  "atk-s0513a46:1120_0": "Kāvedhamānāti idaṁ satthā jetavane viharanto mallikaṁ deviṁ ārabbha kathesi. Vatthu",
  "atk-s0513a46:1120_1": "kummāsapiṇḍijātake vitthāritameva. Sā pana tathāgatassa tiṇṇaṁ kummāsapiṇḍikānaṁ",
  "atk-s0513a46:1120_2": "dānānubhāvena taṁ divasaññeva rañño aggamahesibhāvaṁ patvā pubbuṭṭhāyitādīhi pañcahi",
  "atk-s0513a46:1120_3": "kalyāṇadhammehi samannāgatā ñāṇasampannā buddhupaṭṭhāyikā patidevatā ahosi. Tassā",
  "atk-s0513a46:1120_4": "patidevatābhāvo sakalanagare pākaṭo ahosi. Athekadivasaṁ dhammasabhāyaṁ kathaṁ samuṭṭhāpesuṁ",
  "atk-s0513a46:1120_5": "– “āvuso, mallikā devī kira vattasampannā ñāṇasampannā patidevatā”ti. Satthā āgantvā",
  "atk-s0513a46:1120_6": "“kāya nuttha, bhikkhave, etarahi kathāya sannisinnā”ti pucchitvā “imāya nāmā”ti vutte",
  "atk-s0513a46:1120_7": "“na, bhikkhave, idāneva, pubbepesā vattasampannā patidevatāyevā”ti vatvā atītaṁ āhari.",
  "atk-s0513a46:1121_0": "Atīte bārāṇasiyaṁ brahmadattassa rañño sotthiseno nāma putto ahosi. Taṁ rājā vayappattaṁ",
  "atk-s0513a46:1121_1": "uparajje patiṭṭhapesi, sambulā nāmassa aggamahesī ahosi uttamarūpadharā sarīrappabhāsampannā,",
  "atk-s0513a46:1121_2": "nivāte jalamānā dīpasikhā viya khāyati. Aparabhāge sotthisenassa sarīre kuṭṭhaṁ uppajjati,",
  "atk-s0513a46:1121_3": "vejjā tikicchituṁ nāsakkhiṁsu. So bhijjamāne kuṭṭhe paṭikūlo hutvā vippaṭisāraṁ patvā",
  "atk-s0513a46:1121_4": "“ko me rajjena attho, araññe anāthamaraṇaṁ marissāmī”ti rañño ārocāpetvā itthāgāraṁ",
  "atk-s0513a46:1121_5": "chaḍḍetvā nikkhami. Sambulā bahūhi upāyehi nivattiyamānāpi anivattitvāva “ahaṁ taṁ",
  "atk-s0513a46:1121_6": "sāmikaṁ araññe paṭijaggissāmī”ti vatvā saddhiññeva nikkhami. So araññaṁ pavisitvā",
  "atk-s0513a46:1121_7": "sulabhamūlaphalāphale chāyūdakasampanne padese paṇṇasālaṁ katvā vāsaṁ kappesi. Rājadhītā",
  "atk-s0513a46:1121_8": "taṁ paṭijaggi. Kathaṁ? Sā hi pāto vuṭṭhāya assamapadaṁ sammajjitvā pānīyaparibhojanīyaṁ",
  "atk-s0513a46:1121_9": "upaṭṭhapetvā dantakaṭṭhañca mukhadhovanañca upanāmetvā mukhe dhote nānāosadhāni pisitvā",
  "atk-s0513a46:1121_10": "tassa vaṇe makkhetvā madhuramadhurāni phalāphalāni khādāpetvā mukhaṁ vikkhāletvā",
  "atk-s0513a46:1121_11": "hatthesu dhotesu “appamatto hohi devā”ti vatvā vanditvā pacchikhaṇittiaṅkusake ādāya",
  "atk-s0513a46:1121_12": "phalāphalatthāya araññaṁ pavisitvā phalāphalāni āharitvā ekamante ṭhapetvā ghaṭena",
  "atk-s0513a46:1121_13": "udakaṁ āharitvā nānācuṇṇehi ca mattikāhi ca sotthisenaṁ nhāpetvā puna madhuraphalāphalāni",
  "atk-s0513a46:1121_14": "upanāmeti. Paribhogāvasāne vāsitapānīyaṁ upanetvā sayaṁ phalāphalāni paribhuñjitvā",
  "atk-s0513a46:1121_15": "padarasantharaṁ saṁvidahitvā tasmiṁ tattha nipanne tassa pāde dhovitvā sīsaparikammapiṭṭhiparikammapādaparikammāni",
  "atk-s0513a46:1121_16": "katvā sayanapassaṁ upagantvā nipajjati. Etenupāyena sāmikaṁ paṭijaggi.",
  "atk-s0513a46:1122_0": "Sā ekadivasaṁ araññe phalāphalaṁ āharantī ekaṁ girikandaraṁ disvā sīsato pacchiṁ",
  "atk-s0513a46:1122_1": "otāretvā kandaratīre ṭhapetvā “nhāyissāmī”ti otaritvā haliddāya sarīraṁ ubbaṭṭetvā",
  "atk-s0513a46:1122_2": "nhatvā sudhotasarīrā uttaritvā vākacīraṁ nivāsetvā kandaratīre aṭṭhāsi. Athassā sarīrappabhāya",
  "atk-s0513a46:1122_3": "vanaṁ ekobhāsaṁ ahosi. Tasmiṁ khaṇe eko dānavo gocaratthāya caranto taṁ disvā paṭibaddhacitto",
  "atk-s0513a46:1122_4": "hutvā gāthādvayaṁ āha –",
  "atk-s0513a46:1123": "297.",
  "atk-s0513a46:1124": "“Kā vedhamānā girikandarāyaṁ, ekā tuvaṁ tiṭṭhasi saṁhitūru;",
  "atk-s0513a46:1125": "Puṭṭhāsi me pāṇipameyyamajjhe, akkhāhi me nāmañca bandhave ca.",
  "atk-s0513a46:1126": "298.",
  "atk-s0513a46:1127": "“Obhāsayaṁ vanaṁ rammaṁ, sīhabyagghanisevitaṁ;",
  "atk-s0513a46:1128": "Kā vā tvamasi kalyāṇi, kassa vā tvaṁ sumajjhime;",
  "atk-s0513a46:1129": "Abhivādemi taṁ bhadde, dānavāhaṁ namatthu te”ti.",
  "atk-s0513a46:1130_0": "Tattha kā vedhamānāti nhānamattatāya sītabhāvena kampamānā. Saṁhitūrūti sampiṇḍitūru",
  "atk-s0513a46:1130_1": "uttamaūrulakkhaṇe. Pāṇipameyyamajjheti hatthena minitabbamajjhe. Kā vā tvanti kā",
  "atk-s0513a46:1130_2": "nāma vā tvaṁ bhavasi. Abhivādemīti vandāmi. Dānavāhanti ahaṁ eko dānavo, ayaṁ namakkāro",
  "atk-s0513a46:1130_3": "tava atthu, añjaliṁ te paggaṇhāmīti avaca.",
  "atk-s0513a46:1131": "Sā tassa vacanaṁ sutvā tisso gāthā abhāsi –",
  "atk-s0513a46:1132": "299.",
  "atk-s0513a46:1133": "“Yo putto kāsirājassa, sotthisenoti taṁ vidū;",
  "atk-s0513a46:1134": "Tassāhaṁ sambulā bhariyā, evaṁ jānāhi dānava;",
  "atk-s0513a46:1135": "Abhivādemi taṁ bhante, sambulāhaṁ namatthu te.",
  "atk-s0513a46:1136": "300.",
  "atk-s0513a46:1137": "“Vedehaputto bhaddante, vane vasati āturo;",
  "atk-s0513a46:1138": "Tamahaṁ rogasammattaṁ, ekā ekaṁ upaṭṭhahaṁ.",
  "atk-s0513a46:1139": "301.",
  "atk-s0513a46:1140": "“Ahañca vanamuñchāya, madhumaṁsaṁ migābilaṁ;",
  "atk-s0513a46:1141": "Yadāharāmi taṁ bhakkho, tassa nūnajja nādhatī”ti.",
  "atk-s0513a46:1142_0": "Tattha vedehaputtoti vedeharājadhītāya putto. Rogasammattanti rogapīḷitaṁ. Upaṭṭhahanti",
  "atk-s0513a46:1142_1": "upaṭṭhahāmi paṭijaggāmi. “Upaṭṭhitā”tipi pāṭho. Vanamuñchāyāti vanaṁ uñchetvā uñchācariyaṁ",
  "atk-s0513a46:1142_2": "caritvā. Madhumaṁsanti nimmakkhikaṁ madhuñca migābilamaṁsañca sīhabyagghamigehi khāditamaṁsato",
  "atk-s0513a46:1142_3": "atirittakoṭṭhāsaṁ. Taṁ bhakkhoti yaṁ ahaṁ āharāmi, taṁ bhakkhova so mama sāmiko.",
  "atk-s0513a46:1142_4": "Tassa nūnajjāti tassa maññe ajja āhāraṁ alabhamānassa sarīraṁ ātape pakkhittapadumaṁ",
  "atk-s0513a46:1142_5": "viya nādhati upatappati milāyati.",
  "atk-s0513a46:1143": "Tato paraṁ dānavassa ca tassā ca vacanapaṭivacanagāthāyo honti –",
  "atk-s0513a46:1144": "302.",
  "atk-s0513a46:1145": "“Kiṁ vane rājaputtena, āturena karissasi;",
  "atk-s0513a46:1146": "Sambule pariciṇṇena, ahaṁ bhattā bhavāmi te.",
  "atk-s0513a46:1147": "303.",
  "atk-s0513a46:1148": "“Sokaṭṭāya durattāya, kiṁ rūpaṁ vijjate mama;",
  "atk-s0513a46:1149": "Aññaṁ pariyesa bhaddante, abhirūpataraṁ mayā.",
  "atk-s0513a46:1150": "304.",
  "atk-s0513a46:1151": "“Ehimaṁ girimāruyha, bhariyā me catussatā;",
  "atk-s0513a46:1152": "Tāsaṁ tvaṁ pavarā hohi, sabbakāmasamiddhinī.",
  "atk-s0513a46:1153": "305.",
  "atk-s0513a46:1154": "“Nūna tārakavaṇṇābhe, yaṁ kiñci manasicchasi;",
  "atk-s0513a46:1155": "Sabbaṁ taṁ pacuraṁ mayhaṁ, ramassvajja mayā saha.",
  "atk-s0513a46:1156": "306.",
  "atk-s0513a46:1157": "“No ce tuvaṁ maheseyyaṁ, sambule kārayissasi;",
  "atk-s0513a46:1158": "Alaṁ tvaṁ pātarāsāya, paṇhe bhakkhā bhavissasi.",
  "atk-s0513a46:1159": "307.",
  "atk-s0513a46:1160": "“Tañca sattajaṭo luddo, kaḷāro purisādako;",
  "atk-s0513a46:1161": "Vane nāthaṁ apassantiṁ, sambulaṁ aggahī bhuje.",
  "atk-s0513a46:1162": "308.",
  "atk-s0513a46:1163": "“Adhipannā pisācena, luddenāmisacakkhunā;",
  "atk-s0513a46:1164": "Sā ca sattuvasaṁ pattā, patimevānusocati.",
  "atk-s0513a46:1165": "309.",
  "atk-s0513a46:1166": "“Na me idaṁ tathā dukkhaṁ, yaṁ maṁ khādeyya rakkhaso;",
  "atk-s0513a46:1167": "Yañca me ayyaputtassa, mano hessati aññathā.",
  "atk-s0513a46:1168": "310.",
  "atk-s0513a46:1169": "“Na santi devā pavasanti nūna, na hi nūna santi idha lokapālā;",
  "atk-s0513a46:1170": "Sahasā karontānamasaññatānaṁ, na hi nūna santi paṭisedhitāro”ti.",
  "atk-s0513a46:1171_0": "Tattha pariciṇṇenāti tena āturena pariciṇṇena kiṁ karissasi. Sokaṭṭāyāti sokāturāya.",
  "atk-s0513a46:1171_1": "“Sokaṭṭhāyā”tipi pāṭho, soke ṭhitāyāti attho. Durattāyāti duggatakapaṇabhāvappattāya",
  "atk-s0513a46:1171_2": "attabhāvāya. Ehimanti mā tvaṁ durattāmhīti cintayi, etaṁ mama girimhi dibbavimānaṁ,",
  "atk-s0513a46:1171_3": "ehi imaṁ giriṁ āruha. Catussatāti tasmiṁ me vimāne aparāpi catussatā bhariyāyo atthi.",
  "atk-s0513a46:1171_4": "Sabbaṁ tanti yaṁ kiñci upabhogaparibhogavatthābharaṇādikaṁ icchasi, sabbaṁ taṁ nūna",
  "atk-s0513a46:1171_5": "mayhaṁ pacuraṁ bahuṁ sulabhaṁ, tasmā mā kapaṇāmhīti cintayi, ehi mayā saha ramassūti vadati.",
  "atk-s0513a46:1172_0": "Maheseyyanti, “bhadde, sambule no ce me tvaṁ mahesibhāvaṁ kāressasi, pariyattā tvaṁ",
  "atk-s0513a46:1172_1": "mama pātarāsāya, tena taṁ balakkārena vimānaṁ nessāmi, tatra maṁ asaṅgaṇhantī mama",
  "atk-s0513a46:1172_2": "sve pātova bhakkhā bhavissasī”ti evaṁ vatvā so sattahi jaṭāhi samannāgato luddako",
  "atk-s0513a46:1172_3": "dāruṇo nikkhantadanto taṁ tasmiṁ vane kiñci attano nāthaṁ apassantiṁ sambulaṁ bhuje",
  "atk-s0513a46:1172_4": "aggahesi. Adhipannāti ajjhotthaṭā. Āmisacakkhunāti kilesalolena. Patimevāti attano",
  "atk-s0513a46:1172_5": "acintetvā patimeva anusocati. Mano hessatīti maṁ cirāyantiṁ viditvā aññathā cittaṁ",
  "atk-s0513a46:1172_6": "bhavissati. Na santi devāti idaṁ sā dānavena bhuje gahitā devatujjhāpanaṁ karontī",
  "atk-s0513a46:1172_7": "āha. Lokapālāti evarūpānaṁ sīlavantīnaṁ patidevatānaṁ pālakā lokapālā nūna idha loke",
  "atk-s0513a46:1172_8": "na santīti paridevati.",
  "atk-s0513a46:1173_0": "Athassā sīlatejena sakkassa bhavanaṁ kampi, paṇḍukambalasilāsanaṁ uṇhākāraṁ dassesi.",
  "atk-s0513a46:1173_1": "Sakko āvajjento taṁ kāraṇaṁ ñatvā vajiraṁ ādāya vegena gantvā dānavassa matthake",
  "atk-s0513a46:1173_2": "ṭhatvā itaraṁ gāthamāha –",
  "atk-s0513a46:1174": "311.",
  "atk-s0513a46:1175": "“Itthīnamesā pavarā yasassinī, santā samā aggirivuggatejā;",
  "atk-s0513a46:1176": "Tañce tuvaṁ rakkhasādesi kaññaṁ, muddhā ca hi sattadhā te phaleyya;",
  "atk-s0513a46:1177": "Mā tvaṁ dahī muñca patibbatāyā”ti.",
  "atk-s0513a46:1178_0": "Tattha santāti upasantā, atha vā paṇḍitā ñāṇasampannā. Samāti kāyavisamādivirahitā.",
  "atk-s0513a46:1178_1": "Adesīti khādasi. Phaleyyāti iminā me indavajirena paharitvā muddhā bhijjetha. Mā",
  "atk-s0513a46:1178_2": "tvaṁ dahīti tvaṁ imaṁ patibbataṁ mā tāpeyyāsīti.",
  "atk-s0513a46:1179_0": "Taṁ sutvā dānavo sambulaṁ vissajjesi. Sakko “punapi esa evarūpaṁ kareyyā”ti cintetvā",
  "atk-s0513a46:1179_1": "dānavaṁ devasaṅkhalikāya bandhitvā puna anāgamanāya tatiye pabbatantare vissajjesi,",
  "atk-s0513a46:1179_2": "rājadhītaraṁ appamādena ovaditvā sakaṭṭhānameva gato. Rājadhītāpi atthaṅgate sūriye",
  "atk-s0513a46:1179_3": "candālokena assamaṁ pāpuṇi. Tamatthaṁ pakāsento satthā aṭṭha gāthā abhāsi –",
  "atk-s0513a46:1180": "312.",
  "atk-s0513a46:1181": "“Sā ca assamamāgacchi, pamuttā purisādakā;",
  "atk-s0513a46:1182": "Nīḷaṁ paḷinaṁ sakuṇīva, gatasiṅgaṁva ālayaṁ.",
  "atk-s0513a46:1183": "313.",
  "atk-s0513a46:1184": "“Sā tattha paridevesi, rājaputtī yasassinī;",
  "atk-s0513a46:1185": "Sambulā utumattakkhā, vane nāthaṁ apassantī.",
  "atk-s0513a46:1186": "314.",
  "atk-s0513a46:1187": "“Samaṇe brāhmaṇe vande, sampannacaraṇe ise;",
  "atk-s0513a46:1188": "Rājaputtaṁ apassantī, tumhaṁmhi saraṇaṁ gatā.",
  "atk-s0513a46:1189": "315.",
  "atk-s0513a46:1190": "“Vande sīhe ca byagghe ca, ye ca aññe vane migā;",
  "atk-s0513a46:1191": "Rājaputtaṁ apassantī, tumhaṁmhi saraṇaṁ gatā.",
  "atk-s0513a46:1192": "316.",
  "atk-s0513a46:1193": "“Tiṇā latāni osajho, pabbatāni vanāni ca;",
  "atk-s0513a46:1194": "Rājaputtaṁ apassantī, tumhaṁmhi saraṇaṁ gatā.",
  "atk-s0513a46:1195": "317.",
  "atk-s0513a46:1196": "“Vande indīvarīsāmaṁ, rattiṁ nakkhattamāliniṁ;",
  "atk-s0513a46:1197": "Rājaputtaṁ apassantī, tumhaṁmhi saraṇaṁ gatā.",
  "atk-s0513a46:1198": "318.",
  "atk-s0513a46:1199": "“Vande bhāgīrathiṁ gaṅgaṁ, savantīnaṁ paṭiggahaṁ;",
  "atk-s0513a46:1200": "Rājaputtaṁ apassantī, tumhaṁmhi saraṇaṁ gatā.",
  "atk-s0513a46:1201": "319.",
  "atk-s0513a46:1202": "“Vande ahaṁ pabbatarājaseṭṭhaṁ, himavantaṁ siluccayaṁ;",
  "atk-s0513a46:1203": "Rājaputtaṁ apassantī, tumhaṁmhi saraṇaṁ gatā”ti.",
  "atk-s0513a46:1204_0": "Tattha nīḷaṁ paḷinaṁ sakuṇīvāti yathā sakuṇikā mukhatuṇḍakena gocaraṁ gahetvā kenaci",
  "atk-s0513a46:1204_1": "upaddavena sakuṇapotakānaṁ paḷinattā paḷinaṁ sakuṇinīḷaṁ āgaccheyya, yathā vā gatasiṅgaṁ",
  "atk-s0513a46:1204_2": "nikkhantavacchakaṁ ālayaṁ suññaṁ vacchakasālaṁ vacchagiddhinī dhenu āgaccheyya, evaṁ",
  "atk-s0513a46:1204_3": "suññaṁ assamaṁ āgacchīti attho. Tadā hi sotthiseno sambulāya ciramānāya “itthiyo",
  "atk-s0513a46:1204_4": "nāma lolā, paccāmittampi me gahetvā āgaccheyyā”ti parisaṅkanto paṇṇasālato nikkhamitvā",
  "atk-s0513a46:1204_5": "gacchantaraṁ pavisitvā nisīdi. Tenetaṁ vuttaṁ. Utumattakkhāti sokavegasañjātena uṇhena",
  "atk-s0513a46:1204_6": "utunā mandalocanā. Apassantīti tasmiṁ vane nāthaṁ attano patiṁ apassantī ito cito",
  "atk-s0513a46:1204_7": "ca sandhāvamānā paridevesi.",
  "atk-s0513a46:1205_0": "Tattha samaṇe brāhmaṇeti samitapāpabāhitapāpe samaṇe brāhmaṇe. Sampannacaraṇeti saha",
  "atk-s0513a46:1205_1": "sīlena aṭṭhannaṁ samāpattīnaṁ vasena ca sampannacaraṇe ise vandeti evaṁ vatvā rājaputtaṁ",
  "atk-s0513a46:1205_2": "apassantī tumhākaṁ saraṇaṁ gatā amhi. Sace me sāmikassa nisinnaṭṭhānaṁ jānātha, ācikkhathāti",
  "atk-s0513a46:1205_3": "paridevesīti attho. Sesagāthāsupi eseva nayo. Tiṇā latāni osajhoti antopheggubahisāratiṇāni",
  "atk-s0513a46:1205_4": "ca latāni ca antosāraosadhiyo ca. Imaṁ gāthaṁ tiṇādīsu nibbattadevatā sandhāyāha.",
  "atk-s0513a46:1205_5": "Indīvarīsāmanti indīvarīpupphasamānavaṇṇaṁ. Nakkhattamālininti nakkhattapaṭipāṭisamannāgataṁ.",
  "atk-s0513a46:1205_6": "Tumhaṁmhīti rattiṁ sandhāya tampi amhīti āha. Bhāgīrathiṁ gaṅganti evaṁpariyāyanāmikaṁ",
  "atk-s0513a46:1205_7": "gaṅgaṁ. Savantīnanti aññāsaṁ bahūnaṁ nadīnaṁ paṭiggāhikaṁ. Gaṅgāya nibbattadevataṁ",
  "atk-s0513a46:1205_8": "sandhāyevamāha. Himavantepi eseva nayo.",
  "atk-s0513a46:1206_0": "Taṁ evaṁ paridevamānaṁ disvā sotthiseno cintesi – “ayaṁ ativiya paridevati, na kho",
  "atk-s0513a46:1206_1": "panassā bhāvaṁ jānāmi, sace mayi sinehena evaṁ karoti, hadayampissā phaleyya, pariggaṇhissāmi",
  "atk-s0513a46:1206_2": "tāva na”nti gantvā paṇṇasāladvāre nisīdi. Sāpi paridevamānāva paṇṇasāladvāraṁ gantvā",
  "atk-s0513a46:1206_3": "tassa pāde vanditvā “kuhiṁ gatosi, devā”ti āha. Atha naṁ so, “bhadde, tvaṁ aññesu",
  "atk-s0513a46:1206_4": "divasesu na imāya velāya āgacchasi, ajja atisāyaṁ āgatāsī”ti pucchanto gāthamāha –",
  "atk-s0513a46:1207": "320.",
  "atk-s0513a46:1208": "“Atisāyaṁ vatāgañchi, rājaputti yasassini;",
  "atk-s0513a46:1209": "Kena nujja samāgacchi, ko te piyataro mayā”ti.",
  "atk-s0513a46:1210_0": "Atha naṁ sā “ahaṁ, ayyaputta, phalāphalāni ādāya āgacchantī ekaṁ dānavaṁ passiṁ,",
  "atk-s0513a46:1210_1": "so mayi paṭibaddhacitto hutvā maṁ hatthe gaṇhitvā ‘sace mama vacanaṁ na karosi, khādissāmi",
  "atk-s0513a46:1210_2": "ta’nti āha, ahaṁ tāya velāya taññeva anusocantī evaṁ paridevi”nti vatvā gāthamāha –",
  "atk-s0513a46:1211": "321.",
  "atk-s0513a46:1212": "“Idaṁ khohaṁ tadāvocaṁ, gahitā tena sattunā;",
  "atk-s0513a46:1213": "Na me idaṁ tathā dukkhaṁ, yaṁ maṁ khādeyya rakkhaso;",
  "atk-s0513a46:1214": "Yañca me ayyaputtassa, mano hessati aññathā”ti.",
  "atk-s0513a46:1215_0": "Athassa sesampi pavattiṁ ārocentī “tena panāhaṁ, deva, dānavena gahitā attānaṁ vissajjāpetuṁ",
  "atk-s0513a46:1215_1": "asakkontī devatujjhāpanakammaṁ akāsiṁ, atha sakko vajirahattho āgantvā ākāse ṭhito",
  "atk-s0513a46:1215_2": "dānavaṁ santajjetvā maṁ vissajjāpetvā taṁ devasaṅkhalikāya bandhitvā tatiye pabbatantare",
  "atk-s0513a46:1215_3": "khipitvā pakkāmi, evāhaṁ sakkaṁ nissāya jīvitaṁ labhi”nti āha. Taṁ sutvā sotthiseno,",
  "atk-s0513a46:1215_4": "“bhadde, hotu, mātugāmassa antare saccaṁ nāma dullabhaṁ, himavante hi bahū vanacarakatāpasavijjādharādayo",
  "atk-s0513a46:1215_5": "santi, ko tuyhaṁ saddahissatī”ti vatvā gāthamāha –",
  "atk-s0513a46:1216": "322.",
  "atk-s0513a46:1217": "“Corīnaṁ bahubuddhīnaṁ, yāsu saccaṁ sudullabhaṁ;",
  "atk-s0513a46:1218": "Thīnaṁ bhāvo durājāno, macchassevodake gata”nti.",
  "atk-s0513a46:1219": "Sā tassa vacanaṁ sutvā, “ayyaputta, ahaṁ taṁ asaddahantaṁ mama saccabaleneva tikicchissāmī”ti udakassa kalasaṁ pūretvā saccakiriyaṁ katvā tassa sīse udakaṁ āsiñcantī gāthamāha –",
  "atk-s0513a46:1220": "323.",
  "atk-s0513a46:1221": "“Tathā maṁ saccaṁ pāletu, pālayissati ce mamaṁ;",
  "atk-s0513a46:1222": "Yathāhaṁ nābhijānāmi, aññaṁ piyataraṁ tayā;",
  "atk-s0513a46:1223": "Etena saccavajjena, byādhi te vūpasammatū”ti.",
  "atk-s0513a46:1224_0": "Tattha tathā-saddo “ce mama”nti iminā saddhiṁ yojetabbo. Idaṁ vuttaṁ hoti – yathāhaṁ",
  "atk-s0513a46:1224_1": "vadāmi, tathā ce mama vacanaṁ saccaṁ, atha maṁ idānipi pāletu, āyatimpi pālessati,",
  "atk-s0513a46:1224_2": "idāni me vacanaṁ suṇātha “yathāhaṁ nābhijānāmī”ti. Potthakesu pana “tathā maṁ saccaṁ",
  "atk-s0513a46:1224_3": "pāletī”ti likhitaṁ, taṁ aṭṭhakathāyaṁ natthi.",
  "atk-s0513a46:1225_0": "Evaṁ tāya saccakiriyaṁ katvā udake āsittamatteyeva sotthisenassa kuṭṭhaṁ ambilena",
  "atk-s0513a46:1225_1": "dhotaṁ viya tambamalaṁ tāvadeva apagacchi. Te katipāhaṁ tattha vasitvā araññā nikkhamma",
  "atk-s0513a46:1225_2": "bārāṇasiṁ patvā uyyānaṁ pavisiṁsu. Rājā tesaṁ āgatabhāvaṁ ñatvā uyyānaṁ gantvā tattheva",
  "atk-s0513a46:1225_3": "sotthisenassa chattaṁ ussāpetvā sambulaṁ aggamahesiṭṭhāne abhisiñcāpetvā nagaraṁ",
  "atk-s0513a46:1225_4": "pavesetvā sayaṁ isipabbajjaṁ pabbajitvā uyyāne vāsaṁ kappesi, rājanivesaneyeva ca",
  "atk-s0513a46:1225_5": "nibaddhaṁ bhuñji. Sotthisenopi sambulāya aggamahesiṭṭhānamattameva adāsi, na punassā",
  "atk-s0513a46:1225_6": "koci sakkāro ahosi, atthibhāvampissā na aññāsi, aññāheva itthīhi saddhiṁ abhirami.",
  "atk-s0513a46:1225_7": "Sambulā sapattidosavasena kisā ahosi upaṇḍupaṇḍukajātā dhamanīsanthatagattā. Sā ekadivasaṁ",
  "atk-s0513a46:1225_8": "sokavinodanatthaṁ bhuñjituṁ āgatassa sasuratāpasassa santikaṁ gantvā taṁ katabhattakiccaṁ",
  "atk-s0513a46:1225_9": "vanditvā ekamantaṁ nisīdi. So taṁ milātindriyaṁ disvā gāthamāha –",
  "atk-s0513a46:1226": "324.",
  "atk-s0513a46:1227": "“Ye kuñjarā sattasatā uḷārā, rakkhanti rattindivamuyyutāvudhā;",
  "atk-s0513a46:1228": "Dhanuggahānañca satāni soḷasa, kathaṁvidhe passasi bhadde sattavo”ti.",
  "atk-s0513a46:1229_0": "Tassattho – bhadde, sambule ye amhākaṁ sattasatā kuñjarā, tesaññeva khandhagatānaṁ",
  "atk-s0513a46:1229_1": "yodhānaṁ vasena uyyuttāvudhā, aparāni ca soḷasadhanuggahasatāni rattindivaṁ bārāṇasiṁ",
  "atk-s0513a46:1229_2": "rakkhanti. Evaṁ surakkhite nagare kathaṁvidhe tvaṁ sattavo passasi. Bhadde, yassā",
  "atk-s0513a46:1229_3": "tava sāsaṅkā sappaṭibhayā araññā āgatakālepi pabhāsampannaṁ sarīraṁ, idāni pana milātā",
  "atk-s0513a46:1229_4": "paṇḍupalāsavaṇṇā ativiya kilantindriyāsi, kassa nāma tvaṁ bhāyasī”ti pucchi.",
  "atk-s0513a46:1230": "Sā tassa vacanaṁ sutvā “putto te, deva, mayi na purimasadiso”ti vatvā pañca gāthā abhāsi –",
  "atk-s0513a46:1231": "325.",
  "atk-s0513a46:1232": "“Alaṅkatāyo padumuttarattacā, virāgitā passati haṁsagaggarā;",
  "atk-s0513a46:1233": "Tāsaṁ suṇitvā mitagītavāditaṁ, na dāni me tāta tathā yathā pure.",
  "atk-s0513a46:1234": "326.",
  "atk-s0513a46:1235": "“Suvaṇṇasaṁkaccadharā suviggahā, alaṅkatā mānusiyaccharūpamā;",
  "atk-s0513a46:1236": "Senopiyā tāta aninditaṅgiyo, khattiyakaññā paṭilobhayanti naṁ.",
  "atk-s0513a46:1237": "327.",
  "atk-s0513a46:1238": "“Sace ahaṁ tāta tathā yathā pure, patiṁ tamuñchāya punā vane bhare;",
  "atk-s0513a46:1239": "Sammānaye maṁ na ca maṁ vimānaye, itopi me tāta tato varaṁ siyā.",
  "atk-s0513a46:1240": "328.",
  "atk-s0513a46:1241": "“Yamannapāne vipulasmi ohite, nārī vimaṭṭhābharaṇā alaṅkatā;",
  "atk-s0513a46:1242": "Sabbaṅgupetā patino ca appiyā, abajjha tassā maraṇaṁ tato varaṁ.",
  "atk-s0513a46:1243": "329.",
  "atk-s0513a46:1244": "“Api ce daliddā kapaṇā anāḷhiyā, kaṭādutīyā patino ca sā piyā;",
  "atk-s0513a46:1245": "Sabbaṅgupetāyapi appiyāya, ayameva seyyā kapaṇāpi yā piyā”ti.",
  "atk-s0513a46:1246_0": "Tattha padumuttarattacāti padumagabbhasadisauttarattacā. Sabbāsaṁ sarīrato suvaṇṇapabhā",
  "atk-s0513a46:1246_1": "niccharantīti dīpeti. Virāgitāti vilaggasarīrā, tanumajjhāti attho. Haṁsagaggarāti",
  "atk-s0513a46:1246_2": "evarūpā haṁsā viya madhurassarā nāriyo passati. Tāsanti so tava putto tāsaṁ nārīnaṁ",
  "atk-s0513a46:1246_3": "mitagītavāditādīni suṇitvā idāni me, tāta, yathā pure, tathā na pavattatīti vadati.",
  "atk-s0513a46:1246_4": "Suvaṇṇasaṁkaccadharāti suvaṇṇamayasaṁkaccālaṅkāradharā. Alaṅkatāti nānālaṅkārapaṭimaṇḍitā.",
  "atk-s0513a46:1246_5": "Mānusiyaccharūpamāti mānusiyo accharūpamā. Senopiyāti sotthisenassa piyā. Paṭilobhayanti",
  "atk-s0513a46:1246_6": "nanti naṁ tava puttaṁ paṭilobhayanti.",
  "atk-s0513a46:1247_0": "Sace ahanti, tāta, yathā pure sace ahaṁ punapi taṁ patiṁ tatheva kuṭṭharogena vanaṁ",
  "atk-s0513a46:1247_1": "paviṭṭhaṁ uñchāya tasmiṁ vane bhareyyaṁ, punapi maṁ so sammāneyya na vimāneyya, tato",
  "atk-s0513a46:1247_2": "me itopi bārāṇasirajjato taṁ araññameva varaṁ siyā sapattidosena sussantiyāti dīpeti.",
  "atk-s0513a46:1247_3": "Yamannapāneti yaṁ annapāne. Ohiteti ṭhapite paṭiyatte. Iminā bahunnapānagharaṁ dasseti.",
  "atk-s0513a46:1247_4": "Ayaṁ kirassā adhippāyo – yā nārī vipulannapāne ghare ekikāva asapatti samānā vimaṭṭhābharaṇā",
  "atk-s0513a46:1247_5": "nānālaṅkārehi alaṅkatā sabbehi guṇaṅgehi upetā patino ca appiyā hoti, abajjha gīvāya",
  "atk-s0513a46:1247_6": "valliyā vā rajjuyā vā bandhitvā tassā tato gharāvāsato maraṇameva varataranti. Anāḷhīyāti",
  "atk-s0513a46:1247_7": "anāḷhā. Kaṭādutīyāti nipajjanakaṭasārakadutiyā. Seyyāti kapaṇāpi samānā yā patino",
  "atk-s0513a46:1247_8": "piyā, ayameva uttamāti.",
  "atk-s0513a46:1248_0": "Evaṁ tāya attano parisussanakāraṇe tāpasassa kathite tāpaso rājānaṁ pakkosāpetvā",
  "atk-s0513a46:1248_1": "“tāta, sotthisena tayi kuṭṭharogābhibhūte araññaṁ pavisante tayā saddhiṁ pavisitvā",
  "atk-s0513a46:1248_2": "taṁ upaṭṭhahantī attano saccabalena tava rogaṁ vūpasametvā yā te rajje patiṭṭhānakāraṇamakāsi,",
  "atk-s0513a46:1248_3": "tassā nāma tvaṁ neva ṭhitaṭṭhānaṁ, na nisinnaṭṭhānaṁ jānāsi, ayuttaṁ te kataṁ, mittadubbhikammaṁ",
  "atk-s0513a46:1248_4": "nāmetaṁ pāpaka”nti vatvā puttaṁ ovadanto gāthamāha –",
  "atk-s0513a46:1249": "330.",
  "atk-s0513a46:1250": "“Sudullabhitthī purisassa yā hitā, bhattitthiyā dullabho yo hito ca;",
  "atk-s0513a46:1251": "Hitā ca te sīlavatī ca bhariyā, janinda dhammaṁ cara sambulāyā”ti.",
  "atk-s0513a46:1252_0": "Tassattho – tāta, yā purisassa hitā muducittā anukampikā itthī, yo ca bhattā itthiyā",
  "atk-s0513a46:1252_1": "hito kataguṇaṁ jānāti, ubhopete sudullabhā. Ayañca sambulā tuyhaṁ hitā ceva sīlasampannā",
  "atk-s0513a46:1252_2": "ca, tasmā etissā dhammaṁ cara, kataguṇaṁ jānitvā muducitto hohi, cittamassā paritosehīti.",
  "atk-s0513a46:1253_0": "Evaṁ so puttassa ovādaṁ datvā uṭṭhāyāsanā pakkāmi. Rājā pitari gate sambulaṁ pakkosāpetvā,",
  "atk-s0513a46:1253_1": "“bhadde, ettakaṁ kālaṁ mayā kataṁ dosaṁ khama, ito paṭṭhāya sabbissariyaṁ tuyhameva",
  "atk-s0513a46:1253_2": "dammī”ti vatvā osānagāthamāha –",
  "atk-s0513a46:1254": "331.",
  "atk-s0513a46:1255": "“Sace tuvaṁ vipule laddhabhoge, issāvatiṇṇā maraṇaṁ upesi;",
  "atk-s0513a46:1256": "Ahañca te bhadde imā rājakaññā, sabbe te vacanakarā bhavāmā”ti.",
  "atk-s0513a46:1257_0": "Tassattho – bhadde, sambule sace tvaṁ ratanarāsimhi ṭhapetvā abhisittā aggamahesiṭṭhānavasena",
  "atk-s0513a46:1257_1": "vipule bhoge labhitvāpi issāya otiṇṇā maraṇaṁ upesi, ahañca imā ca rājakaññā sabbe",
  "atk-s0513a46:1257_2": "tava vacanakarā bhavāma, tvaṁ yathādhippāyaṁ imaṁ rajjaṁ vicārehīti sabbissariyaṁ tassā adāsi.",
  "atk-s0513a46:1258": "Tato paṭṭhāya ubho samaggavāsaṁ vasantā dānādīni puññāni karitvā yathākammaṁ gamiṁsu. Tāpaso jhānābhiññāyo nibbattetvā brahmalokūpago ahosi.",
  "atk-s0513a46:1259_0": "Satthā imaṁ dhammadesanaṁ āharitvā “na, bhikkhave, idāneva, pubbepi mallikā patidevatāyevā”ti",
  "atk-s0513a46:1259_1": "vatvā jātakaṁ samodhānesi “tadā sambulā mallikā ahosi, sotthiseno kosalarājā, pitā",
  "atk-s0513a46:1259_2": "tāpaso pana ahameva ahosi”nti.",
  "atk-s0513a46:1260": "Sambulājātakavaṇṇanā navamā.",
  "atk-s0513a46:1262": "[520] 10. Gandhatindukajātakavaṇṇanā",
  "atk-s0513a46:1263_0": "Appamādoti idaṁ satthā jetavane viharanto rājovādaṁ ārabbha kathesi. Rājovādo heṭṭhā",
  "atk-s0513a46:1263_1": "vitthāritova. Atīte pana kapilaraṭṭhe uttarapañcālanagare pañcālo nāma rājā agatigamane",
  "atk-s0513a46:1263_2": "ṭhito adhammena pamatto rajjaṁ kāresi. Athassa amaccādayo sabbepi adhammikāva jātā.",
  "atk-s0513a46:1263_3": "Balipīḷitā raṭṭhavāsino puttadāre ādāya araññe migā viya cariṁsu, gāmaṭṭhāne gāmo",
  "atk-s0513a46:1263_4": "nāma nāhosi. Manussā rājapurisānaṁ bhayena divā gehe vasituṁ asakkontā gehāni kaṇṭakasākhāhi",
  "atk-s0513a46:1263_5": "parikkhipitvā gehe rattiṁ vasitvā aruṇe uggacchanteyeva araññaṁ pavisanti. Divā rājapurisā",
  "atk-s0513a46:1263_6": "vilumpanti, rattiṁ corā. Tadā bodhisatto bahinagare gandhatindukarukkhe devatā hutvā",
  "atk-s0513a46:1263_7": "nibbatti, anusaṁvaccharaṁ rañño santikā sahassagghanakaṁ balikammaṁ labhati. So cintesi",
  "atk-s0513a46:1263_8": "– “ayaṁ rājā pamatto rajjaṁ kāreti, sakalaraṭṭhaṁ vinassati, ṭhapetvā maṁ añño rājānaṁ",
  "atk-s0513a46:1263_9": "patirūpe nivesetuṁ samattho nāma natthi, upakārako cāpi me anusaṁvaccharaṁ sahassagghanakabalinā",
  "atk-s0513a46:1263_10": "pūjeti, ovadissāmi na”nti.",
  "atk-s0513a46:1264_0": "So rattibhāge rañño sirigabbhaṁ pavisitvā ussīsakapasse ṭhatvā obhāsaṁ vissajjetvā",
  "atk-s0513a46:1264_1": "ākāse aṭṭhāsi. Rājā taṁ bālasūriyaṁ viya jalamānaṁ disvā “kosi tvaṁ, kena vā kāraṇena",
  "atk-s0513a46:1264_2": "idhāgatosī”ti pucchi. So tassa vacanaṁ sutvā, “mahārāja, ahaṁ gandhatindukadevatā,",
  "atk-s0513a46:1264_3": "‘tuyhaṁ ovādaṁ dassāmī’ti āgatomhī”ti āha. “Kiṁ nāma ovādaṁ dassasī”ti evaṁ vutte",
  "atk-s0513a46:1264_4": "mahāsatto, “mahārāja, tvaṁ pamatto hutvā rajjaṁ kāresi, tena te sakalaraṭṭhaṁ hataviluttaṁ",
  "atk-s0513a46:1264_5": "viya vinaṭṭhaṁ, rājāno nāma pamādena rajjaṁ kārentā sakalaraṭṭhassa sāmino na honti,",
  "atk-s0513a46:1264_6": "diṭṭheva dhamme vināsaṁ patvā samparāye puna mahāniraye nibbattanti. Tesu ca pamādaṁ",
  "atk-s0513a46:1264_7": "āpannesu antojanā bahijanāpissa pamattāva honti, tasmā raññā atirekena appamattena",
  "atk-s0513a46:1264_8": "bhavitabba”nti vatvā dhammadesanaṁ paṭṭhapento imā ekādasa gāthā āha –",
  "atk-s0513a46:1265": "332.",
  "atk-s0513a46:1266": "“Appamādo amatapadaṁ, pamādo maccuno padaṁ;",
  "atk-s0513a46:1267": "Appamattā na mīyanti, ye pamattā yathā matā.",
  "atk-s0513a46:1268": "333.",
  "atk-s0513a46:1269": "“Madā pamādo jāyetha, pamādā jāyate khayo;",
  "atk-s0513a46:1270": "Khayā padosā jāyanti, mā mado bharatūsabha.",
  "atk-s0513a46:1271": "334.",
  "atk-s0513a46:1272": "“Bahū hi khattiyā jīnā, atthaṁ raṭṭhaṁ pamādino;",
  "atk-s0513a46:1273": "Athopi gāmino gāmā, anagārā agārino.",
  "atk-s0513a46:1274": "335.",
  "atk-s0513a46:1275": "“Khattiyassa pamattassa, raṭṭhasmiṁ raṭṭhavaḍḍhana;",
  "atk-s0513a46:1276": "Sabbe bhogā vinassanti, rañño taṁ vuccate aghaṁ.",
  "atk-s0513a46:1277": "336.",
  "atk-s0513a46:1278": "“Nesa dhammo mahārāja, ativelaṁ pamajjasi;",
  "atk-s0513a46:1279": "Iddhaṁ phītaṁ janapadaṁ, corā viddhaṁsayanti naṁ.",
  "atk-s0513a46:1280": "337.",
  "atk-s0513a46:1281": "“Na te puttā bhavissanti, na hiraññaṁ na dhāniyaṁ;",
  "atk-s0513a46:1282": "Raṭṭhe viluppamānamhi, sabbabhogehi jīyasi.",
  "atk-s0513a46:1283": "338.",
  "atk-s0513a46:1284": "“Sabbabhogā parijiṇṇaṁ, rājānaṁ vāpi khattiyaṁ;",
  "atk-s0513a46:1285": "Ñātimittā suhajjā ca, na taṁ maññanti māniyaṁ.",
  "atk-s0513a46:1286": "339.",
  "atk-s0513a46:1287": "“Hatthārohā anīkaṭṭhā, rathikā pattikārakā;",
  "atk-s0513a46:1288": "Tamevamupajīvantā, na taṁ maññanti māniyaṁ.",
  "atk-s0513a46:1289": "340.",
  "atk-s0513a46:1290": "“Asaṁvihitakammantaṁ, bālaṁ dummantimantinaṁ;",
  "atk-s0513a46:1291": "Sirī jahati dummedhaṁ, jiṇṇaṁva urago tacaṁ.",
  "atk-s0513a46:1292": "341.",
  "atk-s0513a46:1293": "“Susaṁvihitakammantaṁ, kāluṭṭhāyiṁ atanditaṁ;",
  "atk-s0513a46:1294": "Sabbe bhogābhivaḍḍhanti, gāvo sausabhāmiva.",
  "atk-s0513a46:1295": "342.",
  "atk-s0513a46:1296": "“Upassutiṁ mahārāja, raṭṭhe janapade cara;",
  "atk-s0513a46:1297": "Tattha disvā ca sutvā ca, tato taṁ paṭipajjasī”ti.",
  "atk-s0513a46:1298_0": "Tattha appamādoti satiyā avippavāso. Amatapadanti amatassa nibbānassa padaṁ adhigamakāraṇaṁ.",
  "atk-s0513a46:1298_1": "Maccuno padanti maraṇassa kāraṇaṁ. Pamattā hi vipassanaṁ avaḍḍhetvā appaṭisandhikabhāvaṁ",
  "atk-s0513a46:1298_2": "pattuṁ asakkontā punappunaṁ saṁsāre jāyanti ceva mīyanti ca, tasmā pamādo maccuno",
  "atk-s0513a46:1298_3": "padaṁ nāma. Na mīyantīti vipassanaṁ vaḍḍhetvā appaṭisandhikabhāvaṁ pattā puna saṁsāre",
  "atk-s0513a46:1298_4": "anibbattattā na mīyanti nāma. Ye pamattāti, mahārāja, ye puggalā pamattā, te yathā",
  "atk-s0513a46:1298_5": "matā, tatheva daṭṭhabbā. Kasmā? Akiccasādhanatāya. Matassapi hi “ahaṁ dānaṁ dassāmi,",
  "atk-s0513a46:1298_6": "sīlaṁ rakkhissāmi, uposathakammaṁ karissāmi, kalyāṇakammaṁ pūressāmī”ti ābhogo vā",
  "atk-s0513a46:1298_7": "patthanā vā pariyuṭṭhānaṁ vā natthi apagataviññāṇattā, pamattassapi appamādābhāvāti",
  "atk-s0513a46:1298_8": "tasmā ubhopete ekasadisāva.",
  "atk-s0513a46:1299_0": "Madāti, mahārāja, ārogyayobbanajīvitamadasaṅkhātā tividhā madā pamādo nāma jāyati.",
  "atk-s0513a46:1299_1": "So madappatto pamādāpanno pāṇātipātādīni pāpakammāni karoti. Atha naṁ rājāno chindāpenti",
  "atk-s0513a46:1299_2": "vā hanāpenti vā, sabbaṁ vā dhanamassa haranti, evamassa pamādā ñātidhanajīvitakkhayo",
  "atk-s0513a46:1299_3": "jāyati. Puna so dhanakkhayaṁ vā yasakkhayaṁ vā patto jīvituṁ asakkonto jīvitavuttatthāya",
  "atk-s0513a46:1299_4": "kāyaduccaritādīni karoti, iccassa khayā padosā jāyanti, tena taṁ vadāmi mā mado bharatūsabhāti,",
  "atk-s0513a46:1299_5": "raṭṭhabhārakajeṭṭhaka bharatūsabha mā pamādamāpajjīti attho. Atthaṁ raṭṭhanti janapadavāsīnaṁ",
  "atk-s0513a46:1299_6": "vuddhiñceva sakalaraṭṭhañca bahū pamādino jīnā. Tesaṁ āvibhāvatthāya khantivādijātaka-mātaṅgajātaka-bharujātaka-sarabhaṅgajātaka-cetiyajātakāni",
  "atk-s0513a46:1299_7": "kathetabbāni. Gāminoti gāmabhojakāpi te gāmāpi bahū pamādadosena jīnā parihīnā vinaṭṭhā.",
  "atk-s0513a46:1299_8": "Anagārā agārinoti pabbajitāpi pabbajitapaṭipattito, gihīpi gharāvāsato ceva dhanadhaññādīhi",
  "atk-s0513a46:1299_9": "ca bahū jīnā parihīnāti vadati. Taṁ vuccate aghanti, mahārāja, yasabhogaparihāni",
  "atk-s0513a46:1299_10": "nāmetaṁ rañño dukkhaṁ vuccati. Bhogābhāvena hi niddhanassa yaso hāyati, hīnayaso",
  "atk-s0513a46:1299_11": "mahantaṁ kāyikacetasikadukkhaṁ pāpuṇāti.",
  "atk-s0513a46:1300_0": "Nesa dhammoti, mahārāja, esa porāṇakarājūnaṁ dhammo na hoti. Iddhaṁ phītanti annapānādinā",
  "atk-s0513a46:1300_1": "samiddhaṁ hiraññasuvaṇṇādinā phītaṁ pupphitaṁ. Na te puttāti, mahārāja, paveṇipālakā",
  "atk-s0513a46:1300_2": "te puttā na bhavissanti. Raṭṭhavāsino hi “adhammikarañño esa putto, kiṁ amhākaṁ vuḍḍhiṁ",
  "atk-s0513a46:1300_3": "karissati, nāssa chattaṁ dassāmā”ti chattaṁ na denti. Evametesaṁ paveṇipālakā puttā",
  "atk-s0513a46:1300_4": "na honti nāma. Parijiṇṇanti parihīnaṁ. Rājānaṁ vāpīti sacepi so rājā hoti, atha naṁ",
  "atk-s0513a46:1300_5": "rājānaṁ samānampi. Māniyanti “ayaṁ rājā”ti garucittena sammānetabbaṁ katvā na maññanti.",
  "atk-s0513a46:1300_6": "Upajīvantāti upanissāya jīvantāpi ete ettakā janā garucittena maññitabbaṁ na maññanti.",
  "atk-s0513a46:1300_7": "Kiṁkāraṇā? Adhammikabhāvena.",
  "atk-s0513a46:1301_0": "Sirīti yasavibhavo. Tacanti yathā urago jiṇṇatacaṁ jigucchanto jahati, na puna oloketi,",
  "atk-s0513a46:1301_1": "evaṁ tādisaṁ rājānaṁ sirī jahati. Susaṁvihitakammantanti kāyadvārādīhi pāpakammaṁ",
  "atk-s0513a46:1301_2": "akarontaṁ. Abhivaḍḍhantīti abhimukhaṁ gacchantā vaḍḍhanti. Sausabhāmivāti sausabhā",
  "atk-s0513a46:1301_3": "iva. Appamattassa hi sausabhajeṭṭhako gogaṇo viya bhogā vaḍḍhanti. Upassutinti janapadacārittasavanāya",
  "atk-s0513a46:1301_4": "cārikaṁ attano sakalaraṭṭhe ca janapade ca cara. Tatthāti tasmiṁ raṭṭhe caranto daṭṭhabbaṁ",
  "atk-s0513a46:1301_5": "disvā sotabbaṁ sutvā attano guṇāguṇaṁ paccakkhaṁ katvā tato attano hitapaṭipattiṁ paṭipajjissasīti.",
  "atk-s0513a46:1302_0": "Iti mahāsatto ekādasahi gāthāhi rājānaṁ ovaditvā “gaccha papañcaṁ akatvā pariggaṇha",
  "atk-s0513a46:1302_1": "raṭṭhaṁ, mā nāsayī”ti vatvā sakaṭṭhānameva gato. Rājāpi tassa vacanaṁ sutvā saṁvegappatto",
  "atk-s0513a46:1302_2": "punadivase rajjaṁ amacce paṭicchāpetvā purohitena saddhiṁ kālasseva pācīnadvārena",
  "atk-s0513a46:1302_3": "nagarā nikkhamitvā yojanamattaṁ gato. Tattheko gāmavāsī mahallako aṭavito kaṇṭakasākhaṁ",
  "atk-s0513a46:1302_4": "āharitvā gehadvāraṁ parikkhipitvā pidahitvā puttadāraṁ ādāya araññaṁ pavisitvā sāyaṁ",
  "atk-s0513a46:1302_5": "rājapurisesu pakkantesu attano gharaṁ āgacchanto gehadvāre pāde kaṇṭakena viddho",
  "atk-s0513a46:1302_6": "ukkuṭikaṁ nisīditvā kaṇṭakaṁ nīharanto –",
  "atk-s0513a46:1303": "343.",
  "atk-s0513a46:1304": "“Evaṁ vedetu pañcālo, saṅgāme saramappito;",
  "atk-s0513a46:1305": "Yathāhamajja vedemi, kaṇṭakena samappito”ti. –",
  "atk-s0513a46:1306_0": "Imāya gāthāya rājānaṁ akkosi. Taṁ panassa akkosanaṁ bodhisattānubhāvena ahosi. Bodhisattena",
  "atk-s0513a46:1306_1": "adhiggahitova so akkosīti veditabbo. Tasmiṁ pana samaye rājā ca purohito ca aññātakavesena",
  "atk-s0513a46:1306_2": "tassa santikeva aṭṭhaṁsu. Athassa vacanaṁ sutvā purohito itaraṁ gāthamāha –",
  "atk-s0513a46:1307": "344.",
  "atk-s0513a46:1308": "“Jiṇṇo dubbalacakkhūsi, na rūpaṁ sādhu passasi;",
  "atk-s0513a46:1309": "Kiṁ tattha brahmadattassa, yaṁ taṁ maggeyya kaṇṭako”ti.",
  "atk-s0513a46:1310_0": "Tattha maggeyyāti vijjheyya. Idaṁ vuttaṁ hoti – yadi tvaṁ attano abyattatāya kaṇṭakena",
  "atk-s0513a46:1310_1": "viddho, ko ettha rañño doso. Yena rājānaṁ akkosi, kiṁ te raññā kaṇṭako oloketvāva ācikkhitabboti.",
  "atk-s0513a46:1311": "Taṁ sutvā mahallako tisso gāthā abhāsi –",
  "atk-s0513a46:1312": "345.",
  "atk-s0513a46:1313": "“Bahvettha brahmadattassa, sohaṁ maggasmi brāhmaṇa;",
  "atk-s0513a46:1314": "Arakkhitā jānapadā, adhammabalinā hatā.",
  "atk-s0513a46:1315": "346.",
  "atk-s0513a46:1316": "“Rattiñhi corā khādanti, divā khādanti tuṇḍiyā;",
  "atk-s0513a46:1317": "Raṭṭhasmiṁ kūṭarājassa, bahu adhammiko jano.",
  "atk-s0513a46:1318": "347.",
  "atk-s0513a46:1319": "“Etādise bhaye jāte, bhayaṭṭā tāta māṇavā;",
  "atk-s0513a46:1320": "Nillenakāni kubbanti, vane āhatva kaṇṭaka”nti.",
  "atk-s0513a46:1321_0": "Tattha bahvetthāti, brāhmaṇa, sohaṁ sakaṇṭake magge patito sannisinno, bahu ettha",
  "atk-s0513a46:1321_1": "brahmadattassa doso, tvaṁ ettakaṁ kālaṁ rañño dosena mama sakaṇṭake magge vicaraṇabhāvaṁ",
  "atk-s0513a46:1321_2": "na jānāsi. Tassa hi arakkhitā jānapadā…pe… kaṇṭakanti. Tattha khādantīti vilumpanti.",
  "atk-s0513a46:1321_3": "Tuṇḍiyāti vadhabandhādīhi pīḷetvā adhammena balisādhakā. Kūṭarājassāti pāparañño.",
  "atk-s0513a46:1321_4": "Adhammikoti paṭicchannakammanto. Tātāti purohitaṁ ālapati. Māṇavāti manussā. Nillenakānīti",
  "atk-s0513a46:1321_5": "nilīyanaṭṭhānāni. Vane āhatva kaṇṭakanti kaṇṭakaṁ āharitvā dvārāni pidahitvā gharaṁ",
  "atk-s0513a46:1321_6": "chaḍḍetvā puttadāraṁ ādāya vanaṁ pavisitvā tasmiṁ vane attano nilīyanaṭṭhānāni karonti.",
  "atk-s0513a46:1321_7": "Atha vā vane yo kaṇṭako, taṁ āharitvā gharāni parikkhipanti. Iti rañño dosenevamhi",
  "atk-s0513a46:1321_8": "kaṇṭakena viddho, mā evarūpassa rañño upatthambho hohīti.",
  "atk-s0513a46:1322_0": "Taṁ sutvā rājā purohitaṁ āmantetvā, “ācariya, mahallako yuttaṁ bhaṇati, amhākameva",
  "atk-s0513a46:1322_1": "doso, ehi nivattāma, dhammena rajjaṁ kāressāmā”ti āha. Bodhisatto purohitassa sarīre",
  "atk-s0513a46:1322_2": "adhimuccitvā purato gantvā “pariggaṇhissāma tāva, mahārājā”ti āha. Te tamhā gāmā",
  "atk-s0513a46:1322_3": "aññaṁ gāmaṁ gacchantā antarāmagge ekissā mahallikāya saddaṁ assosuṁ. Sā kirekā dalidditthī",
  "atk-s0513a46:1322_4": "dve dhītaro vayappattā rakkhamānā tāsaṁ araññaṁ gantuṁ na deti. Sayaṁ araññato dārūni",
  "atk-s0513a46:1322_5": "ceva sākañca āharitvā dhītaro paṭijaggati. Sā taṁ divasaṁ ekaṁ gumbaṁ āruyha sākaṁ",
  "atk-s0513a46:1322_6": "gaṇhantī pavaṭṭamānā bhūmiyaṁ patitvā rājānaṁ maraṇena akkosantī gāthamāha –",
  "atk-s0513a46:1323": "348.",
  "atk-s0513a46:1324": "“Kadāssu nāmayaṁ rājā, brahmadatto marissati;",
  "atk-s0513a46:1325": "Yassa raṭṭhamhi jīyanti, appatikā kumārikā”ti.",
  "atk-s0513a46:1326": "Tattha appatikāti assāmikā. Sace hi tāsaṁ sāmikā assu, maṁ poseyyuṁ. Pāparañño pana rajje ahaṁ dukkhaṁ anubhomi, kadā nu kho esa marissatīti.",
  "atk-s0513a46:1327": "Evaṁ bodhisattānubhāveneva sā akkosi. Atha naṁ purohito paṭisedhento gāthamāha –",
  "atk-s0513a46:1328": "349.",
  "atk-s0513a46:1329": "“Dubbhāsitañhi te jammi, anatthapadakovide;",
  "atk-s0513a46:1330": "Kuhiṁ rājā kumārīnaṁ, bhattāraṁ pariyesatī”ti.",
  "atk-s0513a46:1331": "Taṁ sutvā mahallikā dve gāthā abhāsi –",
  "atk-s0513a46:1332": "350.",
  "atk-s0513a46:1333": "“Na me dubbhāsitaṁ brahme, kovidatthapadā ahaṁ;",
  "atk-s0513a46:1334": "Arakkhitā jānapadā, adhammabalinā hatā.",
  "atk-s0513a46:1335": "351.",
  "atk-s0513a46:1336": "“Rattiñhi corā khādanti, divā khādanti tuṇḍiyā;",
  "atk-s0513a46:1337": "Raṭṭhasmiṁ kūṭarājassa, bahu adhammiko jano;",
  "atk-s0513a46:1338": "Dujjīve dubbhare dāre, kuto bhattā kumāriyo”ti.",
  "atk-s0513a46:1339_0": "Tattha kovidatthapadāti ahaṁ atthapade kāraṇapade kovidā chekā, mā tvaṁ etaṁ pāparājānaṁ",
  "atk-s0513a46:1339_1": "pasaṁsi. Dujjīveti dujjīve raṭṭhe dubbhare dāre jāte manussesu bhītatasitesu araññe",
  "atk-s0513a46:1339_2": "vasantesu kuto bhattā kumāriyo, kuto kumāriyo bhattāraṁ labhissantīti attho.",
  "atk-s0513a46:1340_0": "Te tassā vacanaṁ sutvā “yuttaṁ sā kathetī”ti tato paraṁ gacchantā ekassa kassakassa",
  "atk-s0513a46:1340_1": "saddaṁ assosuṁ. Tassa kira kasantassa sāliyo nāma balibaddo phālena pahaṭo sayi.",
  "atk-s0513a46:1340_2": "So rājānaṁ akkosanto gāthamāha –",
  "atk-s0513a46:1341": "352.",
  "atk-s0513a46:1342": "“Evaṁ sayatu pañcālo, saṅgāme sattiyā hato;",
  "atk-s0513a46:1343": "Yathāyaṁ kapaṇo seti, hato phālena sāliyo”ti.",
  "atk-s0513a46:1344": "Tattha yathāti yathā ayaṁ vedanāppatto sāliyabalibaddo seti, evaṁ sayatūti attho.",
  "atk-s0513a46:1345": "Atha naṁ purohito paṭisedhento gāthamāha –",
  "atk-s0513a46:1346": "353.",
  "atk-s0513a46:1347": "“Adhammena tuvaṁ jamma, brahmadattassa kujjhasi;",
  "atk-s0513a46:1348": "Yo tvaṁ sapasi rājānaṁ, aparajjhitvāna attano”ti.",
  "atk-s0513a46:1349": "Tattha adhammenāti akāraṇena asabhāvena.",
  "atk-s0513a46:1350": "Taṁ sutvā so tisso gāthā abhāsi –",
  "atk-s0513a46:1351": "354.",
  "atk-s0513a46:1352": "“Dhammena brahmadattassa, ahaṁ kujjhāmi brāhmaṇa;",
  "atk-s0513a46:1353": "Arakkhitā jānapadā adhammabalinā hatā.",
  "atk-s0513a46:1354": "355.",
  "atk-s0513a46:1355": "“Rattiñhi corā khādanti, divā khādanti tuṇḍiyā;",
  "atk-s0513a46:1356": "Raṭṭhasmiṁ kūṭarājassa, bahu adhammiko jano.",
  "atk-s0513a46:1357": "356.",
  "atk-s0513a46:1358": "“Sā nūna puna re pakkā, vikāle bhattamāhari;",
  "atk-s0513a46:1359": "Bhattahāriṁ apekkhanto, hato phālena sāliyo”ti.",
  "atk-s0513a46:1360_0": "Tattha dhammenāti kāraṇeneva, akāraṇena akkosatīti saññaṁ mā kari. Sā nūna puna re",
  "atk-s0513a46:1360_1": "pakkā, vikāle bhattamāharīti, brāhmaṇa, sā bhattahārikā itthī pātova mama bhattaṁ",
  "atk-s0513a46:1360_2": "pacitvā āharantī adhammabalisādhakehi brahmadattassa dāsehi palibuddhā bhavissati,",
  "atk-s0513a46:1360_3": "te parivisitvā puna mayhaṁ bhattaṁ pakkaṁ bhavissati, tena kāraṇena vikāle bhattaṁ",
  "atk-s0513a46:1360_4": "āhari, “ajja vikāle bhattaṁ āharī”ti cintetvā chātajjhatto ahaṁ taṁ bhattahāriṁ olokento",
  "atk-s0513a46:1360_5": "goṇaṁ aṭṭhāne patodena vijjhiṁ, tenesa pādaṁ ukkhipitvā phālaṁ paharanto hato phālena",
  "atk-s0513a46:1360_6": "sāliyo. Tasmā “esa mayā hato”ti saññaṁ mā kari, pāparaññoyeva hato nāmesa, mā tassa vaṇṇaṁ bhaṇīti.",
  "atk-s0513a46:1361": "Te purato gantvā ekasmiṁ gāme vasiṁsu. Punadivase pātova ekā kūṭadhenu godohakaṁ pādena paharitvā saddhiṁ khīrena pavaṭṭesi. So brahmadattaṁ akkosanto gāthamāha –",
  "atk-s0513a46:1362": "357.",
  "atk-s0513a46:1363": "“Evaṁ haññatu pañcālo, saṅgāme asinā hato;",
  "atk-s0513a46:1364": "Yathāhamajja pahato, khīrañca me pavaṭṭita”nti.",
  "atk-s0513a46:1365": "Taṁ sutvā purohito paṭisedhento gāthamāha –",
  "atk-s0513a46:1366": "358.",
  "atk-s0513a46:1367": "“Yaṁ pasu khīraṁ chaḍḍeti, pasupālaṁ vihiṁsati;",
  "atk-s0513a46:1368": "Kiṁ tattha brahmadattassa, yaṁ no garahate bhava”nti.",
  "atk-s0513a46:1369": "Brāhmaṇena gāthāya vuttāya puna so tisso gāthā abhāsi –",
  "atk-s0513a46:1370": "359.",
  "atk-s0513a46:1371": "“Gārayho brahme pañcālo, brahmadattassa rājino;",
  "atk-s0513a46:1372": "Arakkhitā jānapadā, adhammabalinā hatā.",
  "atk-s0513a46:1373": "360.",
  "atk-s0513a46:1374": "“Rattiñhi corā khādanti, divā khādanti tuṇḍiyā;",
  "atk-s0513a46:1375": "Raṭṭhasmiṁ kūṭarājassa, bahu adhammiko jano.",
  "atk-s0513a46:1376": "361.",
  "atk-s0513a46:1377": "“Caṇḍā aṭanakā gāvī, yaṁ pure na duhāmase;",
  "atk-s0513a46:1378": "Taṁ dāni ajja dohāma, khīrakāmehupaddutā”ti.",
  "atk-s0513a46:1379_0": "Tattha caṇḍāti pharusā. Aṭanakāti palāyanasīlā. Khīrakāmehīti adhammikarañño purisehi",
  "atk-s0513a46:1379_1": "bahuṁ khīraṁ āharāpentehi upaddutā duhāma. Sace hi so dhammena rajjaṁ kāreyya, na",
  "atk-s0513a46:1379_2": "no evarūpaṁ bhayaṁ āgaccheyyāti.",
  "atk-s0513a46:1380_0": "Te “so yuttaṁ kathetī”ti tamhā gāmā nikkhamma mahāmaggaṁ āruyha nagarābhimukhā gamiṁsu.",
  "atk-s0513a46:1380_1": "Ekasmiñca gāme balisādhakā asikosatthāya ekaṁ taruṇaṁ kabaravacchakaṁ māretvā cammaṁ",
  "atk-s0513a46:1380_2": "gaṇhiṁsu. Vacchakamātā dhenu puttasokena tiṇaṁ na khādati pānīyaṁ na pivati, paridevamānā",
  "atk-s0513a46:1380_3": "āhiṇḍati. Taṁ disvā gāmadārakā rājānaṁ akkosantā gāthamāhaṁsu –",
  "atk-s0513a46:1381": "362.",
  "atk-s0513a46:1382": "“Evaṁ kandatu pañcālo, viputto vippasukkhatu;",
  "atk-s0513a46:1383": "Yathāyaṁ kapaṇā gāvī, viputtā paridhāvatī”ti.",
  "atk-s0513a46:1384": "Tattha paridhāvatīti paridevamāno dhāvati.",
  "atk-s0513a46:1385": "Tato purohito itaraṁ gāthamāha –",
  "atk-s0513a46:1386": "363.",
  "atk-s0513a46:1387": "“Yaṁ pasu pasupālassa, sambhameyya raveyya vā;",
  "atk-s0513a46:1388": "Konīdha aparādhatthi, brahmadattassa rājino”ti.",
  "atk-s0513a46:1389_0": "Tattha sambhameyya raveyya vāti bhameyya vā viraveyya vā. Idaṁ vuttaṁ hoti – tātā,",
  "atk-s0513a46:1389_1": "pasu nāma pasupālassa rakkhantasseva dhāvatipi viravatipi, tiṇampi na khādati pānīyampi",
  "atk-s0513a46:1389_2": "na pivati, idha rañño ko nu aparādhoti.",
  "atk-s0513a46:1390": "Tato gāmadārakā dve gāthā abhāsiṁsu –",
  "atk-s0513a46:1391": "364.",
  "atk-s0513a46:1392": "“Aparādho mahābrahme, brahmadattassa rājino;",
  "atk-s0513a46:1393": "Arakkhitā jānapadā, adhammabalinā hatā.",
  "atk-s0513a46:1394": "365.",
  "atk-s0513a46:1395": "“Rattiñhi corā khādanti, divā khādanti tuṇḍiyā;",
  "atk-s0513a46:1396": "Raṭṭhasmiṁ kūṭarājassa, bahu adhammiko jano;",
  "atk-s0513a46:1397": "Kathaṁ no asikosatthā, khīrapā haññate pajā”ti.",
  "atk-s0513a46:1398_0": "Tattha mahābrahmeti mahābrāhmaṇa. Rājinoti rañño. Kathaṁ noti kathaṁ nu kena nāma",
  "atk-s0513a46:1398_1": "kāraṇena. Khīrapā haññate pajāti pāparājassa sevakehi khīrapako vacchako haññati,",
  "atk-s0513a46:1398_2": "idāni sā dhenu puttasokena paridevati, sopi rājā ayaṁ dhenu viya paridevatūti rājānaṁ akkosiṁsuyeva.",
  "atk-s0513a46:1399_0": "Te “sādhu vo kāraṇaṁ vadathā”ti vatvā pakkamiṁsu. Athantarāmagge ekissā sukkhapokkharaṇiyā",
  "atk-s0513a46:1399_1": "kākā tuṇḍehi vijjhitvā maṇḍūke khādanti. Bodhisatto tesu taṁ ṭhānaṁ sampattesu attano",
  "atk-s0513a46:1399_2": "ānubhāvena maṇḍūkena –",
  "atk-s0513a46:1400": "366.",
  "atk-s0513a46:1401": "“Evaṁ khajjatu pañcālo, hato yuddhe saputtako;",
  "atk-s0513a46:1402": "Yathāhamajja khajjāmi, gāmikehi araññajo”ti. –",
  "atk-s0513a46:1403": "Rājānaṁ akkosāpesi.",
  "atk-s0513a46:1404": "Tattha gāmikehīti gāmavāsīhi.",
  "atk-s0513a46:1405": "Taṁ sutvā purohito maṇḍūkena saddhiṁ sallapanto gāthamāha –",
  "atk-s0513a46:1406": "367.",
  "atk-s0513a46:1407": "“Na sabbabhūtesu vidhenti rakkhaṁ, rājāno maṇḍūka manussaloke;",
  "atk-s0513a46:1408": "Nettāvatā rājā adhammacārī, yaṁ tādisaṁ jīvamadeyyu dhaṅkā”ti.",
  "atk-s0513a46:1409": "Tattha jīvanti jīvantaṁ. Adeyyunti khādeyyuṁ. Dhaṅkāti kākā. Ettāvatā rājā adhammiko nāma na hoti, kiṁ sakkā araññaṁ pavisitvā raññā taṁ rakkhantena caritunti.",
  "atk-s0513a46:1410": "Taṁ sutvā maṇḍūko dve gāthā abhāsi –",
  "atk-s0513a46:1411": "368.",
  "atk-s0513a46:1412": "“Adhammarūpo vata brahmacārī, anuppiyaṁ bhāsasi khattiyassa;",
  "atk-s0513a46:1413": "Viluppamānāya puthuppajāya, pūjesi rājaṁ paramappamādaṁ.",
  "atk-s0513a46:1414": "369.",
  "atk-s0513a46:1415": "“Sace idaṁ brahme surajjakaṁ siyā, phītaṁ raṭṭhaṁ muditaṁ vippasannaṁ;",
  "atk-s0513a46:1416": "Bhutvā baliṁ aggapiṇḍañca kākā, na mādisaṁ jīvamadeyyu dhaṅkā”ti.",
  "atk-s0513a46:1417_0": "Tattha brahmacārīti purohitaṁ garahanto āha. Khattiyassāti evarūpassa pāparañño.",
  "atk-s0513a46:1417_1": "Viluppamānāyāti vilumpamānāya, ayameva vā pāṭho. Puthuppajāyāti vipulāya pajāya vināsiyamānāya.",
  "atk-s0513a46:1417_2": "Pūjesīti pasaṁsi. Surajjakanti chandādivasena agantvā dasa rājadhamme akopentena",
  "atk-s0513a46:1417_3": "appamattena raññā rakkhiyamānaṁ sace idaṁ surajjakaṁ bhaveyya. Phītanti devesu sammādhāraṁ",
  "atk-s0513a46:1417_4": "anuppavecchantesu sampannasassaṁ. Na mādisanti evaṁ sante mādisaṁ jīvamānaññeva kākā na khādeyyuṁ.",
  "atk-s0513a46:1418": "Evaṁ chasupi ṭhānesu akkosanaṁ bodhisattasseva ānubhāvena ahosi;",
  "atk-s0513a46:1419_0": "Taṁ sutvā rājā ca purohito ca “araññavāsiṁ tiracchānagataṁ maṇḍūkaṁ upādāya sabbe",
  "atk-s0513a46:1419_1": "amheyeva akkosantī”ti vatvā tato nagaraṁ gantvā dhammena rajjaṁ kāretvā mahāsattassovāde",
  "atk-s0513a46:1419_2": "ṭhitā dānādīni puññāni kariṁsu.",
  "atk-s0513a46:1420_0": "Satthā kosalarañño imaṁ dhammadesanaṁ āharitvā, “mahārāja, raññā nāma agatigamanaṁ",
  "atk-s0513a46:1420_1": "pahāya dhammena rajjaṁ kāretabba”nti vatvā jātakaṁ samodhānesi “tadā gandhatindukadevatā ahameva ahosi”nti.",
  "atk-s0513a46:1421": "Gandhatindukajātakavaṇṇanā dasamā.",
  "atk-s0513a46:1422": "Jātakuddānaṁ",
  "atk-s0513a46:1423": "Kiṁchanda kumbha jayaddisa chaddanta, atha paṇḍitasambhava sirakapi;",
  "atk-s0513a46:1424": "Dakarakkhasa paṇḍaranāgavaro, atha sambula tindukadevasutoti.",
  "atk-s0513a46:1425": "Tiṁsanipātavaṇṇanā niṭṭhitā."
}