{
  "tika-vin04t:0": "Namo tassa bhagavato arahato sammāsambuddhassa",
  "tika-vin04t:1": "Dvemātikāpāḷi",
  "tika-vin04t:2": "Bhikkhupātimokkhapāḷi",
  "tika-vin04t:3": "Pubbakaraṇaṃ-4",
  "tika-vin04t:4": "Sammajjanī padīpo ca, udakaṃ āsanena ca;",
  "tika-vin04t:5": "Uposathassa etāni, “pubbakaraṇa”nti vuccati.",
  "tika-vin04t:6": "Pubbakiccaṃ-5",
  "tika-vin04t:7": "Chanda, pārisuddhi, utukkhānaṃ, bhikkhugaṇanā ca ovādo;",
  "tika-vin04t:8": "Uposathassa etāni, “pubbakicca”nti vuccati.",
  "tika-vin04t:9": "Pattakallaaṅgā-4",
  "tika-vin04t:10": "Uposatho, yāvatikā ca bhikkhū kammappattā;",
  "tika-vin04t:11": "Sabhāgāpattiyo ca na vijjanti;",
  "tika-vin04t:12": "Vajjanīyā ca puggalā tasmiṃ na honti, “pattakalla”nti vuccati.",
  "tika-vin04t:13": "Pubbakaraṇapubbakiccāni samāpetvā desitāpattikassa samaggassa bhikkhusaṅghassa anumatiyā pātimokkhaṃ uddisituṃ ārādhanaṃ karoma.",
  "tika-vin04t:14": "Nidānuddeso",
  "tika-vin04t:15": "Suṇātu me bhante saṅgho? Ajjuposatho pannaraso, yadi saṅghassa pattakallaṃ, saṅgho uposathaṃ kareyya, pātimokkhaṃ uddiseyya.",
  "tika-vin04t:16_0": "Kiṃ saṅghassa pubbakiccaṃ? Pārisuddhiṃ āyasmanto ārocetha, pātimokkhaṃ uddisissāmi,",
  "tika-vin04t:16_1": "taṃ sabbeva santā sādhukaṃ suṇoma manasi karoma. Yassa siyā āpatti, so āvikareyya,",
  "tika-vin04t:16_2": "asantiyā āpattiyā tuṇhī bhavitabbaṃ, tuṇhībhāvena kho panāyasmante “parisuddhā”ti",
  "tika-vin04t:16_3": "vedissāmi. Yathā kho pana paccekapuṭṭhassa veyyākaraṇaṃ hoti, evamevaṃ evarūpāya",
  "tika-vin04t:16_4": "parisāya yāvatatiyaṃ anusāvitaṃ hoti. Yo pana bhikkhu yāvatatiyaṃ anusāviyamāne saramāno",
  "tika-vin04t:16_5": "santiṃ āpattiṃ nāvikareyya, sampajānamusāvādassa hoti. Sampajānamusāvādo kho panāyasmanto",
  "tika-vin04t:16_6": "antarāyiko dhammo vutto bhagavatā, tasmā saramānena bhikkhunā āpannena visuddhāpekkhena",
  "tika-vin04t:16_7": "santī āpatti āvikātabbā, āvikatā hissa phāsu hoti.",
  "tika-vin04t:17_0": "Uddiṭṭhaṃ kho āyasmanto nidānaṃ. Tatthāyasmante pucchāmi, kaccittha parisuddhā, dutiyampi",
  "tika-vin04t:17_1": "pucchāmi, kaccittha parisuddhā, tatiyampi pucchāmi, kaccittha parisuddhā, parisuddhetthāyasmanto,",
  "tika-vin04t:17_2": "tasmā tuṇhī, evametaṃ dhārayāmīti.",
  "tika-vin04t:18": "Nidānaṃ niṭṭhitaṃ.",
  "tika-vin04t:19": "Pārājikuddeso",
  "tika-vin04t:20": "Tatrime cattāro pārājikā dhammā uddesaṃ āgacchanti.",
  "tika-vin04t:21": "Methunadhamma sikkhāpadaṃ",
  "tika-vin04t:22": "1. Yo pana bhikkhu bhikkhūnaṃ sikkhāsājīvasamāpanno sikkhaṃ appaccakkhāya dubbalyaṃ anāvikatvā methunaṃ dhammaṃ paṭiseveyya, antamaso tiracchānagatāyapi, pārājiko hoti asaṃvāso.",
  "tika-vin04t:23": "Adinnādānasikkhāpadaṃ",
  "tika-vin04t:24_0": "2. Yo pana bhikkhu gāmā vā araññā vā adinnaṃ theyyasaṅkhātaṃ ādiyeyya, yathārūpe",
  "tika-vin04t:24_1": "adinnādāne rājāno coraṃ gahetvā haneyyuṃ vā bandheyyuṃ vā pabbājeyyuṃ vā corosi bālosi",
  "tika-vin04t:24_2": "mūḷhosi thenosīti, tathārūpaṃ bhikkhu adinnaṃ ādiyamāno ayampi pārājiko hoti asaṃvāso.",
  "tika-vin04t:25": "Manussaviggahasikkhāpadaṃ",
  "tika-vin04t:26_0": "3. Yo pana bhikkhu sañcicca manussaviggahaṃ jīvitā voropeyya, satthahārakaṃ vāssa",
  "tika-vin04t:26_1": "pariyeseyya, maraṇavaṇṇaṃ vā saṃvaṇṇeyya, maraṇāya vā samādapeyya “ambho purisa kiṃ",
  "tika-vin04t:26_2": "tuyhiminā pāpakena dujjīvitena, mataṃ te jīvitā seyyo”ti, iti cittamano cittasaṅkappo",
  "tika-vin04t:26_3": "anekapariyāyena maraṇavaṇṇaṃ vā saṃvaṇṇeyya, maraṇāya vā samādapeyya, ayampi pārājiko hoti asaṃvāso.",
  "tika-vin04t:27": "Uttarimanussadhammasikkhāpadaṃ",
  "tika-vin04t:28_0": "4. Yo pana bhikkhu anabhijānaṃ uttarimanussadhammaṃ attupanāyikaṃ alamariyañāṇadassanaṃ",
  "tika-vin04t:28_1": "samudācareyya “iti jānāmi, iti passāmī”ti, tato aparena samayena samanuggāhīyamāno",
  "tika-vin04t:28_2": "vā asamanuggāhīyamāno vā āpanno visuddhāpekkho evaṃ vadeyya “ajānamevaṃ āvuso avacaṃ",
  "tika-vin04t:28_3": "jānāmi, apassaṃ passāmi, tucchaṃ musā vilapi”nti, aññatra adhimānā, ayampi pārājiko hoti asaṃvāso.",
  "tika-vin04t:29_0": "Uddiṭṭhā kho āyasmanto cattāro pārājikā dhammā. Yesaṃ bhikkhu aññataraṃ vā aññataraṃ",
  "tika-vin04t:29_1": "vā āpajjitvā na labhati bhikkhūhi saddhiṃ saṃvāsaṃ yathā pure, tathā pacchā, pārājiko",
  "tika-vin04t:29_2": "hoti asaṃvāso. Tatthāyasmante pucchāmi, kaccittha parisuddhā, dutiyampi pucchāmi,",
  "tika-vin04t:29_3": "kaccittha parisuddhā, tatiyampi pucchāmi, kaccittha parisuddhā, parisuddhetthāyasmanto,",
  "tika-vin04t:29_4": "tasmā tuṇhī, evametaṃ dhārayāmīti.",
  "tika-vin04t:30": "Pārājikaṃ niṭṭhitaṃ.",
  "tika-vin04t:31": "Saṅghādisesuddeso",
  "tika-vin04t:32": "Ime kho panāyasmanto terasa saṅghādisesā",
  "tika-vin04t:33": "Dhammā uddesaṃ āgacchanti.",
  "tika-vin04t:34": "Sukkavissaṭṭhisikkhāpadaṃ",
  "tika-vin04t:35": "1. Sañcetanikā sukkavissaṭṭhi aññatra supinantā saṅghādiseso.",
  "tika-vin04t:36": "Kāyasaṃsaggasikkhāpadaṃ",
  "tika-vin04t:37_0": "2. Yo pana bhikkhu otiṇṇo vipariṇatena cittena mātugāmena saddhiṃ kāyasaṃsaggaṃ samāpajjeyya",
  "tika-vin04t:37_1": "hatthaggāhaṃ vā veṇiggāhaṃ vā aññatarassa vā aññatarassa vā aṅgassa parāmasanaṃ, saṅghādiseso.",
  "tika-vin04t:38": "Duṭṭhullavācāsikkhāpadaṃ",
  "tika-vin04t:39": "3. Yo pana bhikkhu otiṇṇo vipariṇatena cittena mātugāmaṃ duṭṭhullāhi vācāhi obhāseyya yathā taṃ yuvā yuvatiṃ methunupasaṃhitāhi, saṅghādiseso.",
  "tika-vin04t:40": "Attakāmapāricariyasikkhāpadaṃ",
  "tika-vin04t:41_0": "4. Yo pana bhikkhu otiṇṇo vipariṇatena cittena mātugāmassa santike attakāmapāricariyāya",
  "tika-vin04t:41_1": "vaṇṇaṃ bhāseyya “etadaggaṃ bhagini pāricariyānaṃ yā mādisaṃ sīlavantaṃ kalyāṇadhammaṃ",
  "tika-vin04t:41_2": "brahmacāriṃ etena dhammena paricareyyā”ti methunupasaṃhitena, saṅghādiseso.",
  "tika-vin04t:42": "Sañcarittasikkhāpadaṃ",
  "tika-vin04t:43": "5. Yo pana bhikkhu sañcarittaṃ samāpajjeyya itthiyā vā purisamatiṃ purisassa vā itthimatiṃ, jāyattane vā jārattane vā, antamaso taṅkhaṇikāyapi, saṅghādiseso.",
  "tika-vin04t:44": "Kuṭikārasikkhāpadaṃ",
  "tika-vin04t:45_0": "6. Saññācikāya pana bhikkhunā kuṭiṃ kārayamānena assāmikaṃ attuddesaṃ pamāṇikā kāretabbā,",
  "tika-vin04t:45_1": "tatridaṃ pamāṇaṃ, dīghaso dvādasa vidatthiyo sugatavidatthiyā, tiriyaṃ sattantarā,",
  "tika-vin04t:45_2": "bhikkhū abhinetabbā vatthudesanāya, tehi bhikkhūhi vatthu desetabbaṃ anārambhaṃ saparikkamanaṃ.",
  "tika-vin04t:45_3": "Sārambhe ce bhikkhu vatthusmiṃ aparikkamane saññācikāya kuṭiṃ kāreyya, bhikkhū vā",
  "tika-vin04t:45_4": "anabhineyya vatthudesanāya, pamāṇaṃ vā atikkāmeyya, saṅghādiseso.",
  "tika-vin04t:46": "Vihārakārasikkhāpadaṃ",
  "tika-vin04t:47_0": "7. Mahallakaṃ pana bhikkhunā vihāraṃ kārayamānena sassāmikaṃ attuddesaṃ bhikkhū abhinetabbā",
  "tika-vin04t:47_1": "vatthudesanāya, tehi bhikkhūhi vatthu desetabbaṃ anārambhaṃ saparikkamanaṃ. Sārambhe",
  "tika-vin04t:47_2": "ce bhikkhu vatthusmiṃ aparikkamane mahallakaṃ vihāraṃ kāreyya, bhikkhū vā anabhineyya",
  "tika-vin04t:47_3": "vatthudesanāya, saṅghādiseso.",
  "tika-vin04t:48": "Duṭṭhadosasikkhāpadaṃ",
  "tika-vin04t:49_0": "8. Yo pana bhikkhu bhikkhuṃ duṭṭho doso appatīto amūlakena pārājikena dhammena anuddhaṃseyya",
  "tika-vin04t:49_1": "“appeva nāma naṃ imamhā brahmacariyā cāveyya”nti, tato aparena samayena samanuggāhīyamāno",
  "tika-vin04t:49_2": "vā asamanuggāhīyamāno vā amūlakañceva taṃ adhikaraṇaṃ hoti, bhikkhu ca dosaṃ patiṭṭhāti, saṅghādiseso.",
  "tika-vin04t:50": "Aññabhāgiyasikkhāpadaṃ",
  "tika-vin04t:51_0": "9. Yo pana bhikkhu bhikkhuṃ duṭṭho doso appatīto aññabhāgiyassa adhikaraṇassa kiñcidesaṃ",
  "tika-vin04t:51_1": "lesamattaṃ upādāya pārājikena dhammena anuddhaṃseyya “appeva nāma naṃ imamhā brahmacariyā",
  "tika-vin04t:51_2": "cāveyya”nti, tato aparena samayena samanuggāhīyamāno vā asamanuggāhīyamāno vā aññabhāgiyañceva",
  "tika-vin04t:51_3": "taṃ adhikaraṇaṃ hoti kocideso lesamatto upādinno, bhikkhu ca dosaṃ patiṭṭhāti, saṅghādiseso.",
  "tika-vin04t:52": "Saṅghabhedasikkhāpadaṃ",
  "tika-vin04t:53_0": "10. Yo pana bhikkhu samaggassa saṅghassa bhedāya parakkameyya, bhedanasaṃvattanikaṃ",
  "tika-vin04t:53_1": "vā adhikaraṇaṃ samādāya paggayha tiṭṭheyya, so bhikkhu bhikkhūhi evamassa vacanīyo",
  "tika-vin04t:53_2": "“māyasmā samaggassa saṅghassa bhedāya parakkami, bhedanasaṃvattanikaṃ vā adhikaraṇaṃ",
  "tika-vin04t:53_3": "samādāya paggayha aṭṭhāsi, sametāyasmā saṅghena, samaggo hi saṅgho sammodamāno avivadamāno",
  "tika-vin04t:53_4": "ekuddeso phāsu viharatī”ti, evañca so bhikkhu bhikkhūhi vuccamāno tatheva paggaṇheyya,",
  "tika-vin04t:53_5": "so bhikkhu bhikkhūhi yāvatatiyaṃ samanubhāsitabbo tassa paṭinissaggāya, yāvatatiyañce",
  "tika-vin04t:53_6": "samanubhāsiyamāno taṃ paṭinissajjeyya, iccetaṃ kusalaṃ, no ce paṭinissajjeyya, saṅghādiseso.",
  "tika-vin04t:54": "Bhedānuvattakasikkhāpadaṃ",
  "tika-vin04t:55_0": "11. Tasseva kho pana bhikkhussa bhikkhū honti anuvattakā vaggavādakā eko vā dve vā",
  "tika-vin04t:55_1": "tayo vā, te evaṃ vadeyyuṃ “māyasmanto etaṃ bhikkhuṃ kiñci avacuttha, dhammavādī ceso",
  "tika-vin04t:55_2": "bhikkhu, vinayavādī ceso bhikkhu, amhākañceso bhikkhu chandañca ruciñca ādāya voharati,",
  "tika-vin04t:55_3": "jānāti, no bhāsati, amhākampetaṃ khamatī”ti, te bhikkhū bhikkhūhi evamassu vacanīyā",
  "tika-vin04t:55_4": "“māyasmanto evaṃ avacuttha, na ceso bhikkhu dhammavādī, na ceso bhikkhu vinayavādī,",
  "tika-vin04t:55_5": "māyasmantānampi saṅghabhedo ruccittha, sametāyasmantānaṃ saṅghena, samaggo hi saṅgho",
  "tika-vin04t:55_6": "sammodamāno avivadamāno ekuddeso phāsu viharatī”ti, evañca te bhikkhū bhikkhūhi vuccamānā",
  "tika-vin04t:55_7": "tatheva paggaṇheyyuṃ, te bhikkhū bhikkhūhi yāvatatiyaṃ samanubhāsitabbā tassa paṭinissaggāya,",
  "tika-vin04t:55_8": "yāvatatiyañce samanubhāsiyamānā taṃ paṭinissajjeyyuṃ, iccetaṃ kusalaṃ, no ce paṭinissajjeyyuṃ, saṅghādiseso.",
  "tika-vin04t:56": "Dubbacasikkhāpadaṃ",
  "tika-vin04t:57_0": "12. Bhikkhu paneva dubbacajātiko hoti uddesapariyāpannesu sikkhāpadesu bhikkhūhi",
  "tika-vin04t:57_1": "sahadhammikaṃ vuccamāno attānaṃ avacanīyaṃ karoti “mā maṃ āyasmanto kiñci avacuttha",
  "tika-vin04t:57_2": "kalyāṇaṃ vā pāpakaṃ vā, ahampāyasmante na kiñci vakkhāmi kalyāṇaṃ vā pāpakaṃ vā,",
  "tika-vin04t:57_3": "viramathāyasmanto mama vacanāyā”ti, so bhikkhu bhikkhūhi evamassa vacanīyo “māyasmā",
  "tika-vin04t:57_4": "attānaṃ avacanīyaṃ akāsi, vacanīyamevāyasmā attānaṃ karotu, āyasmāpi bhikkhū vadatu",
  "tika-vin04t:57_5": "sahadhammena, bhikkhūpi āyasmantaṃ vakkhanti sahadhammena, evaṃ saṃvaddhā hi tassa",
  "tika-vin04t:57_6": "bhagavato parisā yadidaṃ aññamaññavacanena aññamaññavuṭṭhāpanenā”ti, evañca so bhikkhu",
  "tika-vin04t:57_7": "bhikkhūhi vuccamāno tatheva paggaṇheyya, so bhikkhu bhikkhūhi yāvatatiyaṃ samanubhāsitabbo",
  "tika-vin04t:57_8": "tassa paṭinissaggāya, yāvatatiyañce samanubhāsiyamāno taṃ paṭinissajjeyya, iccetaṃ",
  "tika-vin04t:57_9": "kusalaṃ, no ce paṭinissajjeyya, saṅghādiseso.",
  "tika-vin04t:58": "Kuladūsakasikkhāpadaṃ",
  "tika-vin04t:59_0": "13. Bhikkhu paneva aññataraṃ gāmaṃ vā nigamaṃ vā upanissāya viharati kuladūsako pāpasamācāro,",
  "tika-vin04t:59_1": "tassa kho pāpakā samācārā dissanti ceva suyyanti ca, kulāni ca tena duṭṭhāni dissanti",
  "tika-vin04t:59_2": "ceva suyyanti ca, so bhikkhu bhikkhūhi evamassa vacanīyo “āyasmā kho kuladūsako pāpasamācāro,",
  "tika-vin04t:59_3": "āyasmato kho pāpakā samācārā dissanti ceva suyyanti ca, kulāni cāyasmatā duṭṭhāni",
  "tika-vin04t:59_4": "dissanti ceva suyyanti ca, pakkamatāyasmā imamhā āvāsā, alaṃ te idha vāsenā”ti, evañca",
  "tika-vin04t:59_5": "so bhikkhu bhikkhūhi vuccamāno te bhikkhū evaṃ vadeyya “chandagāmino ca bhikkhū,",
  "tika-vin04t:59_6": "dosagāmino ca bhikkhū, mohagāmino ca bhikkhū, bhayagāmino ca bhikkhū tādisikāya āpattiyā",
  "tika-vin04t:59_7": "ekaccaṃ pabbājenti, ekaccaṃ na pabbājentī”ti, so bhikkhu bhikkhūhi evamassa vacanīyo",
  "tika-vin04t:59_8": "“māyasmā evaṃ avaca, na ca bhikkhū chandagāmino, na ca bhikkhū dosagāmino, na ca",
  "tika-vin04t:59_9": "bhikkhū mohagāmino, na ca bhikkhū bhayagāmino, āyasmā kho kuladūsako pāpasamācāro,",
  "tika-vin04t:59_10": "āyasmato kho pāpakā samācārā dissanti ceva suyyanti ca, kulāni cāyasmatā duṭṭhāni",
  "tika-vin04t:59_11": "dissanti ceva suyyanti ca, pakkamatāyasmā imamhā āvāsā, alaṃ te idha vāsenā”ti, evañca",
  "tika-vin04t:59_12": "so bhikkhu bhikkhūhi vuccamāno tatheva paggaṇheyya, so bhikkhu bhikkhūhi yāvatatiyaṃ",
  "tika-vin04t:59_13": "samanubhāsitabbo tassa paṭinissaggāya, yāvatatiyañce samanubhāsiyamāno taṃ paṭinissajjeyya,",
  "tika-vin04t:59_14": "iccetaṃ kusalaṃ, no ce paṭinissajjeyya, saṅghādiseso.",
  "tika-vin04t:60_0": "Uddiṭṭhā kho āyasmanto terasa saṅghādisesā dhammā nava paṭhamāpattikā, cattāro yāvatatiyakā.",
  "tika-vin04t:60_1": "Yesaṃ bhikkhu aññataraṃ vā aññataraṃ vā āpajjitvā yāvatīhaṃ jānaṃ paṭicchādeti, tāvatīhaṃ",
  "tika-vin04t:60_2": "tena bhikkhunā akāmā parivatthabbaṃ. Parivutthaparivāsena bhikkhunā uttari chārattaṃ",
  "tika-vin04t:60_3": "bhikkhumānattāya paṭipajjitabbaṃ, ciṇṇamānatto bhikkhu yattha siyā vīsatigaṇo bhikkhusaṅgho,",
  "tika-vin04t:60_4": "tattha so bhikkhu abbhetabbo. Ekenapi ce ūno vīsatigaṇo bhikkhusaṅgho taṃ bhikkhuṃ",
  "tika-vin04t:60_5": "abbheyya, so ca bhikkhu anabbhito, te ca bhikkhū gārayhā, ayaṃ tattha sāmīci. Tatthāyasmante",
  "tika-vin04t:60_6": "pucchāmi, kaccittha parisuddhā, dutiyampi pucchāmi, kaccittha parisuddhā, tatiyampi",
  "tika-vin04t:60_7": "pucchāmi, kaccittha parisuddhā, parisuddhetthāyasmanto, tasmā tuṇhī, evametaṃ dhārayāmīti.",
  "tika-vin04t:61": "Saṅghādiseso niṭṭhito.",
  "tika-vin04t:62": "Aniyatuddeso",
  "tika-vin04t:63": "Ime kho panāyasmanto dve aniyatā dhammā",
  "tika-vin04t:64": "Uddesaṃ āgacchanti.",
  "tika-vin04t:65": "Paṭhamaaniyatasikkhāpadaṃ",
  "tika-vin04t:66_0": "1. Yo pana bhikkhu mātugāmena saddhiṃ eko ekāya raho paṭicchanne āsane alaṃkammaniye",
  "tika-vin04t:66_1": "nisajjaṃ kappeyya, tamenaṃ saddheyyavacasā upāsikā disvā tiṇṇaṃ dhammānaṃ aññatarena",
  "tika-vin04t:66_2": "vadeyya pārājikena vā saṅghādisesena vā pācittiyena vā, nisajjaṃ bhikkhu paṭijānamāno",
  "tika-vin04t:66_3": "tiṇṇaṃ dhammānaṃ aññatarena kāretabbo pārājikena vā saṅghādisesena vā pācittiyena",
  "tika-vin04t:66_4": "vā, yena vā sā saddheyyavacasā upāsikā vadeyya, tena so bhikkhu kāretabbo, ayaṃ dhammo aniyato.",
  "tika-vin04t:67": "Dutiyaaniyatasikkhāpadaṃ",
  "tika-vin04t:68_0": "2. Na heva kho pana paṭicchannaṃ āsanaṃ hoti nālaṃkammaniyaṃ, alañca kho hoti mātugāmaṃ",
  "tika-vin04t:68_1": "duṭṭhullāhi vācāhi obhāsituṃ, yo pana bhikkhu tathārūpe āsane mātugāmena saddhiṃ",
  "tika-vin04t:68_2": "eko ekāya raho nisajjaṃ kappeyya, tamenaṃ saddheyyavacasā upāsikā disvā dvinnaṃ dhammānaṃ",
  "tika-vin04t:68_3": "aññatarena vadeyya saṅghādisesena vā pācittiyena vā, nisajjaṃ bhikkhu paṭijānamāno",
  "tika-vin04t:68_4": "dvinnaṃ dhammānaṃ aññatarena kāretabbo saṅghādisesena vā pācittiyena vā, yena vā",
  "tika-vin04t:68_5": "sā saddheyyavacasā upāsikā vadeyya, tena so bhikkhu kāretabbo, ayampi dhammo aniyato.",
  "tika-vin04t:69_0": "Uddiṭṭhā kho āyasmanto dve aniyatā dhammā. Tatthāyasmante pucchāmi, kaccittha parisuddhā,",
  "tika-vin04t:69_1": "dutiyampi pucchāmi, kaccittha parisuddhā, tatiyampi pucchāmi, kaccittha parisuddhā,",
  "tika-vin04t:69_2": "parisuddhetthāyasmanto, tasmā tuṇhī, evametaṃ dhārayāmīti.",
  "tika-vin04t:70": "Aniyato niṭṭhito.",
  "tika-vin04t:71": "Nissaggiyapācittiyā",
  "tika-vin04t:72": "Ime kho panāyasmanto tiṃsa nissaggiyā pācittiyā",
  "tika-vin04t:73": "Dhammā uddesaṃ āgacchanti.",
  "tika-vin04t:74": "Kathinasikkhāpadaṃ",
  "tika-vin04t:75": "1. Niṭṭhitacīvarasmiṃ bhikkhunā ubbhatasmiṃ kathine dasāhaparamaṃ atirekacīvaraṃ dhāretabbaṃ, taṃ atikkāmayato nissaggiyaṃ pācittiyaṃ.",
  "tika-vin04t:76": "Udositasikkhāpadaṃ",
  "tika-vin04t:77": "2. Niṭṭhitacīvarasmiṃ bhikkhunā ubbhatasmiṃ kathine ekarattampi ce bhikkhu ticīvarena vippavaseyya, aññatra bhikkhusammutiyā nissaggiyaṃ pācittiyaṃ.",
  "tika-vin04t:78": "Akālacīvarasikkhāpadaṃ",
  "tika-vin04t:79_0": "3. Niṭṭhitacīvarasmiṃ bhikkhunā ubbhatasmiṃ kathine bhikkhuno paneva akālacīvaraṃ",
  "tika-vin04t:79_1": "uppajjeyya, ākaṅkhamānena bhikkhunā paṭiggahetabbaṃ, paṭiggahetvā khippameva kāretabbaṃ,",
  "tika-vin04t:79_2": "no cassa pāripūri, māsaparamaṃ tena bhikkhunā taṃ cīvaraṃ nikkhipitabbaṃ ūnassa pāripūriyā",
  "tika-vin04t:79_3": "satiyā paccāsāya. Tato ce uttari nikkhipeyya satiyāpi paccāsāya, nissaggiyaṃ pācittiyaṃ.",
  "tika-vin04t:80": "Purāṇacīvarasikkhāpadaṃ",
  "tika-vin04t:81": "4. Yo pana bhikkhu aññātikāya bhikkhuniyā purāṇacīvaraṃ dhovāpeyya vā rajāpeyya vā ākoṭāpeyya vā, nissaggiyaṃ pācittiyaṃ.",
  "tika-vin04t:82": "Cīvarapaṭiggahaṇasikkhāpadaṃ",
  "tika-vin04t:83": "5. Yo pana bhikkhu aññātikāya bhikkhuniyā hatthato cīvaraṃ paṭiggaṇheyya aññatra pārivattakā, nissaggiyaṃ pācittiyaṃ.",
  "tika-vin04t:84": "Aññātakaviññattisikkhāpadaṃ",
  "tika-vin04t:85_0": "6. Yo pana bhikkhu aññātakaṃ gahapatiṃ vā gahapatāniṃ vā cīvaraṃ viññāpeyya aññatra",
  "tika-vin04t:85_1": "samayā, nissaggiyaṃ pācittiyaṃ. Tatthāyaṃ samayo, acchinnacīvaro vā hoti bhikkhu,",
  "tika-vin04t:85_2": "naṭṭhacīvaro vā, ayaṃ tattha samayo.",
  "tika-vin04t:86": "Tatuttarisikkhāpadaṃ",
  "tika-vin04t:87_0": "7. Tañce aññātako gahapati vā gahapatānī vā bahūhi cīvarehi abhihaṭṭhuṃ pavāreyya,",
  "tika-vin04t:87_1": "santaruttaraparamaṃ tena bhikkhunā tato cīvaraṃ sāditabbaṃ. Tato ce uttari sādiyeyya,",
  "tika-vin04t:87_2": "nissaggiyaṃ pācittiyaṃ.",
  "tika-vin04t:88": "Paṭhamaupakkhaṭasikkhāpadaṃ",
  "tika-vin04t:89_0": "8. Bhikkhuṃ paneva uddissa aññātakassa gahapatissa vā gahapatāniyā vā cīvaracetāpannaṃ",
  "tika-vin04t:89_1": "upakkhaṭaṃ hoti “iminā cīvaracetāpannena cīvaraṃ cetāpetvā itthannāmaṃ bhikkhuṃ cīvarena",
  "tika-vin04t:89_2": "acchādessāmī”ti, tatra ce so bhikkhu pubbe appavārito upasaṅkamitvā cīvare vikappaṃ",
  "tika-vin04t:89_3": "āpajjeyya “sādhu vata maṃ āyasmā iminā cīvaracetāpannena evarūpaṃ vā evarūpaṃ vā",
  "tika-vin04t:89_4": "cīvaraṃ cetāpetvā acchādehī”ti kalyāṇakamyataṃ upādāya, nissaggiyaṃ pācittiyaṃ.",
  "tika-vin04t:90": "Dutiyaupakkhaṭasikkhāpadaṃ",
  "tika-vin04t:91_0": "9. Bhikkhuṃ paneva uddissa ubhinnaṃ aññātakānaṃ gahapatīnaṃ vā gahapatānīnaṃ vā paccekacīvaracetāpannāni",
  "tika-vin04t:91_1": "upakkhaṭāni honti “imehi mayaṃ paccekacīvaracetāpannehi paccekacīvarāni cetāpetvā",
  "tika-vin04t:91_2": "itthannāmaṃ bhikkhuṃ cīvarehi acchādessāmā”ti, tatra ce so bhikkhu pubbe appavārito",
  "tika-vin04t:91_3": "upasaṅkamitvā cīvare vikappaṃ āpajjeyya “sādhu vata maṃ āyasmanto imehi paccekacīvaracetāpannehi",
  "tika-vin04t:91_4": "evarūpaṃ vā evarūpaṃ vā cīvaraṃ cetāpetvā acchādetha ubhova santā ekenā”ti kalyāṇakamyataṃ",
  "tika-vin04t:91_5": "upādāya, nissaggiyaṃ pācittiyaṃ.",
  "tika-vin04t:92": "Rājasikkhāpadaṃ",
  "tika-vin04t:93_0": "10. Bhikkhuṃ paneva uddissa rājā vā rājabhoggo vā brāhmaṇo vā gahapatiko vā dūtena",
  "tika-vin04t:93_1": "cīvaracetāpannaṃ pahiṇeyya “iminā cīvaracetāpannena cīvaraṃ cetāpetvā itthannāmaṃ",
  "tika-vin04t:93_2": "bhikkhuṃ cīvarena acchādehī”ti. So ce dūto taṃ bhikkhuṃ upasaṅkamitvā evaṃ vadeyya",
  "tika-vin04t:93_3": "“idaṃ kho, bhante, āyasmantaṃ uddissa cīvaracetāpannaṃ ābhataṃ, paṭiggaṇhātu āyasmā",
  "tika-vin04t:93_4": "cīvaracetāpanna”nti. Tena bhikkhunā so dūto evamassa vacanīyo “na kho mayaṃ, āvuso,",
  "tika-vin04t:93_5": "cīvaracetāpannaṃ paṭiggaṇhāma, cīvarañca kho mayaṃ paṭiggaṇhāma kālena kappiya”nti.",
  "tika-vin04t:93_6": "So ce dūto taṃ bhikkhuṃ evaṃ vadeyya “atthi panāyasmato koci veyyāvaccakaro”ti. Cīvaratthikena,",
  "tika-vin04t:93_7": "bhikkhave, bhikkhunā veyyāvaccakaro niddisitabbo ārāmiko vā upāsako vā “eso kho,",
  "tika-vin04t:93_8": "āvuso, bhikkhūnaṃ veyyāvaccakaro”ti. So ce dūto taṃ veyyāvaccakaraṃ saññāpetvā taṃ",
  "tika-vin04t:93_9": "bhikkhuṃ upasaṅkamitvā evaṃ vadeyya “yaṃ kho, bhante, āyasmā veyyāvaccakaraṃ niddisi,",
  "tika-vin04t:93_10": "saññatto so mayā, upasaṅkamatāyasmā kālena, cīvarena taṃ acchādessatī”ti. Cīvaratthikena,",
  "tika-vin04t:93_11": "bhikkhave, bhikkhunā veyyāvaccakaro upasaṅkamitvā dvattikkhattuṃ codetabbo sāretabbo",
  "tika-vin04t:93_12": "“attho me, āvuso, cīvarenā”ti, dvattikkhattuṃ codayamāno sārayamāno taṃ cīvaraṃ abhinipphādeyya,",
  "tika-vin04t:93_13": "iccetaṃ kusalaṃ, no ce abhinipphādeyya, catukkhattuṃ pañcakkhattuṃ chakkhattuparamaṃ",
  "tika-vin04t:93_14": "tuṇhībhūtena uddissa ṭhātabbaṃ, catukkhattuṃ pañcakkhattuṃ chakkhattuparamaṃ tuṇhībhūto",
  "tika-vin04t:93_15": "uddissa tiṭṭhamāno taṃ cīvaraṃ abhinipphādeyya, iccetaṃ kusalaṃ, tato ce uttari vāyamamāno",
  "tika-vin04t:93_16": "taṃ cīvaraṃ abhinipphādeyya, nissaggiyaṃ pācittiyaṃ. No ce abhinipphādeyya, yatassa",
  "tika-vin04t:93_17": "cīvaracetāpannaṃ ābhataṃ, tattha sāmaṃ vā gantabbaṃ, dūto vā pāhetabbo “yaṃ kho tumhe",
  "tika-vin04t:93_18": "āyasmanto bhikkhuṃ uddissa cīvaracetāpannaṃ pahiṇittha, na taṃ tassa bhikkhuno kiñci",
  "tika-vin04t:93_19": "atthaṃ anubhoti, yuñjantāyasmanto sakaṃ, mā vo sakaṃ vinassā”ti, ayaṃ tattha sāmīci.",
  "tika-vin04t:94": "Kathinavaggo paṭhamo.",
  "tika-vin04t:95": "Kosiyasikkhāpadaṃ",
  "tika-vin04t:96": "11. Yo pana bhikkhu kosiyamissakaṃ santhataṃ kārāpeyya, nissaggiyaṃ pācittiyaṃ.",
  "tika-vin04t:97": "Suddhakāḷakasikkhāpadaṃ",
  "tika-vin04t:98": "12. Yo pana bhikkhu suddhakāḷakānaṃ eḷakalomānaṃ santhataṃ kārāpeyya, nissaggiyaṃ pācittiyaṃ.",
  "tika-vin04t:99": "Dvebhāgasikkhāpadaṃ",
  "tika-vin04t:100_0": "13. Navaṃ pana bhikkhunā santhataṃ kārayamānena dve bhāgā suddhakāḷakānaṃ eḷakalomānaṃ",
  "tika-vin04t:100_1": "ādātabbā, tatiyaṃ odātānaṃ, catutthaṃ gocariyānaṃ. Anādā ce bhikkhu dve bhāge suddhakāḷakānaṃ",
  "tika-vin04t:100_2": "eḷakalomānaṃ, tatiyaṃ odātānaṃ, catutthaṃ gocariyānaṃ, navaṃ santhataṃ kārāpeyya,",
  "tika-vin04t:100_3": "nissaggiyaṃ pācittiyaṃ.",
  "tika-vin04t:101": "Chabbassasikkhāpadaṃ",
  "tika-vin04t:102_0": "14. Navaṃ pana bhikkhunā santhataṃ kārāpetvā chabbassāni dhāretabbaṃ, orena ce channaṃ",
  "tika-vin04t:102_1": "vassānaṃ taṃ santhataṃ vissajjetvā vā avissajjetvā vā aññaṃ navaṃ santhataṃ kārāpeyya",
  "tika-vin04t:102_2": "aññatra bhikkhusammutiyā, nissaggiyaṃ pācittiyaṃ.",
  "tika-vin04t:103": "Nisīdanasanthatasikkhāpadaṃ",
  "tika-vin04t:104_0": "15. Nisīdanasanthataṃ pana bhikkhunā kārayamānena purāṇasanthatassa sāmantā sugatavidatthi",
  "tika-vin04t:104_1": "ādātabbā dubbaṇṇakaraṇāya. Anādā ce bhikkhu purāṇasantha tassa sāmantā sugatavidatthiṃ,",
  "tika-vin04t:104_2": "navaṃ nisīdanasanthataṃ kārāpeyya, nissaggiyaṃ pācittiyaṃ.",
  "tika-vin04t:105": "Eḷakalomasikkhāpadaṃ",
  "tika-vin04t:106_0": "16. Bhikkhuno paneva addhānamaggappaṭipannassa eḷakalomāni uppajjeyyuṃ, ākaṅkhamānena",
  "tika-vin04t:106_1": "bhikkhunā paṭiggahetabbāni, paṭiggahetvā tiyojanaparamaṃ sahatthā haritabbāni asante",
  "tika-vin04t:106_2": "hārake. Tato ce uttari hareyya, asantepi hārake, nissaggiyaṃ pācittiyaṃ.",
  "tika-vin04t:107": "Eḷakalomadhovāpanasikkhāpadaṃ",
  "tika-vin04t:108": "17. Yo pana bhikkhu aññātikāya bhikkhuniyā eḷakalomāni dhovāpeyya vā rajāpeyya vā vijaṭāpeyya vā, nissaggiyaṃ pācittiyaṃ.",
  "tika-vin04t:109": "Rūpiyasikkhāpadaṃ",
  "tika-vin04t:110": "18. Yo pana bhikkhu jātarūparajataṃ uggaṇheyya vā uggaṇhāpeyya vā upanikkhittaṃ vā sādiyeyya, nissaggiyaṃ pācittiyaṃ.",
  "tika-vin04t:111": "Rūpiyasaṃvohārasikkhāpadaṃ",
  "tika-vin04t:112": "19. Yo pana bhikkhu nānappakārakaṃ rūpiyasaṃvohāraṃ samāpajjeyya, nissaggiyaṃ pācittiyaṃ.",
  "tika-vin04t:113": "Kayavikkayasikkhāpadaṃ",
  "tika-vin04t:114": "20. Yo pana bhikkhu nānappakārakaṃ kayavikkayaṃ samāpajjeyya, nissaggiyaṃ pācittiyaṃ.",
  "tika-vin04t:115": "Kosiyavaggo dutiyo.",
  "tika-vin04t:116": "Pattasikkhāpadaṃ",
  "tika-vin04t:117": "21. Dasāhaparamaṃ atirekapatto dhāretabbo, taṃ atikkāmayato nissaggiyaṃ pācittiyaṃ.",
  "tika-vin04t:118": "Ūnapañcabandhanasikkhāpadaṃ",
  "tika-vin04t:119_0": "22. Yo pana bhikkhu ūnapañcabandhanena pattena aññaṃ navaṃ pattaṃ cetāpeyya, nissaggiyaṃ",
  "tika-vin04t:119_1": "pācittiyaṃ. Tena bhikkhunā so patto bhikkhuparisāya nissajjitabbo, yo ca tassā bhikkhuparisāya",
  "tika-vin04t:119_2": "pattapariyanto, so tassa bhikkhuno padātabbo “ayaṃ te bhikkhu patto yāva bhedanāya",
  "tika-vin04t:119_3": "dhāretabbo”ti, ayaṃ tattha sāmīci.",
  "tika-vin04t:120": "Bhesajjasikkhāpadaṃ",
  "tika-vin04t:121_0": "23. Yāni kho pana tāni gilānānaṃ bhikkhūnaṃ paṭisāyanīyāni bhesajjāni, seyyathidaṃ",
  "tika-vin04t:121_1": "– sappi navanītaṃ telaṃ madhu phāṇitaṃ, tāni paṭiggahetvā sattāhaparamaṃ sannidhikārakaṃ",
  "tika-vin04t:121_2": "paribhuñjitabbāni, taṃ atikkāmayato nissaggiyaṃ pācittiyaṃ.",
  "tika-vin04t:122": "Vassikasāṭikasikkhāpadaṃ",
  "tika-vin04t:123_0": "24. “Māso seso gimhāna”nti bhikkhunā vassikasāṭikacīvaraṃ pariyesitabbaṃ, “addhamāso",
  "tika-vin04t:123_1": "seso gimhāna”nti katvā nivāsetabbaṃ. Orena ce “māso seso gimhāna”nti vassikasāṭikacīvaraṃ",
  "tika-vin04t:123_2": "pariyeseyya, orena“ddhamāso seso gimhāna”nti katvā nivāseyya, nissaggiyaṃ pācittiyaṃ.",
  "tika-vin04t:124": "Cīvaraacchindanasikkhāpadaṃ",
  "tika-vin04t:125": "25. Yo pana bhikkhu bhikkhussa sāmaṃ cīvaraṃ datvā kupito anattamano acchindeyya vā acchindāpeyya vā, nissaggiyaṃ pācittiyaṃ.",
  "tika-vin04t:126": "Suttaviññattisikkhāpadaṃ",
  "tika-vin04t:127": "26. Yo pana bhikkhu sāmaṃ suttaṃ viññāpetvā tantavāyehi cīvaraṃ vāyāpeyya, nissaggiyaṃ pācittiyaṃ.",
  "tika-vin04t:128": "Mahāpesakārasikkhāpadaṃ",
  "tika-vin04t:129_0": "27. Bhikkhuṃ paneva uddissa aññātako gahapati vā gahapatānī vā tantavāyehi cīvaraṃ",
  "tika-vin04t:129_1": "vāyāpeyya, tatra ce so bhikkhu pubbe appavārito tantavāye upasaṅkamitvā cīvare vikappaṃ",
  "tika-vin04t:129_2": "āpajjeyya “idaṃ kho, āvuso, cīvaraṃ maṃ uddissa viyyati, āyatañca karotha, vitthatañca,",
  "tika-vin04t:129_3": "appitañca, suvītañca, suppavāyitañca, suvilekhitañca, suvitacchitañca karotha, appeva",
  "tika-vin04t:129_4": "nāma mayampi āyasmantānaṃ kiñcimattaṃ anupadajjeyyāmā”ti. Evañca so bhikkhu vatvā",
  "tika-vin04t:129_5": "kiñcimattaṃ anupadajjeyya antamaso piṇḍapātamattampi, nissaggiyaṃ pācittiyaṃ.",
  "tika-vin04t:130": "Accekacīvarasikkhāpadaṃ",
  "tika-vin04t:131_0": "28. Dasāhānāgataṃ kattikatemāsikapuṇṇamaṃ bhikkhuno paneva accekacīvaraṃ uppajjeyya,",
  "tika-vin04t:131_1": "accekaṃ maññamānena bhikkhunā paṭiggahetabbaṃ, paṭiggahetvā yāva cīvarakālasamayaṃ",
  "tika-vin04t:131_2": "nikkhipitabbaṃ. Tato ce uttari nikkhipeyya, nissaggiyaṃ pācittiyaṃ.",
  "tika-vin04t:132": "Sāsaṅkasikkhāpadaṃ",
  "tika-vin04t:133_0": "29. Upavassaṃ kho pana kattikapuṇṇamaṃ yāni kho pana tāni āraññakāni senāsanāni sāsaṅkasammatāni",
  "tika-vin04t:133_1": "sappaṭibhayāni, tathārūpesu bhikkhu senāsanesu viharanto ākaṅkhamāno tiṇṇaṃ cīvarānaṃ",
  "tika-vin04t:133_2": "aññataraṃ cīvaraṃ antaraghare nikkhipeyya, siyā ca tassa bhikkhuno kocideva paccayo",
  "tika-vin04t:133_3": "tena cīvarena vippavāsāya, chārattaparamaṃ tena bhikkhunā tena cīvarena vippavasitabbaṃ.",
  "tika-vin04t:133_4": "Tato ce uttari vippavaseyya aññatra bhikkhusammutiyā, nissaggiyaṃ pācittiyaṃ.",
  "tika-vin04t:134": "Pariṇatasikkhāpadaṃ",
  "tika-vin04t:135": "30. Yo pana bhikkhu jānaṃ saṅghikaṃ lābhaṃ pariṇataṃ attano pariṇāmeyya, nissaggiyaṃ pācittiyaṃ.",
  "tika-vin04t:136": "Pattavaggo tatiyo.",
  "tika-vin04t:137_0": "Uddiṭṭhā kho āyasmanto tiṃsa nissaggiyā pācittiyā dhammā. Tatthāyasmante pucchāmi,",
  "tika-vin04t:137_1": "kaccittha parisuddhā, dutiyampi pucchāmi, kaccittha parisuddhā, tatiyampi pucchāmi,",
  "tika-vin04t:137_2": "kaccittha parisuddhā, parisuddhetthāyasmanto, tasmā tuṇhī, evametaṃ dhārayāmīti.",
  "tika-vin04t:138": "Nissaggiyapācittiyā niṭṭhitā.",
  "tika-vin04t:139": "Suddhapācittiyā",
  "tika-vin04t:140": "Ime kho panāyasmanto dvenavuti pācittiyā",
  "tika-vin04t:141": "Dhammā uddesaṃ āgacchanti.",
  "tika-vin04t:142": "Musāvādasikkhāpadaṃ",
  "tika-vin04t:143": "1. Sampajānamusāvāde pācittiyaṃ.",
  "tika-vin04t:144": "Omasavādasikkhāpadaṃ",
  "tika-vin04t:145": "2. Omasavāde pācittiyaṃ.",
  "tika-vin04t:146": "Pesuññasikkhāpadaṃ",
  "tika-vin04t:147": "3. Bhikkhupesuññe pācittiyaṃ.",
  "tika-vin04t:148": "Padasodhammasikkhāpadaṃ",
  "tika-vin04t:149": "4. Yo pana bhikkhu anupasampannaṃ padaso dhammaṃ vāceyya, pācittiyaṃ.",
  "tika-vin04t:150": "Paṭhamasahaseyyasikkhāpadaṃ",
  "tika-vin04t:151": "5. Yo pana bhikkhu anupasampannena uttaridirattatirattaṃ sahaseyyaṃ kappeyya, pācittiyaṃ.",
  "tika-vin04t:152": "Dutiyasahaseyyasikkhāpadaṃ",
  "tika-vin04t:153": "6. Yo pana bhikkhu mātugāmena sahaseyyaṃ kappeyya, pācittiyaṃ.",
  "tika-vin04t:154": "Dhammadesanāsikkhāpadaṃ",
  "tika-vin04t:155": "7. Yo pana bhikkhu mātugāmassa uttarichappañcavācāhi dhammaṃ deseyya aññatra viññunā purisaviggahena, pācittiyaṃ.",
  "tika-vin04t:156": "Bhūtārocanasikkhāpadaṃ",
  "tika-vin04t:157": "8. Yo pana bhikkhu anupasampannassa uttarimanussadhammaṃ āroceyya, bhūtasmiṃ pācittiyaṃ.",
  "tika-vin04t:158": "Duṭṭhullārocanasikkhāpadaṃ",
  "tika-vin04t:159": "9. Yo pana bhikkhu bhikkhussa duṭṭhullaṃ āpattiṃ anupasampannassa āroceyya aññatra bhikkhusammutiyā, pācittiyaṃ.",
  "tika-vin04t:160": "Pathavīkhaṇanasikkhāpadaṃ",
  "tika-vin04t:161": "10. Yo pana bhikkhu pathaviṃ khaṇeyya vā khaṇāpeyya vā pācittiyaṃ.",
  "tika-vin04t:162": "Musāvādavaggo paṭhamo.",
  "tika-vin04t:163": "Bhūtagāmasikkhāpadaṃ",
  "tika-vin04t:164": "11. Bhūtagāmapātabyatāya pācittiyaṃ.",
  "tika-vin04t:165": "Aññavādakasikkhāpadaṃ",
  "tika-vin04t:166": "12. Aññavādake, vihesake pācittiyaṃ.",
  "tika-vin04t:167": "Ujjhāpanakasikkhāpadaṃ",
  "tika-vin04t:168": "13. Ujjhāpanake, khiyyanake pācittiyaṃ.",
  "tika-vin04t:169": "Paṭhamasenāsanasikkhāpadaṃ",
  "tika-vin04t:170_0": "14. Yo pana bhikkhu saṅghikaṃ mañcaṃ vā pīṭhaṃ vā bhisiṃ vā kocchaṃ vā ajjhokāse",
  "tika-vin04t:170_1": "santharitvā vā santharāpetvā vā taṃ pakkamanto neva uddhareyya, na uddharāpeyya,",
  "tika-vin04t:170_2": "anāpucchaṃ vā gaccheyya, pācittiyaṃ.",
  "tika-vin04t:171": "Dutiyasenāsanasikkhāpadaṃ",
  "tika-vin04t:172": "15. Yo pana bhikkhu saṅghike vihāre seyyaṃ santharitvā vā santharāpetvā vā taṃ pakkamanto neva uddhareyya, na uddharāpeyya, anāpucchaṃ vā gaccheyya, pācittiyaṃ.",
  "tika-vin04t:173": "Anupakhajjasikkhāpadaṃ",
  "tika-vin04t:174_0": "16. Yo pana bhikkhu saṅghike vihāre jānaṃ pubbupagataṃ bhikkhuṃ anupakhajja seyyaṃ",
  "tika-vin04t:174_1": "kappeyya “yassa sambādho bhavissati, so pakkamissatī”ti etadeva paccayaṃ karitvā",
  "tika-vin04t:174_2": "anaññaṃ, pācittiyaṃ.",
  "tika-vin04t:175": "Nikkaḍḍhanasikkhāpadaṃ",
  "tika-vin04t:176": "17. Yo pana bhikkhu bhikkhuṃ kupito anattamano saṅghikā vihārā nikkaḍḍheyya vā nikkaḍḍhāpeyya vā, pācittiyaṃ.",
  "tika-vin04t:177": "Vehāsakuṭisikkhāpadaṃ",
  "tika-vin04t:178": "18. Yo pana bhikkhu saṅghike vihāre uparivehāsakuṭiyā āhaccapādakaṃ mañcaṃ vā pīṭhaṃ vā abhinisīdeyya vā abhinipajjeyya vā, pācittiyaṃ.",
  "tika-vin04t:179": "Mahallakavihārasikkhāpadaṃ",
  "tika-vin04t:180_0": "19. Mahallakaṃ pana bhikkhunā vihāraṃ kārayamānena yāva dvārakosā aggaḷaṭṭhapanāya",
  "tika-vin04t:180_1": "ālokasandhiparikammāya dvatticchadanassa pariyāyaṃ appaharite ṭhitena adhiṭṭhātabbaṃ,",
  "tika-vin04t:180_2": "tato ce uttari appaharitepi ṭhito adhiṭṭhaheyya, pācittiyaṃ.",
  "tika-vin04t:181": "Sappāṇakasikkhāpadaṃ",
  "tika-vin04t:182": "20. Yo pana bhikkhu jānaṃ sappāṇakaṃ udakaṃ tiṇaṃ vā mattikaṃ vā siñceyya vā siñcāpeyya vā, pācittiyaṃ.",
  "tika-vin04t:183": "Bhūtagāmavaggo dutiyo.",
  "tika-vin04t:184": "Ovādasikkhāpadaṃ",
  "tika-vin04t:185": "21. Yo pana bhikkhu asammato bhikkhuniyo ovadeyya, pācittiyaṃ.",
  "tika-vin04t:186": "Atthaṅgatasikkhāpadaṃ",
  "tika-vin04t:187": "22. Sammatopi ce bhikkhu atthaṅgate sūriye bhikkhuniyo ovadeyya, pācittiyaṃ.",
  "tika-vin04t:188": "Bhikkhunupassayasikkhāpadaṃ",
  "tika-vin04t:189": "23. Yo pana bhikkhu bhikkhunupassayaṃ upasaṅkamitvā bhikkhuniyo ovadeyya aññatra samayā, pācittiyaṃ. Tatthāyaṃ samayo, gilānā hoti bhikkhunī, ayaṃ tattha samayo.",
  "tika-vin04t:190": "Āmisasikkhāpadaṃ",
  "tika-vin04t:191": "24. Yo pana bhikkhu evaṃ vadeyya “āmisahetu therā bhikkhū bhikkhuniyo ovadantī”ti, pācittiyaṃ.",
  "tika-vin04t:192": "Cīvaradānasikkhāpadaṃ",
  "tika-vin04t:193": "25. Yo pana bhikkhu aññātikāya bhikkhuniyā cīvaraṃ dadeyya aññatra pārivattakā, pācittiyaṃ.",
  "tika-vin04t:194": "Cīvarasibbanasikkhāpadaṃ",
  "tika-vin04t:195": "26. Yo pana bhikkhu aññātikāya bhikkhuniyā cīvaraṃ sibbeyya vā sibbāpeyya vā, pācittiyaṃ.",
  "tika-vin04t:196": "Saṃvidhānasikkhāpadaṃ",
  "tika-vin04t:197_0": "27. Yo pana bhikkhu bhikkhuniyā saddhiṃ saṃvidhāya ekaddhānamaggaṃ paṭipajjeyya antamaso",
  "tika-vin04t:197_1": "gāmantarampi aññatra samayā, pācittiyaṃ. Tatthāyaṃ samayo, satthagamanīyo hoti maggo,",
  "tika-vin04t:197_2": "sāsaṅkasammato, sappaṭibhayo, ayaṃ tattha samayo.",
  "tika-vin04t:198": "Nāvābhiruhanasikkhāpadaṃ",
  "tika-vin04t:199": "28. Yo pana bhikkhu bhikkhuniyā saddhiṃ saṃvidhāya ekaṃ nāvaṃ abhiruheyya uddhaṃgāminiṃ vā adhogāminiṃ vā aññatra tiriyaṃ taraṇāya, pācittiyaṃ.",
  "tika-vin04t:200": "Paripācitasikkhāpadaṃ",
  "tika-vin04t:201": "29. Yo pana bhikkhu jānaṃ bhikkhuniparipācitaṃ piṇḍapātaṃ bhuñjeyya aññatra pubbe gihisamārambhā, pācittiyaṃ.",
  "tika-vin04t:202": "Rahonisajjasikkhāpadaṃ",
  "tika-vin04t:203": "30. Yo pana bhikkhu bhikkhuniyā saddhiṃ eko ekāya raho nisajjaṃ kappeyya, pācittiyaṃ.",
  "tika-vin04t:204": "Ovādavaggo tatiyo.",
  "tika-vin04t:205": "Āvasathapiṇḍasikkhāpadaṃ",
  "tika-vin04t:206": "31. Agilānena bhikkhunā eko āvasathapiṇḍo bhuñjitabbo. Tato ce uttari bhuñjeyya, pācittiyaṃ.",
  "tika-vin04t:207": "Gaṇabhojanasikkhāpadaṃ",
  "tika-vin04t:208_0": "32. Gaṇabhojane aññatra samayā pācittiyaṃ. Tatthāyaṃ samayo, gilānasamayo, cīvaradānasamayo,",
  "tika-vin04t:208_1": "cīvarakārasamayo, addhānagamanasamayo, nāvābhiruhanasamayo, mahāsamayo, samaṇabhattasamayo, ayaṃ tattha samayo.",
  "tika-vin04t:209": "Paramparabhojanasikkhāpadaṃ",
  "tika-vin04t:210": "33. Paramparabhojane aññatra samayā pācittiyaṃ. Tatthāyaṃ samayo, gilānasamayo, cīvaradānasamayo, cīvarakārasamayo, ayaṃ tattha samayo.",
  "tika-vin04t:211": "Kāṇamātusikkhāpadaṃ",
  "tika-vin04t:212_0": "34. Bhikkhuṃ paneva kulaṃ upagataṃ pūvehi vā manthehi vā abhihaṭṭhuṃ pavāreyya, ākaṅkhamānena",
  "tika-vin04t:212_1": "bhikkhunā dvattipattapūrā paṭiggahetabbā. Tato ce uttari paṭiggaṇheyya, pācittiyaṃ.",
  "tika-vin04t:212_2": "Dvattipattapūre paṭiggahetvā tato nīharitvā bhikkhūhi saddhiṃ saṃvibhajitabbaṃ, ayaṃ tattha sāmīci.",
  "tika-vin04t:213": "Paṭhamapavāraṇāsikkhāpadaṃ",
  "tika-vin04t:214": "35. Yo pana bhikkhu bhuttāvī pavārito anatirittaṃ khādanīyaṃ vā bhojanīyaṃ vā khādeyya vā bhuñjeyya vā, pācittiyaṃ.",
  "tika-vin04t:215": "Dutiyapavāraṇāsikkhāpadaṃ",
  "tika-vin04t:216_0": "36. Yo pana bhikkhu bhikkhuṃ bhuttāviṃ pavāritaṃ anatirittena khādanīyena vā bhojanīyena",
  "tika-vin04t:216_1": "vā abhihaṭṭhuṃ pavāreyya “handa bhikkhu khāda vā bhuñja vā”ti jānaṃ āsādanāpekkho,",
  "tika-vin04t:216_2": "bhuttasmiṃ pācittiyaṃ.",
  "tika-vin04t:217": "Vikālabhojanasikkhāpadaṃ",
  "tika-vin04t:218": "37. Yo pana bhikkhu vikāle khādanīyaṃ vā bhojanīyaṃ vā khādeyya vā bhuñjeyya vā, pācittiyaṃ.",
  "tika-vin04t:219": "Sannidhikārakasikkhāpadaṃ",
  "tika-vin04t:220": "38. Yo pana bhikkhu sannidhikārakaṃ khādanīyaṃ vā bhojanīyaṃ vā khādeyya vā bhuñjeyya vā, pācittiyaṃ.",
  "tika-vin04t:221": "Paṇītabhojanasikkhāpadaṃ",
  "tika-vin04t:222_0": "39. Yāni kho pana tāni paṇītabhojanāni, seyyathidaṃ – sappi, navanītaṃ, telaṃ, madhu,",
  "tika-vin04t:222_1": "phāṇitaṃ, maccho, maṃsaṃ, khīraṃ, dadhi. Yo pana bhikkhu evarūpāni paṇītabhojanāni",
  "tika-vin04t:222_2": "agilāno attano atthāya viññāpetvā bhuñjeyya, pācittiyaṃ.",
  "tika-vin04t:223": "Dantaponasikkhāpadaṃ",
  "tika-vin04t:224": "40. Yo pana bhikkhu adinnaṃ mukhadvāraṃ āhāraṃ āhareyya aññatra udakadantaponā, pācittiyaṃ.",
  "tika-vin04t:225": "Bhojanavaggo catuttho.",
  "tika-vin04t:226": "Acelakasikkhāpadaṃ",
  "tika-vin04t:227": "41. Yo pana bhikkhu acelakassa vā paribbājakassa vā paribbājikāya vā sahatthā khādanīyaṃ vā bhojanīyaṃ vā dadeyya, pācittiyaṃ.",
  "tika-vin04t:228": "Uyyojanasikkhāpadaṃ",
  "tika-vin04t:229_0": "42. Yo pana bhikkhu bhikkhuṃ “ehāvuso, gāmaṃ vā nigamaṃ vā piṇḍāya pavisissāmā”ti",
  "tika-vin04t:229_1": "tassa dāpetvā vā adāpetvā vā uyyojeyya “gacchāvuso, na me tayā saddhiṃ kathā vā nisajjā",
  "tika-vin04t:229_2": "vā phāsu hoti, ekakassa me kathā vā nisajjā vā phāsu hotī”ti etadeva paccayaṃ karitvā",
  "tika-vin04t:229_3": "anaññaṃ, pācittiyaṃ.",
  "tika-vin04t:230": "Sabhojanasikkhāpadaṃ",
  "tika-vin04t:231": "43. Yo pana bhikkhu sabhojane kule anupakhajja nisajjaṃ kappeyya, pācittiyaṃ.",
  "tika-vin04t:232": "Rahopaṭicchannasikkhāpadaṃ",
  "tika-vin04t:233": "44. Yo pana bhikkhu mātugāmena saddhiṃ raho paṭicchanne āsane nisajjaṃ kappeyya, pācittiyaṃ.",
  "tika-vin04t:234": "Rahonisajjasikkhāpadaṃ",
  "tika-vin04t:235": "45. Yo pana bhikkhu mātugāmena saddhiṃ eko ekāya raho nisajjaṃ kappeyya, pācittiyaṃ.",
  "tika-vin04t:236": "Cārittasikkhāpadaṃ",
  "tika-vin04t:237_0": "46. Yo pana bhikkhu nimantito sabhatto samāno santaṃ bhikkhuṃ anāpucchā purebhattaṃ",
  "tika-vin04t:237_1": "vā pacchābhattaṃ vā kulesu cārittaṃ āpajjeyya aññatra samayā, pācittiyaṃ. Tatthāyaṃ",
  "tika-vin04t:237_2": "samayo, cīvaradānasamayo, cīvarakārasamayo, ayaṃ tattha samayo.",
  "tika-vin04t:238": "Mahānāmasikkhāpadaṃ",
  "tika-vin04t:239": "47. Agilānena bhikkhunā catumāsappaccayapavāraṇā sāditabbā aññatra punapavāraṇāya, aññatra niccapavāraṇāya. Tato ce uttari sādiyeyya, pācittiyaṃ.",
  "tika-vin04t:240": "Uyyuttasenāsikkhāpadaṃ",
  "tika-vin04t:241": "48. Yo pana bhikkhu uyyuttaṃ senaṃ dassanāya gaccheyya aññatra tathārūpappaccayā, pācittiyaṃ.",
  "tika-vin04t:242": "Senāvāsasikkhāpadaṃ",
  "tika-vin04t:243": "49. Siyā ca tassa bhikkhuno kocideva paccayo senaṃ gamanāya, dirattatirattaṃ tena bhikkhunā senāya vasitabbaṃ. Tato ce uttari vaseyya, pācittiyaṃ.",
  "tika-vin04t:244": "Uyyodhikasikkhāpadaṃ",
  "tika-vin04t:245": "50. Dirattatirattaṃ ce bhikkhu senāya vasamāno uyyodhikaṃ vā balaggaṃ vā senābyūhaṃ vā anīkadassanaṃ vā gaccheyya, pācittiyaṃ.",
  "tika-vin04t:246": "Acelakavaggo pañcamo.",
  "tika-vin04t:247": "Surāpānasikkhāpadaṃ",
  "tika-vin04t:248": "51. Surāmerayapāne pācittiyaṃ.",
  "tika-vin04t:249": "Aṅgulipatodakasikkhāpadaṃ",
  "tika-vin04t:250": "52. Aṅgulipatodake pācittiyaṃ.",
  "tika-vin04t:251": "Hasadhammasikkhāpadaṃ",
  "tika-vin04t:252": "53. Udake hasadhamme pācittiyaṃ.",
  "tika-vin04t:253": "Anādariyasikkhāpadaṃ",
  "tika-vin04t:254": "54. Anādariye pācittiyaṃ.",
  "tika-vin04t:255": "Bhiṃsāpanasikkhāpadaṃ",
  "tika-vin04t:256": "55. Yo pana bhikkhu bhikkhuṃ bhiṃsāpeyya, pācittiyaṃ.",
  "tika-vin04t:257": "Jotisikkhāpadaṃ",
  "tika-vin04t:258": "56. Yo pana bhikkhu agilāno visibbanāpekkho jotiṃ samādaheyya vā samādahāpeyya vā aññatra tathārūpappaccayā, pācittiyaṃ.",
  "tika-vin04t:259": "Nahānasikkhāpadaṃ",
  "tika-vin04t:260_0": "57. Yo pana bhikkhu orenaddhamāsaṃ nahāyeyya aññatra samayā, pācittiyaṃ. Tatthāyaṃ",
  "tika-vin04t:260_1": "samayo “diyaḍḍho māso seso gimhāna”nti “vassānassa paṭhamo māso” iccete aḍḍhateyyamāsā",
  "tika-vin04t:260_2": "uṇhasamayo, pariḷāhasamayo, gilānasamayo, kammasamayo, addhānagamanasamayo, vātavuṭṭhisamayo, ayaṃ tattha samayo.",
  "tika-vin04t:261": "Dubbaṇṇakaraṇasikkhāpadaṃ",
  "tika-vin04t:262_0": "58. Navaṃ pana bhikkhunā cīvaralābhena tiṇṇaṃ dubbaṇṇakaraṇānaṃ aññataraṃ dubbaṇṇakaraṇaṃ",
  "tika-vin04t:262_1": "ādātabbaṃ nīlaṃ vā kaddamaṃ vā kāḷasāmaṃ vā. Anādā ce bhikkhu tiṇṇaṃ dubbaṇṇakaraṇānaṃ",
  "tika-vin04t:262_2": "aññataraṃ dubbaṇṇakaraṇaṃ navaṃ cīvaraṃ paribhuñjeyya, pācittiyaṃ.",
  "tika-vin04t:263": "Vikappanasikkhāpadaṃ",
  "tika-vin04t:264": "59. Yo pana bhikkhu bhikkhussa vā bhikkhuniyā vā sikkhamānāya vā sāmaṇerassa vā sāmaṇeriyā vā sāmaṃ cīvaraṃ vikappetvā appaccuddhāraṇaṃ paribhuñjeyya, pācittiyaṃ.",
  "tika-vin04t:265": "Apanidhānasikkhāpadaṃ",
  "tika-vin04t:266": "60. Yo pana bhikkhu bhikkhussa pattaṃ vā cīvaraṃ vā nisīdanaṃ vā sūcigharaṃ vā kāyabandhanaṃ vā apanidheyya vā apanidhāpeyya vā antamaso hasāpekkhopi, pācittiyaṃ.",
  "tika-vin04t:267": "Surāpānavaggo chaṭṭho.",
  "tika-vin04t:268": "Sañciccasikkhāpadaṃ",
  "tika-vin04t:269": "61. Yo pana bhikkhu sañcicca pāṇaṃ jīvitā voropeyya, pācittiyaṃ.",
  "tika-vin04t:270": "Sappāṇakasikkhāpadaṃ",
  "tika-vin04t:271": "62. Yo pana bhikkhu jānaṃ sappāṇakaṃ udakaṃ paribhuñjeyya, pācittiyaṃ.",
  "tika-vin04t:272": "Ukkoṭanasikkhāpadaṃ",
  "tika-vin04t:273": "63. Yo pana bhikkhu jānaṃ yathādhammaṃ nihatādhikaraṇaṃ punakammāya ukkoṭeyya, pācittiyaṃ.",
  "tika-vin04t:274": "Duṭṭhullasikkhāpadaṃ",
  "tika-vin04t:275": "64. Yo pana bhikkhu bhikkhussa jānaṃ duṭṭhullaṃ āpattiṃ paṭicchādeyya, pācittiyaṃ.",
  "tika-vin04t:276": "Ūnavīsativassasikkhāpadaṃ",
  "tika-vin04t:277": "65. Yo pana bhikkhu jānaṃ ūnavīsativassaṃ puggalaṃ upasampādeyya, so ca puggalo anupasampanno, te ca bhikkhū gārayhā, idaṃ tasmiṃ pācittiyaṃ.",
  "tika-vin04t:278": "Theyyasatthasikkhāpadaṃ",
  "tika-vin04t:279": "66. Yo pana bhikkhu jānaṃ theyyasatthena saddhiṃ saṃvidhāya ekaddhānamaggaṃ paṭipajjeyya antamaso gāmantarampi, pācittiyaṃ.",
  "tika-vin04t:280": "Saṃvidhānasikkhāpadaṃ",
  "tika-vin04t:281": "67. Yo pana bhikkhu mātugāmena saddhiṃ saṃvidhāya ekaddhānamaggaṃ paṭipajjeyya antamaso gāmantarampi, pācittiyaṃ.",
  "tika-vin04t:282": "Ariṭṭhasikkhāpadaṃ",
  "tika-vin04t:283_0": "68. Yo pana bhikkhu evaṃ vadeyya “tathāhaṃ bhagavatā dhammaṃ desitaṃ ājānāmi, yathā",
  "tika-vin04t:283_1": "yeme antarāyikā dhammā vuttā bhagavatā, te paṭisevato nālaṃ antarāyāyā”ti, so bhikkhu",
  "tika-vin04t:283_2": "bhikkhūhi evamassa vacanīyo “māyasmā evaṃ avaca, mā bhagavantaṃ abbhācikkhi, na hi",
  "tika-vin04t:283_3": "sādhu bhagavato abbhakkhānaṃ, na hi bhagavā evaṃ vadeyya, anekapariyāyenāvuso antarāyikā",
  "tika-vin04t:283_4": "dhammā antarāyikā vuttā bhagavatā, alañca pana te paṭisevato antarāyāyā”ti. Evañca",
  "tika-vin04t:283_5": "so bhikkhu bhikkhūhi vuccamāno tatheva paggaṇheyya, so bhikkhu bhikkhūhi yāvatatiyaṃ",
  "tika-vin04t:283_6": "samanubhāsitabbo tassa paṭinissaggāya. Yāvatatiyañce samanubhāsiyamāno taṃ paṭinissajjeyya,",
  "tika-vin04t:283_7": "iccetaṃ kusalaṃ. No ce paṭinissajjeyya, pācittiyaṃ.",
  "tika-vin04t:284": "Ukkhittasambhogasikkhāpadaṃ",
  "tika-vin04t:285": "69. Yo pana bhikkhu jānaṃ tathāvādinā bhikkhunā akaṭānudhammena taṃ diṭṭhiṃ appaṭinissaṭṭhena saddhiṃ sambhuñjeyya vā, saṃvaseyya vā, saha vā seyyaṃ kappeyya, pācittiyaṃ.",
  "tika-vin04t:286": "Kaṇṭakasikkhāpadaṃ",
  "tika-vin04t:287_0": "70. Samaṇuddesopi ce evaṃ vadeyya “tathāhaṃ bhagavatā dhammaṃ desitaṃ ājānāmi, yathā",
  "tika-vin04t:287_1": "yeme antarāyikā dhammā vuttā bhagavatā, te paṭisevato nālaṃ antarāyāyā”ti, so samaṇuddeso",
  "tika-vin04t:287_2": "bhikkhūhi evamassa vacanīyo “māvuso, samaṇuddesa evaṃ avaca, mā bhagavantaṃ abbhācikkhi,",
  "tika-vin04t:287_3": "na hi sādhu bhagavato abbhakkhānaṃ, na hi bhagavā evaṃ vadeyya, anekapariyāyenāvuso,",
  "tika-vin04t:287_4": "samaṇuddesa antarāyikā dhammā antarāyikā vuttā bhagavatā, alañca pana te paṭisevato",
  "tika-vin04t:287_5": "antarāyāyā”ti, evañca so samaṇuddeso bhikkhūhi vuccamāno tatheva paggaṇheyya, so",
  "tika-vin04t:287_6": "samaṇuddeso bhikkhūhi evamassa vacanīyo “ajjatagge te, āvuso, samaṇuddesa na ceva",
  "tika-vin04t:287_7": "so bhagavā satthā apadisitabbo, yampi caññe samaṇuddesā labhanti bhikkhūhi saddhiṃ",
  "tika-vin04t:287_8": "dirattatirattaṃ sahaseyyaṃ, sāpi te natthi, cara pire, vinassā”ti. Yo pana bhikkhu",
  "tika-vin04t:287_9": "jānaṃ tathānāsitaṃ samaṇuddesaṃ upalāpeyya vā, upaṭṭhāpeyya vā, sambhuñjeyya vā,",
  "tika-vin04t:287_10": "saha vā seyyaṃ kappeyya, pācittiyaṃ.",
  "tika-vin04t:288": "Sappāṇakavaggo sattamo.",
  "tika-vin04t:289": "Sahadhammikasikkhāpadaṃ",
  "tika-vin04t:290_0": "71. Yo pana bhikkhu bhikkhūhi sahadhammikaṃ vuccamāno evaṃ vadeyya “na tāvāhaṃ, āvuso,",
  "tika-vin04t:290_1": "etasmiṃ sikkhāpade sikkhissāmi, yāva na aññaṃ bhikkhuṃ byattaṃ vinayadharaṃ paripucchāmī”ti,",
  "tika-vin04t:290_2": "pācittiyaṃ. Sikkhamānena, bhikkhave, bhikkhunā aññātabbaṃ paripucchitabbaṃ paripañhitabbaṃ, ayaṃ tattha sāmīci.",
  "tika-vin04t:291": "Vilekhanasikkhāpadaṃ",
  "tika-vin04t:292_0": "72. Yo pana bhikkhu pātimokkhe uddissamāne evaṃ vadeyya “kiṃ panimehi khuddānukhuddakehi",
  "tika-vin04t:292_1": "sikkhāpadehi uddiṭṭhehi, yāvadeva kukkuccāya vihesāya vilekhāya saṃvattantī”ti, sikkhāpadavivaṇṇake pācittiyaṃ.",
  "tika-vin04t:293": "Mohanasikkhāpadaṃ",
  "tika-vin04t:294_0": "73. Yo pana bhikkhu anvaddhamāsaṃ pātimokkhe uddissamāne evaṃ vadeyya “idāneva kho",
  "tika-vin04t:294_1": "ahaṃ jānāmi, ayampi kira dhammo suttāgato suttapariyāpanno anvaddhamāsaṃ uddesaṃ",
  "tika-vin04t:294_2": "āgacchatī”ti. Tañce bhikkhuṃ aññe bhikkhū jāneyyuṃ nisinnapubbaṃ iminā bhikkhunā",
  "tika-vin04t:294_3": "dvattikkhattuṃ pātimokkhe uddissamāne, ko pana vādo bhiyyo, na ca tassa bhikkhuno",
  "tika-vin04t:294_4": "aññāṇakena mutti atthi, yañca tattha āpattiṃ āpanno, tañca yathādhammo kāretabbo,",
  "tika-vin04t:294_5": "uttari cassa moho āropetabbo “tassa te, āvuso, alābhā, tassa te dulladdhaṃ, yaṃ tvaṃ",
  "tika-vin04t:294_6": "pātimokkhe uddissamānena sādhukaṃ aṭṭhiṃ katvā manasi karosī”ti, idaṃ tasmiṃ mohanake pācittiyaṃ.",
  "tika-vin04t:295": "Pahārasikkhāpadaṃ",
  "tika-vin04t:296": "74. Yo pana bhikkhu bhikkhussa kupito anattamano pahāraṃ dadeyya, pācittiyaṃ.",
  "tika-vin04t:297": "Talasattikasikkhāpadaṃ",
  "tika-vin04t:298": "75. Yo pana bhikkhu bhikkhussa kupito anattamano talasattikaṃ uggireyya, pācittiyaṃ.",
  "tika-vin04t:299": "Amūlakasikkhāpadaṃ",
  "tika-vin04t:300": "76. Yo pana bhikkhu bhikkhuṃ amūlakena saṅghādisesena anuddhaṃseyya, pācittiyaṃ.",
  "tika-vin04t:301": "Sañciccasikkhāpadaṃ",
  "tika-vin04t:302": "77. Yo pana bhikkhu bhikkhussa sañcicca kukkuccaṃ upadaheyya “itissa muhuttampi aphāsu bhavissatī”ti etadeva paccayaṃ karitvā anaññaṃ, pācittiyaṃ.",
  "tika-vin04t:303": "Upassutisikkhāpadaṃ",
  "tika-vin04t:304": "78. Yo pana bhikkhu bhikkhūnaṃ bhaṇḍanajātānaṃ kalahajātānaṃ vivādāpannānaṃ upassutiṃ tiṭṭheyya “yaṃ ime bhaṇissanti, taṃ sossāmī”ti etadeva paccayaṃ karitvā anaññaṃ, pācittiyaṃ.",
  "tika-vin04t:305": "Kammappaṭibāhanasikkhāpadaṃ",
  "tika-vin04t:306": "79. Yo pana bhikkhu dhammikānaṃ kammānaṃ chandaṃ datvā pacchā khīyanadhammaṃ āpajjeyya, pācittiyaṃ.",
  "tika-vin04t:307": "Chandaṃadatvāgamanasikkhāpadaṃ",
  "tika-vin04t:308": "80. Yo pana bhikkhu saṅghe vinicchayakathāya vattamānāya chandaṃ adatvā uṭṭhāyāsanā pakkameyya, pācittiyaṃ.",
  "tika-vin04t:309": "Dubbalasikkhāpadaṃ",
  "tika-vin04t:310": "81. Yo pana bhikkhu samaggena saṅghena cīvaraṃ datvā pacchā khīyanadhammaṃ āpajjeyya “yathāsanthutaṃ bhikkhū saṅghikaṃ lābhaṃ pariṇāmentī”ti, pācittiyaṃ.",
  "tika-vin04t:311": "Pariṇāmanasikkhāpadaṃ",
  "tika-vin04t:312": "82. Yo pana bhikkhu jānaṃ saṅghikaṃ lābhaṃ pariṇataṃ puggalassa pariṇāmeyya, pācittiyaṃ.",
  "tika-vin04t:313": "Sahadhammikavaggo aṭṭhamo.",
  "tika-vin04t:314": "Antepurasikkhāpadaṃ",
  "tika-vin04t:315": "83. Yo pana bhikkhu rañño khattiyassa muddhābhisittassa anikkhantarājake aniggataratanake pubbe appaṭisaṃvidito indakhīlaṃ atikkāmeyya, pācittiyaṃ.",
  "tika-vin04t:316": "Ratanasikkhāpadaṃ",
  "tika-vin04t:317_0": "84. Yo pana bhikkhu ratanaṃ vā ratanasammataṃ vā aññatra ajjhārāmā vā ajjhāvasathā",
  "tika-vin04t:317_1": "vā uggaṇheyya vā uggaṇhāpeyya vā, pācittiyaṃ. Ratanaṃ vā pana bhikkhunā ratanasammataṃ",
  "tika-vin04t:317_2": "vā ajjhārāme vā ajjhāvasathe vā uggahetvā vā uggahāpetvā vā nikkhipitabbaṃ “yassa",
  "tika-vin04t:317_3": "bhavissati, so harissatī”ti, ayaṃ tattha sāmīci.",
  "tika-vin04t:318": "Vikālagāmappavesanasikkhāpadaṃ",
  "tika-vin04t:319": "85. Yo pana bhikkhu santaṃ bhikkhuṃ anāpucchāvikāle gāmaṃ paviseyya aññatra tathārūpā accāyikā karaṇīyā, pācittiyaṃ.",
  "tika-vin04t:320": "Sūcigharasikkhāpadaṃ",
  "tika-vin04t:321": "86. Yo pana bhikkhu aṭṭhimayaṃ vā dantamayaṃ vā visāṇamayaṃ vā sūcigharaṃ kārāpeyya, bhedanakaṃ pācittiyaṃ.",
  "tika-vin04t:322": "Mañcapīṭhasikkhāpadaṃ",
  "tika-vin04t:323": "87. Navaṃ pana bhikkhunā mañcaṃ vā pīṭhaṃ vā kārayamānena aṭṭhaṅgulapādakaṃ kāretabbaṃ sugataṅgulena aññatra heṭṭhimāya aṭaniyā. Taṃ atikkāmayato chedanakaṃ pācittiyaṃ.",
  "tika-vin04t:324": "Tūlonaddhasikkhāpadaṃ",
  "tika-vin04t:325": "88. Yo pana bhikkhu mañcaṃ vā pīṭhaṃ vā tūlonaddhaṃ kārāpeyya, uddālanakaṃ pācittiyaṃ.",
  "tika-vin04t:326": "Nisīdanasikkhāpadaṃ",
  "tika-vin04t:327_0": "89. Nisīdanaṃ pana bhikkhunā kārayamānena pamāṇikaṃ kāretabbaṃ, tatridaṃ pamāṇaṃ,",
  "tika-vin04t:327_1": "dīghaso dve vidatthiyo sugatavidatthiyā, tiriyaṃ diyaḍḍhaṃ, dasā vidatthi. Taṃ atikkāmayato",
  "tika-vin04t:327_2": "chedanakaṃ pācittiyaṃ.",
  "tika-vin04t:328": "Kaṇḍuppaṭicchādisikkhāpadaṃ",
  "tika-vin04t:329_0": "90. Kaṇḍuppaṭicchādiṃ pana bhikkhunā kārayamānena pamāṇikā kāretabbā, tatridaṃ pamāṇaṃ,",
  "tika-vin04t:329_1": "dīghaso catasso vidatthiyo sugatavidatthiyā, tiriyaṃ dve vidatthiyo. Taṃ atikkāmayato",
  "tika-vin04t:329_2": "chedanakaṃ pācittiyaṃ.",
  "tika-vin04t:330": "Vassikasāṭikasikkhāpadaṃ",
  "tika-vin04t:331_0": "91. Vassikasāṭikaṃ pana bhikkhunā kārayamānena pamāṇikā kāretabbā, tatridaṃ pamāṇaṃ,",
  "tika-vin04t:331_1": "dīghaso cha vidatthiyo sugatavidatthiyā, tiriyaṃ aḍḍhateyyā. Taṃ atikkāmayato chedanakaṃ pācittiyaṃ.",
  "tika-vin04t:332": "Nandasikkhāpadaṃ",
  "tika-vin04t:333_0": "92. Yo pana bhikkhu sugatacīvarappamāṇaṃ cīvaraṃ kārāpeyya, atirekaṃ vā, chedanakaṃ",
  "tika-vin04t:333_1": "pācittiyaṃ. Tatridaṃ sugatassa sugatacīvarappamāṇaṃ, dīghaso nava vidatthiyo sugatavidatthiyā,",
  "tika-vin04t:333_2": "tiriyaṃ cha vidatthiyo, idaṃ sugatassa sugatacīvarappamāṇanti.",
  "tika-vin04t:334": "Ratanavaggo navamo.",
  "tika-vin04t:335_0": "Uddiṭṭhā kho āyasmanto dvenavuti pācittiyā dhammā. Tatthāyasmante pucchāmi, kaccittha",
  "tika-vin04t:335_1": "parisuddhā, dutiyampi pucchāmi, kaccittha parisuddhā, tatiyampi pucchāmi, kaccittha",
  "tika-vin04t:335_2": "parisuddhā, parisuddhetthāyasmanto, tasmā tuṇhī, evametaṃ dhārayāmīti.",
  "tika-vin04t:336": "Pācittiyā niṭṭhitā.",
  "tika-vin04t:337": "Pāṭidesanīyā",
  "tika-vin04t:338": "Ime kho panāyasmanto cattāro pāṭidesanīyā",
  "tika-vin04t:339": "Dhammā uddesaṃ āgacchanti.",
  "tika-vin04t:340": "Paṭhamapāṭidesanīyasikkhāpadaṃ",
  "tika-vin04t:341_0": "1. Yo pana bhikkhu aññātikāya bhikkhuniyā antaragharaṃ paviṭṭhāya hatthato khādanīyaṃ",
  "tika-vin04t:341_1": "vā bhojanīyaṃ vā sahatthā paṭiggahetvā khādeyya vā bhuñjeyya vā, paṭidesetabbaṃ tena",
  "tika-vin04t:341_2": "bhikkhunā “gārayhaṃ, āvuso, dhammaṃ āpajjiṃ asappāyaṃ pāṭidesanīyaṃ, taṃ paṭidesemī”ti.",
  "tika-vin04t:342": "Dutiyapāṭidesanīyasikkhāpadaṃ",
  "tika-vin04t:343_0": "2. Bhikkhū paneva kulesu nimantitā bhuñjanti, tatra ce sā bhikkhunī vosāsamānarūpā",
  "tika-vin04t:343_1": "ṭhitā hoti “idha sūpaṃ detha, idha odanaṃ dethā”ti. Tehi bhikkhūhi sā bhikkhunī apasādetabbā",
  "tika-vin04t:343_2": "“apasakka tāva bhagini, yāva bhikkhū bhuñjantī”ti. Ekassapi ce bhikkhuno na paṭibhāseyya",
  "tika-vin04t:343_3": "taṃ bhikkhuniṃ apasādetuṃ “apasakka tāva bhagini, yāva bhikkhū bhuñjantī”ti, paṭidesetabbaṃ",
  "tika-vin04t:343_4": "tehi bhikkhūhi “gārayhaṃ, āvuso, dhammaṃ āpajjimhā asappāyaṃ pāṭidesanīyaṃ, taṃ paṭidesemā”ti.",
  "tika-vin04t:344": "Tatiyapāṭidesanīyasikkhāpadaṃ",
  "tika-vin04t:345_0": "3. Yāni kho pana tāni sekkhasammatāni kulāni, yo pana bhikkhu tathārūpesu sekkhasammatesu",
  "tika-vin04t:345_1": "kulesu pubbe animantito agilāno khādanīyaṃ vā, bhojanīyaṃ vā sahatthā paṭiggahetvā",
  "tika-vin04t:345_2": "khādeyya vā, bhuñjeyya vā, paṭidesetabbaṃ tena bhikkhunā “gārayhaṃ, āvuso, dhammaṃ",
  "tika-vin04t:345_3": "āpajjiṃ asappāyaṃ pāṭidesanīyaṃ, taṃ paṭidesemī”ti.",
  "tika-vin04t:346": "Catutthapāṭidesanīyasikkhāpadaṃ",
  "tika-vin04t:347_0": "4. Yāni kho pana tāni āraññakāni senāsanāni sāsaṅkasammatāni sappaṭibhayāni, yo pana",
  "tika-vin04t:347_1": "bhikkhu tathārūpesu senāsanesu pubbe appaṭisaṃviditaṃ khādanīyaṃ vā, bhojanīyaṃ vā",
  "tika-vin04t:347_2": "ajjhārāme sahatthā paṭiggahetvā agilāno khādeyya vā, bhuñjeyya vā, paṭidesetabbaṃ",
  "tika-vin04t:347_3": "tena bhikkhunā “gārayhaṃ, āvuso, dhammaṃ āpajjiṃ asappāyaṃ pāṭidesanīyaṃ, taṃ paṭidesemī”ti.",
  "tika-vin04t:348_0": "Uddiṭṭhā kho āyasmanto cattāro pāṭidesanīyā dhammā. Tatthāyasmante pucchāmi, kaccittha",
  "tika-vin04t:348_1": "parisuddhā, dutiyampi pucchāmi, kaccittha parisuddhā, tatiyampi pucchāmi, kaccittha",
  "tika-vin04t:348_2": "parisuddhā, parisuddhetthāyasmanto, tasmā tuṇhī, evametaṃ dhārayāmīti.",
  "tika-vin04t:349": "Pāṭidesanīyā niṭṭhitā.",
  "tika-vin04t:350": "Sekhiyā",
  "tika-vin04t:351": "Ime kho panāyasmanto sekhiyā dhammā uddesaṃ āgacchanti.",
  "tika-vin04t:352": "Parimaṇḍalasikkhāpadaṃ",
  "tika-vin04t:353": "1. Parimaṇḍalaṃ nivāsessāmīti sikkhā karaṇīyā.",
  "tika-vin04t:354": "2. Parimaṇḍalaṃ pārupissāmīti sikkhā karaṇīyā.",
  "tika-vin04t:355": "Suppaṭicchannasikkhāpadaṃ",
  "tika-vin04t:356": "3. Suppaṭicchanno antaraghare gamissāmīti sikkhā karaṇīyā.",
  "tika-vin04t:357": "4. Suppaṭicchanno antaraghare nisīdissāmīti sikkhā karaṇīyā.",
  "tika-vin04t:358": "Susaṃvutasikkhāpadaṃ",
  "tika-vin04t:359": "5. Susaṃvuto antaraghare gamissāmīti sikkhā karaṇīyā.",
  "tika-vin04t:360": "6. Susaṃvuto antaraghare nisīdissāmīti sikkhā karaṇīyā.",
  "tika-vin04t:361": "Okkhittacakkhusikkhāpadaṃ",
  "tika-vin04t:362": "7. Okkhittacakkhu antaraghare gamissāmīti sikkhā karaṇīyā.",
  "tika-vin04t:363": "8. Okkhittacakkhu antaraghare nisīdissāmīti sikkhā karaṇīyā.",
  "tika-vin04t:364": "Ukkhittakasikkhāpadaṃ",
  "tika-vin04t:365": "9. Na ukkhittakāya antaraghare gamissāmīti sikkhā karaṇīyā.",
  "tika-vin04t:366": "10. Na ukkhittakāya antaraghare nisīdissāmīti sikkhā karaṇīyā.",
  "tika-vin04t:367": "Parimaṇḍalavaggo paṭhamo.",
  "tika-vin04t:368": "Ujjagghikasikkhāpadaṃ",
  "tika-vin04t:369": "11. Na ujjagghikāya antaraghare gamissāmīti sikkhā karaṇīyā.",
  "tika-vin04t:370": "12. Na ujjagghikāya antaraghare nisīdissāmīti sikkhā karaṇīyā.",
  "tika-vin04t:371": "Uccasaddasikkhāpadaṃ",
  "tika-vin04t:372": "13. Appasaddo antaraghare gamissāmīti sikkhā karaṇīyā.",
  "tika-vin04t:373": "14. Appasaddo antaraghare nisīdissāmīti sikkhā karaṇīyā.",
  "tika-vin04t:374": "Kāyappacālakasikkhāpadaṃ",
  "tika-vin04t:375": "15. Na kāyappacālakaṃ antaraghare gamissāmīti sikkhā karaṇīyā.",
  "tika-vin04t:376": "16. Na kāyappacālakaṃ antaraghare nisīdissāmīti sikkhā karaṇīyā.",
  "tika-vin04t:377": "Bāhuppacālakasikkhāpadaṃ",
  "tika-vin04t:378": "17. Na bāhuppacālakaṃ antaraghare gamissāmīti sikkhā karaṇīyā.",
  "tika-vin04t:379": "18. Na bāhuppacālakaṃ antaragharenisīdissāmīti sikkhā karaṇīyā.",
  "tika-vin04t:380": "Sīsappacālakasikkhāpadaṃ",
  "tika-vin04t:381": "19. Na sīsappacālakaṃ antaraghare gamissāmīti sikkhā karaṇīyā.",
  "tika-vin04t:382": "20. Na sīsappacālakaṃ antaraghare nisīdissāmīti sikkhā karaṇīyā.",
  "tika-vin04t:383": "Ujjagghikavaggo dutiyo.",
  "tika-vin04t:384": "Khambhakatasikkhāpadaṃ",
  "tika-vin04t:385": "21. Na khambhakato antaraghare gamissāmīti sikkhā karaṇīyā.",
  "tika-vin04t:386": "22. Na khambhakato antaraghare nisīdissāmīti sikkhā karaṇīyā.",
  "tika-vin04t:387": "Oguṇṭhitasikkhāpadaṃ",
  "tika-vin04t:388": "23. Na oguṇṭhito antaraghare gamissāmīti sikkhā karaṇīyā.",
  "tika-vin04t:389": "24. Na oguṇṭhito antaraghare nisīdissāmīti sikkhā karaṇīyā.",
  "tika-vin04t:390": "Ukkuṭikasikkhāpadaṃ",
  "tika-vin04t:391": "25. Na ukkuṭikāya antaraghare gamissāmīti sikkhā karaṇīyā.",
  "tika-vin04t:392": "Pallatthikasikkhāpadaṃ",
  "tika-vin04t:393": "26. Na pallatthikāya antaraghare nisīdissāmīti sikkhā karaṇīyā.",
  "tika-vin04t:394": "Sakkaccapaṭiggahaṇasikkhāpadaṃ",
  "tika-vin04t:395": "27. Sakkaccaṃ piṇḍapātaṃ paṭiggahessāmīti sikkhā karaṇīyā.",
  "tika-vin04t:396": "Pattasaññīpaṭiggahaṇasikkhāpadaṃ",
  "tika-vin04t:397": "28. Pattasaññī piṇḍapātaṃ paṭiggahessāmīti sikkhā karaṇīyā.",
  "tika-vin04t:398": "Samasūpakapaṭiggahaṇasikkhāpadaṃ",
  "tika-vin04t:399": "29. Samasūpakaṃ piṇḍapātaṃ paṭiggahessāmīti sikkhā karaṇīyā.",
  "tika-vin04t:400": "Samatittikasikkhāpadaṃ",
  "tika-vin04t:401": "30. Samatittikaṃ piṇḍapātaṃ paṭiggahessāmīti sikkhā karaṇīyā.",
  "tika-vin04t:402": "Khambhakatavaggo tatiyo.",
  "tika-vin04t:403": "Sakkaccabhuñjanasikkhāpadaṃ",
  "tika-vin04t:404": "31. Sakkaccaṃ piṇḍapātaṃ bhuñjissāmīti sikkhā karaṇīyā.",
  "tika-vin04t:405": "Pattasaññībhuñjanasikkhāpadaṃ",
  "tika-vin04t:406": "32. Pattasaññī piṇḍapātaṃ bhuñjissāmīti sikkhā karaṇīyā.",
  "tika-vin04t:407": "Sapadānasikkhāpadaṃ",
  "tika-vin04t:408": "33. Sapadānaṃ piṇḍapātaṃ bhuñjissāmīti sikkhā karaṇīyā.",
  "tika-vin04t:409": "Samasūpakasikkhāpadaṃ",
  "tika-vin04t:410": "34. Samasūpakaṃ piṇḍapātaṃ bhuñjissāmīti sikkhā karaṇīyā.",
  "tika-vin04t:411": "Nathūpakatasikkhāpadaṃ",
  "tika-vin04t:412": "35. Na thūpakato omadditvā piṇḍapātaṃ bhuñjissāmīti sikkhā karaṇīyā.",
  "tika-vin04t:413": "Odanappaṭicchādanasikkhāpadaṃ",
  "tika-vin04t:414": "36. Na sūpaṃ vā byañjanaṃ vā odanena paṭicchādessāmi bhiyyokamyataṃ upādāyāti sikkhā karaṇīyā.",
  "tika-vin04t:415": "Sūpodanaviññattisikkhāpadaṃ",
  "tika-vin04t:416": "37. Na sūpaṃ vā odanaṃ vā agilāno attano atthāya viññāpetvā bhuñjissāmīti sikkhā karaṇīyā.",
  "tika-vin04t:417": "Ujjhānasaññīsikkhāpadaṃ",
  "tika-vin04t:418": "38. Na ujjhānasaññī paresaṃ pattaṃ olokessāmīti sikkhā karaṇīyā.",
  "tika-vin04t:419": "Kabaḷasikkhāpadaṃ",
  "tika-vin04t:420": "39. Nātimahantaṃ kabaḷaṃ karissāmīti sikkhā karaṇīyā.",
  "tika-vin04t:421": "Ālopasikkhāpadaṃ",
  "tika-vin04t:422": "40. Parimaṇḍalaṃ ālopaṃ karissāmīti sikkhā karaṇīyā.",
  "tika-vin04t:423": "Sakkaccavaggo catuttho.",
  "tika-vin04t:424": "Anāhaṭasikkhāpadaṃ",
  "tika-vin04t:425": "41. Na anāhaṭe kabaḷe mukhadvāraṃ vivarissāmīti sikkhā karaṇīyā.",
  "tika-vin04t:426": "Bhuñjamānasikkhāpadaṃ",
  "tika-vin04t:427": "42. Na bhuñjamāno sabbahatthaṃ mukhe pakkhipissāmīti sikkhā karaṇīyā.",
  "tika-vin04t:428": "Sakabaḷasikkhāpadaṃ",
  "tika-vin04t:429": "43. Na sakabaḷena mukhena byāharissāmīti sikkhā karaṇīyā.",
  "tika-vin04t:430": "Piṇḍukkhepakasikkhāpadaṃ",
  "tika-vin04t:431": "44. Na piṇḍukkhepakaṃ bhuñjissāmīti sikkhā karaṇīyā.",
  "tika-vin04t:432": "Kabaḷāvacchedakasikkhāpadaṃ",
  "tika-vin04t:433": "45. Na kabaḷāvacchedakaṃ bhuñjissāmīti sikkhā karaṇīyā.",
  "tika-vin04t:434": "Avagaṇḍakārakasikkhāpadaṃ",
  "tika-vin04t:435": "46. Na avagaṇḍakārakaṃ bhuñjissāmīti sikkhā karaṇīyā.",
  "tika-vin04t:436": "Hatthaniddhunakasikkhāpadaṃ",
  "tika-vin04t:437": "47. Na hatthaniddhunakaṃ bhuñjissāmīti sikkhā karaṇīyā.",
  "tika-vin04t:438": "Sitthāvakārakasikkhāpadaṃ",
  "tika-vin04t:439": "48. Na sitthāvakārakaṃ bhuñjissāmīti sikkhā karaṇīyā.",
  "tika-vin04t:440": "Jivhānicchārakasikkhāpadaṃ",
  "tika-vin04t:441": "49. Na jivhānicchārakaṃ bhuñjissāmīti sikkhā karaṇīyā.",
  "tika-vin04t:442": "Capucapukārakasikkhāpadaṃ",
  "tika-vin04t:443": "50. Na capucapukārakaṃ bhuñjissāmīti sikkhā karaṇīyā.",
  "tika-vin04t:444": "Kabaḷavaggo pañcamo.",
  "tika-vin04t:445": "Surusurukārakasikkhāpadaṃ",
  "tika-vin04t:446": "51. Na surusurukārakaṃ bhuñjissāmīti sikkhā karaṇīyā.",
  "tika-vin04t:447": "Hatthanillehakasikkhāpadaṃ",
  "tika-vin04t:448": "52. Na hatthanillehakaṃ bhuñjissāmīti sikkhā karaṇīyā.",
  "tika-vin04t:449": "Pattanillehakasikkhāpadaṃ",
  "tika-vin04t:450": "53. Na pattanillehakaṃ bhuñjissāmīti sikkhā karaṇīyā.",
  "tika-vin04t:451": "Oṭṭhanillehakasikkhāpadaṃ",
  "tika-vin04t:452": "54. Na oṭṭhanillehakaṃ bhuñjissāmīti sikkhā karaṇīyā.",
  "tika-vin04t:453": "Sāmisasikkhāpadaṃ",
  "tika-vin04t:454": "55. Na sāmisena hatthena pānīyathālakaṃ paṭiggahessāmīti sikkhā karaṇīyā.",
  "tika-vin04t:455": "Sasitthakasikkhāpadaṃ",
  "tika-vin04t:456": "56. Na sasitthakaṃ pattadhovanaṃ antaraghare chaḍḍessāmīti sikkhā karaṇīyā.",
  "tika-vin04t:457": "Chattapāṇisikkhāpadaṃ",
  "tika-vin04t:458": "57. Na chattapāṇissa agilānassa dhammaṃ desessāmīti sikkhā karaṇīyā.",
  "tika-vin04t:459": "Daṇḍapāṇisikkhāpadaṃ",
  "tika-vin04t:460": "58. Na daṇḍapāṇissa agilānassa dhammaṃ desessāmīti sikkhā karaṇīyā.",
  "tika-vin04t:461": "Satthapāṇisikkhāpadaṃ",
  "tika-vin04t:462": "59. Na satthapāṇissa agilānassa dhammaṃ desessāmīti sikkhā karaṇīyā.",
  "tika-vin04t:463": "Āvudhapāṇisikkhāpadaṃ",
  "tika-vin04t:464": "60. Na āvudhapāṇissa agilānassa dhammaṃ desessāmīti sikkhā karaṇīyā.",
  "tika-vin04t:465": "Surusuruvaggo chaṭṭho.",
  "tika-vin04t:466": "Pādukasikkhāpadaṃ",
  "tika-vin04t:467": "61. Na pādukāruḷhassa agilānassa dhammaṃ desessāmīti sikkhā karaṇīyā.",
  "tika-vin04t:468": "Upāhanasikkhāpadaṃ",
  "tika-vin04t:469": "62. Na upāhanāruḷhassa agilānassa dhammaṃ desessāmīti sikkhā karaṇīyā.",
  "tika-vin04t:470": "Yānasikkhāpadaṃ",
  "tika-vin04t:471": "63. Na yānagatassa agilānassa dhammaṃ desessāmīti sikkhā karaṇīyā.",
  "tika-vin04t:472": "Sayanasikkhāpadaṃ",
  "tika-vin04t:473": "64. Na sayanagatassa agilānassa dhammaṃ desessāmīti sikkhā karaṇīyā.",
  "tika-vin04t:474": "Pallatthikasikkhāpadaṃ",
  "tika-vin04t:475": "65. Na pallatthikāya nisinnassa agilānassa dhammaṃ desessāmīti sikkhā karaṇīyā.",
  "tika-vin04t:476": "Veṭhitasikkhāpadaṃ",
  "tika-vin04t:477": "66. Na veṭhitasīsassa agilānassa dhammaṃ desessāmīti sikkhā karaṇīyā.",
  "tika-vin04t:478": "Oguṇṭhitasikkhāpadaṃ",
  "tika-vin04t:479": "67. Na oguṇṭhitasīsassa agilānassa dhammaṃ desessāmīti sikkhā karaṇīyā.",
  "tika-vin04t:480": "Chamāsikkhāpadaṃ",
  "tika-vin04t:481": "68. Na chamāyaṃ nisīditvā āsane nisinnassa agilānassa dhammaṃ desessāmīti sikkhā karaṇīyā.",
  "tika-vin04t:482": "Nīcāsanasikkhāpadaṃ",
  "tika-vin04t:483": "69. Na nīce āsane nisīditvā ucce āsane nisinnassa agilānassa dhammaṃ desessāmīti sikkhā karaṇīyā.",
  "tika-vin04t:484": "Ṭhitasikkhāpadaṃ",
  "tika-vin04t:485": "70. Na ṭhito nisinnassa agilānassa dhammaṃ desessāmīti sikkhā karaṇīyā.",
  "tika-vin04t:486": "Pacchatogamanasikkhāpadaṃ",
  "tika-vin04t:487": "71. Na pacchato gacchanto purato gacchantassa agilānassa dhammaṃ desessāmīti sikkhā karaṇīyā.",
  "tika-vin04t:488": "Uppathenagamanasikkhāpadaṃ",
  "tika-vin04t:489": "72. Na uppathena gacchanto pathena gacchantassa agilānassa dhammaṃ desessāmīti sikkhā karaṇīyā.",
  "tika-vin04t:490": "Ṭhitouccārasikkhāpadaṃ",
  "tika-vin04t:491": "73. Na ṭhito agilāno uccāraṃ vā passāvaṃ vā karissāmīti sikkhā karaṇīyā.",
  "tika-vin04t:492": "Hariteuccārasikkhāpadaṃ",
  "tika-vin04t:493": "74. Na harite agilāno uccāraṃ vā passāvaṃ vā kheḷaṃ vā karissāmīti sikkhā karaṇīyā.",
  "tika-vin04t:494": "Udakeuccārasikkhāpadaṃ",
  "tika-vin04t:495": "75. Na udake agilāno uccāraṃ vā passāvaṃ vā kheḷaṃ vā karissāmīti sikkhā karaṇīyā.",
  "tika-vin04t:496": "Pādukavaggo sattamo.",
  "tika-vin04t:497_0": "Uddiṭṭhā kho āyasmanto sekhiyā dhammā. Tatthāyasmante pucchāmi, kaccittha parisuddhā,",
  "tika-vin04t:497_1": "dutiyampi pucchāmi, kaccittha parisuddhā, tatiyampi pucchāmi, kaccittha parisuddhā,",
  "tika-vin04t:497_2": "parisuddhetthāyasmanto, tasmā tuṇhī, evametaṃ dhārayāmīti.",
  "tika-vin04t:498": "Sekhiyā niṭṭhitā.",
  "tika-vin04t:499": "Adhikaraṇasamathā",
  "tika-vin04t:500": "Ime kho panāyasmanto satta adhikaraṇasamathā",
  "tika-vin04t:501": "Dhammā uddesaṃ āgacchanti.",
  "tika-vin04t:502": "Uppannuppannānaṃ adhikaraṇānaṃ samathāya vūpasamāya sammukhāvinayo dātabbo.",
  "tika-vin04t:503": "Sativinayo dātabbo.",
  "tika-vin04t:504": "Amūḷhavinayo dātabbo.",
  "tika-vin04t:505": "Paṭiññāya kāretabbaṃ.",
  "tika-vin04t:506": "Yebhuyyasikā.",
  "tika-vin04t:507": "Tassapāpiyasikā.",
  "tika-vin04t:508": "Tiṇavatthārakoti.",
  "tika-vin04t:509_0": "Uddiṭṭhā kho āyasmanto satta adhikaraṇasamathā dhammā. Tatthāyasmante, pucchāmi kaccittha",
  "tika-vin04t:509_1": "parisuddhā, dutiyampi pucchāmi, kaccittha parisuddhā, tatiyampi pucchāmi, kaccittha",
  "tika-vin04t:509_2": "parisuddhā, parisuddhetthāyasmanto, tasmā tuṇhī, evametaṃ dhārayāmīti.",
  "tika-vin04t:510": "Adhikaraṇasamathā niṭṭhitā.",
  "tika-vin04t:511": "Uddiṭṭhaṃ kho āyasmanto nidānaṃ,",
  "tika-vin04t:512": "Uddiṭṭhā cattāro pārājikā dhammā,",
  "tika-vin04t:513": "Uddiṭṭhā terasa saṅghādisesā dhammā,",
  "tika-vin04t:514": "Uddiṭṭhā dve aniyatā dhammā,",
  "tika-vin04t:515": "Uddiṭṭhā tiṃsa nissaggiyā pācittiyā dhammā,",
  "tika-vin04t:516": "Uddiṭṭhā dvenavuti pācittiyā dhammā,",
  "tika-vin04t:517": "Uddiṭṭhā cattāro pāṭidesanīyā dhammā,",
  "tika-vin04t:518": "Uddiṭṭhā sekhiyā dhammā,",
  "tika-vin04t:519_0": "Uddiṭṭhā satta adhikaraṇasamathā dhammā, ettakaṃ tassa bhagavato suttāgataṃ suttapariyāpannaṃ",
  "tika-vin04t:519_1": "anvaddhamāsaṃ uddesaṃ āgacchati, tattha sabbeheva samaggehi sammodamānehi avivadamānehi sikkhitabbanti.",
  "tika-vin04t:520": "Vitthāruddeso pañcamo.",
  "tika-vin04t:521": "Bhikkhupātimokkhaṃ niṭṭhitaṃ.",
  "tika-vin04t:522": "Namo tassa bhagavato arahato sammāsambuddhassa",
  "tika-vin04t:523": "Bhikkhunīpātimokkhapāḷi",
  "tika-vin04t:524": "Pubbakaraṇaṃ-4",
  "tika-vin04t:525": "Sammajjanī padīpo ca, udakaṃ āsanena ca;",
  "tika-vin04t:526": "Uposathassa etāni, “pubbakaraṇa”nti vuccati.",
  "tika-vin04t:527": "Pubbakiccaṃ-5",
  "tika-vin04t:528": "Chanda, pārisuddhi, utukkhānaṃ, bhikkhunigaṇanā ca ovādo;",
  "tika-vin04t:529": "Uposathassa etāni, “pubbakicca”nti vuccati.",
  "tika-vin04t:530": "Pattakallaaṅgā-4",
  "tika-vin04t:531": "Uposatho, yāvatikā ca bhikkhunī kammappattā;",
  "tika-vin04t:532": "Sabhāgāpattiyo ca na vijjanti;",
  "tika-vin04t:533": "Vajjanīyā ca puggalā tasmiṃ na honti, “pattakalla”nti vuccati.",
  "tika-vin04t:534": "Pubbakaraṇapubbakiccāni samāpetvā desitāpattikassa samaggassa bhikkhunisaṅghassa anumatiyā pātimokkhaṃ uddisituṃ ārādhanaṃ karoma.",
  "tika-vin04t:535": "Nidānuddeso",
  "tika-vin04t:536": "Suṇātu me ayye saṅgho, ajjuposatho pannaraso, yadi saṅghassa pattakallaṃ, saṅgho uposathaṃ kareyya, pātimokkhaṃ uddiseyya.",
  "tika-vin04t:537_0": "Kiṃ saṅghassa pubbakiccaṃ? Pārisuddhiṃ ayyāyo ārocetha, pātimokkhaṃ uddisissāmi,",
  "tika-vin04t:537_1": "taṃ sabbāva santā sādhukaṃ suṇoma manasi karoma. Yassā siyā āpatti, sā āvikareyya,",
  "tika-vin04t:537_2": "asantiyā āpattiyā tuṇhī bhavitabbaṃ, tuṇhībhāvena kho panāyyāyo, “parisuddhā”ti vedissāmi.",
  "tika-vin04t:537_3": "Yathā kho pana paccekapuṭṭhassā veyyākaraṇaṃ hoti, evamevaṃ evarūpāya parisāya yāvatatiyaṃ",
  "tika-vin04t:537_4": "anusāvitaṃ hoti. Yā pana bhikkhunī yāvatatiyaṃ anusāviyamāne saramānā santiṃ āpattiṃ",
  "tika-vin04t:537_5": "nāvikareyya, sampajānamusāvādassā hoti. Sampajānamusāvādo kho panāyyāyo, antarāyiko",
  "tika-vin04t:537_6": "dhammo vutto bhagavatā, tasmā saramānāya bhikkhuniyā āpannāya visuddhāpekkhāya santī",
  "tika-vin04t:537_7": "āpatti āvikātabbā, āvikatā hissā phāsu hoti.",
  "tika-vin04t:538_0": "Uddiṭṭhaṃ kho, ayyāyo, nidānaṃ. Tatthāyyāyo pucchāmi, kaccittha parisuddhā, dutiyampi",
  "tika-vin04t:538_1": "pucchāmi, kaccittha parisuddhā, tatiyampi pucchāmi, kaccittha parisuddhā, parisuddhetthāyyāyo,",
  "tika-vin04t:538_2": "tasmā tuṇhī, evametaṃ dhārayāmīti.",
  "tika-vin04t:539": "Nidānaṃ niṭṭhitaṃ.",
  "tika-vin04t:540": "Pārājikuddeso",
  "tika-vin04t:541": "Tatrime aṭṭha pārājikā dhammā uddesaṃ āgacchanti.",
  "tika-vin04t:542": "Methunadhammasikkhāpadaṃ",
  "tika-vin04t:543": "1. Yā pana bhikkhunī chandaso methunaṃ dhammaṃ paṭiseveyya, antamaso tiracchānagatenapi, pārājikā hoti asaṃvāsā.",
  "tika-vin04t:544": "Adinnādānasikkhāpadaṃ",
  "tika-vin04t:545_0": "2. Yā pana bhikkhunī gāmā vā araññā vā adinnaṃ theyyasaṅkhātaṃ ādiyeyya, yathārūpe",
  "tika-vin04t:545_1": "adinnādāne rājāno coraṃ gahetvā haneyyuṃ vā bandheyyuṃ vā pabbājeyyuṃ vā corāsi bālāsi",
  "tika-vin04t:545_2": "mūḷhāsi thenāsīti, tathārūpaṃ bhikkhunī adinnaṃ ādiyamānā ayampi pārājikā hoti asaṃvāsā.",
  "tika-vin04t:546": "Manussaviggahasikkhāpadaṃ",
  "tika-vin04t:547_0": "3. Yā pana bhikkhunī sañcicca manussaviggahaṃ jīvitā voropeyya, satthahārakaṃ vāssa",
  "tika-vin04t:547_1": "pariyeseyya, maraṇavaṇṇaṃ vā saṃvaṇṇeyya, maraṇāya vā samādapeyya “ambho purisa,",
  "tika-vin04t:547_2": "kiṃ tuyhiminā pāpakena dujjīvitena, mataṃ te jīvitā seyyo”ti, iti cittamanā cittasaṅkappā",
  "tika-vin04t:547_3": "anekapariyāyena maraṇavaṇṇaṃ vā saṃvaṇṇeyya, maraṇāya vā samādapeyya, ayampi pārājikā hoti asaṃvāsā.",
  "tika-vin04t:548": "Uttarimanussadhammasikkhāpadaṃ",
  "tika-vin04t:549_0": "4. Yā pana bhikkhunī anabhijānaṃ uttarimanussadhammaṃ attupanāyikaṃ alamariyañāṇadassanaṃ",
  "tika-vin04t:549_1": "samudācareyya “iti jānāmi, iti passāmī”ti, tato aparena samayena samanuggāhīyamānā",
  "tika-vin04t:549_2": "vā asamanuggāhīyamānā vā āpannā visuddhāpekkhā evaṃ vadeyya “ajānamevaṃ, ayye, avacaṃ",
  "tika-vin04t:549_3": "jānāmi, apassaṃ passāmi, tucchaṃ musā vilapi”nti, aññatra adhimānā, ayampi pārājikā hoti asaṃvāsā.",
  "tika-vin04t:550": "Ubbhajāṇumaṇḍalikāsikkhāpadaṃ",
  "tika-vin04t:551_0": "5. Yā pana bhikkhunī avassutā avassutassa purisapuggalassa, adhakkhakaṃ ubbhajāṇumaṇḍalaṃ",
  "tika-vin04t:551_1": "āmasanaṃ vā parāmasanaṃ vā gahaṇaṃ vā chupanaṃ vā paṭipīḷanaṃ vā sādiyeyya, ayampi",
  "tika-vin04t:551_2": "pārājikā hoti asaṃvāsā ubbhajāṇumaṇḍalikā.",
  "tika-vin04t:552": "Vajjappaṭicchādikāsikkhāpadaṃ",
  "tika-vin04t:553_0": "6. Yā pana bhikkhunī jānaṃ pārājikaṃ dhammaṃ ajjhāpannaṃ bhikkhuniṃ nevattanā paṭicodeyya,",
  "tika-vin04t:553_1": "na gaṇassa āroceyya, yadā ca sā ṭhitā vā assa cutā vā nāsitā vā avassaṭā vā, sā pacchā",
  "tika-vin04t:553_2": "evaṃ vadeyya “pubbevāhaṃ, ayye, aññāsiṃ etaṃ bhikkhuniṃ ‘evarūpā ca evarūpā ca sā",
  "tika-vin04t:553_3": "bhaginī’ti, no ca kho attanā paṭicodessaṃ, na gaṇassa ārocessa”nti, ayampi pārājikā",
  "tika-vin04t:553_4": "hoti asaṃvāsā vajjappaṭicchādikā.",
  "tika-vin04t:554": "Ukkhittānuvattikāsikkhāpadaṃ",
  "tika-vin04t:555_0": "7. Yā pana bhikkhunī samaggena saṅghena ukkhittaṃ bhikkhuṃ dhammena vinayena satthusāsanena",
  "tika-vin04t:555_1": "anādaraṃ appaṭikāraṃ akatasahāyaṃ tamanuvatteyya, sā bhikkhunī bhikkhunīhi evamassa",
  "tika-vin04t:555_2": "vacanīyā “eso kho, ayye, bhikkhu samaggena saṅghena ukkhitto, dhammena vinayena satthusāsanena",
  "tika-vin04t:555_3": "anādaro appaṭikāro akatasahāyo, māyye, etaṃ bhikkhuṃ anuvattī”ti, evañca sā bhikkhunī",
  "tika-vin04t:555_4": "bhikkhunīhi vuccamānā tatheva paggaṇheyya, sā bhikkhunī bhikkhunīhi yāvatatiyaṃ samanubhāsitabbā",
  "tika-vin04t:555_5": "tassa paṭinissaggāya, yāvatatiyaṃ ce samanubhāsiyamānā taṃ paṭinissajjeyya, iccetaṃ",
  "tika-vin04t:555_6": "kusalaṃ, no ce paṭinissajjeyya, ayampi pārājikā hoti asaṃvāsā ukkhittānuvattikā.",
  "tika-vin04t:556": "Aṭṭhavatthukāsikkhāpadaṃ",
  "tika-vin04t:557_0": "8. Yā pana bhikkhunī avassutā avassutassa purisapuggalassa hatthaggahaṇaṃ vā sādiyeyya,",
  "tika-vin04t:557_1": "saṅghāṭikaṇṇaggahaṇaṃ vā sādiyeyya, santiṭṭheyya vā, sallapeyya vā, saṅketaṃ vā gaccheyya,",
  "tika-vin04t:557_2": "purisassa vā abbhāgamanaṃ sādiyeyya, channaṃ vā anupaviseyya, kāyaṃ vā tadatthāya",
  "tika-vin04t:557_3": "upasaṃhareyya etassa asaddhammassa paṭisevanatthāya, ayampi pārājikā hoti asaṃvāsā aṭṭhavatthukā.",
  "tika-vin04t:558_0": "Uddiṭṭhā kho, ayyāyo, aṭṭha pārājikā dhammā. Yesaṃ bhikkhunī aññataraṃ vā aññataraṃ",
  "tika-vin04t:558_1": "vā āpajjitvā na labhati bhikkhunīhi saddhiṃ saṃvāsaṃ yathā pure, tathā pacchā, pārājikā",
  "tika-vin04t:558_2": "hoti asaṃvāsā. Tatthāyyāyo, pucchāmi, kaccittha parisuddhā, dutiyampi pucchāmi, kaccittha",
  "tika-vin04t:558_3": "parisuddhā, tatiyampi pucchāmi, kaccittha parisuddhā, parisuddhetthāyyāyo, tasmā",
  "tika-vin04t:558_4": "tuṇhī, evametaṃ dhārayāmīti.",
  "tika-vin04t:559": "Pārājikaṃ niṭṭhitaṃ.",
  "tika-vin04t:560": "Saṅghādisesuddeso",
  "tika-vin04t:561": "Ime kho panāyyāyo sattarasa saṅghādisesā",
  "tika-vin04t:562": "Dhammā uddesaṃ āgacchanti.",
  "tika-vin04t:563": "Ussayavādikāsikkhāpadaṃ",
  "tika-vin04t:564_0": "1. Yā pana bhikkhunī ussayavādikā vihareyya gahapatinā vā gahapatiputtena vā dāsena",
  "tika-vin04t:564_1": "vā kammakārena vā antamaso samaṇaparibbājakenāpi, ayampi bhikkhunī paṭhamāpattikaṃ",
  "tika-vin04t:564_2": "dhammaṃ āpannā nissāraṇīyaṃ saṅghādisesaṃ.",
  "tika-vin04t:565": "Corīvuṭṭhāpikāsikkhāpadaṃ",
  "tika-vin04t:566_0": "2. Yā pana bhikkhunī jānaṃ coriṃ vajjhaṃ viditaṃ anapaloketvā rājānaṃ vā saṅghaṃ",
  "tika-vin04t:566_1": "vā gaṇaṃ vā pūgaṃ vā seṇiṃ vā, aññatra kappā vuṭṭhāpeyya, ayampi bhikkhunī paṭhamāpattikaṃ",
  "tika-vin04t:566_2": "dhammaṃ āpannā nissāraṇīyaṃ saṅghādisesaṃ.",
  "tika-vin04t:567": "Ekagāmantaragamanasikkhāpadaṃ",
  "tika-vin04t:568_0": "3. Yā pana bhikkhunī ekā vā gāmantaraṃ gaccheyya, ekā vā nadīpāraṃ gaccheyya, ekā",
  "tika-vin04t:568_1": "vā rattiṃ vippavaseyya, ekā vā gaṇamhā ohiyeyya, ayampi bhikkhunī paṭhamāpattikaṃ",
  "tika-vin04t:568_2": "dhammaṃ āpannā nissāraṇīyaṃ saṅghādisesaṃ.",
  "tika-vin04t:569": "Ukkhittakaosāraṇasikkhāpadaṃ",
  "tika-vin04t:570_0": "4. Yā pana bhikkhunī samaggena saṅghena ukkhittaṃ bhikkhuniṃ dhammena vinayena satthusāsanena",
  "tika-vin04t:570_1": "anapaloketvā kārakasaṅghaṃ, anaññāya gaṇassa chandaṃ osāreyya, ayampi bhikkhunī paṭhamāpattikaṃ",
  "tika-vin04t:570_2": "dhammaṃ āpannā nissāraṇīyaṃ saṅghādisesaṃ.",
  "tika-vin04t:571": "Bhojanapaṭiggahaṇapaṭhamasikkhāpadaṃ",
  "tika-vin04t:572_0": "5. Yā pana bhikkhunī avassutā avassutassa purisapuggalassa hatthato khādanīyaṃ vā,",
  "tika-vin04t:572_1": "bhojanīyaṃ vā sahatthā paṭiggahetvā khādeyya vā bhuñjeyya vā, ayampi bhikkhunī paṭhamāpattikaṃ",
  "tika-vin04t:572_2": "dhammaṃ āpannā nissāraṇīyaṃ saṅghādisesaṃ.",
  "tika-vin04t:573": "Bhojanapaṭiggahaṇadutiyasikkhāpadaṃ",
  "tika-vin04t:574_0": "6. Yā pana bhikkhunī evaṃ vadeyya “kiṃ te, ayye, eso purisapuggalo karissati avassuto",
  "tika-vin04t:574_1": "vā anavassuto vā, yato tvaṃ anavassutā, iṅgha, ayye, yaṃ te eso purisapuggalo deti",
  "tika-vin04t:574_2": "khādanīyaṃ vā bhojanīyaṃ vā, taṃ tvaṃ sahatthā paṭiggahetvā khāda vā bhuñja vā”ti,",
  "tika-vin04t:574_3": "ayampi bhikkhunī paṭhamāpattikaṃ dhammaṃ āpannā nissāraṇīyaṃ saṅghādisesaṃ.",
  "tika-vin04t:575": "Sañcarittasikkhāpadaṃ",
  "tika-vin04t:576_0": "7. Yā pana bhikkhunī sañcarittaṃ samāpajjeyya itthiyā vā purisamatiṃ, purisassa vā",
  "tika-vin04t:576_1": "itthimatiṃ, jāyattane vā jārattane vā antamaso taṅkhaṇikāyapi, ayampi bhikkhunī paṭhamāpattikaṃ",
  "tika-vin04t:576_2": "dhammaṃ āpannā nissāraṇīyaṃ saṅghādisesaṃ.",
  "tika-vin04t:577": "Duṭṭhadosasikkhāpadaṃ",
  "tika-vin04t:578_0": "8. Yā pana bhikkhunī bhikkhuniṃ duṭṭhā dosā appatītā amūlakena pārājikena dhammena",
  "tika-vin04t:578_1": "anuddhaṃseyya “appeva nāma naṃ imamhā brahmacariyā cāveyya”nti, tato aparena samayena",
  "tika-vin04t:578_2": "samanuggāhīyamānā vā asa manuggāhīyamānā vā amūlakañceva taṃ adhikaraṇaṃ hoti, bhikkhunī",
  "tika-vin04t:578_3": "ca dosaṃ patiṭṭhāti, ayampi bhikkhunī paṭhamāpattikaṃ dhammaṃ āpannā nissāraṇīyaṃ saṅghādisesaṃ.",
  "tika-vin04t:579": "Aññabhāgiyasikkhāpadaṃ",
  "tika-vin04t:580_0": "9. Yā pana bhikkhunī bhikkhuniṃ duṭṭhā dosā appatītā aññabhāgiyassa adhikaraṇassa",
  "tika-vin04t:580_1": "kiñcidesaṃ lesamattaṃ upādāya pārājikena dhammena anuddhaṃseyya “appeva nāma naṃ",
  "tika-vin04t:580_2": "imamhā brahmacariyā cāveyya”nti, tato aparena samayena samanuggāhīyamānā vā asamanuggāhīyamānā",
  "tika-vin04t:580_3": "vā aññabhāgiyañceva taṃ adhikaraṇaṃ hoti. Kocideso lesamatto upādinno, bhikkhunī",
  "tika-vin04t:580_4": "ca dosaṃ patiṭṭhāti, ayampi bhikkhunī paṭhamāpattikaṃ dhammaṃ āpannā nissāraṇīyaṃ saṅghādisesaṃ.",
  "tika-vin04t:581": "Sikkhaṃpaccācikkhaṇasikkhāpadaṃ",
  "tika-vin04t:582_0": "10. Yā pana bhikkhunī kupitā anattamanā evaṃ vadeyya “buddhaṃ paccācikkhāmi dhammaṃ",
  "tika-vin04t:582_1": "paccācikkhāmi, saṅghaṃ paccācikkhāmi, sikkhaṃ paccācikkhāmi, kinnumāva samaṇiyo yā",
  "tika-vin04t:582_2": "samaṇiyo sakyadhītaro, santaññāpi samaṇiyo lajjiniyo kukkuccikā sikkhākāmā, tāsāhaṃ",
  "tika-vin04t:582_3": "santike brahmacariyaṃ carissāmī”ti. Sā bhikkhunī bhikkhunīhi evamassa vacanīyā “māyye",
  "tika-vin04t:582_4": "kupitā anattamanā evaṃ avaca ‘buddhaṃ paccācikkhāmi, dhammaṃ paccācikkhāmi, saṅghaṃ",
  "tika-vin04t:582_5": "paccācikkhāmi, sikkhaṃ paccācikkhāmi, kinnumāva samaṇiyo yā samaṇiyo sakyadhītaro,",
  "tika-vin04t:582_6": "santaññāpi samaṇiyo lajjiniyo kukkuccikā sikkhākāmā, tāsāhaṃ santike brahmacariyaṃ",
  "tika-vin04t:582_7": "carissāmī’ti, abhiramāyye, svākkhāto dhammo, cara brahmacariyaṃ sammā dukkhassa antakiriyāyā”ti,",
  "tika-vin04t:582_8": "evañca sā bhikkhunī bhikkhunīhi vuccamānā tatheva paggaṇheyya, sā bhikkhunī bhikkhunīhi",
  "tika-vin04t:582_9": "yāvatatiyaṃ samanubhāsitabbā tassa paṭinissaggāya, yāvatatiyañce samanubhāsiyamānā",
  "tika-vin04t:582_10": "taṃ paṭinissajjeyya, iccetaṃ kusalaṃ, no ce paṭinissajjeyya, ayampi bhikkhunī yāvatatiyakaṃ",
  "tika-vin04t:582_11": "dhammaṃ āpannā nissāraṇīyaṃ saṅghādisesaṃ.",
  "tika-vin04t:583": "Adhikaraṇakupitasikkhāpadaṃ",
  "tika-vin04t:584_0": "11. Yā pana bhikkhunī kismiñcideva adhikaraṇe paccākatā kupitā anattamanā evaṃ vadeyya",
  "tika-vin04t:584_1": "“chandagāminiyo ca bhikkhuniyo, dosagāminiyo ca bhikkhuniyo, mohagāminiyo ca bhikkhuniyo,",
  "tika-vin04t:584_2": "bhayagāminiyo ca bhikkhuniyo”ti, sā bhikkhunī bhikkhunīhi evamassa vacanīyā “māyye,",
  "tika-vin04t:584_3": "kismiñcideva adhikaraṇe paccākatā kupitā anattamanā evaṃ avaca ‘chandagāminiyo ca",
  "tika-vin04t:584_4": "bhikkhuniyo, dosagāminiyo ca bhikkhuniyo, mohagāminiyo ca bhikkhuniyo, bhayagāminiyo",
  "tika-vin04t:584_5": "ca bhikkhuniyo’ti, ayyā kho chandāpi gaccheyya, dosāpi gaccheyya, mohāpi gaccheyya,",
  "tika-vin04t:584_6": "bhayāpi gaccheyyā”ti. Evañca sā bhikkhunī bhikkhunīhi vuccamānā tatheva paggaṇheyya,",
  "tika-vin04t:584_7": "sā bhikkhunī bhikkhunīhi yāvatatiyaṃ samanubhāsitabbā tassa paṭinissaggāya, yāvatatiyañce",
  "tika-vin04t:584_8": "samanubhāsiyamānā taṃ paṭinissajjeyya, iccetaṃ kusalaṃ, no ce paṭinissajjeyya, ayampi",
  "tika-vin04t:584_9": "bhikkhunī yāvatatiyakaṃ dhammaṃ āpannā nissāraṇīyaṃ saṅghādisesaṃ.",
  "tika-vin04t:585": "Pāpasamācārapaṭhamasikkhāpadaṃ",
  "tika-vin04t:586_0": "12. Bhikkhuniyo paneva saṃsaṭṭhā viharanti pāpācārā pāpasaddā pāpasilokā bhikkhunisaṅghassa",
  "tika-vin04t:586_1": "vihesikā aññamaññissā vajjappaṭicchādikā, tā bhikkhuniyo bhikkhunīhi evamassu vacanīyā",
  "tika-vin04t:586_2": "“bhaginiyo kho saṃsaṭṭhā viharanti pāpācārā pāpasaddā pāpasilokā bhikkhunisaṅghassa",
  "tika-vin04t:586_3": "vihesikā aññamaññissā vajjappaṭicchādikā, viviccathāyye, vivekaññeva bhaginīnaṃ saṅgho",
  "tika-vin04t:586_4": "vaṇṇetī”ti, evañca tā bhikkhuniyo bhikkhunīhi vuccamānā tatheva paggaṇheyyuṃ, tā",
  "tika-vin04t:586_5": "bhikkhuniyo bhikkhunīhi yāvatatiyaṃ samanubhāsitabbā tassa paṭinissaggāya, yāvatatiyañce",
  "tika-vin04t:586_6": "samanubhāsiyamānā taṃ paṭinissajjeyyuṃ, iccetaṃ kusalaṃ, no ce paṭinissajjeyyuṃ,",
  "tika-vin04t:586_7": "imāpi bhikkhuniyo yāvatatiyakaṃ dhammaṃ āpannā nissāraṇīyaṃ saṅghādisesaṃ.",
  "tika-vin04t:587": "Pāpasamācāradutiyasikkhāpadaṃ",
  "tika-vin04t:588_0": "13. Yā pana bhikkhunī evaṃ vadeyya “saṃsaṭṭhāva, ayye, tumhe viharatha, mā tumhe",
  "tika-vin04t:588_1": "nānā viharittha, santi saṅghe aññāpi bhikkhuniyo evācārā evaṃsaddā evaṃsilokā bhikkhunisaṅghassa",
  "tika-vin04t:588_2": "vihesikā aññamaññissā vajjappaṭicchādikā, tā saṅgho na kiñci āha tumhaññeva saṅgho",
  "tika-vin04t:588_3": "uññāya paribhavena akkhantiyā vebhassiyā dubbalyā evamāha – ‘bhaginiyo kho saṃsaṭṭhā",
  "tika-vin04t:588_4": "viharanti pāpācārā pāpasaddā pāpasilokā bhikkhunisaṅghassa vihesikā aññamaññissā",
  "tika-vin04t:588_5": "vajjappaṭicchādikā, viviccathāyye, vivekaññeva bhaginīnaṃ saṅgho vaṇṇetī”’ti, sā",
  "tika-vin04t:588_6": "bhikkhunī bhikkhunīhi evamassa vacanīyā “māyye, evaṃ avaca, saṃsaṭṭhāva ayye tumhe",
  "tika-vin04t:588_7": "viharatha, mā tumhe nānā viharittha, santi saṅghe aññāpi bhikkhuniyo evācārā evaṃsaddā",
  "tika-vin04t:588_8": "evaṃsilokā bhikkhunisaṅghassa vihesikā aññamaññissā vajjappaṭicchādikā, tā saṅgho",
  "tika-vin04t:588_9": "na kiñci āha, tumhaññeva saṅgho uññāya paribhavena akkhantiyā vebhassiyā dubbalyā",
  "tika-vin04t:588_10": "evamāha – ‘bhaginiyo kho saṃsaṭṭhā viharanti pāpācārā pāpasaddā pāpasilokā bhikkhunisaṅghassa",
  "tika-vin04t:588_11": "vihesikā aññamaññissā vajjappaṭicchādikā, viviccathāyye, vivekaññeva bhaginīnaṃ saṅgho",
  "tika-vin04t:588_12": "vaṇṇetī”’ti, evañca sā bhikkhunī bhikkhunīhi vuccamānā tatheva paggaṇheyya, sā bhikkhunī",
  "tika-vin04t:588_13": "bhikkhunīhi yāvatatiyaṃ samanubhāsitabbā tassa paṭinissaggāya, yāvatatiyañce samanubhāsiyamānā",
  "tika-vin04t:588_14": "taṃ paṭinissajjeyya, iccetaṃ kusalaṃ, no ce paṭinissajjeyya, ayampi bhikkhunī yāvatatiyakaṃ",
  "tika-vin04t:588_15": "dhammaṃ āpannā nissāraṇīyaṃ saṅghādisesaṃ.",
  "tika-vin04t:589": "Saṅghabhedakasikkhāpadaṃ",
  "tika-vin04t:590_0": "14. Yā pana bhikkhunī samaggassa saṅghassa bhedāya parakkameyya, bhedanasaṃvattanikaṃ",
  "tika-vin04t:590_1": "vā adhikaraṇaṃ samādāya paggayha tiṭṭheyya, sā bhikkhunī bhikkhunīhi evamassa vacanīyā",
  "tika-vin04t:590_2": "“māyyā, samaggassa saṅghassa bhedāya parakkami, bhedanasaṃvattanikaṃ vā adhikaraṇaṃ",
  "tika-vin04t:590_3": "samādāya paggayha aṭṭhāsi, sametāyyā, saṅghena, samaggo hi saṅgho sammodamāno avivadamāno",
  "tika-vin04t:590_4": "ekuddeso phāsu viharatī”ti. Evañca sā bhikkhunī bhikkhunīhi vuccamānā tatheva paggaṇheyya,",
  "tika-vin04t:590_5": "sā bhikkhunī bhikkhunīhi yāvatatiyaṃ samanubhāsitabbā tassa paṭinissaggāya, yāvatatiyañce",
  "tika-vin04t:590_6": "samanubhāsiyamānā taṃ paṭinissajjeyya, iccetaṃ kusalaṃ. No ce paṭinissajjeyya, ayampi",
  "tika-vin04t:590_7": "bhikkhunī yāvatatiyakaṃ dhammaṃ āpannā nissāraṇīyaṃ saṅghādisesaṃ.",
  "tika-vin04t:591": "Bhedānuvattakasikkhāpadaṃ",
  "tika-vin04t:592_0": "15. Tassāyeva kho pana bhikkhuniyā bhikkhuniyo honti anuvattikā vaggavādikā ekā vā",
  "tika-vin04t:592_1": "dve vā tisso vā, tā evaṃ vadeyyuṃ “māyyāyo, etaṃ bhikkhuniṃ kiñci avacuttha dhammavādinī",
  "tika-vin04t:592_2": "cesā bhikkhunī, vinayavādinī cesā bhikkhunī, amhākañcesā bhikkhunī chandañca ruciñca",
  "tika-vin04t:592_3": "ādāya voharati, jānāti, no bhāsati, amhākampetaṃ khamatī”ti, tā bhikkhuniyo bhikkhunīhi",
  "tika-vin04t:592_4": "evamassu vacanīyā “māyyāyo, evaṃ avacuttha, na cesā bhikkhunī dhammavādinī, na cesā",
  "tika-vin04t:592_5": "bhikkhunī vinayavādinī, māyyānampi saṅghabhedo ruccittha, sametāyyānaṃ saṅghena,",
  "tika-vin04t:592_6": "samaggo hi saṅgho sammodamāno avivadamāno ekuddeso phāsu viharatī”ti, evañca tā bhikkhuniyo",
  "tika-vin04t:592_7": "bhikkhunīhi vuccamānā tatheva paggaṇheyyuṃ, tā bhikkhuniyo bhikkhunīhi yāvatatiyaṃ",
  "tika-vin04t:592_8": "samanubhāsitabbā tassa paṭinissaggāya, yāvatatiyañce samanubhāsiyamānā taṃ paṭinissajjeyyuṃ.",
  "tika-vin04t:592_9": "Iccetaṃ kusalaṃ. No ce paṭinissajjeyyuṃ, imāpi bhikkhuniyo yāvatatiyakaṃ dhammaṃ",
  "tika-vin04t:592_10": "āpannā nissāraṇīyaṃ saṅghādisesaṃ.",
  "tika-vin04t:593": "Dubbacasikkhāpadaṃ",
  "tika-vin04t:594_0": "16. Bhikkhunī paneva dubbacajātikā hoti uddesapariyāpannesu sikkhāpadesu bhikkhunīhi",
  "tika-vin04t:594_1": "sahadhammikaṃ vuccamānā attānaṃ avacanīyaṃ karoti “mā maṃ ayyāyo kiñci avacuttha",
  "tika-vin04t:594_2": "kalyāṇaṃ vā pāpakaṃ vā, ahampāyyāyo, na kiñci vakkhāmi kalyāṇaṃ vā pāpakaṃ vā, viramathāyyāyo,",
  "tika-vin04t:594_3": "mama vacanāyā”ti, sā bhikkhunī bhikkhunīhi evamassa vacanīyā “māyyā, attānaṃ avacanīyaṃ",
  "tika-vin04t:594_4": "akāsi, vacanīyameva, ayyā, attānaṃ karotu, ayyāpi bhikkhuniyo vadatu sahadhammena,",
  "tika-vin04t:594_5": "bhikkhuniyopi ayyaṃ vakkhanti sahadhammena, evaṃ saṃvaddhā hi tassa bhagavato parisā",
  "tika-vin04t:594_6": "yadidaṃ aññamaññavacanena aññamaññavuṭṭhāpanenā”ti. Evañca sā bhikkhunī bhikkhunīhi",
  "tika-vin04t:594_7": "vuccamānā tatheva paggaṇheyya, sā bhikkhunī bhikkhunīhi yāvatatiyaṃ samanubhāsitabbā",
  "tika-vin04t:594_8": "tassa paṭinissaggāya, yāvatatiyañce samanubhāsiyamānā taṃ paṭinissajjeyya, iccetaṃ",
  "tika-vin04t:594_9": "kusalaṃ. No ce paṭinissajjeyya, ayampi bhikkhunī yāvatatiyakaṃ dhammaṃ āpannā nissāraṇīyaṃ saṅghādisesaṃ.",
  "tika-vin04t:595": "Kuladūsakasikkhāpadaṃ",
  "tika-vin04t:596_0": "17. Bhikkhunī paneva aññataraṃ gāmaṃ vā nigamaṃ vā upanissāya viharati kuladūsikā",
  "tika-vin04t:596_1": "pāpasamācārā, tassā kho pāpakā samācārā dissanti ceva suyyanti ca, kulāni ca tāya",
  "tika-vin04t:596_2": "duṭṭhāni dissanti ceva suyyanti ca, sā bhikkhunī bhikkhunīhi evamassa vacanīyā “ayyā,",
  "tika-vin04t:596_3": "kho kuladūsikā pāpasamācārā, ayyāya kho pāpakā samācārā dissanti ceva suyyanti ca,",
  "tika-vin04t:596_4": "kulāni cāyyāya, duṭṭhāni dissanti ceva suyyanti ca, pakkamatāyyā imamhā āvāsā, alaṃ",
  "tika-vin04t:596_5": "te idha vāsenā”ti. Evañca sā bhikkhunī bhikkhunīhi vuccamānā tā bhikkhuniyo evaṃ",
  "tika-vin04t:596_6": "vadeyya “chandagāminiyo ca bhikkhuniyo, dosagāminiyo ca bhikkhuniyo, mohagāminiyo",
  "tika-vin04t:596_7": "ca bhikkhuniyo, bhayagāminiyo ca bhikkhuniyo, tādisikāya āpattiyā ekaccaṃ pabbājenti",
  "tika-vin04t:596_8": "ekaccaṃ na pabbājentī”ti, sā bhikkhunī bhikkhunīhi evamassa vacanīyā “māyyā, evaṃ",
  "tika-vin04t:596_9": "avaca, na ca bhikkhuniyo chandagāminiyo, na ca bhikkhuniyo dosagāminiyo, na ca bhikkhuniyo",
  "tika-vin04t:596_10": "mohagāminiyo, na ca bhikkhuniyo bhayagāminiyo, ayyā kho kuladūsikā pāpasamācārā,",
  "tika-vin04t:596_11": "ayyāya kho pāpakā samācārā dissanti ceva suyyanti ca, kulāni cāyyāya duṭṭhāni dissanti",
  "tika-vin04t:596_12": "ceva suyyanti ca, pakkamatāyyā, imamhā āvāsā alaṃ te idha vāsenā”ti. Evañca sā bhikkhunī",
  "tika-vin04t:596_13": "bhikkhunīhi vuccamānā tatheva paggaṇheyya, sā bhikkhunī bhikkhunīhi yāvatatiyaṃ samanubhāsitabbā",
  "tika-vin04t:596_14": "tassa paṭinissaggāya, yāvatatiyañce samanubhāsiyamānā taṃ paṭinissajjeyya, iccetaṃ",
  "tika-vin04t:596_15": "kusalaṃ. No ce paṭinissajjeyya, ayampi bhikkhunī yāvatatiyakaṃ dhammaṃ āpannā nissāraṇīyaṃ saṅghādisesaṃ.",
  "tika-vin04t:597": "Uddiṭṭhā kho ayyāyo sattarasa saṅghādisesā dhammā nava paṭhamāpattikā, aṭṭha yāvatatiyakā,",
  "tika-vin04t:598_0": "Yesaṃ bhikkhunī aññataraṃ vā aññataraṃ vā āpajjati, tāya bhikkhuniyā ubhatosaṅghe",
  "tika-vin04t:598_1": "pakkhamānattaṃ caritabbaṃ. Ciṇṇamānattā bhikkhunī yattha siyā vīsatigaṇo bhikkhunisaṅgho,",
  "tika-vin04t:598_2": "tattha sā bhikkhunī abbhetabbā. Ekāyapi ce ūno vīsatigaṇo bhikkhunisaṅgho taṃ bhikkhuniṃ",
  "tika-vin04t:598_3": "abbheyya, sā ca bhikkhunī anabbhitā, tā ca bhikkhuniyo gārayhā, ayaṃ tattha sāmīci.",
  "tika-vin04t:598_4": "Tatthāyyāyo pucchāmi, kaccittha parisuddhā, dutiyampi, pucchāmi, kaccittha parisuddhā,",
  "tika-vin04t:598_5": "tatiyampi pucchāmi, kaccittha parisuddhā, parisuddhetthāyyāyo, tasmā tuṇhī, evametaṃ dhārayāmīti.",
  "tika-vin04t:599": "Saṅghādiseso niṭṭhito.",
  "tika-vin04t:600": "Nissaggiya pācittiyā",
  "tika-vin04t:601": "Ime kho panāyyāyo tiṃsa nissaggiyā pācittiyā",
  "tika-vin04t:602": "Dhammā uddesaṃ āgacchanti.",
  "tika-vin04t:603": "Pattasannicayasikkhāpadaṃ",
  "tika-vin04t:604": "1. Yā pana bhikkhunī pattasannicayaṃ kareyya, nissaggiyaṃ pācittiyaṃ.",
  "tika-vin04t:605": "Akālacīvarabhājanasikkhāpadaṃ",
  "tika-vin04t:606": "2. Yā pana bhikkhunī akālacīvaraṃ “kālacīvara”nti adhiṭṭhahitvā bhājāpeyya, nissaggiyaṃ pācittiyaṃ.",
  "tika-vin04t:607": "Cīvaraparivattanasikkhāpadaṃ",
  "tika-vin04t:608_0": "3. Yā pana bhikkhunī bhikkhuniyā saddhiṃ cīvaraṃ parivattetvā sā pacchā evaṃ vadeyya",
  "tika-vin04t:608_1": "“handāyye, tuyhaṃ cīvaraṃ, āhara metaṃ cīvaraṃ, yaṃ tuyhaṃ tuyhamevetaṃ, yaṃ mayhaṃ",
  "tika-vin04t:608_2": "mayhamevetaṃ, āhara metaṃ cīvaraṃ, sakaṃ paccāharā”ti acchindeyya vā acchindāpeyya",
  "tika-vin04t:608_3": "vā, nissaggiyaṃ pācittiyaṃ.",
  "tika-vin04t:609": "Aññaviññāpanasikkhāpadaṃ",
  "tika-vin04t:610": "4. Yā pana bhikkhunī aññaṃ viññāpetvā aññaṃ viññāpeyya, nissaggiyaṃ pācittiyaṃ.",
  "tika-vin04t:611": "Aññacetāpana sikkhāpadaṃ",
  "tika-vin04t:612": "5. Yā pana bhikkhunī aññaṃ cetāpetvā aññaṃ cetāpeyya, nissaggiyaṃ pācittiyaṃ.",
  "tika-vin04t:613": "Paṭhamasaṅghikacetāpanasikkhāpadaṃ",
  "tika-vin04t:614": "6. Yā pana bhikkhunī aññadatthikena parikkhārena aññuddisikena saṅghikena aññaṃ cetāpeyya, nissaggiyaṃ pācittiyaṃ.",
  "tika-vin04t:615": "Dutiyasaṅghikacetāpanasikkhāpadaṃ",
  "tika-vin04t:616": "7. Yā pana bhikkhunī aññadatthikena parikkhārena aññuddisikena saṅghikena saññācikena aññaṃ cetāpeyya, nissaggiyaṃ pācittiyaṃ.",
  "tika-vin04t:617": "Paṭhamagaṇikacetāpanasikkhāpadaṃ",
  "tika-vin04t:618": "8. Yā pana bhikkhunī aññadatthikena parikkhārena aññuddisikena mahājanikena aññaṃ cetāpeyya, nissaggiyaṃ pācittiyaṃ.",
  "tika-vin04t:619": "Dutiyagaṇikacetāpanasikkhāpadaṃ",
  "tika-vin04t:620": "9. Yā pana bhikkhunī aññadatthikena parikkhārena aññuddisikena mahājanikena saññācikena aññaṃ cetāpeyya, nissaggiyaṃ pācittiyaṃ.",
  "tika-vin04t:621": "Puggalikacetāpanasikkhāpadaṃ",
  "tika-vin04t:622": "10. Yā pana bhikkhunī aññadatthikena parikkhārena aññuddisikena puggalikena saññācikena aññaṃ cetāpeyya, nissaggiyaṃ pācittiyaṃ.",
  "tika-vin04t:623": "Pattavaggo paṭhamo.",
  "tika-vin04t:624": "Garupāvuraṇasikkhāpadaṃ",
  "tika-vin04t:625": "11. Garupāvuraṇaṃ pana bhikkhuniyā cetāpentiyā catukkaṃsaparamaṃ cetāpetabbaṃ. Tato ce uttari cetāpeyya, nissaggiyaṃ pācittiyaṃ.",
  "tika-vin04t:626": "Lahupāvuraṇasikkhāpadaṃ",
  "tika-vin04t:627": "12. Lahupāvuraṇaṃ pana bhikkhuniyā cetāpentiyā aḍḍhateyyakaṃsaparamaṃ cetāpetabbaṃ. Tato ce uttari cetāpeyya, nissaggiyaṃ pācittiyaṃ.",
  "tika-vin04t:628": "Kathinasikkhāpadaṃ",
  "tika-vin04t:629": "13. Niṭṭhitacīvarasmiṃ bhikkhuniyā ubbhatasmiṃ kathine dasāhaparamaṃ atirekacīvaraṃ dhāretabbaṃ. Taṃ atikkāmentiyā, nissaggiyaṃ pācittiyaṃ.",
  "tika-vin04t:630": "Udositasikkhāpadaṃ",
  "tika-vin04t:631": "14. Niṭṭhitacīvarasmiṃ bhikkhuniyā ubbhatasmiṃ kathine ekarattampi ce bhikkhunī ticīvarena vippavaseyya, aññatra bhikkhunisammutiyā nissaggiyaṃ pācittiyaṃ.",
  "tika-vin04t:632": "Akālacīvarasikkhāpadaṃ",
  "tika-vin04t:633_0": "15. Niṭṭhitacīvarasmiṃ bhikkhuniyā ubbhatasmiṃ kathine bhikkhuniyā paneva akālacīvaraṃ",
  "tika-vin04t:633_1": "uppajjeyya, ākaṅkhamānāya bhikkhuniyā paṭiggahetabbaṃ, paṭiggahetvā khippameva kāretabbaṃ,",
  "tika-vin04t:633_2": "no cassa pāripūri, māsaparamaṃ tāya bhikkhuniyā taṃ cīvaraṃ nikkhipitabbaṃ ūnassa",
  "tika-vin04t:633_3": "pāripūriyā satiyā paccāsāya. Tato ce uttari nikkhipeyya satiyāpi paccāsāya, nissaggiyaṃ pācittiyaṃ.",
  "tika-vin04t:634": "Aññātakaviññattisikkhāpadaṃ",
  "tika-vin04t:635_0": "16. Yā pana bhikkhunī aññātakaṃ gahapatiṃ vā gahapatāniṃ vā cīvaraṃ viññāpeyya aññatra",
  "tika-vin04t:635_1": "samayā, nissaggiyaṃ pācittiyaṃ. Tatthāyaṃ samayo acchinnacīvarā vā hoti bhikkhunī,",
  "tika-vin04t:635_2": "naṭṭhacīvarā vā, ayaṃ tattha samayo.",
  "tika-vin04t:636": "Tatuttarisikkhāpadaṃ",
  "tika-vin04t:637_0": "17. Tañce aññātako gahapati vā gahapatānī vā bahūhi cīvarehi abhihaṭṭhuṃ pavāreyya,",
  "tika-vin04t:637_1": "santaruttaraparamaṃ tāya bhikkhuniyā tato cīvaraṃ sāditabbaṃ. Tato ce uttari sādiyeyya,",
  "tika-vin04t:637_2": "nissaggiyaṃ pācittiyaṃ.",
  "tika-vin04t:638": "Paṭhamaupakkhaṭasikkhāpadaṃ",
  "tika-vin04t:639_0": "18. Bhikkhuniṃ paneva uddissa aññātakassa gahapatissa vā gahapatāniyā vā cīvaracetāpannaṃ",
  "tika-vin04t:639_1": "upakkhaṭaṃ hoti “iminā cīvaracetāpannena cīvaraṃ cetāpetvā itthannāmaṃ bhikkhuniṃ",
  "tika-vin04t:639_2": "cīvarena acchādessāmī”ti. Tatra cesā bhikkhunī pubbe appavāritā upasaṅkamitvā cīvare",
  "tika-vin04t:639_3": "vikappaṃ āpajjeyya “sādhu vata, maṃ āyasmā iminā cīvaracetāpannena evarūpaṃ vā evarūpaṃ",
  "tika-vin04t:639_4": "vā cīvaraṃ cetāpetvā acchādehī”ti kalyāṇakamyataṃ upādāya, nissaggiyaṃ pācittiyaṃ.",
  "tika-vin04t:640": "Dutiyaupakkhaṭasikkhāpadaṃ",
  "tika-vin04t:641_0": "19. Bhikkhuniṃ paneva uddissa ubhinnaṃ aññātakānaṃ gahapatīnaṃ vā gahapatānīnaṃ vā",
  "tika-vin04t:641_1": "paccekacīvaracetāpannāni upakkhaṭāni honti “imehi mayaṃ paccekacīvaracetāpannehi",
  "tika-vin04t:641_2": "paccekacīvarāni cetāpetvā itthannāmaṃ bhikkhuniṃ cīvarehi acchādessāmā”ti. Tatra",
  "tika-vin04t:641_3": "cesā bhikkhūnī pubbe appavāritā upasaṅkamitvā cīvare vikappaṃ āpajjeyya “sādhu vata",
  "tika-vin04t:641_4": "maṃ āyasmanto imehi paccekacīvaracetāpannehi evarūpaṃ vā evarūpaṃ vā cīvaraṃ cetāpetvā",
  "tika-vin04t:641_5": "acchādetha ubhova santā ekenā”ti kalyāṇakamyataṃ upādāya, nissaggiyaṃ pācittiyaṃ.",
  "tika-vin04t:642": "Rājasikkhāpadaṃ",
  "tika-vin04t:643_0": "20. Bhikkhuniṃ paneva uddissa rājā vā rājabhoggo vā brāhmaṇo vā gahapatiko vā dūtena",
  "tika-vin04t:643_1": "cīvaracetāpannaṃ pahiṇeyya “iminā cīvaracetāpannena cīvaraṃ cetāpetvā itthannāmaṃ",
  "tika-vin04t:643_2": "bhikkhuniṃ cīvarena acchādehī”ti. So ce dūto taṃ bhikkhuniṃ upasaṅkamitvā evaṃ vadeyya",
  "tika-vin04t:643_3": "“idaṃ kho, ayye, ayyaṃ uddissa cīvaracetāpannaṃ ābhataṃ, paṭiggaṇhātāyyā cīvaracetāpanna”nti.",
  "tika-vin04t:643_4": "Tāya bhikkhuniyā so dūto evamassa vacanīyo “na kho mayaṃ, āvuso, cīvaracetāpannaṃ",
  "tika-vin04t:643_5": "paṭiggaṇhāma, cīvarañca kho mayaṃ paṭiggaṇhāma kālena kappiya”nti. So ce dūto taṃ",
  "tika-vin04t:643_6": "bhikkhuniṃ evaṃ vadeyya “atthi panāyyāya, koci veyyāvaccakaro”ti, cīvaratthikāya,",
  "tika-vin04t:643_7": "bhikkhave, bhikkhuniyā veyyāvaccakaro niddisitabbo ārāmiko vā upāsako vā “eso kho,",
  "tika-vin04t:643_8": "āvuso, bhikkhunīnaṃ veyyāvaccakaro”ti. So ce dūto taṃ veyyāvaccakaraṃ saññāpetvā",
  "tika-vin04t:643_9": "taṃ bhikkhuniṃ upasaṅkamitvā evaṃ vadeyya “yaṃ kho, ayye, ayyā veyyāvaccakaraṃ niddisi,",
  "tika-vin04t:643_10": "saññatto so mayā, upasaṅkamatāyyā kālena, cīvarena taṃ acchādessatī”ti. Cīvaratthikāya,",
  "tika-vin04t:643_11": "bhikkhave, bhikkhuniyā veyyāvaccakaro upasaṅkamitvā dvattikkhattuṃ codetabbo sāretabbo",
  "tika-vin04t:643_12": "“attho me, āvuso, cīvarenā”ti, dvattikkhattuṃ codayamānā sārayamānā taṃ cīvaraṃ abhinipphādeyya,",
  "tika-vin04t:643_13": "iccetaṃ kusalaṃ, no ce abhinipphādeyya, catukkhattuṃ pañcakkhattuṃ chakkhattuparamaṃ",
  "tika-vin04t:643_14": "tuṇhībhūtāya uddissa ṭhātabbaṃ, catukkhattuṃ pañcakkhattuṃ chakkhattuparamaṃ tuṇhībhūtā",
  "tika-vin04t:643_15": "uddissa tiṭṭhamānā taṃ cīvaraṃ abhinipphādeyya, iccetaṃ kusalaṃ. Tato ce uttari vāyamamānā",
  "tika-vin04t:643_16": "taṃ cīvaraṃ abhinipphādeyya, nissaggiyaṃ pācittiyaṃ. No ce abhinipphādeyya, yatassā",
  "tika-vin04t:643_17": "cīvaracetāpannaṃ ābhataṃ, tattha sāmaṃ vā gantabbaṃ, dūto vā pāhetabbo “yaṃ kho tumhe",
  "tika-vin04t:643_18": "āyasmanto bhikkhuniṃ uddissa cīvaracetāpannaṃ pahiṇittha, na taṃ tassā bhikkhuniyā",
  "tika-vin04t:643_19": "kiñci atthaṃ anubhoti, yuñjantāyasmanto sakaṃ, mā vo sakaṃ vinassā”ti, ayaṃ tattha sāmīci.",
  "tika-vin04t:644": "Cīvaravaggo dutiyo.",
  "tika-vin04t:645": "Rūpiyasikkhāpadaṃ",
  "tika-vin04t:646": "21. Yā pana bhikkhunī jātarūparajataṃ uggaṇheyya vā uggaṇhāpeyya vā upanikkhittaṃ vā sādiyeyya, nissaggiyaṃ pācittiyaṃ.",
  "tika-vin04t:647": "Rūpiyasaṃvohārasikkhāpadaṃ",
  "tika-vin04t:648": "22. Yā pana bhikkhunī nānappakārakaṃ rūpiyasaṃvohāraṃ samāpajjeyya, nissaggiyaṃ pācittiyaṃ.",
  "tika-vin04t:649": "Kayavikkayasikkhāpadaṃ",
  "tika-vin04t:650": "23. Yā pana bhikkhunī nānappakārakaṃ kayavikkayaṃ samāpajjeyya, nissaggiyaṃ pācittiyaṃ.",
  "tika-vin04t:651": "Ūnapañcabandhanasikkhāpadaṃ",
  "tika-vin04t:652_0": "24. Yā pana bhikkhunī ūnapañcabandhanena pattena aññaṃ navaṃ pattaṃ cetāpeyya, nissaggiyaṃ",
  "tika-vin04t:652_1": "pācittiyaṃ. Tāya bhikkhuniyā so patto bhikkhuniparisāya nissajjitabbo, yo ca tassā",
  "tika-vin04t:652_2": "bhikkhuniparisāya pattapariyanto, so tassā bhikkhuniyā padātabbo “ayaṃ te bhikkhuni",
  "tika-vin04t:652_3": "patto yāvabhedanāya dhāretabbo”ti, ayaṃ tattha sāmīci.",
  "tika-vin04t:653": "Bhesajjasikkhāpadaṃ",
  "tika-vin04t:654_0": "25. Yāni kho pana tāni gilānānaṃ bhikkhunīnaṃ paṭisāyanīyāni bhesajjāni, seyyathidaṃ",
  "tika-vin04t:654_1": "– sappi navanītaṃ telaṃ madhu phāṇitaṃ, tāni paṭiggahetvā sattāhaparamaṃ sannidhikārakaṃ",
  "tika-vin04t:654_2": "paribhuñjitabbāni. Taṃ atikkāmentiyā, nissaggiyaṃ pācittiyaṃ.",
  "tika-vin04t:655": "Cīvaraacchindanasikkhāpadaṃ",
  "tika-vin04t:656": "26. Yā pana bhikkhunī bhikkhuniyā sāmaṃ cīvaraṃ datvā kupitā anattamanā acchindeyya vā acchindāpeyya vā, nissaggiyaṃ pācittiyaṃ.",
  "tika-vin04t:657": "Suttaviññattisikkhāpadaṃ",
  "tika-vin04t:658": "27. Yā pana bhikkhunī sāmaṃ suttaṃ viññāpetvā tantavāyehi cīvaraṃ vāyāpeyya, nissaggiyaṃ pācittiyaṃ.",
  "tika-vin04t:659": "Mahāpesakārasikkhāpadaṃ",
  "tika-vin04t:660_0": "28. Bhikkhuniṃ paneva uddissa aññātako gahapati vā gahapatānī vā tantavāyehi cīvaraṃ",
  "tika-vin04t:660_1": "vāyāpeyya, tatra cesā bhikkhunī pubbe appavāritā tantavāye upasaṅkamitvā cīvare vikappaṃ",
  "tika-vin04t:660_2": "āpajjeyya “idaṃ kho āvuso cīvaraṃ maṃ uddissa viyyati, āyatañca karotha, vitthatañca",
  "tika-vin04t:660_3": "appitañca suvītañca suppavāyitañca suvilekhitañca suvitacchitañca karotha, appeva",
  "tika-vin04t:660_4": "nāma mayampi āyasmantānaṃ kiñcimattaṃ anupadajjeyyāmā”ti, evañca sā bhikkhunī vatvā",
  "tika-vin04t:660_5": "kiñcimattaṃ anupadajjeyya antamaso piṇḍapātamattampi, nissaggiyaṃ pācittiyaṃ.",
  "tika-vin04t:661": "Accekacīvarasikkhāpadaṃ",
  "tika-vin04t:662_0": "29. Dasāhānāgataṃ kattikatemāsikapuṇṇamaṃ bhikkhuniyā paneva accekacīvaraṃ uppajjeyya,",
  "tika-vin04t:662_1": "accekaṃ maññamānāya bhikkhuniyā paṭiggahetabbaṃ, paṭiggahetvā yāva cīvarakālasamayaṃ",
  "tika-vin04t:662_2": "nikkhipitabbaṃ. Tato ce uttari nikkhipeyya, nissaggiyaṃ pācittiyaṃ.",
  "tika-vin04t:663": "Pariṇatasikkhāpadaṃ",
  "tika-vin04t:664": "30. Yā pana bhikkhunī jānaṃ saṅghikaṃ lābhaṃ pariṇataṃ attano pariṇāmeyya, nissaggiyaṃ pācittiyaṃ.",
  "tika-vin04t:665": "Pattavaggo tatiyo.",
  "tika-vin04t:666_0": "Uddiṭṭhā kho, ayyāyo, tiṃsa nissaggiyā pācittiyā dhammā. Tatthāyyāyo, pucchāmi, kaccittha",
  "tika-vin04t:666_1": "parisuddhā, dutiyampi pucchāmi, kaccittha parisuddhā, tatiyampi pucchāmi, kaccittha",
  "tika-vin04t:666_2": "parisuddhā, parisuddhetthāyyāyo, tasmā tuṇhī, evametaṃ dhārayāmīti.",
  "tika-vin04t:667": "Nissaggiyapācittiyā niṭṭhitā.",
  "tika-vin04t:668": "Suddhapācittiyā",
  "tika-vin04t:669": "Ime kho panāyyāyo, chasaṭṭhisatā pācittiyā",
  "tika-vin04t:670": "Dhammā uddesaṃ āgacchanti.",
  "tika-vin04t:671": "Lasuṇasikkhāpadaṃ",
  "tika-vin04t:672": "1. Yā pana bhikkhunī lasuṇaṃ khādeyya pācittiyaṃ.",
  "tika-vin04t:673": "Sambādhalomasikkhāpadaṃ",
  "tika-vin04t:674": "2. Yā pana bhikkhunī sambādhe lomaṃ saṃharāpeyya, pācittiyaṃ.",
  "tika-vin04t:675": "Talaghātakasikkhāpadaṃ",
  "tika-vin04t:676": "3. Talaghātake pācittiyaṃ.",
  "tika-vin04t:677": "Jatumaṭṭhakasikkhāpadaṃ",
  "tika-vin04t:678": "4. Jatumaṭṭhake pācittiyaṃ.",
  "tika-vin04t:679": "Udakasuddhikasikkhāpadaṃ",
  "tika-vin04t:680": "5. Udakasuddhikaṃ pana bhikkhuniyā ādiyamānāya dvaṅgulapabbaparamaṃ ādātabbaṃ. Taṃ atikkāmentiyā pācittiyaṃ.",
  "tika-vin04t:681": "Upatiṭṭhanasikkhāpadaṃ",
  "tika-vin04t:682": "6. Yā pana bhikkhunī bhikkhussa bhuñjantassa pānīyena vā vidhūpanena vā upatiṭṭheyya, pācittiyaṃ.",
  "tika-vin04t:683": "Āmakadhaññasikkhāpadaṃ",
  "tika-vin04t:684": "7. Yā pana bhikkhunī āmakadhaññaṃ viññatvā vā viññāpetvā vā bhajjitvā vā bhajjāpetvā vā koṭṭetvā vā koṭṭāpetvā vā pacitvā vā pacāpetvā vā bhuñjeyya, pācittiyaṃ.",
  "tika-vin04t:685": "Paṭhamauccārachaḍḍanasikkhāpadaṃ",
  "tika-vin04t:686": "8. Yā pana bhikkhunī uccāraṃ vā passāvaṃ vā saṅkāraṃ vā vighāsaṃ vā tirokuṭṭe vā tiropākāre vā chaḍḍeyya vā chaḍḍāpeyya vā, pācittiyaṃ.",
  "tika-vin04t:687": "Dutiyauccārachaḍḍanasikkhāpadaṃ",
  "tika-vin04t:688": "9. Yā pana bhikkhunī uccāraṃ vā passāvaṃ vā saṅkāraṃ vā vighāsaṃ vā harite chaḍḍeyya vā chaḍḍāpeyya vā, pācittiyaṃ.",
  "tika-vin04t:689": "Naccagītasikkhāpadaṃ",
  "tika-vin04t:690": "10. Yā pana bhikkhunī naccaṃ vā gītaṃ vā vāditaṃ vā dassanāya gaccheyya, pācittiyaṃ.",
  "tika-vin04t:691": "Lasuṇavaggo paṭhamo.",
  "tika-vin04t:692": "Rattandhakārasikkhāpadaṃ",
  "tika-vin04t:693": "11. Yā pana bhikkhunī rattandhakāre appadīpe purisena saddhiṃ ekenekā santiṭṭheyya vā sallapeyya vā, pācittiyaṃ.",
  "tika-vin04t:694": "Paṭicchannokāsasikkhāpadaṃ",
  "tika-vin04t:695": "12. Yā pana bhikkhunī paṭicchanne okāse purisena saddhiṃ ekenekā santiṭṭheyya vā sallapeyya vā, pācittiyaṃ.",
  "tika-vin04t:696": "Ajjhokāsasallapanasikkhāpadaṃ",
  "tika-vin04t:697": "13. Yā pana bhikkhunī ajjhokāse purisena saddhiṃ ekenekā santiṭṭheyya vā sallapeyya vā, pācittiyaṃ.",
  "tika-vin04t:698": "Dutiyikauyyojanasikkhāpadaṃ",
  "tika-vin04t:699_0": "14. Yā pana bhikkhunī rathikāya vā byūhe vā siṅghāṭake vā purisena saddhiṃ ekenekā",
  "tika-vin04t:699_1": "santiṭṭheyya vā sallapeyya vā nikaṇṇikaṃ vā jappeyya dutiyikaṃ vā bhikkhuniṃ uyyojeyya, pācittiyaṃ.",
  "tika-vin04t:700": "Anāpucchāpakkamanasikkhāpadaṃ",
  "tika-vin04t:701": "15. Yā pana bhikkhunī purebhattaṃ kulāni upasaṅkamitvā āsane nisīditvā sāmike anāpucchā pakkameyya, pācittiyaṃ.",
  "tika-vin04t:702": "Anāpucchāabhinisīdanasikkhāpadaṃ",
  "tika-vin04t:703": "16. Yā pana bhikkhunī pacchābhattaṃ kulāni upasaṅkamitvā sāmike anāpucchā āsane abhinisīdeyya vā abhinipajjeyya vā, pācittiyaṃ.",
  "tika-vin04t:704": "Anāpucchāsantharaṇasikkhāpadaṃ",
  "tika-vin04t:705": "17. Yā pana bhikkhunī vikāle kulāni upasaṅkamitvā sāmike anāpucchā seyyaṃ santharitvā vā santharāpetvā vā abhinisīdeyya vā abhinipajjeyya vā, pācittiyaṃ.",
  "tika-vin04t:706": "Paraujjhāpanakasikkhāpadaṃ",
  "tika-vin04t:707": "18. Yā pana bhikkhunī duggahitena dūpadhāritena paraṃ ujjhāpeyya, pācittiyaṃ.",
  "tika-vin04t:708": "Paraabhisapanasikkhāpadaṃ",
  "tika-vin04t:709": "19. Yā pana bhikkhunī attānaṃ vā paraṃ vā nirayena vā brahmacariyena vā abhisapeyya, pācittiyaṃ.",
  "tika-vin04t:710": "Rodanasikkhāpadaṃ",
  "tika-vin04t:711": "20. Yā pana bhikkhunī attānaṃ vadhitvā vadhitvā rodeyya, pācittiyaṃ.",
  "tika-vin04t:712": "Rattandhakāravaggo dutiyo.",
  "tika-vin04t:713": "Naggasikkhāpadaṃ",
  "tika-vin04t:714": "21. Yā pana bhikkhunī naggā nahāyeyya, pācittiyaṃ.",
  "tika-vin04t:715": "Udakasāṭikasikkhāpadaṃ",
  "tika-vin04t:716_0": "22. Udakasāṭikaṃ pana bhikkhuniyā kārayamānāya pamāṇikā kāretabbā, tatridaṃ pamāṇaṃ,",
  "tika-vin04t:716_1": "dīghaso catasso vidatthiyo sugatavidatthiyā, tiriyaṃ dve vidatthiyo. Taṃ atikkāmentiyā",
  "tika-vin04t:716_2": "chedanakaṃ pācittiyaṃ.",
  "tika-vin04t:717": "Cīvarasibbanasikkhāpadaṃ",
  "tika-vin04t:718": "23. Yā pana bhikkhunī bhikkhuniyā cīvaraṃ visibbetvā vā visibbāpetvā vā sā pacchā anantarāyikinī neva sibbeyya, na sibbāpanāya ussukkaṃ kareyya aññatra catūhapañcāhā, pācittiyaṃ.",
  "tika-vin04t:719": "Saṅghāṭicārasikkhāpadaṃ",
  "tika-vin04t:720": "24. Yā pana bhikkhunī pañcāhikaṃ saṅghāṭicāraṃ atikkāmeyya, pācittiyaṃ.",
  "tika-vin04t:721": "Cīvarasaṅkamanīyasikkhāpadaṃ",
  "tika-vin04t:722": "25. Yā pana bhikkhunī cīvarasaṅkamanīyaṃ dhāreyya, pācittiyaṃ.",
  "tika-vin04t:723": "Gaṇacīvarasikkhāpadaṃ",
  "tika-vin04t:724": "26. Yā pana bhikkhunī gaṇassa cīvaralābhaṃ antarāyaṃ kareyya, pācittiyaṃ.",
  "tika-vin04t:725": "Paṭibāhanasikkhāpadaṃ",
  "tika-vin04t:726": "27. Yā pana bhikkhunī dhammikaṃ cīvaravibhaṅgaṃ paṭibāheyya, pācittiyaṃ.",
  "tika-vin04t:727": "Cīvaradānasikkhāpadaṃ",
  "tika-vin04t:728": "28. Yā pana bhikkhunī agārikassa vā paribbājakassa vā paribbājikāya vā samaṇacīvaraṃ dadeyya, pācittiyaṃ.",
  "tika-vin04t:729": "Kālaatikkamanasikkhāpadaṃ",
  "tika-vin04t:730": "29. Yā pana bhikkhunī dubbalacīvarapaccāsāya cīvarakālasamayaṃ atikkāmeyya, pācittiyaṃ.",
  "tika-vin04t:731": "Kathinuddhārasikkhāpadaṃ",
  "tika-vin04t:732": "30. Yā pana bhikkhunī dhammikaṃ kathinuddhāraṃ paṭibāheyya, pācittiyaṃ.",
  "tika-vin04t:733": "Naggavaggo tatiyo.",
  "tika-vin04t:734": "Ekamañcatuvaṭṭanasikkhāpadaṃ",
  "tika-vin04t:735": "31. Yā pana bhikkhuniyo dve ekamañce tuvaṭṭeyyuṃ, pācittiyaṃ.",
  "tika-vin04t:736": "Ekattharaṇatuvaṭṭanasikkhāpadaṃ",
  "tika-vin04t:737": "32. Yā pana bhikkhuniyo dve ekattharaṇapāvuraṇā tuvaṭṭeyyuṃ, pācittiyaṃ.",
  "tika-vin04t:738": "Aphāsukaraṇasikkhāpadaṃ",
  "tika-vin04t:739": "33. Yā pana bhikkhunī bhikkhuniyā sañcicca aphāsuṃ kareyya, pācittiyaṃ.",
  "tika-vin04t:740": "Naupaṭṭhāpanasikkhāpadaṃ",
  "tika-vin04t:741": "34. Yā pana bhikkhunī dukkhitaṃ sahajīviniṃ neva upaṭṭhaheyya, na upaṭṭhāpanāya ussukkaṃ kareyya, pācittiyaṃ.",
  "tika-vin04t:742": "Nikkaḍḍhanasikkhāpadaṃ",
  "tika-vin04t:743": "35. Yā pana bhikkhunī bhikkhuniyā upassayaṃ datvā kupitā anattamanā nikkaḍḍheyya vā nikkaḍḍhāpeyya vā, pācittiyaṃ.",
  "tika-vin04t:744": "Saṃsaṭṭhasikkhāpadaṃ",
  "tika-vin04t:745_0": "36. Yā pana bhikkhunī saṃsaṭṭhā vihareyya gahapatinā vā gahapatiputtena vā, sā bhikkhunī",
  "tika-vin04t:745_1": "bhikkhunīhi evamassa vacanīyā “māyye, saṃsaṭṭhā vihari gahapatināpi gahapatiputtenāpi,",
  "tika-vin04t:745_2": "viviccāyye, vivekaññeva bhaginiyā saṅgho vaṇṇetī”ti. Evañca sā bhikkhunī bhikkhunīhi",
  "tika-vin04t:745_3": "vuccamānā tatheva paggaṇheyya, sā bhikkhunī bhikkhunīhi yāvatatiyaṃ samanubhāsitabbā",
  "tika-vin04t:745_4": "tassa paṭinissaggāya, yāvatatiyañce samanubhāsiyamānā taṃ paṭinissajjeyya, iccetaṃ",
  "tika-vin04t:745_5": "kusalaṃ. No ce paṭinissajjeyya, pācittiyaṃ.",
  "tika-vin04t:746": "Antoraṭṭhasikkhāpadaṃ",
  "tika-vin04t:747": "37. Yā pana bhikkhunī antoraṭṭhe sāsaṅkasammate sappaṭibhaye asatthikā cārikaṃ careyya, pācittiyaṃ.",
  "tika-vin04t:748": "Tiroraṭṭhasikkhāpadaṃ",
  "tika-vin04t:749": "38. Yā pana bhikkhunī tiroraṭṭhe sāsaṅkasammate sappaṭibhaye asatthikā cārikaṃ careyya, pācittiyaṃ.",
  "tika-vin04t:750": "Antovassasikkhāpadaṃ",
  "tika-vin04t:751": "39. Yā pana bhikkhunī antovassaṃ cārikaṃ careyya, pācittiyaṃ.",
  "tika-vin04t:752": "Cārikanapakkamanasikkhāpadaṃ",
  "tika-vin04t:753": "40. Yā pana bhikkhunī vassaṃvuṭṭhā cārikaṃ na pakkameyya antamaso chappañcayojanānipi, pācittiyaṃ.",
  "tika-vin04t:754": "Tuvaṭṭavaggo catuttho.",
  "tika-vin04t:755": "Rājāgārasikkhāpadaṃ",
  "tika-vin04t:756": "41. Yā pana bhikkhunī rājāgāraṃ vā cittāgāraṃ vā ārāmaṃ vā uyyānaṃ vā pokkharaṇiṃ vā dassanāya gaccheyya, pācittiyaṃ.",
  "tika-vin04t:757": "Āsandiparibhuñjanasikkhāpadaṃ",
  "tika-vin04t:758": "42. Yā pana bhikkhunī āsandiṃ vā pallaṅkaṃ vā paribhuñjeyya, pācittiyaṃ.",
  "tika-vin04t:759": "Suttakantanasikkhāpadaṃ",
  "tika-vin04t:760": "43. Yā pana bhikkhunī suttaṃ kanteyya, pācittiyaṃ.",
  "tika-vin04t:761": "Gihiveyyāvaccasikkhāpadaṃ",
  "tika-vin04t:762": "44. Yā pana bhikkhunī gihiveyyāvaccaṃ kareyya, pācittiyaṃ.",
  "tika-vin04t:763": "Adhikaraṇasikkhāpadaṃ",
  "tika-vin04t:764_0": "45. Yā pana bhikkhunī bhikkhuniyā “ehāyye, imaṃ adhikaraṇaṃ vūpasamehī”ti vuccamānā",
  "tika-vin04t:764_1": "“sādhū”ti paṭissuṇitvā sā pacchā anantarāyikinī neva vūpasameyya, na vūpasamāya ussukkaṃ",
  "tika-vin04t:764_2": "kareyya, pācittiyaṃ.",
  "tika-vin04t:765": "Bhojanadānasikkhāpadaṃ",
  "tika-vin04t:766": "46. Yā pana bhikkhunī agārikassa vā paribbājakassa vā paribbājikāya vā sahatthā khādanīyaṃ vā bhojanīyaṃ vā dadeyya, pācittiyaṃ.",
  "tika-vin04t:767": "Āvasathacīvarasikkhāpadaṃ",
  "tika-vin04t:768": "47. Yā pana bhikkhunī āvasathacīvaraṃ anissajjetvā paribhuñjeyya, pācittiyaṃ.",
  "tika-vin04t:769": "Āvasathavihārasikkhāpadaṃ",
  "tika-vin04t:770": "48. Yā pana bhikkhunī āvasathaṃ anissajjitvā cārikaṃ pakkameyya, pācittiyaṃ.",
  "tika-vin04t:771": "Tiracchānavijjāpariyāpuṇanasikkhāpadaṃ",
  "tika-vin04t:772": "49. Yā pana bhikkhunī tiracchānavijjaṃ pariyāpuṇeyya, pācittiyaṃ.",
  "tika-vin04t:773": "Tiracchānavijjāvācanasikkhāpadaṃ",
  "tika-vin04t:774": "50. Yā pana bhikkhunī tiracchānavijjaṃ vāceyya, pācittiyaṃ.",
  "tika-vin04t:775": "Cittāgāravaggo pañcamo.",
  "tika-vin04t:776": "Ārāmapavisanasikkhāpadaṃ",
  "tika-vin04t:777": "51. Yā pana bhikkhunī jānaṃ sabhikkhukaṃ ārāmaṃ anāpucchā paviseyya, pācittiyaṃ.",
  "tika-vin04t:778": "Bhikkhuakkosanasikkhāpadaṃ",
  "tika-vin04t:779": "52. Yā pana bhikkhunī bhikkhuṃ akkoseyya vā paribhāseyya vā, pācittiyaṃ.",
  "tika-vin04t:780": "Gaṇaparibhāsanasikkhāpadaṃ",
  "tika-vin04t:781": "53. Yā pana bhikkhunī caṇḍīkatā gaṇaṃ paribhāseyya, pācittiyaṃ.",
  "tika-vin04t:782": "Pavāritasikkhāpadaṃ",
  "tika-vin04t:783": "54. Yā pana bhikkhunī nimantitā vā pavāritā vā khādanīyaṃ vā bhojanīyaṃ vā khādeyya vā bhuñjeyya vā, pācittiyaṃ.",
  "tika-vin04t:784": "Kulamaccharinīsikkhāpadaṃ",
  "tika-vin04t:785": "55. Yā pana bhikkhunī kulamaccharinī assa, pācittiyaṃ.",
  "tika-vin04t:786": "Abhikkhukāvāsasikkhāpadaṃ",
  "tika-vin04t:787": "56. Yā pana bhikkhunī abhikkhuke āvāse vassaṃ vaseyya, pācittiyaṃ.",
  "tika-vin04t:788": "Apavāraṇāsikkhāpadaṃ",
  "tika-vin04t:789": "57. Yā pana bhikkhunī vassaṃvuṭṭhā ubhatosaṅghe tīhi ṭhānehi na pavāreyya diṭṭhena vā sutena vā parisaṅkāya vā, pācittiyaṃ.",
  "tika-vin04t:790": "Ovādasikkhāpadaṃ",
  "tika-vin04t:791": "58. Yā pana bhikkhunī ovādāya vā saṃvāsāya vā na gaccheyya, pācittiyaṃ.",
  "tika-vin04t:792": "Ovādūpasaṅkamanasikkhāpadaṃ",
  "tika-vin04t:793": "59. Anvaddhamāsaṃ bhikkhuniyā bhikkhusaṅghato dve dhammā paccāsīsitabbā uposathapucchakañca ovādūpasaṅkamanañca. Taṃ atikkāmentiyā pācittiyaṃ.",
  "tika-vin04t:794": "Pasākhejātasikkhāpadaṃ",
  "tika-vin04t:795_0": "60. Yā pana bhikkhunī pasākhe jātaṃ gaṇḍaṃ vā rudhitaṃ vā anapaloketvā saṅghaṃ vā",
  "tika-vin04t:795_1": "gaṇaṃ vā purisena saddhiṃ ekenekā bhedāpeyya vā phālāpeyya vā dhovāpeyya vā ālimpāpeyya",
  "tika-vin04t:795_2": "vā bandhāpeyya vā mocāpeyya vā, pācittiyaṃ.",
  "tika-vin04t:796": "Ārāmavaggo chaṭṭho.",
  "tika-vin04t:797": "Gabbhinīsikkhāpadaṃ",
  "tika-vin04t:798": "61. Yā pana bhikkhunī gabbhiniṃ vuṭṭhāpeyya, pācittiyaṃ.",
  "tika-vin04t:799": "Pāyantīsikkhāpadaṃ",
  "tika-vin04t:800": "62. Yā pana bhikkhunī pāyantiṃ vuṭṭhāpeyya, pācittiyaṃ.",
  "tika-vin04t:801": "Paṭhamasikkhamānasikkhāpadaṃ",
  "tika-vin04t:802": "63. Yā pana bhikkhunī dve vassāni chasu dhammesu asikkhitasikkhaṃ sikkhamānaṃ vuṭṭhāpeyya, pācittiyaṃ.",
  "tika-vin04t:803": "Dutiyasikkhamānasikkhāpadaṃ",
  "tika-vin04t:804": "64. Yā pana bhikkhunī dve vassāni chasu dhammesu sikkhitasikkhaṃ sikkhamānaṃ saṅghena asammataṃ vuṭṭhāpeyya, pācittiyaṃ.",
  "tika-vin04t:805": "Paṭhamagihigatasikkhāpadaṃ",
  "tika-vin04t:806": "65. Yā pana bhikkhunī ūnadvādasavassaṃ gihigataṃ vuṭṭhāpeyya, pācittiyaṃ.",
  "tika-vin04t:807": "Dutiyagihigatasikkhāpadaṃ",
  "tika-vin04t:808": "66. Yā pana bhikkhunī paripuṇṇadvādasavassaṃ gihigataṃ dve vassāni chasu dhammesu asikkhitasikkhaṃ vuṭṭhāpeyya, pācittiyaṃ.",
  "tika-vin04t:809": "Tatiyagihigatasikkhāpadaṃ",
  "tika-vin04t:810": "67. Yā pana bhikkhunī paripuṇṇadvādasavassaṃ gihigataṃ dve vassāni chasu dhammesu sikkhitasikkhaṃ saṅghena asammataṃ vuṭṭhāpeyya, pācittiyaṃ.",
  "tika-vin04t:811": "Paṭhamasahajīvinīsikkhāpadaṃ",
  "tika-vin04t:812": "68. Yā pana bhikkhunī sahajīviniṃ vuṭṭhāpetvā dve vassāni neva anuggaṇheyya na anuggaṇhāpeyya, pācittiyaṃ.",
  "tika-vin04t:813": "Pavattinīnānubandhanasikkhāpadaṃ",
  "tika-vin04t:814": "69. Yā pana bhikkhunī vuṭṭhāpitaṃ pavattiniṃ dve vassāni nānubandheyya, pācittiyaṃ.",
  "tika-vin04t:815": "Dutiyasahajīvinīsikkhāpadaṃ",
  "tika-vin04t:816": "70. Yā pana bhikkhunī sahajīviniṃ vuṭṭhāpetvā neva vūpakāseyya na vūpakāsāpeyya antamaso chappañcayojanānipi, pācittiyaṃ.",
  "tika-vin04t:817": "Gabbhinivaggo sattamo.",
  "tika-vin04t:818": "Paṭhamakumāribhūtasikkhāpadaṃ",
  "tika-vin04t:819": "71. Yā pana bhikkhunī ūnavīsativassaṃ kumāribhūtaṃ vuṭṭhāpeyya, pācittiyaṃ.",
  "tika-vin04t:820": "Dutiyakumāribhūtasikkhāpadaṃ",
  "tika-vin04t:821": "72. Yā pana bhikkhunī paripuṇṇavīsativassaṃ kumāribhūtaṃ dve vassāni chasu dhammesu asikkhitasikkhaṃ vuṭṭhāpeyya, pācittiyaṃ.",
  "tika-vin04t:822": "Tatiyakumāribhūtasikkhāpadaṃ",
  "tika-vin04t:823": "73. Yā pana bhikkhunī paripuṇṇavīsativassaṃ kumāribhūtaṃ dve vassāni chasu dhammesu sikkhitasikkhaṃ saṅghena asammataṃ vuṭṭhāpeyya, pācittiyaṃ.",
  "tika-vin04t:824": "Ūnadvādasavassasikkhāpadaṃ",
  "tika-vin04t:825": "74. Yā pana bhikkhunī ūnadvādasavassā vuṭṭhāpeyya, pācittiyaṃ.",
  "tika-vin04t:826": "Paripuṇṇadvādasavassasikkhāpadaṃ",
  "tika-vin04t:827": "75. Yā pana bhikkhunī paripuṇṇadvādasavassā saṅghena asammatā vuṭṭhāpeyya, pācittiyaṃ.",
  "tika-vin04t:828": "Khiyyanadhammasikkhāpadaṃ",
  "tika-vin04t:829": "76. Yā pana bhikkhunī “alaṃ tāva te, ayye, vuṭṭhāpitenā”ti vuccamānā “sādhū”ti paṭissuṇitvā sā pacchā khiyyanadhammaṃ āpajjeyya, pācittiyaṃ.",
  "tika-vin04t:830": "Paṭhamasikkhamānanavuṭṭhāpanasikkhāpadaṃ",
  "tika-vin04t:831_0": "77. Yā pana bhikkhunī sikkhamānaṃ “sace me tvaṃ, ayye, cīvaraṃ dassasi, evāhaṃ taṃ",
  "tika-vin04t:831_1": "vuṭṭhāpessāmī”ti vatvā sā pacchā anantarāyikinī neva vuṭṭhāpeyya, na vuṭṭhāpanāya",
  "tika-vin04t:831_2": "ussukkaṃ kareyya, pācittiyaṃ.",
  "tika-vin04t:832": "Dutiyasikkhamānanavuṭṭhāpanasikkhāpadaṃ",
  "tika-vin04t:833_0": "78. Yā pana bhikkhunī sikkhamānaṃ “sace maṃ tvaṃ, ayye, dve vassāni anubandhissasi,",
  "tika-vin04t:833_1": "evāhaṃ taṃ vuṭṭhāpessāmī”ti vatvā sā pacchā anantarāyikinī neva vuṭṭhāpeyya, na vuṭṭhāpanāya",
  "tika-vin04t:833_2": "ussukkaṃ kareyya, pācittiyaṃ.",
  "tika-vin04t:834": "Sokāvāsasikkhāpadaṃ",
  "tika-vin04t:835": "79. Yā pana bhikkhunī purisasaṃsaṭṭhaṃ kumārakasaṃsaṭṭhaṃ caṇḍiṃ sokāvāsaṃ sikkhamānaṃ vuṭṭhāpeyya, pācittiyaṃ.",
  "tika-vin04t:836": "Ananuññātasikkhāpadaṃ",
  "tika-vin04t:837": "80. Yā pana bhikkhunī mātāpitūhi vā sāmikena vā ananuññātaṃ sikkhamānaṃ vuṭṭhāpeyya, pācittiyaṃ.",
  "tika-vin04t:838": "Pārivāsikasikkhāpadaṃ",
  "tika-vin04t:839": "81. Yā pana bhikkhunī pārivāsikachandadānena sikkhamānaṃ vuṭṭhāpeyya, pācittiyaṃ.",
  "tika-vin04t:840": "Anuvassasikkhāpadaṃ",
  "tika-vin04t:841": "82. Yā pana bhikkhunī anuvassaṃ vuṭṭhāpeyya, pācittiyaṃ.",
  "tika-vin04t:842": "Ekavassasikkhāpadaṃ",
  "tika-vin04t:843": "83. Yā pana bhikkhunī ekaṃ vassaṃ dve vuṭṭhāpeyya, pācittiyaṃ.",
  "tika-vin04t:844": "Kumāribhūtavaggo aṭṭhamo.",
  "tika-vin04t:845": "Chattupāhanasikkhāpadaṃ",
  "tika-vin04t:846": "84. Yā pana bhikkhunī agilānā chattupāhanaṃ dhāreyya, pācittiyaṃ.",
  "tika-vin04t:847": "Yānasikkhāpadaṃ",
  "tika-vin04t:848": "85. Yā pana bhikkhunī agilānā yānena yāyeyya, pācittiyaṃ.",
  "tika-vin04t:849": "Saṅghāṇisikkhāpadaṃ",
  "tika-vin04t:850": "86. Yā pana bhikkhunī saṅghāṇiṃ dhāreyya, pācittiyaṃ.",
  "tika-vin04t:851": "Itthālaṅkārasikkhāpadaṃ",
  "tika-vin04t:852": "87. Yā pana bhikkhunī itthālaṅkāraṃ dhāreyya, pācittiyaṃ.",
  "tika-vin04t:853": "Gandhavaṇṇakasikkhāpadaṃ",
  "tika-vin04t:854": "88. Yā pana bhikkhunī gandhavaṇṇakena nahāyeyya, pācittiyaṃ.",
  "tika-vin04t:855": "Vāsitakasikkhāpadaṃ",
  "tika-vin04t:856": "89. Yā pana bhikkhunī vāsitakena piññākena nahāyeyya, pācittiyaṃ.",
  "tika-vin04t:857": "Bhikkhuniummaddāpanasikkhāpadaṃ",
  "tika-vin04t:858": "90. Yā pana bhikkhunī bhikkhuniyā ummaddāpeyya vā parimaddāpeyya vā, pācittiyaṃ.",
  "tika-vin04t:859": "Sikkhamānaummaddāpanasikkhāpadaṃ",
  "tika-vin04t:860": "91. Yā pana bhikkhunī sikkhamānāya ummaddāpeyya vā parimaddāpeyya vā, pācittiyaṃ.",
  "tika-vin04t:861": "Sāmaṇerīummaddāpanasikkhāpadaṃ",
  "tika-vin04t:862": "92. Yā pana bhikkhunī sāmaṇeriyā ummaddāpeyya vā parimaddāpeyya vā, pācittiyaṃ.",
  "tika-vin04t:863": "Gihiniummaddāpanasikkhāpadaṃ",
  "tika-vin04t:864": "93. Yā pana bhikkhunī gihiniyā ummaddāpeyya vā parimaddāpeyya vā, pācittiyaṃ.",
  "tika-vin04t:865": "Anāpucchāsikkhāpadaṃ",
  "tika-vin04t:866": "94. Yā pana bhikkhunī bhikkhussa purato anāpucchā āsane nisīdeyya, pācittiyaṃ.",
  "tika-vin04t:867": "Pañhāpucchanasikkhāpadaṃ",
  "tika-vin04t:868": "95. Yā pana bhikkhunī anokāsakataṃ bhikkhuṃ pañhaṃ puccheyya, pācittiyaṃ.",
  "tika-vin04t:869": "Asaṃkaccikasikkhāpadaṃ",
  "tika-vin04t:870": "96. Yā pana bhikkhunī asaṃkaccikā gāmaṃ paviseyya, pācittiyaṃ.",
  "tika-vin04t:871": "Chattupāhanavaggo navamo.",
  "tika-vin04t:872": "Musāvādasikkhāpadaṃ",
  "tika-vin04t:873": "97. Sampajānamusāvāde pācittiyaṃ.",
  "tika-vin04t:874": "Omasavādasikkhāpadaṃ",
  "tika-vin04t:875": "98. Omasavāde pācittiyaṃ.",
  "tika-vin04t:876": "Pesuññasikkhāpadaṃ",
  "tika-vin04t:877": "99. Bhikkhunipesuññe pācittiyaṃ.",
  "tika-vin04t:878": "Padasodhammasikkhāpadaṃ",
  "tika-vin04t:879": "100. Yā pana bhikkhunī anupasampannaṃ padaso dhammaṃ vāceyya, pācittiyaṃ.",
  "tika-vin04t:880": "Paṭhamasahaseyyasikkhāpadaṃ",
  "tika-vin04t:881": "101. Yā pana bhikkhunī anupasampannāya uttaridirattatirattaṃ sahaseyyaṃ kappeyya, pācittiyaṃ.",
  "tika-vin04t:882": "Dutiyasahaseyyasikkhāpadaṃ",
  "tika-vin04t:883": "102. Yā pana bhikkhunī purisena sahaseyyaṃ kappeyya, pācittiyaṃ.",
  "tika-vin04t:884": "Dhammadesanāsikkhāpadaṃ",
  "tika-vin04t:885": "103. Yā pana bhikkhunī purisassa uttarichappañcavācāhi dhammaṃ deseyya aññatra viññunā itthiviggahena, pācittiyaṃ.",
  "tika-vin04t:886": "Bhūtārocanasikkhāpadaṃ",
  "tika-vin04t:887": "104. Yā pana bhikkhunī anupasampannāya uttarimanussadhammaṃ āroceyya, bhūtasmiṃ pācittiyaṃ.",
  "tika-vin04t:888": "Duṭṭhullārocanasikkhāpadaṃ",
  "tika-vin04t:889": "105. Yā pana bhikkhunī bhikkhuniyā duṭṭhullaṃ āpattiṃ anupasampannāya āroceyya aññatra bhikkhunisammutiyā, pācittiyaṃ.",
  "tika-vin04t:890": "Pathavīkhaṇanasikkhāpadaṃ",
  "tika-vin04t:891": "106. Yā pana bhikkhunī pathaviṃ khaṇeyya vā khaṇāpeyya vā, pācittiyaṃ.",
  "tika-vin04t:892": "Musāvādavaggo dasamo.",
  "tika-vin04t:893": "Bhūtagāmasikkhāpadaṃ",
  "tika-vin04t:894": "107. Bhūtagāmapātabyatāya pācittiyaṃ.",
  "tika-vin04t:895": "Aññavādakasikkhāpadaṃ",
  "tika-vin04t:896": "108. Aññavādake, vihesake pācittiyaṃ.",
  "tika-vin04t:897": "Ujjhāpanakasikkhāpadaṃ",
  "tika-vin04t:898": "109. Ujjhāpanake, khiyyanake pācittiyaṃ.",
  "tika-vin04t:899": "Paṭhamasenāsanasikkhāpadaṃ",
  "tika-vin04t:900_0": "110. Yā pana bhikkhunī saṅghikaṃ mañcaṃ vā pīṭhaṃ vā bhisiṃ vā kocchaṃ vā ajjhokāse",
  "tika-vin04t:900_1": "santharitvā vā santharāpetvā vā taṃ pakkamantī neva uddhareyya, na uddharāpeyya,",
  "tika-vin04t:900_2": "anāpucchaṃ vā gaccheyya, pācittiyaṃ.",
  "tika-vin04t:901": "Dutiyasenāsanasikkhāpadaṃ",
  "tika-vin04t:902": "111. Yā pana bhikkhunī saṅghike vihāre seyyaṃ santharitvā vā santharāpetvā vā taṃ pakkamantī neva uddhareyya, na uddharāpeyya, anāpucchaṃ vā gaccheyya, pācittiyaṃ.",
  "tika-vin04t:903": "Anupakhajjasikkhāpadaṃ",
  "tika-vin04t:904_0": "112. Yā pana bhikkhunī saṅghike vihāre jānaṃ pubbupagataṃ bhikkhuniṃ anupakhajja",
  "tika-vin04t:904_1": "seyyaṃ kappeyya “yassā sambādho bhavissati, sā pakkamissatī”ti etadeva paccayaṃ karitvā",
  "tika-vin04t:904_2": "anaññaṃ, pācittiyaṃ.",
  "tika-vin04t:905": "Nikkaḍḍhanasikkhāpadaṃ",
  "tika-vin04t:906": "113. Yā pana bhikkhunī bhikkhuniṃ kupitā anattamanā saṅghikā vihārā nikkaḍḍheyya vā nikkaḍḍhāpeyya vā, pācittiyaṃ.",
  "tika-vin04t:907": "Vehāsakuṭisikkhāpadaṃ",
  "tika-vin04t:908": "114. Yā pana bhikkhunī saṅghike vihāre uparivehāsakuṭiyā āhaccapādakaṃ mañcaṃ vā pīṭhaṃ vā abhinisīdeyya vā abhinipajjeyya vā, pācittiyaṃ.",
  "tika-vin04t:909": "Mahallakavihārasikkhāpadaṃ",
  "tika-vin04t:910_0": "115. Mahallakaṃ pana bhikkhuniyā vihāraṃ kārayamānāya yāva dvārakosā aggaḷaṭṭhapanāya,",
  "tika-vin04t:910_1": "ālokasandhiparikammāya dvatticchadanassa pariyāyaṃ appaharite ṭhitāya adhiṭṭhātabbaṃ.",
  "tika-vin04t:910_2": "Tato ce uttari appaharitepi ṭhitā adhiṭṭhaheyya, pācittiyaṃ.",
  "tika-vin04t:911": "Sappāṇakasikkhāpadaṃ",
  "tika-vin04t:912": "116. Yā pana bhikkhunī jānaṃ sappāṇakaṃ udakaṃ tiṇaṃ vā mattikaṃ vā siñceyya vā siñcāpeyya vā, pācittiyaṃ.",
  "tika-vin04t:913": "Bhūtagāmavaggo ekādasamo.",
  "tika-vin04t:914": "Āvasathapiṇḍasikkhāpadaṃ",
  "tika-vin04t:915": "117. Agilānāya bhikkhuniyā eko āvasathapiṇḍo bhuñjitabbo. Tato ce uttari bhuñjeyya, pācittiyaṃ.",
  "tika-vin04t:916": "Gaṇabhojanasikkhāpadaṃ",
  "tika-vin04t:917_0": "118. Gaṇabhojane aññatra samayā pācittiyaṃ. Tatthāyaṃ samayo, gilānasamayo, cīvaradānasamayo,",
  "tika-vin04t:917_1": "cīvarakārasamayo, addhānagamanasamayo, nāvābhiruhanasamayo, mahāsamayo, samaṇabhattasamayo, ayaṃ tattha samayo.",
  "tika-vin04t:918": "Kāṇamātusikkhāpadaṃ",
  "tika-vin04t:919_0": "119. Bhikkhuniṃ paneva kulaṃ upagataṃ pūvehi vā manthehi vā abhihaṭṭhuṃ pavāreyya,",
  "tika-vin04t:919_1": "ākaṅkhamānāya bhikkhuniyā dvattipattapūrā paṭiggahetabbā. Tato ce uttari paṭiggaṇheyya,",
  "tika-vin04t:919_2": "pācittiyaṃ. Dvattipattapūre paṭiggahetvā tato nīharitvā bhikkhunīhi saddhiṃ saṃvibhajitabbaṃ, ayaṃ tattha sāmīci.",
  "tika-vin04t:920": "Vikālabhojanasikkhāpadaṃ",
  "tika-vin04t:921": "120. Yā pana bhikkhunī vikāle khādanīyaṃ vā bhojanīyaṃ vā khādeyya vā bhuñjeyya vā, pācittiyaṃ.",
  "tika-vin04t:922": "Sannidhikārakasikkhāpadaṃ",
  "tika-vin04t:923": "121. Yā pana bhikkhunī sannidhikārakaṃ khādanīyaṃ vā bhojanīyaṃ vā khādeyya vā bhuñjeyya vā, pācittiyaṃ.",
  "tika-vin04t:924": "Dantaponasikkhāpadaṃ",
  "tika-vin04t:925": "122. Yā pana bhikkhunī adinnaṃ mukhadvāraṃ āhāraṃ āhareyya aññatra udakadantaponā, pācittiyaṃ.",
  "tika-vin04t:926": "Uyyojanasikkhāpadaṃ",
  "tika-vin04t:927_0": "123. Yā pana bhikkhunī bhikkhuniṃ “ehāyye, gāmaṃ vā nigamaṃ vā piṇḍāya pavisissāmā”ti",
  "tika-vin04t:927_1": "tassā dāpetvā vā adāpetvā vā uyyojeyya “gacchāyye, na me tayā saddhiṃ kathā vā nisajjā",
  "tika-vin04t:927_2": "vā phāsu hoti, ekikāya me kathā vā nisajjā vā phāsu hotī”ti etadeva paccayaṃ karitvā",
  "tika-vin04t:927_3": "anaññaṃ, pācittiyaṃ.",
  "tika-vin04t:928": "Sabhojanasikkhāpadaṃ",
  "tika-vin04t:929": "124. Yā pana bhikkhunī sabhojane kule anupakhajja nisajjaṃ kappeyya, pācittiyaṃ.",
  "tika-vin04t:930": "Rahopaṭicchannasikkhāpadaṃ",
  "tika-vin04t:931": "125. Yā pana bhikkhunī purisena saddhiṃ raho paṭicchanne āsane nisajjaṃ kappeyya, pācittiyaṃ.",
  "tika-vin04t:932": "Rahonisajjasikkhāpadaṃ",
  "tika-vin04t:933": "126. Yā pana bhikkhunī purisena saddhiṃ ekenekā raho nisajjaṃ kappeyya, pācittiyaṃ.",
  "tika-vin04t:934": "Bhojanavaggo dvādasamo.",
  "tika-vin04t:935": "Cārittasikkhāpadaṃ",
  "tika-vin04t:936_0": "127. Yā pana bhikkhunī nimantitā sabhattā samānā santiṃ bhikkhuniṃ anāpucchā purebhattaṃ",
  "tika-vin04t:936_1": "vā pacchābhattaṃ vā kulesu cārittaṃ āpajjeyya aññatra samayā, pācittiyaṃ. Tatthāyaṃ",
  "tika-vin04t:936_2": "samayo, cīvaradānasamayo, cīvarakārasamayo, ayaṃ tattha samayo.",
  "tika-vin04t:937": "Mahānāmasikkhāpadaṃ",
  "tika-vin04t:938": "128. Agilānāya bhikkhuniyā catumāsappaccayapavāraṇā sāditabbā aññatra punapavāraṇāya, aññatra niccapavāraṇāya. Tato ce uttari sādiyeyya, pācittiyaṃ.",
  "tika-vin04t:939": "Uyyuttasenāsikkhāpadaṃ",
  "tika-vin04t:940": "129. Yā pana bhikkhunī uyyuttaṃ senaṃ dassanāya gaccheyya aññatra tathārūpappaccayā, pācittiyaṃ.",
  "tika-vin04t:941": "Senāvāsasikkhāpadaṃ",
  "tika-vin04t:942": "130. Siyā ca tassā bhikkhuniyā kocideva paccayo senaṃ gamanāya, dirattatirattaṃ tāya bhikkhuniyā senāya vasitabbaṃ. Tato ce uttari vaseyya, pācittiyaṃ.",
  "tika-vin04t:943": "Uyyodhikasikkhāpadaṃ",
  "tika-vin04t:944": "131. Dirattatirattaṃ ce bhikkhunī senāya vasamānā uyyodhikaṃ vā balaggaṃ vā senābyūhaṃ vā anīkadassanaṃ vā gaccheyya, pācittiyaṃ.",
  "tika-vin04t:945": "Surāpānasikkhāpadaṃ",
  "tika-vin04t:946": "132. Surāmerayapāne pācittiyaṃ.",
  "tika-vin04t:947": "Aṅgulipatodakasikkhāpadaṃ",
  "tika-vin04t:948": "133. Aṅgulipatodake pācittiyaṃ.",
  "tika-vin04t:949": "Hasadhammasikkhāpadaṃ",
  "tika-vin04t:950": "134. Udake hasadhamme pācittiyaṃ.",
  "tika-vin04t:951": "Anādariyasikkhāpadaṃ",
  "tika-vin04t:952": "135. Anādariye pācittiyaṃ.",
  "tika-vin04t:953": "Bhiṃsāpanasikkhāpadaṃ",
  "tika-vin04t:954": "136. Yā pana bhikkhunī bhikkhuniṃ bhiṃsāpeyya, pācittiyaṃ.",
  "tika-vin04t:955": "Cārittavaggo terasamo.",
  "tika-vin04t:956": "Jotisikkhāpadaṃ",
  "tika-vin04t:957": "137. Yā pana bhikkhunī agilānā visibbanāpekkhā jotiṃ samādaheyya vā samādahāpeyya vā aññatra tathārūpappaccayā, pācittiyaṃ.",
  "tika-vin04t:958": "Nahānasikkhāpadaṃ",
  "tika-vin04t:959_0": "138. Yā pana bhikkhunī orenaddhamāsaṃ nahāyeyya aññatra samayā, pācittiyaṃ. Tatthāyaṃ",
  "tika-vin04t:959_1": "samayo “diyaḍḍho māso seso gimhāna”nti “vassānassa paṭhamo māso” iccete aḍḍhateyyamāsā",
  "tika-vin04t:959_2": "uṇhasamayo, pariḷāhasamayo, gilānasamayo, kammasamayo, addhānagamanasamayo, vātavuṭṭhisamayo, ayaṃ tattha samayo.",
  "tika-vin04t:960": "Dubbaṇṇakaraṇasikkhāpadaṃ",
  "tika-vin04t:961_0": "139. Navaṃ pana bhikkhuniyā cīvaralābhāya tiṇṇaṃ dubbaṇṇakaraṇānaṃ aññataraṃ dubbaṇṇakaraṇaṃ",
  "tika-vin04t:961_1": "ādātabbaṃ nīlaṃ vā kaddamaṃ vā kāḷasāmaṃ vā. Anādā ce bhikkhunī tiṇṇaṃ dubbaṇṇakaraṇānaṃ",
  "tika-vin04t:961_2": "aññataraṃ dubbaṇṇakaraṇaṃ navaṃ cīvaraṃ paribhuñjeyya, pācittiyaṃ.",
  "tika-vin04t:962": "Vikappanasikkhāpadaṃ",
  "tika-vin04t:963": "140. Yā pana bhikkhunī bhikkhussa vā bhikkhuniyā vā sikkhamānāya vā sāmaṇerassa vā sāmaṇeriyā vā sāmaṃ cīvaraṃ vikappetvā apaccuddhāraṇaṃ paribhuñjeyya, pācittiyaṃ.",
  "tika-vin04t:964": "Apanidhāpanasikkhāpadaṃ",
  "tika-vin04t:965": "141. Yā pana bhikkhunī bhikkhuniyā pattaṃ vā cīvaraṃ vā nisīdanaṃ vā sūcigharaṃ vā kāyabandhanaṃ vā apanidheyya vā apanidhāpeyya vā antamaso hasāpekkhāpi, pācittiyaṃ.",
  "tika-vin04t:966": "Sañciccasikkhāpadaṃ",
  "tika-vin04t:967": "142. Yā pana bhikkhunī sañcicca pāṇaṃ jīvitā voropeyya, pācittiyaṃ.",
  "tika-vin04t:968": "Sappāṇakasikkhāpadaṃ",
  "tika-vin04t:969": "143. Yā pana bhikkhunī jānaṃ sappāṇakaṃ udakaṃ paribhuñjeyya, pācittiyaṃ.",
  "tika-vin04t:970": "Ukkoṭanasikkhāpadaṃ",
  "tika-vin04t:971": "144. Yā pana bhikkhunī jānaṃ yathādhammaṃ nihatādhikaraṇaṃ punakammāya ukkoṭeyya, pācittiyaṃ.",
  "tika-vin04t:972": "Theyyasatthasikkhāpadaṃ",
  "tika-vin04t:973": "145. Yā pana bhikkhunī jānaṃ theyyasatthena saddhiṃ saṃvidhāya ekaddhānamaggaṃ paṭipajjeyya antamaso gāmantarampi, pācittiyaṃ.",
  "tika-vin04t:974": "Ariṭṭhasikkhāpadaṃ",
  "tika-vin04t:975_0": "146. Yā pana bhikkhunī evaṃ vadeyya “tathāhaṃ bhagavatā dhammaṃ desitaṃ ājānāmi,",
  "tika-vin04t:975_1": "yathā yeme antarāyikā dhammā vuttā bhagavatā, te paṭisevato nālaṃ antarāyāyā”ti.",
  "tika-vin04t:975_2": "Sā bhikkhunī bhikkhunīhi evamassa vacanīyā “māyye evaṃ avaca, mā bhagavantaṃ abbhācikkhi,",
  "tika-vin04t:975_3": "na hi sādhu bhagavato abbhakkhānaṃ, na hi bhagavā evaṃ vadeyya, anekapariyāyenāyye",
  "tika-vin04t:975_4": "antarāyikā dhammā antarāyikā vuttā bhagavatā, alañca pana te paṭisevato antarāyāyā”ti.",
  "tika-vin04t:975_5": "Evañca sā bhikkhunī bhikkhunīhi vuccamānā tatheva paggaṇheyya, sā bhikkhunī bhikkhunīhi",
  "tika-vin04t:975_6": "yāvatatiyaṃ samanubhāsitabbā tassa paṭinissaggāya. Yāvatatiyañce samanubhāsiyamānā",
  "tika-vin04t:975_7": "taṃ paṭinissajjeyya, iccetaṃ kusalaṃ. No ce paṭinissajjeyya, pācittiyaṃ.",
  "tika-vin04t:976": "Jotivaggo cuddasamo.",
  "tika-vin04t:977": "Ukkhittasambhogasikkhāpadaṃ",
  "tika-vin04t:978": "147. Yā pana bhikkhunī jānaṃ tathāvādiniyā bhikkhuniyā akaṭānudhammāya taṃ diṭṭhiṃ appaṭinissaṭṭhāya saddhiṃ sambhuñjeyya vā, saṃvaseyya vā, saha vā seyyaṃ kappeyya, pācittiyaṃ.",
  "tika-vin04t:979": "Kaṇṭakasikkhāpadaṃ",
  "tika-vin04t:980_0": "148. Samaṇuddesāpi ce evaṃ vadeyya “tathāhaṃ bhagavatā dhammaṃ desitaṃ ājānāmi, yathā",
  "tika-vin04t:980_1": "yeme antarāyikā dhammā vuttā bhagavatā, te paṭisevato nālaṃ antarāyāyā”ti. Sā samaṇuddesā",
  "tika-vin04t:980_2": "bhikkhunīhi evamassa vacanīyā “māyye, samaṇuddese evaṃ avaca, mā bhagavantaṃ abbhācikkhi,",
  "tika-vin04t:980_3": "na hi sādhu bhagavato abbhakkhānaṃ, na hi bhagavā evaṃ vadeyya, anekapariyāyenāyye,",
  "tika-vin04t:980_4": "samaṇuddese antarāyikā dhammā antarāyikā vuttā bhagavatā, alañca pana te paṭisevato",
  "tika-vin04t:980_5": "antarāyāyā”ti. Evañca sā samaṇuddesā bhikkhunīhi vuccamānā tatheva paggaṇheyya, sā",
  "tika-vin04t:980_6": "samaṇuddesā bhikkhunīhi evamassa vacanīyā “ajjatagge te, ayye, samaṇuddese na ceva",
  "tika-vin04t:980_7": "so bhagavā satthā apadisitabbo, yampi caññā samaṇuddesā labhanti bhikkhunīhi saddhiṃ",
  "tika-vin04t:980_8": "dirattatirattaṃ sahaseyyaṃ, sāpi te natthi, cara pire, vinassā”ti. Yā pana bhikkhunī",
  "tika-vin04t:980_9": "jānaṃ tathānāsitaṃ samaṇuddesaṃ upalāpeyya vā, upaṭṭhāpeyya vā, sambhuñjeyya vā,",
  "tika-vin04t:980_10": "saha vā seyyaṃ kappeyya, pācittiyaṃ.",
  "tika-vin04t:981": "Sahadhammikasikkhāpadaṃ",
  "tika-vin04t:982_0": "149. Yā pana bhikkhunī bhikkhunīhi sahadhammikaṃ vuccamānā evaṃ vadeyya “na tāvāhaṃ,",
  "tika-vin04t:982_1": "ayye, etasmiṃ sikkhāpade sikkhissāmi, yāva na aññaṃ bhikkhuniṃ byattaṃ vinayadharaṃ",
  "tika-vin04t:982_2": "paripucchāmī”ti, pācittiyaṃ. Sikkhamānāya, bhikkhave, bhikkhuniyā aññātabbaṃ paripucchitabbaṃ",
  "tika-vin04t:982_3": "paripañhitabbaṃ, ayaṃ tattha sāmīci.",
  "tika-vin04t:983": "Vilekhanasikkhāpadaṃ",
  "tika-vin04t:984_0": "150. Yā pana bhikkhunī pātimokkhe uddissamāne evaṃ vadeyya “kiṃ panimehi khuddānukhuddakehi",
  "tika-vin04t:984_1": "sikkhāpadehi uddiṭṭhehi, yāvadeva kukkuccāya vihesāya vilekhāya saṃvattantī”ti, sikkhāpadavivaṇṇake pācittiyaṃ.",
  "tika-vin04t:985": "Mohanasikkhāpadaṃ",
  "tika-vin04t:986_0": "151. Yā pana bhikkhunī anvaddhamāsaṃ pātimokkhe uddissamāne evaṃ vadeyya “idāneva",
  "tika-vin04t:986_1": "kho ahaṃ, ayye, jānāmi ayampi kira dhammo suttāgato suttapariyāpanno anvaddhamāsaṃ",
  "tika-vin04t:986_2": "uddesaṃ āgacchatī”ti, tañce bhikkhuniṃ aññā bhikkhuniyo jāneyyuṃ nisinnapubbaṃ imāya",
  "tika-vin04t:986_3": "bhikkhuniyā dvattikkhattuṃ pātimokkhe uddissamāne, ko pana vādo bhiyyo, na ca tassā",
  "tika-vin04t:986_4": "bhikkhuniyā aññāṇakena mutti atthi, yañca tattha āpattiṃ āpannā, tañca yathādhammo",
  "tika-vin04t:986_5": "kāretabbo, uttari cassā moho āropetabbo “tassā te, ayye, alābhā, tassā te dulladdhaṃ,",
  "tika-vin04t:986_6": "yaṃ tvaṃ pātimokkhe uddissamāne na sādhukaṃ aṭṭhiṃ katvā manasi karosī”ti, idaṃ tasmiṃ",
  "tika-vin04t:986_7": "mohanake pācittiyaṃ.",
  "tika-vin04t:987": "Pahārasikkhāpadaṃ",
  "tika-vin04t:988": "152. Yā pana bhikkhunī bhikkhuniyā kupitā anattamanā pahāraṃ dadeyya, pācittiyaṃ.",
  "tika-vin04t:989": "Talasattikasikkhāpadaṃ",
  "tika-vin04t:990": "153. Yā pana bhikkhunī bhikkhuniyā kupitā anattamanā talasattikaṃ uggireyya, pācittiyaṃ.",
  "tika-vin04t:991": "Amūlakasikkhāpadaṃ",
  "tika-vin04t:992": "154. Yā pana bhikkhunī bhikkhuniṃ amūlakena saṅghādisesena anuddhaṃseyya, pācittiyaṃ.",
  "tika-vin04t:993": "Sañciccasikkhāpadaṃ",
  "tika-vin04t:994": "155. Yā pana bhikkhunī bhikkhuniyā sañcicca kukkuccaṃ upadaheyya “itissā muhuttampi aphāsu bhavissatī”ti etadeva paccayaṃ karitvā anaññaṃ, pācittiyaṃ.",
  "tika-vin04t:995": "Upassuti sikkhāpadaṃ",
  "tika-vin04t:996_0": "156. Yā pana bhikkhunī bhikkhunīnaṃ bhaṇḍanajātānaṃ kalahajātānaṃ vivādāpannānaṃ",
  "tika-vin04t:996_1": "upassutiṃ tiṭṭheyya “yaṃ imā bhaṇissanti, taṃ sossāmī”ti etadeva paccayaṃ karitvā",
  "tika-vin04t:996_2": "anaññaṃ, pācittiyaṃ.",
  "tika-vin04t:997": "Diṭṭhivaggo pannarasamo.",
  "tika-vin04t:998": "Kammappaṭibāhanasikkhāpadaṃ",
  "tika-vin04t:999": "157. Yā pana bhikkhunī dhammikānaṃ kammānaṃ chandaṃ datvā pacchā khīyanadhammaṃ āpajjeyya, pācittiyaṃ.",
  "tika-vin04t:1000": "Chandaṃadatvāgamanasikkhāpadaṃ",
  "tika-vin04t:1001": "158. Yā pana bhikkhunī saṅghe vinicchayakathāya vattamānāya chandaṃ adatvā uṭṭhāyāsanā pakkameyya, pācittiyaṃ.",
  "tika-vin04t:1002": "Dubbalasikkhāpadaṃ",
  "tika-vin04t:1003": "159. Yā pana bhikkhunī samaggena saṅghena cīvaraṃ datvā pacchā khīyanadhammaṃ āpajjeyya “yathāsanthutaṃ bhikkhuniyo saṅghikaṃ lābhaṃ pariṇāmentī”ti, pācittiyaṃ.",
  "tika-vin04t:1004": "Pariṇāmanasikkhāpadaṃ",
  "tika-vin04t:1005": "160. Yā pana bhikkhunī jānaṃ saṅghikaṃ lābhaṃ pariṇataṃ puggalassa pariṇāmeyya, pācittiyaṃ.",
  "tika-vin04t:1006": "Ratanasikkhāpadaṃ",
  "tika-vin04t:1007_0": "161. Yā pana bhikkhunī ratanaṃ vā ratanasammataṃ vā aññatra ajjhārāmā vā ajjhāvasathā",
  "tika-vin04t:1007_1": "vā uggaṇheyya vā uggaṇhāpeyya vā, pācittiyaṃ. Ratanaṃ vā pana bhikkhuniyā ratanasammataṃ",
  "tika-vin04t:1007_2": "vā ajjhārāme vā ajjhāvasathe vā uggahetvā vā uggahāpetvā vā nikkhipitabbaṃ “yassa",
  "tika-vin04t:1007_3": "bhavissati, so harissatī”ti, ayaṃ tattha sāmīci.",
  "tika-vin04t:1008": "Sūcigharasikkhāpadaṃ",
  "tika-vin04t:1009": "162. Yā pana bhikkhunī aṭṭhimayaṃ vā dantamayaṃ vā visāṇamayaṃ vā sūcigharaṃ kārāpeyya, bhedanakaṃ pācittiyaṃ.",
  "tika-vin04t:1010": "Mañcapīṭhasikkhāpadaṃ",
  "tika-vin04t:1011": "163. Navaṃ pana bhikkhuniyā mañcaṃ vā pīṭhaṃ vā kārayamānāya aṭṭhaṅgulapādakaṃ kāretabbaṃ sugataṅgulena aññatra heṭṭhimāya aṭaniyā. Taṃ atikkāmentiyā chedanakaṃ pācittiyaṃ.",
  "tika-vin04t:1012": "Tūlonaddhasikkhāpadaṃ",
  "tika-vin04t:1013": "164. Yā pana bhikkhunī mañcaṃ vā pīṭhaṃ vā tūlonaddhaṃ kārāpeyya, uddālanakaṃ pācittiyaṃ.",
  "tika-vin04t:1014": "Kaṇḍuppaṭicchādisikkhāpadaṃ",
  "tika-vin04t:1015_0": "165. Kaṇḍuppaṭicchādiṃ pana bhikkhuniyā kārayamānāya pamāṇikā kāretabbā, tatridaṃ",
  "tika-vin04t:1015_1": "pamāṇaṃ, dīghaso catasso vidatthiyo sugatavidatthiyā, tiriyaṃ dve vidatthiyo. Taṃ",
  "tika-vin04t:1015_2": "atikkāmentiyā chedanakaṃ pācittiyaṃ.",
  "tika-vin04t:1016": "Nandasikkhāpadaṃ",
  "tika-vin04t:1017_0": "166. Yā pana bhikkhunī sugatacīvarappamāṇaṃ cīvaraṃ kārāpeyya, atirekaṃ vā, chedanakaṃ",
  "tika-vin04t:1017_1": "pācittiyaṃ. Tatridaṃ sugatassa sugatacīvarappamāṇaṃ, dīghaso nava vidatthiyo sugatavidatthiyā,",
  "tika-vin04t:1017_2": "tiriyaṃ cha vidatthiyo, idaṃ sugatassa sugatacīvarappamāṇanti.",
  "tika-vin04t:1018": "Dhammikavaggo soḷasamo.",
  "tika-vin04t:1019_0": "Uddiṭṭhā kho, ayyāyo, chasaṭṭhisatā pācittiyā dhammā. Tatthāyyāyo, pucchāmi, kaccittha",
  "tika-vin04t:1019_1": "parisuddhā, dutiyampi pucchāmi, kaccittha parisuddhā, tatiyampi pucchāmi, kaccittha",
  "tika-vin04t:1019_2": "parisuddhā, parisuddhetthāyyāyo, tasmā tuṇhī, evametaṃ dhārayāmīti.",
  "tika-vin04t:1020": "Pācittiyā niṭṭhitā.",
  "tika-vin04t:1021": "Pāṭidesanīyā",
  "tika-vin04t:1022": "Ime kho panāyyāyo aṭṭha pāṭidesanīyā",
  "tika-vin04t:1023": "Dhammā uddesaṃ āgacchanti.",
  "tika-vin04t:1024": "Sappiviññāpanasikkhāpadaṃ",
  "tika-vin04t:1025": "1. Yā pana bhikkhunī agilānā sappiṃ viññāpetvā bhuñjeyya, paṭidesetabbaṃ tāya bhikkhuniyā “gārayhaṃ, ayye, dhammaṃ āpajjiṃ asappāyaṃ pāṭidesanīyaṃ, taṃ paṭidesemī”ti.",
  "tika-vin04t:1026": "Telaviññāpanasikkhāpadaṃ",
  "tika-vin04t:1027": "2. Yā pana bhikkhunī agilānā telaṃ viññāpetvā bhuñjeyya…pe… taṃ paṭidesemīti.",
  "tika-vin04t:1028": "Madhuviññāpanasikkhāpadaṃ",
  "tika-vin04t:1029": "3. Yā pana bhikkhunī agilānā madhuṃ viññāpetvā bhuñjeyya…pe… taṃ paṭidesemīti.",
  "tika-vin04t:1030": "Phāṇitaviññāpanasikkhāpadaṃ",
  "tika-vin04t:1031": "4. Yā pana bhikkhunī agilānā phāṇitaṃ viññāpetvā bhuñjeyya…pe… taṃ paṭidesemīti.",
  "tika-vin04t:1032": "Macchaviññāpanasikkhāpadaṃ",
  "tika-vin04t:1033": "5. Yā pana bhikkhunī agilānā macchaṃ viññāpetvā bhuñjeyya…pe… taṃ paṭidesemīti.",
  "tika-vin04t:1034": "Maṃsaviññāpanasikkhāpadaṃ",
  "tika-vin04t:1035": "6. Yā pana bhikkhunī agilānā maṃsaṃ viññāpetvā bhuñjeyya…pe… taṃ paṭidesemīti.",
  "tika-vin04t:1036": "Khīraviññāpanasikkhāpadaṃ",
  "tika-vin04t:1037": "7. Yā pana bhikkhunī agilānā khīraṃ viññāpetvā bhuñjeyya…pe… taṃ paṭidesemīti.",
  "tika-vin04t:1038": "Dadhiviññāpanasikkhāpadaṃ",
  "tika-vin04t:1039": "8. Yā pana bhikkhunī agilānā dadhiṃ viññāpetvā bhuñjeyya, paṭidesetabbaṃ tāya bhikkhuniyā “gārayhaṃ, ayye, dhammaṃ āpajjiṃ asappāyaṃ pāṭidesanīyaṃ, taṃ paṭidesemī”ti.",
  "tika-vin04t:1040_0": "Uddiṭṭhā kho, ayyāyo, aṭṭha pāṭidesanīyā dhammā. Tatthāyyāyo, pucchāmi, kaccittha",
  "tika-vin04t:1040_1": "parisuddhā, dutiyampi pucchāmi, kaccittha parisuddhā, tatiyampi pucchāmi, kaccittha",
  "tika-vin04t:1040_2": "parisuddhā, parisuddhetthāyyāyo, tasmā tuṇhī, evametaṃ dhārayāmīti.",
  "tika-vin04t:1041": "Pāṭidesanīyā niṭṭhitā.",
  "tika-vin04t:1042": "Sekhiyā",
  "tika-vin04t:1043": "Ime kho panāyyāyo, sekhiyā dhammā uddesaṃ āgacchanti.",
  "tika-vin04t:1044": "Parimaṇḍalasikkhāpadaṃ",
  "tika-vin04t:1045": "1. Parimaṇḍalaṃ nivāsessāmīti sikkhā karaṇīyā.",
  "tika-vin04t:1046": "2. Parimaṇḍalaṃ pārupissāmīti sikkhā karaṇīyā.",
  "tika-vin04t:1047": "Suppaṭicchannasikkhāpadaṃ",
  "tika-vin04t:1048": "3. Suppaṭicchannā antaraghare gamissāmīti sikkhā karaṇīyā.",
  "tika-vin04t:1049": "4. Suppaṭicchannā antaraghare nisīdissāmīti sikkhā karaṇīyā.",
  "tika-vin04t:1050": "Susaṃvutasikkhāpadaṃ",
  "tika-vin04t:1051": "5. Susaṃvutā antaraghare gamissāmīti sikkhā karaṇīyā.",
  "tika-vin04t:1052": "6. Susaṃvutā antaraghare nisīdissāmīti sikkhā karaṇīyā.",
  "tika-vin04t:1053": "Okkhittacakkhusikkhāpadaṃ",
  "tika-vin04t:1054": "7. Okkhittacakkhunī antaraghare gamissāmīti sikkhā karaṇīyā.",
  "tika-vin04t:1055": "8. Okkhittacakkhunī antaraghare nisīdissāmīti sikkhā karaṇīyā.",
  "tika-vin04t:1056": "Ukkhittakasikkhāpadaṃ",
  "tika-vin04t:1057": "9. Na ukkhittakāya antaraghare gamissāmīti sikkhā karaṇīyā.",
  "tika-vin04t:1058": "10. Na ukkhittakāya antaraghare nisīdissāmīti sikkhā karaṇīyā.",
  "tika-vin04t:1059": "Parimaṇḍalavaggo paṭhamo.",
  "tika-vin04t:1060": "Ujjagghikasikkhāpadaṃ",
  "tika-vin04t:1061": "11. Na ujjagghikāya antaraghare gamissāmīti sikkhā karaṇīyā.",
  "tika-vin04t:1062": "12. Na ujjagghikāya antaraghare nisīdissāmīti sikkhā karaṇīyā.",
  "tika-vin04t:1063": "Uccasaddasikkhāpadaṃ",
  "tika-vin04t:1064": "13. Appasaddā antaraghare gamissāmīti sikkhā karaṇīyā.",
  "tika-vin04t:1065": "14. Appasaddā antaraghare nisīdissāmīti sikkhā karaṇīyā.",
  "tika-vin04t:1066": "Kāyappacālakasikkhāpadaṃ",
  "tika-vin04t:1067": "15. Na kāyappacālakaṃ antaraghare gamissāmīti sikkhā karaṇīyā.",
  "tika-vin04t:1068": "16. Na kāyappacālakaṃ antaraghare nisīdissāmīti sikkhā karaṇīyā.",
  "tika-vin04t:1069": "Bāhuppacālakasikkhāpadaṃ",
  "tika-vin04t:1070": "17. Na bāhuppacālakaṃ antaraghare gamissāmīti sikkhā karaṇīyā.",
  "tika-vin04t:1071": "18. Na bāhuppacālakaṃ antaraghare nisīdissāmīti sikkhā karaṇīyā.",
  "tika-vin04t:1072": "Sīsappacālakasikkhāpadaṃ",
  "tika-vin04t:1073": "19. Na sīsappacālakaṃ antaraghare gamissāmīti sikkhā karaṇīyā.",
  "tika-vin04t:1074": "20. Na sīsappacālakaṃ antaraghare nisīdissāmīti sikkhā karaṇīyā.",
  "tika-vin04t:1075": "Ujjagghikavaggo dutiyo.",
  "tika-vin04t:1076": "Khambhakatasikkhāpadaṃ",
  "tika-vin04t:1077": "21. Na khambhakatā antaraghare gamissāmīti sikkhā karaṇīyā.",
  "tika-vin04t:1078": "22. Na khambhakatā antaraghare nisīdissāmīti sikkhā karaṇīyā.",
  "tika-vin04t:1079": "Oguṇṭhitasikkhāpadaṃ",
  "tika-vin04t:1080": "23. Na oguṇṭhitā antaraghare gamissāmīti sikkhā karaṇīyā.",
  "tika-vin04t:1081": "24. Na oguṇṭhitā antaraghare nisīdissāmīti sikkhā karaṇīyā.",
  "tika-vin04t:1082": "Ukkuṭikasikkhāpadaṃ",
  "tika-vin04t:1083": "25. Na ukkuṭikāya antaraghare gamissāmīti sikkhā karaṇīyā.",
  "tika-vin04t:1084": "Pallatthikasikkhāpadaṃ",
  "tika-vin04t:1085": "26. Na pallatthikāya antaraghare nisīdissāmīti sikkhā karaṇīyā.",
  "tika-vin04t:1086": "Sakkaccapaṭiggahaṇasikkhāpadaṃ",
  "tika-vin04t:1087": "27. Sakkaccaṃ piṇḍapātaṃ paṭiggahessāmīti sikkhā karaṇīyā.",
  "tika-vin04t:1088": "Pattasaññinīpaṭiggahaṇasikkhāpadaṃ",
  "tika-vin04t:1089": "28. Pattasaññinī piṇḍapātaṃ paṭiggahessāmīti sikkhā karaṇīyā.",
  "tika-vin04t:1090": "Samasūpakapaṭiggahaṇasikkhāpadaṃ",
  "tika-vin04t:1091": "29. Samasūpakaṃ piṇḍapātaṃ paṭiggahessāmīti sikkhā karaṇīyā.",
  "tika-vin04t:1092": "Samatittikasikkhāpadaṃ",
  "tika-vin04t:1093": "30. Samatittikaṃ piṇḍapātaṃ paṭiggahessāmīti sikkhā karaṇīyā.",
  "tika-vin04t:1094": "Khambhakatavaggo tatiyo.",
  "tika-vin04t:1095": "Sakkaccabhuñjanasikkhāpadaṃ",
  "tika-vin04t:1096": "31. Sakkaccaṃ piṇḍapātaṃ bhuñjissāmīti sikkhā karaṇīyā.",
  "tika-vin04t:1097": "Pattasaññinībhuñjanasikkhāpadaṃ",
  "tika-vin04t:1098": "32. Pattasaññinī piṇḍapātaṃ bhuñjissāmīti sikkhā karaṇīyā.",
  "tika-vin04t:1099": "Sapadānasikkhāpadaṃ",
  "tika-vin04t:1100": "33. Sapadānaṃ piṇḍapātaṃ bhuñjissāmīti sikkhā karaṇīyā.",
  "tika-vin04t:1101": "Samasūpakasikkhāpadaṃ",
  "tika-vin04t:1102": "34. Samasūpakaṃ piṇḍapātaṃ bhuñjissāmīti sikkhā karaṇīyā.",
  "tika-vin04t:1103": "Na thūpakatasikkhāpadaṃ",
  "tika-vin04t:1104": "35. Na thūpakato omadditvā piṇḍapātaṃ bhuñjissāmīti sikkhā karaṇīyā.",
  "tika-vin04t:1105": "Odanappaṭicchādanasikkhāpadaṃ",
  "tika-vin04t:1106": "36. Na sūpaṃ vā byañjanaṃ vā odanena paṭicchādessāmi bhiyyokamyataṃ upādāyāti sikkhā karaṇīyā.",
  "tika-vin04t:1107": "Sūpodanaviññattisikkhāpadaṃ",
  "tika-vin04t:1108": "37. Na sūpaṃ vā odanaṃ vā agilānā attano atthāya viññāpetvā bhuñjissāmīti sikkhā karaṇīyā.",
  "tika-vin04t:1109": "Ujjhānasaññinīsikkhāpadaṃ",
  "tika-vin04t:1110": "38. Na ujjhānasaññinī paresaṃ pattaṃ olokessāmīti sikkhā karaṇīyā.",
  "tika-vin04t:1111": "Kabaḷasikkhāpadaṃ",
  "tika-vin04t:1112": "39. Nātimahantaṃ kabaḷaṃ karissāmīti sikkhā karaṇīyā.",
  "tika-vin04t:1113": "Ālopasikkhāpadaṃ",
  "tika-vin04t:1114": "40. Parimaṇḍalaṃ ālopaṃ karissāmīti sikkhā karaṇīyā.",
  "tika-vin04t:1115": "Sakkaccavaggo catuttho.",
  "tika-vin04t:1116": "Anāhaṭasikkhāpadaṃ",
  "tika-vin04t:1117": "41. Na anāhaṭe kabaḷe mukhadvāraṃ vivarissāmīti sikkhā karaṇīyā.",
  "tika-vin04t:1118": "Bhuñjamānasikkhāpadaṃ",
  "tika-vin04t:1119": "42. Na bhuñjamānā sabbahatthaṃ mukhe pakkhipissāmīti sikkhā karaṇīyā.",
  "tika-vin04t:1120": "Sakabaḷasikkhāpadaṃ",
  "tika-vin04t:1121": "43. Na sakabaḷena mukhena byāharissāmīti sikkhā karaṇīyā.",
  "tika-vin04t:1122": "Piṇḍukkhepakasikkhāpadaṃ",
  "tika-vin04t:1123": "44. Na piṇḍukkhepakaṃ bhuñjissāmīti sikkhā karaṇīyā.",
  "tika-vin04t:1124": "Kabaḷāvacchedakasikkhāpadaṃ",
  "tika-vin04t:1125": "45. Na kabaḷāvacchedakaṃ bhuñjissāmīti sikkhā karaṇīyā.",
  "tika-vin04t:1126": "Avagaṇḍakārakasikkhāpadaṃ",
  "tika-vin04t:1127": "46. Na avagaṇḍakārakaṃ bhuñjissāmīti sikkhā karaṇīyā.",
  "tika-vin04t:1128": "Hatthaniddhunakasikkhāpadaṃ",
  "tika-vin04t:1129": "47. Na hatthaniddhunakaṃ bhuñjissāmīti sikkhā karaṇīyā.",
  "tika-vin04t:1130": "Sitthāvakārakasikkhāpadaṃ",
  "tika-vin04t:1131": "48. Na sitthāvakārakaṃ bhuñjissāmīti sikkhā karaṇīyā.",
  "tika-vin04t:1132": "Jivhānicchārakasikkhāpadaṃ",
  "tika-vin04t:1133": "49. Na jivhānicchārakaṃ bhuñjissāmīti sikkhā karaṇīyā.",
  "tika-vin04t:1134": "Capucapukārakasikkhāpadaṃ",
  "tika-vin04t:1135": "50. Na capucapukārakaṃ bhuñjissāmīti sikkhā karaṇīyā.",
  "tika-vin04t:1136": "Kabaḷavaggo pañcamo.",
  "tika-vin04t:1137": "Surusurukārakasikkhāpadaṃ",
  "tika-vin04t:1138": "51. Na surusurukārakaṃ bhuñjissāmīti sikkhā karaṇīyā.",
  "tika-vin04t:1139": "Hatthanillehakasikkhāpadaṃ",
  "tika-vin04t:1140": "52. Na hatthanillehakaṃ bhuñjissāmīti sikkhā karaṇīyā.",
  "tika-vin04t:1141": "Pattanillehakasikkhāpadaṃ",
  "tika-vin04t:1142": "53. Na pattanillehakaṃ bhuñjissāmīti sikkhā karaṇīyā.",
  "tika-vin04t:1143": "Oṭṭhanillehakasikkhāpadaṃ",
  "tika-vin04t:1144": "54. Na oṭṭhanillehakaṃ bhuñjissāmīti sikkhā karaṇīyā.",
  "tika-vin04t:1145": "Sāmisasikkhāpadaṃ",
  "tika-vin04t:1146": "55. Na sāmisena hatthena pānīyathālakaṃ paṭiggahessāmīti sikkhā karaṇīyā.",
  "tika-vin04t:1147": "Sasitthakasikkhāpadaṃ",
  "tika-vin04t:1148": "56. Na sasitthakaṃ pattadhovanaṃ antaraghare chaḍḍessāmīti sikkhā karaṇīyā.",
  "tika-vin04t:1149": "Chattapāṇisikkhāpadaṃ",
  "tika-vin04t:1150": "57. Na chattapāṇissa agilānassa dhammaṃ desessāmīti sikkhā karaṇīyā.",
  "tika-vin04t:1151": "Daṇḍapāṇisikkhāpadaṃ",
  "tika-vin04t:1152": "58. Na daṇḍapāṇissa agilānassa dhammaṃ desessāmīti sikkhā karaṇīyā.",
  "tika-vin04t:1153": "Satthapāṇisikkhāpadaṃ",
  "tika-vin04t:1154": "59. Na satthapāṇissa agilānassa dhammaṃ desessāmīti sikkhā karaṇīyā.",
  "tika-vin04t:1155": "Āvudhapāṇisikkhāpadaṃ",
  "tika-vin04t:1156": "60. Na āvudhapāṇissa agilānassa dhammaṃ desessāmīti sikkhā karaṇīyā.",
  "tika-vin04t:1157": "Surusuruvaggo chaṭṭho.",
  "tika-vin04t:1158": "Pādukasikkhāpadaṃ",
  "tika-vin04t:1159": "61. Na pādukāruḷhassa agilānassa dhammaṃ desessāmīti sikkhā karaṇīyā.",
  "tika-vin04t:1160": "Upāhanasikkhāpadaṃ",
  "tika-vin04t:1161": "62. Na upāhanāruḷhassa agilānassa dhammaṃ desessāmīti sikkhā karaṇīyā.",
  "tika-vin04t:1162": "Yānasikkhāpadaṃ",
  "tika-vin04t:1163": "63. Na yānagatassa agilānassa dhammaṃ desessāmīti sikkhā karaṇīyā.",
  "tika-vin04t:1164": "Sayanasikkhāpadaṃ",
  "tika-vin04t:1165": "64. Na sayanagatassa agilānassa dhammaṃ desessāmīti sikkhā karaṇīyā.",
  "tika-vin04t:1166": "Pallatthikasikkhāpadaṃ",
  "tika-vin04t:1167": "65. Na pallatthikāya nisinnassa agilānassa dhammaṃ desessāmīti sikkhā karaṇīyā.",
  "tika-vin04t:1168": "Veṭhitasikkhāpadaṃ",
  "tika-vin04t:1169": "66. Na veṭhitasīsassa agilānassa dhammaṃ desessāmīti sikkhā karaṇīyā.",
  "tika-vin04t:1170": "Oguṇṭhitasikkhāpadaṃ",
  "tika-vin04t:1171": "67. Na oguṇṭhitasīsassa agilānassa dhammaṃ desessāmīti sikkhā karaṇīyā.",
  "tika-vin04t:1172": "Chamāsikkhāpadaṃ",
  "tika-vin04t:1173": "68. Na chamāyaṃ nisīditvā āsane nisinnassa agilānassa dhammaṃ desessāmīti sikkhā karaṇīyā.",
  "tika-vin04t:1174": "Nīcāsanasikkhāpadaṃ",
  "tika-vin04t:1175": "69. Na nīce āsane nisīditvā ucce āsane nisinnassa agilānassa dhammaṃ desessāmīti sikkhā karaṇīyā.",
  "tika-vin04t:1176": "Ṭhitāsikkhāpadaṃ",
  "tika-vin04t:1177": "70. Na ṭhitā nisinnassa agilānassa dhammaṃ desessāmīti sikkhā karaṇīyā.",
  "tika-vin04t:1178": "Pacchatogacchantīsikkhāpadaṃ",
  "tika-vin04t:1179": "71. Na pacchato gacchantī purato gacchantassa agilānassa dhammaṃ desessāmīti sikkhā karaṇīyā.",
  "tika-vin04t:1180": "Uppathenagacchantīsikkhāpadaṃ",
  "tika-vin04t:1181": "72. Na uppathena gacchantī pathena gacchantassa agilānassa dhammaṃ desessāmīti sikkhā karaṇīyā.",
  "tika-vin04t:1182": "Ṭhitāuccārasikkhāpadaṃ",
  "tika-vin04t:1183": "73. Na ṭhitā agilānā uccāraṃ vā passāvaṃ vā karissāmīti sikkhā karaṇīyā.",
  "tika-vin04t:1184": "Hariteuccārasikkhāpadaṃ",
  "tika-vin04t:1185": "74. Na harite agilānā uccāraṃ vā passāvaṃ vā kheḷaṃ vā karissāmīti sikkhā karaṇīyā.",
  "tika-vin04t:1186": "Udakeuccārasikkhāpadaṃ",
  "tika-vin04t:1187": "75. Na udake agilānā uccāraṃ vā passāvaṃ vā kheḷaṃ vā karissāmīti sikkhā karaṇīyā.",
  "tika-vin04t:1188": "Pādukavaggo sattamo.",
  "tika-vin04t:1189_0": "Uddiṭṭhā kho, ayyāyo, sekhiyā dhammā. Tatthāyyāyo, pucchāmi, kaccittha parisuddhā,",
  "tika-vin04t:1189_1": "dutiyampi pucchāmi, kaccittha parisuddhā, tatiyampi pucchāmi, kaccittha parisuddhā,",
  "tika-vin04t:1189_2": "parisuddhetthāyyāyo, tasmā tuṇhī, evametaṃ dhārayāmīti.",
  "tika-vin04t:1190": "Sekhiyā niṭṭhitā.",
  "tika-vin04t:1191": "Adhikaraṇasamathā",
  "tika-vin04t:1192": "Ime kho panāyyāyo, satta adhikaraṇasamathā",
  "tika-vin04t:1193": "Dhammā uddesaṃ āgacchanti.",
  "tika-vin04t:1194": "Uppannuppannānaṃ adhikaraṇānaṃ samathāya vūpasamāya sammukhāvinayo dātabbo.",
  "tika-vin04t:1195": "Sativinayo dātabbo.",
  "tika-vin04t:1196": "Amūḷhavinayo dātabbo.",
  "tika-vin04t:1197": "Paṭiññāya kāretabbaṃ.",
  "tika-vin04t:1198": "Yebhuyyasikā.",
  "tika-vin04t:1199": "Tassapāpiyasikā.",
  "tika-vin04t:1200": "Tiṇavatthārakoti.",
  "tika-vin04t:1201_0": "Uddiṭṭhā kho ayyāyo satta adhikaraṇasamathā dhammā. Tatthāyyāyo pucchāmi, kaccittha",
  "tika-vin04t:1201_1": "parisuddhā, dutiyampi pucchāmi, kaccittha parisuddhā, tatiyampi pucchāmi, kaccittha",
  "tika-vin04t:1201_2": "parisuddhā, parisuddhetthāyyāyo, tasmā tuṇhī, evametaṃ dhārayāmīti.",
  "tika-vin04t:1202": "Adhikaraṇasamathā niṭṭhitā.",
  "tika-vin04t:1203": "Uddiṭṭhaṃ kho ayyāyo nidānaṃ,",
  "tika-vin04t:1204": "Uddiṭṭhā aṭṭha pārājikā dhammā,",
  "tika-vin04t:1205": "Uddiṭṭhā sattarasa saṅghādisesā dhammā,",
  "tika-vin04t:1206": "Uddiṭṭhā tiṃsa nissaggiyā pācittiyā dhammā,",
  "tika-vin04t:1207": "Uddiṭṭhā chasaṭṭhi satā pācittiyā dhammā,",
  "tika-vin04t:1208": "Uddiṭṭhā aṭṭha pāṭidesanīyā dhammā,",
  "tika-vin04t:1209": "Uddiṭṭhā sekhiyā dhammā,",
  "tika-vin04t:1210_0": "Uddiṭṭhā satta adhikaraṇasamathā dhammā, ettakaṃ tassa bhagavato suttāgataṃ suttapariyāpannaṃ",
  "tika-vin04t:1210_1": "anvaddhamāsaṃ uddesaṃ āgacchati, tattha sabbāheva samaggāhi sammodamānāhi avivadamānāhi sikkhitabbanti.",
  "tika-vin04t:1211": "Vitthāruddeso catuttho.",
  "tika-vin04t:1212": "Bhikkhunipātimokkhaṃ niṭṭhitaṃ.",
  "tika-vin04t:1213": "Namo tassa bhagavato arahato sammāsambuddhassa",
  "tika-vin04t:1214": "Kaṅkhāvitaraṇī-aṭṭhakathā",
  "tika-vin04t:1215": "Ganthārambhakathā",
  "tika-vin04t:1216": "Buddhaṃ dhammañca saṅghañca, vippasannena cetasā;",
  "tika-vin04t:1217": "Vanditvā vandanāmāna, pūjāsakkārabhājanaṃ.",
  "tika-vin04t:1218": "Theravaṃsappadīpānaṃ, thirānaṃ vinayakkame;",
  "tika-vin04t:1219": "Pubbācariyasīhānaṃ, namo katvā katañjalī.",
  "tika-vin04t:1220": "Pāmokkhaṃ anavajjānaṃ, dhammānaṃ yaṃ mahesinā;",
  "tika-vin04t:1221": "Mukhaṃ mokkhappavesāya, pātimokkhaṃ pakāsitaṃ.",
  "tika-vin04t:1222": "Sūratena nivātena, sucisallekhavuttinā;",
  "tika-vin04t:1223": "Vinayācārayuttena, soṇattherena yācito.",
  "tika-vin04t:1224": "Tattha sañjātakaṅkhānaṃ, bhikkhūnaṃ tassa vaṇṇanaṃ;",
  "tika-vin04t:1225": "Kaṅkhāvitaraṇatthāya, paripuṇṇavinicchayaṃ.",
  "tika-vin04t:1226": "Mahāvihāravāsīnaṃ, vācanāmagganissitaṃ;",
  "tika-vin04t:1227": "Vattayissāmi nāmena, kaṅkhāvitaraṇiṃ subhanti.",
  "tika-vin04t:1228": "Nidānavaṇṇanā",
  "tika-vin04t:1229_0": "Tattha pātimokkhanti paatimokkhaṃ atipamokkhaṃ atiseṭṭhaṃ atiuttamanti attho. Iti",
  "tika-vin04t:1229_1": "iminā vacanatthena ekavidhampi sīlaganthabhedato duvidhaṃ hoti. Tathā hi “pātimokkhasaṃvarasaṃvuto",
  "tika-vin04t:1229_2": "viharatī”ti ca “ādimetaṃ mukhametaṃ pamukhametaṃ kusalānaṃ dhammānaṃ, tena vuccati",
  "tika-vin04t:1229_3": "pātimokkha”nti ca ādīsu sīlaṃ pātimokkhanti vuccati, “ubhayāni kho panassa pātimokkhāni",
  "tika-vin04t:1229_4": "vitthārena svāgatāni hontī”tiādīsu gantho pātimokkhanti vuccati. Tattha sīlaṃ yo",
  "tika-vin04t:1229_5": "naṃ pāti rakkhati, taṃ mokkheti mocayati āpāyikādīhi dukkhehi, attānuvādādīhi vā",
  "tika-vin04t:1229_6": "bhayehīti pātimokkhaṃ. Gantho pana tassa pātimokkhassa jotakattā pātimokkhanti vuccati.",
  "tika-vin04t:1229_7": "Ādimhi pana vutto vacanattho ubhinnampi sādhāraṇo hoti.",
  "tika-vin04t:1230_0": "Tatthāyaṃ vaṇṇanā sīlapātimokkhassāpi yujjati ganthapātimokkhassāpi, ganthe hi vaṇṇite",
  "tika-vin04t:1230_1": "tassa attho vaṇṇitova hoti. Taṃ panetaṃ ganthapātimokkhaṃ bhikkhupātimokkhaṃ bhikkhunipātimokkhanti",
  "tika-vin04t:1230_2": "duvidhaṃ hoti. Tattha “suṇātu me, bhante, saṅgho”tiādikaṃ pañcahi uddesaparicchedehi",
  "tika-vin04t:1230_3": "vavatthitaṃ bhikkhupātimokkhaṃ, “suṇātu me, ayye, saṅgho”tiādikaṃ catūhi uddesaparicchedehi",
  "tika-vin04t:1230_4": "vavatthitaṃ bhikkhunipātimokkhaṃ. Tattha bhikkhupātimokkhe pañca uddesā nāma nidānuddeso,",
  "tika-vin04t:1230_5": "pārājikuddeso, saṅghādisesuddeso, aniyatuddeso, vitthāruddesoti. Tattha nidānuddeso",
  "tika-vin04t:1230_6": "tāva “suṇātu me, bhante, saṅgho…pe… āvikatā hissa phāsu hoti, tatthāyasmante pucchāmi,",
  "tika-vin04t:1230_7": "kaccittha parisuddhā, dutiyampi pucchāmi, kaccittha parisuddhā, tatiyampi pucchāmi,",
  "tika-vin04t:1230_8": "kaccittha parisuddhā, parisuddhetthāyasmanto, tasmā tuṇhī, evametaṃ dhārayāmī”ti",
  "tika-vin04t:1230_9": "vatvā “uddiṭṭhaṃ kho āyasmanto nidāna”ntiādinā nayena avasese sutena sāvite uddiṭṭho",
  "tika-vin04t:1230_10": "hoti. Pārājikuddesādīnaṃ paricchedā nidānassa ādito paṭṭhāya pārājikādīni osāpetvā",
  "tika-vin04t:1230_11": "yojetabbā. Vitthāro vitthāroyeva. “Avasesaṃ sutena sāvetabba”nti vacanato pana pārājikuddesādīsu",
  "tika-vin04t:1230_12": "yasmiṃ vippakate antarāyo uppajjati, tena saddhiṃ avasesaṃ sutena sāvetabbaṃ. Nidānuddese",
  "tika-vin04t:1230_13": "pana aniṭṭhite sutena sāvetabbaṃ nāma natthi. Bhikkhunipātimokkhe pana aniyatuddeso",
  "tika-vin04t:1230_14": "parihāyati, sesaṃ vuttanayameva. Evametesaṃ pañcahi ceva catūhi ca uddesaparicchedehi",
  "tika-vin04t:1230_15": "vavatthitānaṃ dvinnampi pātimokkhānaṃ ayaṃ vaṇṇanā bhavissati. Yasmā panettha bhikkhupātimokkhaṃ",
  "tika-vin04t:1230_16": "paṭhamaṃ, tasmā tassa tāva vaṇṇanatthamidaṃ vuccati.",
  "tika-vin04t:1231": "“Suṇātu me”tiādīnaṃ, padānaṃ atthanicchayaṃ;",
  "tika-vin04t:1232": "Bhikkhavo sīlasampannā, sikkhākāmā suṇantu meti.",
  "tika-vin04t:1233_0": "Ettha hi suṇātūtiidaṃ savanāṇattivacanaṃ. Meti yo sāveti, tassa attaniddesavacanaṃ.",
  "tika-vin04t:1233_1": "Bhanteti sagāravasappatissavacanaṃ. Saṅghoti puggalasamūhavacanaṃ. Sabbameva cetaṃ",
  "tika-vin04t:1233_2": "pātimokkhuddesakena paṭhamaṃ vattabbavacanaṃ. Bhagavatā hi pātimokkhuddesaṃ anujānantena",
  "tika-vin04t:1233_3": "rājagahe vuttaṃ, tasmā yo pātimokkhaṃ uddisati, tena sace saṅghatthero hoti, “āvuso”ti",
  "tika-vin04t:1233_4": "vattabbaṃ. Sace navakataro hoti, pāḷiyaṃ āgatanayeneva “bhante”ti vattabbaṃ. Saṅghatthero",
  "tika-vin04t:1233_5": "vā hi pātimokkhaṃ uddiseyya “therādhikaṃ pātimokkha”ntivacanato, navakataro vā “anujānāmi,",
  "tika-vin04t:1233_6": "bhikkhave, yo tattha bhikkhu byatto paṭibalo, tassādheyyaṃ pātimokkha”ntivacanato.",
  "tika-vin04t:1234_0": "“Saṅgho”tiiminā pana padena kiñcāpi avisesato puggalasamūho vutto, atha kho so dakkhiṇeyyasaṅgho,",
  "tika-vin04t:1234_1": "sammutisaṅgho cāti duvidho hoti. Tattha dakkhiṇeyyasaṅghoti aṭṭha ariyapuggalasamūho",
  "tika-vin04t:1234_2": "vuccati. Sammutisaṅghoti avisesena bhikkhusamūho, so idha adhippeto. So panesa kammavasena",
  "tika-vin04t:1234_3": "pañcavidho hoti – catuvaggo pañcavaggo dasavaggo vīsativaggo atirekavīsativaggoti.",
  "tika-vin04t:1234_4": "Tattha catuvaggena ṭhapetvā upasampadapavāraṇaabbhānāni sabbaṃ saṅghakammaṃ kātuṃ",
  "tika-vin04t:1234_5": "vaṭṭati. Pañcavaggena ṭhapetvā majjhimesu janapadesu upasampadañca abbhānakammañca",
  "tika-vin04t:1234_6": "sabbaṃ saṅghakammaṃ kātuṃ vaṭṭati. Dasavaggena abbhānakammamattaṃ ṭhapetvā sabbaṃ",
  "tika-vin04t:1234_7": "saṅghakammaṃ kātuṃ vaṭṭati. Vīsativaggena na kiñci saṅghakammaṃ kātuṃ na vaṭṭati,",
  "tika-vin04t:1234_8": "tathā atirekavīsativaggena.So pana catuvaggādinā saṅghena kattabbaṃ kammaṃ ūnakatarena",
  "tika-vin04t:1234_9": "kātuṃ na vaṭṭati, atirekena pana vaṭṭatīti dassanatthaṃ vutto. Imasmiṃ panatthe catuvaggaṃ",
  "tika-vin04t:1234_10": "upādāya sabbopi sammutisaṅgho adhippeto.",
  "tika-vin04t:1235_0": "Ajjuposathoti ajja uposathadivaso, etena anuposathadivasaṃ paṭikkhipati. Pannarasoti",
  "tika-vin04t:1235_1": "iminā aññaṃ uposathadivasaṃ paṭikkhipati. Divasavasena hi tayo uposathā cātuddasiko",
  "tika-vin04t:1235_2": "pannarasiko sāmaggiuposathoti, evaṃ tayo uposathā vuttā. Tattha hemantagimhavassānānaṃ",
  "tika-vin04t:1235_3": "tiṇṇaṃ utūnaṃ tatiyasattamapakkhesu dve dve katvā cha cātuddasikā, avasesā aṭṭhārasa",
  "tika-vin04t:1235_4": "pannarasikāti evaṃ ekasaṃvacchare catuvīsati uposathā, idaṃ tāva pakaticārittaṃ.",
  "tika-vin04t:1235_5": "“Anujānāmi, bhikkhave, sakiṃ pakkhassa cātuddase vā pannarase vā pātimokkhaṃ uddisitu”nti",
  "tika-vin04t:1235_6": "vacanato pana “āgantukehi āvāsikānaṃ anuvattitabba”ntiādivacanato ca tathārūpapaccaye",
  "tika-vin04t:1235_7": "sati aññasmimpi cātuddase uposathaṃ kātuṃ vaṭṭati. Purimavassaṃvuṭṭhānaṃ pana pubbakattikapuṇṇamā",
  "tika-vin04t:1235_8": "vā, tesaṃyeva sace bhaṇḍanakārakehi upaddutā pavāraṇaṃ paccukkaḍḍhanti, atha pubbakattikamāsassa",
  "tika-vin04t:1235_9": "kāḷapakkhacātuddaso vā, pacchimakattikapuṇṇamā vā, pacchimavassaṃvuṭṭhānañca pacchimakattikapuṇṇamā",
  "tika-vin04t:1235_10": "evāti ime tayo pavāraṇādivasāpi honti, idampi pakaticārittameva. Tathārūpapaccaye",
  "tika-vin04t:1235_11": "pana sati dvinnaṃ kattikapuṇṇamānaṃ purimesu cātuddasesupi pavāraṇaṃ kātuṃ vaṭṭati.",
  "tika-vin04t:1235_12": "Yadā pana kosambakakkhandhake āgatanayena bhinne saṅghe osārite tasmiṃ bhikkhusmiṃ",
  "tika-vin04t:1235_13": "saṅgho tassa vatthussa vūpasamāya saṅghassa sāmaggiṃ karoti, tadā “tāvadeva uposatho",
  "tika-vin04t:1235_14": "kātabbo, pātimokkhaṃ uddisitabba”nti vacanato ṭhapetvā cātuddasapannarase, aññopi",
  "tika-vin04t:1235_15": "yo koci divaso sāmaggiuposathadivaso nāma hoti, purimavassaṃvuṭṭhānaṃ pana kattikamāsabbhantare",
  "tika-vin04t:1235_16": "ayameva sāmaggipavāraṇādivaso nāma hoti. Iti imesu tīsu divasesu “pannaraso”tiiminā",
  "tika-vin04t:1235_17": "aññaṃ uposathadivasaṃ paṭikkhipati. Tasmā yvāyaṃ “ajjuposatho”tivacanena anuposathadivaso",
  "tika-vin04t:1235_18": "paṭikkhitto, tasmiṃ uposatho na kātabboyeva. Yo panāyaṃ añño uposathadivaso, tasmiṃ",
  "tika-vin04t:1235_19": "uposatho kātabbo. Karontena pana sace cātuddasiko hoti, “ajjuposatho cātuddaso”ti",
  "tika-vin04t:1235_20": "vattabbaṃ. Sace pannarasiko hoti, “ajjuposatho pannaraso”ti vattabbaṃ. Sace sāmaggiuposatho",
  "tika-vin04t:1235_21": "hoti, “ajjuposatho sāmaggī”ti vattabbaṃ.",
  "tika-vin04t:1236": "Yadi saṅghassa pattakallanti ettha patto kālo imassa kammassāti pattakālaṃ, pattakālameva pattakallaṃ. Tadetaṃ idha catūhi aṅgehi saṅgahitaṃ. Yathāhu aṭṭhakathācariyā –",
  "tika-vin04t:1237": "“Uposatho yāvatikā ca bhikkhū kammappattā,",
  "tika-vin04t:1238": "Sabhāgāpattiyo ca na vijjanti;",
  "tika-vin04t:1239": "Vajjanīyā ca puggalā tasmiṃ na honti,",
  "tika-vin04t:1240": "‘Pattakalla’nti vuccatī”ti. ;",
  "tika-vin04t:1241_0": "Tattha uposathoti tīsu uposathadivasesu aññatarauposathadivaso. Tasmiñhi sati idaṃ",
  "tika-vin04t:1241_1": "saṅghassa uposathakammaṃ pattakallaṃ nāma hoti, nāsati. Yathāha “na ca, bhikkhave,",
  "tika-vin04t:1241_2": "anuposathe uposatho kātabbo, yo kareyya, āpatti dukkaṭassā”ti.",
  "tika-vin04t:1242_0": "Yāvatikā ca bhikkhū kammappattāti yattakā bhikkhū tassa uposathakammassa pattā yuttā",
  "tika-vin04t:1242_1": "anurūpā, sabbantimena paricchedena cattāro pakatattā, te ca kho hatthapāsaṃ avijahitvā ekasīmāyaṃ ṭhitā.",
  "tika-vin04t:1243_0": "Sīmā ca nāmesā baddhasīmā abaddhasīmāti duvidhā hoti. Tattha ekādasa vipattisīmāyo",
  "tika-vin04t:1243_1": "atikkamitvā tividhasampattiyuttā nimittena nimittaṃ sambandhitvā sammatā sīmā baddhasīmā",
  "tika-vin04t:1243_2": "nāma, “atikhuddakā, atimahatī, khaṇḍanimittā, chāyānimittā, animittā, bahisīme ṭhitā",
  "tika-vin04t:1243_3": "sammatā, nadiyā sammatā, samudde sammatā, jātassare sammatā, sīmāya sīmaṃ sambhindantena",
  "tika-vin04t:1243_4": "sammatā, sīmāya sīmaṃ ajjhottharantena sammatā”ti imā hi “ekādasahi ākārehi sīmato",
  "tika-vin04t:1243_5": "kammāni vipajjantī”ti vacanato ekādasa vipattisīmāyo nāma. Tattha atikhuddakā nāma",
  "tika-vin04t:1243_6": "yattha ekavīsati bhikkhū nisīdituṃ na sakkonti. Atimahatī nāma yā antamaso kesaggamattenāpi",
  "tika-vin04t:1243_7": "tiyojanaṃ atikkamitvā sammatā. Khaṇḍanimittā nāma aghaṭitanimittā vuccati, puratthimāya",
  "tika-vin04t:1243_8": "disāya nimittaṃ kittetvā anukkameneva dakkhiṇāya pacchimāya uttarāya disāya kittetvā",
  "tika-vin04t:1243_9": "puna puratthimāya disāya pubbakittitaṃ paṭikittetvā ṭhapetuṃ vaṭṭati, evaṃ akkhaṇḍanimittā",
  "tika-vin04t:1243_10": "hoti. Sace pana anukkamena āharitvā uttarāya disāya nimittaṃ kittetvā tattheva ṭhapeti,",
  "tika-vin04t:1243_11": "khaṇḍanimittā nāma hoti. Aparāpi khaṇḍanimittā nāma yā animittupagaṃ tacasārarukkhaṃ",
  "tika-vin04t:1243_12": "vā khāṇukaṃ vā paṃsupuñjavālukapuñjānaṃ vā aññataraṃ antarā ekaṃ nimittaṃ katvā sammatā.",
  "tika-vin04t:1243_13": "Chāyānimittā nāma pabbatacchāyādīnaṃ yaṃ kiñci chāyaṃ nimittaṃ katvā sammatā. Animittā",
  "tika-vin04t:1243_14": "nāma sabbena sabbaṃ nimittāni akittetvā sammatā. Bahisīme ṭhitasammatā nāma nimittāni",
  "tika-vin04t:1243_15": "kittetvā nimittānaṃ bahiṭhitena sammatā. Nadiyā samudde jātassare sammatā nāma etesu",
  "tika-vin04t:1243_16": "nadiādīsu sammatā. Sā hi evaṃ sammatāpi “sabbā, bhikkhave, nadī asīmā, sabbo samuddo",
  "tika-vin04t:1243_17": "asīmo, sabbo jātassaro asīmo”ti vacanato asammatāva hoti. Sīmāya sīmaṃ sambhindantena",
  "tika-vin04t:1243_18": "sammatā nāma attano sīmāya paresaṃ sīmaṃ sambhindantena sammatā. Sace hi porāṇakassa",
  "tika-vin04t:1243_19": "vihārassa puratthimāya disāya ambo ceva jambū cāti dve rukkhā aññamaññaṃ saṃsaṭṭhaviṭapā",
  "tika-vin04t:1243_20": "honti, tesu ambassa pacchimadisābhāge jambū, vihārasīmā ca jambuṃ anto katvā ambaṃ",
  "tika-vin04t:1243_21": "kittetvā baddhā hoti, atha pacchā tassa vihārassa puratthimāya disāya vihāre kate",
  "tika-vin04t:1243_22": "sīmaṃ bandhantā bhikkhū taṃ ambaṃ anto katvā jambuṃ kittetvā bandhanti, sīmāya sīmaṃ",
  "tika-vin04t:1243_23": "sambhinnā hoti. Sīmāya sīmaṃ ajjhottharantena sammatā nāma attano sīmāya paresaṃ",
  "tika-vin04t:1243_24": "sīmaṃ ajjhottharantena sammatā. Sace hi paresaṃ baddhasīmaṃ sakalaṃ vā tassā padesaṃ",
  "tika-vin04t:1243_25": "vā anto katvā attano sīmaṃ sammannati, sīmāya sīmaṃ ajjhottharitā nāma hoti. Iti",
  "tika-vin04t:1243_26": "imā ekādasa vipattisīmāyo atikkamitvā sammatā.",
  "tika-vin04t:1244_0": "Tividhasampattiyuttāti nimittasampattiyā parisāsampattiyā kammavācāsampattiyā ca",
  "tika-vin04t:1244_1": "yuttā. Tattha nimittasampattiyā yuttā nāma pabbatanimittaṃ, pāsāṇanimittaṃ, vananimittaṃ,",
  "tika-vin04t:1244_2": "rukkhanimittaṃ, magganimittaṃ, vammikanimittaṃ, nadinimittaṃ, udakanimittanti evaṃ",
  "tika-vin04t:1244_3": "vuttesu aṭṭhasu nimittesu tasmiṃ tasmiṃ disābhāge yathāladdhāni nimittupagāni nimittāni",
  "tika-vin04t:1244_4": "“puratthimāya disāya kiṃ nimittaṃ, pabbato, bhante, eso pabbato nimitta”ntiādinā",
  "tika-vin04t:1244_5": "nayena sammā kittetvā sammatā. Tatrevaṃ saṅkhepato nimittupagatā veditabbā – suddhapaṃsusuddhapāsāṇaubhayamissakavasena",
  "tika-vin04t:1244_6": "hi tividhopi pabbato hatthippamāṇato paṭṭhāya uddhaṃ nimittupago, tato omakataro",
  "tika-vin04t:1244_7": "na vaṭṭati. Pāsāṇanimitte ayoguḷampi pāsāṇasaṅkhameva gacchati, tasmā yo koci pāsāṇo",
  "tika-vin04t:1244_8": "ukkaṃsavasena hatthippamāṇato omakataraṃ ādiṃ katvā heṭṭhimaparicchedena dvattiṃsapalaguḷapiṇḍaparimāṇo",
  "tika-vin04t:1244_9": "nimittupago, na tato khuddakataro. Piṭṭhipāsāṇo pana atimahantopi vaṭṭati. Vananimitte",
  "tika-vin04t:1244_10": "antosārehi vā antosāramissakehi vā rukkhehi catupañcarukkhamattampi vanaṃ nimittupagaṃ,",
  "tika-vin04t:1244_11": "tato ūnakataraṃ na vaṭṭati. Rukkho jīvantoyeva antosāro bhūmiyaṃ patiṭṭhito, antamaso",
  "tika-vin04t:1244_12": "ubbedhato aṭṭhaṅgulo, pariṇāhato sūcidaṇḍakappamāṇopi nimittupago, tato omakataro",
  "tika-vin04t:1244_13": "na vaṭṭati. Maggo jaṅghamaggo vā hotu sakaṭamaggo vā, yo vinivijjhitvā dve tīṇi gāmakhettāni",
  "tika-vin04t:1244_14": "gacchati, tādiso jaṅghasatthasakaṭasatthehi valañjiyamānoyeva nimittupago, avalañjito",
  "tika-vin04t:1244_15": "na vaṭṭati. Vammiko pana heṭṭhimaparicchedena taṃdivasaṃjāto aṭṭhaṅgulubbedho govisāṇamattopi",
  "tika-vin04t:1244_16": "vammiko nimittupago, tato omakataro na vaṭṭati. Yaṃ pana abaddhasīmālakkhaṇe nadiṃ",
  "tika-vin04t:1244_17": "vakkhāma, sā nimittupagā, aññā na vaṭṭati. Udakaṃ yaṃ asandamānaṃ āvāṭapokkharaṇītaḷākajātassaraloṇisamuddādīsu",
  "tika-vin04t:1244_18": "ṭhitaṃ, taṃ ādiṃ katvā antamaso taṅkhaṇeyeva pathaviyaṃ khaṇite āvāṭake ghaṭehi āharitvā",
  "tika-vin04t:1244_19": "pūritampi yāva kammavācāpariyosānā saṇṭhamānakaṃ nimittupagaṃ, itaraṃ sandamānaṃ",
  "tika-vin04t:1244_20": "vā vuttaparicchedakālaṃ atiṭṭhantaṃ vā bhājanagataṃ vā na vaṭṭatīti.",
  "tika-vin04t:1245_0": "Parisāsampattiyā yuttā nāma sabbantimena paricchedena catūhi bhikkhūhi sannipatitvā",
  "tika-vin04t:1245_1": "yāvatikā tasmiṃ gāmakhette baddhasīmaṃ vā nadisamuddajātassare vā anokkamitvā ṭhitā",
  "tika-vin04t:1245_2": "bhikkhū, te sabbe hatthapāse vā katvā chandaṃ vā āharitvā sammatā.",
  "tika-vin04t:1246_0": "Kammavācāsampattiyā yuttā nāma “suṇātu me, bhante, saṅgho, yāvatā samantā nimittā",
  "tika-vin04t:1246_1": "kittitā”tiādinā nayena vuttāya parisuddhāya ñattidutiyakammavācāya sammatā. Evaṃ",
  "tika-vin04t:1246_2": "ekādasa vipattisīmāyo atikkamitvā tividhasampattiyuttā nimittena nimittaṃ sambandhitvā",
  "tika-vin04t:1246_3": "sammatā sīmā “baddhasīmā”ti veditabbā. Khaṇḍasīmā samānasaṃvāsasīmā avippavāsasīmāti tassāyeva pabhedo.",
  "tika-vin04t:1247_0": "Abaddhasīmā pana gāmasīmā, sattabbhantarasīmā, udakukkhepasīmāti tividhā. Tattha",
  "tika-vin04t:1247_1": "yāvatā ekaṃ gāmakkhettaṃ, ayaṃ gāmasīmā nāma. Agāmake araññe samantā sattabbhantarā",
  "tika-vin04t:1247_2": "sattabbhantarasīmā nāma. Tattha agāmakaṃ nāma araññaṃ viñjhāṭaviādīsu vā samuddamajjhe",
  "tika-vin04t:1247_3": "vā macchabandhānaṃ agamanapathesu dīpakesu labbhati. Samantā sattabbhantarāti majjhe",
  "tika-vin04t:1247_4": "ṭhitānaṃ sabbadisāsu sattabbhantarā vinibbedhena cuddasa honti. Tattha ekaṃ abbhantaraṃ",
  "tika-vin04t:1247_5": "aṭṭhavīsatihatthappamāṇaṃ hoti, ayañca sīmā parisāvasena vaḍḍhati, tasmā samantā",
  "tika-vin04t:1247_6": "parisāpariyantato paṭṭhāya abbhantaraparicchedo kātabbo. Sace pana dve saṅghā visuṃ",
  "tika-vin04t:1247_7": "uposathaṃ karonti, dvinnaṃ sattabbhantarānaṃ antare aññamekaṃ sattabbhantaraṃ upacāratthāya",
  "tika-vin04t:1247_8": "ṭhapetabbaṃ. Yā panesā “sabbā, bhikkhave, nadī asīmā”tiādinā nayena nadiādīnaṃ sīmabhāvaṃ",
  "tika-vin04t:1247_9": "paṭikkhipitvā puna “nadiyā vā, bhikkhave, samudde vā jātassare vā yaṃ majjhimassa",
  "tika-vin04t:1247_10": "purisassa samantā udakukkhepā, ayaṃ tattha samānasaṃvāsā ekūposathā”ti vuttā ayaṃ",
  "tika-vin04t:1247_11": "udakukkhepasīmā nāma. Tattha yassā dhammikānaṃ rājūnaṃ kāle anvaḍḍhamāsaṃ anudasāhaṃ",
  "tika-vin04t:1247_12": "anupañcāhaṃ anatikkamitvā deve vassante valāhakesu vigatamattesu sotaṃ pacchijjati,",
  "tika-vin04t:1247_13": "ayaṃ nadisaṅkhyaṃ na gacchati. Yassā pana īdise suvuṭṭhikāle vassānassa catumāse",
  "tika-vin04t:1247_14": "sotaṃ na pacchijjati, yattha titthena vā atitthena vā sikkhākaraṇīye āgatalakkhaṇena",
  "tika-vin04t:1247_15": "timaṇḍalaṃ paṭicchādetvā antaravāsakaṃ anukkhipitvā uttarantiyā bhikkhuniyā ekadvaṅgulamattampi",
  "tika-vin04t:1247_16": "antaravāsako temiyati, ayaṃ samuddaṃ vā pavisatu taḷākaṃ vā, pabhavato paṭṭhāya nadī",
  "tika-vin04t:1247_17": "nāma. Samuddo pākaṭoyeva. Yo pana kenaci khaṇitvā akato sayaṃjāto sobbho samantato",
  "tika-vin04t:1247_18": "āgatena udakena pūrito tiṭṭhati, yattha nadiyaṃ vuttappakāre vassakāle udakaṃ santiṭṭhati,",
  "tika-vin04t:1247_19": "ayaṃ jātassaro nāma. Yopi nadiṃ vā samuddaṃ vā bhinditvā nikkhantaudakena khato sobbho",
  "tika-vin04t:1247_20": "etaṃ lakkhaṇaṃ pāpuṇāti, ayampi jātassaroyeva.",
  "tika-vin04t:1248_0": "Yaṃ majjhimassa purisassa samantā udakukkhepāti yaṃ ṭhānaṃ thāmamajjhimassa purisassa",
  "tika-vin04t:1248_1": "samantato udakukkhepena paricchinnaṃ, tattha yathā akkhadhuttā dāruguḷaṃ khipanti,",
  "tika-vin04t:1248_2": "evaṃ udakaṃ vā vālukaṃ vā hatthena gahetvā majjhimena purisena sabbathāmena khipitabbaṃ,",
  "tika-vin04t:1248_3": "tattha yattha evaṃ khittaṃ udakaṃ vā vālukaṃ vā patati, ayaṃ udakukkhepo nāma.",
  "tika-vin04t:1249_0": "Ayaṃ tattha samānasaṃvāsā ekūposathāti ayaṃ tesu nadiādīsu udakukkhepaparicchinnā",
  "tika-vin04t:1249_1": "sīmā samānasaṃvāsā ceva ekūposathā ca, ayaṃ pana etesaṃ nadiādīnaṃ antoyeva labbhati,",
  "tika-vin04t:1249_2": "na bahi. Tasmā nadiyā vā jātassare vā yattakaṃ padesaṃ pakativassakāle catūsu māsesu",
  "tika-vin04t:1249_3": "udakaṃ ottharati, samudde yasmiṃ padese pakativīciyo ottharitvā saṇṭhahanti, tato",
  "tika-vin04t:1249_4": "paṭṭhāya kappiyabhūmi, tattha ṭhatvā uposathādikammaṃ kātuṃ vaṭṭati. Dubbuṭṭhikāle",
  "tika-vin04t:1249_5": "vā gimhe vā nadijātassaresu sukkhesupi sā eva kappiyabhūmi, sace pana sukkhe jātassare",
  "tika-vin04t:1249_6": "vāpiṃ vā khaṇanti, vappaṃ vā karonti, taṃ ṭhānaṃ gāmakkhettaṃ hoti. Yā panesā “kappiyabhūmī”ti",
  "tika-vin04t:1249_7": "vuttā, tato bahi udakukkhepasīmā na gacchati, antoyeva gacchati, tasmā tesaṃ anto",
  "tika-vin04t:1249_8": "parisāpariyantato paṭṭhāya samantā udakukkhepaparicchedo kātabbo. Sace pana dve saṅghā",
  "tika-vin04t:1249_9": "visuṃ visuṃ uposathādikammaṃ karonti, dvinnaṃ udakukkhepānaṃ antare añño eko udakukkhepo",
  "tika-vin04t:1249_10": "upacāratthāya ṭhapetabbo. Ayañhi sattabbhantarasīmā ca udakukkhepasīmā ca bhikkhūnaṃ",
  "tika-vin04t:1249_11": "ṭhitokāsato paṭṭhāya labbhati. Paricchedabbhantare hatthapāsaṃ vijahitvā ṭhitopi",
  "tika-vin04t:1249_12": "paricchedato bahi aññaṃ tattakaṃyeva paricchedaṃ anatikkamitvā ṭhitopi kammaṃ kopeti,",
  "tika-vin04t:1249_13": "idaṃ sabbaaṭṭhakathāsu sanniṭṭhānaṃ. Evaṃ abaddhasīmā veditabbā. Iti imaṃ baddhasīmābaddhasīmāvasena",
  "tika-vin04t:1249_14": "duvidhaṃ sīmaṃ sandhāyetaṃ vuttaṃ “te ca kho hatthapāsaṃ avijahitvā ekasīmāyaṃ ṭhitā”ti.",
  "tika-vin04t:1249_15": "Tesu hi catūsu bhikkhūsu ekasīmāyaṃ hatthapāsaṃ avijahitvā ṭhitesvevetaṃ saṅghassa",
  "tika-vin04t:1249_16": "uposathakammaṃ pattakallaṃ nāma hoti, na itarathā. Yathāha “anujānāmi, bhikkhave,",
  "tika-vin04t:1249_17": "catunnaṃ pātimokkhaṃ uddisitu”nti.",
  "tika-vin04t:1250_0": "Sabhāgāpattiyo ca na vijjantīti ettha yaṃ sabbo saṅgho vikālabhojanādinā sabhāgavatthunā",
  "tika-vin04t:1250_1": "lahukāpattiṃ āpajjati, evarūpā vatthusabhāgā “sabhāgā”ti vuccati, vikālabhojanapaccayā",
  "tika-vin04t:1250_2": "āpannaṃ pana āpattisabhāgaṃ anatirittabhojanapaccayā āpannassa santike desetuṃ vaṭṭati.",
  "tika-vin04t:1250_3": "Sabhāgāpattiyā pana sati tehi bhikkhūhi eko bhikkhu sāmantā āvāsā sajjukaṃ pāhetabbo",
  "tika-vin04t:1250_4": "“gacchāvuso, taṃ āpattiṃ paṭikaritvā āgaccha, mayaṃ te santike āpattiṃ paṭikarissāmā”ti,",
  "tika-vin04t:1250_5": "evañcetaṃ labhetha, iccetaṃ kusalaṃ, no ce labhetha, byattena bhikkhunā paṭibalena",
  "tika-vin04t:1250_6": "saṅgho ñāpetabbo “suṇātu me, bhante, saṅgho, ayaṃ sabbo saṅgho sabhāgaṃ āpattiṃ āpanno,",
  "tika-vin04t:1250_7": "yadā aññaṃ bhikkhuṃ suddhaṃ anāpattikaṃ passissati, tadā tassa santike taṃ āpattiṃ",
  "tika-vin04t:1250_8": "paṭikarissatī”ti vatvā uposatho kātabbo. Sace pana vematiko hoti, “suṇātu me, bhante,",
  "tika-vin04t:1250_9": "saṅgho, ayaṃ sabbo saṅgho sabhāgāya āpattiyā vematiko, yadā nibbematiko bhavissati,",
  "tika-vin04t:1250_10": "tadā taṃ āpattiṃ paṭikarissatī”ti vatvā uposatho kātabbo. Sace panettha koci taṃ",
  "tika-vin04t:1250_11": "sabhāgaṃ āpattiṃ desetuṃ vaṭṭatīti maññamāno ekassa santike deseti, desitā sudesitāva.",
  "tika-vin04t:1250_12": "Aññaṃ pana desanāpaccayā desako, paṭiggahaṇapaccayā paṭiggāhako cāti ubhopi dukkaṭaṃ",
  "tika-vin04t:1250_13": "āpajjanti, taṃ nānāvatthukaṃ hoti, tasmā aññamaññaṃ desetabbaṃ. Ettāvatā te dve nirāpattikā",
  "tika-vin04t:1250_14": "honti, tesaṃ santike sesehi sabhāgāpattiyo desetabbā vā ārocetabbā vā. Sace te evaṃ",
  "tika-vin04t:1250_15": "akatvā uposathaṃ karonti, “pārisuddhiṃ āyasmanto ārocethā”tiādinā nayena sāpattikassa",
  "tika-vin04t:1250_16": "uposathakaraṇe paññattaṃ dukkaṭaṃ āpajjanti. Sace sabbo saṅgho sabhāgāpattiyā sati",
  "tika-vin04t:1250_17": "vuttavidhiṃ akatvā uposathaṃ karoti, vuttanayeneva sabbo saṅgho āpattiṃ āpajjati,",
  "tika-vin04t:1250_18": "tasmā sabhāgāpattiyā sati saṅghassa pattakallaṃ nāma na hoti, tena vuttaṃ “sabhāgāpattiyo",
  "tika-vin04t:1250_19": "ca na vijjantī”ti. Etāsu hi sabhāgāpattīsu avijjamānāsu visabhāgāpattīsu vijjamānāsupi",
  "tika-vin04t:1250_20": "pattakallaṃ hotiyeva.",
  "tika-vin04t:1251_0": "Vajjanīyā ca puggalā tasmiṃ na hontīti “na, bhikkhave, sagahaṭṭhāya parisāya pātimokkhaṃ",
  "tika-vin04t:1251_1": "uddisitabbaṃ, yo uddiseyya āpatti dukkaṭassā”ti vacanato gahaṭṭho, “na, bhikkhave,",
  "tika-vin04t:1251_2": "bhikkhuniyā nisinnaparisāya pātimokkhaṃ uddisitabba”ntiādinā nayena vuttā bhikkhunī,",
  "tika-vin04t:1251_3": "sikkhamānā, sāmaṇero, sāmaṇerī, sikkhāpaccakkhātako, antimavatthuajjhāpannako, āpattiyā",
  "tika-vin04t:1251_4": "adassane ukkhittako, āpattiyā appaṭikamme ukkhittako, pāpikāya diṭṭhiyā appaṭinissagge",
  "tika-vin04t:1251_5": "ukkhittako, paṇḍako, theyyasaṃvāsako, titthiyapakkantako, tiracchānagato, mātughātako,",
  "tika-vin04t:1251_6": "pitughātako arahantaghātako, bhikkhunidūsako, saṅghabhedako, lohituppādako, ubhatobyañjanakoti",
  "tika-vin04t:1251_7": "ime vīsati cāti ekavīsati puggalā vajjanīyā nāma, te hatthapāsato bahikaraṇavasena",
  "tika-vin04t:1251_8": "vajjetabbā. Etesu hi tividhe ukkhittake sati uposathaṃ karonto saṅgho pācittiyaṃ",
  "tika-vin04t:1251_9": "āpajjati, sesesu dukkaṭaṃ. Ettha ca tiracchānagatoti yassa upasampadā paṭikkhittā,",
  "tika-vin04t:1251_10": "titthiyā gahaṭṭheneva saṅgahitā. Etepi hi vajjanīyā nāma. Evaṃ pattakallaṃ imehi",
  "tika-vin04t:1251_11": "catūhi aṅgehi saṅgahitanti veditabbaṃ.",
  "tika-vin04t:1252_0": "Saṅgho uposathaṃ kareyyātiiminā ye te aparepi tayo uposathā saṅghe uposatho, gaṇe",
  "tika-vin04t:1252_1": "uposatho, puggale uposathoti, evaṃ kārakavasena tayo uposathā vuttā, tesu itare dve",
  "tika-vin04t:1252_2": "paṭikkhipitvā saṅghe uposathameva dīpeti. Pātimokkhaṃ uddiseyyātiiminā ye te aparepi",
  "tika-vin04t:1252_3": "tayo uposathā suttuddeso, pārisuddhiuposatho, adhiṭṭhānauposathoti, evaṃ kattabbākāravasena",
  "tika-vin04t:1252_4": "tayo uposathā vuttā, tesu itare dve paṭikkhipitvā suttuddesameva dīpeti. Suttuddeso",
  "tika-vin04t:1252_5": "nāma pātimokkhuddeso vuccati, so duvidho ovādapātimokkhuddeso ca āṇāpātimokkhuddeso ca. Tattha",
  "tika-vin04t:1253": "“Khantī paramaṃ tapo titikkhā…pe….",
  "tika-vin04t:1254": "“Sabbapāpassa akaraṇaṃ…pe….",
  "tika-vin04t:1255": "“Anūpavādo anūpaghāto”ti.",
  "tika-vin04t:1256_0": "Ādinā nayena vuttā tisso gāthāyo ovādapātimokkhaṃ nāma, taṃ buddhā eva uddisanti,",
  "tika-vin04t:1256_1": "na sāvakā. “Suṇātu me, bhante, saṅgho”tiādinā nayena vuttaṃ āṇāpātimokkhaṃ nāma,",
  "tika-vin04t:1256_2": "taṃ sāvakā eva uddisanti, na buddhā. Idameva ca imasmiṃ atthe “pātimokkha”nti adhippetaṃ.",
  "tika-vin04t:1257_0": "Ye pana itare dve uposathā, tesu pārisuddhiuposatho tāva aññesañca santike, aññamaññañca",
  "tika-vin04t:1257_1": "ārocanavasena duvidho. Tattha yvāyaṃ aññesaṃ santike karīyati, sopi pavāritānañca",
  "tika-vin04t:1257_2": "appavāritānañca santike karaṇavasena duvidho. Tattha mahāpavāraṇāya pavāritānaṃ santike",
  "tika-vin04t:1257_3": "pacchimikāya upagatena vā anupagatena vā chinnavassena vā cātumāsiniyaṃ pana pavāritānaṃ",
  "tika-vin04t:1257_4": "santike purimikāya upagatena vā anupagatena vā chinnavassena vā kāyasāmaggiṃ datvā",
  "tika-vin04t:1257_5": "“parisuddho ahaṃ, bhante, ‘parisuddho’ti maṃ dhārethā”ti tikkhattuṃ vatvā kātabbo,",
  "tika-vin04t:1257_6": "ṭhapetvā ca pana pavāraṇādivasaṃ aññasmiṃ kāle āvāsikehi uddiṭṭhamatte pātimokkhe",
  "tika-vin04t:1257_7": "avuṭṭhitāya vā ekaccāya vuṭṭhitāya vā sabbāya vā vuṭṭhitāya parisāya ye aññe samasamā",
  "tika-vin04t:1257_8": "vā thokatarā vā āgacchanti, tehi tesaṃ santike vuttanayeneva pārisuddhi ārocetabbā.",
  "tika-vin04t:1257_9": "Yo panāyaṃ aññamaññaṃ ārocanavasena karīyati, so ñattiṃ ṭhapetvā ca aṭṭhapetvā ca",
  "tika-vin04t:1257_10": "karaṇavasena duvidho. Tattha yasmiṃ āvāse tayo bhikkhū viharanti, tesu uposathadivase",
  "tika-vin04t:1257_11": "sannipatitesu ekena bhikkhunā “suṇantu me āyasmantā ajjuposatho cātuddaso”ti vā “pannaraso”ti",
  "tika-vin04t:1257_12": "vā vatvā “yadāyasmantānaṃ pattakallaṃ mayaṃ aññamaññaṃ pārisuddhiuposathaṃ kareyyāmā”ti",
  "tika-vin04t:1257_13": "ñattiyā ṭhapitāya therena bhikkhunā ekaṃsaṃ uttarāsaṅgaṃ karitvā ukkuṭikaṃ nisīditvā",
  "tika-vin04t:1257_14": "añjaliṃ paggahetvā “parisuddho ahaṃ, āvuso, ‘parisuddho’ti maṃ dhārethā”ti tikkhattuṃ",
  "tika-vin04t:1257_15": "vattabbaṃ. Itarehi “bhante”ti vatvā evameva vattabbaṃ. Evaṃ ñattiṃ ṭhapetvā kātabbo.",
  "tika-vin04t:1257_16": "Yattha pana dve bhikkhū viharanti, tatra ñattiṃ aṭṭhapetvā vuttanayeneva pārisuddhi",
  "tika-vin04t:1257_17": "ārocetabbāti ayaṃ pārisuddhiuposatho.",
  "tika-vin04t:1258_0": "Sace pana ekova bhikkhu hoti, sabbaṃ pubbakaraṇīyaṃ katvā aññesaṃ anāgamanaṃ ñatvā",
  "tika-vin04t:1258_1": "“ajja me uposatho cātuddaso”ti vā “pannaraso”ti vā vatvā “adhiṭṭhāmī”ti vattabbaṃ.",
  "tika-vin04t:1258_2": "Ayaṃ adhiṭṭhānuposathoti evaṃ kattabbākāravasena tayo uposathāti veditabbā. Ettāvatā",
  "tika-vin04t:1258_3": "nava uposathā dīpitā honti. Tesu divasavasena pannarasiko, kārakavasena saṅghuposatho,",
  "tika-vin04t:1258_4": "kattabbākāravasena suttuddesoti evaṃ tilakkhaṇasampanno uposatho idha niddiṭṭhoti",
  "tika-vin04t:1258_5": "veditabbo. Tasmiṃ pavattamāne uposathaṃ akatvā tadahuposathe aññaṃ abhikkhukaṃ nānāsaṃvāsakehi",
  "tika-vin04t:1258_6": "vā sabhikkhukaṃ āvāsaṃ vā anāvāsaṃ vā vāsatthāya aññatra saṅghena, aññatra antarāyā",
  "tika-vin04t:1258_7": "gacchantassa dukkaṭaṃ hoti.",
  "tika-vin04t:1259_0": "Kiṃ saṅghassa pubbakiccanti “saṅgho uposathaṃ kareyyā”ti evaṃ uposathakaraṇasambandheneva",
  "tika-vin04t:1259_1": "vuttassa saṅghassa uposathe kattabbe yaṃ taṃ “anujānāmi, bhikkhave, uposathāgāraṃ",
  "tika-vin04t:1259_2": "sammajjitu”ntiādinā nayena pāḷiyaṃ āgataṃ, aṭṭhakathāsu ca –",
  "tika-vin04t:1260": "“Sammajjanī padīpo ca, udakaṃ āsanena ca;",
  "tika-vin04t:1261": "Uposathassa etāni, ‘pubbakaraṇa’nti vuccati.",
  "tika-vin04t:1262": "“Chandapārisuddhiutukkhānaṃ, bhikkhugaṇanā ca ovādo;",
  "tika-vin04t:1263": "Uposathassa etāni, ‘pubbakicca’nti vuccatī”ti. ;",
  "tika-vin04t:1264_0": "Evaṃ dvīhi nāmehi navavidhaṃ pubbakiccaṃ dassitaṃ, kiṃ taṃ katanti pucchati. Na hi",
  "tika-vin04t:1264_1": "taṃ akatvā uposathaṃ kātuṃ vaṭṭati, tasmā therena āṇattena agilānena bhikkhunā uposathāgāraṃ",
  "tika-vin04t:1264_2": "sammajjitabbaṃ, pānīyaṃ paribhojanīyaṃ upaṭṭhāpetabbaṃ, āsanaṃ paññāpetabbaṃ, padīpo",
  "tika-vin04t:1264_3": "kātabbo, akaronto dukkaṭaṃ āpajjati, therenāpi patirūpaṃ ñatvā āṇāpetabbaṃ.",
  "tika-vin04t:1265_0": "Chandapārisuddhīti ettha uposathakaraṇatthaṃ sannipatite saṅghe bahi uposathaṃ katvā",
  "tika-vin04t:1265_1": "āgatena sannipatitaṭṭhānaṃ gantvā kāyasāmaggiṃ adentena chando dātabbo. Yopi gilāno",
  "tika-vin04t:1265_2": "vā hoti kiccappasuto vā, tenāpi pārisuddhiṃ dentena chandopi dātabbo. Kathaṃ dātabbo?",
  "tika-vin04t:1265_3": "Ekassa bhikkhuno santike “chandaṃ dammi, chandaṃ me hara, chandaṃ me ārocehī”ti ayaṃ",
  "tika-vin04t:1265_4": "attho kāyena vā vācāya vā ubhayena vā viññāpetabbo, evaṃ dinno hoti chando. Akatūposathena",
  "tika-vin04t:1265_5": "pana gilānena vā kiccappasutena vā pārisuddhi dātabbā. Kathaṃ dātabbā? Ekassa bhikkhuno",
  "tika-vin04t:1265_6": "santike “pārisuddhiṃ dammi, pārisuddhiṃ me hara, pārisuddhiṃ me ārocehī”ti ayaṃ attho",
  "tika-vin04t:1265_7": "kāyena vā vācāya vā ubhayena vā viññāpetabbo, evaṃ dinnā hoti pārisuddhi, taṃ pana",
  "tika-vin04t:1265_8": "dentena chandopi dātabbo. Vuttañhetaṃ bhagavatā “anujānāmi, bhikkhave, tadahuposathe",
  "tika-vin04t:1265_9": "pārisuddhiṃ dentena chandampi dātuṃ, santi saṅghassa karaṇīya”nti. Tattha pārisuddhidānaṃ",
  "tika-vin04t:1265_10": "saṅghassapi attanopi uposathakaraṇaṃ sampādeti, na avasesaṃ saṅghakiccaṃ. Chandadānaṃ",
  "tika-vin04t:1265_11": "saṅghasseva uposathakaraṇañca sesakiccañca sampādeti, attano pana uposatho akatoyeva",
  "tika-vin04t:1265_12": "hoti. Tasmā pārisuddhiṃ dentena chandopi dātabbo. Pubbe vuttaṃ pana suddhikacchandaṃ",
  "tika-vin04t:1265_13": "vā imaṃ vā chandapārisuddhiṃ ekena bahūnampi āharituṃ vaṭṭati. Sace pana so antarāmagge",
  "tika-vin04t:1265_14": "aññaṃ bhikkhuṃ passitvā yesaṃ tena chando vā pārisuddhi vā gahitā, tesañca attano",
  "tika-vin04t:1265_15": "ca chandapārisuddhiṃ deti, tasseva sā āgacchati, itarā pana biḷālasaṅkhalikā chandapārisuddhi",
  "tika-vin04t:1265_16": "nāma hoti, sā nāgacchati, tasmā sayameva sannipatitaṭṭhānaṃ gantvā ārocetabbaṃ. Sace",
  "tika-vin04t:1265_17": "pana sañcicca nāroceti, dukkaṭaṃ āpajjati. Chandapārisuddhi pana tasmiṃ hatthapāsaṃ",
  "tika-vin04t:1265_18": "upagatamatteyeva āgatā hoti.",
  "tika-vin04t:1266_0": "Utukkhānanti “hemantādīnaṃ utūnaṃ ettakaṃ atikkantaṃ, ettakaṃ avasiṭṭha”nti evaṃ",
  "tika-vin04t:1266_1": "utūnaṃ ācikkhanaṃ. Bhikkhugaṇanāti “ettakā bhikkhū uposathagge sannipatitā”ti bhikkhūnaṃ",
  "tika-vin04t:1266_2": "gaṇanā. Idampi hi ubhayaṃ katvāva uposatho kātabbo. Ovādoti bhikkhunovādo. Na hi",
  "tika-vin04t:1266_3": "bhikkhunīhi yācitaṃ ovādaṃ anārocetvā uposathaṃ kātuṃ vaṭṭati. Bhikkhuniyo hi “sve",
  "tika-vin04t:1266_4": "uposatho”ti āgantvā “ayaṃ uposatho cātuddaso pannaraso”ti pucchitvā puna uposathadivase",
  "tika-vin04t:1266_5": "āgantvā “bhikkhunisaṅgho, ayya, bhikkhusaṅghassa pāde vandati, ovādūpasaṅkamanañca",
  "tika-vin04t:1266_6": "yācati, labhatu kira, ayya, bhikkhunisaṅgho ovādūpasaṅkamana”nti evaṃ ovādaṃ yācanti.",
  "tika-vin04t:1266_7": "Taṃ ṭhapetvā bālagilānagamiye añño sacepi āraññiko hoti, apaṭiggahetuṃ na labhati,",
  "tika-vin04t:1266_8": "tasmā yena so paṭiggahito, tena bhikkhunā uposathagge pātimokkhuddesako bhikkhu evaṃ",
  "tika-vin04t:1266_9": "vattabbo “bhikkhunisaṅgho, bhante, bhikkhusaṅghassa pāde vandati, ovādūpasaṅkamanañca",
  "tika-vin04t:1266_10": "yācati, labhatu kira, bhante, bhikkhunisaṅgho ovādūpasaṅkamana”nti. Pātimokkhuddesakena",
  "tika-vin04t:1266_11": "vattabbaṃ “atthi koci bhikkhu bhikkhunovādako sammato”ti. Sace hoti koci bhikkhu",
  "tika-vin04t:1266_12": "bhikkhunovādako sammato, tato tena so vattabbo “itthannāmo bhikkhu bhikkhunovādako",
  "tika-vin04t:1266_13": "sammato, taṃ bhikkhunisaṅgho upasaṅkamatū”ti. Sace natthi, tato tena pucchitabbaṃ",
  "tika-vin04t:1266_14": "“ko āyasmā ussahati bhikkhuniyo ovaditu”nti. Sace koci ussahati, sopi ca aṭṭhahi",
  "tika-vin04t:1266_15": "aṅgehi samannāgato, taṃ tattheva sammannitvā ovādapaṭiggāhako vattabbo “itthannāmo",
  "tika-vin04t:1266_16": "bhikkhu bhikkhunovādako sammato, taṃ bhikkhunisaṅgho upasaṅkamatū”ti. Sace pana koci",
  "tika-vin04t:1266_17": "na ussahati, pātimokkhuddesakena vattabbaṃ “natthi koci bhikkhu bhikkhunovādako sammato,",
  "tika-vin04t:1266_18": "pāsādikena bhikkhunisaṅgho sampādetū”ti. Ettāvatā hi sikkhattayasaṅgahitaṃ sakalaṃ",
  "tika-vin04t:1266_19": "sāsanaṃ ārocitaṃ hoti. Tena bhikkhunā “sādhū”ti sampaṭicchitvā pāṭipadadivase bhikkhunīnaṃ ārocetabbaṃ.",
  "tika-vin04t:1267_0": "Bhikkhunisaṅghenāpi tā bhikkhuniyo pesetabbā, gacchatha, ayyā, pucchatha “kiṃ, ayya,",
  "tika-vin04t:1267_1": "labhati bhikkhunisaṅgho ovādūpasaṅkamana”nti, tāhi “sādhu, ayye”ti sampaṭicchitvā",
  "tika-vin04t:1267_2": "taṃ bhikkhuṃ upasaṅkamitvā evaṃ vattabbaṃ “kiṃ, ayya, labhati bhikkhunisaṅgho ovādūpasaṅkamana”nti.",
  "tika-vin04t:1267_3": "Tena vattabbaṃ “natthi koci bhikkhu bhikkhunovādako sammato, pāsādikena bhikkhunisaṅgho",
  "tika-vin04t:1267_4": "sampādetū”ti, tāhi “sādhu ayyā”ti sampaṭicchitabbaṃ. Idañca ekato āgatānaṃ dvinnaṃ",
  "tika-vin04t:1267_5": "tiṇṇaṃ vā vasena vuttaṃ. Tāsu pana ekāya bhikkhuniyā vattabbañceva sampaṭicchitabbañca,",
  "tika-vin04t:1267_6": "itarā tassā sahāyikā. Sace pana bhikkhusaṅgho vā bhikkhunisaṅgho vā na pūrati, ubhayatopi",
  "tika-vin04t:1267_7": "vā gaṇamattameva puggalamattaṃ vā hoti.",
  "tika-vin04t:1268_0": "Tatrāyaṃ vacanakkamo – “bhikkhuniyo, ayya, bhikkhusaṅghassa pādevandanti, ovādūpasaṅkamanañca",
  "tika-vin04t:1268_1": "yācanti, labhantu kira, ayya, bhikkhuniyo ovādūpasaṅkamana”nti, “ahaṃ, ayya, bhikkhusaṅghassa",
  "tika-vin04t:1268_2": "pāde vandāmi, ovādūpasaṅkamanañca yācāmi, labhāmahaṃ, ayya, ovādūpasaṅkamana”nti,",
  "tika-vin04t:1268_3": "“bhikkhunisaṅgho, ayyā, ayyānaṃ pāde vandati, ovādūpasaṅkamanañca yācati, labhatu",
  "tika-vin04t:1268_4": "kira, ayyā, bhikkhunisaṅgho ovādūpasaṅkamana”nti. “Bhikkhuniyo, ayyā, ayyānaṃ pāde",
  "tika-vin04t:1268_5": "vandanti, ovādūpasaṅkamanañca yācanti, labhantu kira, ayyā, bhikkhuniyo ovādūpasaṅkamana”nti,",
  "tika-vin04t:1268_6": "“ahaṃ, ayyā, ayyānaṃ pāde vandāmi, ovādūpasaṅkamanañca yācāmi, labhāmahaṃ, ayyā,",
  "tika-vin04t:1268_7": "ovādūpasaṅkamana”nti, “bhikkhunisaṅgho, ayya, ayyassa pāde vandati, ovādūpasaṅkamanañca",
  "tika-vin04t:1268_8": "yācati, labhatu kira, ayya, bhikkhunisaṅgho ovādūpasaṅkamana”nti. “Bhikkhuniyo, ayya,",
  "tika-vin04t:1268_9": "ayyassa pāde vandanti, ovādūpasaṅkamanañca yācanti, labhantu kira, ayya, bhikkhuniyo",
  "tika-vin04t:1268_10": "ovādūpasaṅkamana”nti, “ahaṃ, ayya, ayyassa pāde vandāmi, ovādūpasaṅkamanañca yācāmi,",
  "tika-vin04t:1268_11": "labhāmahaṃ, ayya, ovādūpasaṅkamana”nti. Tenāpi bhikkhunā uposathakāle evaṃ vattabbaṃ",
  "tika-vin04t:1268_12": "“bhikkhuniyo, bhante, bhikkhusaṅghassa pāde vandanti, ovādūpasaṅkamanañca yācanti,",
  "tika-vin04t:1268_13": "labhantu kira, bhante, bhikkhuniyo ovādūpasaṅkamana”nti, “bhikkhunī, bhante, bhikkhusaṅghassa",
  "tika-vin04t:1268_14": "pāde vandati, ovādūpasaṅkamanañca yācati, labhatu kira, bhante, bhikkhunī ovādūpasaṅkamana”nti.",
  "tika-vin04t:1268_15": "“Bhikkhunisaṅgho, bhante, bhikkhuniyo, bhante, bhikkhunī bhante āyasmantānaṃ pāde",
  "tika-vin04t:1268_16": "vandati, vandanti, vandati, ovādūpasaṅkamanañca yācati, yācanti, yācati, labhatu",
  "tika-vin04t:1268_17": "kira, bhante, bhikkhunisaṅgho, labhantu kira, bhante, bhikkhuniyo, labhatu kira,",
  "tika-vin04t:1268_18": "bhante, bhikkhunī ovādūpasaṅkamana”nti. Uposathaggepi pātimokkhuddesakena vā ñattiṭṭhapakena",
  "tika-vin04t:1268_19": "vā itarena vā bhikkhunā sace sammato bhikkhu atthi, purimanayeneva “taṃ bhikkhunisaṅgho,",
  "tika-vin04t:1268_20": "taṃ bhikkhuniyo, taṃ bhikkhunī upasaṅkamatu, upasaṅkamantu, upasaṅkamatū”ti vattabbaṃ.",
  "tika-vin04t:1268_21": "Sace natthi, “pāsādikena bhikkhunisaṅgho, bhikkhuniyo, bhikkhunī sampādetu, sampādentu,",
  "tika-vin04t:1268_22": "sampādetū”ti vattabbaṃ. Ovādappaṭiggāhakena pāṭipade taṃ paccāharitvā tatheva vattabbaṃ,",
  "tika-vin04t:1268_23": "ayamettha saṅkhepavinicchayo. Evaṃ bhikkhunīhi yācitaṃ ovādaṃ ārocetvāva uposatho",
  "tika-vin04t:1268_24": "kātabbo. Tena vuttaṃ –",
  "tika-vin04t:1269": "“Chandapārisuddhiutukkhānaṃ, bhikkhugaṇanā ca ovādo;",
  "tika-vin04t:1270": "Uposathassa etāni, ‘pubbakicca’nti vuccatī”ti.",
  "tika-vin04t:1271_0": "Pārisuddhiṃ āyasmanto ārocethāti attano parisuddhabhāvaṃ ārocetha, “pātimokkhaṃ uddisissāmī”tiidaṃ",
  "tika-vin04t:1271_1": "pārisuddhiārocanassa kāraṇavacanaṃ. “Na ca, bhikkhave, sāpattikena pātimokkhaṃ sotabbaṃ,",
  "tika-vin04t:1271_2": "yo suṇeyya āpatti dukkaṭassā”ti hi vacanato aparisuddhehi pātimokkhaṃ sotuṃ na vaṭṭati.",
  "tika-vin04t:1271_3": "Tena vuttaṃ – pārisuddhiṃ āyasmanto ārocetha, pātimokkhaṃ uddisissāmīti. Ettha siyā",
  "tika-vin04t:1271_4": "“saṅgho uposathaṃ kareyya, pātimokkhaṃ uddiseyyā”ti vuttattā idhāpi “pātimokkhaṃ",
  "tika-vin04t:1271_5": "uddisissatī”ti vattabbaṃ, evañhi sati pubbenāparaṃ sandhiyatīti. Vuccate, vacanamattamevetaṃ",
  "tika-vin04t:1271_6": "na sandhiyati, lakkhaṇato pana sameti, saṅghassa sāmaggiyā, gaṇassa sāmaggiyā, puggalassa",
  "tika-vin04t:1271_7": "uddesā saṅghassa uddiṭṭhaṃ hoti pātimokkhanti idañhettha lakkhaṇaṃ, tasmā “pātimokkhaṃ",
  "tika-vin04t:1271_8": "uddisissāmī”ti idamevettha vattabbaṃ.",
  "tika-vin04t:1272_0": "Taṃ sabbeva santā sādhukaṃ suṇoma manasi karomāti nti pātimokkhaṃ. Sabbeva santāti",
  "tika-vin04t:1272_1": "yāvatikā tassā parisāya therā ca navā ca majjhimā ca. Sādhukaṃ suṇomāti aṭṭhiṃ katvā",
  "tika-vin04t:1272_2": "manasi karitvā sotadvāravasena sabbacetasā samannāharāma. Manasi karomāti ekaggacittā",
  "tika-vin04t:1272_3": "hutvā citte ṭhapeyyāma. Ettha ca kiñcāpi “pātimokkhaṃ uddisissāmī”ti vuttattā “suṇotha",
  "tika-vin04t:1272_4": "manasi karothā”ti vattuṃ yuttaṃ viya dissati, “saṅgho uposathaṃ kareyyā”tiiminā pana",
  "tika-vin04t:1272_5": "na sameti. Samaggassa hi saṅghassetaṃ uposathakaraṇaṃ, pātimokkhuddesako ca saṅghapariyāpannova,",
  "tika-vin04t:1272_6": "iccassa saṅghapariyāpannattā “suṇoma manasi karomā”ti idameva vattuṃ yuttaṃ.",
  "tika-vin04t:1273_0": "Idāni yaṃ vuttaṃ “pārisuddhiṃ āyasmanto ārocethā”ti, tattha yathā pārisuddhiārocanaṃ",
  "tika-vin04t:1273_1": "hoti, taṃ dassetuṃ yassa siyā āpatti, so āvikareyyāti āha. Tattha yassa siyāti yassa",
  "tika-vin04t:1273_2": "channaṃ ākārānaṃ aññatarena āpannāpatti bhaveyya. Āpattiñhi āpajjanto alajjitā, aññāṇatā,",
  "tika-vin04t:1273_3": "kukkuccappakatatā, akappiye kappiyasaññitā, kappiye akappiyasaññitā, satisammosāti",
  "tika-vin04t:1273_4": "imehi chahākārehi āpajjati.",
  "tika-vin04t:1274": "Kathaṃ alajjitāya āpajjati? Akappiyabhāvaṃ jānantoyeva madditvā vītikkamaṃ karoti.",
  "tika-vin04t:1275": "Vuttampi cetaṃ –",
  "tika-vin04t:1276": "“Sañcicca āpattiṃ āpajjati, āpattiṃ parigūhati;",
  "tika-vin04t:1277": "Agatigamanañca gacchati, ediso vuccati alajjipuggalo”ti. ;",
  "tika-vin04t:1278": "Kathaṃ aññāṇatāya āpajjati? Aññāṇapuggalo hi mando momūho kattabbākattabbaṃ ajānanto akattabbaṃ karoti, kattabbaṃ virādheti, evaṃ aññāṇatāya āpajjati.",
  "tika-vin04t:1279_0": "Kathaṃ kukkuccappakatatāya āpajjati? Kappiyākappiyaṃ nissāya kukkucce uppanne vinayadharaṃ",
  "tika-vin04t:1279_1": "pucchitvā kappiyaṃ ce, kattabbaṃ siyā, akappiyaṃ ce, na kattabbaṃ, ayaṃ pana “vaṭṭatī”ti",
  "tika-vin04t:1279_2": "madditvā vītikkamatiyeva, evaṃ kukkuccappakatatāya āpajjati.",
  "tika-vin04t:1280": "Kathaṃ akappiye kappiyasaññitāya āpajjati? Acchamaṃsaṃ “sūkaramaṃsa”nti khādati, vikāle kālasaññāya bhuñjati, evaṃ akappiye kappiyasaññitāya āpajjati.",
  "tika-vin04t:1281": "Kathaṃ kappiye akappiyasaññitāya āpajjati? Sūkaramaṃsaṃ “acchamaṃsa”nti khādati, kāle vikālasaññāya bhuñjati, evaṃ kappiye akappiyasaññitāya āpajjati.",
  "tika-vin04t:1282_0": "Kathaṃ satisammosā āpajjati? Sahaseyyacīvaravippavāsādīni satisammosā āpajjati, iti",
  "tika-vin04t:1282_1": "imesaṃ channaṃ ākārānaṃ aññatarena ākārena āpannā yassa siyā sattannaṃ āpattikkhandhānaṃ",
  "tika-vin04t:1282_2": "aññatarā āpatti therassa vā navassa vā majjhimassa vāti attho.",
  "tika-vin04t:1283_0": "So āvikareyyāti so taṃ āpattiṃ desetu vā pakāsetu vāti vuttaṃ hoti. Asantiyā āpattiyāti",
  "tika-vin04t:1283_1": "yassa pana evaṃ anāpannā vā āpattiṃ āpajjitvā ca pana vuṭṭhitā vā desitā vā ārocitā",
  "tika-vin04t:1283_2": "vā āpatti, tassa sā āpatti asantī nāma hoti, evaṃ asantiyā āpattiyā tuṇhī bhavitabbaṃ.",
  "tika-vin04t:1283_3": "Tuṇhībhāvena kho panāyasmante “parisuddhā”ti vedissāmīti tuṇhībhāvenāpi hi kāraṇena",
  "tika-vin04t:1283_4": "ahaṃ āyasmante “parisuddhā”icceva jānissāmīti. Yathā kho pana paccekapuṭṭhassa veyyākaraṇaṃ",
  "tika-vin04t:1283_5": "hotīti yathā ekeneko puṭṭho byākareyya, yathā ekeneko paccekapuṭṭho “maṃ esa pucchatī”ti",
  "tika-vin04t:1283_6": "ñatvā byākareyyāti vuttaṃ hoti.",
  "tika-vin04t:1284_0": "Evamevaṃ evarūpāya parisāya yāvatatiyaṃ anusāvitaṃ hotīti ettha ekacce tāva ācariyā",
  "tika-vin04t:1284_1": "evaṃ vadanti “evamevaṃ imissāya bhikkhuparisāya yadetaṃ ‘yassa siyā āpatti, so āvikareyya,",
  "tika-vin04t:1284_2": "asantiyā āpattiyā tuṇhī bhavitabbaṃ, tuṇhībhāvena kho panāyasmante parisuddhāti vedissāmī’ti",
  "tika-vin04t:1284_3": "tikkhattuṃ anusāvitaṃ, taṃ ekamekena ‘maṃ esa pucchatī’ti evaṃ jānitabbaṃ hotīti",
  "tika-vin04t:1284_4": "attho”ti. Taṃ na yujjati, kasmā? Atthabyañjanabhedato. Anussāvanañhi nāma atthato",
  "tika-vin04t:1284_5": "ca byañjanato ca abhinnaṃ hoti “dutiyampi etamatthaṃ vadāmī”tiādīsu viya, “yassa",
  "tika-vin04t:1284_6": "siyā”tiādivacanattayaṃ pana atthatopi byañjanatopi bhinnaṃ, tenassa anussāvanattayaṃ",
  "tika-vin04t:1284_7": "na yujjati. Yadi cetaṃ yāvatatiyānussāvanaṃ siyā, nidānuddese aniṭṭhitepi āpatti",
  "tika-vin04t:1284_8": "siyā. Na ca yuttaṃ anāpattikkhette āpattiṃ āpajjituṃ.",
  "tika-vin04t:1285_0": "Apare “anusāvita”ntipadassa anusāvetabbanti atthaṃ vikappetvā “yāvatatiya”ntiidaṃ",
  "tika-vin04t:1285_1": "upari uddesāvasāne “kaccittha parisuddhā…pe… tatiyampi pucchāmī”ti etaṃ sandhāya",
  "tika-vin04t:1285_2": "vuttanti āhu. Tampi na yujjati, kasmā? Atthayuttīnaṃ abhāvato. Idañhi padaṃ keci",
  "tika-vin04t:1285_3": "“anusāveta”nti sajjhāyanti, keci “anusāveta”nti, taṃ ubhayaṃ vāpi atītakālameva dīpeti,",
  "tika-vin04t:1285_4": "na anāgataṃ. Yadi cassa ayaṃ attho siyā, “anusāvitaṃ hessatī”ti vadeyya, evaṃ tāva",
  "tika-vin04t:1285_5": "atthābhāvato na yujjati. Yadi cetaṃ uddesāvasāne vacanaṃ sandhāya vuttaṃ siyā, “na",
  "tika-vin04t:1285_6": "āvikarissāmī”ti cittaṃ uppādentassa nidāne samattepi vuttamusāvādo na siyā, kasmā?",
  "tika-vin04t:1285_7": "“Yāvatatiyaṃ anussāviyamāne”tivacanato “yāvatatiya”nti idaṃ vacanameva niratthakaṃ",
  "tika-vin04t:1285_8": "siyā, kasmā? Nidānuddese yāvatatiyānussāvanassa abhāvatoti evaṃ yuttiabhāvato tampi",
  "tika-vin04t:1285_9": "na yujjati. “Yāvatatiyaṃ anusāvitaṃ hotī”ti idaṃ pana lakkhaṇavacanamattaṃ, tena",
  "tika-vin04t:1285_10": "imamatthaṃ dasseti – idaṃ pātimokkhaṃ nāma yāvatatiyaṃ anussāviyati, tasmiṃ yāvatatiyaṃ",
  "tika-vin04t:1285_11": "anussāviyamāne yo saramāno santiṃ āpattiṃ nāvikaroti, tassa yāvatatiyānussāvanāvasāne",
  "tika-vin04t:1285_12": "sampajānamusāvādo hotīti.",
  "tika-vin04t:1286_0": "Tadetaṃ yathā anusāvitaṃ yāvatatiyaṃ anusāvitaṃ nāma hoti, taṃ dassetuṃ tatthāyasmante",
  "tika-vin04t:1286_1": "pucchāmītiādi vuttaṃ. Taṃ panetaṃ pārājikādīnaṃ avasāne dissati, na nidānāvasāne.",
  "tika-vin04t:1286_2": "Kiñcāpi na dissati, atha kho uddesakāle “āvikatā hissa phāsu hotī”ti vatvā “uddiṭṭhaṃ",
  "tika-vin04t:1286_3": "kho āyasmanto nidānaṃ, tatthāyasmante pucchāmī”tiādinā nayena vattabbameva. Evañhi",
  "tika-vin04t:1286_4": "nidānaṃ suuddiṭṭhaṃ hoti, aññathā duuddiṭṭhaṃ. Imameva ca atthaṃ sandhāya uposathakkhandhake",
  "tika-vin04t:1286_5": "vuttaṃ “yāvatatiyaṃ anusāvitaṃ hotīti sakimpi anusāvitaṃ hoti, dutiyampi anusāvitaṃ",
  "tika-vin04t:1286_6": "hoti, tatiyampi anusāvitaṃ hotī”ti. Ayamettha ācariyaparamparābhato vinicchayo.",
  "tika-vin04t:1287_0": "Yo pana bhikkhu…pe… sampajānamusāvādassa hotīti sampajānamusāvādo assa hoti, tenassa",
  "tika-vin04t:1287_1": "dukkaṭāpatti hoti, sā ca kho pana na musāvādalakkhaṇena, “sampajānamusāvāde kiṃ hoti,",
  "tika-vin04t:1287_2": "dukkaṭaṃ hotī”ti iminā pana bhagavato vacanena vacīdvāre akiriyasamuṭṭhānāpatti hotīti veditabbā.",
  "tika-vin04t:1288": "Vuttampi cetaṃ –",
  "tika-vin04t:1289": "“Anālapanto manujena kenaci,",
  "tika-vin04t:1290": "Vācāgiraṃ no ca pare bhaṇeyya;",
  "tika-vin04t:1291": "Āpajjeyya vācasikaṃ, na kāyikaṃ,",
  "tika-vin04t:1292": "Pañhāmesā kusalehi cintitā”ti. ;",
  "tika-vin04t:1293_0": "Antarāyikoti vippaṭisāravatthutāya pāmojjādisambhavaṃ nivāretvā paṭhamajjhānādīnaṃ",
  "tika-vin04t:1293_1": "adhigamāya antarāyaṃ karoti. Tasmāti yasmā ayaṃ anāvikaraṇasaṅkhāto sampajānamusāvādo",
  "tika-vin04t:1293_2": "antarāyiko hoti, tasmā. Saramānenāti attani santiṃ āpattiṃ jānantena. Visuddhāpekkhenāti",
  "tika-vin04t:1293_3": "vuṭṭhātukāmena visujjhitukāmena. Santī āpattīti āpajjitvā avuṭṭhitā āpatti. Āvikātabbāti",
  "tika-vin04t:1293_4": "saṅghamajjhe vā gaṇamajjhe vā ekapuggale vā pakāsetabbā, antamaso anantarassāpi bhikkhuno",
  "tika-vin04t:1293_5": "“ahaṃ, āvuso, itthannāmaṃ āpattiṃ āpanno, ito vuṭṭhahitvā taṃ āpattiṃ paṭikarissāmī”ti",
  "tika-vin04t:1293_6": "vattabbaṃ. Sacepi vematiko hoti, “ahaṃ, āvuso, itthannāmāya āpattiyā vematiko, yadā",
  "tika-vin04t:1293_7": "nibbematiko bhavissāmi, tadā taṃ āpattiṃ paṭikarissāmī”ti vattabbaṃ. Āvikatā hissa",
  "tika-vin04t:1293_8": "phāsu hotītiettha āvikatāti āvikatāya, pakāsitāyāti attho. Alajjitātiādīsu viya hi",
  "tika-vin04t:1293_9": "idampi karaṇatthe paccattavacanaṃ. Hīti nipātamattaṃ. Assāti etassa bhikkhuno. Phāsu",
  "tika-vin04t:1293_10": "hotīti paṭhamajjhānādīnaṃ adhigamāya phāsu hoti, avippaṭisāramūlakānaṃ pāmojjādīnaṃ",
  "tika-vin04t:1293_11": "vasena sukhappaṭipadā sampajjatīti attho.",
  "tika-vin04t:1294": "Iti kaṅkhāvitaraṇiyā pātimokkhavaṇṇanāya",
  "tika-vin04t:1295": "Nidānavaṇṇanā niṭṭhitā.",
  "tika-vin04t:1296": "Pārājikakaṇḍo",
  "tika-vin04t:1297_0": "Idāni yadetaṃ nidānānantaraṃ tatrime cattārotiādi pārājikakaṇḍaṃ, tattha tatrāti",
  "tika-vin04t:1297_1": "tasmiṃ “pātimokkhaṃ uddisissāmī”ti evaṃ vutte pātimokkhe. Imeti idāni vattabbānaṃ",
  "tika-vin04t:1297_2": "abhimukhīkaraṇaṃ. Cattāroti gaṇanaparicchedo. Pārājikāti evaṃnāmakā. Dhammāti āpattiyo.",
  "tika-vin04t:1297_3": "Uddesaṃ āgacchantīti sarūpena uddisitabbataṃ āgacchanti, na nidāne viya “yassa siyā",
  "tika-vin04t:1297_4": "āpattī”ti sādhāraṇavacanamattena.",
  "tika-vin04t:1298": "1. Paṭhamapārājikavaṇṇanā",
  "tika-vin04t:1299_0": "Yo panāti rassadīghādinā liṅgādibhedena yo koci. Bhikkhūti ehibhikkhuupasampadā,",
  "tika-vin04t:1299_1": "saraṇagamanūpasampadā, ovādappaṭiggahaṇūpasampadā, pañhābyākaraṇūpasampadā, aṭṭhagarudhammappaṭiggahaṇūpasampadā,",
  "tika-vin04t:1299_2": "dūtenūpasampadā, aṭṭhavācikūpasampadā, ñatticatutthakammūpasampadāti imāsu aṭṭhasu",
  "tika-vin04t:1299_3": "upasampadāsu ñatticatutthena upasampadākammena akuppena ṭhānārahena upasampanno.",
  "tika-vin04t:1299_4": "Tassa pana kammassa vatthuñattianussāvana sīmā parisāsampattivasena akuppatā veditabbā.",
  "tika-vin04t:1300_0": "Tattha vatthūti upasampadāpekkho puggalo, so ṭhapetvā ūnavīsativassaṃ antimavatthuajjhāpannapubbaṃ,",
  "tika-vin04t:1300_1": "paṇḍakādayo ca ekādasa abhabbapuggale veditabbo. Tattha ūnavīsativasso nāma paṭisandhiggahaṇato",
  "tika-vin04t:1300_2": "paṭṭhāya aparipuṇṇavīsativasso. Antimavatthuajjhāpannapubbo nāma catunnaṃ pārājikānaṃ",
  "tika-vin04t:1300_3": "aññataraṃ ajjhāpannapubbo. Paṇḍakādayo vajjanīyapuggalakathāyaṃ vuttā. Tesu āsittapaṇḍakañca",
  "tika-vin04t:1300_4": "usūyapaṇḍakañca ṭhapetvā opakkamikapaṇḍako napuṃsakapaṇḍako paṇḍakabhāvapakkhe ṭhito",
  "tika-vin04t:1300_5": "pakkhapaṇḍako ca idha adhippeto.",
  "tika-vin04t:1301_0": "Theyyasaṃvāsako pana tividho liṅgatthenako saṃvāsatthenako ubhayatthenakoti. Tattha",
  "tika-vin04t:1301_1": "yo sayaṃ pabbajitvā na bhikkhuvassāni gaṇeti, na yathāvuḍḍhaṃ bhikkhūnaṃ vā sāmaṇerānaṃ",
  "tika-vin04t:1301_2": "vā vandanaṃ sādiyati, na āsanena paṭibāhati, na uposathādīsu sandissati, ayaṃ asuddhacittatāya",
  "tika-vin04t:1301_3": "liṅgamattasseva thenitattā liṅgatthenako nāma. Yo pana bhikkhūhi pabbajito sāmaṇero",
  "tika-vin04t:1301_4": "samāno kāsāyāni apanetvā tesu saussāhova methunaṃ dhammaṃ paṭisevitvā puna nivāsetvā",
  "tika-vin04t:1301_5": "sāmaṇerabhāvaṃ paṭijānāti, ayaṃ bhikkhūhi dinnaliṅgassa apariccattattā na liṅgatthenako,",
  "tika-vin04t:1301_6": "na liṅgānurūpassa saṃvāsassa sāditattā nāpi saṃvāsatthenako. Antimavatthuajjhāpannakepi",
  "tika-vin04t:1301_7": "eseva nayo. Yo ca kho sāmaṇero samāno videsaṃ gantvā bhikkhuvassāni gaṇeti, yathāvuḍḍhaṃ",
  "tika-vin04t:1301_8": "vandanaṃ sādiyati, āsanena paṭibāhati, uposathādīsu sandissati, ayaṃ saṃvāsamattasseva",
  "tika-vin04t:1301_9": "thenitattā saṃvāsatthenako nāma. Bhikkhuvassagaṇanādiko hi sabbopi kiriyabhedo imasmiṃ",
  "tika-vin04t:1301_10": "atthe “saṃvāso”ti veditabbo. Sikkhaṃ paccakkhāya “na maṃ koci jānātī”ti puna evaṃ",
  "tika-vin04t:1301_11": "paṭipajjantepi eseva nayo. Yo pana sayaṃ pabbajitvā vihāraṃ gantvā yathāvuḍḍhaṃ vandanaṃ",
  "tika-vin04t:1301_12": "sādiyati, āsanena paṭibāhati, bhikkhuvassāni gaṇeti, uposathādīsu sandissati, ayaṃ",
  "tika-vin04t:1301_13": "liṅgassa ceva saṃvāsassa ca thenitattā ubhayatthenako nāma. Dhuranikkhepavasena kāsāyāni",
  "tika-vin04t:1301_14": "apanetvā antimavatthuṃ ajjhāpajjitvā puna tāni acchādetvā evaṃ paṭipajjantepi eseva",
  "tika-vin04t:1301_15": "nayo, ayaṃ tividhopi theyyasaṃvāsako idha adhippeto. Ṭhapetvā pana imaṃ tividhaṃ.",
  "tika-vin04t:1302": "“Rāja dubbhikkha kantāra-roga verī bhayena vā;",
  "tika-vin04t:1303": "Cīvarāharaṇatthaṃ vā, liṅgaṃ ādiyatīdha yo.",
  "tika-vin04t:1304": "“Saṃvāsaṃ nādhivāseti, yāva so suddhamānaso;",
  "tika-vin04t:1305": "Theyyasaṃvāsako nāma, tāva esa na vuccatī”ti. ;",
  "tika-vin04t:1306_0": "Yo pana upasampanno titthiyabhāvaṃ patthayamāno sayaṃ vā kusacīrādikaṃ titthiyaliṅgaṃ",
  "tika-vin04t:1306_1": "ādiyati, tesaṃ vā santike pabbajati, naggo vā hutvā ājīvakānaṃ santikaṃ gantvā tesaṃ",
  "tika-vin04t:1306_2": "vatāni ādiyati, ayaṃ titthiyapakkantako nāma. Ṭhapetvā pana manussajātikaṃ avaseso",
  "tika-vin04t:1306_3": "sabbopi tiracchānagato nāma. Yena manussajātikā janetti sayampi manussabhūteneva",
  "tika-vin04t:1306_4": "sañcicca jīvitā voropitā, ayaṃ mātughātako nāma. Pitughātakepi eseva nayo. Yena antamaso",
  "tika-vin04t:1306_5": "gihiliṅge ṭhitopi manussajātiko khīṇāsavo sañcicca jīvitā voropito, ayaṃ arahantaghātako",
  "tika-vin04t:1306_6": "nāma. Yo pana pakatattaṃ bhikkhuniṃ tiṇṇaṃ maggānaṃ aññatarasmiṃ magge dūseti, ayaṃ",
  "tika-vin04t:1306_7": "bhikkhunidūsako nāma. Yo devadatto viya sāsanaṃ uddhammaṃ ubbinayaṃ katvā catunnaṃ",
  "tika-vin04t:1306_8": "kammānaṃ aññataravasena saṅghaṃ bhindati, ayaṃ saṅghabhedako nāma. Yo devadatto viya",
  "tika-vin04t:1306_9": "duṭṭhacittena vadhakacittena tathāgatassa jīvamānakasarīre khuddakamakkhikāya pivanamattampi",
  "tika-vin04t:1306_10": "lohitaṃ uppādeti, ayaṃ lohituppādako nāma. Yassa itthinimittuppādanakammato ca purisanimittuppādanakammato",
  "tika-vin04t:1306_11": "ca ubhato duvidhampi byañjanaṃ atthi, ayaṃ ubhatobyañjanako nāma. Iti ime terasa",
  "tika-vin04t:1306_12": "puggalā upasampadāya avatthū, ime pana ṭhapetvā aññasmiṃ upasampadāpekkhe sati upasampadākammaṃ",
  "tika-vin04t:1306_13": "vatthusampattivasena akuppaṃ hoti.",
  "tika-vin04t:1307_0": "Kathaṃ ñattisampattivasena akuppaṃ hoti? Vatthusaṅghapuggalañattīnaṃ aparāmasanāni,",
  "tika-vin04t:1307_1": "pacchā ñattiṭṭhapanañcāti ime tāva pañca ñattidosā. Tattha “ayaṃ itthannāmo”ti upasampadāpekkhassa",
  "tika-vin04t:1307_2": "akittanaṃ vatthuaparāmasanaṃ nāma. “Suṇātu me, bhante, saṅgho”tiettha “suṇātu me,",
  "tika-vin04t:1307_3": "bhante”ti vatvā “saṅgho”ti abhaṇanaṃ saṅghaaparāmasanaṃ nāma. “Itthannāmassa upasampadāpekkho”ti",
  "tika-vin04t:1307_4": "upajjhāyassa akittanaṃ puggalaaparāmasanaṃ nāma. Sabbena sabbaṃ ñattiyā anuccāraṇaṃ",
  "tika-vin04t:1307_5": "ñattiaparāmasanaṃ nāma. Paṭhamaṃ kammavācaṃ niṭṭhāpetvā “esā ñattī”ti vatvā “khamati",
  "tika-vin04t:1307_6": "saṅghassā”ti evaṃ ñattikittanaṃ pacchā ñattiṭṭhapanaṃ nāma. Iti imehi dosehi vimuttāya",
  "tika-vin04t:1307_7": "ñattiyā sampannaṃ ñattisampattivasena akuppaṃ hoti.",
  "tika-vin04t:1308_0": "Anussāvanavasena akuppatāyapi vatthusaṅghapuggalānaṃ aparāmasanāni, sāvanāya hāpanaṃ,",
  "tika-vin04t:1308_1": "akāle sāvananti ime pañca anussāvanadosā. Tattha vatthādīnaṃ aparāmasanāni ñattiyaṃ",
  "tika-vin04t:1308_2": "vuttasadisāneva. Tīsu pana anussāvanāsu yattha katthaci etesaṃ aparāmasanaṃ aparāmasanameva.",
  "tika-vin04t:1308_3": "Sabbena sabbaṃ pana kammavācaṃ avatvā catukkhattuṃ ñattikittanameva, atha vā pana",
  "tika-vin04t:1308_4": "kammavācābbhantare akkharassa vā padassa vā anuccāraṇaṃ vā duruccāraṇaṃ vā sāvanāya",
  "tika-vin04t:1308_5": "hāpanaṃ nāma. Sāvanāya anokāse paṭhamaṃ ñattiṃ aṭṭhapetvā anussāvanakaraṇaṃ akāle",
  "tika-vin04t:1308_6": "sāvanaṃ nāma. Iti imehi dosehi vimuttāya anussāvanāya sampannaṃ anussāvanasampattivasena akuppaṃ hoti.",
  "tika-vin04t:1309_0": "Pubbe vuttaṃ vipattisīmālakkhaṇaṃ samatikkantāya pana sīmāya kataṃ sīmāsampattivasena",
  "tika-vin04t:1309_1": "akuppaṃ hoti. Yāvatikā bhikkhū kammappattā, tesaṃ anāgamanaṃ, chandārahānaṃ chandassa",
  "tika-vin04t:1309_2": "anāharaṇaṃ, sammukhībhūtānaṃ paṭikkosananti ime pana tayo parisādosā, tehi vimuttāya",
  "tika-vin04t:1309_3": "parisāya kataṃ parisāsampattivasena akuppaṃ hoti. Kāraṇārahattā pana satthu sāsanārahattā",
  "tika-vin04t:1309_4": "ṭhānārahaṃ nāma hoti. Iti yo iminā evaṃ akuppena ṭhānārahena ñatticatutthena upasampadākammena",
  "tika-vin04t:1309_5": "upasampanno, ayaṃ idha “bhikkhū”ti adhippeto. Paṇṇattivajjesu pana aññepi saṅgahaṃ gacchanti.",
  "tika-vin04t:1310_0": "Bhikkhūnaṃ sikkhāsājīvasamāpannoti yā bhikkhūnaṃ adhisīlasaṅkhātā sikkhā, tañca,",
  "tika-vin04t:1310_1": "yattha cete saha jīvanti, ekajīvikā sabhāgavuttino honti, taṃ bhagavatā paññattaṃ",
  "tika-vin04t:1310_2": "sikkhāpadasaṅkhātaṃ sājīvañca, tattha sikkhanabhāvena samāpannoti bhikkhūnaṃ sikkhāsājīvasamaāpanno.",
  "tika-vin04t:1310_3": "Samāpannoti sikkhañca paripūrento sājīvañca avītikkamanto hutvā tadubhayaṃ upagatoti",
  "tika-vin04t:1310_4": "attho. Sikkhaṃ apaccakkhāya dubbalyaṃ anāvikatvāti yaṃ sikkhaṃ samāpanno, taṃ apaṭikkhipitvā,",
  "tika-vin04t:1310_5": "yañca sājīvaṃ samāpanno, tasmiṃ dubbalabhāvaṃ appakāsetvā. Tattha cittakhettakālapayogapuggalavijānanavasena",
  "tika-vin04t:1310_6": "sikkhāya paccakkhānaṃ ñatvā tadabhāvena apaccakkhānaṃ veditabbaṃ. Kathaṃ? Upasampannabhāvato",
  "tika-vin04t:1310_7": "cavitukāmatācitteneva hi sikkhāpaccakkhānaṃ hoti, na davā vā ravā vā bhaṇantassa.",
  "tika-vin04t:1310_8": "Evaṃ cittavasena sikkhāpaccakkhānaṃ hoti, na tadabhāvena. Tathā “buddhaṃ paccakkhāmi,",
  "tika-vin04t:1310_9": "dhammaṃ paccakkhāmi, saṅghaṃ paccakkhāmi, sikkhaṃ, vinayaṃ, pātimokkhaṃ, uddesaṃ,",
  "tika-vin04t:1310_10": "upajjhāyaṃ, ācariyaṃ, saddhivihārikaṃ, antevāsikaṃ, samānupajjhāyakaṃ, samānācariyakaṃ,",
  "tika-vin04t:1310_11": "sabrahmacāriṃ paccakkhāmī”ti evaṃ vuttānaṃ buddhādīnaṃ cuddasannaṃ, “gihīti maṃ dhārehi,",
  "tika-vin04t:1310_12": "upāsako, ārāmiko, sāmaṇero, titthiyo, titthiyasāvako, asamaṇo, ‘asakyaputtiyo’ti",
  "tika-vin04t:1310_13": "maṃ dhārehī”ti evaṃ vuttānaṃ gihiādīnaṃ aṭṭhannañcāti imesaṃ dvāvīsatiyā khettapadānaṃ",
  "tika-vin04t:1310_14": "yassa kassaci savevacanassa vasena tesu yaṃkiñci vattukāmassa yaṃkiñci vadato sikkhāpaccakkhānaṃ",
  "tika-vin04t:1310_15": "hoti, na rukkhādīnaṃ aññatarassa nāmaṃ gahetvā paccācikkhantassa. Evaṃ khettavasena",
  "tika-vin04t:1310_16": "paccakkhānaṃ hoti, na tadabhāvena.",
  "tika-vin04t:1311_0": "Tattha yadetaṃ “paccakkhāmī”ti ca, “maṃ dhārehī”ti ca vuttaṃ vattamānakālavacanaṃ,",
  "tika-vin04t:1311_1": "yāni ca “alaṃ me buddhena, kiṃ nu me buddhena, na mamattho buddhena, sumuttāhaṃ buddhenā”tiādinā",
  "tika-vin04t:1311_2": "nayena ākhyātavasena kālaṃ anāmasitvā purimehi cuddasahi padehi saddhiṃ yojetvā vuttāni",
  "tika-vin04t:1311_3": "“alaṃ me”tiādīni cattāri padāni, tesaṃyeva ca savevacanānaṃ vasena paccakkhānaṃ hoti,",
  "tika-vin04t:1311_4": "na “paccakkhāsi”nti vā “paccakkhissa”nti vā “maṃ dhāresī”ti vā “maṃ dhāressatī”ti",
  "tika-vin04t:1311_5": "vā “yaṃnūnāhaṃ paccakkheyya”nti vātiādīni atītānāgataparikappavacanāni bhaṇantassa.",
  "tika-vin04t:1311_6": "Evaṃ vattamāna kālavasena ceva anāmaṭṭhakālavasena ca paccakkhānaṃ hoti, na tadabhāvena.",
  "tika-vin04t:1312_0": "Payogo pana duvidho kāyiko ca vācasiko ca. Tattha “buddhaṃ paccakkhāmī”tiādinā nayena",
  "tika-vin04t:1312_1": "yāya kāyaci bhāsāya vacībhedaṃ katvā vācasikappayogeneva paccakkhānaṃ hoti, na akkharalikhanaṃ",
  "tika-vin04t:1312_2": "vā hatthamuddādidassanaṃ vā kāyappayogaṃ karontassa. Evaṃ vācasikappayogeneva paccakkhānaṃ",
  "tika-vin04t:1312_3": "hoti, na tadabhāvena.",
  "tika-vin04t:1313_0": "Puggalo pana duvidho – yo ca paccakkhāti, yassa ca paccakkhāti. Tattha yo paccakkhāti,",
  "tika-vin04t:1313_1": "so sace ummattakakhittacittavedanāṭṭānaṃ aññataro na hoti. Yassa pana paccakkhāti,",
  "tika-vin04t:1313_2": "so sace manussajātiko hoti, na ca ummattakādīnaṃ aññataro, sammukhībhūto ca sikkhāpaccakkhānaṃ",
  "tika-vin04t:1313_3": "hoti. Na hi asammukhībhūtassa dūtena vā paṇṇena vā ārocanaṃ ruhati. Evaṃ yathāvuttapuggalavasena",
  "tika-vin04t:1313_4": "paccakkhānaṃ hoti, na tadabhāvena.",
  "tika-vin04t:1314_0": "Vijānanampi niyamitāniyamitavasena duvidhaṃ. Tattha yassa yesaṃ vā niyametvā “imassa,",
  "tika-vin04t:1314_1": "imesaṃ vā ārocemī”ti vadati, sace te yathā pakatiyā loke manussā vacanaṃ sutvā āvajjanasamaye",
  "tika-vin04t:1314_2": "jānanti, evaṃ tassa vacanānantarameva tassa “ayaṃ ukkaṇṭhito”ti vā “gihibhāvaṃ patthayatī”ti",
  "tika-vin04t:1314_3": "vā yena kenaci ākārena sikkhāpaccakkhānabhāvaṃ jānanti, paccakkhātāva hoti sikkhā.",
  "tika-vin04t:1314_4": "Atha aparabhāge “kiṃ iminā vutta”nti cintetvā jānanti, aññe vā jānanti, apaccakkhātāva",
  "tika-vin04t:1314_5": "hoti sikkhā. Aniyametvā ārocentassa pana sace vuttanayena yo koci manussajātiko vacanatthaṃ",
  "tika-vin04t:1314_6": "jānāti, paccakkhātāva hoti sikkhā. Evaṃ vijānanavasena paccakkhānaṃ hoti, na tadabhāvena.",
  "tika-vin04t:1314_7": "Yo pana antamaso davāyapi paccakkhāti, tena apaccakkhātāva hoti sikkhā. Iti imesaṃ",
  "tika-vin04t:1314_8": "vuttappakārānaṃ cittādīnaṃ vā vasena, sabbaso vā pana apaccakkhānena sikkhaṃ apaccakkhāya",
  "tika-vin04t:1314_9": "sikkhāpaccakkhānasseva ca atthabhūtaṃ ekaccaṃ dubbalyaṃ anāvikatvā.",
  "tika-vin04t:1315_0": "Methunaṃ dhammaṃ paṭiseveyyāti ettha methunaṃ dhammanti rāgapariyuṭṭhānena sadisānaṃ",
  "tika-vin04t:1315_1": "ubhinnaṃ dhammaṃ. Paṭiseveyyāti paṭiseveyya ajjhāpajjeyya. Antamasoti sabbantimena",
  "tika-vin04t:1315_2": "paricchedena. Tiracchānagatāyapīti paṭisandhivasena tiracchānesu gatāyapi, ayamettha",
  "tika-vin04t:1315_3": "anupaññatti. Pārājiko hotīti parājito hoti, parājayaṃ āpanno. Asaṃvāsoti pakatattā",
  "tika-vin04t:1315_4": "bhikkhū saha vasanti etthāti ekakammādikova tividhopi vidhi saṃvāso nāma, so tena",
  "tika-vin04t:1315_5": "saddhiṃ natthīti asaṃvāso. Saṅghakammesu hi esa gaṇapūrakopi na hoti, ayaṃ tāva padavaṇṇanā.",
  "tika-vin04t:1316_0": "Ayaṃ panettha vinicchayo – manussāmanussatiracchānagatavasena hi tisso itthiyo, tāsaṃ",
  "tika-vin04t:1316_1": "vaccamaggapassāvamaggamukhamaggavasena tayo tayo katvā nava maggā, tathā ubhatobyañjanakānaṃ.",
  "tika-vin04t:1316_2": "Purisānaṃ pana vaccamaggamukhamaggavasena dve dve katvā cha maggā, tathā paṇḍakānanti",
  "tika-vin04t:1316_3": "evaṃ tiṃsa maggā. Tesu attano vā paresaṃ vā yassa kassaci maggassa santhatassa vā",
  "tika-vin04t:1316_4": "asanthatassa vā, paresaṃ pana matānampi akkhāyitassa vā yebhuyyena akkhāyitassa vā",
  "tika-vin04t:1316_5": "pakativātena asaṃphuṭṭhe allokāse yo bhikkhu ekatilabījamattampi attano aṅgajātaṃ",
  "tika-vin04t:1316_6": "santhataṃ vā asanthataṃ vā sevanacittena paveseti, parena vā pavesiyamāne pavesanapaviṭṭhaṭṭhitauddharaṇesu",
  "tika-vin04t:1316_7": "yaṃkiñci sādiyati, ayaṃ pārājikāpattiṃ āpanno nāma hoti, ayaṃ tāvettha asādhāraṇavinicchayo.",
  "tika-vin04t:1316_8": "Sabbasikkhāpadānaṃ pana sādhāraṇavinicchayatthaṃ ayaṃ mātikā –",
  "tika-vin04t:1317": "Nidānaṃ puggalaṃ vatthuṃ, paññattividhimeva ca;",
  "tika-vin04t:1318": "Āṇattāpattināpatti-vipattiṃ aṅgameva ca.",
  "tika-vin04t:1319": "Samuṭṭhānavidhiṃ kiriyā-saññācittehi nānattaṃ;",
  "tika-vin04t:1320": "Vajjakammappabhedañca, tikadvayavidhiṃ tathā.",
  "tika-vin04t:1321": "Lakkhaṇaṃ sattarasadhā, ṭhitaṃ sādhāraṇaṃ idaṃ;",
  "tika-vin04t:1322": "Ñatvā yojeyya medhāvī, tattha tattha yathārahanti.",
  "tika-vin04t:1323_0": "Tattha nidānaṃ nāma vesāli-rājagaha-sāvatthi-āḷavi-kosambi-sagga-bhaggānaṃ vasena",
  "tika-vin04t:1323_1": "sattavidhaṃ paññattiṭṭhānaṃ, idañhi sabbasikkhāpadānaṃ nidānaṃ. Puggalo nāma yaṃ",
  "tika-vin04t:1323_2": "yaṃ ārabbha taṃ taṃ sikkhāpadaṃ paññattaṃ. Vatthu nāma tassa tassa puggalassa ajjhācāro",
  "tika-vin04t:1323_3": "vuccati. Paññattividhinti paññattianupaññattianuppannapaññattisabbatthapaññattipadesapaññattisādhāraṇapaññatti",
  "tika-vin04t:1323_4": "asādhāraṇapaññattiekatopaññattiubhatopaññattivasena navavidhā paññatti. Tattha anuppannapaññatti",
  "tika-vin04t:1323_5": "nāma anuppanne dose paññattā, sā aṭṭhagarudhammappaṭiggahaṇavasena bhikkhunīnaṃyeva",
  "tika-vin04t:1323_6": "āgatā, aññatra natthi. Vinayadharapañcamena gaṇena upasampadā, gaṇaṅgaṇūpāhanā dhuvanhānaṃ",
  "tika-vin04t:1323_7": "cammattharaṇanti etesaṃ vasena catubbidhā padesapaññatti nāma. Majjhimadeseyeva hi",
  "tika-vin04t:1323_8": "etehi āpatti hoti, tesupi dhuvanhānaṃ paṭikkhepamattameva pātimokkhe āgataṃ, tato",
  "tika-vin04t:1323_9": "aññā padesapaññatti nāma natthi. Sabbāni sabbatthapaññattiyeva honti, sādhāraṇapaññattidukañca",
  "tika-vin04t:1323_10": "ekatopaññattidukañca atthato ekaṃ, tasmā anuppannapaññattiñca sabbatthapaññattidukañca",
  "tika-vin04t:1323_11": "ekatopaññattidukañca ṭhapetvā sesānaṃ catassannaṃ paññattīnaṃ vasena sabbattha vinicchayo",
  "tika-vin04t:1323_12": "veditabbo. Āṇattāpattināpattivipattintiettha āṇattītiāṇāpanā vuccati. Āpattīti pubbappayogādivasena",
  "tika-vin04t:1323_13": "āpattibhedo. Anāpattīti ajānanādivasena anāpatti. Vipattīti sīlaācāradiṭṭhiājīvavipattīnaṃ",
  "tika-vin04t:1323_14": "aññatarā. Iti imāsaṃ āṇattādīnampi vasena sabbattha vinicchayo veditabbo. Aṅganti",
  "tika-vin04t:1323_15": "sabbasikkhāpadesu āpattīnaṃ aṅgaṃ veditabbaṃ.",
  "tika-vin04t:1324_0": "Samuṭṭhānavidhinti sabbāpattīnaṃ kāyo vācā kāyavācā kāyacittaṃ vācācittaṃ kāyavācācittanti",
  "tika-vin04t:1324_1": "imāni ekaṅgikadvaṅgikativaṅgikāni. Cha samuṭṭhānāni nāma yāni “sikkhāpadasamauṭṭhānānī”tipi",
  "tika-vin04t:1324_2": "vuccanti. Tattha purimāni tīṇi acittakāni, pacchimāni sacittakāni. Tesu ekena vā",
  "tika-vin04t:1324_3": "dvīhi vā tīhi vā catūhi vā chahi vā samuṭṭhānehi āpattiyo samuṭṭhahanti, pañcasamuṭṭhānā",
  "tika-vin04t:1324_4": "nāma natthi. Tattha ekasamuṭṭhānā nāma catutthena ca pañcamena ca chaṭṭhena ca samuṭṭhānena",
  "tika-vin04t:1324_5": "samuṭṭhāti, na aññena. Dvisamuṭṭhānā nāma paṭhamacatutthehi ca dutiyapañcamehi ca",
  "tika-vin04t:1324_6": "tatiyachaṭṭhehi ca catutthachaṭṭhehi ca pañcamachaṭṭhehi ca samuṭṭhānehi, samuṭṭhāti,",
  "tika-vin04t:1324_7": "na aññehi. Tisamuṭṭhānā nāma paṭhamehi ca tīhi, pacchimehi ca tīhi samuṭṭhānehi samuṭṭhāti,",
  "tika-vin04t:1324_8": "na aññehi. Catusamuṭṭhānā nāma paṭhamatatiyacatutthachaṭṭhehi ca dutiyatatiyapañcamachaṭṭhehi",
  "tika-vin04t:1324_9": "ca samuṭṭhānehi samuṭṭhāti, na aññehi. Cha samuṭṭhānā nāma chahipi samuṭṭhāti.",
  "tika-vin04t:1325": "Evaṃ –",
  "tika-vin04t:1326": "Tidhā ekasamuṭṭhānā, pañcadhā dvisamuṭṭhitā;",
  "tika-vin04t:1327": "Dvidhā ticaturo ṭhānā, ekadhā chasamuṭṭhitāti.",
  "tika-vin04t:1328_0": "Samuṭṭhānavasena sabbāva terasa āpattiyo honti, tā paṭhamapaññattisikkhāpadavasena",
  "tika-vin04t:1328_1": "samuṭṭhānato terasa nāmāni labhanti paṭhamapārājikasamuṭṭhānā,",
  "tika-vin04t:1328_2": "adinnādāna-sañcaritta-samanubhāsana-kathina-eḷakaloma-padasodhamma-addhāna-theyyasattha-dhammadesanābhūtārocana-corivuṭṭhāpana-ananuññātasamuṭṭhānāti.",
  "tika-vin04t:1328_3": "Tattha yā kāyacittato samuṭṭhāti, ayaṃ paṭhamapārājikasamuṭṭhānā nāma. Yā sacittakehi",
  "tika-vin04t:1328_4": "tīhi samuṭṭhānehi samuṭṭhāti, ayaṃ adinnādānasamuṭṭhānā nāma. Yā chahipi samuṭṭhāti,",
  "tika-vin04t:1328_5": "ayaṃ sañcarittasamuṭṭhānā nāma. Yā chaṭṭheneva samuṭṭhāti, ayaṃ samanubhāsanasamuṭṭhānā",
  "tika-vin04t:1328_6": "nāma. Yā tatiyachaṭṭhehi samuṭṭhāti, ayaṃ kathinasamuṭṭhānā nāma. Yā paṭhamacatutthehi",
  "tika-vin04t:1328_7": "samuṭṭhāti, ayaṃ eḷakalomasamuṭṭhānā nāma. Yā dutiyapañcamehi samuṭṭhāti, ayaṃ padasodhammasamuṭṭhānā",
  "tika-vin04t:1328_8": "nāma. Yā paṭhamatatiyacatutthachaṭṭhehi samuṭṭhāti, ayaṃ addhānasamuṭṭhānā nāma.",
  "tika-vin04t:1328_9": "Yā catutthachaṭṭhehi samuṭṭhāti, ayaṃ theyyasatthasamuṭṭhānā nāma. Yā pañcameneva",
  "tika-vin04t:1328_10": "samuṭṭhāti, ayaṃ dhammadesanāsamuṭṭhānā nāma. Yā acittakehi tīhi samuṭṭhānehi samuṭṭhāti,",
  "tika-vin04t:1328_11": "ayaṃ bhūtārocanasamuṭṭhānā nāma. Yā pañcamachaṭṭhehi samuṭṭhāti, ayaṃ corivuṭṭhāpanasamuṭṭhānā",
  "tika-vin04t:1328_12": "nāma. Yā dutiyatatiyapañcamachaṭṭhehi samuṭṭhāti, ayaṃ ananuññātasamuṭṭhānā nāmāti.",
  "tika-vin04t:1328_13": "Iti imassa samuṭṭhānavidhinopi vasena sabbattha vinicchayo veditabbo.",
  "tika-vin04t:1329_0": "Kiriyāsaññācittehi nānattanti etehi kiriyādīhi sabbāpattīnaṃ nānābhāvaṃ ñatvā sabbattha",
  "tika-vin04t:1329_1": "vinicchayo veditabbo. Sabbāpattiyo hi kiriyāvasena pañcavidhā honti, seyyathidaṃ",
  "tika-vin04t:1329_2": "– atthāpatti kiriyato samuṭṭhāti, atthi akiriyato, atthi kiriyākiriyato, atthi siyā",
  "tika-vin04t:1329_3": "kiriyato siyā akiriyato, atthi siyā kiriyato siyā kiriyākiriyatoti. Tattha yā kāyena",
  "tika-vin04t:1329_4": "vā vācāya vā pathavikhaṇanādīsu viya vītikkamaṃ karontassa hoti, ayaṃ kiriyato samuṭṭhāti",
  "tika-vin04t:1329_5": "nāma. Yā kāyavācāhi kattabbaṃ akarontassa hoti paṭhamakathināpatti viya, ayaṃ akiriyato",
  "tika-vin04t:1329_6": "samuṭṭhāti nāma. Yā karontassa ca akarontassa ca hoti aññātikāya bhikkhuniyā hatthato",
  "tika-vin04t:1329_7": "cīvarappaṭiggahaṇāpatti viya, ayaṃ kiriyākiriyato samuṭṭhāti nāma. Yā siyā karontassa",
  "tika-vin04t:1329_8": "ca, siyā akarontassa ca hoti rūpiyappaṭiggahaṇāpatti viya, ayaṃ siyā kiriyato siyā",
  "tika-vin04t:1329_9": "akiriyato samuṭṭhāti nāma. Yā siyā karontassa ca siyā karontākarontassa ca hoti kuṭikārāpatti",
  "tika-vin04t:1329_10": "viya, ayaṃ siyā kiriyato siyā kiriyākiriyato samuṭṭhāti nāma.",
  "tika-vin04t:1330_0": "Sabbāpattiyo ca saññāvasena duvidhā honti saññāvimokkhā nosaññāvimokkhāti. Tattha",
  "tika-vin04t:1330_1": "yato vītikkamasaññāya abhāvena muccati, ayaṃ saññāvimokkhā, itarā nosaññāvimokkhā.",
  "tika-vin04t:1330_2": "Puna ca sabbāpi cittavasena duvidhā honti sacittakā acittakā cāti. Tattha yā sacittakasamuṭṭhānavaseneva",
  "tika-vin04t:1330_3": "samuṭṭhāti ayaṃ sacittakā. Yā acittakena vā sacittakamissakena vā samuṭṭhāti ayaṃ acittakā.",
  "tika-vin04t:1331_0": "Vajjakammappabhedanti ettha sabbāpattiyo vajjavasena duvidhā honti lokavajjā paṇṇattivajjā",
  "tika-vin04t:1331_1": "cāti. Tattha yassā sacittakapakkhe cittaṃ akusalameva hoti, ayaṃ lokavajjā, sesā",
  "tika-vin04t:1331_2": "paṇṇattivajjā. Sabbā ca kāyakammavacīkammatadubhayavasena tividhā honti. Tattha kāyadvāre",
  "tika-vin04t:1331_3": "āpajjitabbā kāyakammanti vuccati, vacīdvāre āpajjitabbā vacīkammanti vuccati, ubhayattha",
  "tika-vin04t:1331_4": "āpajjitabbā kāyakammaṃ vacīkammañcāti, manodvāre āpatti nāma natthi. Iti iminā vajjakammappabhedenāpi",
  "tika-vin04t:1331_5": "sabbattha vinicchayo veditabbo.",
  "tika-vin04t:1332_0": "Tikadvayavidhinti kusalattikavedanāttikavidhiṃ. Āpattiṃ āpajjamāno hi akusalacitto",
  "tika-vin04t:1332_1": "vā āpajjati kusalābyākatacitto vā, tathā dukkhavedanāsamaṅgī vā itaravedanādvayasamaṅgī",
  "tika-vin04t:1332_2": "vā. Evaṃ santepi sabbasikkhāpadesu akusalacittavasena ekaṃ cittaṃ, kusalābyākatacittavasena",
  "tika-vin04t:1332_3": "dve cittāni, sabbesaṃ vasena tīṇi cittāni. Dukkhavedanāvasena ekā vedanā, sukhaupekkhāvasena",
  "tika-vin04t:1332_4": "dve, sabbāsaṃ vasena tisso vedanāti. Ayameva pabhedo labbhati, na añño.",
  "tika-vin04t:1333_0": "Lakkhaṇaṃ sattarasadhā, ṭhitaṃ sādhāraṇaṃ idaṃ, ñatvāti idaṃ nidānādivedanāttikapariyosānaṃ",
  "tika-vin04t:1333_1": "sattarasappakāraṃ lakkhaṇaṃ jānitvā yojeyya medhāvī. Tattha tattha yathārahanti paṇḍito",
  "tika-vin04t:1333_2": "bhikkhu tasmiṃ tasmiṃ sikkhāpade idaṃ lakkhaṇaṃ yathānurūpaṃ yojeyyāti attho. Taṃ",
  "tika-vin04t:1333_3": "pana ayojitaṃ dubbijānaṃ hoti, tasmā naṃ sabbasikkhāpadānaṃ asādhāraṇavinicchayapariyosāne",
  "tika-vin04t:1333_4": "imaṃ mātikaṃ anuddharitvāva yojetvā dassayissāma.",
  "tika-vin04t:1334_0": "Idha panassa ayaṃ yojanā – idaṃ vesāliyaṃ sudinnattheraṃ ārabbha methunavītikkamavatthusmiṃ",
  "tika-vin04t:1334_1": "paññattaṃ. “Methunaṃ dhammaṃ paṭiseveyyā”ti ayamettha paññatti, “sikkhaṃ apaccakkhāyā”ti",
  "tika-vin04t:1334_2": "ca “antamaso tiracchānagatāyapī”ti ca dve anupaññattiyo. Anupaññatti ca nāmesā āpattikarā",
  "tika-vin04t:1334_3": "ca hoti aññavādakasikkhāpadādīsu viya, anāpattikarā ca aññatra supinantātiādīsu viya,",
  "tika-vin04t:1334_4": "āpattiupatthambhakarā ca adinnādānādīsu viya, idha pana upatthambhakarāti veditabbā.",
  "tika-vin04t:1334_5": "Ito paraṃ pana yattha anupaññatti atthi, tattha “ayaṃ anupaññattī”ti ettakameva dassayissāma.",
  "tika-vin04t:1334_6": "Ṭhapetvā pana anupaññattiṃ avasesā paññattiyevāti sabbattha vinicchayo veditabbo.",
  "tika-vin04t:1334_7": "Bhikkhuṃ ārabbha uppannavatthusmiṃyeva “yā pana bhikkhunī chandaso methunaṃ dhammaṃ",
  "tika-vin04t:1334_8": "paṭiseveyyā”ti evaṃ bhikkhunīnampi paññattito sādhāraṇapaññatti. Āṇattiyā anāpajjanato",
  "tika-vin04t:1334_9": "anāṇattikaṃ. Bhikkhuṃ pana āṇāpento akappiyasamādānāpattito na muccati, methunarāgena",
  "tika-vin04t:1334_10": "kāyasaṃsagge dukkaṭaṃ, jīvamānakasarīrassa vuttappakāre magge sacepi tacādīni anavasesetvā",
  "tika-vin04t:1334_11": "sabbaso chinne nimittasaṇṭhānamattaṃ paññāyati, tattha antamaso aṅgajāte uṭṭhitaṃ",
  "tika-vin04t:1334_12": "anaṭṭhakāyappasādaṃ pīḷakaṃ vā cammakhilaṃ vā pavesentassāpi sevanacitte sati pārājikaṃ,",
  "tika-vin04t:1334_13": "naṭṭhakāyappasādaṃ sukkhapīḷakaṃ vā matacammaṃ vā lomaṃ vā pavesentassa dukkaṭaṃ,",
  "tika-vin04t:1334_14": "sace nimittasaṇṭhānamattampi anavasesetvā sabbaso maggo uppāṭito, tattha upakkamato",
  "tika-vin04t:1334_15": "vaṇasaṅkhepavasena thullaccayaṃ, tathā manussānaṃ akkhināsākaṇṇacchiddavatthikosesu",
  "tika-vin04t:1334_16": "satthakena katavaṇe vā, hatthiassādīnañca tiracchānānaṃ vatthikosanāsāpuṭesu thullaccayaṃ.",
  "tika-vin04t:1334_17": "Tiracchānānaṃ pana akkhikaṇṇanāsāvaṇesu ahimacchādīnaṃ pavesanappamāṇavirahite aṇunimitte",
  "tika-vin04t:1334_18": "sabbesañca upakacchakādīsu sesasarīresu dukkaṭaṃ. Matasarīre nimitte upaḍḍhakkhāyitato",
  "tika-vin04t:1334_19": "paṭṭhāya yāva na kuthitaṃ hoti, tāva thullaccayaṃ. Kuthite dukkaṭaṃ, tathā vaṭṭakate",
  "tika-vin04t:1334_20": "mukhe acchupantaṃ aṅgajātaṃ pavesentassa dukkaṭaṃ. Oṭṭhato bahi nikkhantajivhāya",
  "tika-vin04t:1334_21": "vā dantesu vā thullaccayaṃ. Nimittato bahi patitamaṃsapesiyaṃ dukkaṭanti ayamettha āpattibhedo.",
  "tika-vin04t:1335_0": "Ajānantassa asādiyantassa ummattakassa khittacittassa vedanāṭṭassa ādikammikānañca",
  "tika-vin04t:1335_1": "anāpatti. Ettha pana yo niddaṃ okkantattā parena katampi upakkamaṃ na jānāti, so",
  "tika-vin04t:1335_2": "ajānanto. Yo jānitvāpi na sādiyati, so asādiyanto. Yo pittavasena atekicchaṃ ummādaṃ",
  "tika-vin04t:1335_3": "patto, so ummattako. Yakkhehi katacittavikkhepo khittacitto. Dvinnampi ca etesaṃ",
  "tika-vin04t:1335_4": "aggisuvaṇṇagūthacandanādīsu samappavattibhāvena ajānanabhāvova pamāṇaṃ. Yo adhimattavedanāya",
  "tika-vin04t:1335_5": "āturattā kiñci na jānāti, so vedanāṭṭo. Yo tasmiṃ tasmiṃ vatthusmiṃ ādibhūto, so",
  "tika-vin04t:1335_6": "ādikammiko. Ayaṃ pana anāpatti. Catūsu vipattīsu sīlavipatti. Tassā dve aṅgāni sevanacittañca",
  "tika-vin04t:1335_7": "maggena maggapaṭipādanañcāti. Samuṭṭhānādito idaṃ sikkhāpadaṃ paṭhamapārājikasamuṭṭhānaṃ,",
  "tika-vin04t:1335_8": "kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, akusalacittaṃ, dvivedananti,",
  "tika-vin04t:1335_9": "imāni ca samuṭṭhānādīni nāma āpattiyā honti, na sikkhāpadassa. Vohārasukhatthaṃ pana",
  "tika-vin04t:1335_10": "sabbaṭṭhakathāsu sikkhāpadasīsena desanā āgatā, tasmā aññesupi evarūpesu ṭhānesu",
  "tika-vin04t:1335_11": "byañjane ādaraṃ akatvā adhippetameva gahetabbaṃ.",
  "tika-vin04t:1336": "Atthañhi nātho saraṇaṃ avoca;",
  "tika-vin04t:1337": "Na byañjanaṃ lokahito mahesī.",
  "tika-vin04t:1338": "Tasmā akatvā ratimakkharesu;",
  "tika-vin04t:1339": "Atthe niveseyya matiṃ mutīmāti.",
  "tika-vin04t:1340": "Paṭhamapārājikavaṇṇanā niṭṭhitā.",
  "tika-vin04t:1341": "2. Dutiyapārājikavaṇṇanā",
  "tika-vin04t:1342_0": "Dutiye gāmā vā araññāvāti ettha sabbopi ekakuṭikādibhedo parikkhitto vā aparikkhitto",
  "tika-vin04t:1342_1": "vā samanusso vā amanusso vā antamaso atirekacātumāsaniviṭṭho yo koci satthopi “gāmo”ti",
  "tika-vin04t:1342_2": "veditabbo. Ṭhapetvā gāmañca gāmūpacārañca avasesaṃ araññaṃ nāma. Tattha asammohatthaṃ",
  "tika-vin04t:1342_3": "gharaṃ gharūpacāro gāmo gāmūpacāroti ayaṃ vibhāgo veditabbo. Nibbakosassa hi udakapatanaṭṭhānabbhantaraṃ",
  "tika-vin04t:1342_4": "gharaṃ nāma. Yaṃ pana dvāre ṭhito mātugāmo bhājanadhovanaudakaṃ chaḍḍeti, tassa patanaṭṭhānañca",
  "tika-vin04t:1342_5": "mātugāmeneva antogehe ṭhitena pakatiyā bahi khittassa suppassa vā saṃmuñjaniyā vā",
  "tika-vin04t:1342_6": "patanaṭṭhānañca gharassa purato dvīsu koṇesu sambandhitvā majjhe rukkhasūcidvāraṃ",
  "tika-vin04t:1342_7": "ṭhapetvā gorūpānaṃ pavesananivāraṇatthaṃ kataparikkhepo ca ayaṃ sabbopi gharūpacāro",
  "tika-vin04t:1342_8": "nāma. Yaṃ pana sabbantimaṃ gharaṃ hoti, tassa gharassa tādise gharūpacāre ṭhitassa",
  "tika-vin04t:1342_9": "thāmamajjhimassa purisassa yathā taruṇamanussā attano balaṃ dassento bāhuṃ pasāretvā",
  "tika-vin04t:1342_10": "leḍḍuṃ khipanti, evaṃ khittassa leḍḍussa patanaṭṭhānabbhantaraṃ gāmo nāma. Tato aññassa",
  "tika-vin04t:1342_11": "leḍḍupātassa abbhantaraṃ gāmūpacāro nāma. Patitassa pana leḍḍuno pavattitvā gataṭṭhānaṃ",
  "tika-vin04t:1342_12": "na gahetabbaṃ. Parikkhittassa pana gāmassa parikkhepoyeva gāmassa paricchedo, tassa",
  "tika-vin04t:1342_13": "sace dve indakhilā honti abbhantarime indakhile ṭhitassa leḍḍupātabbhantaraṃ gāmūpacāro",
  "tika-vin04t:1342_14": "nāma. Padabhājanepi hi imināva nayena attho veditabbo. Tattha yvāyaṃ aparikkhittassa",
  "tika-vin04t:1342_15": "gāmassa upacāro dassito, tassa vasena vikāle gāmappavesanādīsu āpatti paricchinditabbā.",
  "tika-vin04t:1342_16": "Iti imaṃ ṭhapetvā gāmañca gāmūpacārañca avasesaṃ imasmiṃ sikkhāpade araññaṃ nāma.",
  "tika-vin04t:1342_17": "Desanāmattameva cetaṃ “gāmā vā araññāvā”ti. Ye pana imesaṃ paricchedadassanatthaṃ",
  "tika-vin04t:1342_18": "gharagharūpacāragāmūpacārā vuttā, tatopi pārājikavatthuṃ avaharantassa pārājikaṃ hotiyeva.",
  "tika-vin04t:1343_0": "Adinnanti aññassa manussajātikassa santakaṃ. Theyyasaṅkhātanti ettha thenoti coro,",
  "tika-vin04t:1343_1": "thenassa bhāvo theyyaṃ, avaharaṇacittassetaṃ nāmaṃ. Saṅkhā saṅkhātanti atthato ekaṃ,",
  "tika-vin04t:1343_2": "koṭṭhāsassetaṃ nāmaṃ “saññānidānā hi papañcasaṅkhā”tiādīsu viya. Theyyañca taṃ saṅkhātañcāti",
  "tika-vin04t:1343_3": "theyyasaṅkhātaṃ, theyyacittasaṅkhāto eko cittakoṭṭhāsoti attho. Karaṇatthe cetaṃ",
  "tika-vin04t:1343_4": "paccattavacanaṃ, tasmā theyyasaṅkhātenāti atthato daṭṭhabbaṃ. Yo ca theyyasaṅkhātena",
  "tika-vin04t:1343_5": "ādiyati, so yasmā theyyacitto hoti, tasmā byañjanaṃ anādiyitvā atthameva dassetuṃ",
  "tika-vin04t:1343_6": "“theyyacitto avaharaṇacitto”ti evamassa padabhājanaṃ vuttanti veditabbaṃ.",
  "tika-vin04t:1344_0": "Ādiyeyyāti pañcavīsatiyā avahārānaṃ aññataravasena hareyya. Te pana avahārā pañca",
  "tika-vin04t:1344_1": "pañcakāni samodhānetvā sādhukaṃ sallakkhetabbā. Pañca pañcakāni nāma nānābhaṇḍapañcakaṃ",
  "tika-vin04t:1344_2": "ekabhaṇḍapañcakaṃ sāhatthikapañcakaṃ pubbapayogapañcakaṃ theyyāvahārapañcakanti.",
  "tika-vin04t:1344_3": "Tattha purimāni dve pañcakāni etasseva padassa padabhājane vuttānaṃ “ādiyeyya hareyya",
  "tika-vin04t:1344_4": "avahareyya iriyāpathaṃ vikopeyya ṭhānā cāveyyā”ti imesaṃ padānaṃ vasena labbhanti.",
  "tika-vin04t:1344_5": "Tattha nānābhaṇḍapañcakaṃ saviññāṇakāviññāṇakavasena daṭṭhabbaṃ, itaraṃ saviññāṇakavaseneva.",
  "tika-vin04t:1344_6": "Kathaṃ? Ādiyeyyāti ārāmaṃ abhiyuñjati, āpatti dukkaṭassa. Sāmikassa vimatiṃ uppādeti,",
  "tika-vin04t:1344_7": "āpatti thullaccayassa. Sāmiko “na mayhaṃ bhavissatī”ti dhuraṃ nikkhipati, āpatti",
  "tika-vin04t:1344_8": "pārājikassa. Hareyyāti aññassa bhaṇḍaṃ haranto sīse bhāraṃ theyyacitto āmasati, dukkaṭaṃ.",
  "tika-vin04t:1344_9": "Phandāpeti, thullaccayaṃ. Khandhaṃ oropeti, pārājikaṃ. Avahareyyāti upanikkhittaṃ",
  "tika-vin04t:1344_10": "bhaṇḍaṃ “dehi me bhaṇḍa”nti vuccamāno “nāhaṃ gaṇhāmī”ti bhaṇati, dukkaṭaṃ. Sāmikassa",
  "tika-vin04t:1344_11": "vimatiṃ uppādeti, thullaccayaṃ. Sāmiko “na mayhaṃ bhavissatī”ti dhuraṃ nikkhipati,",
  "tika-vin04t:1344_12": "pārājikaṃ. Iriyāpathaṃ vikopeyyāti “saha bhaṇḍahārakaṃ nessāmī”ti paṭhamaṃ pādaṃ",
  "tika-vin04t:1344_13": "atikkāmeti, thullaccayaṃ. Dutiyaṃ pādaṃ atikkāmeti, pārājikaṃ. Ṭhānā cāveyyāti thalaṭṭhaṃ",
  "tika-vin04t:1344_14": "bhaṇḍaṃ theyyacitto āmasati, dukkaṭaṃ. Phandāpeti, thullaccayaṃ. Ṭhānā cāveti, pārājikaṃ.",
  "tika-vin04t:1344_15": "Evaṃ tāva nānābhaṇḍapañcakaṃ veditabbaṃ. Sasāmikassa pana dāsassa vā tiracchānagatassa",
  "tika-vin04t:1344_16": "vā yathāvuttena abhiyogādinā nayena ādiyanaharaṇaavaharaṇairiyāpathavikopanaṭhānācāvanavasena",
  "tika-vin04t:1344_17": "ekabhaṇḍapañcakaṃ veditabbaṃ.",
  "tika-vin04t:1345_0": "Katamaṃ sāhatthikapañcakaṃ? Sāhatthiko āṇattiko nissaggiyo atthasādhako dhuranikkhepoti.",
  "tika-vin04t:1345_1": "Tattha sāhatthiko nāma parassa bhaṇḍaṃ sahatthā avaharati. Āṇattiko nāma “asukassa",
  "tika-vin04t:1345_2": "bhaṇḍaṃ avaharā”ti aññaṃ āṇāpeti. Nissaggiyo nāma suṅkaghātakaparikappitokāsānaṃ",
  "tika-vin04t:1345_3": "anto ṭhatvā bahi pātanaṃ. Atthasādhako nāma “asukassa bhaṇḍaṃ yadā sakkoti, tadā",
  "tika-vin04t:1345_4": "taṃ avaharā”ti aññaṃ āṇāpeti. Tattha sace paro anantarāyiko hutvā taṃ avaharati,",
  "tika-vin04t:1345_5": "āṇāpakassa āṇattikkhaṇeyeva pārājikaṃ. Parassa vā pana telakumbhiyā pādagghanakatelaṃ",
  "tika-vin04t:1345_6": "avassaṃ pivanakāni upāhanādīni pakkhipati, hatthato muttamatteyeva pārājikaṃ. Dhuranikkhepo",
  "tika-vin04t:1345_7": "pana ārāmābhiyogaupanikkhittabhaṇḍavasena veditabbo. Tāvakālikabhaṇḍadeyyāni adentassāpi",
  "tika-vin04t:1345_8": "esevanayoti idaṃ sāhatthikapañcakaṃ.",
  "tika-vin04t:1346_0": "Katamaṃ pubbapayogapañcakaṃ? Pubbapayogo sahapayogo saṃvidhāvahāro saṅketakammaṃ",
  "tika-vin04t:1346_1": "nimittakammanti. Tattha āṇattivasena pubbapayogo veditabbo. Ṭhānā cāvanavasena, khilādīni",
  "tika-vin04t:1346_2": "saṅkāmetvā khettādiggahaṇavasena ca sahapayogo veditabbo. Saṃvidhāvahāro nāma “asukaṃ",
  "tika-vin04t:1346_3": "nāma bhaṇḍaṃ avaharissāmā”ti saṃvidahitvā saṃmantayitvā avaharaṇaṃ. Evaṃ saṃvidahitvā",
  "tika-vin04t:1346_4": "gatesu hi ekenāpi tasmiṃ bhaṇḍe ṭhānā cāvite sabbesaṃ avahārā honti. Saṅketakammaṃ",
  "tika-vin04t:1346_5": "nāma sañjānanakammaṃ. Sace hi purebhattādīsu yaṃkiñci kālaṃ paricchinditvā “asukasmiṃ",
  "tika-vin04t:1346_6": "kāle itthannāmaṃ bhaṇḍaṃ avaharā”ti vutto saṅketato apacchā apure taṃ avaharati,",
  "tika-vin04t:1346_7": "saṅketakārakassa saṅketakaraṇakkhaṇeyeva avahāro. Nimittakammaṃ nāma saññuppādanatthaṃ",
  "tika-vin04t:1346_8": "akkhinikkhaṇādinimittakaraṇaṃ. Sace hi evaṃ katanimittato apacchā apure “yaṃ avaharā”ti",
  "tika-vin04t:1346_9": "vutto, taṃ avaharati, nimittakārakassa nimittakaraṇakkhaṇeyeva avahāroti idaṃ pubbapayogapañcakaṃ.",
  "tika-vin04t:1347_0": "Katamaṃ theyyāvahārapañcakaṃ? Theyyāvahāro pasayhāvahāro parikappāvahāro paṭicchannāvahāro",
  "tika-vin04t:1347_1": "kusāvahāroti. Tattha yo sandhicchedādīni katvā adissamāno avaharati, kūṭamānakūṭakahāpaṇādīhi",
  "tika-vin04t:1347_2": "vā vañcetvā gaṇhāti, tassevaṃ gaṇhato avahāro theyyāvahāroti veditabbo. Yo pana pasayha",
  "tika-vin04t:1347_3": "balakkārena paresaṃ santakaṃ gaṇhāti gāmaghātakādayo viya, attano pattabalito vā",
  "tika-vin04t:1347_4": "vuttanayeneva adhikaṃ gaṇhāti rājabhaṭādayo viya, tassevaṃ gaṇhato avahāro pasayhāvahāroti",
  "tika-vin04t:1347_5": "veditabbo. Parikappetvā gahaṇaṃ pana parikappāvahāro nāma. So bhaṇḍokāsavasena duvidho.",
  "tika-vin04t:1347_6": "Tatrāyaṃ bhaṇḍaparikappo – sāṭakatthiko antogabbhaṃ pavisitvā “sace sāṭako bhavissati,",
  "tika-vin04t:1347_7": "gaṇhissāmi, sace suttaṃ, na gaṇhissāmī”ti parikappetvā andhakāre pasibbakaṃ gaṇhāti,",
  "tika-vin04t:1347_8": "tatra ce sāṭako hoti, uddhāreyeva pārājikaṃ. Suttaṃ ce hoti, rakkhati. Bahi nīharitvā",
  "tika-vin04t:1347_9": "muñcitvā “sutta”nti ñatvā puna āharitvā ṭhapeti, rakkhatiyeva. “Sutta”nti ñatvāpi",
  "tika-vin04t:1347_10": "“yaṃ laddhaṃ, taṃ gahetabba”nti gacchati, padavārena kāretabbo. Bhūmiyaṃ ṭhapetvā",
  "tika-vin04t:1347_11": "gaṇhāti, uddhāre pārājikaṃ. “Coro coro”ti anubandho chaṭṭetvā palāyati, rakkhati.",
  "tika-vin04t:1347_12": "Sāmikā disvā gaṇhanti, rakkhati yeva. Añño ce koci gaṇhāti, bhaṇḍadeyyaṃ. Sāmikesu",
  "tika-vin04t:1347_13": "nivattesu sayaṃ disvā paṃsukūlasaññāya “pagevetaṃ mayā gahitaṃ, mama dāni santaka”nti",
  "tika-vin04t:1347_14": "gaṇhantassāpi bhaṇḍadeyyameva. Tattha yvāyaṃ “sace sāṭako bhavissati, gaṇhissāmī”tiādinā",
  "tika-vin04t:1347_15": "nayena pavatto parikappo, ayaṃ bhaṇḍaparikappo nāma.",
  "tika-vin04t:1348_0": "Okāsaparikappo pana evaṃ veditabbo – ekacco pana parapariveṇādīni paviṭṭho kiñci",
  "tika-vin04t:1348_1": "lobhaneyyaṃ bhaṇḍaṃ disvā gabbhadvārapamukhaheṭṭhāpāsādadvārakoṭṭhakarukkhamūlādivasena",
  "tika-vin04t:1348_2": "paricchedaṃ katvā “sace maṃ etthantare passissanti, daṭṭhukāmatāya gahetvā vicaranto",
  "tika-vin04t:1348_3": "viya dassāmi, no ce passissanti, harissāmī”ti parikappeti, tassa taṃ ādāya parikappitaparicchedaṃ",
  "tika-vin04t:1348_4": "atikkantamatte avahāro hoti. Iti yvāyaṃ vuttanayeneva pavatto parikappo, ayaṃ okāsaparikappo",
  "tika-vin04t:1348_5": "nāma. Evamimesaṃ dvinnampi parikappānaṃ vasena parikappetvā gaṇhato avahāro “parikappāvahāro”ti veditabbo.",
  "tika-vin04t:1349_0": "Paṭicchādetvā pana avaharaṇaṃ paṭicchannāvahāro nāma. So evaṃ veditabbo – yo bhikkhu",
  "tika-vin04t:1349_1": "uyyānādīsu paresaṃ omuñcitvā ṭhapitaaṅgulimuddikādīni disvā “pacchā gaṇhissāmī”ti",
  "tika-vin04t:1349_2": "paṃsunā vā paṇṇena vā paṭicchādeti, tassa ettāvatā uddhāro natthīti na tāva avahāro",
  "tika-vin04t:1349_3": "hoti. Yadā pana sāmikā vicinantā apassitvā “sve jānissāmā”ti sālayāva gatā honti,",
  "tika-vin04t:1349_4": "athassa taṃ uddharato uddhāre avahāro. Paṭicchannakāleyeva “etaṃ mama santaka”nti",
  "tika-vin04t:1349_5": "sakasaññāya vā “gatā dāni te, chaṭṭitabhaṇḍaṃ ida”nti paṃsukūlasaññāya vā gaṇhantassa",
  "tika-vin04t:1349_6": "pana bhaṇḍadeyyaṃ. Tesu dutiyatatiyadivase āgantvā vicinitvā adisvā dhuranikkhepaṃ",
  "tika-vin04t:1349_7": "katvā gatesupi gahitaṃ bhaṇḍadeyyameva. Pacchā ñatvā codiyamānassa adadato sāmikānaṃ",
  "tika-vin04t:1349_8": "dhuranikkhepe avahāro hoti. Kasmā? Yasmā tassa payogena tehi na diṭṭhaṃ. Yo pana",
  "tika-vin04t:1349_9": "tathārūpaṃ bhaṇḍaṃ yathāṭhāne ṭhitaṃyeva appaṭicchādetvā theyyacitto pādena akkamitvā",
  "tika-vin04t:1349_10": "kaddame vā vālukāya vā paveseti, tassa pavesitamatteyeva avahāro.",
  "tika-vin04t:1350_0": "Kusaṃ saṅkāmetvā pana avaharaṇaṃ kusāvahāro nāma. Sopi evaṃ veditabbo – yo bhikkhu",
  "tika-vin04t:1350_1": "vilīvamayaṃ vā tālapaṇṇamayaṃ vā katasaññāṇaṃ yaṃkiñci kusaṃ pātetvā cīvare bhājīyamāne",
  "tika-vin04t:1350_2": "attano koṭṭhāsassa samīpe ṭhitaṃ appagghataraṃ vā mahagghataraṃ vā samasamaṃ vā agghena",
  "tika-vin04t:1350_3": "parassa koṭṭhāsaṃ haritukāmo attano koṭṭhāse patitaṃ kusaṃ parassa koṭṭhāse pātetukāmatāya",
  "tika-vin04t:1350_4": "uddharati, rakkhati tāva. Parassa koṭṭhāse pātite rakkhateva. Yadā pana tasmiṃ patite",
  "tika-vin04t:1350_5": "parassa koṭṭhāsato parassa kusaṃ uddharati, uddhatamatte avahāro. Sace paṭhamataraṃ",
  "tika-vin04t:1350_6": "parakoṭṭhāsato parassa kusaṃ uddharati, attano koṭṭhāse pātetukāmatāya uddhāre rakkhati,",
  "tika-vin04t:1350_7": "pātanepi rakkhati, attano koṭṭhāsato pana attano kusaṃ uddharato uddhāreyeva rakkhati,",
  "tika-vin04t:1350_8": "taṃ uddharitvā parakoṭṭhāse pātentassa hatthato muttamatte avahāro. Ayaṃ kusāvahāro.",
  "tika-vin04t:1350_9": "Iti yaṃ vuttaṃ “ādiyeyyāti pañcavīsatiyā avahārānaṃ aññataravasena hareyyā”ti, tassattho pakāsito hoti.",
  "tika-vin04t:1351_0": "Yathārūpeti yādise. Adinnādāneti adinnassa parasantakassa gahaṇe. Rājānotiidaṃ bimbisāraṃyeva",
  "tika-vin04t:1351_1": "sandhāya vuttaṃ, aññe pana tathā kareyyuṃ vā na kareyyuṃ vāti te nappamāṇaṃ. Haneyyuṃ",
  "tika-vin04t:1351_2": "vāti hatthādīhi vā potheyyuṃ, satthena vā chindeyyuṃ. Bandheyyuṃ vāti rajjubandhanādīhi",
  "tika-vin04t:1351_3": "bandheyyuṃ vā. Pabbājeyyuṃ vāti nīhareyyuṃ vā. Corosi bālosi mūḷhosi thenosīti imehi",
  "tika-vin04t:1351_4": "vacanehi paribhāseyyuṃ. Kīdisassa pana adinnassa ādāne rājāno evaṃ karonti? Pādassa",
  "tika-vin04t:1351_5": "vā pādārahassa vā. Tathārūpaṃ bhikkhu adinnaṃ ādiyamānoti tādisaṃ bhikkhu porāṇakassa",
  "tika-vin04t:1351_6": "kahāpaṇassa pādaṃ vā pādārahaṃ vā bhaṇḍaṃ adinnaṃ bhūmiādīsu yattha katthaci ṭhitaṃ",
  "tika-vin04t:1351_7": "yaṃkiñci sajīvanijjīvaṃ vuttappakārānaṃ avahārānaṃ yena kenaci avahārena avaharanto",
  "tika-vin04t:1351_8": "pārājiko hoti, ko pana vādo tato atirekatarasminti.",
  "tika-vin04t:1352_0": "Rājagahe dhaniyattheraṃ ārabbha rañño dārūni adinnaṃ ādiyanavatthusmiṃ paññattaṃ,",
  "tika-vin04t:1352_1": "“gāmā vā araññā vā”ti ayamettha anupaññatti, sādhāraṇapaññatti, sāṇattikaṃ, haraṇatthāya",
  "tika-vin04t:1352_2": "gamanādike pubbappayoge dukkaṭaṃ, āmasane dukkaṭaṃ, pārājikavatthuno phandāpane thullaccayaṃ.",
  "tika-vin04t:1352_3": "Ādiyantassa māsake vā ūnamāsake vā dukkaṭaṃ, atirekamāsake vā ūnapañcamāsake vā thullaccayaṃ,",
  "tika-vin04t:1352_4": "pañcamāsake vā atirekapañcamāsake vā pārājikaṃ. Sabbattha gahaṇakālavasena ca gahaṇadesavasena",
  "tika-vin04t:1352_5": "ca paribhogabhājanaparivattanādīhi ca parihīnāparihīnavasena vinicchayo veditabbo.",
  "tika-vin04t:1352_6": "Sakasaññissa, vissāsaggāhe, tāvakālike, petapariggahe, tiracchānagatapariggahe, paṃsukūlasaññissa,",
  "tika-vin04t:1352_7": "ummattakādīnañca anāpatti. Sīlavipatti, aññassa manussajātikassa vasena parapariggahitaṃ,",
  "tika-vin04t:1352_8": "parapariggahitasaññitā, garuparikkhāro, theyyacittaṃ, vuttappakārānaṃ avahārānaṃ",
  "tika-vin04t:1352_9": "vasena avaharaṇañcāti imānettha pañca aṅgāni. Adinnādānasamuṭṭhānaṃ, kiriyaṃ, saññāvimokkhaṃ,",
  "tika-vin04t:1352_10": "sacittakaṃ, lokavajjaṃ, kāyakammaṃ, vacīkammaṃ, akusalacittaṃ, tivedananti.",
  "tika-vin04t:1353": "Dutiyapārājikavaṇṇanā niṭṭhitā.",
  "tika-vin04t:1354": "3. Tatiyapārājikavaṇṇanā",
  "tika-vin04t:1355_0": "Tatiye sañciccāti saṃcetetvā saddhiṃ cetetvā. “Pāṇo”tisaññāya saddhiṃyeva “vadhāmi",
  "tika-vin04t:1355_1": "na”nti vadhakacetanāya cetetvā pakappetvā. Manussaviggahanti kalalato paṭṭhāya jīvamānakamanussajātikasarīraṃ.",
  "tika-vin04t:1355_2": "Jīvitā voropeyyāti kalalakālepi tāpanamaddanehi vā bhesajjasampadānena vā tato vā",
  "tika-vin04t:1355_3": "uddhampi tadanurūpena upakkamena jīvitā viyojeyya. Imassa panatthassa āvibhāvatthaṃ",
  "tika-vin04t:1355_4": "pāṇo veditabbo, pāṇātipāto veditabbo, pāṇātipātī veditabbo, pāṇātipātassa payogo",
  "tika-vin04t:1355_5": "veditabbo. Tattha pāṇoti vohārato satto, paramatthato jīvitindriyaṃ. Pāṇātipātoti",
  "tika-vin04t:1355_6": "yāya cetanāya jīvitindriyupacchedakapayogaṃ samuṭṭhāpeti, sā cetanā. Pāṇātipātīti",
  "tika-vin04t:1355_7": "vuttacetanāya samaṅgipuggalo. Pāṇātipātassa payogoti pāṇātipātassa cha payogā sāhatthiko",
  "tika-vin04t:1355_8": "nissaggiyo āṇattiko thāvaro vijjāmayo iddhimayoti. Tattha sāhatthikoti sayaṃ mārentassa",
  "tika-vin04t:1355_9": "kāyena vā kāyappaṭibaddhena vā paharaṇaṃ. Nissaggiyoti dūre ṭhitaṃ māretukāmassa",
  "tika-vin04t:1355_10": "kāyena vā kāyappaṭibaddhena vā ususattiyantapāsāṇādīnaṃ nissajjanaṃ. Tattha ekeko",
  "tika-vin04t:1355_11": "uddissānuddissabhedato duvidho. Tattha uddissake yaṃ uddissa paharati, tasseva maraṇena",
  "tika-vin04t:1355_12": "kammabaddho. “Yo koci maratū”ti evaṃ anuddissake pahārappaccayā yassa kassaci maraṇena",
  "tika-vin04t:1355_13": "kammabaddho. Ubhayatthāpi ca paharitamatte vā maratu, pacchā vā teneva rogena, paharitakkhaṇeyeva",
  "tika-vin04t:1355_14": "kammabaddho. Āṇattikoti “asukaṃ nāma mārehī”ti aññaṃ āṇāpentassa āṇāpanaṃ.",
  "tika-vin04t:1356": "Tattha –",
  "tika-vin04t:1357": "Vatthu kālo ca okāso, āvudhaṃ iriyāpatho;",
  "tika-vin04t:1358": "Kriyāvisesoti ime, cha āṇatti niyāmakā.",
  "tika-vin04t:1359_0": "Tattha vatthūti puggalo. Yañhi puggalaṃ “mārehī”ti āṇatto sace tameva māreti, āṇāpakassa",
  "tika-vin04t:1359_1": "āpatti. Atha aññaṃ māreti, taṃmaññamāno vā aññaṃ māreti, āṇāpako muccati. “Imaṃ mārehī”ti",
  "tika-vin04t:1359_2": "āṇatte pana āṇāpakassa dukkaṭaṃ. Kāloti purebhattādikālo. Sace hi “purebhattaṃ mārehī”ti",
  "tika-vin04t:1359_3": "āṇatto purebhattameva māreti, āṇāpakassa āpatti. Atha yaṃ purebhattaṃ niyāmitaṃ,",
  "tika-vin04t:1359_4": "tato pacchā vā pure vā māreti, āṇāpako muccati. Iminā nayena sabbattha vinicchayo",
  "tika-vin04t:1359_5": "veditabbo. Thāvaroti asaṃhārimena upakaraṇena māretukāmassa opātakkhaṇanaṃ apassenasaṃvidhānaṃ",
  "tika-vin04t:1359_6": "asiādīnaṃ upanikkhipanaṃ taḷākādīsu visasampayojanaṃ rūpūpahārotievamādi. Vuttanayeneva",
  "tika-vin04t:1359_7": "cetthāpi uddissānuddissabhedo veditabbo. Vijjāmayoti māraṇatthaṃ vijjāparijappanaṃ.",
  "tika-vin04t:1359_8": "Iddhimayoti kammavipākajāya iddhiyā payojanaṃ.",
  "tika-vin04t:1360_0": "Satthahārakaṃ vāssa pariyeseyyāti ettha haratīti hārakaṃ, kiṃ harati? Jīvitaṃ. Atha",
  "tika-vin04t:1360_1": "vā haritabbanti hārakaṃ, upanikkhipitabbanti attho. Satthañca taṃ hārakañcāti satthahārakaṃ.",
  "tika-vin04t:1360_2": "Assāti manussaviggahassa. Pariyeseyyāti yathā labhati, tathā kareyya, upanikkhipeyyāti",
  "tika-vin04t:1360_3": "attho. Etena thāvarapayogaṃ dasseti. Itarathā hi pariyiṭṭhimatteyeva pārājiko bhaveyya,",
  "tika-vin04t:1360_4": "na cetaṃ yuttaṃ. Padabhājane panassa byañjanaṃ anādiyitvā yaṃ ettha thāvarapayogasaṅgahitaṃ",
  "tika-vin04t:1360_5": "satthaṃ, tadeva dassetuṃ “asiṃ vā”tiādi vuttaṃ. Maraṇavaṇṇaṃ vā saṃvaṇṇeyyāti vācāya",
  "tika-vin04t:1360_6": "vā tālapaṇṇādīsu likhitvā vā “yo evaṃ marati, so dhanaṃ vā labhatī”tiādinā nayena",
  "tika-vin04t:1360_7": "maraṇe guṇaṃ pakāseyya. Etena yathā “adinnādāne ādiyeyyā”ti vuttattā pariyāyakathāya",
  "tika-vin04t:1360_8": "muccati, nayidha, evaṃ “saṃvaṇṇeyyā”ti vacanato pana idha pariyāyakathāyapi na muccatīti",
  "tika-vin04t:1360_9": "ayamattho veditabbo. Maraṇāya vā samādapeyyāti “satthaṃ vā āharā”tiādinā nayena maraṇatthāya",
  "tika-vin04t:1360_10": "upāyaṃ gāhāpeyya. Etena āṇattikappayogaṃ dasseti. Ambho purisāti ālapanametaṃ. Kiṃ",
  "tika-vin04t:1360_11": "tuyhiminātiādi saṃvaṇṇanākāranidassanaṃ. Iti cittamanoti iti citto iti mano. “Mataṃ",
  "tika-vin04t:1360_12": "te jīvitā seyyo”tiettha vuttamaraṇacitto maraṇamanoti attho. Ettha ca “mano”tiidaṃ",
  "tika-vin04t:1360_13": "cittassa atthadīpanatthaṃ vuttaṃ. Tenevassa padabhājane “yaṃ cittaṃ taṃ mano”ti āha.",
  "tika-vin04t:1360_14": "Cittasaṅkappoti vicittasaṅkappo. Etthāpi iti-saddo āharitabbo. “Saṅkappo”ti ca saṃvidahanamattassetaṃ",
  "tika-vin04t:1360_15": "nāmaṃ, na vitakkasseva. Tañca saṃvidahanaṃ imasmiṃ atthe saññācetanādhippāyehi saṅgahaṃ",
  "tika-vin04t:1360_16": "gacchati, tasmā “iti cittasaṅkappo”ti “mataṃ te jīvitā seyyo”tiettha vuttamaraṇasaññī",
  "tika-vin04t:1360_17": "maraṇacetano maraṇādhippāyoti evamettha attho daṭṭhabbo. Padabhājanepi hi ayameva",
  "tika-vin04t:1360_18": "nayo dassito. Etena maraṇacittādīhi vinā “ekāhaṃ jīvitaṃ seyyo, vīriyamārabhato daḷha”ntiādinā",
  "tika-vin04t:1360_19": "nayena dhammaṃ bhāsantassa saṃvaṇṇanā nāma na hotīti dasseti. Anekapariyāyenāti nānappakārena",
  "tika-vin04t:1360_20": "uccāvacena kāraṇena. Puna maraṇavaṇṇantiādi nigamanavacanaṃ. Pārājiko hotīti taṅkhaṇūpapannampi",
  "tika-vin04t:1360_21": "manussaviggahaṃ vuttanayena jīvitā voropento pārājiko hotīti.",
  "tika-vin04t:1361_0": "Vesāliyaṃ sambahule bhikkhū ārabbha aññamaññaṃ jīvitā voropanavatthusmiṃ paññattaṃ,",
  "tika-vin04t:1361_1": "“maraṇavaṇṇaṃ vā”ti ayamettha anupaññatti, sādhāraṇapaññatti, sāṇattikaṃ, māraṇatthāya",
  "tika-vin04t:1361_2": "opātakkhaṇanādīsu dukkaṭaṃ, anodissa khate opāte yassa kassaci patanepi dukkaṭaṃ,",
  "tika-vin04t:1361_3": "yakkhapetatiracchānagatamanussaviggahānaṃ tiracchānagatassa ca dukkhuppattiyaṃ dukkaṭameva,",
  "tika-vin04t:1361_4": "manussajātikassa dukkhuppattiyaṃ thullaccayaṃ, tathā yakkhādīnaṃ maraṇe, tiracchānagatamaraṇe",
  "tika-vin04t:1361_5": "pana pācittiyaṃ, manussamaraṇe pārājikanti. Iminā nayena sabbattha payogabhedavasena",
  "tika-vin04t:1361_6": "āpattibhedo veditabbo. Asañcicca mārentassa ajānantassa namaraṇādhippāyassa ummattakādīnañca",
  "tika-vin04t:1361_7": "anāpatti. Tattha asañciccāti “iminā upakkamena imaṃ māremī”ti acetetvā katena upakkamena",
  "tika-vin04t:1361_8": "musalussāpanavatthusmiṃ viya pare matepi anāpatti. Ajānantassāti “iminā ayaṃ marissatī”ti",
  "tika-vin04t:1361_9": "ajānantassa upakkamena visagatapiṇḍapātavatthusmiṃ viya pare matepi anāpatti. Namaraṇādhippāyassāti",
  "tika-vin04t:1361_10": "maraṇaṃ anicchantassa upakkamena bhesajjavatthusmiṃ viya pare matepi anāpatti. Evaṃ",
  "tika-vin04t:1361_11": "asañciccātiādīsu vinicchayo veditabbo. Sīlavipatti, manussajātikapāṇo, pāṇasaññitā,",
  "tika-vin04t:1361_12": "vadhakacittaṃ, upakkamo, tena maraṇanti imānettha pañca aṅgāni. Adinnādānasamauṭṭhānaṃ,",
  "tika-vin04t:1361_13": "kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "tika-vin04t:1362": "Tatiyapārājikavaṇṇanā niṭṭhitā.",
  "tika-vin04t:1363": "4. Catutthapārājikavaṇṇanā",
  "tika-vin04t:1364_0": "Catutthe anabhijānanti sakasantāne anuppannattā attani atthibhāvaṃ ajānanto. Uttarimanussadhammanti",
  "tika-vin04t:1364_1": "uttarimanussānaṃ jhāyīnañceva ariyānañca dhammaṃ. Attupanāyikanti attani taṃ upaneti",
  "tika-vin04t:1364_2": "“mayi atthī”ti samudācaranto, attānaṃ vā tattha upaneti “ahaṃ ettha sandissāmī”ti",
  "tika-vin04t:1364_3": "samudācarantoti attupanāyiko, taṃ attupanāyikaṃ. Evaṃ katvā samudācareyyāti sambandho.",
  "tika-vin04t:1364_4": "Alamariyañāṇadassanantiettha mahaggatalokuttarapaññā jānanaṭṭhena ñāṇaṃ, cakkhunā",
  "tika-vin04t:1364_5": "ca diṭṭhamiva dhammaṃ paccakkhakaraṇato dassanatthena dassananti ñāṇadassanaṃ, ariyaṃ",
  "tika-vin04t:1364_6": "visuddhaṃ uttamaṃ ñāṇadassananti ariyañāṇadassanaṃ, alaṃ pariyattaṃ kilesaviddhaṃsanasamatthaṃ",
  "tika-vin04t:1364_7": "ariyañāṇadassanamettha jhānādibhede uttarimanussadhamme, alaṃ vā ariyañāṇadassanamassāti",
  "tika-vin04t:1364_8": "alamariyañāṇadassano, taṃ alamariyañāṇadassanaṃ. Samudācareyyāti vuttappakārametaṃ",
  "tika-vin04t:1364_9": "uttarimanussadhammaṃ attupanāyikaṃ katvā kāyena vā vācāya vā tadubhayena vā viññussa",
  "tika-vin04t:1364_10": "manussajātikassa āroceyya. Iti jānāmi iti passāmīti samudācaraṇākāradassanametaṃ,",
  "tika-vin04t:1364_11": "attupanāyikañhi katvā vinā aññāpadesena samudācaranto evaṃ samudācarati, tasmā yvāyaṃ",
  "tika-vin04t:1364_12": "padabhājane “paṭhamaṃ jhānaṃ samāpajjiṃ, samāpajjāmi, samāpanno”tiādibhedo vutto,",
  "tika-vin04t:1364_13": "so sabbo idheva saṅgahaṃ gacchatīti veditabbo. “Iti jānāmi iti passāmī”ti hi vadanto",
  "tika-vin04t:1364_14": "na yidaṃ vacanamattameva vadati, atha kho “iminā ca iminā ca kāraṇena ayaṃ dhammo",
  "tika-vin04t:1364_15": "mayi atthī”ti dīpeti, “samāpajji”ntiādīni ca vadantena hi samāpajjanādīhi kāraṇehi",
  "tika-vin04t:1364_16": "atthitā dīpitā hoti, tena vuttaṃ “yvāyaṃ padabhājane paṭhamaṃ jhānaṃ samāpajjiṃ,",
  "tika-vin04t:1364_17": "samāpajjāmi, samāpannotiādibhedo vutto, so sabbo idheva saṅgahaṃ gacchatī”ti. Tato",
  "tika-vin04t:1364_18": "aparena samayenāti tato ārocitakālato aññatarasmiṃ kāle. Iti āpattipaṭijānanakāladassanametaṃ,",
  "tika-vin04t:1364_19": "ayaṃ pana ārocitakkhaṇeva āpattiṃ āpajjati. Āpattiṃ pana āpanno yasmā parena codito",
  "tika-vin04t:1364_20": "vā acodito vā paṭijānāti, tasmā “samanuggāhīyamāno vā asamanuggāhīyamāno vā”ti vuttaṃ.",
  "tika-vin04t:1364_21": "Āpannoti ārocitakkhaṇeyeva pārājikaṃ āpanno. Visuddhāpekkhoti attano gihibhāvādikaṃ",
  "tika-vin04t:1364_22": "visuddhiṃ apekkhamāno icchamāno. Ayañhi yasmā pārājikaṃ āpanno, tasmā bhikkhubhāve",
  "tika-vin04t:1364_23": "ṭhatvā abhabbo jhānādīni adhigantuṃ, iccassa bhikkhubhāvo visuddhi nāma na hoti.",
  "tika-vin04t:1364_24": "Yasmā pana gihi vā upāsakārāmikasāmaṇerānaṃ vā aññataro hutvā dānādīhi saggamaggaṃ",
  "tika-vin04t:1364_25": "vā jhānādīhi mokkhamaggaṃ vā ārādhetuṃ bhabbo hoti, tasmāssa gihiādibhāvo visuddhi",
  "tika-vin04t:1364_26": "nāma hoti. Tena vuttaṃ “gihibhāvādikaṃ visuddhiṃ apekkhamāno”ti. Evaṃ vadeyyāti evaṃ",
  "tika-vin04t:1364_27": "bhaṇeyya, kathaṃ? “Ajānamevaṃ, āvuso”tiādiṃ. Tattha ajānanti ajānanto. Apassanti",
  "tika-vin04t:1364_28": "apassanto. Tucchaṃ musā vilapinti ahaṃ vacanatthavirahato tucchaṃ, vañcanādhippāyato",
  "tika-vin04t:1364_29": "musā vilapiṃ abhaṇinti vuttaṃ hoti. Aññatra adhimānāti yvāyaṃ tilakkhaṇaṃ āropetvā",
  "tika-vin04t:1364_30": "saṅkhāre sammasantassa āraddhavipassakassa apatte pattasaññitāsaṅkhāto adhimāno uppajjati,",
  "tika-vin04t:1364_31": "taṃ adhimānaṃ ṭhapetvā kevalaṃ pāpicchatāya yo samudācareyya, ayampi pārājiko hotīti attho.",
  "tika-vin04t:1365_0": "Vesāliyaṃ vaggumudātīriye bhikkhū ārabbha tesaṃ uttarimanussadhammārocanavatthusmiṃ",
  "tika-vin04t:1365_1": "paññattaṃ, “aññatra adhimānā”ti ayamettha anupaññatti, sādhāraṇapaññatti, anāṇattikaṃ,",
  "tika-vin04t:1365_2": "“paṭhamaṃ jhānaṃ samāpajji”ntiādinā nayena vuttappakāraṃ asantaṃ jhānādidhammaṃ ārocentassa",
  "tika-vin04t:1365_3": "sace yassa kassaci āroceti, so manussajātiko hoti, anantarameva “ayaṃ jhānalābhī”ti",
  "tika-vin04t:1365_4": "vā “ariyo”ti vā yena kenaci ākārena tamatthaṃ jānāti, pārājikaṃ. Sace na jānāti,",
  "tika-vin04t:1365_5": "thullaccayaṃ. Sace pana “yo te vihāre vasi, so bhikkhu paṭhamaṃ jhānaṃ samāpajjī”tiādinā",
  "tika-vin04t:1365_6": "nayena aññāpadesena ārocentassa jānāti, thullaccayaṃ. Sace na jānāti, dukkaṭaṃ. Adhimānena",
  "tika-vin04t:1365_7": "ārocentassa, anullapanādhippāyassa, ummattakādīnañca anāpatti. Sīlavipatti, uttarimanussadhammassa",
  "tika-vin04t:1365_8": "attani asantatā, pāpicchatāya tassa ārocanaṃ, anaññāpadeso, yassa āroceti, tassa",
  "tika-vin04t:1365_9": "manussajātikatā, taṅkhaṇavijānananti imānettha pañca aṅgāni. Samuṭṭhānādīni adinnādāne vuttasadisānevāti.",
  "tika-vin04t:1366": "Catutthapārājikavaṇṇanā niṭṭhitā.",
  "tika-vin04t:1367_0": "Uddiṭṭhā kho āyasmanto cattāro pārājikā dhammātiidaṃ idha uddiṭṭhapārājikaparidīpanameva.",
  "tika-vin04t:1367_1": "Samodhānetvā pana sabbāneva catuvīsati pārājikāni veditabbāni. Katamāni catuvīsati?",
  "tika-vin04t:1367_2": "Pāḷiyaṃ āgatāni tāva bhikkhūnaṃ cattāri bhikkhunīnaṃ asādhāraṇāni cattārīti aṭṭha,",
  "tika-vin04t:1367_3": "tāni ekādasannaṃ paṇḍakādīnaṃ abhabbabhāvasaṅkhātehi ekādasahi pārājikehi saddhiṃ",
  "tika-vin04t:1367_4": "ekūnavīsati, gihibhāvaṃ patthayamānāya bhikkhuniyā vibbhantabhāvapārājikena saddhiṃ",
  "tika-vin04t:1367_5": "vīsati, aparānipi lambī, mudupiṭṭhiko, parassa aṅgajātaṃ mukhena gaṇhāti, parassa",
  "tika-vin04t:1367_6": "aṅgajāte abhinisīdatīti imesaṃ catunnaṃ vasena “cattāri anulomapārājikānī”ti vadanti,",
  "tika-vin04t:1367_7": "iti imāni ca cattāri, purimāni ca vīsatīti samodhānetvā sabbāneva catuvīsati pārājikāni",
  "tika-vin04t:1367_8": "veditabbāni. Na labhati bhikkhūhi saddhiṃ saṃvāsanti uposathādibhedaṃ saṃvāsaṃ bhikkhūhi",
  "tika-vin04t:1367_9": "saddhiṃ na labhati. Yathā pure, tathā pacchāti yathā pubbe gihikāle anupasampannakāle",
  "tika-vin04t:1367_10": "ca, pacchā pārājikaṃ āpannopi tatheva asaṃvāso hoti, natthi tassa bhikkhūhi saddhiṃ",
  "tika-vin04t:1367_11": "uposathādibhedo saṃvāsoti. Tatthāyasmante pucchāmīti tesu catūsu pārājikesu āyasmante",
  "tika-vin04t:1367_12": "“kaccittha parisuddhā”ti pucchāmi. Kaccitthāti kacci ettha, etesu catūsu pārājikesu",
  "tika-vin04t:1367_13": "kacci parisuddhāti attho. Atha vā kaccittha parisuddhāti kacci parisuddhā attha,",
  "tika-vin04t:1367_14": "bhavathāti attho. Sesaṃ sabbattha uttānamevāti.",
  "tika-vin04t:1368": "Kaṅkhāvitaraṇiyā pātimokkhavaṇṇanāya",
  "tika-vin04t:1369": "Pārājikavaṇṇanā niṭṭhitā.",
  "tika-vin04t:1370": "Saṅghādisesakaṇḍo",
  "tika-vin04t:1371_0": "Ime kho panāti idāni vattabbānaṃ abhimukhīkaraṇaṃ. Āyasmantoti sannipatitānaṃ piyavacanena",
  "tika-vin04t:1371_1": "ālapanaṃ. Terasāti gaṇanaparicchedo. Saṅghādisesāti evaṃnāmakā. Dhammāti āpattiyo.",
  "tika-vin04t:1371_2": "Uddesaṃ āgacchantīti sarūpena uddisitabbataṃ āgacchanti, na nidāne viya “yassa siyā",
  "tika-vin04t:1371_3": "āpattī”ti sādhāraṇavacanamattena.",
  "tika-vin04t:1372": "1. Sukkavissaṭṭhisikkhāpadavaṇṇanā",
  "tika-vin04t:1373_0": "Saṃvijjati cetanā assāti sañcetanā, sañcetanāva sañcetanikā, sañcetanā vā assa atthīti",
  "tika-vin04t:1373_1": "sañcetanikā. Sukkavissaṭṭhīti sukkassa vissaṭṭhi, rāgūpatthambhādīsu yena kenaci",
  "tika-vin04t:1373_2": "aṅgajāte kammaññataṃ patte ārogyādīsu yaṃkiñci apadisitvā ajjhattarūpādīsu yattha",
  "tika-vin04t:1373_3": "katthaci mocanassādacetanāya nimitte upakkamantassa āsayadhātunānattato nīlādivasena",
  "tika-vin04t:1373_4": "dasavidhesu sukkesu yassa kassaci sukkassa ṭhānā cāvanāti attho. Aññatra supinantāti",
  "tika-vin04t:1373_5": "yā supine sukkavissaṭṭhi hoti, taṃ ṭhapetvā. Saṅghādisesoti yā aññatra supinantā",
  "tika-vin04t:1373_6": "sañcetanikā sukkavissaṭṭhi, ayaṃ saṅghādiseso nāma āpattinikāyoti attho. Vacanattho",
  "tika-vin04t:1373_7": "panettha saṅgho ādimhi ceva sese ca icchitabbo assāti saṅghādiseso. Kiṃ vuttaṃ hoti",
  "tika-vin04t:1373_8": "– imaṃ āpattiṃ āpajjitvā vuṭṭhātukāmassa yaṃ taṃ āpattivuṭṭhānaṃ, tassa ādimhi ceva",
  "tika-vin04t:1373_9": "parivāsadānatthāya, ādito sese majjhe mānattadānatthāya mūlāya paṭikassanena vā saha",
  "tika-vin04t:1373_10": "mānattadānatthāya, avasāne abbhānatthāya ca saṅgho icchitabbo, na hettha ekampi kammaṃ",
  "tika-vin04t:1373_11": "vinā saṅghena sakkā kātuṃ. Iti saṅgho ādimhi ceva sese ca icchitabbo assāti saṅghādisesoti.",
  "tika-vin04t:1374_0": "Sāvatthiyaṃ seyyasakaṃ ārabbha upakkamitvā asucimocanavatthusmiṃ paññattaṃ, “aññatra",
  "tika-vin04t:1374_1": "supinantā”ti ayamettha anupaññatti, asādhāraṇapaññatti, anāṇattikaṃ. Sace pana parena",
  "tika-vin04t:1374_2": "attano aṅgajāte upakkamaṃ kāretvā mocāpeti, āpajjatiyeva. Cetetvā antamaso ākāse",
  "tika-vin04t:1374_3": "kaṭikampanenapi nimitte upakkamantassa sace na muccati, thullaccayaṃ. Sace pana antamaso",
  "tika-vin04t:1374_4": "yaṃ ekā khuddakamakkhikā piveyya, tattakampi ṭhānato muccati, dakasotaṃ anotiṇṇepi",
  "tika-vin04t:1374_5": "saṅghādiseso. Ṭhānato pana cutaṃ avassameva dakasotaṃ otarati, tasmā “dakasotaṃ otiṇṇamatte",
  "tika-vin04t:1374_6": "bahi nikkhante vā anikkhante vā saṅghādiseso”ti aṭṭhakathāsu vuttaṃ. Anupakkamantassa",
  "tika-vin04t:1374_7": "ca, amocanādhippāyassa ca, supinaṃ passantassa ca, ummattakādīnañca muttepi anāpatti.",
  "tika-vin04t:1374_8": "Sīlavipatti, cetanā, upakkamo, muccananti imānettha tīṇi aṅgāni. Samuṭṭhānādīni paṭhamapārājike vuttasadisānevāti.",
  "tika-vin04t:1375": "Sukkavissaṭṭhisikkhāpadavaṇṇanā niṭṭhitā.",
  "tika-vin04t:1376": "2. Kāyasaṃsaggasikkhāpadavaṇṇanā",
  "tika-vin04t:1377_0": "Dutiye otiṇṇoti yakkhādīhi viya sattā anto uppajjantena rāgena vā otiṇṇo, kūpādīni",
  "tika-vin04t:1377_1": "viya sattā asamapekkhitvā rajjanīye ṭhāne rajjanto sayaṃ vā rāgaṃ otiṇṇo, kāyasaṃsaggarāgasamaṅgissetaṃ",
  "tika-vin04t:1377_2": "adhivacanaṃ. Vipariṇatena cittenāti parisuddhabhavaṅgasantatisaṅkhātaṃ pakatiṃ vijahitvā",
  "tika-vin04t:1377_3": "aññathā pavattena, virūpaṃ vā pariṇatena yathā parivattamānaṃ virūpaṃ hoti, evaṃ",
  "tika-vin04t:1377_4": "vuttarāgavasena parivattetvā ṭhitena cittenāti attho. Mātugāmena saddhinti tadahujātāyapi",
  "tika-vin04t:1377_5": "jīvamānakamanussitthiyā saddhiṃ. Kāyasaṃsaggaṃ samāpajjeyyāti hatthaggahaṇādikaāyasampayogaṃ",
  "tika-vin04t:1377_6": "kāyamissībhāvaṃ samāpajjeyya. Hatthaggāhaṃ vātiādi panassa vitthārena atthadassanaṃ.",
  "tika-vin04t:1377_7": "Tattha hattho nāma kapparato paṭṭhāya yāva agganakhā. Veṇī nāma vinandhitvā vā avinandhitvā",
  "tika-vin04t:1377_8": "vā suddhakesehi vā nīlādivaṇṇasuttakusumakahāpaṇamālāsuvaṇṇacīrakamuttāvaḷiādīsu",
  "tika-vin04t:1377_9": "aññataramissehi vā katakesakalāpassetaṃ adhivacanaṃ. Veṇiggahaṇena cettha kesāpi",
  "tika-vin04t:1377_10": "gahitāyeva saddhiṃ lomehi. Iti vuttalakkhaṇassa hatthassa gahaṇaṃ hatthaggāho, veṇiyā",
  "tika-vin04t:1377_11": "gahaṇaṃ veṇiggāho. Avasesassa sarīrassa parāmasanaṃ aññatarassa vā aññatarassa vā",
  "tika-vin04t:1377_12": "aṅgassa parāmasanaṃ nāma. Yo taṃ hatthaggāhaṃ vā veṇiggāhaṃ vā aññatarassa vā aññatarassa",
  "tika-vin04t:1377_13": "vā aṅgassa parāmasanaṃ samāpajjeyya, tassa saṅghādiseso nāma āpattinikāyo hotīti.",
  "tika-vin04t:1378_0": "Sāvatthiyaṃ udāyittheraṃ ārabbha kāyasaṃsaggasamāpajjanavatthusmiṃ paññattaṃ, asādhāraṇapaññatti,",
  "tika-vin04t:1378_1": "anāṇattikaṃ, itthiyā itthisaññino antamaso lomena lomaṃ phusantassāpi, itthiyā vā",
  "tika-vin04t:1378_2": "phusiyamānassa sevanādhippāyena vāyamitvā phassaṃ paṭijānantassa saṅghādiseso. Ekena",
  "tika-vin04t:1378_3": "pana hatthena gahetvā dutiyena hatthena divasampi tattha tattha phusantassa ekāva",
  "tika-vin04t:1378_4": "āpatti, aggahetvā phusanto pana sace sīsato yāva pādā, tāva kāyato hatthaṃ amocentoyeva",
  "tika-vin04t:1378_5": "phusati, ekāva āpatti, pañcannaṃ aṅgulīnaṃ ekato gahaṇepi ekāyeva. Sace pana nānitthīnaṃ",
  "tika-vin04t:1378_6": "pañcaṅguliyo ekato gaṇhāti, pañca āpattiyo. Itthiyā vematikassa, paṇḍakapurisatiracchānagatasaññissa",
  "tika-vin04t:1378_7": "ca thullaccayaṃ, tathā kāyena kāyappaṭibaddhena, amanussitthipaṇḍakehi ca saddhiṃ",
  "tika-vin04t:1378_8": "kāyasaṃsaggepi. Manussitthiyā pana kāyappaṭibaddhena kāyappaṭibaddhādīsu, purisakāyaphusanādīsu",
  "tika-vin04t:1378_9": "ca dukkaṭaṃ. Itthiyā phusiyamānassa sevanādhippāyassāpi kāyena avāyamitvā phassaṃ",
  "tika-vin04t:1378_10": "paṭijānantassa, mokkhādhippāyena itthiṃ phusantassa, asañcicca, assatiyā, ajānantassa,",
  "tika-vin04t:1378_11": "asādiyantassa, ummattakādīnañca anāpatti. Sīlavipatti, manussitthī, itthisaññitā,",
  "tika-vin04t:1378_12": "kāyasaṃsaggarāgo, tena rāgena vāyāmo, hatthaggāhādisamāpajjananti imānettha pañca",
  "tika-vin04t:1378_13": "aṅgāni. Samuṭṭhānādīni paṭhamapārājike vuttasadisānevāti.",
  "tika-vin04t:1379": "Kāyasaṃsaggasikkhāpadavaṇṇanā niṭṭhitā.",
  "tika-vin04t:1380": "3. Duṭṭhullavācāsikkhāpadavaṇṇanā",
  "tika-vin04t:1381_0": "Tatiye otiṇṇatā ca vipariṇatacittatā ca duṭṭhullavācassādarāgavasena veditabbā. Mātugāmanti",
  "tika-vin04t:1381_1": "duṭṭhullāduṭṭhullasaṃlakkhaṇasamatthaṃ manussitthiṃ. Duṭṭhullāhivācāhīti vaccamaggapassāvamaggemethunadhammappaṭisaṃyuttāhi",
  "tika-vin04t:1381_2": "vācāhi. Obhāseyyāti avabhāseyya, vaṇṇāvaṇṇayācanaāyācanapucchanapaṭipucchanaācikkhaṇānusāsanaakkosanavasena",
  "tika-vin04t:1381_3": "nānappakāraṃ asaddhammavacanaṃ vadeyya. Yathā tanti ettha nti nipātamattaṃ, yathā",
  "tika-vin04t:1381_4": "yuvā yuvatinti attho. Etena obhāsane nirāsaṅkabhāvaṃ dasseti. Methunupasaṃhitāhītiidaṃ",
  "tika-vin04t:1381_5": "duṭṭhullavācāya sikhāpattalakkhaṇadassanaṃ. Saṅghādisesoti dvinnaṃ maggānaṃ vasena",
  "tika-vin04t:1381_6": "vaṇṇāvaṇṇehi vā methunayācanādīhi vā “sikharaṇīsi, saṃbhinnāsi, ubhatobyañjanakāsī”ti",
  "tika-vin04t:1381_7": "imesu tīsu aññatarena akkosavacanena vā mātugāmaṃ obhāsantassa saṅghādiseso nāma",
  "tika-vin04t:1381_8": "āpattinikāyo hotīti.",
  "tika-vin04t:1382_0": "Sāvatthiyaṃ udāyittheraṃ ārabbha duṭṭhullavācāhi obhāsanavatthusmiṃ paññattaṃ, asādhāraṇapaññatti,",
  "tika-vin04t:1382_1": "anāṇattikaṃ, itthiyā itthisaññino antamaso hatthamuddāyapi vuttanayena obhāsantassa",
  "tika-vin04t:1382_2": "sace sā tamatthaṃ tasmiṃyeva khaṇe jānāti, saṅghādiseso. Paṇḍake thullaccayaṃ. Tasmiṃyeva",
  "tika-vin04t:1382_3": "itthisaññino dukkaṭaṃ. Punappunaṃ obhāsantassa, sambahulā ca itthiyo ekavācāya obhāsantassa",
  "tika-vin04t:1382_4": "vācāgaṇanāya ceva itthigaṇanāya ca āpattiyo. Sace yaṃ itthiṃ obhāsati, sā na jānāti,",
  "tika-vin04t:1382_5": "thullaccayaṃ. Adhakkhakaṃ ubbhajāṇumaṇḍalaṃ ādissa vaṇṇādibhaṇanepi thullaccayaṃ.",
  "tika-vin04t:1382_6": "Paṇḍake dukkaṭaṃ, ubbhakkhakaṃ adhojāṇumaṇḍalaṃ kāyappaṭibaddhañca ādissa vaṇṇādibhaṇane",
  "tika-vin04t:1382_7": "sabbattha dukkaṭaṃ. Atthadhammaanusāsanipurekkhārānaṃ ummattakādīnañca anāpatti.",
  "tika-vin04t:1382_8": "Sīlavipatti, manussitthī, itthisaññitā, duṭṭhullavācassādarāgo, tena rāgena obhāsanaṃ,",
  "tika-vin04t:1382_9": "taṅkhaṇavijānananti imānettha pañca aṅgāni. Adinnādānasamuṭṭhānaṃ, kiriyaṃ, saññāvimokkhaṃ,",
  "tika-vin04t:1382_10": "sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dvivedananti.",
  "tika-vin04t:1383": "Duṭṭhullavācāsikkhāpadavaṇṇanā niṭṭhitā.",
  "tika-vin04t:1384": "4. Attakāmasikkhāpadavaṇṇanā",
  "tika-vin04t:1385_0": "Catutthe otiṇṇatā ca vipariṇatacittatā ca attakāmapāricariyāvasena veditabbā. Mātugāmassa",
  "tika-vin04t:1385_1": "santiketi duṭṭhullobhāsane vuttappakārāya itthiyā samīpe. Attakāmapāricariyāyāti",
  "tika-vin04t:1385_2": "methunadhammasaṅkhātena kāmena pāricariyā kāmapāricariyā, attano atthāya kāmapāricariyā",
  "tika-vin04t:1385_3": "attakāmapāricariyā, attanā vā kāmitā icchitāti attakāmā, sayaṃ methunarāgavasena",
  "tika-vin04t:1385_4": "patthitāti attho, attakāmā ca sā pāricariyā cāti attakāmapāricariyā, tassā attakāmapāricariyāya.",
  "tika-vin04t:1385_5": "Vaṇṇaṃ bhāseyyāti guṇaṃ ānisaṃsaṃ pakāseyya. Etadaggantiādi tassā attakāmapāricariyāya",
  "tika-vin04t:1385_6": "vaṇṇabhāsanākāranidassanaṃ. Tatrāyaṃ padasambandhavaseneva saṅkhepattho – yā mādisaṃ",
  "tika-vin04t:1385_7": "pāṇātipātādīhi virahitattā sīlavantaṃ methunadhammā virahitattā brahmacāriṃ tadubhayenāpi",
  "tika-vin04t:1385_8": "kalyāṇadhammaṃ etena dhammena paricareyya abhirameyya, tassā evaṃ mādisaṃ paricarantiyā",
  "tika-vin04t:1385_9": "yā ayaṃ pāricariyā nāma, etadaggaṃ pāricariyānanti. Methunupasaṃhitena saṅghādisesoti",
  "tika-vin04t:1385_10": "evaṃ attakāmapāricariyāya vaṇṇaṃ bhāsanto ca “arahasi tvaṃ mayhaṃ methunadhammaṃ",
  "tika-vin04t:1385_11": "dātu”ntiādinā methunappaṭisaṃyutteneva vacanena yo bhāseyya, tassa saṅghādiseso.",
  "tika-vin04t:1386_0": "Sāvatthiyaṃ udāyittheraṃ ārabbha attakāmapāricariyāya vaṇṇabhāsanavatthusmiṃ paññattaṃ,",
  "tika-vin04t:1386_1": "asādhāraṇapaññatti, anāṇattikaṃ, itthiyā itthisaññino antamaso hatthamuddāyapi vuttanayeneva",
  "tika-vin04t:1386_2": "attakāmapāricariyāya vaṇṇaṃ bhāsantassa sace sā tamatthaṃ tasmiṃyeva khaṇe jānāti,",
  "tika-vin04t:1386_3": "saṅghādiseso. No ce jānāti, thullaccayaṃ. Paṇḍake paṇḍakasaññinopi thullaccayaṃ.",
  "tika-vin04t:1386_4": "Tasmiṃyeva itthisaññino dukkaṭaṃ. Cīvarādīhi vatthukāmehi pāricariyāya vaṇṇaṃ bhāsantassa",
  "tika-vin04t:1386_5": "ummattakādīnañca anāpatti. Sīlavipatti, manussitthī, itthisaññitā, attakāmapāricariyāya",
  "tika-vin04t:1386_6": "rāgo, tena rāgena vaṇṇabhaṇanaṃ, taṅkhaṇavijānananti imānettha pañca aṅgāni. Samuṭṭhānādīni",
  "tika-vin04t:1386_7": "duṭṭhullobhāsane vuttasadisānevāti.",
  "tika-vin04t:1387": "Attakāmasikkhāpadavaṇṇanā niṭṭhitā.",
  "tika-vin04t:1388": "5. Sañcarittasikkhāpadavaṇṇanā",
  "tika-vin04t:1389_0": "Pañcame sañcarittanti itthipurisānaṃ antare saṃcaraṇabhāvaṃ. Samāpajjeyyāti sammā",
  "tika-vin04t:1389_1": "paṭiggaṇhanavīmaṃsanapaccāharaṇāni karonto āpajjeyya. Itthiyā vātiādi samāpajjanākāradassanaṃ.",
  "tika-vin04t:1389_2": "Tattha itthiyā vā purisamatinti purisena vā tassa mātāpitādīhi vā pesito purisassa",
  "tika-vin04t:1389_3": "matiṃ adhippāyaṃ itthiyā āroceyyāti attho. Purisassa vā itthimatinti itthiyā vā tassā",
  "tika-vin04t:1389_4": "mātāpitādīhi vā pesito itthiyā matiṃ adhippāyaṃ purisassa āroceyyāti attho. Jāyattane",
  "tika-vin04t:1389_5": "vā jārattane vāti jāyabhāve vā jārabhāve vā. Purisassa hi matiṃ itthiyā ārocento",
  "tika-vin04t:1389_6": "jāyattane āroceti, itthiyā matiṃ purisassa ārocento jārattane āroceti. Apica purisasseva",
  "tika-vin04t:1389_7": "matiṃ itthiyā ārocento jāyattane vā āroceti nibaddhabhariyabhāve, jārattane vā micchācārabhāve,",
  "tika-vin04t:1389_8": "tenevassa padabhājane “jāyattane vāti jāyā bhavissasi, jārattane vāti jārī bhavissasī”ti",
  "tika-vin04t:1389_9": "vuttaṃ. Eteneva upāyena itthiyā matiṃ purisassa ārocanepi “pati bhavissasi, jāro",
  "tika-vin04t:1389_10": "bhavissasī”ti vattabbatā veditabbā. Antamaso taṅkhaṇikāyapīti sabbantimena paricchedena",
  "tika-vin04t:1389_11": "yā ayaṃ taṅkhaṇe muhuttamatte saṃvasitabbato “taṅkhaṇikā”ti vuccati, muhuttikāti",
  "tika-vin04t:1389_12": "attho. Tassāpi “muhuttikā bhavissasī”ti evaṃ purisassa matiṃ ārocentassa saṅghādiseso,",
  "tika-vin04t:1389_13": "eteneva upāyena “muhuttiko bhavissasī”ti evaṃ purisassa itthimatiṃ ārocentopi saṅghādisesaṃ",
  "tika-vin04t:1389_14": "āpajjatīti veditabbo.",
  "tika-vin04t:1390_0": "Sāvatthiyaṃ udāyittheraṃ ārabbha sañcarittasamāpajjanavatthusmiṃ paññattaṃ, “antamaso",
  "tika-vin04t:1390_1": "taṅkhaṇikāyapī”ti ayamettha anupaññatti, sādhāraṇapaññatti, “paṭiggaṇhāti, vīmaṃsati,",
  "tika-vin04t:1390_2": "antevāsiṃ paccāharāpetī”tiiminā nayena sāṇattikaṃ, aññatra nālaṃvacanīyāya yāya kāyaci",
  "tika-vin04t:1390_3": "itthiyā antamaso mātuyāpi purisamatiṃ ārocento “hohi kira bhariyā dhanakkītā”ti vattukāmo",
  "tika-vin04t:1390_4": "sacepi chandavāsinīādīsu aññatarākārena ārocetvā tāya “sādhū”ti sampaṭicchitepi asampaṭicchitepi",
  "tika-vin04t:1390_5": "puna āgantvā yena pahito, tassa taṃ pavattiṃ āroceti, saṅghādisesaṃ āpajjati. Sā",
  "tika-vin04t:1390_6": "pana tassa bhariyā hotu vā, mā vā, akāraṇametaṃ. Sacepi yassā santikaṃ pesito, taṃ",
  "tika-vin04t:1390_7": "adisvā aññatarassa avassārocanakassa “ārocehī”ti vatvā paccāharati, āpajjatiyeva.",
  "tika-vin04t:1390_8": "“Māturakkhitaṃ brūhī”ti pesitassa pana gantvā aññaṃ piturakkhitādīsu aññataraṃ vadantassa",
  "tika-vin04t:1390_9": "visaṅketaṃ hoti, purisassa vā itthiyā vā vacanaṃ “sādhū”ti kāyena vā vācāya vā ubhayena",
  "tika-vin04t:1390_10": "vā paṭiggaṇhitvā tassā itthiyā vā purisassa vā ārocetvā vā ārocāpetvā vā puna yena",
  "tika-vin04t:1390_11": "pesito, tassa taṃ pavattiṃ sayaṃ ārocentassa vā aññena ārocāpentassa vā saṅghādiseso.",
  "tika-vin04t:1390_12": "Ettāvatā hi “paṭiggaṇhāti, vīmaṃsati, paccāharatī”tiidaṃ aṅgattayaṃ sampāditameva",
  "tika-vin04t:1390_13": "hoti, ito pana yehi kehici dvīhi aṅgehi, paṇḍake ca aṅgattayenāpi thullaccayaṃ. Ekena",
  "tika-vin04t:1390_14": "dukkaṭaṃ. Saṅghassa vā cetiyassa vā gilānassa vā kiccena gacchantassa, ummattakādīnañca anāpatti.",
  "tika-vin04t:1391": "Sīlavipatti, yesu sañcarittaṃ samāpajjati, tesaṃ manussajātikatā, na nālaṃvacanīyatā,",
  "tika-vin04t:1392_0": "Paṭiggaṇhanavīmaṃsanapaccāharaṇānīti imānettha pañca aṅgāni. Chasamuṭṭhānaṃ, paṇṇattiṃ",
  "tika-vin04t:1392_1": "vā alaṃvacanīyabhāvaṃ vā ajānantassa kāyavikārena sāsanaṃ gahetvā tatheva vīmaṃsitvā",
  "tika-vin04t:1392_2": "tatheva paccāharantassa kāyato samuṭṭhāti. “Itthannāmā āgamissati, tassā cittaṃ jāneyyāthā”ti",
  "tika-vin04t:1392_3": "kenaci vutte “sādhū”ti sampaṭicchitvā taṃ āgataṃ vatvā puna tasmiṃ purise āgate ārocentassa",
  "tika-vin04t:1392_4": "kāyena kiñci akatattā vācato samuṭṭhāti. Vācāya “sādhū”ti sāsanaṃ gahetvā aññena",
  "tika-vin04t:1392_5": "karaṇīyena tassā gharaṃ gantvā aññattha vā gamanakāle taṃ disvā vacībhedena vīmaṃsitvā",
  "tika-vin04t:1392_6": "punapi aññeneva kāraṇena tato apakkamma kadācideva taṃ purisaṃ disvā ārocentassāpi",
  "tika-vin04t:1392_7": "vācato samuṭṭhāti. Paṇṇattiṃ ajānantassa pana khīṇāsavassāpi pituvacanena gantvā",
  "tika-vin04t:1392_8": "alaṃvacanīyaṃ mātarampi “ehi me pitaraṃ upaṭṭhāhī”ti vatvā paccāharantassa kāyavācato",
  "tika-vin04t:1392_9": "samuṭṭhāti. Imāni tīṇi acittakasamuṭṭhānāni. Tadubhayaṃ pana jānitvā eteheva tīhi",
  "tika-vin04t:1392_10": "nayehi samāpajjantassa tāneva tīṇi tadubhayajānanacittena sacittakāni honti, kiriyaṃ,",
  "tika-vin04t:1392_11": "nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, kusalādivasena",
  "tika-vin04t:1392_12": "cettha tīṇi cittāni, sukhādivasena tisso vedanāti.",
  "tika-vin04t:1393": "Sañcarittasikkhāpadavaṇṇanā niṭṭhitā.",
  "tika-vin04t:1394": "6. Kuṭikārasikkhāpadavaṇṇanā",
  "tika-vin04t:1395_0": "Chaṭṭhe saññācikāya panāti ettha saññācikā nāma sayaṃ pavattitayācanā vuccati, tasmā",
  "tika-vin04t:1395_1": "saññācikāyāti attano yācanāyāti vuttaṃ hoti, sayaṃ yācitakehi upakaraṇehīti attho.",
  "tika-vin04t:1395_2": "Ettha ca yaṃkiñci parapariggahitakaṃ mūlacchedavasena yācituṃ na vaṭṭati, tāvakālikaṃ",
  "tika-vin04t:1395_3": "pana vaṭṭati. Sahāyatthāya kammakaraṇatthāya “purisaṃ dethā”ti vattuṃ vaṭṭati, purisattakarampi",
  "tika-vin04t:1395_4": "yācituṃ vaṭṭati, purisattakaro nāma vaḍḍhakiādinā purisena kātabbaṃ hatthakammaṃ.",
  "tika-vin04t:1395_5": "Taṃ “purisattakaraṃ dehī”ti vā “hatthakammaṃ dehī”ti vā vatvā yācituṃ vaṭṭati. Hatthakammaṃ",
  "tika-vin04t:1395_6": "nāma kiñci vatthu na hoti, tasmā “kiṃ, bhante, āgatatthā”ti pucchite vā apucchite",
  "tika-vin04t:1395_7": "vā yācituṃ vaṭṭati, viññattipaccayā doso natthi, migaluddakādayo pana sakakammaṃ",
  "tika-vin04t:1395_8": "na yācitabbā. Kuṭinti ullittādīsu aññataraṃ. Tattha ullittā nāma ṭhapetvā thambhatulāpiṭṭhasaṅghāṭavātapānadhūmacchiddādibhedaṃ",
  "tika-vin04t:1395_9": "alepokāsaṃ avasese lepokāse kuṭṭehi saddhiṃ ghaṭetvā chadanassa anto sudhāya vā mattikāya",
  "tika-vin04t:1395_10": "vā littā. Avalittā nāma tatheva vuttanayeneva chadanassa bahi littā. Ullittāvalittā",
  "tika-vin04t:1395_11": "nāma tatheva chadanassa anto ca bahi ca littā. Kārayamānenāti sayaṃ vā karontena,",
  "tika-vin04t:1395_12": "āṇattiyā vā kārāpentena. Asāmikanti kāretā dāyakena virahitaṃ. Attuddesanti “mayhaṃ",
  "tika-vin04t:1395_13": "vāsāgāraṃ esā”ti evaṃ attā uddeso etissāti attuddesā, taṃ attuddesaṃ. Pamāṇikā kāretabbāti",
  "tika-vin04t:1395_14": "pamāṇayuttā kāretabbā. Tatridaṃ pamāṇanti tassā kuṭiyā idaṃ pamāṇaṃ. Dīghasoti dīghato.",
  "tika-vin04t:1395_15": "Dvādasa vidatthiyo sugatavidatthiyātiettha sugatavidatthi nāma idāni majjhimassa",
  "tika-vin04t:1395_16": "purisassa tisso vidatthiyo, vaḍḍhakihatthena diyaḍḍho hattho hoti. Minantena pana",
  "tika-vin04t:1395_17": "kuṭiyā bahikuṭṭe paṭhamaṃ dinnaṃ mahāmattikapariyantaṃ aggahetvā thusapiṇḍapariyantena",
  "tika-vin04t:1395_18": "dvādasa vidatthiyo minetabbā, sace thusapiṇḍakena anatthiko hoti, mahāmattikalepeneva",
  "tika-vin04t:1395_19": "niṭṭhāpeti, sveva paricchedo. Tiriyanti vitthārato. Sattantarāti kuṭṭassa bahiantaṃ",
  "tika-vin04t:1395_20": "aggahetvā abbhantarimena antena satta sugatavidatthiyo pamāṇanti vuttaṃ hoti. Ettha",
  "tika-vin04t:1395_21": "ca kesaggamattampi dīghato hāpetvā tiriyaṃ, tiriyato vā hāpetvā dīghaṃ vaḍḍhetuṃ",
  "tika-vin04t:1395_22": "na vaṭṭati, ko pana vādo ubhatovaḍḍhane. Yā pana dīghato saṭṭhihatthāpi hoti, tiriyato",
  "tika-vin04t:1395_23": "tihatthā vā ūnakacatuhatthā vā, yattha pamāṇayutto mañco ito cito ca na parivaṭṭati,",
  "tika-vin04t:1395_24": "pacchimakoṭiyā catuhatthavitthārā na hoti, ayaṃ kuṭisaṅkhyaṃ na gacchati, tasmā vaṭṭati.",
  "tika-vin04t:1395_25": "Bhikkhū abhinetabbā vatthudesanāyāti yasmiṃ padese kuṭiṃ kāretukāmo hoti, taṃ sodhetvā",
  "tika-vin04t:1395_26": "padabhājane vuttanayena saṅghaṃ tikkhattuṃ yācitvā sabbe vā saṅghapariyāpannā saṅghena",
  "tika-vin04t:1395_27": "vā sammatā dve tayo bhikkhū tattha vatthudesanatthāya netabbā. Tehi bhikkhūhi vatthu",
  "tika-vin04t:1395_28": "desetabbaṃ anārambhaṃ saparikkamananti tehi bhikkhūhi kipillikādīnaṃ āsayādīhi terasahi,",
  "tika-vin04t:1395_29": "pubbaṇṇāparaṇṇanissitādīhi soḷasahi upaddavehi virahitattā anārambhaṃ, dvīhi vā catūhi",
  "tika-vin04t:1395_30": "vā balibaddhehi yuttena sakaṭena ekaṃ cakkaṃ nibbodakapatanaṭṭhāne ekaṃ bahi katvā",
  "tika-vin04t:1395_31": "āvijjhituṃ sakkuṇeyyatāya saparikkamananti sallakkhetvā sace saṅghapahonakā honti,",
  "tika-vin04t:1395_32": "tattheva, no ce, saṅghamajjhaṃ gantvā tena bhikkhunā yācitehi ñattidutiyena kammena",
  "tika-vin04t:1395_33": "vatthu desetabbaṃ. Sārambhe cetiādi paṭipakkhanayena veditabbaṃ.",
  "tika-vin04t:1396_0": "Āḷaviyaṃ āḷavike bhikkhū ārabbha saññācikāya kuṭikaraṇavatthusmiṃ paññattaṃ, asādhāraṇapaññatti,",
  "tika-vin04t:1396_1": "sāṇattikaṃ, “adesitavatthukaṃ pamāṇātikkantaṃ kuṭiṃ kāressāmī”ti upakaraṇatthaṃ araññaṃ",
  "tika-vin04t:1396_2": "gamanato paṭṭhāya sabbapayogesu dukkaṭaṃ, “idāni dvīhi piṇḍehi niṭṭhānaṃ gamissatī”ti",
  "tika-vin04t:1396_3": "tesu paṭhamapiṇḍadāne thullaccayaṃ, dutiyadānena lepe ghaṭite sace adesitavatthukā",
  "tika-vin04t:1396_4": "eva vā pamāṇātikkantā eva vā hoti, eko saṅghādiseso, dve ca dukkaṭāni. Ubhayavippannā,",
  "tika-vin04t:1396_5": "dve saṅghādisesā, dve ca dukkaṭāni. Sace pana dvārabandhaṃ vā vātapānaṃ vā aṭṭhapetvāva",
  "tika-vin04t:1396_6": "mattikāya limpati, ṭhapite ca tasmiṃ lepo na ghaṭiyati, rakkhati tāva. Puna limpantassa",
  "tika-vin04t:1396_7": "pana ghaṭitamatte saṅghādiseso. Sace taṃ ṭhapiyamānaṃ paṭhamadinnalepena saddhiṃ",
  "tika-vin04t:1396_8": "nirantarameva hutvā tiṭṭhati, paṭhamameva saṅghādiseso. Kevalaṃ sārambhāya dukkaṭaṃ,",
  "tika-vin04t:1396_9": "tathā aparikkamanāya. Vippakataṃ kuṭiṃ aññassa dadato ca, bhūmiṃ samaṃ katvā bhindantassa",
  "tika-vin04t:1396_10": "ca, leṇaguhātiṇakuṭipaṇṇacchadanagehesu aññataraṃ kārentassa, kuṭimpi aññassa vāsatthāya,",
  "tika-vin04t:1396_11": "vāsāgāraṃ ṭhapetvā uposathāgārādīsu aññataratthāya kārentassa ca ummattakādīnañca",
  "tika-vin04t:1396_12": "anāpatti. Sīlavipatti, ullittādīnaṃ aññataratā, heṭṭhimapamāṇasambhavo, adesitavatthukatā,",
  "tika-vin04t:1396_13": "pamāṇātikkantatā, attuddesikatā, vāsāgāratā, lepaghaṭanāti imānettha cha vā satta",
  "tika-vin04t:1396_14": "vā aṅgāni. Chasamuṭṭhānaṃ, kiriyañca, kiriyākiriyañca. Idañhi vatthuṃ desāpetvā pamāṇātikkantaṃ",
  "tika-vin04t:1396_15": "vā karoto kiriyato samuṭṭhāti, adesāpetvā karoto kiriyākiriyato samuṭṭhāti. Sesamettha",
  "tika-vin04t:1396_16": "sañcaritte vuttasadisamevāti.",
  "tika-vin04t:1397": "Kuṭikārasikkhāpadavaṇṇanā niṭṭhitā.",
  "tika-vin04t:1398": "7. Vihārakārasikkhāpadavaṇṇanā",
  "tika-vin04t:1399_0": "Sattame mahallakanti sasāmikabhāvena saññācitakuṭito mahantabhāvo etassa atthīti",
  "tika-vin04t:1399_1": "mahallako, yasmā vā vatthuṃ desāpetvā pamāṇātikkamenāpi kātuṃ vaṭṭati, tasmā pamāṇamahantatāyapi",
  "tika-vin04t:1399_2": "mahallako, taṃ mahallakaṃ. Yasmā panassa taṃ pamāṇamahantattaṃ sasāmikattāva labbhati,",
  "tika-vin04t:1399_3": "tasmā tadatthadassanatthaṃ “mahallako nāma vihāro sasāmiko vuccatī”ti evamassa padabhājane",
  "tika-vin04t:1399_4": "vuttaṃ. Sesaṃ sabbaṃ kuṭikārasikkhāpade vuttasadisaṃ, sasāmikabhāvamattameva hi viseso.",
  "tika-vin04t:1400": "Kosambiyaṃ channattheraṃ ārabbha cetiyarukkhaṃ chedāpanavatthusmiṃ paññattabhāvo, akiriyamattato samuṭṭhānabhāvo, ekasaṅghādisesatā ca ettha viseso.",
  "tika-vin04t:1401": "Vihārakārasikkhāpadavaṇṇanā niṭṭhitā.",
  "tika-vin04t:1402": "8. Duṭṭhadosasikkhāpadavaṇṇanā",
  "tika-vin04t:1403_0": "Aṭṭhame duṭṭho dosoti dūsito ceva dūsako ca. Uppanne hi dose puggalo tena dosena",
  "tika-vin04t:1403_1": "dūsito hoti, pakatibhāvaṃ jahāpito, tasmā “duṭṭho”ti vuccati. Parañca dūseti vināseti,",
  "tika-vin04t:1403_2": "tasmā “doso”ti vuccati. Iti “duṭṭho doso”ti ekassevetaṃ puggalassa ākāranānattena",
  "tika-vin04t:1403_3": "nidassanaṃ. Appatītoti nappatīto, pītisukhādīhi vivajjito, na abhisaṭoti attho. Amūlakenāti",
  "tika-vin04t:1403_4": "yaṃ codakena cuditakamhi puggale adiṭṭhaṃ assutaṃ aparisaṅkitaṃ, idaṃ etesaṃ dassanasavanaparisaṅkāsaṅkhātānaṃ",
  "tika-vin04t:1403_5": "mūlānaṃ abhāvato amūlakaṃ nāma. Taṃ pana so āpanno vā hotu, anāpanno vā, etaṃ idha",
  "tika-vin04t:1403_6": "appamāṇaṃ. Ettha ca adiṭṭhaṃ nāma attano pasādacakkhunā vā dibbacakkhunā vā adiṭṭhaṃ,",
  "tika-vin04t:1403_7": "assutaṃ nāma tatheva kenaci vuccamānaṃ na sutaṃ, aparisaṅkitaṃ nāma attano vā parassa",
  "tika-vin04t:1403_8": "vā diṭṭhasutamutavasena cetasā aparisaṅkitaṃ, iti evarūpena amūlakena. Pārājikenāti",
  "tika-vin04t:1403_9": "bhikkhuno anurūpesu ekūnavīsatiyā aññatarena, padabhājane pana pārājikuddese āgatāneva",
  "tika-vin04t:1403_10": "gahetvā “catunnaṃ aññatarenā”ti vuttaṃ. Anuddhaṃseyyāti dhaṃseyya viddhaṃseyya padhaṃseyya",
  "tika-vin04t:1403_11": "abhibhaveyya. Taṃ pana anuddhaṃsanaṃ yasmā attanā codentopi parena codāpentopi karoti,",
  "tika-vin04t:1403_12": "tasmāssa padabhājane “codeti vā codāpeti vā”ti vuttaṃ. Tattha vatthusandassanā āpattisandassanā",
  "tika-vin04t:1403_13": "saṃvāsappaṭikkhepo sāmīcippaṭikkhepoti saṅkhepato catasso codanā. Tāsu vatthusandassanā",
  "tika-vin04t:1403_14": "nāma “tvaṃ methunaṃ dhammaṃ paṭisevī”tiādinā nayena pavattā. Āpattisandassanā nāma",
  "tika-vin04t:1403_15": "“tvaṃ methunadhammāpattiṃ āpanno”tiādinā nayena pavattā. Saṃvāsappaṭikkhepo nāma",
  "tika-vin04t:1403_16": "“natthi tayā saddhiṃ uposatho vā pavāraṇā vā saṅghakammaṃ vā”ti evaṃ pavatto. Ettāvatā",
  "tika-vin04t:1403_17": "pana sīsaṃ na eti, “assamaṇosī”tiādīhi vacanehi saddhiṃ ghaṭiteyeva sīsaṃ eti. Sāmīcippaṭikkhepo",
  "tika-vin04t:1403_18": "nāma abhivādanapaccuṭṭhānaañjalikammasāmīcikammabījanikammādīnaṃ akaraṇaṃ, taṃ paṭipātiyā",
  "tika-vin04t:1403_19": "vandanādīni karoto ekassa akatvā sesānaṃ karaṇakāle veditabbaṃ. Ettāvatā ca codanā",
  "tika-vin04t:1403_20": "nāma hoti, āpatti pana sīsaṃ na eti. “Kasmā mama vandanādīni na karosī”ti pucchite",
  "tika-vin04t:1403_21": "pana “assamaṇosī”tiādivacanehi saddhiṃ ghaṭiteyeva sīsaṃ eti, tasmā yo bhikkhu bhikkhuṃ",
  "tika-vin04t:1403_22": "samīpe ṭhatvā “tvaṃ methunaṃ dhammaṃ paṭisevī”ti vā “assamaṇosī”ti vā ādīhi vacanehi",
  "tika-vin04t:1403_23": "hatthamuddāya eva vā etamatthaṃ dīpento sayaṃ vā codeti, gahaṭṭhapabbajitesu vā aññatarena",
  "tika-vin04t:1403_24": "codāpeti, ayaṃ anuddhaṃseti nāma. Appeva nāma naṃ imamhā brahmacariyā cāveyyanti",
  "tika-vin04t:1403_25": "api eva nāma naṃ puggalaṃ imamhā seṭṭhacariyā apaneyyaṃ. “Sādhu vatassa sacāhaṃ imaṃ",
  "tika-vin04t:1403_26": "puggalaṃ imamhā brahmacariyā cāveyya”nti iminā adhippāyena anuddhaṃseyyāti vuttaṃ",
  "tika-vin04t:1403_27": "hoti. Etena ekaṃ cāvanādhippāyaṃ gahetvā avasesā akkosādhippāyo kammādhippāyo vuṭṭhānādhippāyo",
  "tika-vin04t:1403_28": "uposathaṭṭhapanādhippāyo pavāraṇaṭṭhapanādhippāyo anuvijjanādhippāyo dhammakathādhippāyoti",
  "tika-vin04t:1403_29": "satta adhippāyā paṭikkhittā honti. Tato aparena samayenāti yasmiṃ samaye anuddhaṃsito",
  "tika-vin04t:1403_30": "hoti, tato aññasmiṃ samaye. Samanuggāhīyamāno vāti anuvijjakena kiṃ te diṭṭhantiādinā",
  "tika-vin04t:1403_31": "nayena anuvijjiyamāno upaparikkhiyamāno. Asamanuggāhīyamāno vāti diṭṭhādīsu kenaci",
  "tika-vin04t:1403_32": "vatthunāvā anuvijjakādīsu yena kenaci puggalena vā avuccamāno. Imesaṃ pana padānaṃ",
  "tika-vin04t:1403_33": "parato “bhikkhu ca dosaṃ patiṭṭhātī”ti iminā sambandho. Idañhi vuttaṃ hoti – evaṃ",
  "tika-vin04t:1403_34": "samanuggāhīyamāno vā asamanuggāhīyamāno vā bhikkhu ca dosaṃ patiṭṭhāti paṭicca tiṭṭhati",
  "tika-vin04t:1403_35": "paṭijānāti, saṅghādisesoti. Idañca amūlakabhāvassa pākaṭakāladassanatthaṃ vuttaṃ.",
  "tika-vin04t:1403_36": "Āpattiṃ pana anuddhaṃsitakkhaṇeyeva āpajjati. Amūlakañceva taṃ adhikaraṇaṃ hotīti",
  "tika-vin04t:1403_37": "ettha pana diṭṭhamūlādīnaṃ abhāvena amūlakaṃ, samathehi adhikaraṇīyabhāvena adhikaraṇaṃ.",
  "tika-vin04t:1403_38": "Yañhi adhikicca ārabbha paṭicca sandhāya samathā pavattanti, taṃ adhikaraṇaṃ. Idha",
  "tika-vin04t:1403_39": "pana pārājikasaṅkhātaṃ āpattādhikaraṇameva adhippetaṃ. Yadi hi taṃ adhikaraṇaṃ diṭṭhādīhi",
  "tika-vin04t:1403_40": "mūlehi amūlakañceva hoti, ayaṃ codetuṃ āgato bhikkhu ca dosaṃ patiṭṭhāti paṭicca",
  "tika-vin04t:1403_41": "tiṭṭhati, “tucchakaṃ mayā bhaṇita”ntiādīni vadanto paṭijānāti, tassa bhikkhuno anuddhaṃsitakkhaṇeyeva",
  "tika-vin04t:1403_42": "saṅghādisesoti, ayaṃ sikkhāpadassa padānukkamena attho.",
  "tika-vin04t:1404_0": "Rājagahe mettiyabhūmajake bhikkhū ārabbha amūlakena pārājikena anuddhaṃsanavatthusmiṃ",
  "tika-vin04t:1404_1": "paññattaṃ, sādhāraṇapaññatti, sāṇattikaṃ, katūpasampadaṃ suddhaṃ vā asuddhaṃ vā puggalaṃ",
  "tika-vin04t:1404_2": "yena pārājikena codeti, taṃ “ayaṃ anajjhāpanno”ti ñatvā cāvanādhippāyena “karotu",
  "tika-vin04t:1404_3": "me āyasmā okāsaṃ, ahaṃ taṃ vattukāmo”ti evaṃ okāsaṃ akāretvā codentassa sace so taṅkhaṇeyeva",
  "tika-vin04t:1404_4": "jānāti “maṃ codetī”ti, vācāya vācāya saṅghādiseso ceva dukkaṭañca. Okāsaṃ kāretvā",
  "tika-vin04t:1404_5": "codentassa saṅghādisesoyeva. Hatthamuddāya sammukhā codentassāpi eseva nayo. Parammukhā",
  "tika-vin04t:1404_6": "codentassa pana sīsaṃ na eti. Attanā samīpe ṭhatvā aññaṃ bhikkhuṃ āṇāpeti, so tassa",
  "tika-vin04t:1404_7": "vacanena taṃ codeti, codāpakasseva vuttanayena āpattiyo. Atha sopi “mayā diṭṭhaṃ",
  "tika-vin04t:1404_8": "sutaṃ atthī”ti codeti, dvinnampi jānānaṃ tatheva āpattiyo. Akkosādhippāyena pana",
  "tika-vin04t:1404_9": "okāsaṃ akāretvā vadantassa vuttanayeneva pācittiyañceva dukkaṭañca. Okāsaṃ kāretvā",
  "tika-vin04t:1404_10": "vadantassa pācittiyameva. Kammādhippāyena asammukhā sattavidhampi kammaṃ karontassa",
  "tika-vin04t:1404_11": "dukkaṭameva. Vuṭṭhānādhippāyena “tvaṃ itthannāmaṃ āpattiṃ āpanno, taṃ paṭikarohī”ti",
  "tika-vin04t:1404_12": "vadantassa, uposathaṃ vā pavāraṇaṃ vā ṭhapentassa ca okāsakammaṃ natthi, ṭhapanakkhettaṃ",
  "tika-vin04t:1404_13": "pana jānitabbaṃ, anuvijjakassāpi osaṭe vatthusmiṃ “atthetaṃ tavā”ti anuvijjanādhippāyena",
  "tika-vin04t:1404_14": "vadantassa okāsakammaṃ natthi, dhammakathikassāpi “yo idañca idañca karoti, ayaṃ",
  "tika-vin04t:1404_15": "assamaṇo”tiādinā nayena anodisakaṃ dhammaṃ kathentassa okāsakammaṃ natthi. Sace pana",
  "tika-vin04t:1404_16": "odissa niyametvā “asuko ca asuko ca assamaṇo anupāsako”ti katheti, āsanato oruyha",
  "tika-vin04t:1404_17": "āpattiṃ desetvā gantabbaṃ. Ummattakādīnañca anāpatti, sīlavipatti, yaṃ codeti vā",
  "tika-vin04t:1404_18": "codāpeti vā, tassa “upasampanno”ti saṅkhyupagamanaṃ, tasmiṃ suddhasaññitā, yena pārājikena",
  "tika-vin04t:1404_19": "codeti, tassa diṭṭhādivasena amūlakatā, cāvanādhippāyena sammukhācodanā, tassa taṅkhaṇavijānananti",
  "tika-vin04t:1404_20": "imānettha pañca aṅgāni. Samuṭṭhānādīni adinnādānasadisāni. Vedanā panettha dukkhāyevāti.",
  "tika-vin04t:1405": "Duṭṭhadosasikkhāpadavaṇṇanā niṭṭhitā.",
  "tika-vin04t:1406": "9. Aññabhāgiyasikkhāpadavaṇṇanā",
  "tika-vin04t:1407_0": "Navame aññabhāgiyassātiādīsu aññabhāgassa idaṃ, aññabhāgo vā assa atthīti aññabhāgiyaṃ.",
  "tika-vin04t:1407_1": "Adhikaraṇanti ādhāro veditabbo, vatthu adhiṭṭhānanti vuttaṃ hoti. Yo hi so aṭṭhuppattiyaṃ",
  "tika-vin04t:1407_2": "“dabbo mallaputto nāmā”ti chagalako vutto. So yvāyaṃ āyasmato dabbassa mallaputtassa",
  "tika-vin04t:1407_3": "bhāgo koṭṭhāso pakkho manussajāti ceva bhikkhubhāvo ca, tato aññassa bhāgassa koṭṭhāsassa",
  "tika-vin04t:1407_4": "pakkhassa hoti tiracchānajātiyā ceva chagalakabhāvassa ca, so vā aññabhāgo assa atthi,",
  "tika-vin04t:1407_5": "tasmā aññabhāgiyasaṅkhyaṃ labhati. Yasmā ca tesaṃ “imaṃ mayaṃ dabbaṃ mallaputtaṃ",
  "tika-vin04t:1407_6": "nāma karomā”ti vadantānaṃ tassa nāmakaraṇasaññāya ādhāro vatthu adhiṭṭhānaṃ, tasmā",
  "tika-vin04t:1407_7": "“adhikaraṇa”nti veditabbo. Tañhi sandhāya “saccaṃ kira tumhe, bhikkhave, dabbaṃ mallaputtaṃ",
  "tika-vin04t:1407_8": "aññabhāgiyassa adhikaraṇassā”tiādi vuttaṃ. Na vivādādhikaraṇādīsu aññataraṃ, kasmā?",
  "tika-vin04t:1407_9": "Asambhavato. Na hi mettiyabhūmajakā catunnaṃ adhikaraṇānaṃ kassaci aññabhāgiyassa",
  "tika-vin04t:1407_10": "adhikaraṇassa kiñcidesaṃ lesamattaṃ uppādiyiṃsu, na ca catunnaṃ adhikaraṇānaṃ leso",
  "tika-vin04t:1407_11": "nāma atthi. Jātilesādayo hi puggalānaṃyeva lesā vuttā, na vivādādhikaraṇādīnaṃ. Tañca",
  "tika-vin04t:1407_12": "“dabbo mallaputto”ti nāmaṃ tassa aññabhāgiyādhikaraṇabhāve ṭhitassa chagalakassa",
  "tika-vin04t:1407_13": "koci deso hoti theraṃ pārājikena dhammena anuddhaṃsetuṃ lesamatto, ettha ca dissati",
  "tika-vin04t:1407_14": "apadissati “assa aya”nti voharīyatīti deso, jātiādīsu aññatarakoṭṭhāsassetaṃ adhivacanaṃ.",
  "tika-vin04t:1407_15": "Aññampi vatthuṃ lissati silissati vohāramatteneva īsakaṃ allīyatīti leso, jātiādīnaṃyeva",
  "tika-vin04t:1407_16": "aññatarakoṭṭhāsassetaṃ adhivacanaṃ. Padabhājane pana yassa aññabhāgiyassa adhikaraṇassa",
  "tika-vin04t:1407_17": "kiñcidesaṃ lesamattaṃ upādāya pārājikena dhammena anuddhaṃseyya, taṃ yasmā aṭṭhuppattivaseneva",
  "tika-vin04t:1407_18": "āvibhūtaṃ, tasmā taṃ avibhajitvā yāni “adhikaraṇa”nti vacanasāmaññato atthuddhāravasena",
  "tika-vin04t:1407_19": "pavattāni cattāri adhikaraṇāni, tesaṃ aññabhāgiyatā ca tabbhāgiyatā ca yasmā apākaṭā,",
  "tika-vin04t:1407_20": "jānitabbā ca vinayadharehi, tasmā tañca avasāne āpattaññabhāgiyena codanañca āvikātuṃ",
  "tika-vin04t:1407_21": "“aññabhāgiyassa adhikaraṇassāti āpattaññabhāgiyaṃ vā hoti adhikaraṇaññabhāgiyaṃ vā”tiādi",
  "tika-vin04t:1407_22": "vuttaṃ, sesā vinicchayakathā aṭṭhame vuttasadisāyeva. Ayaṃ pana viseso – idaṃ aññabhāgiyassa",
  "tika-vin04t:1407_23": "adhikaraṇassa kiñcidesaṃ lesamattaṃ upādāya pārājikena dhammena anuddhaṃsanavatthusmiṃ",
  "tika-vin04t:1407_24": "paññattaṃ, idha ca āpattaññabhāgiyacodanāya tathāsaññinopi anāpatti. Aṅgesu ca aññabhāgiyassa",
  "tika-vin04t:1407_25": "adhikaraṇassa kiñcidesaṃ lesamattaṃ upādiyanatā adhikāti.",
  "tika-vin04t:1408": "Aññabhāgiyasikkhāpadavaṇṇanā niṭṭhitā.",
  "tika-vin04t:1409": "10. Saṅghabhedasikkhāpadavaṇṇanā",
  "tika-vin04t:1410_0": "Dasame samaggassa saṅghassāti sahitassa bhikkhusaṅghassa, cittena ca sarīrena ca",
  "tika-vin04t:1410_1": "aviyuttassāti attho. Tenevassa padabhājane “samaggo nāma saṅgho samānasaṃvāsako samānasīmāyaṃ",
  "tika-vin04t:1410_2": "ṭhito”ti vuttaṃ. Samānasaṃvāsako hi samacittatāya cittena aviyutto hoti, samānasīmāyaṃ",
  "tika-vin04t:1410_3": "ṭhito kāyasāmaggidānato sarīrena aviyutto. Bhedāya parakkameyyāti “kathaṃ nāmāyaṃ",
  "tika-vin04t:1410_4": "bhijjeyyā”ti bhedanatthāya vāyāmeyya. Bhedanasaṃvattanikaṃ vā adhikaraṇanti bhedanassa",
  "tika-vin04t:1410_5": "saṅghabhedassa atthāya saṃvattanikaṃ kāraṇaṃ. Imasmiñhi okāse “kāmahetu kāmanidānaṃ",
  "tika-vin04t:1410_6": "kāmādhikaraṇa”nti ādīsu viya kāraṇaṃ “adhikaraṇa”nti adhippetaṃ. Taṃ bhedakaravatthuvasena",
  "tika-vin04t:1410_7": "aṭṭhārasavidhaṃ. Samādāyāti gahetvā. Paggayha tiṭṭheyyāti taṃ saṅghabhedassa atthāya",
  "tika-vin04t:1410_8": "saṃvattanikaṃ saṅghabhedanibbattisamatthaṃ kāraṇaṃ gahetvā dīpeyya ceva nappaṭinissajjeyya",
  "tika-vin04t:1410_9": "ca. Bhikkhūhi evamassa vacanīyoti ye taṃ paggayha tiṭṭhantaṃ sammukhā passanti, ye",
  "tika-vin04t:1410_10": "vā “asukasmiṃ nāma vihāre”ti suṇanti, tehi sabbantimena paricchedena aḍḍhayojanamattaṃ",
  "tika-vin04t:1410_11": "gantvāpi yvāyaṃ anantare “māyasmā”tiādivacanakkamo vutto, evamassa vacanīyo. Disvā",
  "tika-vin04t:1410_12": "vā sutvā vā avadantānaṃ dukkaṭaṃ. Ettha ca māiti padaṃ “parakkamī”tipadena “aṭṭhāsī”tipadena",
  "tika-vin04t:1410_13": "ca saddhiṃ “mā parakkami, mā aṭṭhāsī”ti yojetabbaṃ. Sametāyasmā saṅghenāti āyasmā",
  "tika-vin04t:1410_14": "saṅghena saddhiṃ sametu samāgacchatu, ekaladdhiko hotūti attho. Kiṃ kāraṇā? Samaggo",
  "tika-vin04t:1410_15": "hi saṅgho…pe… viharatīti. Tattha sammodamānoti aññamaññasampattiyā suṭṭhu modamāno.",
  "tika-vin04t:1410_16": "Avivadamānoti “ayaṃ dhammo, nāyaṃ dhammo”ti evaṃ na vivadamāno. Eko uddeso assāti",
  "tika-vin04t:1410_17": "ekuddeso, ekato pavattapātimokkhuddesoti attho. Phāsu viharatīti sukhaṃ viharati.",
  "tika-vin04t:1410_18": "Evaṃ visumpi saṅghamajjhepi tikkhattuṃ vuccamānassa appaṭinissajjato dukkaṭaṃ. Evañca",
  "tika-vin04t:1410_19": "sotiādimhi samanubhāsitabboti samanubhāsanakammaṃ kātabbaṃ. Iccetaṃ kusalanti iti",
  "tika-vin04t:1410_20": "etaṃ paṭinissajjanaṃ kusalaṃ khemaṃ sotthibhāvo tassa bhikkhuno. No ce paṭinissajjeyya,",
  "tika-vin04t:1410_21": "saṅghādisesoti ettha samanubhāsanakammapariyosāne appaṭinissajjantassa saṅghādiseso.",
  "tika-vin04t:1410_22": "Sesaṃ uttānapadatthameva.",
  "tika-vin04t:1411_0": "Rājagahe devadattaṃ ārabbha saṅghabhedāya parakkamanavatthusmiṃ paññattaṃ, sādhāraṇapaññatti,",
  "tika-vin04t:1411_1": "anāṇattikaṃ, samanubhāsanakamme kariyamāne appaṭinissajjantassa ñattipariyosāne dukkaṭaṃ,",
  "tika-vin04t:1411_2": "dvīhi kammavācāhi dve thullaccayā, “yassa nakkhamati, so bhāseyyā”ti evaṃ yya-kārapattāya",
  "tika-vin04t:1411_3": "tatiyakammavācāya tañca dukkaṭaṃ te ca thullaccayā paṭippassambhanti, saṅghādisesoyeva",
  "tika-vin04t:1411_4": "tiṭṭhati. Asamanubhāsiyamānassa ca paṭinissajjantassa ca ummattakādīnañca anāpatti.",
  "tika-vin04t:1411_5": "Sīlavipatti, bhedāya parakkamanaṃ, dhammakammena samanubhāsanaṃ, kammavācāpariyosānaṃ,",
  "tika-vin04t:1411_6": "appaṭinissajjananti imānettha cattāri aṅgāni. Samanubhāsanasamuṭṭhānaṃ, akiriyaṃ,",
  "tika-vin04t:1411_7": "saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "tika-vin04t:1412": "Saṅghabhedasikkhāpadavaṇṇanā niṭṭhitā.",
  "tika-vin04t:1413": "11. Bhedānuvattakasikkhāpadavaṇṇanā",
  "tika-vin04t:1414_0": "Ekādasame tasseva kho panāti yo saṅghabhedāya parakkamati, tasseva. Anuvattakāti",
  "tika-vin04t:1414_1": "tassa diṭṭhiṃ khantiṃ ruciṃ gahaṇena anupaṭipajjanakā. Vaggaṃ asāmaggipakkhiyavacanaṃ",
  "tika-vin04t:1414_2": "vadantīti vaggavādakā. Yasmā pana tiṇṇaṃ uddhaṃ kammārahā na honti. Na hi saṅgho",
  "tika-vin04t:1414_3": "saṅghassa kammaṃ karoti, tasmā “eko vā dve vā tayo vā”ti vuttaṃ. Jānāti noti amhākaṃ",
  "tika-vin04t:1414_4": "chandādīni jānāti. Bhāsatīti “evaṃ karomā”ti amhehi saddhiṃ bhāsati. Amhākampetaṃ",
  "tika-vin04t:1414_5": "khamatīti yaṃ so karoti, etaṃ amhākampi ruccati. Sametāyasmantānaṃ saṅghenāti āyasmantānaṃ",
  "tika-vin04t:1414_6": "cittaṃ saṅghena saddhiṃ sametu samāgacchatu, ekībhāvaṃ gacchatūti vuttaṃ hoti. Sesaṃ",
  "tika-vin04t:1414_7": "padatthato uttānameva. Vinicchayakathāpettha dasame vuttasadisāyeva.",
  "tika-vin04t:1415_0": "Ayaṃ pana viseso – idaṃ rājagahe sambahule bhikkhū ārabbha devadattassa saṅghabhedāya",
  "tika-vin04t:1415_1": "parakkamantassa anuvattanavatthusmiṃ paññattaṃ, aṅgesu ca yathā tattha parakkamanaṃ,",
  "tika-vin04t:1415_2": "evaṃ idha anuvattanaṃ daṭṭhabbanti.",
  "tika-vin04t:1416": "Bhedānuvattakasikkhāpadavaṇṇanā niṭṭhitā.",
  "tika-vin04t:1417": "12. Dubbacasikkhāpadavaṇṇanā",
  "tika-vin04t:1418_0": "Dvādasame dubbacajātikoti dubbacasabhāvo, vattuṃ asakkuṇeyyoti attho. Uddesapariyāpannesūti",
  "tika-vin04t:1418_1": "uddese pariyāpannesu antogadhesu, “yassa siyā āpatti, so āvikareyyā”ti evaṃ saṅgahitattā",
  "tika-vin04t:1418_2": "anto pātimokkhassa vattamānesūti attho. Sahadhammikaṃ vuccamānoti sahadhammikena",
  "tika-vin04t:1418_3": "vuccamāno, kāraṇatthe cetaṃ upayogavacanaṃ. Pañcahi sahadhammikehi sikkhitabbattā,",
  "tika-vin04t:1418_4": "tesaṃ vā santakattā “sahadhammika”nti laddhanāmena buddhapaññattena sikkhāpadena",
  "tika-vin04t:1418_5": "vuccamānoti attho. Viramathāyasmanto mama vacanāyāti yena vacanena maṃ vadatha, tato",
  "tika-vin04t:1418_6": "mama vacanato viramatha, mā maṃ taṃ vacanaṃ vadathāti vuttaṃ hoti. Vadatu saha dhammenāti",
  "tika-vin04t:1418_7": "sahadhammikena sikkhāpadena, sahadhammena vā aññenapi pāsādikabhāvasaṃvattanikena",
  "tika-vin04t:1418_8": "vacanena vadetu. Yadidanti vuddhikāraṇadassanatthe nipāto, tena yaṃ idaṃ aññamaññassa",
  "tika-vin04t:1418_9": "hitavacanaṃ, āpattito ca vuṭṭhāpanaṃ, tena aññamaññavacanena aññamaññavuṭṭhāpanena.",
  "tika-vin04t:1418_10": "Evaṃ saṃvaddhāhi tassa bhagavato parisāti evaṃ parisāya vuddhikāraṇaṃ dassitaṃ hoti.",
  "tika-vin04t:1418_11": "Sesaṃ uttānatthameva. Vinicchayakathāpi dasame vuttasadisāyeva.",
  "tika-vin04t:1419": "Ayaṃ pana viseso – idaṃ kosambiyaṃ channattheraṃ ārabbha attānaṃ avacanīyakaraṇavatthusmiṃ paññattaṃ, aṅgesu ca yathā tattha parakkamanaṃ, evaṃ idha avacanīyakaraṇatā daṭṭhabbāti.",
  "tika-vin04t:1420": "Dubbacasikkhāpadavaṇṇanā niṭṭhitā.",
  "tika-vin04t:1421": "13. Kuladūsakasikkhāpadavaṇṇanā",
  "tika-vin04t:1422_0": "Terasame gāmaṃ vā nigamaṃvāti ettha nagarampi gāme antogadhameva. Upanissāya viharatītitattha",
  "tika-vin04t:1422_1": "paṭibaddhacīvarādipaccayatāya taṃ nissāya vasati. Pupphadānādīhi manussānaṃ saddhaṃ",
  "tika-vin04t:1422_2": "vināsento kulāni dūsetīti kuladūsako. Mālāvaccharopanādayo pāpakā samācārā assāti",
  "tika-vin04t:1422_3": "pāpasamācāro. So bhikkhūti so kuladūsako bhikkhu. Āyasmā kho kuladūsako…pe… alaṃ",
  "tika-vin04t:1422_4": "te idha vāsenāti imināssa pabbājanīyakammārahataṃ dasseti. Pabbājanīyakammakato panesa",
  "tika-vin04t:1422_5": "yasmiṃ gāme vā nigame vā kuladūsakakammaṃ kataṃ, yasmiñca vihāre vasati, neva tasmiṃ",
  "tika-vin04t:1422_6": "gāme vā nigame vā carituṃ labhati, na vihāre vasituṃ. Evañca so bhikkhūtiettha soti",
  "tika-vin04t:1422_7": "pabbājanīyakammakato adhippeto. Chandena gacchantīti chandagāmino, esa nayo sesesu.",
  "tika-vin04t:1422_8": "So bhikkhūti so “chandagāmino”tiādīni vadamāno. Tassa vacanassa paṭinissaggāya evaṃ",
  "tika-vin04t:1422_9": "vacanīyo, na kuladūsananivāraṇatthāya. Kuladūsanakammena hi so āpajjitabbā āpattiyo",
  "tika-vin04t:1422_10": "pubbeva āpanno, evaṃ panassa visumpi saṅghamajjhepi vuccamānassa appaṭinissajjato",
  "tika-vin04t:1422_11": "aparaṃ dukkaṭaṃ. Evañca sotiādi ito pubbe vuttañca avuttañca sabbaṃ uttānatthameva.",
  "tika-vin04t:1422_12": "Vinicchayakathāpi dasame vuttasadisāyeva.",
  "tika-vin04t:1423_0": "Ayaṃ pana viseso – idaṃ sāvatthiyaṃ assajipunabbasuke bhikkhū ārabbha chandagāmitādīhi",
  "tika-vin04t:1423_1": "pāpanavatthusmiṃ paññattaṃ, aṅgesu ca yathā tattha parakkamanaṃ, evaṃ idha chandādīhi",
  "tika-vin04t:1423_2": "pāpanaṃ daṭṭhabbanti.",
  "tika-vin04t:1424": "Kuladūsakasikkhāpadavaṇṇanā niṭṭhitā.",
  "tika-vin04t:1425": "Nigamanavaṇṇanā",
  "tika-vin04t:1426_0": "Uddiṭṭhā kho…pe… evametaṃ dhārayāmītiettha paṭhamaṃ āpatti etesanti paṭhamāpattikā,",
  "tika-vin04t:1426_1": "paṭhamaṃ vītikkamanakkhaṇeyeva āpajjitabbāti attho. Itare pana yathā tatiye ca catutthe",
  "tika-vin04t:1426_2": "ca divase hotīti ettha “tatiyako, catutthako”ti vuccati, evaṃ yāvatatiye samanubhāsanakamme",
  "tika-vin04t:1426_3": "hontīti yāvatatiyakāti veditabbā. Yāvatīhanti yattakāni ahāni. Jānaṃ paṭicchādetīti",
  "tika-vin04t:1426_4": "jānanto paṭicchādeti. Tatthāyaṃ paṭicchādanalakkhaṇassa mātikā – āpatti ca hoti,",
  "tika-vin04t:1426_5": "āpattisaññī ca, pakatatto ca hoti, pakatattasaññī ca, anantarāyiko ca hoti, anantarāyikasaññī",
  "tika-vin04t:1426_6": "ca, pahu ca hoti, pahusaññī ca, chādetukāmo ca hoti, chādeti cāti. Tattha āpatti",
  "tika-vin04t:1426_7": "ca hoti, āpattisaññī cāti yaṃ āpattiṃ āpanno, sā terasannaṃ aññatarā hoti, sopi ca",
  "tika-vin04t:1426_8": "tattha vatthuvasena vā “idaṃ bhikkhūnaṃ na vaṭṭatī”ti nāmamattavasena vā “ayaṃ itthannāmā",
  "tika-vin04t:1426_9": "āpattī”ti āpattisaññīyeva hutvā “na dāni naṃ kassaci ārocessāmī”ti evaṃ chādetukāmova",
  "tika-vin04t:1426_10": "dhuraṃ nikkhipitvā aruṇaṃ uṭṭhāpeti, channā hoti āpatti. Sace panettha anāpattisaññī",
  "tika-vin04t:1426_11": "vā hoti, aññāpattikkhandhasaññī vā, vematiko vā, acchannāva hoti. Pakatattoti anukkhitto",
  "tika-vin04t:1426_12": "samānasaṃvāsako. So ce pakatattasaññī hutvā vuttanayeneva chādeti, channā hoti. Anantarāyikoti",
  "tika-vin04t:1426_13": "yassa dasasu rājacoraaggiudakamanussaamanussavāḷasarīsapajīvitabrahmacariyantarāyesu",
  "tika-vin04t:1426_14": "ekopi natthi, so ce anantarāyikasaññī chādeti, channā hoti. Pahūti yo sakkoti bhikkhuno",
  "tika-vin04t:1426_15": "santikaṃ gantuñceva ārocetuñca, so ce pahusaññī hutvā chādeti, channā hoti. Chādetukāmo",
  "tika-vin04t:1426_16": "ca hoti, chādeti cātiidaṃ uttānameva. Sacepi hi so sabhāgaṃ disvā “ayaṃ me upajjhāyo",
  "tika-vin04t:1426_17": "vā ācariyo vā”ti lajjāya nāroceti, channāva hoti. Upajjhāyādibhāvo hi idha appamāṇaṃ,",
  "tika-vin04t:1426_18": "sabhāgamattameva pamāṇaṃ. Ayaṃ “jānaṃ paṭicchādetī”tipadassa saṅkhepato atthavinicchayo.",
  "tika-vin04t:1427_0": "Tāvatīhanti tattakāni ahāni, paṭicchāditadivasato paṭṭhāya yāva ārocitadivaso, tāva",
  "tika-vin04t:1427_1": "divasapakkhamāsasaṃvaccharavasena yattako kālo atikkanto, tattakaṃ kālanti attho.",
  "tika-vin04t:1427_2": "Akāmā parivatthabbanti na kāmena na vasena, atha kho akāmena avasena parivāsaṃ samādāya",
  "tika-vin04t:1427_3": "vatthabbaṃ. Tattha paṭicchannaparivāso suddhantaparivāso samodhānaparivāso cāti tividho",
  "tika-vin04t:1427_4": "parivāso. Tattha paṭicchannaparivāso tāva yathāpaṭicchannāya āpattiyā dātabbo. Kassaci",
  "tika-vin04t:1427_5": "hi ekāhappaṭicchannā āpatti hoti, kassaci dvīhādippaṭicchannā. Kassaci ekā āpatti",
  "tika-vin04t:1427_6": "hoti, kassaci dve vā tisso vā taduttari vā. Tasmā paṭicchannaparivāsaṃ dentena paṭhamameva",
  "tika-vin04t:1427_7": "vuttanayena paṭicchannabhāvaṃ ñatvā tato paṭicchannadivase ca āpattiyo ca sallakkhetvā",
  "tika-vin04t:1427_8": "sace ekā ekāhappaṭicchannā hoti, “ahaṃ, bhante, ekaṃ āpattiṃ āpajjiṃ sañcetanikaṃ",
  "tika-vin04t:1427_9": "sukkavissaṭṭhiṃ ekāhappaṭicchanna”nti evaṃ parivāsaṃ yācāpetvā khandhake āgatanayena",
  "tika-vin04t:1427_10": "kammavācaṃ vatvā parivāso dātabbo. Atha dvīhatīhādippaṭicchannā hoti, dvīhappaṭicchannaṃ",
  "tika-vin04t:1427_11": "tīhappaṭicchannaṃ catūhappaṭicchannaṃ pañcāhappaṭicchannaṃ…pe… cuddasāhappaṭicchannantievaṃ",
  "tika-vin04t:1427_12": "yāva cuddasadivasāni divasavasena yojanā kātabbā, pañcadasadivasappaṭicchannāyaṃ",
  "tika-vin04t:1427_13": "“pakkhappaṭicchanna”nti yojanā kātabbā. Tato yāva ekūnatiṃsatimo divaso, tāva “atirekapakkhappaṭicchanna”nti,",
  "tika-vin04t:1427_14": "tato māsappaṭicchannaṃ atirekamāsappaṭicchannaṃ dvemāsappaṭicchannaṃ atirekadvemāsappaṭicchannaṃ",
  "tika-vin04t:1427_15": "temāsappaṭicchannaṃ…pe… atirekaekādasamāsappaṭicchannanti evaṃ yojanā kātabbā. Saṃvacchare",
  "tika-vin04t:1427_16": "puṇṇe “ekasaṃvaccharappaṭicchanna”nti, tato paraṃ atirekasaṃvaccharaṃ dvesaṃvaccharaṃ",
  "tika-vin04t:1427_17": "evaṃ yāva saṭṭhisaṃvaccharaatirekasaṭṭhisaṃvaccharappaṭicchannanti, tato vā bhiyyopi",
  "tika-vin04t:1427_18": "vatvā yojanā kātabbā.",
  "tika-vin04t:1428_0": "Sace pana dve tisso taduttari vā āpattiyo honti, yathā “ekaṃ āpatti”nti vuttaṃ, evaṃ",
  "tika-vin04t:1428_1": "“dve āpattiyo, tisso āpattiyo”ti vattabbaṃ. Tato paraṃ pana sataṃ vā hotu, sahassaṃ",
  "tika-vin04t:1428_2": "vā, “sambahulā”ti vattuṃ vaṭṭati. Nānāvatthukāsupi “ahaṃ, bhante, sambahulā saṅghādisesā",
  "tika-vin04t:1428_3": "āpattiyo āpajjiṃ ekaṃ sukkavissaṭṭhiṃ ekaṃ kāyasaṃsaggaṃ ekaṃ duṭṭhullavācaṃ ekaṃ",
  "tika-vin04t:1428_4": "attakāmaṃ ekaṃ sañcarittaṃ ekāhappaṭicchannāyo”ti evaṃ gaṇanavasena vā, “ahaṃ, bhante,",
  "tika-vin04t:1428_5": "sambahulā saṅghādisesā āpattiyo āpajjiṃ nānāvatthukāyo ekāhappaṭicchannāyo”ti evaṃ",
  "tika-vin04t:1428_6": "vatthukittanavasena vā, “ahaṃ, bhante, sambahulā saṅghādisesā āpattiyo āpajjiṃ ekāhappaṭicchannāyo”ti",
  "tika-vin04t:1428_7": "evaṃ nāmamattavasena vā yojanā kātabbā. Tattha nāmaṃ duvidhaṃ sajātisādhāraṇaṃ sabbasādhāraṇañca,",
  "tika-vin04t:1428_8": "tattha saṅghādisesoti sajātisādhāraṇaṃ, āpattīti sabbasādhāraṇaṃ, tasmā “sambahulā",
  "tika-vin04t:1428_9": "āpattiyo āpajjiṃ ekāhappaṭicchannāyo”ti evaṃ sabbasādhāraṇanāmavasenāpi vattuṃ vaṭṭati.",
  "tika-vin04t:1428_10": "Idañhi parivāsādivinayakammaṃ vatthuvasena gottavasena nāmavasena āpattivasena ca",
  "tika-vin04t:1428_11": "kātuṃ vaṭṭatiyeva. Tattha sukkavissaṭṭhīti vatthu ceva gottañca, saṅghādisesoti nāmañceva",
  "tika-vin04t:1428_12": "āpatti ca, tattha “sukkavissaṭṭhiṃ kāyasaṃsagga”ntiādivacanenāpi “nānāvatthukāyo”tivacanenāpi",
  "tika-vin04t:1428_13": "vatthu ceva gottañca gahitaṃ hoti, “saṅghādiseso”tivacanenāpi “āpattiyo”tivacanenāpi",
  "tika-vin04t:1428_14": "nāmañceva āpatti ca gahitā hoti, tasmā etesu yassa kassaci vasena kammavācā kātabbā.",
  "tika-vin04t:1429_0": "Kammavācāpariyosāne ca sace appabhikkhuko āvāso hoti, sakkā ratticchedaṃ anāpajjantena",
  "tika-vin04t:1429_1": "vasituṃ, tattheva “parivāsaṃ samādiyāmi, vattaṃ samādiyāmī”ti tikkhattuṃ vattaṃ samādātabbaṃ,",
  "tika-vin04t:1429_2": "samādiyitvā tattheva saṅghassa ārocetvā puna āgatāgatānaṃ bhikkhūnaṃ ārocentena vattabhedañca",
  "tika-vin04t:1429_3": "ratticchedañca akatvā parivasitabbaṃ. Sace na sakkā hoti parivāsaṃ sodhetuṃ, nikkhittavattena",
  "tika-vin04t:1429_4": "vasitukāmo hoti, tattheva saṅghamajjhe, ekapuggalassa vā santike “parivāsaṃ nikkhipāmi,",
  "tika-vin04t:1429_5": "vattaṃ nikkhipāmī”ti parivāso nikkhipitabbo, ekapadenāpi cettha nikkhitto hoti parivāso,",
  "tika-vin04t:1429_6": "dvīhi pana sunikkhittoyeva, samādānepi eseva nayo. Nikkhittakālato paṭṭhāya pakatattaṭṭhāne",
  "tika-vin04t:1429_7": "tiṭṭhati, athānena paccūsasamaye ekena bhikkhunā saddhiṃ parikkhittassa vihārassa",
  "tika-vin04t:1429_8": "parikkhepato, aparikkhittassa parikkhepārahaṭṭhānato dve leḍḍupāte atikkamitvā mahāmaggato",
  "tika-vin04t:1429_9": "okkamma gumbena vā vatiyā vā paṭicchannaṭṭhāne nisīditvā antoaruṇeyeva vattaṃ samādiyitvā",
  "tika-vin04t:1429_10": "ārocetabbaṃ. Yampi aññaṃ bhikkhuṃ passati, tassāpi ārocetabbameva. Aruṇe uṭṭhite",
  "tika-vin04t:1429_11": "tassa santike vattaṃ nikkhipitvā vihāraṃ gantabbaṃ. Sace so pure aruṇeyeva kenaci",
  "tika-vin04t:1429_12": "karaṇīyena gato, vihāraṃ gantvā yaṃ sabbapaṭhamaṃ bhikkhuṃ passati, tassa ārocetvā",
  "tika-vin04t:1429_13": "nikkhipitabbaṃ. Evaṃ sallakkhetvā yāva rattiyo pūrenti, tāva parivatthabbaṃ, ayaṃ",
  "tika-vin04t:1429_14": "saṅkhepato paṭicchannaparivāsavinicchayo, vitthāro pana samantapāsādikāya vinayasaṃvaṇṇanāya",
  "tika-vin04t:1429_15": "vuttanayeneva veditabbo.",
  "tika-vin04t:1430_0": "Itaresu pana dvīsu “āpattipariyantaṃ na jānāti, rattipariyantaṃ na jānātī”ti imasmiṃ",
  "tika-vin04t:1430_1": "vatthusmiṃ khandhake anuññāto suddhantaparivāso nāma, so duvidho cūḷasuddhanto mahāsuddhantoti,",
  "tika-vin04t:1430_2": "duvidhopi cesa rattiparicchedaṃ sakalaṃ vā ekaccaṃ vā ajānantassa ca assarantassa",
  "tika-vin04t:1430_3": "ca tattha vematikassa ca dātabbo. Āpattipariyantaṃ pana “ettikā ahaṃ āpattiyo āpanno”ti",
  "tika-vin04t:1430_4": "jānātu vā, mā vā, akāraṇametaṃ. Tassa dānavidhi khandhake āgato, vinicchayakathā",
  "tika-vin04t:1430_5": "pana vitthārato samantapāsādikāyaṃ vuttā. Itaro pana samodhānaparivāso nāma, so tividho",
  "tika-vin04t:1430_6": "hoti odhānasamodhāno agghasamodhāno missakasamodhānoti. Tattha odhānasamodhāno nāma",
  "tika-vin04t:1430_7": "antarāpattiṃ āpajjitvā paṭicchādentassa parivutthadivase odhunitvā makkhetvā purimāya",
  "tika-vin04t:1430_8": "āpattiyā mūladivasaparicchede pacchā āpannaṃ āpattiṃ samodahitvā dātabbaparivāso",
  "tika-vin04t:1430_9": "vuccati. Agghasamodhāno nāma sambahulāsu āpattīsu yā ekā vā dve vā tisso vā sambahulā",
  "tika-vin04t:1430_10": "vā āpattiyo sabbacirappaṭicchannāyo, tāsaṃ agghena samodhāya tāsaṃ rattiparicchedavasena",
  "tika-vin04t:1430_11": "avasesānaṃ ūnatarappaṭicchannānaṃ āpattīnaṃ dātabbaparivāso vuccati. Missakasamodhāno",
  "tika-vin04t:1430_12": "nāma nānāvatthukāyo āpattiyo ekato katvā dātabbaparivāso vuccati, ayaṃ tividhepi",
  "tika-vin04t:1430_13": "samodhānaparivāse saṅkhepakathā, vitthāro pana samantapāsādikāyaṃ vutto, idaṃ “parivatthabba”nti",
  "tika-vin04t:1430_14": "padassa vinicchayakathāmukhaṃ.",
  "tika-vin04t:1431_0": "Uttari chārattanti parivāsato uttari cha rattiyo. Bhikkhumānattāyāti bhikkhūnaṃ mānabhāvāya,",
  "tika-vin04t:1431_1": "ārādhanatthāyāti vuttaṃ hoti. Paṭipajjitabbanti vattitabbaṃ. Bhikkhumānattañca panetaṃ",
  "tika-vin04t:1431_2": "paṭicchannāpaṭicchannavasena duvidhaṃ. Tattha yassa appaṭicchannāpatti hoti, tassa",
  "tika-vin04t:1431_3": "parivāsaṃ adatvā mānattameva dātabbaṃ, idaṃ appaṭicchannamānattaṃ. Yassa paṭicchannā",
  "tika-vin04t:1431_4": "hoti, tassa parivāsapariyosāne dātabbaṃ mānattaṃ paṭicchannamānattanti vuccati, idaṃ",
  "tika-vin04t:1431_5": "idha adhippetaṃ. Ubhinnampi panetesaṃ dānavidhi vinicchayakathā ca samantapāsādikāyaṃ",
  "tika-vin04t:1431_6": "vuttanayena veditabbā, ayaṃ panettha saṅkhepo. Sace ayaṃ vattaṃ nikkhipitvā paccūsasamaye",
  "tika-vin04t:1431_7": "samādātuṃ gacchati, sabbantimena paricchedena catūhi bhikkhūhi saddhiṃ parivāse vuttappakāraṃ",
  "tika-vin04t:1431_8": "padesaṃ gantvā “mānattaṃ samādiyāmi, vattaṃ samādiyāmī”ti samādiyitvā nesaṃ ārocetvā",
  "tika-vin04t:1431_9": "tato tesu gatesu vā agatesu vā purimanayena paṭipajjitabbaṃ. Yattha siyā vīsatigaṇoti",
  "tika-vin04t:1431_10": "ettha vīsatisaṅgho gaṇo assāti vīsatigaṇo. Tatrāti yatra sabbantimena paricchedena",
  "tika-vin04t:1431_11": "vīsatigaṇo bhikkhusaṅgho atthi, tattha. Abbhetabboti abhietabbo, sampaṭicchitabbo,",
  "tika-vin04t:1431_12": "abbhānakammavasena osāretabboti vuttaṃ hoti. Avhātabboti vā attho. Abbhānakammaṃ",
  "tika-vin04t:1431_13": "pana pāḷivasena khandhake vinicchayavasena samantapāsādikāyaṃ vuttaṃ. Anabbhitoti",
  "tika-vin04t:1431_14": "na abbhito asampaṭicchito, akatabbhānakammoti vuttaṃ hoti. Anavhātoti vā attho. Te",
  "tika-vin04t:1431_15": "ca bhikkhū gārayhāti ye ūnabhāvaṃ ñatvā abbhenti, te bhikkhū ca garahitabbā, sātisārā",
  "tika-vin04t:1431_16": "sadosā dukkaṭaṃ āpajjantīti attho. Ayaṃ tattha sāmīcīti ayaṃ tattha anudhammatā lokuttaradhammaṃ",
  "tika-vin04t:1431_17": "anugatā ovādānusāsanī sāmīci dhammatā. Sesamettha vuttanayamevāti.",
  "tika-vin04t:1432": "Kaṅkhāvitaraṇiyā pātimokkhavaṇṇanāya",
  "tika-vin04t:1433": "Saṅghādisesavaṇṇanā niṭṭhitā.",
  "tika-vin04t:1434": "Aniyatakaṇḍo",
  "tika-vin04t:1435": "1. Paṭhamāniyatasikkhāpadavaṇṇanā",
  "tika-vin04t:1436_0": "Aniyatuddese ime kho panātiādi vuttanayameva. Mātugāmenāti tadahujātāyapi jīvamānakamanussitthiyā.",
  "tika-vin04t:1436_1": "Eko ekāyāti eko bhikkhu mātugāmasaṅkhātāya ekāya itthiyā saddhiṃ. Rahoti cakkhussa",
  "tika-vin04t:1436_2": "raho. Kiñcāpi pāḷiyaṃ sotassa raho āgato, cakkhusseva pana raho “raho”ti idha adhippeto.",
  "tika-vin04t:1436_3": "Sacepi hi pihitakavāṭassa gabbhassa dvāre nisinno viññū puriso hoti, neva anāpattiṃ",
  "tika-vin04t:1436_4": "karoti. Yattha pana sakkā daṭṭhuṃ, tādise antodvādasahatthepi okāse nisinno sacakkhuko",
  "tika-vin04t:1436_5": "vikkhittacittopi niddāyantopi anāpattiṃ karoti, samīpe ṭhitopi andho na karoti, cakkhumāpi",
  "tika-vin04t:1436_6": "nipajjitvā niddāyantopi na karoti, itthīnaṃ pana satampi na karotiyeva, tena vuttaṃ",
  "tika-vin04t:1436_7": "“rahoti cakkhussa raho”ti. Paṭicchanne āsaneti kuṭṭādīhi paṭicchannokāse. Alaṃkammaniyeti",
  "tika-vin04t:1436_8": "kammakkhamaṃ kammayogganti kammaniyaṃ, alaṃ pariyattaṃ kammaniyabhāvāyāti alaṃkammaniyaṃ,",
  "tika-vin04t:1436_9": "tasmiṃ alaṃkammaniye. Yattha ajjhācāraṃ karontā sakkonti taṃ kammaṃ kātuṃ, tādiseti",
  "tika-vin04t:1436_10": "attho. Nisajjaṃ kappeyyāti nisajjaṃ kareyya, nisīdeyyāti attho. Ettha ca sayanampi",
  "tika-vin04t:1436_11": "nisajjāya eva saṅgahitaṃ. Saddheyyavacasāti saddhātabbavacanā, ariyasāvikāti attho.",
  "tika-vin04t:1436_12": "Nisajjaṃ bhikkhu paṭijānamānoti kiñcāpi evarūpā upāsikā disvā vadati, atha kho bhikkhu",
  "tika-vin04t:1436_13": "nisajjaṃ paṭijānamānova tiṇṇaṃ dhammānaṃ aññatarena kāretabbo, na appaṭijānamānoti",
  "tika-vin04t:1436_14": "attho. Yena vā sāti nisajjādīsu ākāresu yena vā ākārena saddhiṃ methunādīni āropetvā",
  "tika-vin04t:1436_15": "sā upāsikā vadeyya, paṭijānamānova tena so bhikkhu kāretabbo, evarūpāyapi hi upāsikāya",
  "tika-vin04t:1436_16": "vacanamattena ākārena na kāretabboti attho. Kasmā? Yasmā diṭṭhaṃ nāma tathāpi hoti,",
  "tika-vin04t:1436_17": "aññathāpīti. Ayaṃ dhammo aniyatoti tiṇṇaṃ āpattīnaṃ yaṃ āpattiṃ vā vatthuṃ vā paṭijānāti,",
  "tika-vin04t:1436_18": "tassa vasena kāretabbatāya aniyato.",
  "tika-vin04t:1437_0": "Sāvatthiyaṃ udāyittheraṃ ārabbha mātugāmena saddhiṃ vuttappakāre āsane nisajjakappanavatthusmiṃ",
  "tika-vin04t:1437_1": "paññattaṃ, asādhāraṇapaññatti, anāṇattikaṃ, methunadhammasannissitakilesasaṅkhātena",
  "tika-vin04t:1437_2": "rahassādena mātugāmassa santikaṃ gantukāmatāya akkhiañjanādito paṭṭhāya sabbapayogesu",
  "tika-vin04t:1437_3": "dukkaṭaṃ. Gantvā tasmiṃ vā nisinne itthī nisīdatu, tassā vā nisinnāya so nisīdatu,",
  "tika-vin04t:1437_4": "apacchā apurimaṃyeva ubho vā nisīdantu, ubhinnaṃ nisajjāya pācittiyaṃ. Sace pana",
  "tika-vin04t:1437_5": "kāyasaṃsaggaṃ vā methunaṃ vā samāpajjati, tesaṃ vasena kāretabbo. Nipajjanepi eseva",
  "tika-vin04t:1437_6": "nayo. Vuttappakāre purise nipajjitvā aniddāyante anandhe viññupurise upacāragate",
  "tika-vin04t:1437_7": "sati, ṭhitassa, arahopekkhassa, aññavihitassa ca nisajjanapaccayā anāpatti. Ummattakādīnaṃ",
  "tika-vin04t:1437_8": "pana tīhipi āpattīhi anāpatti. Siyā sīlavipatti, siyā ācāravipatti. Yaṃ pana āpattiṃ",
  "tika-vin04t:1437_9": "paṭijānāti, tassā vasena aṅgabhedo ñātabbo. Samuṭṭhānādīni paṭhamapārājikasadisānevāti.",
  "tika-vin04t:1438": "Paṭhamāniyatasikkhāpadavaṇṇanā niṭṭhitā.",
  "tika-vin04t:1439": "2. Dutiyāniyatasikkhāpadavaṇṇanā",
  "tika-vin04t:1440_0": "Dutiye itthīpi purisopi yo koci viññū anandho abadhiro antodvādasahatthe okāse ṭhito",
  "tika-vin04t:1440_1": "vā nisinno vā vikkhittopi niddāyantopi anāpattiṃ karoti. Badhiro pana cakkhumāpi,",
  "tika-vin04t:1440_2": "andho vā abadhiropi na karoti. Pārājikāpattiñca parihāpetvā duṭṭhullavācāpatti vuttāti",
  "tika-vin04t:1440_3": "ayaṃ viseso. Sesaṃ purimanayeneva veditabbaṃ. Samuṭṭhānādīni panettha adinnādānasadisānevāti.",
  "tika-vin04t:1441": "Dutiyāniyatasikkhāpadavaṇṇanā niṭṭhitā.",
  "tika-vin04t:1442": "Uddiṭṭhā khotiādi sabbattha vuttanayeneva veditabbaṃ.",
  "tika-vin04t:1443": "Kaṅkhāvitaraṇiyā pātimokkhavaṇṇanāya",
  "tika-vin04t:1444": "Aniyatavaṇṇanā niṭṭhitā.",
  "tika-vin04t:1445": "Nissaggiyakaṇḍo",
  "tika-vin04t:1446": "Ito paraṃ pana ime kho panātiādi sabbattha vuttanayeneva veditabbaṃ.",
  "tika-vin04t:1447": "1. Cīvaravaggo",
  "tika-vin04t:1448": "1. Kathinasikkhāpadavaṇṇanā",
  "tika-vin04t:1449_0": "Nissaggiyesu pana cīvaravaggassa tāva paṭhamasikkhāpade niṭṭhitacīvarasminti sūcikammapariyosānena",
  "tika-vin04t:1449_1": "vā, “naṭṭhaṃ vā vinaṭṭhaṃ vā daḍḍhaṃ vā cīvarāsā vā upacchinnā”ti imesu vā yena kenaci",
  "tika-vin04t:1449_2": "ākārena niṭṭhite cīvarasmiṃ, cīvarassa karaṇapalibodhe upacchinneti attho. Atthatakathinassa",
  "tika-vin04t:1449_3": "hi bhikkhuno yāva imehākārehi cīvarapalibodho na chijjati, tāva kathinānisaṃsaṃ labhati.",
  "tika-vin04t:1449_4": "Ubbhatasmiṃ kathineti yaṃ saṅghassa kathinaṃ atthataṃ, tasmiñca ubbhate. Tatrevaṃ",
  "tika-vin04t:1449_5": "saṅkhepato kathinatthāro ca ubbhāro ca veditabbo. Ayañhi kathinatthāro nāma bhagavatā",
  "tika-vin04t:1449_6": "purimavassaṃvuṭṭhānaṃ anuññāto, so sabbantimena paricchedena pañcannaṃ janānaṃ vaṭṭati,",
  "tika-vin04t:1449_7": "tasmā yattha cattāro vā tayo vā dve vā eko vā purimavassaṃ upagato, tattha pacchimavassūpagate",
  "tika-vin04t:1449_8": "gaṇapūrake katvā attharitabbaṃ, te ca gaṇapūrakāva honti, ānisaṃse na labhanti, tasmā",
  "tika-vin04t:1449_9": "sace purimavassaṃvuṭṭhānaṃ gahaṭṭhapabbajitesu yo koci dhammena samena cīvaraṃ deti",
  "tika-vin04t:1449_10": "“iminā kathinaṃ attharathā”ti, taṃ khandhake vuttāya ñattidutiyakammavācāya kathinatthārārahassa",
  "tika-vin04t:1449_11": "bhikkhuno dātabbaṃ. Tena tadaheva pañca vā atirekāni vā khaṇḍāni chinditvā saṅghāṭi",
  "tika-vin04t:1449_12": "vā uttarāsaṅgo vā antaravāsako vā kātabbo, sesabhikkhūhipi tassa sahāyehi bhavitabbaṃ,",
  "tika-vin04t:1449_13": "sace katacīvarameva uppajjati, sundarameva. Acchinnāsibbitaṃ pana na vaṭṭati. Tena",
  "tika-vin04t:1449_14": "bhikkhunā sace saṅghāṭiyā attharitukāmo hoti, porāṇikaṃ saṅghāṭiṃ paccuddharitvā",
  "tika-vin04t:1449_15": "navaṃ saṅghāṭiṃ adhiṭṭhahitvā “imāya saṅghāṭiyā kathinaṃ attharāmī”ti attharitabbaṃ.",
  "tika-vin04t:1449_16": "Uttarāsaṅgaantaravāsakesupi eseva nayo. Tato tena purimavassaṃvuṭṭhe antosīmāgate",
  "tika-vin04t:1449_17": "bhikkhū upasaṅkamitvā “atthataṃ, bhante, saṅghassa kathinaṃ, dhammiko kathinatthāro,",
  "tika-vin04t:1449_18": "anumodathā”ti vattabbaṃ, therānañca navānañca bahūnañca ekassa ca anurūpaṃ sallakkhetvā",
  "tika-vin04t:1449_19": "vattabbaṃ. Tehipi “atthataṃ, bhante, saṅghassa kathina”nti vā “atthataṃ, āvuso, saṅghassa",
  "tika-vin04t:1449_20": "kathina”nti vā vatvā “dhammiko kathinatthāro, anumodāmā”ti vā “anumodāmī”ti vā vattabbaṃ.",
  "tika-vin04t:1449_21": "Purimavassaṃvuṭṭhesupi ye anumodanti, tesaṃyeva atthataṃ hoti kathinaṃ. Te tato paṭṭhāya",
  "tika-vin04t:1449_22": "yāva kathinassubbhārā anāmantacāro, asamādānacāro, yāvadatthacīvaraṃ, gaṇabhojanaṃ,",
  "tika-vin04t:1449_23": "yo ca tattha cīvaruppādo, tasmiṃ āvāse saṅghassa uppannacīvarañcāti ime pañcānisaṃse",
  "tika-vin04t:1449_24": "labhanti, ayaṃ tāva kathinatthāro. Taṃ panetaṃ kathinaṃ “aṭṭhimā, bhikkhave, mātikā",
  "tika-vin04t:1449_25": "kathinassubbhārāya pakkamanantikā niṭṭhānantikā sanniṭṭhānantikā nāsanantikā savanantikā",
  "tika-vin04t:1449_26": "āsāvacchedikā sīmātikkamanantikā sahubbhārā”ti evaṃ vuttāsu aṭṭhasu mātikāsu aññataravasena",
  "tika-vin04t:1449_27": "uddharīyati, tattha vitthāravinicchayo samantapāsādikāyaṃ vuttanayena veditabbo.",
  "tika-vin04t:1449_28": "Iti “ubbhatasmiṃ kathine”tiiminā sesapalibodhābhāvaṃ dasseti.",
  "tika-vin04t:1450_0": "Dasāhaparamanti dasa ahāni paramo paricchedo assāti dasāhaparamo, taṃ dasāhaparamaṃ",
  "tika-vin04t:1450_1": "kālaṃ dhāretabbanti attho. Adhiṭṭhitavikappitesu apariyāpannattā atirekaṃ cīvaranti",
  "tika-vin04t:1450_2": "atirekacīvaraṃ, cīvaraṃ nāma khomaṃ kappāsikaṃ koseyyaṃ kambalaṃ sāṇaṃ bhaṅganti",
  "tika-vin04t:1450_3": "etesaṃ vā tadanulomānaṃ vā aññataraṃ ayamassa jāti, pamāṇato pana taṃ vikappanupagaṃ",
  "tika-vin04t:1450_4": "pacchimaṃ idha adhippetaṃ. Vuttañhetaṃ “anujānāmi, bhikkhave, āyāmato aṭṭhaṅgulaṃ",
  "tika-vin04t:1450_5": "sugataṅgulena caturaṅgulavitthataṃ pacchimaṃ cīvaraṃ vikappetu”nti. Yaṃ pana vuttaṃ",
  "tika-vin04t:1450_6": "“adhiṭṭhitavikappitesu apariyāpannattā”ti, ettha “anujānāmi, bhikkhave, ticīvaraṃ",
  "tika-vin04t:1450_7": "adhiṭṭhātuṃ na vikappetuṃ, vassikasāṭikaṃ vassānaṃ catumāsaṃ adhiṭṭhātuṃ tato paraṃ",
  "tika-vin04t:1450_8": "vikappetuṃ, nisīdanaṃ adhiṭṭhātuṃ na vikappetuṃ paccattharaṇaṃ adhiṭṭhātuṃ na vikappetuṃ,",
  "tika-vin04t:1450_9": "kaṇḍuppaṭicchādiṃ yāva ābādhā adhiṭṭhātuṃ tato paraṃ vikappetuṃ, mukhapuñchanacoḷakaṃ",
  "tika-vin04t:1450_10": "adhiṭṭhātuṃ na vikappetuṃ, parikkhāracoḷaṃ adhiṭṭhātuṃ na vikappetu”nti iminā nayena",
  "tika-vin04t:1450_11": "adhiṭṭhātabbavikappetabbatā jānitabbā. Tattha ticīvaraṃ adhiṭṭhahantena rajitvā kappabinduṃ",
  "tika-vin04t:1450_12": "datvā pamāṇayuttameva adhiṭṭhātabbaṃ, tassa pamāṇaṃ ukkaṭṭhaparicchedena sugatacīvarato",
  "tika-vin04t:1450_13": "ūnakaṃ vaṭṭati, lāmakaparicchedena saṅghāṭiyā tāva uttarāsaṅgassa ca dīghato muṭṭhipañcakaṃ,",
  "tika-vin04t:1450_14": "tiriyaṃ muṭṭhittikaṃ, antaravāsako dīghato muṭṭhipañcako, tiriyaṃ dvihatthopi vaṭṭati.",
  "tika-vin04t:1450_15": "Vuttappamāṇato pana atirekañca ūnakañca “parikkhāracoḷa”nti adhiṭṭhātabbaṃ. Tattha",
  "tika-vin04t:1450_16": "yasmā “dve cīvarassa adhiṭṭhānāni kāyena vā adhiṭṭheti, vācāya vā adhiṭṭhetī”ti vuttaṃ,",
  "tika-vin04t:1450_17": "tasmā purāṇasaṅghāṭiṃ “imaṃ saṅghāṭiṃ paccuddharāmī”ti paccuddharitvā navaṃ hatthena",
  "tika-vin04t:1450_18": "gahetvā “imaṃ saṅghāṭiṃ adhiṭṭhāmī”ti cittena ābhogaṃ katvā kāyavikāraṃ karontena",
  "tika-vin04t:1450_19": "kāyena vā adhiṭṭhātabbā, vacībhedaṃ katvā vācāya vā adhiṭṭhātabbā. Tatra duvidhaṃ",
  "tika-vin04t:1450_20": "adhiṭṭhānaṃ – sace hatthapāse hoti, “imaṃ saṅghāṭiṃ adhiṭṭhāmī”ti vācā bhinditabbā.",
  "tika-vin04t:1450_21": "Atha antogabbhādīsu sāmantavihāre vā hoti, ṭhapitaṭṭhānaṃ sallakkhetvā “etaṃ saṅghāṭiṃ",
  "tika-vin04t:1450_22": "adhiṭṭhāmī”ti vācā bhinditabbā. Esa nayo uttarāsaṅge ca antaravāsake ca. Nāmamattameva",
  "tika-vin04t:1450_23": "hi viseso. Tasmā sabbāni saṅghāṭiṃ uttarāsaṅgaṃ antaravāsakanti evaṃ attano attano",
  "tika-vin04t:1450_24": "nāmeneva adhiṭṭhātabbāni. Sace adhiṭṭhahitvā ṭhapitavatthehi saṅghāṭiādīni karoti,",
  "tika-vin04t:1450_25": "niṭṭhite rajane ca kappe ca “imaṃ paccuddharāmī”ti paccuddharitvā puna adhiṭṭhātabbāni.",
  "tika-vin04t:1450_26": "Idañca pana ticīvaraṃ sukhaparibhogatthaṃ parikkhāracoḷaṃ adhiṭṭhātumpi vaṭṭati.",
  "tika-vin04t:1451_0": "Vassikasāṭikā anatirittapamāṇā nāmaṃ gahetvā vuttanayeneva cattāro vassike māse adhiṭṭhātabbā,",
  "tika-vin04t:1451_1": "tato paraṃ paccuddharitvā vikappetabbā, vaṇṇabhedamattarattāpi cesā vaṭṭati, dve",
  "tika-vin04t:1451_2": "pana na vaṭṭanti. Nisīdanaṃ vuttanayena adhiṭṭhātabbameva, tañca kho pamāṇayuttaṃ",
  "tika-vin04t:1451_3": "ekameva, dve na vaṭṭanti. Paccattharaṇampi adhiṭṭhātabbameva, taṃ pana mahantampi",
  "tika-vin04t:1451_4": "ekampi bahūnipi vaṭṭanti, nīlampi pītakampi sadasampi pupphadasampīti sabbappakārampi",
  "tika-vin04t:1451_5": "vaṭṭati. Kaṇḍuppaṭicchādi yāva ābādho atthi, tāva pamāṇikā adhiṭṭhātabbā, ābādhe",
  "tika-vin04t:1451_6": "vūpasante paccuddharitvā vikappetabbā, sā ekāva vaṭṭati. Mukhapuñchanacoḷaṃ adhiṭṭhātabbameva,",
  "tika-vin04t:1451_7": "taṃ pana ekampi bahūnipi mahantampi vaṭṭatiyeva. Parikkhāracoḷe gaṇanā natthi, yattakaṃ",
  "tika-vin04t:1451_8": "icchati, tattakaṃ adhiṭṭhātabbameva. Thavikāpi parissāvanampi vikappanupagaṃ pacchimapamāṇaṃ",
  "tika-vin04t:1451_9": "“parikkhāracoḷa”nti adhiṭṭhātabbameva, bahūnipi ekato katvā “imāni cīvarāni parikkhāracoḷāni",
  "tika-vin04t:1451_10": "adhiṭṭhāmī”tiādinā nayena adhiṭṭhātuṃ vaṭṭatiyeva. Mañcabhisi pīṭhabhisi bibbohanaṃ",
  "tika-vin04t:1451_11": "pāvāro kojavoti etesu pana senāsanaparikkhāratthāya dinnapaccattharaṇe ca adhiṭṭhānakiccaṃ",
  "tika-vin04t:1451_12": "natthiyeva. Sabbañca panetaṃ vuttappakārena adhiṭṭhitacīvaraṃ aññassa dānena, acchinditvā",
  "tika-vin04t:1451_13": "gahaṇena, vissāsaggāhena, hīnāyāvattanena, sikkhāpaccakkhānena, kālaṅkiriyāya, liṅgaparivattanena,",
  "tika-vin04t:1451_14": "paccuddharaṇenāti imehi aṭṭhahi kāraṇehi adhiṭṭhānaṃ vijahati. Ticīvaraṃ pana kaniṭṭhaṅgulinakhapiṭṭhippamāṇena",
  "tika-vin04t:1451_15": "chiddenāpi vijahati, tañca kho vinibbedheneva. Sace hi chiddassa abbhantare ekatantupi",
  "tika-vin04t:1451_16": "acchinno hoti, rakkhatiyeva. Tattha saṅghāṭiyā ca uttarāsaṅgassa ca dīghantato vidatthippamāṇassa",
  "tika-vin04t:1451_17": "tiriyantato aṭṭhaṅgulappamāṇassa padesassa orato chiddaṃ adhiṭṭhānaṃ bhindati, antaravāsakepi",
  "tika-vin04t:1451_18": "dīghantato etadeva pamāṇaṃ, tiriyantena pana caturaṅgulatā veditabbā. Tiṇṇannampi",
  "tika-vin04t:1451_19": "vuttokāsassa parato na bhindati, tasmā chidde jāte ticīvaraṃ atirekacīvaraṭṭhāne",
  "tika-vin04t:1451_20": "tiṭṭhati, sūcikammaṃ katvā puna adhiṭṭhātabbaṃ. Vassikasāṭikā vassānamāsātikkamenāpi,",
  "tika-vin04t:1451_21": "kaṇḍuppaṭicchādi ābādhavūpasamenāpi adhiṭṭhānaṃ vijahati. Tasmā sā tato paraṃ vikappetabbā.",
  "tika-vin04t:1451_22": "Vikappanalakkhaṇaṃ pana sabbacīvarānaṃ vikappanasikkhāpadeyeva vaṇṇayissāma. Kevalañhi",
  "tika-vin04t:1451_23": "imasmiṃ okāse yaṃ evaṃ anadhiṭṭhitaṃ avikappitañca, taṃ “atirekacīvara”nti veditabbaṃ.",
  "tika-vin04t:1452_0": "Taṃ atikkāmayato nissaggiyaṃ pācittiyanti taṃ yathāvuttajātippamāṇaṃ cīvaraṃdasāhaparamaṃ",
  "tika-vin04t:1452_1": "kālaṃ atikkāmayato etthantare yathā atirekacīvaraṃ na hoti, tathā akrubbato nissaggiyaṃ",
  "tika-vin04t:1452_2": "pācittiyaṃ, tañca cīvaraṃ nissaggiyaṃ hoti, pācittiyaṃ āpatti cassa hotīti attho.",
  "tika-vin04t:1452_3": "Atha vā nissajjanaṃ nissaggiyaṃ, pubbabhāge kattabbassa vinayakammassetaṃ nāmaṃ,",
  "tika-vin04t:1452_4": "nissaggiyamassa atthīti nissaggiyamicceva. Kiṃ taṃ? Pācittiyaṃ. Taṃ atikkāmayato",
  "tika-vin04t:1452_5": "saha nissaggiyena nissaggiyavinayakammaṃ pācittiyaṃ hotīti ayamettha attho. Tañca",
  "tika-vin04t:1452_6": "panetaṃ cīvaraṃ yaṃ divasaṃ uppannaṃ, tassa yo aruṇo, so uppannadivasanissito, tasmā",
  "tika-vin04t:1452_7": "cīvaruppādadivasena saddhiṃ ekādase aruṇuggamane dasāhātikkamitaṃ hoti, taṃ gahetvā",
  "tika-vin04t:1452_8": "saṅghassa vā gaṇassa vā puggalassa vā nissajjitabbaṃ, tatrāyaṃ nayo – saṅghassa tāva",
  "tika-vin04t:1452_9": "evaṃ nissajjitabbaṃ “idaṃ me, bhante, cīvaraṃ dasahātikkantaṃ nissaggiyaṃ, imāhaṃ",
  "tika-vin04t:1452_10": "saṅghassa nissajjāmī”ti nissajjitvā “ahaṃ, bhante, ekaṃ nissaggiyaṃ pācittiyaṃ āpanno,",
  "tika-vin04t:1452_11": "taṃ paṭidesemī”ti evaṃ āpatti desetabbā. Sace dve honti, “dve”ti vattabbaṃ, sace",
  "tika-vin04t:1452_12": "taduttari, “sambahulā”ti vattabbaṃ. Nissajjanepi sace dve vā bahūni vā honti, “imāni",
  "tika-vin04t:1452_13": "me, bhante, cīvarāni dasāhātikkantāni nissaggiyāni, imānāhaṃ saṅghassa nissajjāmī”ti",
  "tika-vin04t:1452_14": "vattabbaṃ, pāḷiṃ vattuṃ asakkontena aññathāpi vattabbaṃ. Byattena bhikkhunā paṭibalena",
  "tika-vin04t:1452_15": "saṅgho ñāpetabbo “suṇātu me, bhante, saṅgho, ayaṃ itthannāmo bhikkhu āpattiṃ sarati",
  "tika-vin04t:1452_16": "vivarati uttāniṃ karoti deseti, yadi saṅghassa pattakallaṃ, ahaṃ itthannāmassa bhikkhuno",
  "tika-vin04t:1452_17": "āpattiṃ paṭiggaṇheyya”nti, iminā lakkhaṇena āpattiṃ paṭiggaṇhitvā vattabbo “passasī”ti,",
  "tika-vin04t:1452_18": "“āma passāmī”ti, “āyatiṃ saṃvareyyāsī”ti, “sādhu suṭṭhu saṃvarissāmī”ti. Dvīsu pana",
  "tika-vin04t:1452_19": "sambahulāsu vā purimanayeneva vacanabhedo kātabbo. Desitāya āpattiyā “suṇātu me,",
  "tika-vin04t:1452_20": "bhante, saṅgho, idaṃ cīvaraṃ itthannāmassa bhikkhuno nissaggiyaṃ saṅghassa nissaṭṭhaṃ,",
  "tika-vin04t:1452_21": "yadi saṅghassa pattakallaṃ, saṅgho imaṃ cīvaraṃ itthannāmassa bhikkhuno dadeyyā”ti",
  "tika-vin04t:1452_22": "evaṃ nissaṭṭhacīvaraṃ dātabbaṃ, dvīsu bahūsu vā vacanabhedo kātabbo.",
  "tika-vin04t:1453_0": "Gaṇassa pana nissajjantena “imāha”nti vā “imāni aha”nti vā vatvā “āyasmantānaṃ nissajjāmī”ti",
  "tika-vin04t:1453_1": "vattabbaṃ, āpattippaṭiggāhakenāpi “suṇantu me āyasmantā, ayaṃ itthannāmo bhikkhu",
  "tika-vin04t:1453_2": "āpattiṃ sarati…pe… deseti, yadāyasmantānaṃ pattakalla”nti vattabbaṃ, cīvaradānepi",
  "tika-vin04t:1453_3": "“suṇantu me āyasmantā, idaṃ cīvaraṃ itthannāmassa bhikkhuno nissaggiyaṃ āyasmantānaṃ",
  "tika-vin04t:1453_4": "nissaṭṭhaṃ, yadāyasmantānaṃ pattakallaṃ, āyasmantā imaṃ cīvaraṃ itthannāmassa bhikkhuno",
  "tika-vin04t:1453_5": "dadeyyu”nti vattabbaṃ, sesaṃ purimasadisameva. Puggalassa pana nissajjantena “imāha”nti",
  "tika-vin04t:1453_6": "vā “imāni aha”nti vā vatvā “āyasmato nissajjāmī”ti vattabbaṃ, nissajjitvā “ahaṃ,",
  "tika-vin04t:1453_7": "bhante, ekaṃ nissaggiyaṃ pācittiyaṃ āpanno, taṃ paṭidesemī”ti evaṃ āpatti desetabbā.",
  "tika-vin04t:1453_8": "Sace pana navakataro hoti, “āvuso”ti vattabbaṃ, tenāpi “passasī”ti vā “passathā”ti",
  "tika-vin04t:1453_9": "vā vutte “āma, bhante”ti vā “āma āvuso”ti vā vatvā “passāmī”ti vattabbaṃ, tato “āyatiṃ",
  "tika-vin04t:1453_10": "saṃvareyyāsī”ti vā “saṃvareyyāthā”ti vā vutte “sādhu suṭṭhu saṃvarissāmī”ti vattabbaṃ.",
  "tika-vin04t:1453_11": "Evaṃ desitāya āpattiyā “imaṃ cīvaraṃ āyasmato dammī”ti dātabbaṃ, dvīsu tīsu vā pubbe",
  "tika-vin04t:1453_12": "vuttānusāreneva nayo veditabbo. Dvinnaṃ pana yathā gaṇassa, evaṃ nissajjitabbaṃ,",
  "tika-vin04t:1453_13": "tato āpattippaṭiggahaṇañca nissaṭṭhacīvaradānañca tesaṃ aññatarena yathā ekena puggalena,",
  "tika-vin04t:1453_14": "tathā kātabbaṃ, idaṃ pana sabbanissaggiyesu vidhānaṃ. Cīvaraṃ patto nisīdananti vatthumattameva",
  "tika-vin04t:1453_15": "hi nānaṃ, parammukhaṃ pana vatthu “eta”nti nissajjitabbaṃ. Sace bahūni honti, “etānī”ti",
  "tika-vin04t:1453_16": "vattabbaṃ. Nissaṭṭhadānepi eseva nayo. Nissaṭṭhavatthuṃ “dinnamidaṃ iminā mayha”nti",
  "tika-vin04t:1453_17": "saññāya na paṭidentassa dukkaṭaṃ, tassa santakabhāvaṃ ñatvā lesena acchindanto sāmikassa",
  "tika-vin04t:1453_18": "dhuranikkhepena bhaṇḍaṃ agghāpetvā kāretabboti.",
  "tika-vin04t:1454_0": "Vesāliyaṃ chabbaggiye bhikkhū ārabbha atirekacīvaradhāraṇavatthusmiṃ paññattaṃ, “dasāhaparama”nti",
  "tika-vin04t:1454_1": "ayamettha anupaññatti, sādhāraṇapaññatti, anāṇattikaṃ, anissajjitvā paribhuñjantassa",
  "tika-vin04t:1454_2": "dukkaṭaṃ, yathā ca idha, evaṃ sabbattha, tasmā naṃ parato na vakkhāma. Dasāhaṃ anatikkantepi",
  "tika-vin04t:1454_3": "atikkantasaññino vematikassa ca dukkaṭaṃ. Atikkante anatikkantasaññinopi vematikassapi",
  "tika-vin04t:1454_4": "nissaggiyaṃ pācittiyameva, tathā anadhiṭṭhitāvikappitaaassajjitaanaṭṭhāvinaṭṭhaadaḍḍhāviluttesu",
  "tika-vin04t:1454_5": "adhiṭṭhitādisaññino. Antodasāhaṃ adhiṭṭhite vikappite vissajjite naṭṭhe vinaṭṭhe",
  "tika-vin04t:1454_6": "daḍḍhe acchinne vissāsena gāhite ummattakādīnañca anāpatti. Ācāravipatti, yathā ca",
  "tika-vin04t:1454_7": "idaṃ, evaṃ ito parānipi, ubhatopātimokkhesupi hi pārājikāni ca saṅghādisesā ca sīlavipatti,",
  "tika-vin04t:1454_8": "sesāpattiyo ācāravipatti, ājīvavipatti vā diṭṭhivipatti vā kāci āpatti nāma natthi.",
  "tika-vin04t:1454_9": "Ājīvavipattipaccayā pana ṭhapetvā dubbhāsitaṃ cha āpattikkhandhā paññattā, diṭṭhivipattipaccayā",
  "tika-vin04t:1454_10": "pācittiyadukkaṭavasena dve āpattikkhandhā paññattāti, idamettha lakkhaṇaṃ, iti vipattikathā",
  "tika-vin04t:1454_11": "idheva niṭṭhitāti, na naṃ ito paraṃ vicārayissāma. Jātippamāṇasampannassa cīvarassa",
  "tika-vin04t:1454_12": "attano santakatā, gaṇanupagatā, chinnapalibodhabhāvo, atirekacīvaratā, dasāhātikkamoti",
  "tika-vin04t:1454_13": "imānettha pañca aṅgāni. Kathinasamuṭṭhānaṃ, akiriyaṃ, nosaññāvimokkhaṃ, acittakaṃ,",
  "tika-vin04t:1454_14": "paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "tika-vin04t:1455": "Kathinasikkhāpadavaṇṇanā niṭṭhitā.",
  "tika-vin04t:1456": "2. Udositasikkhāpadavaṇṇanā",
  "tika-vin04t:1457_0": "Dutiye niṭṭhitacīvarasmiṃ bhikkhunātiettha purimasikkhāpade viya atthaṃ aggahetvā",
  "tika-vin04t:1457_1": "niṭṭhite cīvarasmiṃ bhikkhunoti evaṃ sāmivasena karaṇavacanassa attho veditabbo.",
  "tika-vin04t:1457_2": "Karaṇavasena hi bhikkhunā idaṃ nāma kammaṃ kātabbaṃ, taṃ natthi, sāmivasena pana",
  "tika-vin04t:1457_3": "bhikkhuno cīvarasmiṃ niṭṭhite kathine ca ubbhate evaṃ imehi cīvaraniṭṭhānakathinubbhārehi",
  "tika-vin04t:1457_4": "chinnapalibodho ekarattampi ce bhikkhu ticīvarena vippavaseyyāti evaṃ attho yujjati.",
  "tika-vin04t:1457_5": "Tattha ticīvarenāti ticīvarādhiṭṭhānanayena adhiṭṭhitesu saṅghāṭiādīsu yenakenaci.",
  "tika-vin04t:1457_6": "Vippavaseyyāti viyutto vaseyya, “gāmo ekūpacāro nānūpacāro”tiādinā nayena pāḷiyaṃ",
  "tika-vin04t:1457_7": "vuttānaṃ gāmanigamananivesanaudositaaṭṭamāḷapāsādahammiyanāvāsatthakhettadhaññakaraṇaārāmavihārarukkhamūlaajjhokāsappabhedānaṃ",
  "tika-vin04t:1457_8": "pannarasānaṃ nikkhepaṭṭhānānaṃ yatthakatthaci nikkhipitvā tesaṃ gāmādīnaṃ bahi hatthapāsātikkamena",
  "tika-vin04t:1457_9": "aruṇaṃ uṭṭhāpeyyāti ayamettha saṅkhepo, vitthāro pana samantapāsādikāyaṃ vutto. Aññatra",
  "tika-vin04t:1457_10": "bhikkhusammutiyāti yaṃ saṅgho gilānassa bhikkhuno ticīvarena avippavāsasammutiṃ deti,",
  "tika-vin04t:1457_11": "taṃ ṭhapetvā aladdhasammutikassa bhikkhuno ekarattampi vippavāsato vuttanayeneva",
  "tika-vin04t:1457_12": "nissaggiyaṃ pācittiyanti veditabbaṃ, kevalaṃ idha “idaṃ me, bhante, cīvaraṃ rattivippavutthaṃ",
  "tika-vin04t:1457_13": "aññatra bhikkhusammutiyā nissaggiya”ntiādinā nayena vacanabhedo hoti, ayaṃ pana viseso.",
  "tika-vin04t:1458": "Sāvatthiyaṃ sambahule bhikkhū ārabbha santaruttarena janapadacārikaṃ pakkamanavatthusmiṃ",
  "tika-vin04t:1459_0": "Paññattaṃ, “aññatra bhikkhusammutiyā”ti ayamettha anupaññatti, sādhāraṇapaññatti,",
  "tika-vin04t:1459_1": "anāṇattikaṃ, avippavutthe vippavutthasaññino ceva vematikassa ca dukkaṭaṃ. Vippavutthe",
  "tika-vin04t:1459_2": "vippavutthasaññinopi avippavutthasaññinopi vematikassāpi nissaggiyaṃ pācittiyaṃ,",
  "tika-vin04t:1459_3": "tathā apaccuddhaṭaavissajjitādīsu ca paccuddhaṭavissajjitādisaññino. Antoaruṇe paccuddhaṭe",
  "tika-vin04t:1459_4": "pana paṭhamakathine vuttavissajjitādibhede ca anāpatti, tathā laddhasammutikassa",
  "tika-vin04t:1459_5": "vippavāse. Ābādhe pana vūpasante paccāgantabbaṃ, tattheva vā ṭhitena paccuddharitabbaṃ,",
  "tika-vin04t:1459_6": "athāpissa puna so vā añño vā ābādho kuppati, laddhakappiyameva. Adhiṭṭhitacīvaratā,",
  "tika-vin04t:1459_7": "anatthatakathinatā, aladdhasammutikatā, rattivippavāsoti imānettha cattāri aṅgāni.",
  "tika-vin04t:1459_8": "Samuṭṭhānādīni paṭhamakathine vuttappakārāneva. Kevalañhi tattha anadhiṭṭhānaṃ avikappanañca",
  "tika-vin04t:1459_9": "akiriyā, idha appaccuddharaṇaṃ, ayaṃ visesoti.",
  "tika-vin04t:1460": "Udositasikkhāpadavaṇṇanā niṭṭhitā.",
  "tika-vin04t:1461": "3. Akālacīvarasikkhāpadavaṇṇanā",
  "tika-vin04t:1462_0": "Tatiye niṭṭhitacīvarasmiṃ bhikkhunāti sāmivaseneva karaṇattho veditabbo. Akālacīvaraṃ",
  "tika-vin04t:1462_1": "nāma yvāyaṃ “anatthate kathine vassānassa pacchimo māso, atthate kathine pañcamāsā”ti",
  "tika-vin04t:1462_2": "cīvarakālo vutto, taṃ ṭhapetvā aññadā uppannaṃ, yañca kālepi saṅghassa vā “idaṃ akālacīvara”nti,",
  "tika-vin04t:1462_3": "puggalassa vā “idaṃ tuyhaṃ dammī”tiādinā nayena dinnaṃ, etaṃ akālacīvaraṃ nāma. Uppajjeyyāti",
  "tika-vin04t:1462_4": "evarūpaṃ cīvaraṃ attano bhāgapaṭilābhavasena saṅghato vā suttantikādigaṇato vā ñātito",
  "tika-vin04t:1462_5": "vā mittato vā paṃsukūlaṃ vā attano vā dhanena, atha vā pana “aṭṭhimā, bhikkhave,",
  "tika-vin04t:1462_6": "mātikā cīvarassa uppādāya sīmāya deti, katikāya deti, bhikkhāpaññattikāya deti, saṅghassa",
  "tika-vin04t:1462_7": "deti, ubhatosaṅghassa deti, vassaṃvuṭṭhasaṅghassa deti, ādissa deti, puggalassa detī”ti",
  "tika-vin04t:1462_8": "imāsaṃ aṭṭhannaṃ mātikānaṃ aññatarato uppajjeyya. Ettha ca “sīmāya dammī”ti evaṃ",
  "tika-vin04t:1462_9": "sīmaṃ parāmasitvā dento sīmāya deti nāma, esa nayo sabbattha. Ettha ca sīmāti khaṇḍasīmā",
  "tika-vin04t:1462_10": "upacārasīmā samānasaṃvāsasīmā avippavāsasīmā lābhasīmā gāmasīmā nigamasīmā nagarasīmā",
  "tika-vin04t:1462_11": "abbhantarasīmā udakukkhepasīmā janapadasīmā raṭṭhasīmā rajjasīmā dīpasīmā cakkavāḷasīmāti",
  "tika-vin04t:1462_12": "pannarasavidhā. Tattha upacārasīmā nāma parikkhittassa vihārassa parikkhepena, aparikkhittassa",
  "tika-vin04t:1462_13": "parikkhepārahaṭṭhānena paricchinnā. Api ca bhikkhūnaṃ dhuvasannipātaṭṭhānato vā pariyante",
  "tika-vin04t:1462_14": "ṭhitabhojanasālato vā nibaddhavasanakaāvāsato vā thāmamajjhimassa purisassa dvinnaṃ",
  "tika-vin04t:1462_15": "leḍḍupātānaṃ anto “upacārasīmā”ti veditabbā. Sā pana āvāse vaḍḍhante vaḍḍhati, hāyante",
  "tika-vin04t:1462_16": "hāyati, yojanasatampi upacārasīmāva hoti. Tattha dinnalābho sabbesaṃ antosīmagatānaṃ",
  "tika-vin04t:1462_17": "pāpuṇāti, bhikkhunīnaṃ ārāmapavesanasenāsanāpucchanāni parivāsamānattārocanaṃ vassacchedanissayasenāsanaggāhādividhānanti",
  "tika-vin04t:1462_18": "idampi sabbaṃ imissāva sīmāya vasena veditabbaṃ. Lābhasīmāti yaṃ rājarājamahāmattādayo",
  "tika-vin04t:1462_19": "vihāraṃ kārāpetvā gāvutaṃ vā addhayojanaṃ vā yojanaṃ vā samantā paricchinditvā “ayaṃ",
  "tika-vin04t:1462_20": "amhākaṃ vihārassa lābhasīmā, yaṃ etthantare uppajjati, taṃ sabbaṃ amhākaṃ vihārassa",
  "tika-vin04t:1462_21": "demā”ti ṭhapenti, ayaṃ lābhasīmā nāma. Kāsikosalādīnaṃ pana raṭṭhānaṃ anto bahū janapadā",
  "tika-vin04t:1462_22": "honti, tattha eko janapadaparicchedo janapadasīmā, kāsikosalādiraṭṭhaparicchedo raṭṭhasīmā,",
  "tika-vin04t:1462_23": "ekassa rañño āṇāpavattiṭṭhānaṃ rajjasīmā, samuddantena paricchinno mahādīpo vā antaradīpo",
  "tika-vin04t:1462_24": "vā dīpasīmā, ekacakkavāḷapabbataparikkhepabbhantaraṃ cakkavāḷasīmā, sesā nidānakathāyaṃ",
  "tika-vin04t:1462_25": "vuttanayā eva. Tattha “khaṇḍasīmāya demā”ti dinnaṃ khaṇḍasīmaṭṭhānaṃyeva pāpuṇāti,",
  "tika-vin04t:1462_26": "tato bahisīmāya sīmantarikaṭṭhānampi na pāpuṇāti. “Upacārasīmāya demā”ti dinnaṃ pana",
  "tika-vin04t:1462_27": "antoparicchede khaṇḍasīmāsīmantarikāsu ṭhitānampi pāpuṇāti, samānasaṃvāsasīmāya dinnaṃ",
  "tika-vin04t:1462_28": "khaṇḍasīmāsīmantarikaṭṭhānaṃ na pāpuṇāti, avippavāsasīmālābhasīmāsu dinnaṃ tāsaṃ",
  "tika-vin04t:1462_29": "antogadhānaṃyeva pāpuṇāti, gāmasīmādīsu dinnaṃ tāsaṃ sīmānaṃ abbhantare baddhasīmaṭṭhānampi",
  "tika-vin04t:1462_30": "pāpuṇāti, abbhantarasīmāudakukkhepasīmāsu dinnaṃ tattha antogadhānaṃyeva pāpuṇāti,",
  "tika-vin04t:1462_31": "janapadasīmādīsu dinnampi tāsaṃ abbhantare baddhasīmaṭṭhānampi pāpuṇāti, tasmā yaṃ",
  "tika-vin04t:1462_32": "jambudīpe ṭhatvā “tambapaṇṇidīpe saṅghassa demā”ti dīyati, taṃ tambapaṇṇidīpato ekopi",
  "tika-vin04t:1462_33": "gantvā sabbesaṃ saṅgaṇhituṃ labhati. Sacepi tattheva eko sabhāgo bhikkhu sabhāgānaṃ",
  "tika-vin04t:1462_34": "bhāgaṃ gaṇhāti, na vāretabbo. Yo pana vihāraṃ pavisitvā “asukasīmāyā”ti avatvāva",
  "tika-vin04t:1462_35": "kevalaṃ “sīmāya dammī”ti vadati, so pucchitabbo “sīmā nāma bahuvidhā, kataraṃ sandhāya",
  "tika-vin04t:1462_36": "vadasī”ti, sace vadati “ahametaṃ bhedaṃ na jānāmi, sīmaṭṭhakasaṅgho gaṇhatū”ti, upacārasīmaṭṭhehi bhājetabbaṃ.",
  "tika-vin04t:1463_0": "Katikāyātiettha katikā nāma samānalābhakatikā. Sā pana evaṃ kātabbā, ekasmiṃ vihāre",
  "tika-vin04t:1463_1": "sannipatitehi bhikkhūhi yaṃ vihāraṃ saṅgaṇhitukāmā samānalābhaṃ kātuṃ icchanti, tassa",
  "tika-vin04t:1463_2": "nāmaṃ gahetvā “asuko nāma vihāro porāṇako appalābho”ti yaṃ kiñci kāraṇaṃ vatvā “taṃ",
  "tika-vin04t:1463_3": "vihāraṃ iminā vihārena saddhiṃ ekalābhaṃ kātuṃ saṅghassa ruccatī”ti tikkhattuṃ sāvetabbaṃ,",
  "tika-vin04t:1463_4": "ettāvatā tasmiṃ vihāre nisinnopi idha nisinnova hoti, tasmiṃ vihārepi evameva kātabbaṃ,",
  "tika-vin04t:1463_5": "ettāvatā idha nisinnopi tasmiṃ nisinnova hoti. Ekasmiṃ vihāre lābhe bhājiyamāne itarasmiṃ",
  "tika-vin04t:1463_6": "ṭhitassa bhāgaṃ gahetuṃ vaṭṭati.",
  "tika-vin04t:1464_0": "Bhikkhāpaññattiyāti ettha bhikkhāpaññatti nāma dāyakassa pariccāgapaññattiṭṭhānaṃ,",
  "tika-vin04t:1464_1": "tasmā “yattha mayhaṃ dhuvakārā karīyanti, tattha dammī”ti vā “tattha dethā”ti vā",
  "tika-vin04t:1464_2": "vutte yattha tassa pākavattaṃ vā vattati, yato vā bhikkhū niccaṃ bhojeti, yattha",
  "tika-vin04t:1464_3": "vā tena kiñci senāsanaṃ kataṃ, sabbattha dinnameva hoti. Sace pana ekasmiṃ dhuvakāraṭṭhāne",
  "tika-vin04t:1464_4": "thokatarā bhikkhū honti, ekameva vā vatthaṃ hoti, mātikaṃ āropetvā yathā so vadati, tathā gahetabbaṃ.",
  "tika-vin04t:1465_0": "Saṅghassa detīti ettha vihāraṃ pavisitvā “saṅghassa dammī”ti dinnaṃ upacārasīmāgatānañca",
  "tika-vin04t:1465_1": "tato bahiddhāpi tehi saddhiṃ ekābaddhānañca pāpuṇāti, tasmā tesaṃ gāhake sati asampattānampi",
  "tika-vin04t:1465_2": "bhāgo dātabbo. Yaṃ pana bahi upacārasīmāya bhikkhū disvā “saṅghassā”ti dīyati, taṃ",
  "tika-vin04t:1465_3": "ekābaddhaparisāya pāpuṇāti. Ye pana dvādasahi hatthehi parisaṃ asampattā, tesaṃ na pāpuṇāti.",
  "tika-vin04t:1466_0": "Ubhatosaṅghassāti ettha pana yaṃ ubhatosaṅghassa dinnaṃ, tato upaḍḍhaṃ bhikkhūnaṃ,",
  "tika-vin04t:1466_1": "upaḍḍhaṃ bhikkhunīnaṃ dātabbaṃ. Sacepi eko bhikkhu hoti, ekā vā bhikkhunī, antamaso",
  "tika-vin04t:1466_2": "anupasampannassāpi upaḍḍhameva dātabbaṃ. “Ubhatosaṅghassa ca tuyhañcā”ti vutte pana",
  "tika-vin04t:1466_3": "sace dasa bhikkhū ca dasa bhikkhuniyo ca honti, ekavīsati paṭivīse katvā eko puggalassa",
  "tika-vin04t:1466_4": "dātabbo, dasa bhikkhusaṅghassa, dasa bhikkhunisaṅghassa ca, yena puggaliko laddho,",
  "tika-vin04t:1466_5": "so saṅghatopi attano vassaggena gahetuṃ labhati, kasmā? Ubhatosaṅghaggahaṇena gahitattā,",
  "tika-vin04t:1466_6": "“ubhatosaṅghassa ca cetiyassa cā”ti vuttepi eseva nayo. Idha pana cetiyassa saṅghato",
  "tika-vin04t:1466_7": "pāpuṇakoṭṭhāso nāma natthi, ekapuggalassa pattakoṭṭhāsasamo eko koṭṭhāso hoti. “Bhikkhusaṅghassa",
  "tika-vin04t:1466_8": "ca bhikkhunīnañcā”ti vutte pana na majjhe bhinditvā dātabbaṃ, bhikkhū ca bhikkhuniyo",
  "tika-vin04t:1466_9": "ca gaṇetvā dātabbaṃ. “Bhikkhusaṅghassa ca bhikkhunīnañca tuyhañcā”ti vutte puggalo",
  "tika-vin04t:1466_10": "visuṃ na labhati, pāpuṇakoṭṭhāsato ekameva labhati. “Cetiyassa cā”ti vutte pana cetiyassa",
  "tika-vin04t:1466_11": "eko puggalapaṭivīso labbhati. “Bhikkhūnañca bhikkhunīnañcā”ti vuttepi na majjhe bhinditvā",
  "tika-vin04t:1466_12": "dātabbaṃ, puggalagaṇanāya eva vibhajitabbaṃ, tehi saddhiṃ puggalacetiyaparāmasanaṃ",
  "tika-vin04t:1466_13": "anantaranayasadisameva, yathā ca bhikkhusaṅghaṃ ādiṃ katvā nayo nīto, evaṃ bhikkhunisaṅghaṃ",
  "tika-vin04t:1466_14": "ādiṃ katvāpi netabbo. “Bhikkhusaṅghassa ca tuyhañcā”ti vuttepi puggalassa visuṃ na",
  "tika-vin04t:1466_15": "labbhati, cetiyassa pana labbhati. “Bhikkhūnañca tuyhañcā”ti vuttepi visuṃ na labbhati,",
  "tika-vin04t:1466_16": "cetiyassa pana labbhatiyeva.",
  "tika-vin04t:1467_0": "Vassaṃvuṭṭhasaṅghassāti ettha sace vihāraṃ pavisitvā “vassaṃvuṭṭhasaṅghassa dammī”ti",
  "tika-vin04t:1467_1": "vadati, ye tattha vassacchedaṃ akatvā purimavassaṃvuṭṭhā, tesaṃ bahi sīmaṭṭhānampi",
  "tika-vin04t:1467_2": "pāpuṇāti, na aññesaṃ. Sace pana bahiupacārasīmāyaṃ ṭhito “vassaṃvuṭṭhasaṅghassā”ti",
  "tika-vin04t:1467_3": "vadati, yatthakatthaci vuṭṭhavassānaṃ sabbesaṃ sampattānaṃ pāpuṇāti. Atha “asukavihāre",
  "tika-vin04t:1467_4": "vassaṃvuṭṭhassā”ti vadati, tattha vassaṃvuṭṭhānaṃyeva yāva kathinassubbhārā pāpuṇāti.",
  "tika-vin04t:1467_5": "Gimhānaṃ paṭhamadivasato paṭṭhāya evaṃ vadati, tatra sammukhībhūtānaṃ sabbesaṃ pāpuṇāti, na aññesaṃ.",
  "tika-vin04t:1468_0": "Ādissa detīti ādisitvā paricchinditvā deti, kathaṃ? Bhikkhū ajjatanāya vā svātanāya",
  "tika-vin04t:1468_1": "vā yāguyā nimantetvā te ghare yāguṃ pāyetvā “imāni cīvarāni yehi mayhaṃ yāgu pītā,",
  "tika-vin04t:1468_2": "tesaṃ dammī”ti vadati, yehi nimantitehi yāgu pītā, tesaṃyeva pāpuṇāti, bhattakhajjakādīhi",
  "tika-vin04t:1468_3": "nimantitesupi eseva nayo.",
  "tika-vin04t:1469_0": "Puggalassa detīti “idaṃ cīvaraṃ itthannāmassa dammī”ti evaṃ parammukhā vā, pādamūle",
  "tika-vin04t:1469_1": "ṭhapetvā “idaṃ tumhāka”nti evaṃ sammukhā vā detīti ayamettha saṅkhepakathā, vitthāro",
  "tika-vin04t:1469_2": "pana samantapāsādikāyaṃ vutto. Iti imāsaṃ aṭṭhannaṃ mātikāpadānaṃ vasena yaṃ akālacīvaralakkhaṇena",
  "tika-vin04t:1469_3": "paṭiladdhaṃ, taṃ sandhāya “akālacīvaraṃ uppajjeyyā”ti vuttaṃ.",
  "tika-vin04t:1470_0": "Ākaṅkhamānenāti icchamānena. Khippameva kāretabbanti sīghaṃ antodasāheyeva kāretabbaṃ.",
  "tika-vin04t:1470_1": "No cassa pāripūrīti no ce pāripūrī bhaveyya, yattakena kariyamānaṃ adhiṭṭhānacīvaraṃ",
  "tika-vin04t:1470_2": "pahoti, taṃ cīvaraṃ tattakaṃ na bhaveyya, ūnakaṃ bhaveyyāti attho. Satiyā paccāsāyāti",
  "tika-vin04t:1470_3": "“asukadivasaṃ nāma saṅgho cīvarāni labhissati, tato me cīvaraṃ uppajjissatī”tiiminā",
  "tika-vin04t:1470_4": "nayena saṅghagaṇañātimittesu vā aññataraṭṭhānato, “paṃsukūlaṃ vā lacchāmī”ti, “iminā",
  "tika-vin04t:1470_5": "vā kappiyabhaṇḍena cīvaraṃ gaṇhissāmī”ti evaṃ vijjamānāya cīvarāsāya. Tato ce uttarīti",
  "tika-vin04t:1470_6": "māsaparamato ce uttari nikkhipeyya, nissaggiyanti attho. Yadi panassa mūlacīvaraṃ",
  "tika-vin04t:1470_7": "saṇhaṃ hoti, paccāsācīvaraṃ thūlaṃ hoti, na sakkā yojetuṃ, rattiyo ca sesā honti,",
  "tika-vin04t:1470_8": "na tāva māso pūrati, na akāmā cīvaraṃ kāretabbaṃ, aññaṃ paccāsācīvaraṃ labhitvā eva",
  "tika-vin04t:1470_9": "kālabbhantare kāretabbaṃ. Sace na labhati, paccāsācīvarampi parikkhāracoḷaṃ adhiṭṭhātabbaṃ.",
  "tika-vin04t:1470_10": "Atha mūlacīvaraṃ thūlaṃ hoti, paccāsācīvaraṃ saṇhaṃ, mūlacīvaraṃ parikkhāracoḷaṃ",
  "tika-vin04t:1470_11": "adhiṭṭhahitvā paccāsācīvarameva mūlacīvaraṃ katvā ṭhapetabbaṃ, taṃ puna māsaparihāraṃ",
  "tika-vin04t:1470_12": "labhati, etenupāyena yāva na lacchati, tāva aññaṃ mūlacīvaraṃ katvā ṭhapetuṃ labbhati.",
  "tika-vin04t:1470_13": "Imassa “idaṃ me, bhante, akālacīvaraṃ māsātikkantaṃ nissaggiya”nti iminā nayena nissajjanavidhānaṃ veditabbaṃ.",
  "tika-vin04t:1471": "Sāvatthiyaṃ sambahule bhikkhū ārabbha akālacīvaraṃ paṭiggahetvā māsaṃ atikkamanavatthusmiṃ",
  "tika-vin04t:1472": "Paññattaṃ, sādhāraṇapaññatti, anāṇattikaṃ, ito paraṃ sabbaṃ paṭhamakathine vuttasadisameva. Kevalañhi tattha dasāhātikkamo, idha māsātikkamoti ayaṃ viseso. Sesaṃ tādisamevāti.",
  "tika-vin04t:1473": "Akālacīvarasikkhāpadavaṇṇanā niṭṭhitā.",
  "tika-vin04t:1474": "4. Purāṇacīvarasikkhāpadavaṇṇanā",
  "tika-vin04t:1475_0": "Catutthe aññātikāyāti na ñātikāya, mātito vā pitito vā yāva sattamaṃ yugaṃ, tāva",
  "tika-vin04t:1475_1": "kenaci ākārena asambaddhāyāti attho. Bhikkhuniyāti sākiyāniyo viya suddhabhikkhusaṅghe",
  "tika-vin04t:1475_2": "vā ubhatosaṅghe vā upasampannāya. Purāṇacīvaranti rajitvā kappaṃ katvā ekavārampi",
  "tika-vin04t:1475_3": "nivatthaṃ vā pārutaṃ vā, yaṃ antamaso paribhogasīsena aṃse vā matthake vā katvā maggaṃ",
  "tika-vin04t:1475_4": "gato hoti, ussīsakaṃ vā katvā nipanno, etampi purāṇacīvarameva. Dhovāpeyya vāti sace",
  "tika-vin04t:1475_5": "“dhovā”tivācāya vadati, kāyavikāraṃ vā karoti, hatthena vā hatthe deti, pādamūle",
  "tika-vin04t:1475_6": "vā ṭhapeti, antodvādasahatthe okāse ṭhatvā upari vā khipati, aññassa vā hatthe peseti,",
  "tika-vin04t:1475_7": "tāya dhotaṃ, dhovāpitameva hoti, rajāpanākoṭāpanesupi eseva nayo. Sikkhamānāya vā",
  "tika-vin04t:1475_8": "sāmaṇeriyā vā upāsikāya vā hatthe dhovanatthāya deti, sā sace upasampajjitvā dhovati,",
  "tika-vin04t:1475_9": "evampi nissaggiyaṃ pācittiyaṃ. Upāsakassa vā sāmaṇerassa vā hatthe dinnaṃ hoti, so",
  "tika-vin04t:1475_10": "ce liṅge parivatte upasampajjitvā dhovati, daharassa bhikkhussa vā dinnaṃ hoti, sopi",
  "tika-vin04t:1475_11": "liṅge parivatte dhovati, nissaggiyaṃ pācittiyameva, rajāpanākoṭāpanesupi eseva nayo.",
  "tika-vin04t:1475_12": "“Idaṃ me, bhante, purāṇacīvaraṃ aññātikāya bhikkhuniyā dhovāpitaṃ nissaggiya”nti",
  "tika-vin04t:1475_13": "iminā panettha nayena nissajjanavidhānaṃ veditabbaṃ.",
  "tika-vin04t:1476_0": "Sāvatthiyaṃ udāyittheraṃ ārabbha purāṇacīvaradhovāpanavatthusmiṃ paññattaṃ, asādhāraṇapaññatti,",
  "tika-vin04t:1476_1": "sāṇattikaṃ “dhovā”tiādikāya āṇattiyā, evaṃ āṇattāya ca bhikkhuniyā uddhanasajjanādīsu",
  "tika-vin04t:1476_2": "sabbappayogesu bhikkhuno dukkaṭaṃ. Dhovitvā ukkhittamattaṃ pana rattamattaṃ ākoṭitamattañca",
  "tika-vin04t:1476_3": "nissaggiyaṃ hoti, dhovanādīni tīṇipi dve vā kārāpentassa ekena vatthunā nissaggiyaṃ,",
  "tika-vin04t:1476_4": "itarehi dukkaṭaṃ. Sace pana “dhovā”ti vuttā sabbānipi karoti, dhovanapaccayāva āpatti.",
  "tika-vin04t:1476_5": "“Imasmiṃ cīvare yaṃ kattabbaṃ, taṃ karohī”ti vadato pana ekavācāya pācittiyena saddhiṃ",
  "tika-vin04t:1476_6": "dve dukkaṭāni, bhikkhunisaṅghavasena ekatoupasampannāya dhovāpentassa anissajjitvā",
  "tika-vin04t:1476_7": "paribhuñjantassa, aññassa vā santakaṃ nisīdanapaccattharaṇaṃ vā dhovāpentassa, ñātikāya",
  "tika-vin04t:1476_8": "aññātikasaññino ceva, vematikassa ca dukkaṭaṃ, aññātikāya ñātikasaññinopi vematikassāpi",
  "tika-vin04t:1476_9": "nissaggiyaṃ pācittiyameva. Ito paraṃ pana evarūpesu ṭhānesu “tikapācittiya”nti vakkhāma,",
  "tika-vin04t:1476_10": "sace ñātikāya sahāyā aññātikā “dhovā”ti avuttā vā dhovati, aparibhuttaṃ vā aññaṃ",
  "tika-vin04t:1476_11": "vā parikkhāraṃ dhovati, sikkhamānasāmaṇeriyo vā dhovanti, anāpatti, ummattakādīnaṃ",
  "tika-vin04t:1476_12": "anāpattiyeva. Purāṇacīvaratā, upacāre ṭhatvā aññātikāya bhikkhuniyā āṇāpanaṃ, tassā",
  "tika-vin04t:1476_13": "dhovanādīni cāti imānettha tīṇi aṅgāni. Sañcarittasamuṭṭhānaṃ, kiriyaṃ, nosaññāvimokkhaṃ,",
  "tika-vin04t:1476_14": "acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "tika-vin04t:1477": "Purāṇacīvarasikkhāpadavaṇṇanā niṭṭhitā.",
  "tika-vin04t:1478": "5. Cīvarappaṭiggahaṇasikkhāpadavaṇṇanā",
  "tika-vin04t:1479_0": "Pañcame aññātikāyātiidaṃ vuttanayameva, tasmā ito paraṃ katthaci na vicārayissāma.",
  "tika-vin04t:1479_1": "Cīvaranti channaṃ aññataraṃ vikappanupagaṃ, esa nayo sabbesu cīvarappaṭisaṃyuttasikkhāpadesu.",
  "tika-vin04t:1479_2": "Yattha pana viseso bhavissati, tattha vakkhāma. Paṭiggaṇheyyātiettha hatthena vā",
  "tika-vin04t:1479_3": "hatthe detu, pādamūle vā ṭhapetu, dhammakathaṃ kathentassa vatthesu khipiyamānesu",
  "tika-vin04t:1479_4": "upacāraṃ muñcitvāpi upari vā khipatu, sace sādiyati, paṭiggahitameva hoti. Yassa",
  "tika-vin04t:1479_5": "kassaci pana anupasampannassa hatthe pesitaṃ gaṇhituṃ vaṭṭati, “paṃsukūlaṃ gaṇhissatī”ti",
  "tika-vin04t:1479_6": "saṅkārakūṭādīsu ṭhapitampi paṃsukūlaṃ adhiṭṭhahitvā gahetuṃ vaṭṭatiyeva. Aññatra",
  "tika-vin04t:1479_7": "pārivattakāti yaṃ “antamaso harīṭakakkhaṇḍampi datvā vā dassāmī”ti ābhogaṃ katvā",
  "tika-vin04t:1479_8": "vā pārivattakaṃ gaṇhāti, taṃ ṭhapetvā aññaṃ antamaso vikappanupagaṃ paṭaparissāvanampi",
  "tika-vin04t:1479_9": "gaṇhantassa nissaggiyaṃ hoti. Tatra “idaṃ me, bhante, cīvaraṃ aññātikāya bhikkhuniyā",
  "tika-vin04t:1479_10": "hatthato paṭiggahitaṃ aññatra pārivattakā nissaggiya”nti iminā nayena nissajjanavidhānaṃ veditabbaṃ.",
  "tika-vin04t:1480_0": "Rājagahe udāyittheraṃ ārabbha cīvarappaṭiggahaṇavatthusmiṃ paññattaṃ, “aññatra pārivattakā”ti",
  "tika-vin04t:1480_1": "ayamettha anupaññatti, asādhāraṇapaññatti, anāṇattikaṃ, gahaṇatthāya hatthappasāraṇādippayoge",
  "tika-vin04t:1480_2": "dukkaṭaṃ, paṭilābhena nissaggiyaṃ hoti, nissajjitabbaṃ, tikapācittiyaṃ, ekatoupasampannāya",
  "tika-vin04t:1480_3": "ñātikāya ca aññātikasaññissa vematikassa vā dukkaṭaṃ. Vissāsaggāhe, tāvakālike, pattatthavikādimhi",
  "tika-vin04t:1480_4": "ca anadhiṭṭhātabbaparikkhāre, sikkhamānasāmaṇerīnaṃ hatthato gahaṇe, ummattakādīnañca",
  "tika-vin04t:1480_5": "anāpatti. Vikappanupagacīvaratā, pārivattakābhāvo, aññātikāya hatthato gahaṇanti",
  "tika-vin04t:1480_6": "imānettha tīṇi aṅgāni. Sañcarittasamuṭṭhānaṃ, kiriyākiriyaṃ, sesaṃ catutthasadisamevāti.",
  "tika-vin04t:1481": "Cīvarappaṭiggahaṇasikkhāpadavaṇṇanā niṭṭhitā.",
  "tika-vin04t:1482": "6. Aññātakaviññattisikkhāpadavaṇṇanā",
  "tika-vin04t:1483_0": "Chaṭṭhe gahapatinti bhikkhūsu apabbajitamanussaṃ. Gahapatāninti bhikkhunīsu apabbajititthiṃ,",
  "tika-vin04t:1483_1": "esa nayo sabbesu gahapatippaṭisaṃyuttesu sikkhāpadesu. Viññāpeyyāti yāceyya vā yācāpeyya",
  "tika-vin04t:1483_2": "vā. Aññatra samayāti yo acchinnacīvaro vā hoti naṭṭhacīvaro vā, tassa taṃ samayaṃ",
  "tika-vin04t:1483_3": "ṭhapetvā aññasmiṃ viññāpanappayoge dukkaṭaṃ, paṭilābhena nissaggiyaṃ hoti. Tattha",
  "tika-vin04t:1483_4": "“idaṃ me, bhante, cīvaraṃ aññātakaṃ gahapatikaṃ aññatra samayā viññāpitaṃ nissaggiya”nti",
  "tika-vin04t:1483_5": "iminā nayena nissajjanavidhānaṃ veditabbaṃ.",
  "tika-vin04t:1484_0": "Sāvatthiyaṃ upanandaṃ ārabbha cīvaraviññāpanavatthusmiṃ paññattaṃ. “Aññatra samayā”ti",
  "tika-vin04t:1484_1": "ayamettha anupaññatti, sādhāraṇapaññatti, anāṇattikaṃ, tikapācittiyaṃ, ñātake aññātakasaññino",
  "tika-vin04t:1484_2": "vematikassa ca dukkaṭaṃ. Samaye vā ñātakappavārite vā viññāpentassa, aññassa vā ñātakappavārite",
  "tika-vin04t:1484_3": "tassevatthāya viññāpentassa, attano dhanena gaṇhantassa, ummattakādīnañca anāpatti.",
  "tika-vin04t:1484_4": "Vikappanupagacīvaratā, samayābhāvo, aññātakaviññatti, tāya ca paṭilābhoti imānettha",
  "tika-vin04t:1484_5": "cattāri aṅgāni. Samuṭṭhānādīni catutthasadisānevāti.",
  "tika-vin04t:1485": "Aññātakaviññattisikkhāpadavaṇṇanā niṭṭhitā.",
  "tika-vin04t:1486": "7. Tatuttarisikkhāpadavaṇṇanā",
  "tika-vin04t:1487_0": "Sattame tañceti taṃ acchinnacīvaraṃ vā naṭṭhacīvaraṃ vā. Abhihaṭṭhunti abhīti upasaggo,",
  "tika-vin04t:1487_1": "haritunti attho, gaṇhitunti vuttaṃ hoti. Pavāreyyāti icchāpeyya, icchaṃ ruciṃ uppādeyya,",
  "tika-vin04t:1487_2": "“yāvattakaṃ icchasi, tāvattakaṃ gaṇhāhī”ti evaṃ nimanteyyāti attho, yathā vā “nekkhammaṃ",
  "tika-vin04t:1487_3": "daṭṭhu khemato”ti ettha disvāti attho, evamidhāpi “abhihaṭṭhuṃ pavāreyyā”ti upanetvā",
  "tika-vin04t:1487_4": "purato ṭhapento kāyena vā, “amhākaṃ dussakoṭṭhāgārato yattakaṃ icchatha, tattakaṃ",
  "tika-vin04t:1487_5": "gaṇhathā”ti vadanto vācāya vā abhiharitvā nimanteyyāti attho. Santaruttaraparamanti",
  "tika-vin04t:1487_6": "saantaraṃ uttaraṃ paramaṃ assa cīvarassāti santaruttaraparamaṃ, nivāsanena saddhiṃ",
  "tika-vin04t:1487_7": "pārupanaṃ ukkaṭṭhaparicchedo assāti vuttaṃ hoti. Tato cīvaraṃ sāditabbanti tato abhihaṭacīvarato",
  "tika-vin04t:1487_8": "ettakaṃ cīvaraṃ gahetabbaṃ, na tato paraṃ.",
  "tika-vin04t:1488_0": "Tatrāyaṃ vinicchayo – yassa adhiṭṭhitacīvarassa tīṇi naṭṭhāni, tena dve sāditabbāni,",
  "tika-vin04t:1488_1": "ekaṃ nivāsetvā ekaṃ pārupitvā aññaṃ sabhāgaṭṭhānato pariyesitabbaṃ. Yassa dve naṭṭhāni,",
  "tika-vin04t:1488_2": "tena ekaṃ sāditabbaṃ. Sace pana pakatiyāva santaruttarena carati, dve sāditabbāni,",
  "tika-vin04t:1488_3": "evaṃ ekaṃ sādiyanteneva samo bhavissati. Yassa tīsu ekaṃ naṭṭhaṃ, kiñci na sāditabbaṃ.",
  "tika-vin04t:1488_4": "Yassa pana dvīsu ekaṃ naṭṭhaṃ, ekaṃ sāditabbaṃ. Yassa ekaṃyeva hoti, tañca naṭṭhaṃ,",
  "tika-vin04t:1488_5": "dve sāditabbāni. Bhikkhuniyā pana pañcasu naṭṭhesu dve sāditabbāni, catūsu naṭṭhesu",
  "tika-vin04t:1488_6": "ekaṃ sāditabbaṃ, tīsu naṭṭhesu na kiñci sāditabbaṃ, ko pana vādo dvīsu vā ekasmiṃ",
  "tika-vin04t:1488_7": "vā. Yena kenaci hi santaruttaraparamatāya ṭhātabbaṃ, tato uttari viññāpanappayoge",
  "tika-vin04t:1488_8": "dukkaṭaṃ, paṭilābhena nissaggiyaṃ hoti. Tattha “idaṃ me, bhante, cīvaraṃ aññātakaṃ",
  "tika-vin04t:1488_9": "gahapatikaṃ tatuttari viññāpitaṃ nissaggiya”nti iminā nayena nissajjanavidhānaṃ veditabbaṃ.",
  "tika-vin04t:1489_0": "Sāvatthiyaṃ chabbaggiye bhikkhū ārabbha bahucīvaraviññāpanavatthusmiṃ paññattaṃ,",
  "tika-vin04t:1489_1": "sādhāraṇapaññatti, anāṇattikaṃ, tikapācittiyaṃ, ñātake aññātakasaññino vematikassa",
  "tika-vin04t:1489_2": "vā dukkaṭaṃ. Dve cīvarāni katvā “sesakaṃ āharissāmī”ti vatvā gaṇhantassa, “sesakaṃ",
  "tika-vin04t:1489_3": "tuyhaṃyeva hotū”ti vuttassa, na acchinnanaṭṭhakāraṇā dinnaṃ gaṇhantassa, vuttanayena",
  "tika-vin04t:1489_4": "ñātakappavārite viññāpentassa, attano dhanena gaṇhantassa, ummattakādīnañca anāpatti.",
  "tika-vin04t:1489_5": "Tatuttaritā, acchinnādikāraṇatā, aññātakaviññatti, tāya ca paṭilābhoti imānettha",
  "tika-vin04t:1489_6": "cattāri aṅgāni. Samuṭṭhānādīni catutthasadisānevāti.",
  "tika-vin04t:1490": "Tatuttarisikkhāpadavaṇṇanā niṭṭhitā.",
  "tika-vin04t:1491": "8. Upakkhaṭasikkhāpadavaṇṇanā",
  "tika-vin04t:1492_0": "Aṭṭhame bhikkhuṃ paneva uddissāti “itthannāmassa bhikkhuno dassāmī”ti evaṃ apadisitvā.",
  "tika-vin04t:1492_1": "Cīvaracetāpannanti hiraññādikaṃ cīvaramūlaṃ. Upakkhaṭaṃ hotīti sajjitaṃ hoti, saṃharitvā",
  "tika-vin04t:1492_2": "ṭhapitaṃ. Cetāpetvāti parivattetvā, kāretvā vā kiṇitvā vāti attho. Cīvarena acchādessāmīti",
  "tika-vin04t:1492_3": "vohāravacanametaṃ, itthannāmassa bhikkhuno dassāmīti ayaṃ panettha attho. Tatra ce",
  "tika-vin04t:1492_4": "soti yatra so gahapati vā gahapatānī vā, tatra so bhikkhu pubbe appavārito upasaṅkamitvā",
  "tika-vin04t:1492_5": "cīvare vikappaṃ āpajjeyya ceti ayamettha padasambandho. Vikappaṃ āpajjeyyāti visiṭṭhakappaṃ",
  "tika-vin04t:1492_6": "adhikavidhānaṃ āpajjeyya. Yathā pana tamāpajjati, taṃ dassetuṃ sādhu vatātiādimāha.",
  "tika-vin04t:1492_7": "Tattha sādhūti āyācane nipāto. Vatāti parivitakke. Manti attānaṃ niddisati. Āyasmāti",
  "tika-vin04t:1492_8": "paraṃ ālapati. Evarūpaṃ vā evarūpaṃ vāti āyatādīsu aññataraṃ. Kalyāṇakamyataṃ upādāyāti",
  "tika-vin04t:1492_9": "sundarakāmataṃ visiṭṭhakāmataṃ cittena gahetvā, tassa “āpajjeyya ce”tiiminā sambandho,",
  "tika-vin04t:1492_10": "sace pana evarūpaṃ āpajjantassa tassa vacanena yo paṭhamaṃ adhippetato mūlaṃ vaḍḍhetvā",
  "tika-vin04t:1492_11": "sundarataraṃ cetāpeti, tassa payoge bhikkhuno dukkaṭaṃ, paṭilābhena nissaggiyaṃ hoti.",
  "tika-vin04t:1492_12": "Tattha “idaṃ me, bhante, cīvaraṃ pubbe appavāritaṃ aññātakaṃ gahapatikaṃ upasaṅkamitvā",
  "tika-vin04t:1492_13": "vikappaṃ āpannaṃ nissaggiya”nti iminā nayena nissajjanavidhānaṃ veditabbaṃ.",
  "tika-vin04t:1493_0": "Sāvatthiyaṃ upanandaṃ ārabbha cīvare vikappaṃ āpajjanavatthusmiṃ paññattaṃ, sādhāraṇapaññatti,",
  "tika-vin04t:1493_1": "anāṇattikaṃ, tikapācittiyaṃ, ñātake aññātakasaññino vematikassa vā dukkaṭaṃ. Mahagghaṃ",
  "tika-vin04t:1493_2": "cetāpetukāmaṃ appagghaṃ vā, eteneva mūlena “aññaṃ evarūpaṃ vā dehī”ti vadantassa,",
  "tika-vin04t:1493_3": "vuttanayena ñātakappavārite viññāpentassa, attano dhanena gaṇhantassa, ummattakādīnañca",
  "tika-vin04t:1493_4": "anāpatti. Cīvare bhiyyokamyatā, aññātakaviññatti, tāya ca paṭilābhoti imānettha tīṇi",
  "tika-vin04t:1493_5": "aṅgāni. Samuṭṭhānādīni catutthasadisānevāti.",
  "tika-vin04t:1494": "Upakkhaṭasikkhāpadavaṇṇanā niṭṭhitā.",
  "tika-vin04t:1495": "9. Dutiyaupakkhaṭasikkhāpadavaṇṇanā",
  "tika-vin04t:1496_0": "Navame imināva nayena attho veditabbo. Idañhi purimassa anupaññattisadisaṃ, kevalaṃ",
  "tika-vin04t:1496_1": "tattha ekassa pīḷā katā, idha dvinnaṃ, ayamettha viseso, sesaṃ sabbaṃ purimasadisameva.",
  "tika-vin04t:1496_2": "Yathā ca dvinnaṃ, evaṃ bahūnaṃ pīḷaṃ katvā gaṇhatopi āpatti veditabbā. Nissajjanavidhāne",
  "tika-vin04t:1496_3": "ca “idaṃ me, bhante, cīvaraṃ pubbe appavārite aññātake gahapatike upasaṅkamitvā vikappaṃ",
  "tika-vin04t:1496_4": "āpannaṃ nissaggiya”nti iminā nayena vacanabhedo ñātabboti.",
  "tika-vin04t:1497": "Dutiyaupakkhaṭasikkhāpadavaṇṇanā niṭṭhitā.",
  "tika-vin04t:1498": "10. Rājasikkhāpadavaṇṇanā",
  "tika-vin04t:1499_0": "Dasame rājabhoggoti rājato bhoggaṃ bhuñjitabbaṃ assa atthīti rājabhoggo, “rājabhogo”tipi",
  "tika-vin04t:1499_1": "pāṭho, rājato bhogo assa atthīti attho. Cīvaracetāpannanti hiraññādikaṃ akappiyaṃ.",
  "tika-vin04t:1499_2": "Pahiṇeyyāti peseyya. Iminātiādi āgamanasuddhiṃ dassetuṃ vuttaṃ. Sace hi “idaṃ itthannāmassa",
  "tika-vin04t:1499_3": "bhikkhuno dehī”ti peseyya, āgamanassa asuddhattā akappiyavatthuṃ ārabbha bhikkhunā",
  "tika-vin04t:1499_4": "kappiyakārakopi niddisitabbo na bhaveyya. Ābhatanti ānītaṃ. Na kho mayantiādi idaṃ",
  "tika-vin04t:1499_5": "kappiyavasena ābhatampi cīvaramūlaṃ īdisena dūtavacanena akappiyaṃ hoti, tasmā taṃ",
  "tika-vin04t:1499_6": "paṭikkhipitabbanti dassetuṃ vuttaṃ. Suvaṇṇaṃ rajataṃ kahāpaṇo māsakoti imāni hi cattāri",
  "tika-vin04t:1499_7": "nissaggiyavatthūni, muttā maṇi veḷuriyo saṅkho silā pavāḷaṃ lohitaṅko masāragallaṃ",
  "tika-vin04t:1499_8": "satta dhaññāni dāsidāsakhettavatthupupphārāmaphalārāmādayoti imāni dukkaṭavatthūni",
  "tika-vin04t:1499_9": "ca attano vā cetiyasaṅghagaṇapuggalānaṃ vā atthāya sampaṭicchituṃ na vaṭṭanti, tasmā",
  "tika-vin04t:1499_10": "taṃ sādituṃ na vaṭṭatīti dassanatthaṃ “na kho maya”ntiādi vuttaṃ.",
  "tika-vin04t:1500_0": "Cīvarañca kho mayaṃ paṭiggaṇhāmāti idaṃ pana attānaṃ uddissa ābhatattā vattuṃ vaṭṭati,",
  "tika-vin04t:1500_1": "tasmā vuttaṃ. Kālenāti yuttapattakālena, yadā no attho hoti, tadā kappiyaṃ cīvaraṃ",
  "tika-vin04t:1500_2": "paṭiggaṇhāmāti attho. Veyyāvaccakaroti kappiyakārako. Niddisitabbotiidaṃ “atthi panāyasmato",
  "tika-vin04t:1500_3": "koci veyyāvaccakaro”ti kappiyavacanena vuttattā anuññātaṃ. Sace pana dūto “ko imaṃ",
  "tika-vin04t:1500_4": "gaṇhātī”ti vā “kassa demī”ti vā vadati, na niddisitabbo. Ārāmiko vā upāsako vātiidaṃ",
  "tika-vin04t:1500_5": "sāruppatāya vuttaṃ, ṭhapetvā pana pañca sahadhammike yo koci kappiyakārako vaṭṭati.",
  "tika-vin04t:1500_6": "Eso kho, āvusotiidaṃ bhikkhussa kappiyavacanadassanatthaṃ vuttaṃ, evameva hi vattabbaṃ,",
  "tika-vin04t:1500_7": "“etassa dehī”tiādi na vattabbaṃ. Saññatto so mayāti āṇatto so mayā, yathā tumhākaṃ",
  "tika-vin04t:1500_8": "cīvarena atthe sati cīvaraṃ dassati, evaṃ vuttoti attho. Dūtena hi evaṃ ārociteyeva",
  "tika-vin04t:1500_9": "taṃ codetuṃ vaṭṭati, neva tassa hatthe datvā gatamattakāraṇena. Sace pana “ayaṃ veyyāvaccakaro”ti",
  "tika-vin04t:1500_10": "sammukhā niddiṭṭho hoti, dūto ca sammukhā eva tassa hatthe cetāpannaṃ datvā “therassa",
  "tika-vin04t:1500_11": "cīvaraṃ kiṇitvā dehī”ti gacchati, evaṃ “saññatto so mayā”ti avuttepi codetuṃ vaṭṭati.",
  "tika-vin04t:1500_12": "Sace pana dūto gacchantova “ahaṃ tassa hatthe dassāmi, tumhe cīvaraṃ gaṇheyyāthā”ti",
  "tika-vin04t:1500_13": "bhikkhuno vatvā vā gacchati, aññaṃ vā pesetvā ārocāpeti, evaṃ sati itarampi codetuṃ",
  "tika-vin04t:1500_14": "vaṭṭatiyeva. Desanāmattameva cetaṃ “dūtenā”ti. Yopi attanā āharitvā evaṃ paṭipajjati,",
  "tika-vin04t:1500_15": "tasmimpi idameva lakkhaṇaṃ. Attho me, āvuso, cīvarenāti codanālakkhaṇanidassanametaṃ.",
  "tika-vin04t:1500_16": "Sace hi vācāya codeti, idaṃ vā vacanaṃ yāya kāyaci bhāsāya etassa attho vā vattabbo,",
  "tika-vin04t:1500_17": "“dehi me, āhara me”tiādinā nayena pana vattuṃ na vaṭṭati. Abhinipphādeyyāti evaṃ",
  "tika-vin04t:1500_18": "vacībhedaṃ katvā tikkhattuṃ codayamāno paṭilābhavasena sādheyya. Iccetaṃ kusalanti etaṃ sundaraṃ.",
  "tika-vin04t:1501_0": "Chakkhattuparamanti bhāvanapuṃsakavacanametaṃ. Chakkhattuparamañhi tena cīvaraṃ uddissa",
  "tika-vin04t:1501_1": "tuṇhībhūtena ṭhātabbaṃ, na nisīditabbaṃ, na āmisaṃ paṭiggahetabbaṃ, na dhammo bhāsitabbo.",
  "tika-vin04t:1501_2": "“Kiṃkāraṇā āgatosī”ti vutte pana “jānāhi, āvuso”ti ettakameva vattabbaṃ. Sace nisajjādīni",
  "tika-vin04t:1501_3": "karoti, ṭhānaṃ bhañjati, āgatakāraṇaṃ vināseti, idaṃ kāyena codanāya lakkhaṇadassanatthaṃ",
  "tika-vin04t:1501_4": "vuttaṃ. Ettha ca ukkaṭṭhaparicchedena tissannaṃ codanānaṃ channañca ṭhānānaṃ anuññātattā",
  "tika-vin04t:1501_5": "codanāya diguṇaṃ ṭhānaṃ anuññātaṃ hoti, tasmā sace codetiyeva, na tiṭṭhati, cha codanāyo",
  "tika-vin04t:1501_6": "labbhanti. Sace tiṭṭhatiyeva, na codeti, dvādasa ṭhānāni labbhanti. Sace ubhayaṃ",
  "tika-vin04t:1501_7": "karoti, ekāya codanāya dve ṭhānāni hāpetabbāni. Tattha yo ekadivasameva punappunaṃ",
  "tika-vin04t:1501_8": "gantvā chakkhattuṃ codeti, sakiṃyeva vā gantvā “attho me, āvuso, cīvarenā”ti chakkhattuṃ",
  "tika-vin04t:1501_9": "vadati, tathā ekadivasameva punappunaṃ gantvā dvādasakkhattuṃ tiṭṭhati, sakiṃyeva",
  "tika-vin04t:1501_10": "vā gantvā tatra tatra ṭhāne tiṭṭhati, sopi sabbacodanāyo sabbaṭṭhānāni ca bhañjati,",
  "tika-vin04t:1501_11": "ko pana vādo nānādivasesu evaṃ karontassāti ayamettha vinicchayo. Ye pana kappiyakārake",
  "tika-vin04t:1501_12": "dāyako sayameva gantvā nisīdati te satakkhattumpi codetuṃ vaṭṭati. Yo pana ubhohi",
  "tika-vin04t:1501_13": "pi aniddiṭṭho mukhavevaṭikakappiyakārako ca parammukhakappiyakārako ca, so na kiñci",
  "tika-vin04t:1501_14": "vattabbo, evaṃ idha dasapi kappiyakārakā dassitā honti.",
  "tika-vin04t:1502_0": "Tato ce uttarīti vuttacodanāṭhānaparimāṇato uttari. Nissaggiyanti uttari vāyāmamānassa",
  "tika-vin04t:1502_1": "sabbappayogesu dukkaṭaṃ, paṭilābhena nissaggiyaṃ hoti. Ettha ca “idaṃ me, bhante,",
  "tika-vin04t:1502_2": "cīvaraṃ atirekatikkhattuṃ codanāya atirekachakkhattuṃ ṭhānena abhinipphāditaṃ nissaggiya”nti",
  "tika-vin04t:1502_3": "iminā nayena nissajjanavidhānaṃ veditabbaṃ. Yatassa cīvaracetāpannaṃ ābhatanti yato",
  "tika-vin04t:1502_4": "rājato vā rājabhoggato vā assa bhikkhuno cīvaracetāpannaṃ ānītaṃ, “yatvassā”tipi",
  "tika-vin04t:1502_5": "pāṭho, ayameva attho. Tatthāti tassa rañño vā rājabhoggassa vā santikaṃ, samīpatthe",
  "tika-vin04t:1502_6": "hi idaṃ bhummavacanaṃ. Na taṃ tassa bhikkhuno kiñci atthaṃ anubhotīti taṃ cetāpannaṃ",
  "tika-vin04t:1502_7": "tassa bhikkhuno appamattakampi kammaṃ na nipphādeti. Yuñjantāyasmanto sakanti āyasmanto",
  "tika-vin04t:1502_8": "attano santakaṃ dhanaṃ pāpuṇantu. Mā vo sakaṃ vinassāti tumhākaṃ santakaṃ mā vinassatu.",
  "tika-vin04t:1502_9": "Ayaṃ tattha sāmīcīti ayaṃ tattha anudhammatā lokuttaradhammaṃ anugatā, vattadhammatāti",
  "tika-vin04t:1502_10": "attho, tasmā evaṃ akaronto vattabhede dukkaṭaṃ āpajjati.",
  "tika-vin04t:1503_0": "Sāvatthiyaṃ upanandaṃ ārabbha “ajjuṇho, bhante, āgamehī”ti vuccamāno nāgamesi, tasmiṃ",
  "tika-vin04t:1503_1": "vatthusmiṃ paññattaṃ, sādhāraṇapaññatti, anāṇattikaṃ, tikapācittiyaṃ, ūnakesu codanāṭhānesu",
  "tika-vin04t:1503_2": "atirekasaññino vematikassa vā dukkaṭaṃ. Acodanāya laddhe, sāmikehi codetvā dinne,",
  "tika-vin04t:1503_3": "ummattakādīnañca anāpatti. Kappiyakārakassa bhikkhuno niddiṭṭhabhāvo, dūtena appitatā,",
  "tika-vin04t:1503_4": "tatuttarivāyāmo, tena vāyāmena paṭilābhoti imānettha cattāri aṅgāni. Samuṭṭhānādīni",
  "tika-vin04t:1503_5": "catutthasadisānevāti.",
  "tika-vin04t:1504": "Rājasikkhāpadavaṇṇanā niṭṭhitā.",
  "tika-vin04t:1505": "Cīvaravaggo paṭhamo.",
  "tika-vin04t:1506": "2. Eḷakalomavaggo",
  "tika-vin04t:1507": "1. Kosiyasikkhāpadavaṇṇanā",
  "tika-vin04t:1508_0": "Eḷakalomavaggassa paṭhame kosiyamissakanti ekenāpi kosiyaṃsunā antamaso tassa karaṇaṭṭhāne",
  "tika-vin04t:1508_1": "vātavegena nipātitenāpi missīkataṃ. Santhatanti same bhūmibhāge kosiyaṃsūni uparūpari",
  "tika-vin04t:1508_2": "santharitvā kañjiyādīhi siñcitvā kattabbatālakkhaṇaṃ. Kārāpeyya nissaggiyanti karaṇakārāpanappayogesu",
  "tika-vin04t:1508_3": "dukkaṭaṃ, paṭilābhena nissaggiyaṃ hoti. Ettha ca “idaṃ me, bhante, kosiyamissakaṃ",
  "tika-vin04t:1508_4": "santhataṃ kārāpitaṃ nissaggiya”nti iminā nayena nissajjanavidhānaṃ veditabbaṃ, imasseva",
  "tika-vin04t:1508_5": "vacanassa anusārena ito paraṃ sabbasanthataṃ veditabbaṃ. Sakkā hi ettāvatā jānitunti",
  "tika-vin04t:1508_6": "na taṃ ito paraṃ dassayissāma.",
  "tika-vin04t:1509_0": "Āḷaviyaṃ chabbaggiye ārabbha kosiyamissakaṃ santhataṃ kārāpanavatthusmiṃ paññattaṃ,",
  "tika-vin04t:1509_1": "asādhāraṇapaññatti, attano atthāya kārāpanavasena sāṇattikaṃ, attanā vippakatapaayosāpananayena",
  "tika-vin04t:1509_2": "catukkapācittiyaṃ, aññassatthāya karaṇakārāpanesu aññena kataṃ paṭilabhitvā paribhuñjane",
  "tika-vin04t:1509_3": "ca dukkaṭaṃ. Vitānādikaraṇe, ummattakādīnañca anāpatti. Kosiyamissakabhāvo, attano",
  "tika-vin04t:1509_4": "atthāya santhatassa karaṇakārāpanaṃ, paṭilābho cāti imānettha tīṇi aṅgāni. Samuṭṭhānādīni",
  "tika-vin04t:1509_5": "dhovāpanasikkhāpade vuttanayenevāti.",
  "tika-vin04t:1510": "Kosiyasikkhāpadavaṇṇanā niṭṭhitā.",
  "tika-vin04t:1511": "2. Suddhakāḷakasikkhāpadavaṇṇanā",
  "tika-vin04t:1512": "Dutiye suddhakāḷakānanti suddhānaṃ kāḷakānaṃ aññehi amissīkatānaṃ. Vesāliyaṃ chabbaggiye ārabbha tādisaṃ santhataṃ karaṇavatthusmiṃ paññattaṃ, sesaṃ paṭhamasadisamevāti.",
  "tika-vin04t:1513": "Suddhakāḷakasikkhāpadavaṇṇanā niṭṭhitā.",
  "tika-vin04t:1514": "3. Dvebhāgasikkhāpadavaṇṇanā",
  "tika-vin04t:1515_0": "Tatiye dve bhāgāti dve koṭṭhāsā. Ādātabbāti gahetabbā. Gocariyānanti kapilavaṇṇānaṃ.",
  "tika-vin04t:1515_1": "Ayaṃ panettha vinicchayo – yattakehi kattukāmo hoti, tesu tulayitvā dve koṭṭhāsā",
  "tika-vin04t:1515_2": "kāḷakānaṃ gahetabbā, eko odātānaṃ, eko gocariyānaṃ. Ekassāpi kāḷakalomassa atirekabhāve",
  "tika-vin04t:1515_3": "nissaggiyaṃ hoti, ūnakaṃ vaṭṭati.",
  "tika-vin04t:1516_0": "Sāvatthiyaṃ chabbaggiye ārabbha tādisaṃ santhataṃ karaṇavatthusmiṃ paññattaṃ, kiriyākiriyaṃ,",
  "tika-vin04t:1516_1": "sesaṃ paṭhamasadisamevāti. Imāni pana tīṇi nissajjitvā paṭiladdhānipi paribhuñjituṃ na vaṭṭanti.",
  "tika-vin04t:1517": "Dvebhāgasikkhāpadavaṇṇanā niṭṭhitā.",
  "tika-vin04t:1518": "4. Chabbassasikkhāpadavaṇṇanā",
  "tika-vin04t:1519_0": "Catutthe orena ce channaṃ vassānanti channaṃ vassānaṃ orimabhāge, antoti attho. Aññatra",
  "tika-vin04t:1519_1": "bhikkhusammutiyāti yaṃ saṅgho gilānassa bhikkhuno santhatasammutiṃ deti, taṃ ṭhapetvā",
  "tika-vin04t:1519_2": "aladdhasammutikassa chabbassabbhantare aññaṃ santhataṃ karontassa nissaggiyaṃ hoti.",
  "tika-vin04t:1520_0": "Sāvatthiyaṃ sambahule bhikkhū ārabbha anuvassaṃ santhataṃ kārāpanavatthusmiṃ paññattaṃ,",
  "tika-vin04t:1520_1": "“aññatra bhikkhusammutiyā”ti ayamettha anupaññatti, sā yena laddhā hoti, tassa yāva",
  "tika-vin04t:1520_2": "rogo na vūpasammati, vūpasanto vā puna kuppati, tāva gatagataṭṭhāne anuvassampi kātuṃ",
  "tika-vin04t:1520_3": "vaṭṭati, aññassatthāya kāretuṃ, katañca paṭilabhitvā paribhuñjitumpi vaṭṭati, sesaṃ",
  "tika-vin04t:1520_4": "paṭhamasadisamevāti.",
  "tika-vin04t:1521": "Chabbassasikkhāpadavaṇṇanā niṭṭhitā.",
  "tika-vin04t:1522": "5. Nisīdanasikkhāpadavaṇṇanā",
  "tika-vin04t:1523_0": "Pañcame purāṇasanthataṃ nāma yattha sakimpi nisinno vā hoti nipanno vā. Samantāti",
  "tika-vin04t:1523_1": "ekapassato vaṭṭaṃ vā caturassaṃ vā chinditvā gahitaṭṭhānaṃ yathā vidatthimattaṃ hoti,",
  "tika-vin04t:1523_2": "evaṃ gahetabbaṃ. Santharantena pana ekadese vā santharitabbaṃ, vijaṭetvā vā missakaṃ",
  "tika-vin04t:1523_3": "katvā santharitabbaṃ, evaṃ thirataraṃ hoti. Anādā ceti sati purāṇasanthate aggahetvā.",
  "tika-vin04t:1523_4": "Asati pana aggahetvāpi vaṭṭati, aññassatthāya kāretuṃ, katañca paṭilabhitvā paribhuñjitumpi vaṭṭati.",
  "tika-vin04t:1524": "Sāvatthiyaṃ sambahule bhikkhū ārabbha santhatavissajjanavatthusmiṃ paññattaṃ, sesaṃ tatiyasadisamevāti.",
  "tika-vin04t:1525": "Nisīdanasikkhāpadavaṇṇanā niṭṭhitā.",
  "tika-vin04t:1526": "6. Eḷakalomasikkhāpadavaṇṇanā",
  "tika-vin04t:1527_0": "Chaṭṭhe addhānamaggappaṭipannassāti addhānasaṅkhātaṃ dīghamaggaṃ paṭipannassa, sabbañcetaṃ",
  "tika-vin04t:1527_1": "vatthumattadīpanameva, yattha katthaci pana dhammena labhitvā gaṇhato doso natthi.",
  "tika-vin04t:1527_2": "Tiyojanaparamanti gahitaṭṭhānato tiyojanappamāṇaṃ desaṃ. Sahatthāti sahatthena, attanā",
  "tika-vin04t:1527_3": "haritabbānīti attho. Asante hāraketi asanteyeva aññasmimpi hārake. Sace pana atthi,",
  "tika-vin04t:1527_4": "taṃ gāhetuṃ vaṭṭati. Attanā pana antamaso vātābādhappaṭikāratthaṃ suttakena abandhitvā",
  "tika-vin04t:1527_5": "kaṇṇacchidde pakkhittānipi ādāya tiyojanaṃ ekaṃ pādaṃ atikkāmentassa dukkaṭaṃ, dutiyapādātikkame",
  "tika-vin04t:1527_6": "nissaggiyaṃ pācittiyaṃ.",
  "tika-vin04t:1528_0": "Sāvatthiyaṃ aññataraṃ bhikkhuṃ ārabbha tiyojanātikkamanavatthusmiṃ paññattaṃ, asādhāraṇapaññatti,",
  "tika-vin04t:1528_1": "anāṇattikaṃ, tikapācittiyaṃ, ūnakatiyojane atirekasaññino vematikassa vā dukkaṭaṃ.",
  "tika-vin04t:1528_2": "Tiyojanaṃ haraṇapaccāharaṇe, vāsādhippāyena gantvā tato paraṃ haraṇe, acchinnaṃ vā",
  "tika-vin04t:1528_3": "nissaṭṭhaṃ vā paṭilabhitvā haraṇe, aññaṃ harāpane, antamaso suttakenapi baddhakatabhaṇḍaharaṇe,",
  "tika-vin04t:1528_4": "ummattakādīnañca anāpatti. Eḷakalomānaṃ akatabhaṇḍatā, paṭhamappaṭilābho, attanā",
  "tika-vin04t:1528_5": "ādāya vā aññassa ajānantassa yāne pakkhipitvā vā tiyojanātikkamanaṃ, āharaṇapaccāharaṇaṃ,",
  "tika-vin04t:1528_6": "avāsādhippāyatāti imānettha pañca aṅgāni. Eḷakalomasamuṭṭhānaṃ, kiriyaṃ, nosaññāvimokkhaṃ,",
  "tika-vin04t:1528_7": "acittakaṃ, paṇṇattivajjaṃ, kāyakammaṃ, ticittaṃ, tivedananti.",
  "tika-vin04t:1529": "Eḷakalomasikkhāpadavaṇṇanā niṭṭhitā.",
  "tika-vin04t:1530": "7. Eḷakalomadhovāpanasikkhāpadavaṇṇanā",
  "tika-vin04t:1531": "Sattame sakkesu chabbaggiye ārabbha eḷakalomadhovāpanavatthusmiṃ paññattaṃ. Tattha purāṇacīvaradhovāpane vuttanayeneva sabbopi vinicchayo veditabbo.",
  "tika-vin04t:1532": "Eḷakalomadhovāpanasikkhāpadavaṇṇanā niṭṭhitā.",
  "tika-vin04t:1533": "8. Jātarūpasikkhāpadavaṇṇanā",
  "tika-vin04t:1534_0": "Aṭṭhame jātarūparajatanti suvaṇṇañceva rūpiyañca, apica kahāpaṇo lohamāsakadārumāsakajatumāsakādayopi",
  "tika-vin04t:1534_1": "ye vohāraṃ gacchanti, sabbe te idha rajatantveva vuttā. Uggaṇheyya vāti attano atthāya",
  "tika-vin04t:1534_2": "diyyamānaṃ vā yatthakatthaci ṭhitaṃ vā nippariggahitaṃ disvā sayaṃ gaṇheyya vā. Uggaṇhāpeyya",
  "tika-vin04t:1534_3": "vāti tadeva aññena gāhāpeyya vā. Upanikkhittaṃ vā sādiyeyyāti “idaṃ ayyassa hotū”ti",
  "tika-vin04t:1534_4": "evaṃ sammukhā vā, “asukasmiṃ nāma ṭhāne mama hiraññasuvaṇṇaṃ, taṃ tuyhaṃ hotū”ti",
  "tika-vin04t:1534_5": "evaṃ parammukhā ṭhitaṃ vā kevalaṃ vācāya vā hatthamuddāya vā “tuyha”nti vatvā pariccattaṃ",
  "tika-vin04t:1534_6": "yo kāyavācāhi appaṭikkhipitvā cittena adhivāseyya, ayaṃ “sādiyeyyā”ti vuccati. Sace",
  "tika-vin04t:1534_7": "pana cittena sādiyati, gaṇhitukāmo hoti, kāyena vā vācāya vā “nayidaṃ kappatī”ti",
  "tika-vin04t:1534_8": "paṭikkhipati, kāyavācāhi appaṭikkhipitvā suddhacitto hutvā “nayidaṃ amhākaṃ kappatī”ti",
  "tika-vin04t:1534_9": "na sādiyati, vaṭṭati. Nissaggiyanti uggahaṇādīsu yaṃkiñci karontassa aghanabaddhesu",
  "tika-vin04t:1534_10": "vatthūsu vatthugaṇanāya nissaggiyaṃ pācittiyaṃ. Taṃ nissajjantena “ahaṃ, bhante,",
  "tika-vin04t:1534_11": "rūpiyaṃ paṭiggahesiṃ, idaṃ me, bhante, nissaggiyaṃ, imāhaṃ saṅghassa nissajjāmī”ti",
  "tika-vin04t:1534_12": "evaṃ saṅghamajjheyeva nissajjitabbaṃ. Sace tattha koci gahaṭṭho āgacchati, “idaṃ",
  "tika-vin04t:1534_13": "jānāhī”ti vattabbo. “Iminā kiṃ āhariyyatū”ti bhaṇante pana “idaṃ nāmā”ti avatvā “sappiādīni",
  "tika-vin04t:1534_14": "bhikkhūnaṃ kappantī”ti evaṃ kappiyaṃ ācikkhitabbaṃ. Sace so āharati, rūpiyappaṭiggāhakaṃ",
  "tika-vin04t:1534_15": "ṭhapetvā sabbehi bhājetvā paribhuñjitabbaṃ. Rūpiyappaṭiggāhakassa pana yaṃ tappaccayā",
  "tika-vin04t:1534_16": "uppannaṃ, taṃ aññena labhitvā diyyamānampi antamaso tato nibbattarukkhacchāyāpi paribhuñjituṃ",
  "tika-vin04t:1534_17": "na vaṭṭati. Sace pana so kiñci āharituṃ na icchati, “imaṃ chaṭṭehī”ti vattabbo. Sace",
  "tika-vin04t:1534_18": "yattha katthaci nikkhipati, gahetvā vā gacchati, na vāretabbo. No ce chaṭṭeti, pañcaṅgasamannāgato",
  "tika-vin04t:1534_19": "bhikkhu rūpiyachaṭṭako sammannitabbo. Tena animittaṃ katvāva gūthaṃ viya chaṭṭetabbaṃ.",
  "tika-vin04t:1534_20": "Sace nimittaṃ karoti, dukkaṭaṃ āpajjati.",
  "tika-vin04t:1535_0": "Rājagahe upanandaṃ ārabbha rūpiyappaṭiggahaṇavatthusmiṃ paññattaṃ, sādhāraṇapaññatti,",
  "tika-vin04t:1535_1": "sāṇattikaṃ, tikapācittiyaṃ, arūpiye rūpiyasaññino vematikassa vā, saṅghacetiyādīnaṃ",
  "tika-vin04t:1535_2": "atthāya gaṇhantassa, muttāmaṇiādippaṭiggahaṇe ca dukkaṭaṃ. Ratanasikkhāpadanayena",
  "tika-vin04t:1535_3": "nikkhipantassa, ummattakādīnañca anāpatti. Jātarūparajatabhāvo, attuddesikatā, gahaṇādīsu",
  "tika-vin04t:1535_4": "aññatarabhāvoti imānettha tīṇi aṅgāni. Samuṭṭhānādīsu siyā kiriyaṃ gahaṇena āpajjanato,",
  "tika-vin04t:1535_5": "siyā akiriyaṃ paṭikkhepassa akaraṇato, sesaṃ sañcaritte vuttanayamevāti.",
  "tika-vin04t:1536": "Jātarūpasikkhāpadavaṇṇanā niṭṭhitā.",
  "tika-vin04t:1537": "9. Rūpiyasaṃvohārasikkhāpadavaṇṇanā",
  "tika-vin04t:1538_0": "Navame nānappakārakanti katādivasena anekavidhaṃ. Rūpiyasaṃvohāranti jātarūparajataparivattanaṃ.",
  "tika-vin04t:1538_1": "Purimasikkhāpadena hi nissaggiyavatthudukkaṭavatthūnaṃ paṭiggahaṇaṃ vāritaṃ, iminā",
  "tika-vin04t:1538_2": "parivattanaṃ. Tasmā dukkaṭavatthunā dukkaṭavatthukappiyavatthūni, kappiyavatthunā",
  "tika-vin04t:1538_3": "ca dukkaṭavatthuṃ parivattentassa dukkaṭaṃ. Nissaggiyavatthunā pana nissaggiyavatthuṃ",
  "tika-vin04t:1538_4": "vā dukkaṭavatthuṃ vā kappiyavatthuṃ vā, dukkaṭavatthukappiyavatthūhi ca nissaggiyavatthuṃ",
  "tika-vin04t:1538_5": "parivattentassa nissaggiyaṃ hoti, taṃ purimanayānusāreneva saṅghamajjhe nissajjitabbaṃ,",
  "tika-vin04t:1538_6": "nissaṭṭhavatthusmiñca tattha vuttanayeneva paṭipajjitabbaṃ.",
  "tika-vin04t:1539_0": "Sāvatthiyaṃ chabbaggiye ārabbha rūpiyasaṃvohāravatthusmiṃ paññattaṃ, sādhāraṇapaññatti,",
  "tika-vin04t:1539_1": "anāṇattikaṃ, yaṃ attano dhanena parivatteti, tassa vā dhanassa vā rūpiyabhāvo ceva,",
  "tika-vin04t:1539_2": "parivattanañcāti imānettha dve aṅgāni. Kiriyaṃ, sesaṃ anantarasikkhāpade vuttanayamevāti.",
  "tika-vin04t:1540": "Rūpiyasaṃvohārasikkhāpadavaṇṇanā niṭṭhitā.",
  "tika-vin04t:1541": "10. Kayavikkayasikkhāpadavaṇṇanā",
  "tika-vin04t:1542_0": "Dasame nānappakārakanti cīvarādīnaṃ kappiyabhaṇḍānaṃ vasena anekavidhaṃ. Kayavikkayanti",
  "tika-vin04t:1542_1": "kayañceva vikkayañca. “Iminā imaṃ dehi, imaṃ āhara, parivattehi, cetāpehī”ti iminā",
  "tika-vin04t:1542_2": "hi nayena parassa kappiyabhaṇḍaṃ gaṇhanto kayaṃ samāpajjati, attano kappiyabhaṇḍaṃ",
  "tika-vin04t:1542_3": "dento vikkayaṃ samāpajjati. Tasmā ṭhapetvā pañca sahadhammike yaṃ evaṃ attano kappiyabhaṇḍaṃ",
  "tika-vin04t:1542_4": "datvā mātu santakampi kappiyabhaṇḍaṃ gaṇhāti, taṃ nissaggiyaṃ hoti. Vuttalakkhaṇavasena",
  "tika-vin04t:1542_5": "saṅghagaṇapuggalesu yassa kassaci nissajjitabbaṃ, “imaṃ bhuñjitvā vā gahetvā vā idaṃ",
  "tika-vin04t:1542_6": "nāma āhara vā karohi vā”ti rajanādiṃ āharāpetvā vā dhamakaraṇādiparikkhāraṃ bhūmisodhanādiñca",
  "tika-vin04t:1542_7": "navakammaṃ kāretvā vā santaṃ vatthu nissajjitabbaṃ, asante pācittiyaṃ desetabbameva.",
  "tika-vin04t:1543_0": "Sāvatthiyaṃ upanandaṃ ārabbha kayavikkayavatthusmiṃ paññattaṃ, “idaṃ kiṃ agghatī”ti",
  "tika-vin04t:1543_1": "evaṃ agghaṃ pucchantassa, yassa hatthato bhaṇḍaṃ gaṇhitukāmo hoti, taṃ ṭhapetvā aññaṃ",
  "tika-vin04t:1543_2": "antamaso tasseva puttabhātukampi kappiyakārakaṃ katvā “iminā idaṃ nāma gahetvā dehī”ti",
  "tika-vin04t:1543_3": "ācikkhantassa, “idaṃ amhākaṃ atthi, amhākañca iminā ca iminā ca attho”ti evaṃ vatvā",
  "tika-vin04t:1543_4": "attano dhanena laddhaṃ gaṇhantassa, sahadhammikehi saddhiṃ kayavikkayaṃ karontassa,",
  "tika-vin04t:1543_5": "ummattakādīnañca anāpatti. Yaṃ attano dhanena parivatteti, yena ca parivatteti, tesaṃ",
  "tika-vin04t:1543_6": "kappiyavatthutā, asahadhammikatā, kayavikkayāpajjanañcāti imānettha tīṇi aṅgāni.",
  "tika-vin04t:1543_7": "Sesaṃ rūpiyasaṃvohāre vuttanayamevāti.",
  "tika-vin04t:1544": "Kayavikkayasikkhāpadavaṇṇanā niṭṭhitā.",
  "tika-vin04t:1545": "Eḷakalomavaggo dutiyo.",
  "tika-vin04t:1546": "3. Pattavaggo",
  "tika-vin04t:1547": "1. Pattasikkhāpadavaṇṇanā",
  "tika-vin04t:1548_0": "Pattavaggassa paṭhame atirekapattoti anadhiṭṭhito ca avikappito ca, so ca kho ukkaṭṭhamajjhimomakānaṃ",
  "tika-vin04t:1548_1": "aññataro pamāṇayuttova, tassa pamāṇaṃ “aḍḍhāḷhakodanaṃ gaṇhātī”tiādinā (pārā 602)",
  "tika-vin04t:1548_2": "nayena pāḷiyaṃ vuttaṃ. Tatrāyaṃ vinicchayo – anupahatapurāṇasālitaṇḍulānaṃ sukoṭṭitaparisuddhānaṃ",
  "tika-vin04t:1548_3": "dve magadhanāḷiyo gahetvā tehi taṇḍulehi anuttaṇḍulamakilinnamapiṇḍikaṃ suvisadaṃ",
  "tika-vin04t:1548_4": "kundamakuḷarāsisadisaṃ avassāvitodanaṃ pacitvā niravasesaṃ patte pakkhipitvā tassa",
  "tika-vin04t:1548_5": "odanassa catutthabhāgappamāṇo nātighano nātitanuko hatthahāriyo sabbasambhārasaṅkhato",
  "tika-vin04t:1548_6": "muggasūpo pakkhipitabbo, tato ālopassa anurūpaṃ yāvacarimālopappahonakaṃ macchamaṃsādibyañjanaṃ",
  "tika-vin04t:1548_7": "pakkhipitabbaṃ, sappitelatakkarasakañjiyādīni pana gaṇanūpagāni na honti. Tāni hi",
  "tika-vin04t:1548_8": "odanagatikāneva, neva hāpetuṃ, na vaḍḍhetuṃ sakkonti, evametaṃ sabbampi pakkhittaṃ",
  "tika-vin04t:1548_9": "sace pattassa mukhavaṭṭiyā heṭṭhimarājisamaṃ tiṭṭhati, suttena vā hīrena vā chindantassa",
  "tika-vin04t:1548_10": "suttassa vā hīrassa vā heṭṭhimantaṃ phusati, ayaṃ ukkaṭṭho nāma patto. Sace taṃ rājiṃ",
  "tika-vin04t:1548_11": "atikkamma thūpīkataṃ tiṭṭhati, ayaṃ ukkaṭṭhomako nāma patto. Sace taṃ rājiṃ na sampāpuṇāti,",
  "tika-vin04t:1548_12": "antogadhameva hoti, ayaṃ ukkaṭṭhukkaṭṭho nāma patto. Ukkaṭṭhato upaḍḍhappamāṇo majjhimo.",
  "tika-vin04t:1548_13": "Majjhimapattato upaḍḍhappamāṇo omako. Tesampi vuttanayeneva bhedo veditabbo. Iccetesu",
  "tika-vin04t:1548_14": "navasu ukkaṭṭhukkaṭṭho ca omakomako cāti dve apattā, sesā satta pattā pamāṇayuttā",
  "tika-vin04t:1548_15": "nāma, ayametthasaṅkhepo, vitthāro pana samantapāsādikāyaṃ vutto, tasmā evaṃ pamāṇayuttaṃ",
  "tika-vin04t:1548_16": "samaṇasāruppena pakkaṃ ayopattaṃ vā mattikāpattaṃ vā labhitvā purāṇapattaṃ paccuddharitvā",
  "tika-vin04t:1548_17": "antodasāhe adhiṭṭhātabbo. Sace panassa mūlato kākaṇikamattampi dātabbaṃ avasiṭṭhaṃ",
  "tika-vin04t:1548_18": "hoti, adhiṭṭhānupago na hoti, appaccuddharantena vikappetabbo. Tattha paccuddharaṇādhiṭṭhānalakkhaṇaṃ",
  "tika-vin04t:1548_19": "cīvaravagge vuttanayeneva veditabbaṃ, vikappanalakkhaṇaṃ parato vakkhāma. Sace pana",
  "tika-vin04t:1548_20": "koci apattako bhikkhu dasa patte labhitvā sabbe attanāva paribhuñjitukāmo hoti, ekaṃ",
  "tika-vin04t:1548_21": "pattaṃ adhiṭṭhāya puna divase taṃ paccuddharitvā añño adhiṭṭhātabbo, etenupāyena",
  "tika-vin04t:1548_22": "vassasatampi pariharituṃ sakkā. Yo panassa patto mukhavaṭṭito heṭṭhā dvaṅgulamattokāsato",
  "tika-vin04t:1548_23": "paṭṭhāya yatthakatthaci kaṅgusitthanikkhamanamattena chiddena chiddo hoti, so adhiṭṭhānupago",
  "tika-vin04t:1548_24": "na hoti. Puna chidde pākatike kate adhiṭṭhātabbo, sesaṃ adhiṭṭhānavijahanaṃ ticīvare vuttanayameva.",
  "tika-vin04t:1549": "Sāvatthiyaṃ chabbaggiye ārabbha atirekapattadhāraṇavatthusmiṃ paññattaṃ, asādhāraṇapaññatti, sesavaṇṇanākkamo cīvaravaggassa paṭhamasikkhāpade vuttanayeneva veditabboti.",
  "tika-vin04t:1550": "Pattasikkhāpadavaṇṇanā niṭṭhitā.",
  "tika-vin04t:1551": "2. Ūnapañcabandhanasikkhāpadavaṇṇanā",
  "tika-vin04t:1552_0": "Dutiye ūnāni pañca bandhanāni assāti ūnapañcabandhano, nāssa pañca bandhanāni pūrentīti",
  "tika-vin04t:1552_1": "attho, tena ūnapañcabandhanena, itthambhūtassa lakkhaṇe karaṇavacanaṃ. Tattha yasmā",
  "tika-vin04t:1552_2": "abandhanassāpi pañca bandhanāni na pūrenti sabbaso natthitāya, tenassa padabhājane",
  "tika-vin04t:1552_3": "“ūnapañcabandhano nāma patto abandhano vā ekabandhano vā”tiādi vuttaṃ. “Ūnapañcabandhanenā”ti",
  "tika-vin04t:1552_4": "ca vuttattā yassa pañcabandhano patto hoti pañcabandhanokāso vā, tassa so apatto,",
  "tika-vin04t:1552_5": "tasmā aññaṃ viññāpetuṃ vaṭṭati. Yasmiṃ pana patte mukhavaṭṭito heṭṭhā bhaṭṭhā dvaṅgulappamāṇā",
  "tika-vin04t:1552_6": "ekāpi rāji hoti, taṃ tassā rājiyā heṭṭhimapariyante pattavedhakena vijjhitvā pacitvā",
  "tika-vin04t:1552_7": "suttarajjukamakacirajjukādīhi vā tipusuttakena vā bandhitvā taṃ bandhanaṃ āmisassa",
  "tika-vin04t:1552_8": "alagganatthaṃ tipupaṭṭakena vā kenaci baddhasilesādinā vā paṭicchādetabbaṃ, so ca",
  "tika-vin04t:1552_9": "patto adhiṭṭhahitvā paribhuñjitabbo, sukhumaṃ vā chiddaṃ katvā bandhitabbo, phāṇitaṃ",
  "tika-vin04t:1552_10": "jhāpetvā pāsāṇacuṇṇena bandhitumpi vaṭṭati. Yassa pana dve rājiyo vā ekāyeva vā caturaṅgulā,",
  "tika-vin04t:1552_11": "tassa dve bandhanāni dātabbāni. Yassa tisso vā ekāyeva vā chaḷaṅgulā, tassa tīṇi.",
  "tika-vin04t:1552_12": "Yassa catasso vā ekāyeva vā aṭṭhaṅgulā, tassa cattāri. Yassa pañca vā ekāyeva vā",
  "tika-vin04t:1552_13": "dasaṅgulā, so baddhopi abaddhopi apattoyeva, añño viññāpetabbo, esa tāva mattikāpatte vinicchayo.",
  "tika-vin04t:1553_0": "Ayopatte pana sacepi pañca vā atirekāni vā chiddāni honti, tāni ce ayacuṇṇena vā",
  "tika-vin04t:1553_1": "āṇiyā vā lohamaṇḍalena vā baddhāni maṭṭhāni honti, sveva paribhuñjitabbo, añño na",
  "tika-vin04t:1553_2": "viññāpetabbo. Atha pana ekampi chiddaṃ mahantaṃ hoti, lohamaṇḍalena baddhampi maṭṭhaṃ",
  "tika-vin04t:1553_3": "na hoti, patte āmisaṃ laggati, akappiyo hoti ayaṃ patto, añño viññāpetabbo. Yo pana",
  "tika-vin04t:1553_4": "evaṃ pattasaṅkhepagate vā ayopatte, ūnapañcabandhane vā mattikāpatte sati aññaṃ viññāpeti,",
  "tika-vin04t:1553_5": "payoge dukkaṭaṃ, paṭilābhena nissaggiyo hoti, nissajjitabbo. Nissajjantena saṅghamajjhe",
  "tika-vin04t:1553_6": "eva nissajjitabbo, tena vuttaṃ “bhikkhuparisāya nissajjitabbo”ti. Yo ca tassā bhikkhuparisāyātiettha",
  "tika-vin04t:1553_7": "tehi bhikkhūhi pakatiyā eva attano attano adhiṭṭhitaṃ pattaṃ gahetvā sannipatitabbaṃ,",
  "tika-vin04t:1553_8": "tato sammatena pattaggāhāpakena pattassa vijjamānaguṇaṃ vatvā “bhante, imaṃ gaṇhathā”ti",
  "tika-vin04t:1553_9": "thero vattabbo. Sace therassa so patto na ruccati, appicchatāya vā na gaṇhāti, vaṭṭati.",
  "tika-vin04t:1553_10": "Tasmiṃ pana anukampāya agaṇhantassa dukkaṭaṃ. Sace pana gaṇhāti, therassa pattaṃ",
  "tika-vin04t:1553_11": "dutiyattheraṃ gāhāpetvā eteneva upāyena yāva saṅghanavakā gāhāpetabbo, tena pariccattapatto",
  "tika-vin04t:1553_12": "pana pattapariyanto nāma, so tassa bhikkhuno padātabbo. Tenāpi so yathā viññāpetvā",
  "tika-vin04t:1553_13": "gahitapatto, evameva sakkaccaṃ paribhuñjitabbo. Sace pana taṃ jigucchanto adese vā",
  "tika-vin04t:1553_14": "nikkhipati, aparibhogena vā paribhuñjati, vissajjeti vā, dukkaṭaṃ āpajjati.",
  "tika-vin04t:1554_0": "Sakkesu chabbaggiye ārabbha bahū patte viññāpanavatthusmiṃ paññattaṃ, sādhāraṇapaññatti,",
  "tika-vin04t:1554_1": "anāṇattikaṃ, abandhanena abandhanaṃ, ekabandhanaṃ, dubandhanaṃ, tibandhanaṃ, catubbandhanaṃ,",
  "tika-vin04t:1554_2": "abandhanokāsaṃ, ekadviticatubbandhanokāsaṃ cetāpeti, evaṃ ekekena pattena dasadhā",
  "tika-vin04t:1554_3": "dasavidhaṃ pattaṃ. Cetāpanavasena pana ekaṃ nissaggiyapācittiyasataṃ hoti. Naṭṭhapattassa,",
  "tika-vin04t:1554_4": "bhinnapattassa, attano ñātakappavārite, aññassa ca ñātakappavārite, tassevatthāya",
  "tika-vin04t:1554_5": "viññāpentassa, attano dhanena gaṇhato, ummattakādīnañca anāpatti. Adhiṭṭhānupagapattassa",
  "tika-vin04t:1554_6": "ūnapañcabandhanatā, attuddesikatā, akataviññatti, tāya ca paṭilābhoti imānettha cattāri",
  "tika-vin04t:1554_7": "aṅgāni. Samuṭṭhānādīni dhovāpanasikkhāpade vuttanayānevāti.",
  "tika-vin04t:1555": "Ūnapañcabandhanasikkhāpadavaṇṇanā niṭṭhitā.",
  "tika-vin04t:1556": "3. Bhesajjasikkhāpadavaṇṇanā",
  "tika-vin04t:1557_0": "Tatiye paṭisāyanīyānīti paṭisāyitabbāni, paribhuñjitabbānīti attho. Etena sayaṃ uggahetvā",
  "tika-vin04t:1557_1": "nikkhittānaṃ sattāhātikkamepi anāpattiṃ dasseti, tāni hi paṭisāyituṃ na vaṭṭanti.",
  "tika-vin04t:1557_2": "Bhesajjānīti bhesajjakiccaṃ karontu vā, mā vā, evaṃ laddhavohārāni. Sappi nāma gavādīnaṃ",
  "tika-vin04t:1557_3": "sappi, yesaṃ maṃsaṃ kappati, tesaṃ sappi. Tathā navanītaṃ. Telaṃ nāma tilasāsapamadhūkaeraṇḍakavasādīhi",
  "tika-vin04t:1557_4": "nibbattitaṃ. Madhu nāma makkhikāmadhumeva. Phāṇitaṃ nāma ucchurasaṃ upādāya pana",
  "tika-vin04t:1557_5": "apakkā vā avatthukapakkā vā sabbāpi ucchuvikati “phāṇita”nti veditabbaṃ. Tāni paṭiggahetvāti",
  "tika-vin04t:1557_6": "tāni bhesajjāni paṭiggahetvā, na tesaṃ vatthūni. Etena ṭhapetvā vasātelaṃ yānettha",
  "tika-vin04t:1557_7": "yāvakālikavatthukāni, tesaṃ vatthūni paṭiggahetvā katāni sappiādīni sattāhaṃ atikkāmayatopi",
  "tika-vin04t:1557_8": "anāpattiṃ dasseti. Vasātelaṃ pana kāle paṭiggahitaṃ kāle nipakkaṃ kāle saṃsaṭṭhaṃ",
  "tika-vin04t:1557_9": "telaparibhogena paribhuñjituṃ anuññātaṃ, tasmā ṭhapetvā manussavasaṃ aññaṃ yaṃkañci",
  "tika-vin04t:1557_10": "vasaṃ purebhattaṃ paṭiggahetvā sāmaṃ pacitvā nibbattitatelampi sattāhaṃ nirāmisaparibhogena",
  "tika-vin04t:1557_11": "vaṭṭati. Anupasampannena pacitvā dinnaṃ pana tadahupurebhattaṃ sāmisampi vaṭṭati,",
  "tika-vin04t:1557_12": "aññesaṃ yāvakālikavatthūnaṃ vatthuṃ pacituṃ na vaṭṭatiyeva. Nibbattitasappi vā navanītaṃ",
  "tika-vin04t:1557_13": "vā pacituṃ vaṭṭati, taṃ pana tadahupurebhattampi sāmisaṃ paribhuñjituṃ na vaṭṭati.",
  "tika-vin04t:1557_14": "Purebhattaṃ paṭiggahitakhīrādito anupasampannena pacitvā katasappiādīni pana tadahupurebhattaṃ",
  "tika-vin04t:1557_15": "sāmisānipi vaṭṭanti, pacchābhattato paṭṭhāya anajjhoharaṇīyāni, sattāhātikkamepi",
  "tika-vin04t:1557_16": "anāpatti. Sannidhikārakaṃ paribhuñjitabbānīti sannidhiṃ katvā nidahitvā purebhattaṃ",
  "tika-vin04t:1557_17": "paṭiggahitāni tadahupurebhattaṃ sāmisaparibhogenāpi vaṭṭanti, pacchābhattato paṭṭhāya",
  "tika-vin04t:1557_18": "pana tāni ca, pacchābhattaṃ paṭiggahitāni ca sattāhaṃ nirāmisaparibhogena paribhuñjitabbānīti",
  "tika-vin04t:1557_19": "attho. “Paribhuñjitabbānī”ti ca vacanato antosattāhe abbhañjanādīnaṃ atthāya adhiṭṭhahitvā",
  "tika-vin04t:1557_20": "ṭhapitesu anāpatti, yāvajīvikāni sāsapamadhūkaeraṇḍakaaṭṭhīni telakaraṇatthaṃ paṭiggahetvā",
  "tika-vin04t:1557_21": "tadaheva katatelaṃ sattāhakālikaṃ, dutiyadivase kataṃ chāhaṃ vaṭṭati, tatiyadivase",
  "tika-vin04t:1557_22": "kataṃ pañcāhaṃ, catutthapañcamachaṭṭhasattamadivase kataṃ tadaheva vaṭṭati. Sace",
  "tika-vin04t:1557_23": "yāva aruṇassa uggamanā tiṭṭhati, nissaggiyaṃ hoti, aṭṭhamadivase kataṃ anajjhoharaṇīyaṃ,",
  "tika-vin04t:1557_24": "anissaggiyattā pana bāhiraparibhogena vaṭṭati. Sacepi na karoti, telatthāya paṭiggahitasāsapādīnaṃ",
  "tika-vin04t:1557_25": "pana pāḷiyaṃ anāgatasappiādīnañca sattāhātikkame dukkaṭaṃ āpajjati. Sītudakena katamadhūkapupphaphāṇitaṃ",
  "tika-vin04t:1557_26": "pana phāṇitagatikameva, ambaphāṇitādīni yāvakālikāni. Yaṃ panettha sattāhakālikaṃ,",
  "tika-vin04t:1557_27": "taṃ nissaṭṭhaṃ paṭilabhitvāpi aruādīni vā makkhetuṃ, ajjhoharituṃ vā na vaṭṭati.",
  "tika-vin04t:1557_28": "Padīpe kāḷavaṇṇe vā upanetabbaṃ, aññassa bhikkhuno kāyikaparibhogaṃ vaṭṭati. Yaṃ",
  "tika-vin04t:1557_29": "pana nirapekkho pariccajitvā puna labhati, taṃ ajjhoharitumpi vaṭṭati. Visuṃ ṭhapitasappiādīsu,",
  "tika-vin04t:1557_30": "ekabhājane vā amissitesu vatthugaṇanāya āpattiyo.",
  "tika-vin04t:1558": "Sāvatthiyaṃ sambahule bhikkhū ārabbha sattāhaṃ atikkamanavatthusmiṃ paññattaṃ, sesaṃ cīvaravaggassa paṭhamasikkhāpade vuttanayeneva veditabbanti.",
  "tika-vin04t:1559": "Bhesajjasikkhāpadavaṇṇanā niṭṭhitā.",
  "tika-vin04t:1560": "4. Vassikasāṭikasikkhāpadavaṇṇanā",
  "tika-vin04t:1561_0": "Catutthe māso seso gimhānanti catunnaṃ gimhamāsānaṃ eko pacchimamāso seso. Pariyesitabbanti",
  "tika-vin04t:1561_1": "gimhānaṃ pacchimamāsassa paṭhamadivasato paṭṭhāya yāva kattikamāsassa pacchimadivaso,",
  "tika-vin04t:1561_2": "tāva “kālo vassikasāṭikāyā”tiādinā satuppādakaraṇena, saṅghassa pavāritaṭṭhānato,",
  "tika-vin04t:1561_3": "attano ñātakappavāritaṭṭhānato pana “detha me vassikasāṭikacīvara”ntiādikāya viññattiyāpi",
  "tika-vin04t:1561_4": "pariyesitabbaṃ. Aññātakaappavāritaṭṭhāne satuppādaṃ karontassa vattabhede dukkaṭaṃ,",
  "tika-vin04t:1561_5": "yathā vā tathā vā “detha me”tiādivacanena viññāpentassa aññātakaviññattisikkhāpadena",
  "tika-vin04t:1561_6": "nissaggiyaṃ pācittiyaṃ. Katvā nivāsetabbanti gimhānaṃ pacchimaddhamāsassa paṭhamadivasato",
  "tika-vin04t:1561_7": "paṭṭhāya yāva kattikamāsassa pacchimadivaso, tāva sūcikammaniṭṭhānena sakimpi vaṇṇabhedamattarajanena",
  "tika-vin04t:1561_8": "kappabindukaraṇena ca katvā paridahitabbā. Ettāvatā gimhānaṃ pacchimo māso pariyesanakkhettaṃ,",
  "tika-vin04t:1561_9": "pacchimo addhamāso karaṇanivāsanakkhettampi, vassānassa catūsu māsesu sabbampi taṃ",
  "tika-vin04t:1561_10": "vaṭṭatīti ayamattho dassito hoti. Yo cāyaṃ gimhānaṃ pacchimo māso anuññāto, ettha",
  "tika-vin04t:1561_11": "katapariyesitampi vassikasāṭikaṃ adhiṭṭhātuṃ na vaṭṭati. Sace tasmiṃ māse atikkante",
  "tika-vin04t:1561_12": "vassaṃ ukkaḍḍhiyati, puna māsaparihāraṃ labhati, dhovitvā pana nikkhipitvā vassūpanāyikadivase",
  "tika-vin04t:1561_13": "adhiṭṭhātabbā. Sace satisammosena vā appahonakabhāvena vā akatā hoti. Te ca dve māse",
  "tika-vin04t:1561_14": "vassānassa catumāsanti cha māse parihāraṃ labhati. Sace pana kattikamāse kathinaṃ",
  "tika-vin04t:1561_15": "atthariyati, aparepi cattāro māse labhati, evaṃ dasa māsā honti. Tato parampi satiyā",
  "tika-vin04t:1561_16": "paccāsāya taṃ mūlacīvaraṃ katvā ṭhapentassa ekamāsanti evaṃ ekādasa māse parihāraṃ",
  "tika-vin04t:1561_17": "labhati, ito paraṃ ekāhampi na labhati.",
  "tika-vin04t:1562_0": "Orena ce māso seso gimhānanti gimhānaṃ pacchimamāsassa orimabhāge yāva hemantassa",
  "tika-vin04t:1562_1": "paṭhamadivaso, tāvāti attho. Pariyeseyyāti etesu sattasu piṭṭhisamayamāsesu aññātakaappavāritaṭṭhānato",
  "tika-vin04t:1562_2": "satuppādakaraṇena pariyesantassa nissaggiyaṃ pācittiyaṃ, viññāpentassa aññātakaviññattisikkhāpadena",
  "tika-vin04t:1562_3": "nissaggiyaṃ pācittiyaṃ, ñātakappavārite viññāpentassa tena sikkhāpadena anāpatti,",
  "tika-vin04t:1562_4": "satuppādaṃ karontassa iminā sikkhāpadena āpatti. Orenaddhamāso seso gimhānanti gimhānassa",
  "tika-vin04t:1562_5": "pacchimaddhamāsato orimabhāge ekasmiṃ addhamāse. Katvā nivāseyyāti etthantare dhammena",
  "tika-vin04t:1562_6": "uppannampi katvā nivāsentassa nissaggiyaṃ hoti.",
  "tika-vin04t:1563_0": "Sāvatthiyaṃ chabbaggiye bhikkhū ārabbha vassikasāṭikapariyesanavatthusmiṃ paññattaṃ,",
  "tika-vin04t:1563_1": "asādhāraṇapaññatti, anāṇattikaṃ, tikapācittiyaṃ, ūnakamāsaddhamāsesu atirekasaññino",
  "tika-vin04t:1563_2": "vematikassa vā dukkaṭaṃ, tathā satiyā vassikasāṭikāya naggassa kāyaṃ ovassāpayato.",
  "tika-vin04t:1563_3": "Pokkharaṇiyādīsu pana nhāyantassa vā acchinnacīvarassa vā naṭṭhacīvarassa vā “anivatthaṃ",
  "tika-vin04t:1563_4": "corā harantī”ti evaṃ āpadāsu vā nivāsayato ummattakādīnañca anāpatti. Ettha ca vassikasāṭikāya",
  "tika-vin04t:1563_5": "attuddesikatā, asamaye pariyesanatā, tāya ca paṭilābhoti imāni tāva pariyesanāpattiyā",
  "tika-vin04t:1563_6": "tīṇi aṅgāni. Sacīvaratā, āpadābhāvo, vassikasāṭikāya sakabhāvo, asamaye nivāsananti",
  "tika-vin04t:1563_7": "imāni nivāsanāpattiyā cattāri aṅgāni. Samuṭṭhānādīni dhovāpanasikkhāpade vuttanayānevāti.",
  "tika-vin04t:1564": "Vassikasāṭikasikkhāpadavaṇṇanā niṭṭhitā.",
  "tika-vin04t:1565": "5. Cīvaraacchindanasikkhāpadavaṇṇanā",
  "tika-vin04t:1566_0": "Pañcame sāmaṃ cīvaraṃ datvāti veyyāvaccādīni paccāsisamāno sayameva datvā. Acchindeyyāti",
  "tika-vin04t:1566_1": "veyyāvaccādīni akarontaṃ disvā sakasaññāya acchindantassa vatthugaṇanāya āpattiyo.",
  "tika-vin04t:1566_2": "Acchindāpeyyātiettha pana “acchindā”ti āṇattiyā dukkaṭaṃ, acchindesu yattakāni āṇattāni,",
  "tika-vin04t:1566_3": "tesaṃ gaṇanāya āpattiyo.",
  "tika-vin04t:1567_0": "Sāvatthiyaṃ upanandaṃ ārabbha cīvaraacchindanavatthusmiṃ paññattaṃ, sādhāraṇapaññatti,",
  "tika-vin04t:1567_1": "sāṇattikaṃ, tikapācittiyaṃ. Anupasampanne upasampannasaññino, vematikassa, anupasampannasaññino",
  "tika-vin04t:1567_2": "vā, upasampannassāpi vikappanupagapacchimacīvaraṃ ṭhapetvā aññaṃ parikkhāraṃ, anupasampannassa",
  "tika-vin04t:1567_3": "ca yaṃkiñci acchindato vā dukkaṭaṃ. Tena tuṭṭhena vā kupitena vā dinnaṃ pana tassa",
  "tika-vin04t:1567_4": "vissāsaṃ vā gaṇhantassa ummattakādīnañca anāpatti. Vikappanupagapacchimacīvaratā,",
  "tika-vin04t:1567_5": "sāmaṃ dinnatā, sakasaññitā, upasampannatā, kodhavasena acchindanaṃ vā acchindāpanaṃ",
  "tika-vin04t:1567_6": "vāti imānettha pañca aṅgāni. Samuṭṭhānādīni adinnādānasadisāni aññatra vedanāya.",
  "tika-vin04t:1567_7": "Vedanā pana idha dukkhavedanāyevāti.",
  "tika-vin04t:1568": "Cīvaraacchindanasikkhāpadavaṇṇanā niṭṭhitā.",
  "tika-vin04t:1569": "6. Suttaviññattisikkhāpadavaṇṇanā",
  "tika-vin04t:1570_0": "Chaṭṭhe suttanti chabbidhaṃ khomasuttādiṃ vā tesaṃ anulomaṃ vā. Viññāpetvāti cīvaratthāya",
  "tika-vin04t:1570_1": "yācitvā. Vāyāpeyyāti “cīvaraṃ me, āvuso, vāyathā”ti akappiyāya viññattiyā vāyāpeyya.",
  "tika-vin04t:1570_2": "Nissaggiyanti evaṃ vāyāpentassa yo tantavāyo cīvaravāyanatthaṃ turivemasajjanādike",
  "tika-vin04t:1570_3": "payoge karoti, tassa sabbappayogesu dukkaṭaṃ, paṭilābhena nissaggiyaṃ hoti.",
  "tika-vin04t:1571_0": "Rājagahe chabbaggiye bhikkhū ārabbha cīvaravāyāpanavatthusmiṃ paññattaṃ, sādhāraṇapaññatti,",
  "tika-vin04t:1571_1": "anāṇattikaṃ, viññāpitasuttaṃ viññāpitatantavāyena vāyāpentassa dīghato vidatthimatte",
  "tika-vin04t:1571_2": "tiriyañca hatthamatte vīte nissaggiyaṃ pācittiyaṃ. Iti yāva cīvaraṃ vaḍḍhati, tāva",
  "tika-vin04t:1571_3": "iminā pamāṇena āpattiyo vaḍḍhanti. Teneva pana aviññattiyā laddhasuttaṃ vāyāpentassa",
  "tika-vin04t:1571_4": "yathā pubbe nissaggiyaṃ, evaṃ idha dukkaṭaṃ. Teneva viññattañca aviññattañca vāyāpentassa",
  "tika-vin04t:1571_5": "sace vuttappamāṇena kedārabaddhaṃ viya cīvaraṃ hoti, akappiyasuttamaye paricchede",
  "tika-vin04t:1571_6": "pācittiyaṃ, itarasmiṃ tatheva dukkaṭaṃ. Tato ce ūnatarā paricchedā, sabbaparicchedesu",
  "tika-vin04t:1571_7": "dukkaṭāneva. Atha ekantarikena vā suttena dīghato vā kappiyaṃ tiriyaṃ akappiyaṃ katvā",
  "tika-vin04t:1571_8": "vītaṃ hoti, pubbe vuttappamāṇagaṇanāya dukkaṭāni. Eteneva upāyena kappiyatantavāyena",
  "tika-vin04t:1571_9": "akappiyasutte, kappiyākappiyehi tantavāyehi suttepi kappiye akappiye kappiyākappiye",
  "tika-vin04t:1571_10": "ca āpattibhedo veditabbo. Tikapācittiyaṃ, avāyāpite vāyāpitasaññino vematikassa vā",
  "tika-vin04t:1571_11": "dukkaṭaṃ. Cīvarasibbanaāyogakāyabandhanaaṃsabaddhakapattatthavikaparissāvanānaṃ atthāya",
  "tika-vin04t:1571_12": "suttaṃ viññāpentassa, ñātakappavāritehi kappiyasuttaṃ vāyāpentassa, aññassatthāya,",
  "tika-vin04t:1571_13": "attano dhanena, ummattakādīnañca anāpatti, cīvaratthāya viññāpitasuttaṃ, attuddesikatā,",
  "tika-vin04t:1571_14": "akappiyatantavāyena akappiyaviññattiyā vāyāpananti imānettha tīṇi aṅgāni. Samuṭṭhānādīni",
  "tika-vin04t:1571_15": "dhovāpanasikkhāpade vuttanayānevāti.",
  "tika-vin04t:1572": "Suttaviññattisikkhāpadavaṇṇanā niṭṭhitā.",
  "tika-vin04t:1573": "7. Mahāpesakārasikkhāpadavaṇṇanā",
  "tika-vin04t:1574_0": "Sattame tatra ce so bhikkhūti yatra gāme vā nigame vā tantavāyā, tatra. Pubbe appavāritoti",
  "tika-vin04t:1574_1": "cīvarasāmikehi appavārito hutvā. Vikappaṃ āpajjeyyāti visiṭṭhakappaṃ adhikavidhānaṃ",
  "tika-vin04t:1574_2": "āpajjeyya. Idāni yenākārena vikappaṃ āpanno hoti, taṃ dassetuṃ idaṃ kho, āvusotiādi",
  "tika-vin04t:1574_3": "vuttaṃ. Tattha āyatanti dīghaṃ. Vitthatanti puthulaṃ. Appitanti ghanaṃ. Suvītanti",
  "tika-vin04t:1574_4": "suṭṭhu vītaṃ, sabbaṭṭhānesu samaṃ katvā vītaṃ. Suppavāyitanti suṭṭhu pavāyitaṃ, sabbaṭṭhānesu",
  "tika-vin04t:1574_5": "samaṃ katvā tante pasāritaṃ. Suvilekhitanti lekhaniyā suṭṭhu vilekhitaṃ. Suvitacchitanti",
  "tika-vin04t:1574_6": "kocchena suṭṭhu vitacchitaṃ, suṭṭhu niddhotanti attho. Piṇḍapātamattampīti ettha",
  "tika-vin04t:1574_7": "ca na bhikkhuno piṇḍapātadānamattena taṃ nissaggiyaṃ hoti, sace pana te tassa vacanena",
  "tika-vin04t:1574_8": "cīvarasāmikānaṃ hatthato suttaṃ gahetvā īsakampi āyataṃ vā vitthataṃ vā appitaṃ vā",
  "tika-vin04t:1574_9": "karonti, atha tesaṃ payoge bhikkhuno dukkaṭaṃ, paṭilābhena nissaggiyaṃ hoti.",
  "tika-vin04t:1575_0": "Sāvatthiyaṃ upanandaṃ ārabbha cīvare vikappaṃ āpajjanavatthusmiṃ paññattaṃ, sādhāraṇapaññatti,",
  "tika-vin04t:1575_1": "anāṇattikaṃ, tikapācittiyaṃ, ñātake aññātakasaññino vematikassa vā dukkaṭaṃ. Ñātakappavāritānaṃ",
  "tika-vin04t:1575_2": "tantavāyehi, aññassa vā atthāya, attano vā dhanena, mahagghaṃ vāyāpetukāmaṃ appagghaṃ",
  "tika-vin04t:1575_3": "vāyāpentassa, ummattakādīnañca anāpatti. Aññātakaappavāritānaṃ tantavāye upasaṅkamitvā",
  "tika-vin04t:1575_4": "vikappamāpajjanatā, cīvarassa attuddesikatā, tassa vacanena suttavaḍḍhanaṃ, cīvarappaṭilābhoti",
  "tika-vin04t:1575_5": "imānettha cattāri aṅgāni. Samuṭṭhānādīni dhovāpanasikkhāpade vuttanayānevāti.",
  "tika-vin04t:1576": "Mahāpesakārasikkhāpadavaṇṇanā niṭṭhitā.",
  "tika-vin04t:1577": "8. Accekacīvarasikkhāpadavaṇṇanā",
  "tika-vin04t:1578_0": "Aṭṭhame dasāhānāgatanti dasa ahāni dasāhaṃ, tena dasāhena anāgatā dasāhānāgatā, dasāhena",
  "tika-vin04t:1578_1": "asampattāti attho, taṃ dasāhānāgataṃ, accantasaṃyogavasena bhummatthe upayogavacanaṃ.",
  "tika-vin04t:1578_2": "Kattikatemāsikapuṇṇamanti paṭhamakattikapuṇṇamaṃ, idhāpi paṭhamapadassa anupayogatā",
  "tika-vin04t:1578_3": "purimanayeneva bhummatthe upayogavacanaṃ. Idaṃ vuttaṃ hoti – yato paṭṭhāya paṭhamappavāraṇā",
  "tika-vin04t:1578_4": "“dasāhānāgatā”ti vuccati, sacepi tāni divasāni accantameva bhikkhuno accekacīvaraṃ",
  "tika-vin04t:1578_5": "uppajjeyya, “accekaṃ ida”nti jānamānena bhikkhunā sabbampi paṭiggahetabbanti. Tena",
  "tika-vin04t:1578_6": "pavāraṇāmāsassa juṇhapakkhapañcamito paṭṭhāya uppannassa cīvarassa nidhānakālo dassito",
  "tika-vin04t:1578_7": "hoti. Kāmañcesa “dasāhaparamaṃ atirekacīvaraṃ dhāretabba”ntiimināva siddho, aṭṭhuppattivasena",
  "tika-vin04t:1578_8": "pana apubbaṃ viya atthaṃ dassetvā sikkhāpadaṃ ṭhapitaṃ. Accekacīvaranti gamikagilānagabbhiniabhinavuppannasaddhānaṃ",
  "tika-vin04t:1578_9": "puggalānaṃ aññatarena “vassāvāsikaṃ dassāmī”ti evaṃ ārocetvā dinnaṃ. Sace taṃ pure",
  "tika-vin04t:1578_10": "pavāraṇāya vibhajitaṃ, yena gahitaṃ, tena vassacchedo na kātabbo, karoti ce, taṃ",
  "tika-vin04t:1578_11": "cīvaraṃ saṅghikaṃ hoti. Yāva cīvarakālasamayanti anatthate kathine yāva vassānassa",
  "tika-vin04t:1578_12": "pacchimo māso, atthate kathine yāva pañca māsā, tāva nikkhipitabbaṃ.",
  "tika-vin04t:1579": "Sāvatthiyaṃ sambahule bhikkhū ārabbha accekacīvarassa cīvarakālasamayaṃ atikkamanavatthusmiṃ paññattaṃ, sesamettha cīvaravaggassa paṭhamasikkhāpade vuttanayeneva veditabbanti.",
  "tika-vin04t:1580": "Accekacīvarasikkhāpadavaṇṇanā niṭṭhitā.",
  "tika-vin04t:1581": "9. Sāsaṅkasikkhāpadavaṇṇanā",
  "tika-vin04t:1582_0": "Navame upavassaṃ kho panāti ettha upavassanti upavassa, upavasitvāti vuttaṃ hoti,",
  "tika-vin04t:1582_1": "upasampajjantiādīsu viya hettha anunāsiko daṭṭhabbo, vassaṃ upagantvā vasitvā cāti",
  "tika-vin04t:1582_2": "attho. Imassa ca padassa “tathārūpesu bhikkhu senāsanesu viharanto”tiiminā sambandho,",
  "tika-vin04t:1582_3": "idaṃ vuttaṃ hoti – vassaṃ upagantvā vasitvā ca tato paraṃ pacchimakattikapuṇṇamapariyosānakālaṃ",
  "tika-vin04t:1582_4": "yāni kho pana tāni āraññakāni…pe… antaraghare nikkhipeyyāti. Tattha āraññakānīti",
  "tika-vin04t:1582_5": "sabbapacchimāni āropitena ācariyadhanunā gāmassa indakhīlato paṭṭhāya pañcadhanusatappamāṇe",
  "tika-vin04t:1582_6": "padese katasenāsanāni. Sace pana aparikkhitto gāmo hoti, parikkhepārahaṭṭhānato paṭṭhāya",
  "tika-vin04t:1582_7": "minetabbaṃ. Sace vihārassa parikkhepo vā aparikkhittassa yaṃ gāmato sabbapaṭhamaṃ",
  "tika-vin04t:1582_8": "senāsanaṃ vā cetiyaṃ vā bodhi vā dhuvasannipātaṭṭhānaṃ vā yāva, taṃ tāva pakatimaggena",
  "tika-vin04t:1582_9": "minetabbaṃ, aññaṃ maggaṃ kātuṃ, amaggena vā minetuṃ na vaṭṭati. Sāsaṅkasammatānīti",
  "tika-vin04t:1582_10": "corādīnaṃ niviṭṭhokāsādidassanena “sāsaṅkānī”ti sammatāni, evaṃ saññātānīti attho.",
  "tika-vin04t:1582_11": "Saha paṭibhayena sappaṭibhayāni, corehi manussānaṃ hataviluttākoṭitabhāvadassanato",
  "tika-vin04t:1582_12": "sannihitabalavabhayānīti attho.",
  "tika-vin04t:1583_0": "Antaraghare nikkhipeyyāti āraññakassa senāsanassa samantā sabbadisābhāgesu attanā",
  "tika-vin04t:1583_1": "abhirucite gocaragāme nikkhipeyya. Tañca kho satiyā aṅgasampattiyā, tatrāyaṃ aṅgasampatti",
  "tika-vin04t:1583_2": "– purimikāya upagantvā mahāpavāraṇāya pavārito hoti, idamekaṃ aṅgaṃ. Kattikamāsoyeva",
  "tika-vin04t:1583_3": "hoti, idaṃ dutiyaṃ aṅgaṃ. Pañcadhanusatikapacchimappamāṇayuttaṃ senāsanaṃ hoti, idaṃ",
  "tika-vin04t:1583_4": "tatiyaṃ aṅgaṃ. Ūnappamāṇe vā gāvutato atirekappamāṇe vā na labhati, yatra hi piṇḍāya",
  "tika-vin04t:1583_5": "caritvā bhuttavelāyameva puna vihāraṃ sakkā āgantuṃ, tadeva idhādhippetaṃ. Sāsaṅkasappaṭibhayameva",
  "tika-vin04t:1583_6": "hoti, idaṃ catutthaṃ aṅgaṃ hotīti. Kocideva paccayoti kiñcideva kāraṇaṃ. Tena cīvarenāti",
  "tika-vin04t:1583_7": "tena antaraghare nikkhittacīvarena. Vippavāsāyāti viyogavāsāya. Tato ce uttari vippavaseyyāti",
  "tika-vin04t:1583_8": "chārattato uttari tasmiṃ senāsane sattamaṃ aruṇaṃ uṭṭhāpeyyāti attho, tathā asakkontena",
  "tika-vin04t:1583_9": "pana gāmasīmaṃ okkamitvā sabhāyaṃ vā yattha katthaci vā vasitvā cīvarappavattiṃ ñatvā",
  "tika-vin04t:1583_10": "pakkamituṃ vaṭṭati. Aññatra bhikkhusammutiyāti yaṃ saṅgho gilānassa bhikkhuno cīvarena",
  "tika-vin04t:1583_11": "vippavāsasammutiṃ deti, taṃ ṭhapetvā aladdhasammutikassa atirekachārattaṃ vippavasato nissaggiyaṃ hoti.",
  "tika-vin04t:1584": "Sāvatthiyaṃ sambahule bhikkhū ārabbha cīvaravippavāsavatthusmiṃ paññattaṃ, sesamettha cīvaravaggassa dutiyasikkhāpade vuttanayeneva veditabbanti.",
  "tika-vin04t:1585": "Sāsaṅkasikkhāpadavaṇṇanā niṭṭhitā.",
  "tika-vin04t:1586": "10. Pariṇatasikkhāpadavaṇṇanā",
  "tika-vin04t:1587_0": "Dasame saṅghikanti saṅghassa santakaṃ. So hi saṅghassa pariṇatattā hatthe anāruḷhopi",
  "tika-vin04t:1587_1": "ekena pariyāyena saṅghasantako hoti. Lābhanti labhitabbaṃ cīvarādivatthuṃ. Pariṇatanti",
  "tika-vin04t:1587_2": "“dassāma karissāmā”ti vacībhedena vā hatthamuddāya vā saṅghassa ninnaṃ hutvā ṭhitaṃ.",
  "tika-vin04t:1587_3": "Attano pariṇāmeyyāti “idaṃ mayhaṃ dethā”tiādīni vadanto attaninnaṃ kareyya. Sace",
  "tika-vin04t:1587_4": "pana saṅghassa dinnaṃ hoti, taṃ gahetuṃ na vaṭṭati, saṅghasseva dātabbaṃ. Pariṇataṃ",
  "tika-vin04t:1587_5": "pana sahadhammikānaṃ vā gihīnaṃ vā antamaso mātusantakampi attano pariṇāmentassa",
  "tika-vin04t:1587_6": "payoge dukkaṭaṃ, paṭilābhena nissaggiyaṃ hoti.",
  "tika-vin04t:1588_0": "Sāvatthiyaṃ chabbaggiye bhikkhū ārabbha pariṇāmanavatthusmiṃ paññattaṃ, sādhāraṇapaññatti,",
  "tika-vin04t:1588_1": "anāṇattikaṃ, pariṇate vematikassa, apariṇate pariṇatasaññino ceva vematikassa ca,",
  "tika-vin04t:1588_2": "saṅghacetiyapuggalesu yassa kassaci pariṇataṃ aññasaṅghādīnaṃ pariṇāmentassa ca dukkaṭaṃ.",
  "tika-vin04t:1588_3": "Apariṇatasaññino, “kattha demā”ti pucchite “yattha tumhākaṃ cittaṃ pasīdati, tattha",
  "tika-vin04t:1588_4": "detha, tumhākaṃ deyyadhammo paribhogaṃ vā labheyyā”tiādīni vadantassa, ummattakādīnañca",
  "tika-vin04t:1588_5": "anāpatti. Saṅghe pariṇatabhāvo, taṃ ñatvā attano pariṇāmanaṃ, paṭilābhoti imānettha",
  "tika-vin04t:1588_6": "tīṇi aṅgāni. Samuṭṭhānādīni adinnādānasadisānīti.",
  "tika-vin04t:1589": "Pariṇatasikkhāpadavaṇṇanā niṭṭhitā.",
  "tika-vin04t:1590": "Pattavaggo tatiyo.",
  "tika-vin04t:1591": "Iti kaṅkhāvitaraṇiyā pātimokkhavaṇṇanāya",
  "tika-vin04t:1592": "Nissaggiyapācittiyavaṇṇanā niṭṭhitā.",
  "tika-vin04t:1593": "Pācittiyakaṇḍo",
  "tika-vin04t:1594": "1. Musāvādavaggo",
  "tika-vin04t:1595": "1. Musāvādasikkhāpadavaṇṇanā",
  "tika-vin04t:1596_0": "Pācittiyesu musāvādavaggassa paṭhame sampajānamusāvādeti pubbepi jānitvā vacanakkhaṇepi",
  "tika-vin04t:1596_1": "jānantasseva musāvādabhaṇane. Bhaṇanañca nāma idha abhūtassa vā bhūtataṃ, bhūtassa",
  "tika-vin04t:1596_2": "vā abhūtataṃ katvā kāyena vā vācāya vā viññāpanappayogo, nimittatthe cetaṃ bhummavacanaṃ.",
  "tika-vin04t:1596_3": "Tasmā yo sampajānamusāvādaṃ vadati, tassa taṃnimittaṃ taṃhetu tappaccayā pācittiyaṃ",
  "tika-vin04t:1596_4": "hotīti evamettha aññesu ca īdisesu attho veditabbo.",
  "tika-vin04t:1597_0": "Sāvatthiyaṃ hatthakaṃ sakyaputtaṃ ārabbha avajānitvā paṭijānanādivatthusmiṃ paññattaṃ,",
  "tika-vin04t:1597_1": "sādhāraṇapaññatti, anāṇattikaṃ, uttarimanussadhammārocanatthaṃ musā bhaṇantassa pārājikaṃ,",
  "tika-vin04t:1597_2": "amūlakena pārājikena anuddhaṃsanatthaṃ saṅghādiseso, saṅghādisesena anuddhaṃsanatthaṃ",
  "tika-vin04t:1597_3": "pācittiyaṃ, ācāravipattiyā anuddhaṃsanatthaṃ dukkaṭaṃ, “yo te vihāre vasī”tiādinā",
  "tika-vin04t:1597_4": "pariyāyena uttarimanussadhammārocanatthaṃ paṭivijānantassa musā bhaṇite thullaccayaṃ,",
  "tika-vin04t:1597_5": "appaṭivijānantassa dukkaṭaṃ, kevalaṃ musā bhaṇantassa idha pācittiyaṃ. Anupadhāretvā",
  "tika-vin04t:1597_6": "sahasā bhaṇantassa, “aññaṃ bhaṇissāmī”ti aññaṃ bhaṇantassa, ummattakādīnañca anāpatti.",
  "tika-vin04t:1597_7": "Visaṃvādanapurekkhāratā, visaṃvādanacittena yamatthaṃ vattukāmo, tassa puggalassa",
  "tika-vin04t:1597_8": "viññāpanapayogo cāti imānettha dve aṅgāni. Samuṭṭhānādīni adinnādānasadisānīti.",
  "tika-vin04t:1598": "Musāvādasikkhāpadavaṇṇanā niṭṭhitā.",
  "tika-vin04t:1599": "2. Omasavādasikkhāpadavaṇṇanā",
  "tika-vin04t:1600_0": "Dutiye omasavādeti ovijjhanavacane, jātināmagottakammasippaābādhaliṅgakilesaāpattiakkosesu",
  "tika-vin04t:1600_1": "bhūtena vā abhūtena vā yena kenaci pārājikaṃ āpannaṃ vā anāpannaṃ vā yaṃkiñci bhikkhuṃ",
  "tika-vin04t:1600_2": "yāya kāyaci vācāya vā hatthamuddāya vā anaññāpadesena akkosanavacane pācittiyanti attho.",
  "tika-vin04t:1601_0": "Sāvatthiyaṃ chabbaggiye bhikkhū ārabbha omasanavatthusmiṃ paññattaṃ, sādhāraṇapaññatti,",
  "tika-vin04t:1601_1": "anāṇattikaṃ, tehiyeva dasahi akkosavatthūhi “santi idhekacce caṇḍālā”tiādinā nayena",
  "tika-vin04t:1601_2": "aññāpadesaṃ katvā akkosantassa, “corosi gaṇṭhibhedakosī”tiādīhi pāḷimuttakapadehi",
  "tika-vin04t:1601_3": "akkosantassa, yathā tathā vā anupasampannaṃ akkosantassa ca dukkaṭaṃ. Idha bhikkhunīpi",
  "tika-vin04t:1601_4": "anupasampannasaṅkhyaṃ gacchati. Anakkositukāmassa kevalaṃ davakamyatāya vadato sabbattha",
  "tika-vin04t:1601_5": "dubbhāsitaṃ. Atthadhammaanusāsanipurekkhārānaṃ, ummattakādīnañca anāpatti. Yaṃ akkosati,",
  "tika-vin04t:1601_6": "tassa upasampannatā, anaññāpadesena jātiādīhi akkosanaṃ, “maṃ akkosatī”ti jānanā,",
  "tika-vin04t:1601_7": "atthapurekkhāratādīnaṃ abhāvoti imānettha cattāri aṅgāni. Samuṭṭhānādīni adinnādānasadisāni,",
  "tika-vin04t:1601_8": "vedanā pana idha dukkhāti.",
  "tika-vin04t:1602": "Omasavādasikkhāpadavaṇṇanā niṭṭhitā.",
  "tika-vin04t:1603": "3. Pesuññasikkhāpadavaṇṇanā",
  "tika-vin04t:1604_0": "Tatiye bhikkhupesuññeti bhikkhussa pesuññe, jātiādīhi akkosavatthūhi bhikkhū akkosantassa",
  "tika-vin04t:1604_1": "bhikkhuno sutvā vacanaṃ bhikkhuno piyakamyatāya vā bhedādhippāyena vā yo akkuddho,",
  "tika-vin04t:1604_2": "tassa bhikkhussa kāyena vā vācāya vā upasaṃhaṭe tasmiṃ pesuññakaraṇavacane pācittiyanti attho.",
  "tika-vin04t:1605_0": "Sāvatthiyaṃ chabbaggiye bhikkhū ārabbha pesuññaupasaṃharaṇavatthusmiṃ paññattaṃ,",
  "tika-vin04t:1605_1": "sādhāraṇapaññatti, anāṇattikaṃ, vuttanayeneva aññāpadesena akkosantassa vacanūpasaṃhāre",
  "tika-vin04t:1605_2": "vā pāḷimuttakaakkosūpasaṃhāre vā anupasampannassa ca upasaṃhāre dukkaṭaṃ. Idhāpi",
  "tika-vin04t:1605_3": "bhikkhunī anupasampannaṭṭhāne ṭhitā. Na piyakamyatāya, na bhedādhippāyena kevalaṃ",
  "tika-vin04t:1605_4": "pāpagarahitāya vadantassa, ummattakādīnañca anāpatti. Jātiādīhi anaññāpadesena akkosantassa",
  "tika-vin04t:1605_5": "bhikkhuno sutvā vacanaṃ bhikkhussa upasaṃharaṇaṃ, piyakamyatābhedādhippāyesu aññataratā,",
  "tika-vin04t:1605_6": "tassa vijānanāti imānettha tīṇi aṅgāni. Samuṭṭhānādīni adinnādānasadisānevāti.",
  "tika-vin04t:1606": "Pesuññasikkhāpadavaṇṇanā niṭṭhitā.",
  "tika-vin04t:1607": "4. Padasodhammasikkhāpadavaṇṇanā",
  "tika-vin04t:1608_0": "Catutthe padaso dhammaṃ vāceyyāti saṅgītittayaṃ anāruḷhampi rājovādatikkhindriyacatuparivattananandopanandakulumpasuttamaggakathādidhammañca",
  "tika-vin04t:1608_1": "saṅgītittayamāruḷhaṃ tipiṭakadhammañca padaṃ padaṃ vāceyya, padānupadaanvakkharaanubyañjanesu",
  "tika-vin04t:1608_2": "ekekaṃ koṭṭhāsanti attho. Pācittiyanti etesu padādīsu bhikkhuñca bhikkhuniñca ṭhapetvā",
  "tika-vin04t:1608_3": "yaṃkañci koṭṭhāsaṃ avasesapuggalehi saddhiṃ ekato bhaṇantassa padādigaṇanāya pācittiyaṃ.",
  "tika-vin04t:1609_0": "Sāvatthiyaṃ chabbaggiye bhikkhū ārabbha padaso dhammavācanavatthusmiṃ paññattaṃ,",
  "tika-vin04t:1609_1": "sādhāraṇapaññatti, anāṇattikaṃ, tikapācittiyaṃ. Upasampanne anupasampannasaññino",
  "tika-vin04t:1609_2": "vematikassa vā dukkaṭaṃ. Anupasampannena saddhiṃ ekato uddesaggahaṇe, sajjhāyakaraṇe,",
  "tika-vin04t:1609_3": "tassa santike uddesaggahaṇe, yebhuyyena paguṇaganthaṃ bhaṇantassa, osārentassa ca",
  "tika-vin04t:1609_4": "khalitaṭṭhāne “evaṃ bhaṇāhī”ti vacane ca ekato bhaṇantassāpi, ummattakādīnañca anāpatti.",
  "tika-vin04t:1609_5": "Anupasampannatā, vuttalakkhaṇaṃ dhammaṃ padaso vācanatā, ekato osāpanañcāti imānettha",
  "tika-vin04t:1609_6": "tīṇi aṅgāni. Padasodhammasamuṭṭhānaṃ, kiriyaṃ, nosaññāvimokkhaṃ, acittakaṃ, paṇṇattivajjaṃ,",
  "tika-vin04t:1609_7": "vacīkammaṃ, ticittaṃ, tivedananti.",
  "tika-vin04t:1610": "Padasodhammasikkhāpadavaṇṇanā niṭṭhitā.",
  "tika-vin04t:1611": "5. Paṭhamasahaseyyasikkhāpadavaṇṇanā",
  "tika-vin04t:1612_0": "Pañcame anupasampannenāti bhikkhuṃ ṭhapetvā antamaso pārājikavatthubhūtena tiracchānagatenāpi.",
  "tika-vin04t:1612_1": "Uttaridirattatirattanti dvinnaṃ vā tiṇṇaṃ vā rattīnaṃ upari. Sahaseyyanti sabbacchannaparicchanne",
  "tika-vin04t:1612_2": "yebhuyyena channaparicchanne vā senāsane pubbāpariyena vā ekakkhaṇena vā ekato nipajjanaṃ.",
  "tika-vin04t:1612_3": "Kappeyyāti vidaheyya sampādeyya. Tattha chadanaṃ anāhacca diyaḍḍhahatthubbedhena",
  "tika-vin04t:1612_4": "pākārādinā paricchinnampi sabbaparicchannamicceva veditabbaṃ, tasmā iminā lakkhaṇena",
  "tika-vin04t:1612_5": "samannāgato sacepi sattabhūmiko pāsādo ekūpacāro hoti, satagabbhaṃ vā catusālaṃ,",
  "tika-vin04t:1612_6": "yo tattha vā aññattha vā tādise tena vā aññena vā anupasampannena saha tisso rattiyo",
  "tika-vin04t:1612_7": "sayitvā catutthadivase atthaṅgate sūriye anupasampanne nipanne gabbhadvāraṃ pidhāya",
  "tika-vin04t:1612_8": "vā apidhāya vā nipajjati, paṭhamanipanno vā tasmiṃ nipajjante na vuṭṭhāti, tassa",
  "tika-vin04t:1612_9": "ubhinnaṃ uṭṭhahitvā nipajjanappayogagaṇanāya anupasampannagaṇanāya ca pācittiyaṃ.",
  "tika-vin04t:1612_10": "Ayamettha saṅkhepo, vitthāro pana samantapāsādikāyaṃ sabbappakārato vutto.",
  "tika-vin04t:1613_0": "Āḷaviyaṃ sambahule bhikkhū ārabbha anupasampannena sahaseyyavatthusmiṃ paññattaṃ,",
  "tika-vin04t:1613_1": "“uttaridirattatiratta”nti ayamettha anupaññatti, sādhāraṇapaññatti, anāṇattikaṃ,",
  "tika-vin04t:1613_2": "tikapācittiyaṃ, upasampanne anupasampannasaññino vematikassa vā upaddhacchannaparicchannādīsu",
  "tika-vin04t:1613_3": "ca dukkaṭaṃ. Ūnakadirattatirattaṃ vasantassa, tatiyāya rattiyā purāruṇā nikkhamitvā",
  "tika-vin04t:1613_4": "puna vasantassa, sabbacchannasabbāparicchannādīsu vasantassa, itarasmiṃ nisinne nipajjantassa,",
  "tika-vin04t:1613_5": "nipanne vā nisīdantassa, ummattakādīnañca anāpatti. Pācittiyavatthukasenāsanaṃ, tattha",
  "tika-vin04t:1613_6": "anupasampannena saha nipajjanaṃ, catutthadivase sūriyatthaṅgamananti imānettha tīṇi",
  "tika-vin04t:1613_7": "aṅgāni. Samuṭṭhānādīni eḷakalomasadisānevāti.",
  "tika-vin04t:1614": "Paṭhamasahaseyyasikkhāpadavaṇṇanā niṭṭhitā.",
  "tika-vin04t:1615": "6. Dutiyasahaseyyasikkhāpadavaṇṇanā",
  "tika-vin04t:1616": "Chaṭṭhe mātugāmenāti antamaso tadahujātāyapi manussitthiyā. Dissamānarūpā pana yakkhipetiyo paṇḍako methunavatthubhūtā ca tiracchānitthiyo idha dukkaṭavatthukā honti.",
  "tika-vin04t:1617_0": "Sāvatthiyaṃ āyasmantaṃ anuruddhattheraṃ ārabbha mātugāmena sahaseyyavatthusmiṃ paññattaṃ,",
  "tika-vin04t:1617_1": "sesaṃ anantarasikkhāpade vuttanayeneva veditabbaṃ aññatra rattiparicchedā, tatra",
  "tika-vin04t:1617_2": "hi catutthadivase āpatti, idha pana paṭhamadivasepīti.",
  "tika-vin04t:1618": "Dutiyasahaseyyasikkhāpadavaṇṇanā niṭṭhitā.",
  "tika-vin04t:1619": "7. Dhammadesanāsikkhāpadavaṇṇanā",
  "tika-vin04t:1620_0": "Sattame uttarichappañcavācāhītiettha eko gāthāpādo ekā vācāti evaṃ sabbattha vācāpamāṇaṃ",
  "tika-vin04t:1620_1": "veditabbaṃ. Dhammaṃ deseyyāti padasodhammasikkhāpade vuttalakkhaṇaṃ dhammaṃ vā aṭṭhakathādhammaṃ",
  "tika-vin04t:1620_2": "vā bhāseyya. Aññatra viññunā purisaviggahenāti vinā viññunā purisena. Manussaviggahaṃ",
  "tika-vin04t:1620_3": "gahetvā ṭhitena pana yakkhena vā petena vā tiracchānena vā saddhiṃ ṭhitāyapi dhammaṃ",
  "tika-vin04t:1620_4": "desetuṃ na vaṭṭati. Pācittiyanti dutiyāniyate vuttalakkhaṇena manussena vinā viññumanussitthiyā",
  "tika-vin04t:1620_5": "channaṃ vācānaṃ upari padādivasena dhammaṃ desentassa padādigaṇanāya, bahūnaṃ desayato",
  "tika-vin04t:1620_6": "mātugāmagaṇanāya ca pācittiyaṃ.",
  "tika-vin04t:1621_0": "Sāvatthiyaṃ udāyittheraṃ ārabbha mātugāmassa dhammadesanāvatthusmiṃ paññattaṃ, “aññatra",
  "tika-vin04t:1621_1": "viññunā”ti ayamettha anupaññatti, sādhāraṇapaññatti, anāṇattikaṃ, tikapācittiyaṃ,",
  "tika-vin04t:1621_2": "amātugāme mātugāmasaññino vematikassa vā yakkhipetipaṇḍakamanussaviggahatiracchānitthīnaṃ",
  "tika-vin04t:1621_3": "desentassa ca dukkaṭaṃ. Chahi vācāhi, tato vā oraṃ desentassa, vuttalakkhaṇe vā purise",
  "tika-vin04t:1621_4": "sati, sayaṃ vā uṭṭhāya, puna nisīditvā mātugāmassa vā uṭṭhahitvā puna nisinnassa,",
  "tika-vin04t:1621_5": "aññassa vā mātugāmassa desayato, “dīghanikāyo nāma bhante kimatthiyo”ti evaṃ pana",
  "tika-vin04t:1621_6": "puṭṭhe sabbampi dīghanikāyaṃ desentassa, aññassatthāya vuccamānaṃ mātugāme suṇante,",
  "tika-vin04t:1621_7": "ummattakādīnañca anāpatti. Vuttalakkhaṇassa dhammassa channaṃ vācānaṃ upari desanā,",
  "tika-vin04t:1621_8": "vuttalakkhaṇo mātugāmo, iriyāpathaparivattābhāvo, kappiyakārakassābhāvo, apañhāvissajjanāti",
  "tika-vin04t:1621_9": "imānettha pañca aṅgāni. Samuṭṭhānādīni padasodhammasadisāneva, kevalaṃ idha kiriyākiriyaṃ hotīti.",
  "tika-vin04t:1622": "Dhammadesanāsikkhāpadavaṇṇanā niṭṭhitā.",
  "tika-vin04t:1623": "8. Bhūtārocanasikkhāpadavaṇṇanā",
  "tika-vin04t:1624_0": "Aṭṭhame uttarimanussadhammanti catutthapārājike vuttalakkhaṇaṃ uttarimanussānaṃ jhāyīnañceva",
  "tika-vin04t:1624_1": "ariyānañca dhammaṃ. Bhūtasmiṃ pācittiyanti attani jhānādidhamme sati taṃ bhikkhuñca",
  "tika-vin04t:1624_2": "bhikkhuniñca ṭhapetvā aññassa ārocayato pācittiyaṃ.",
  "tika-vin04t:1625_0": "Vesāliyaṃ vaggumudātīriye bhikkhū ārabbha tesaṃ bhūtārocanavatthusmiṃ paññattaṃ,",
  "tika-vin04t:1625_1": "sādhāraṇapaññatti, anāṇattikaṃ, nippariyāyena attani vijjamānaṃ jhānādidhammaṃ ārocentassa",
  "tika-vin04t:1625_2": "sace yassa āroceti, so anantarameva “ayaṃ jhānalābhī”ti vā “ariyo”ti vā yena kenaci",
  "tika-vin04t:1625_3": "ākārena tamatthaṃ jānāti, pācittiyaṃ. No ce jānāti, dukkaṭaṃ. Pariyāyena ārocitaṃ",
  "tika-vin04t:1625_4": "pana jānātu vā, mā vā, dukkaṭameva. Tathārūpe kāraṇe sati upasampannassa ārocayato,",
  "tika-vin04t:1625_5": "ādikammikassa ca anāpatti. Yasmā pana ariyānaṃ ummattakādibhāvo natthi, jhānalābhino",
  "tika-vin04t:1625_6": "pana tasmiṃ sati jhānā parihāyanti, tasmā te idha na gahitā. Uttarimanussadhammassa",
  "tika-vin04t:1625_7": "bhūtatā, anupasampannassa ārocanaṃ, taṅkhaṇavijānanā, anaññāpadesoti imānettha cattāri",
  "tika-vin04t:1625_8": "aṅgāni. Bhūtārocanasamuṭṭhānaṃ, kiriyaṃ, nosaññāvimokkhaṃ, acittakaṃ, paṇṇattivajjaṃ,",
  "tika-vin04t:1625_9": "kāyakammaṃ, vacīkammaṃ, kusalābyākatacittehi dvicittaṃ, sukhamajjhattavedanāhi dvivedananti.",
  "tika-vin04t:1626": "Bhūtārocanasikkhāpadavaṇṇanā niṭṭhitā.",
  "tika-vin04t:1627": "9. Duṭṭhullārocanasikkhāpadavaṇṇanā",
  "tika-vin04t:1628_0": "Navame bhikkhussāti pārājikaṃ anajjhāpannassa. Duṭṭhullanti kiñcāpi dvinnaṃ āpattikkhandhānametaṃ",
  "tika-vin04t:1628_1": "adhivacanaṃ, idha pana saṅghādisesameva adhippetaṃ. Aññatra bhikkhusammutiyāti yaṃ",
  "tika-vin04t:1628_2": "saṅgho abhiṇhāpattikassa bhikkhuno āyatiṃ saṃvaratthāya āpattīnañca kulānañca pariyantaṃ",
  "tika-vin04t:1628_3": "katvā vā akatvā vā tikkhattuṃ apaloketvā katikaṃ karoti, taṃ ṭhapetvā, ayathākatikāya",
  "tika-vin04t:1628_4": "“ayaṃ asuciṃ mocetvā saṅghādisesaṃ āpanno”tiādinā nayena vatthunā saddhiṃ āpattiṃ",
  "tika-vin04t:1628_5": "ghaṭetvā ārocentassa pācittiyaṃ.",
  "tika-vin04t:1629_0": "Sāvatthiyaṃ chabbaggiye bhikkhū ārabbha duṭṭhullāpattiārocanavatthusmiṃ paññattaṃ,",
  "tika-vin04t:1629_1": "sādhāraṇapaññatti, anāṇattikaṃ, tikapācittiyaṃ, aduṭṭhullāya duṭṭhullasaññino vematikassa",
  "tika-vin04t:1629_2": "vā dukkaṭaṃ, avasese cha āpattikkhandhe, anupasampannassa purimapañcasikkhāpadavītikkamasaṅkhātaṃ",
  "tika-vin04t:1629_3": "duṭṭhullaṃ vā itaraṃ aduṭṭhullaṃ vā ajjhācāraṃ ārocentassāpi dukkaṭameva. Vatthumattaṃ",
  "tika-vin04t:1629_4": "vā āpattimattaṃ vā ārocentassa, bhikkhusammutiparicchedaṃ anatikkamitvā ārocentassa,",
  "tika-vin04t:1629_5": "ummattakādīnañca anāpatti. Vuttalakkhaṇassa bhikkhuno savatthuko saṅghādiseso, anupasampannassa",
  "tika-vin04t:1629_6": "ārocanaṃ, bhikkhusammutiyā abhāvoti imānettha tīṇi aṅgāni. Samuṭṭhānādīni adinnādānasadisāni,",
  "tika-vin04t:1629_7": "vedanā pana idha dukkhāyevāti.",
  "tika-vin04t:1630": "Duṭṭhullārocanasikkhāpadavaṇṇanā niṭṭhitā.",
  "tika-vin04t:1631": "10. Pathavīkhaṇanasikkhāpadavaṇṇanā",
  "tika-vin04t:1632_0": "Dasame pathavinti duvidhā pathavī jātapathavī ajātapathavīti. Tattha jātapathavī",
  "tika-vin04t:1632_1": "suddhamissapuñjavasena tividhā, tattha suddhapathavī nāma pakatiyā suddhapaṃsu vā",
  "tika-vin04t:1632_2": "suddhamattikā vā. Missapathavī nāma yattha paṃsuto vā mattikāto vā pāsāṇasakkharakathalamarumbavālukāsu",
  "tika-vin04t:1632_3": "aññatarassa tatiyabhāgo hoti. Puñjapathavī nāma “atirekacātumāsaṃ ovaṭṭho paṃsupuñjo",
  "tika-vin04t:1632_4": "vā mattikāpuñjo vā”ti vuttaṃ, vuttalakkhaṇena pana missakapuñjopi piṭṭhipāsāṇe ṭhitasukhumarajampi",
  "tika-vin04t:1632_5": "ca deve phusāyante sakiṃ tintaṃ catumāsaccayena tintokāso puñjapathavisaṅkhameva",
  "tika-vin04t:1632_6": "gacchati. Tividhāpi cesā pathavī uddhanapattapacanādivasena vā yathā tathā vā adaḍḍhā",
  "tika-vin04t:1632_7": "‘jātapathavī’ti vuccati, daḍḍhā pana vuttappamāṇato adhikatarapāsāṇādimissā vā ajātapathavī",
  "tika-vin04t:1632_8": "nāma hoti, ko pana vādo suddhapāsāṇādibhedāya. Tattha yā ‘jātapathavī’ti vuttā, ayaṃ",
  "tika-vin04t:1632_9": "akappiyapathavī. Yo bhikkhu taṃ evarūpaṃ pathaviṃ sayaṃ khaṇati, khaṇanabhedanavilekhanapacanādīhi",
  "tika-vin04t:1632_10": "vikopeti, tassa payogagaṇanāya pācittiyaṃ. Yo pana khaṇāpeti, vuttanayeneva vikopāpeti,",
  "tika-vin04t:1632_11": "tassa “imaṃ padesa”nti vā “imaṃ pathavi”nti vā evaṃ niyametvā “khaṇa, bhindā”tiādinā",
  "tika-vin04t:1632_12": "nayena āṇāpentassa āṇattiyā dukkaṭaṃ, sakiṃ āṇatte divasampi khaṇante āṇāpakassa",
  "tika-vin04t:1632_13": "ekameva pācittiyaṃ, sace itaro punappunaṃ āṇāpeti, vācāya vācāya pācittiyaṃ.",
  "tika-vin04t:1633_0": "Āḷaviyaṃ āḷavake bhikkhū ārabbha pathavikhaṇanavatthusmiṃ paññattaṃ, sādhāraṇapaññatti,",
  "tika-vin04t:1633_1": "sāṇattikaṃ, pathaviyā vematikassa, apathaviyā pathavisaññino ceva vematikassa ca",
  "tika-vin04t:1633_2": "dukkaṭaṃ. Okāsaṃ aniyametvā “pokkharaṇiṃ khaṇa, āvāṭaṃ khaṇa, kandaṃ khaṇā”tiādīni",
  "tika-vin04t:1633_3": "bhaṇantassa, ātapena sussitvā phalitakaddamaṃ vā gokaṇṭakaṃ vā heṭṭhā pathaviyā asambaddhaṃ",
  "tika-vin04t:1633_4": "bhijjitvā patitanaditaṭaṃ vā mahantampi naṅgalacchinnamattikāpiṇḍantievamādīni sabbañca",
  "tika-vin04t:1633_5": "ajātapathaviṃ vikopentassa, “imassa thambhassa āvāṭaṃ jāna, mattikaṃ dehi, mattikaṃ",
  "tika-vin04t:1633_6": "āhara, paṃsunā me attho, mattikaṃ kappiyaṃ karohī”ti bhaṇantassa, asañcicca rukkhādipavaṭṭanena",
  "tika-vin04t:1633_7": "bhindantassa, asatiyā pādaṅguṭṭhakādīhi vilekhantassa, jātapathavibhāvaṃ vā, “khaṇāmi",
  "tika-vin04t:1633_8": "vā aha”nti ajānantassa, ummattakādīnañca anāpatti. Jātapathavī, pathavisaññitā, khaṇanakhaṇāpanānaṃ",
  "tika-vin04t:1633_9": "aññataranti imānettha tīṇi aṅgāni. Samuṭṭhānādīni adinnādānasadisāni, idaṃ pana paṇṇattivajjaṃ,",
  "tika-vin04t:1633_10": "ticittaṃ, tivedananti.",
  "tika-vin04t:1634": "Pathavīkhaṇanasikkhāpadavaṇṇanā niṭṭhitā.",
  "tika-vin04t:1635": "Musāvādavaggo paṭhamo.",
  "tika-vin04t:1636": "2. Bhūtagāmavaggo",
  "tika-vin04t:1637": "1. Bhūtagāmasikkhāpadavaṇṇanā",
  "tika-vin04t:1638_0": "Bhūtagāmavaggassa paṭhame bhūtagāmapātabyatāyāti ettha bhavanti ahesuñcāti bhūtā,",
  "tika-vin04t:1638_1": "jāyanti vaḍḍhanti jātā vaḍḍhitā cāti attho. Gāmoti rāsi, bhūtānaṃ gāmo, bhūtā eva",
  "tika-vin04t:1638_2": "vā gāmoti bhūtagāmo, patiṭṭhitaharitatiṇarukkhādīnametaṃ adhivacanaṃ. Pātabyassa",
  "tika-vin04t:1638_3": "bhāvo pātabyatā, chedanabhedanādīhi yathāruci paribhuñjitabbatāti attho, tassaṃ bhūtagāmapātabyatāya,",
  "tika-vin04t:1638_4": "nimittatthe cetaṃ bhummavacanaṃ, bhūtagāmapātabyatāhetu bhūtagāmassa chedanādipaccayā",
  "tika-vin04t:1638_5": "pācittiyanti attho. Tasmā yo bhikkhu pathaviudakapākārādīsu yatthakatthaci jātaṃ",
  "tika-vin04t:1638_6": "asukkhaṃ antamaso atisukhumatiṇampi sāsapabījakasevālampi uddharaṇacchedanavijjhanādīhi",
  "tika-vin04t:1638_7": "vikopeti vā pathavikhaṇane vuttanayena vikopāpeti vā pācittiyaṃ āpajjati.",
  "tika-vin04t:1639_0": "Āḷaviyaṃ āḷavake bhikkhū ārabbha rukkhachindanavatthusmiṃ paññattaṃ, sādhāraṇapaññatti,",
  "tika-vin04t:1639_1": "sāṇattikaṃ, bhūtagāmato viyojitamūlabījakhandhabījaphalubījaaggabījabījabījānaṃ aññataraṃ",
  "tika-vin04t:1639_2": "bhājanagataṃ vā rāsikataṃ vā bhūmiyaṃ ropitampi nikkhantamūlamattaṃ vā nikkhantaaṅkuramattaṃ",
  "tika-vin04t:1639_3": "vā sacepissa vidatthimattā pattavaṭṭi niggacchati, anikkhante vā mūle nikkhante vā",
  "tika-vin04t:1639_4": "mūle yāva aṅkuro harito na hoti, tāva taṃ vikopentassa dukkaṭaṃ, tathā bhūtagāmabījagāme",
  "tika-vin04t:1639_5": "vematikassa, abhūtagāmabījagāme bhūtagāmabījagāmasaññino ceva vematikassa ca. Ubhayattha",
  "tika-vin04t:1639_6": "pana atathāsaññissa, ummattakādīnañca anāpatti, asañcicca asatiyā ajānitvā vā vikopentassa,",
  "tika-vin04t:1639_7": "‘imaṃ rukkha’nti evaṃ aniyametvā “rukkhaṃ chinda, valliṃ chindā”tiādīni bhaṇantassa,",
  "tika-vin04t:1639_8": "“imaṃ pupphaṃ vā phalaṃ vā jāna, imaṃ dehi, imaṃ āhara, iminā me attho, imaṃ kappiyaṃ",
  "tika-vin04t:1639_9": "karohī”ti bhaṇantassa ca anāpatti. Evaṃ kappiyavacanena bhūtagāmato viyojitaṃ pana",
  "tika-vin04t:1639_10": "bījajātaṃ puna pi “kappiyaṃ karohī”ti kāretvāva paribhuñjitabbaṃ. Evañhissa bījagāmaparimocanampi kataṃ hoti.",
  "tika-vin04t:1640_0": "Kappiyaṃ karontena pana agginā vā nakhena vā satthena vā kattabbaṃ, agginā karontena",
  "tika-vin04t:1640_1": "ca yena kenaci agginā ekadese phusantena ‘kappiya’nti vatvāva kātabbaṃ. Satthena",
  "tika-vin04t:1640_2": "karontena yassa kassaci tikhiṇasatthassa antamaso sūcinakhacchedanādīnampi tuṇḍena",
  "tika-vin04t:1640_3": "vā dhārāya vā vedhaṃ vā chedaṃ vā dassentena tatheva kātabbaṃ. Nakhena karontena",
  "tika-vin04t:1640_4": "ṭhapetvā gomahiṃsādīnaṃ khure yena kenaci apūtinā manussānaṃ vā tiracchānānaṃ vā",
  "tika-vin04t:1640_5": "nakhena antamaso chinditvā āhaṭenāpi satthe vuttanayeneva kātabbaṃ. Tattha sacepi",
  "tika-vin04t:1640_6": "bījānaṃ pabbatamatto rāsi, rukkhasahassaṃ vā chinditvā ekābaddhaṃ, ucchūnaṃ vā mahābhāro",
  "tika-vin04t:1640_7": "bandhitvā ṭhapito hoti, ekasmiṃ bīje vā rukkhasākhāya vā ucchumhi vā kappiye kate",
  "tika-vin04t:1640_8": "sabbaṃ kataṃ hoti. Ucchuṃ “kappiyaṃ karissāmī”ti tehi saddhiṃ baddhaṃ dārukaṃ vijjhati,",
  "tika-vin04t:1640_9": "vaṭṭatiyeva. Sace pana yāya valliyā bhāro baddho, taṃ vijjhati, na vaṭṭati. Maricapakkādīhi",
  "tika-vin04t:1640_10": "missetvā bhattaṃ āharanti, “kappiyaṃ karohī”ti vutte sacepi bhattasitthe vijjhati,",
  "tika-vin04t:1640_11": "vaṭṭatiyeva, tilataṇḍulesupi eseva nayo. Yāguyā pakkhittāni pana ekābaddhāni hutvā",
  "tika-vin04t:1640_12": "na santiṭṭhanti, tattha ekekaṃ vijjhitvāva kātabbaṃ. Kapiṭṭhaphalādīnaṃ anto miñjaṃ",
  "tika-vin04t:1640_13": "kaṭāhaṃ muñcitvā sañcarati, bhindāpetvā kappiyaṃ kāretabbaṃ. Ekābaddhā ce, kaṭāhepi",
  "tika-vin04t:1640_14": "kātuṃ vaṭṭati. Yaṃ pana phalaṃ taruṇaṃ hoti abījaṃ yañca nibbattabījaṃ bījaṃ apanetvā",
  "tika-vin04t:1640_15": "paribhuñjitabbaṃ, tattha kappiyakaraṇakiccaṃ natthi. Bhūtagāmo, bhūtagāmasaññitā,",
  "tika-vin04t:1640_16": "vikopanaṃ vā vikopāpanaṃ vāti imānettha tīṇi aṅgāni. Samuṭṭhānādīni pathavikhaṇanasadisānevāti.",
  "tika-vin04t:1641": "Bhūtagāmasikkhāpadavaṇṇanā niṭṭhitā.",
  "tika-vin04t:1642": "2. Aññavādakasikkhāpadavaṇṇanā",
  "tika-vin04t:1643_0": "Dutiye yamatthaṃ saṅghamajjhe vinayadharo pucchati, tato aññaṃ vadatīti aññavādako,",
  "tika-vin04t:1643_1": "aññenaññaṃ paṭicaraṇassetaṃ nāmaṃ. Vihesatīti vihesako, tuṇhībhāvassetaṃ nāmaṃ, tasmiṃ",
  "tika-vin04t:1643_2": "aññavādake vihesake. Pācittiyanti vatthudvaye pācittiyadvayaṃ vuttaṃ. Tasmā yo bhikkhu",
  "tika-vin04t:1643_3": "sāvasesaṃ āpattiṃ āpanno saṅghamajjhe anuyuñjiyamāno taṃ na kathetukāmo aññena vacanena",
  "tika-vin04t:1643_4": "aññaṃ chādento tathā tathā vikkhipati, yo ca tuṇhībhāvena viheseti, tesaṃ yaṃ bhagavatā",
  "tika-vin04t:1643_5": "aññavādakakammañceva vihesakakammañca anuññātaṃ, tasmiṃ saṅghena kate puna tathā",
  "tika-vin04t:1643_6": "karontānaṃ pācittiyaṃ.",
  "tika-vin04t:1644_0": "Kosambiyaṃ channattheraṃ ārabbha aññenaññaṃ paṭicaraṇavatthusmiṃ paññattaṃ, sādhāraṇapaññatti,",
  "tika-vin04t:1644_1": "anāṇattikaṃ, dhammakamme tikapācittiyaṃ, adhammakamme tikadukkaṭaṃ, anāropite pana",
  "tika-vin04t:1644_2": "aññavādake vā vihesake vā tathā karontassa dukkaṭameva. Āpattiṃ āpannabhāvaṃ vā ajānantassa",
  "tika-vin04t:1644_3": "“kiṃ tumhe bhaṇathā”ti pucchato, gelaññena vā, “saṅghassa bhaṇḍanādīni vā bhavissanti,",
  "tika-vin04t:1644_4": "adhammena vā vaggena vā nakammārahassa vā kammaṃ karissantī”ti iminā adhippāyena",
  "tika-vin04t:1644_5": "na kathentassa, ummattakādīnañca anāpatti. Dhammakammena āropitatā, āpattiyā vā vatthunā",
  "tika-vin04t:1644_6": "vā anuyuñjiyamānatā, chādetukāmatāya aññenaññaṃ paṭicaraṇaṃ vā tuṇhībhāvo vāti imānettha",
  "tika-vin04t:1644_7": "tīṇi aṅgāni. Samuṭṭhānādīni adinnādānasadisāni, idaṃ pana siyā kiriyaṃ, siyā akiriyaṃ,",
  "tika-vin04t:1644_8": "dukkhavedanañca hotīti.",
  "tika-vin04t:1645": "Aññavādakasikkhāpadavaṇṇanā niṭṭhitā.",
  "tika-vin04t:1646": "3. Ujjhāpanakasikkhāpadavaṇṇanā",
  "tika-vin04t:1647_0": "Tatiye yena vacanena ujjhāpenti “chandāya itthannāmo idaṃ nāma karotī”tiādīni vadantā",
  "tika-vin04t:1647_1": "upasampannaṃ saṅghena sammataṃ senāsanapaññāpakādibhedaṃ tassa ayasakāmā hutvā bhikkhūhi",
  "tika-vin04t:1647_2": "avajānāpenti, avaññāya olokāpenti, lāmakato vā cintāpenti, taṃ vacanaṃ ujjhāpanakaṃ.",
  "tika-vin04t:1647_3": "Yena ca tatheva vadantā khiyyanti, sabbattha tassa avaṇṇaṃ pakāsenti, taṃ khiyyanakaṃ,",
  "tika-vin04t:1647_4": "tasmiṃ ujjhāpanake khiyyanake. Pācittiyanti vatthudvaye pācittiyadvayaṃ vuttaṃ. Tasmā",
  "tika-vin04t:1647_5": "yo sammatassa bhikkhuno ayasakāmatāya upasampannassa vadanto ujjhāpeti vā khiyyati",
  "tika-vin04t:1647_6": "vā, tassa pācittiyaṃ hoti.",
  "tika-vin04t:1648_0": "Rājagahe mettiyabhūmajake bhikkhū ārabbha ujjhāpanakhiyyanavatthusmiṃ paññattaṃ,",
  "tika-vin04t:1648_1": "sādhāraṇapaññatti, anāṇattikaṃ, yaṃ tassa upasampannassa sammutikammaṃ kataṃ, tasmiṃ",
  "tika-vin04t:1648_2": "dhammakamme tikapācittiyaṃ, adhammakamme tikadukkaṭaṃ, anupasampannassa pana santike",
  "tika-vin04t:1648_3": "tathā bhaṇantassa, asammatassa ca avaṇṇaṃ yassa kassaci santike bhaṇantassa, anupasampannassa",
  "tika-vin04t:1648_4": "pana sammatassa vā asammatassa vā avaṇṇaṃ yassa kassacideva santike bhaṇantassa ca",
  "tika-vin04t:1648_5": "dukkaṭameva. Pakatiyāva chandādivasena karontaṃ ujjhāpentassa vā khiyyantassa vā,",
  "tika-vin04t:1648_6": "ummattakādīnañca anāpatti. Dhammakammena sammatatā, upasampannatā, agatigamanābhāvo,",
  "tika-vin04t:1648_7": "tassa avaṇṇakāmatā, yassa santike vadati, tassa upasampannatā, ujjhāpanaṃ vā khiyyanaṃ",
  "tika-vin04t:1648_8": "vāti imānettha cha aṅgāni. Samuṭṭhānādīni adinnādānasadisāni, idaṃ pana dukkhavedanamevāti.",
  "tika-vin04t:1649": "Ujjhāpanakasikkhāpadavaṇṇanā niṭṭhitā.",
  "tika-vin04t:1650": "4. Paṭhamasenāsanasikkhāpadavaṇṇanā",
  "tika-vin04t:1651_0": "Catutthe saṅghikanti saṅghassa santakaṃ. Mañcādīsu yokoci mañcasaṅkhepena kato sabbopi",
  "tika-vin04t:1651_1": "mañcoyeva, pīṭhepi eseva nayo. Yena kenaci pana coḷena vā kappiyacammena vā chaviṃ",
  "tika-vin04t:1651_2": "katvā ṭhapetvā manussalomaṃ tālīsapattañca yehi kehici lomapaṇṇatiṇavākacoḷehi pūretvā",
  "tika-vin04t:1651_3": "katasenāsanaṃ bhisīti vuccati. Tattha nisīditumpi nipajjitumpi vaṭṭati, pamāṇaparicchedopi",
  "tika-vin04t:1651_4": "cettha natthi. Kocchaṃ pana vākausīramuñjapabbajādīnaṃ aññataramayaṃ anto saṃvellitvā",
  "tika-vin04t:1651_5": "baddhaṃ heṭṭhā ca upari ca vitthataṃ paṇavasaṇṭhānaṃ majjhe sīhacammādiparikkhittaṃ",
  "tika-vin04t:1651_6": "hoti, akappiyacammaṃ nāmettha natthi. Senāsanañhi sovaṇṇamayampi vaṭṭati. Ajjhokāseti",
  "tika-vin04t:1651_7": "ettha ye avassikasaṅketā vassānamāsāti evaṃ asaññitā aṭṭha māsā, te ṭhapetvā itaresu",
  "tika-vin04t:1651_8": "catūsu māsesu sacepi devo na vassati. Tathāpi pakatiajjhokāse ca ovassakamaṇḍape",
  "tika-vin04t:1651_9": "ca santharituṃ na vaṭṭati. Yattha pana hemante vassati, tattha aparepi cattāro māse",
  "tika-vin04t:1651_10": "na vaṭṭati. Gimhe pana sabbattha vigatavalāhakaṃ visuddhaṃ nabhaṃ hoti, tasmā tadā",
  "tika-vin04t:1651_11": "kenacideva karaṇīyena gacchati, vaṭṭati. Kākādīnaṃ nibaddhavāsarukkhamūle pana kadācipi",
  "tika-vin04t:1651_12": "na vaṭṭati. Iti yattha ca yadā ca santharituṃ na vaṭṭati, taṃ sabbamidha ajjhokāsasaṅkhameva gatanti veditabbaṃ.",
  "tika-vin04t:1652_0": "Santharitvāti tathārūpe ṭhāne attano vā parassa vā atthāya santharitvā. Aññassatthāya",
  "tika-vin04t:1652_1": "santhatampi hi yāva so tattha na nisīdati, ‘gaccha tva’nti vā na bhaṇati, tāva santhārakasseva",
  "tika-vin04t:1652_2": "bhāro. Santharāpetvāti anupasampannena santharāpetvā. Etadeva hi tassa palibodho",
  "tika-vin04t:1652_3": "hoti, upasampannena santhataṃ santhārakasseva bhāro, tañca kho yāva āṇāpako tattha",
  "tika-vin04t:1652_4": "na nisīdati, ‘gaccha tva’nti vā na bhaṇati. Yasmiñhi attanā santharāpite vā pakatisanthate",
  "tika-vin04t:1652_5": "vā upasampanno nisīdati, sabbaṃ taṃ nisinnasseva bhāro, tasmā santharāpitantveva",
  "tika-vin04t:1652_6": "saṅkhaṃ gacchati. Taṃ pakkamanto neva uddhareyya, na uddharāpeyyāti attanā vā uddharitvā",
  "tika-vin04t:1652_7": "patirūpe ṭhāne na ṭhapeyya, parena vā tathā na kārāpeyya. Anāpucchaṃ vā gaccheyyāti",
  "tika-vin04t:1652_8": "yo bhikkhu vā sāmaṇero vā ārāmiko vā lajjī hoti, attano palibodhaṃ viya maññati,",
  "tika-vin04t:1652_9": "tathārūpaṃ anāpucchitvā taṃ senāsanaṃ tassa aniyyātetvā nirapekkho gacchati, thāmamajjhimassa",
  "tika-vin04t:1652_10": "purisassa leḍḍupātaṃ atikkameyya, tassa ekena pādena leḍḍupātātikkame dukkaṭaṃ, dutiyapādātikkame",
  "tika-vin04t:1652_11": "pācittiyaṃ. Bhojanasālāya ṭhito pana “asukasmiṃ nāma divāvihāraṭṭhāne paññapetvā",
  "tika-vin04t:1652_12": "gacchāhī”ti pesetvā tato nikkhamitvā aññattha gacchanto pāduddhārena kāretabbo.",
  "tika-vin04t:1653_0": "Sāvatthiyaṃ sambahule bhikkhū ārabbha santhataṃ anuddharitvā anāpucchaṃ pakkamanavatthusmiṃ",
  "tika-vin04t:1653_1": "paññattaṃ, sādhāraṇapaññatti, anāṇattikaṃ, tikapācittiyaṃ, puggalike tikadukkaṭaṃ,",
  "tika-vin04t:1653_2": "cimilikaṃ vā uttarattharaṇaṃ vā bhūmattharaṇaṃ vā taṭṭikaṃ vā cammakkhaṇḍaṃ vā pādapuñchanaṃ",
  "tika-vin04t:1653_3": "vā phalakapīṭhaṃ vā yaṃ vā panaññaṃ kañci dārubhaṇḍaṃ mattikābhaṇḍaṃ antamaso pattādhārakampi",
  "tika-vin04t:1653_4": "vuttalakkhaṇe ajjhokāse ṭhapetvā gacchantassa dukkaṭameva. Āraññakena pana asati",
  "tika-vin04t:1653_5": "anovassake sabbaṃ rukkhe laggetvāpi yathā vā upacikāhi na khajjati, evaṃ katvāpi",
  "tika-vin04t:1653_6": "gantuṃ vaṭṭati. Abbhokāsikena pana cīvarakuṭikaṃ katvāpi rakkhitabbaṃ. Attano santake,",
  "tika-vin04t:1653_7": "vissāsikapuggalike, uddharaṇādīni katvā gamane, otāpentassa, “āgantvā uddharissāmī”ti",
  "tika-vin04t:1653_8": "gacchato, vuḍḍhatarā uṭṭhāpenti, amanusso tattha nisīdati, koci issaro gaṇhāti, sīhādayo",
  "tika-vin04t:1653_9": "taṃ ṭhānaṃ āgantvā tiṭṭhanti, evaṃ senāsanaṃ palibuddhaṃ hoti, tathā palibuddhe vā",
  "tika-vin04t:1653_10": "senāsane, jīvitabrahmacariyantarāyakarāsu āpadāsu vā gacchantassa, ummattakādīnañca",
  "tika-vin04t:1653_11": "anāpatti. Mañcādīnaṃ saṅghikatā, vuttalakkhaṇe dese santharaṇaṃ vā santharāpanaṃ",
  "tika-vin04t:1653_12": "vā, apalibuddhatā, āpadāya abhāvo, nirapekkhatā, leḍḍupātātikkamoti imānettha cha",
  "tika-vin04t:1653_13": "aṅgāni. Samuṭṭhānādīni paṭhamakathinasadisāneva, idaṃ pana kiriyākiriyanti.",
  "tika-vin04t:1654": "Paṭhamasenāsanasikkhāpadavaṇṇanā niṭṭhitā.",
  "tika-vin04t:1655": "5. Dutiyasenāsanasikkhāpadavaṇṇanā",
  "tika-vin04t:1656_0": "Pañcame vihāreti gabbhe vā aññatarasmiṃ vā sabbaparicchanne vuttasenāsane. Seyyanti",
  "tika-vin04t:1656_1": "seyyā nāma bhisī cimilikā uttarattharaṇaṃ bhūmattharaṇaṃ taṭṭikā cammakkhaṇḍo nisīdanaṃ",
  "tika-vin04t:1656_2": "paccattharaṇaṃ tiṇasanthāro paṇṇasanthāroti vuttaṃ. Tattha cimilikā nāma parikammakatāya",
  "tika-vin04t:1656_3": "bhūmiyā vaṇṇānurakkhaṇatthaṃ katā. Uttarattharaṇaṃ nāma mañcapīṭhādīnaṃ upari attharitabbayuttakaṃ",
  "tika-vin04t:1656_4": "paccattharaṇaṃ. Bhūmattharaṇaṃ nāma cimilikāya sati tassā upari, asati suddhabhūmiyaṃ",
  "tika-vin04t:1656_5": "attharitabbā kaṭasārakādi vikati. Taṭṭikā nāma tālapaṇṇādīhi katataṭṭikā. Cammakkhaṇḍo",
  "tika-vin04t:1656_6": "nāma yaṃkiñci cammaṃ, sīhacammādīnañhi pariharaṇeyeva parikkhepo, senāsanaparibhoge",
  "tika-vin04t:1656_7": "pana akappiyacammaṃ nāma natthi. Paccattharaṇaṃ nāma pāvāro kojavoti ettakameva,",
  "tika-vin04t:1656_8": "sesaṃ pākaṭameva. Iti imāsu dasasu seyyāsu ekampi seyyaṃ attano vassaggena gahetvā",
  "tika-vin04t:1656_9": "vuttalakkhaṇe vihāre santharitvā vā santharāpetvā vā yo bhikkhu disaṃgamiko yathā",
  "tika-vin04t:1656_10": "ṭhapitaṃ upacikāhi na khajjati, tathā ṭhapanavasena neva uddhareyya, na uddharāpeyya,",
  "tika-vin04t:1656_11": "purimasikkhāpade vuttanayena anāpucchaṃ vā gaccheyya, tassa parikkhittassa ārāmassa",
  "tika-vin04t:1656_12": "parikkhepaṃ, aparikkhittassa upacāraṃ atikkamantassa paṭhamapāde dukkaṭaṃ, dutiyapāde",
  "tika-vin04t:1656_13": "pācittiyaṃ. Yattha pana upacikāsaṅkā natthi, tato anāpucchāpi gantuṃ vaṭṭati, āpucchanaṃ pana vattaṃ.",
  "tika-vin04t:1657_0": "Sāvatthiyaṃ sattarasavaggiye bhikkhū ārabbha saṅghike vihāre seyyaṃ santharitvā anuddharitvā",
  "tika-vin04t:1657_1": "anāpucchā pakkamanavatthusmiṃ paññattaṃ, sādhāraṇapaññatti, anāṇattikaṃ, tikapācittiyaṃ,",
  "tika-vin04t:1657_2": "puggalike tikadukkaṭaṃ, vuttalakkhaṇassa pana vihārassa upacāre bahi āsanne upaṭṭhānasālāya",
  "tika-vin04t:1657_3": "vā aparicchannamaṇḍape vā paricchanne vāpi bahūnaṃ sannipātabhūte rukkhamūle vā santharitvā",
  "tika-vin04t:1657_4": "vā santharāpetvā vā, mañcapīṭhañca vihāre vā vuttappakāre vihārūpacāre vā santharitvā",
  "tika-vin04t:1657_5": "vā santharāpetvā vā uddharaṇādīni akatvā gacchantassa dukkaṭameva. Attano santake,",
  "tika-vin04t:1657_6": "vissāsikapuggalike, uddharaṇādīni katvā, purimanayeneva palibuddhaṃ chaḍḍetvā gamane,",
  "tika-vin04t:1657_7": "yo ca “ajjeva āgantvā paṭijaggissāmī”ti evaṃ sāpekkho nadipāraṃ vā gāmantaraṃ vā",
  "tika-vin04t:1657_8": "gantvā yatthassa gamanacittaṃ uppannaṃ, tattheva ṭhito kañci pesetvā vā āpucchati,",
  "tika-vin04t:1657_9": "nadipūrarājacorādīsu vā kenaci palibuddho na sakkoti paccāgantuṃ, tassa ca, āpadāsu",
  "tika-vin04t:1657_10": "ca, ummattakādīnañca anāpatti. Vuttalakkhaṇaseyyā, tassā saṅghikatā, vuttalakkhaṇe",
  "tika-vin04t:1657_11": "vihāre santharaṇaṃ vā santharāpanaṃ vā, apalibuddhatā, āpadāya abhāvo, anapekkhassa",
  "tika-vin04t:1657_12": "disāpakkamanaṃ, upacārasīmātikkamoti imānettha satta aṅgāni. Samuṭṭhānādīni anantarasikkhāpade vuttanayānevāti.",
  "tika-vin04t:1658": "Dutiyasenāsanasikkhāpadavaṇṇanā niṭṭhitā.",
  "tika-vin04t:1659": "6. Anupakhajjasikkhāpadavaṇṇanā",
  "tika-vin04t:1660_0": "Chaṭṭhe jānanti “anuṭṭhāpanīyo aya”nti jānanto, tenevassa padabhājane “vuḍḍho’ti",
  "tika-vin04t:1660_1": "jānāti, ‘gilāno’ti jānāti, ‘saṅghena dinno’ti jānātī”ti vuttaṃ. Vuḍḍho hi attano",
  "tika-vin04t:1660_2": "vuḍḍhatāya anuṭṭhāpanīyo, gilāno gilānatāya, saṅgho pana bhaṇḍāgārikassa vā dhammakathikavinayadharagaṇavācakācariyānaṃ",
  "tika-vin04t:1660_3": "vā bahūpakārataṃ guṇavisiṭṭhatañca sallakkhetvā dhuvavāsatthāya vihāraṃ sallakkhetvā",
  "tika-vin04t:1660_4": "sammannitvā deti, tasmā yassa saṅghena dinno, sopi anuṭṭhāpanīyo. Pubbupagatanti",
  "tika-vin04t:1660_5": "pubbaṃ upagataṃ. Anupakhajjāti mañcapīṭhānaṃ vā tassa vā bhikkhuno pavisantassa vā",
  "tika-vin04t:1660_6": "nikkhamantassa vā upacāraṃ anupavisitvā. Tattha mañcapīṭhānaṃ tāva mahallake vihāre",
  "tika-vin04t:1660_7": "samantā diyaḍḍho hattho upacāro, khuddake yato pahoti, tato diyaḍḍho hattho, tassa",
  "tika-vin04t:1660_8": "pana pavisantassa pādadhovanapāsāṇato yāva mañcapīṭhaṃ, nikkhamantassa mañcapīṭhato",
  "tika-vin04t:1660_9": "yāva passāvaṭṭhānaṃ, tāva upacāro. Seyyaṃ kappeyyāti tassa sambādhaṃ kattukāmatāya",
  "tika-vin04t:1660_10": "tasmiṃ upacāre dasasu seyyāsu ekampi santharantassa vā santharāpentassa vā dukkaṭaṃ,",
  "tika-vin04t:1660_11": "tattha nisīdantassa vā nipajjantassa vā pācittiyaṃ, dvepi karontassa dve pācittiyāni,",
  "tika-vin04t:1660_12": "punappunaṃ karontassa payogagaṇanāya pācittiyaṃ.",
  "tika-vin04t:1661_0": "Sāvatthiyaṃ chabbaggiye bhikkhū ārabbha anupakhajja seyyakappanavatthusmiṃ paññattaṃ,",
  "tika-vin04t:1661_1": "sādhāraṇapaññatti, anāṇattikaṃ, tikapācittiyaṃ, puggalike tikadukkaṭaṃ, vuttūpacārato",
  "tika-vin04t:1661_2": "vā bahi, upaṭṭhānasālādike vā, vihārassa upacāre vā, santharaṇasantharāpanesupi nisajjasayanesupi",
  "tika-vin04t:1661_3": "dukkaṭameva. Attano vā, vissāsikassa vā santake pana vihāre santharantassa, yo ca",
  "tika-vin04t:1661_4": "gilāno vā sītuṇhapīḷito vā pavisati, tassa ca, āpadāsu ca, ummattakādīnañca anāpatti.",
  "tika-vin04t:1661_5": "Saṅghikavihāratā, anuṭṭhāpanīyabhāvajānanaṃ, sambādhetukāmatā, upacāre nisīdanaṃ",
  "tika-vin04t:1661_6": "vā nipajjanaṃ vāti imānettha cattāri aṅgāni. Samuṭṭhānādīni paṭhamapārājikasadisāneva,",
  "tika-vin04t:1661_7": "idaṃ pana dukkhavedanamevāti.",
  "tika-vin04t:1662": "Anupakhajjasikkhāpadavaṇṇanā niṭṭhitā.",
  "tika-vin04t:1663": "7. Nikkaḍḍhanasikkhāpadavaṇṇanā",
  "tika-vin04t:1664_0": "Sattame kupitoti kuddho. Anattamanoti atuṭṭhacitto. Nikkaḍḍheyya vā nikkaḍḍhāpeyya",
  "tika-vin04t:1664_1": "vā pācittiyanti ettha ye anekabhūmakā pāsādā, anekakoṭṭhakāni vā catussālāni, tādisesu",
  "tika-vin04t:1664_2": "senāsanesu gahetvā antarā aṭṭhapetvā ekeneva payogena atikkāmentassa ekaṃ pācittiyaṃ,",
  "tika-vin04t:1664_3": "ṭhapetvā ṭhapetvā nānāpayogehi atikkāmentassa dvāragaṇanāya pācittiyāni, hatthena",
  "tika-vin04t:1664_4": "anāmasitvā ‘nikkhamā’ti vatvā vācāya nikkaḍḍhantassāpi eseva nayo. Nikkaḍḍhāpentassa",
  "tika-vin04t:1664_5": "pana ‘nikkaḍḍhā’ti āṇattamatte dukkaṭaṃ, sakiṃ āṇatte pana tasmiṃ bahukepi dvāre",
  "tika-vin04t:1664_6": "nikkhamante itarassa ekameva pācittiyaṃ. Sace pana “ettakāni dvārāni nikkaḍḍhāhī”ti",
  "tika-vin04t:1664_7": "vā, “yāva mahādvāraṃ, tāva nikkaḍḍhāhī”ti vā evaṃ niyametvā āṇatto hoti, dvāragaṇanāya pācittiyāni.",
  "tika-vin04t:1665": "Sāvatthiyaṃ chabbaggiye bhikkhū ārabbha bhikkhuṃ saṅghikā vihārā nikkaḍḍhanavatthusmiṃ",
  "tika-vin04t:1666_0": "Paññattaṃ, sādhāraṇapaññatti, sāṇattikaṃ, tikapācittiyaṃ, puggalike tikadukkaṭaṃ,",
  "tika-vin04t:1666_1": "tassa parikkhāranikkaḍḍhane, upaṭṭhānasālādikā vihārūpacārā tassa vā tassa parikkhārassa",
  "tika-vin04t:1666_2": "vā nikkaḍḍhane, anupasampannassa pana anupasampannaparikkhārassa vā vihārā vā vihārūpacārā",
  "tika-vin04t:1666_3": "vā nikkaḍḍhane nikkaḍḍhāpane ca dukkaṭameva. Tañca kho asambaddhesu parikkhāresu",
  "tika-vin04t:1666_4": "parikkhāragaṇanāya veditabbaṃ. Attano vā, vissāsikassa vā santakā vihārā nikkaḍḍhane,",
  "tika-vin04t:1666_5": "sakalasaṅghārāmatopi bhaṇḍanakārakassa vā tassa parikkhārassa vā nikkaḍḍhane nikkaḍḍhāpane",
  "tika-vin04t:1666_6": "vā, attano vasanaṭṭhānato alajjissa, ummattakassa, na sammāvattantānaṃ antevāsikasaavihārikānaṃ,",
  "tika-vin04t:1666_7": "tesaṃ parikkhārassa vā nikkaḍḍhane ca, sayaṃ ummattakādīnañca anāpatti. Saṅghikavihāro,",
  "tika-vin04t:1666_8": "upasampannassa bhaṇḍanakārakabhāvādivinimuttatā, kopena nikkaḍḍhanaṃ vā nikkaḍḍhāpanaṃ",
  "tika-vin04t:1666_9": "vāti imānettha tīṇi aṅgāni. Samuṭṭhānādīni adinnādānasadisāni, idaṃ pana dukkhavedananti.",
  "tika-vin04t:1667": "Nikkaḍḍhanasikkhāpadavaṇṇanā niṭṭhitā.",
  "tika-vin04t:1668": "8. Vehāsakuṭisikkhāpadavaṇṇanā",
  "tika-vin04t:1669_0": "Aṭṭhame uparivehāsakuṭiyāti upari acchannatalāya dvibhūmikakuṭiyā vā tibhūmikakuṭiyā",
  "tika-vin04t:1669_1": "vā, padabhājane pana idha adhippetaṃ kuṭiṃ dassetuṃ “majjhimassa purisassa asīsaghaṭṭā”ti",
  "tika-vin04t:1669_2": "vuttaṃ. Āhaccapādakanti aṅge vijjhitvā pavesitapādakaṃ. Abhinisīdeyyāti abhibhavitvā",
  "tika-vin04t:1669_3": "ajjhottharitvā nisīdeyya, bhummatthe vā etaṃ upayogavacanaṃ, mañce vā pīṭhe vā nisīdeyya",
  "tika-vin04t:1669_4": "vā nipajjeyya vāti attho. Abhīti idaṃ pana padasobhaṇatthe upasaggamattameva, tasmā",
  "tika-vin04t:1669_5": "yo bhikkhu vuttalakkhaṇāya vehāsakuṭiyā sabbantimena paricchedena yāva pamāṇamajjhimassa",
  "tika-vin04t:1669_6": "purisassa sabbaso heṭṭhimāhi tulāhi sīsaṃ na ghaṭṭeti, ettakaṃ uccāya tulānaṃ upari",
  "tika-vin04t:1669_7": "ṭhapite āhaccapādake mañce vā pīṭhe vā nisīdati vā nipajjati vā, tassa anupakhajjasikkhāpade",
  "tika-vin04t:1669_8": "vuttanayena payogagaṇanāya pācittiyaṃ.",
  "tika-vin04t:1670_0": "Sāvatthiyaṃ aññataraṃ bhikkhuṃ ārabbha uparivehāsakuṭiyā āhaccapādakaṃ mañcaṃ pīṭhaṃ",
  "tika-vin04t:1670_1": "sahasā abhinisīdanaabhinipajjanavatthusmiṃ paññattaṃ, sādhāraṇapaññatti, anāṇattikaṃ,",
  "tika-vin04t:1670_2": "tikapācittiyaṃ, puggalike tikadukkaṭaṃ, attano vā, vissāsikassa vā santake vihāre,",
  "tika-vin04t:1670_3": "avehāsakuṭiyā, sīsaghaṭṭāya, yassa vā heṭṭhā dabbasambhārādīnaṃ nikkhittattā aparibhogaṃ",
  "tika-vin04t:1670_4": "hoti, uparitalaṃ vā padarasañcitaṃ sudhādiparikammakataṃ vā, tattha āhaccapādake",
  "tika-vin04t:1670_5": "nisīdantassa, yo ce tasmiṃ vehāsaṭṭhepi āhaccapādake ṭhito kiñci gaṇhāti vā laggati",
  "tika-vin04t:1670_6": "vā, yassa ca paṭāṇī dinnā hoti, pādasīsānaṃ upari āṇī pavesitā, tattha nisīdantassa,",
  "tika-vin04t:1670_7": "ummattakādīnañca anāpatti. Saṅghiko vihāro, asīsaghaṭṭā vehāsakuṭi, heṭṭhā saparibhogaṃ,",
  "tika-vin04t:1670_8": "apaṭāṇidinne āhaccapādake nisīdanaṃ vā nipajjanaṃ vāti imānettha cattāri aṅgāni.",
  "tika-vin04t:1670_9": "Samuṭṭhānādīni eḷakalomasadisānīti.",
  "tika-vin04t:1671": "Vehāsakuṭisikkhāpadavaṇṇanā niṭṭhitā.",
  "tika-vin04t:1672": "9. Mahallakavihārasikkhāpadavaṇṇanā",
  "tika-vin04t:1673_0": "Navame mahallakanti sassāmikaṃ. Vihāranti ullittāvallittaṃ. Yāva dvārakosātiettha",
  "tika-vin04t:1673_1": "dvārakoso nāma ukkaṭṭhaparicchedena piṭṭhasaṅghāṭassa sāmantā aḍḍhateyyahattho padeso.",
  "tika-vin04t:1673_2": "Aggaḷaṭṭhapanāyāti sakavāṭakassa dvārabandhassa niccalabhāvatthāya. Kavāṭañhi lahuparivattakaṃ",
  "tika-vin04t:1673_3": "vivaraṇakāle bhittiṃ āhanati, pidahanakāle dvārabandhaṃ. Tena āhanena bhitti kampati,",
  "tika-vin04t:1673_4": "tato mattikā calati, calitvā sithilā vā hoti patati vā, tenāha bhagavā “yāva dvārakosā",
  "tika-vin04t:1673_5": "aggaḷaṭṭhapanāyā”ti. Tattha kiñcāpi “idaṃ nāma kattabba”nti neva mātikāyaṃ, na padabhājane",
  "tika-vin04t:1673_6": "vuttaṃ, aṭṭhuppattiyaṃ pana “punappunaṃ chādāpesi, punappunaṃ lepāpesī”ti adhikārato",
  "tika-vin04t:1673_7": "yāva dvārakosā aggaḷaṭṭhapanāya punappunaṃ limpitabbo vā lepāpetabbo vāti evamattho",
  "tika-vin04t:1673_8": "daṭṭhabbo. Ālokasandhiparikammāyātiettha ālokasandhīti vātapānakavāṭakā vuccanti.",
  "tika-vin04t:1673_9": "Te vivaraṇakāle vidatthimattampi atirekampi bhittippadesaṃ paharanti, upacāro panettha",
  "tika-vin04t:1673_10": "sabbadisāsu labbhati, tasmā sabbadisāsu kavāṭavitthārappamāṇo okāso ālokasandhiparikammatthāya",
  "tika-vin04t:1673_11": "limpitabbo vā lepāpetabbo vāti ayamettha adhippāyo.",
  "tika-vin04t:1674_0": "Evaṃ lepakamme yaṃ kattabbaṃ, taṃ dassetvā idāni chadane kattabbaṃ dassetuṃ dvatticchadanassātiādimāha.",
  "tika-vin04t:1674_1": "Tattha dvatticchadanassa pariyāyanti chadanassa dvattipariyāyaṃ, pariyāyaṃ vuccati",
  "tika-vin04t:1674_2": "parikkhepo, parikkhepadvayaṃ vā parikkhepattayaṃ vā adhiṭṭhātabbanti attho. Appaharite",
  "tika-vin04t:1674_3": "ṭhitenāti aharite ṭhitena. Haritanti cettha sattadhaññādibhedaṃ pubbaṇṇaṃ, muggamāsatilakulatthaalābukumbhaṇḍādibhedañca",
  "tika-vin04t:1674_4": "aparaṇṇaṃ adhippetaṃ. Yaṃ tasmiṃ khette vuttaṃ na tāva sampajjati, vasse pana patite",
  "tika-vin04t:1674_5": "sampajjissati, tampi haritasaṅkhameva gacchati. Tasmā tasmiṃ ṭhatvā adhiṭṭhahanto",
  "tika-vin04t:1674_6": "dukkaṭaṃ āpajjati. Appaharite ṭhatvā adhiṭṭhahantassāpi ayaṃ paricchedo, piṭṭhivaṃsassa",
  "tika-vin04t:1674_7": "vā kūṭāgārathūpikāya vā passe nisinno puriso chadanamukhavaṭṭiantena olokento yasmiṃ",
  "tika-vin04t:1674_8": "bhūmibhāge ṭhitaṃ bhikkhuṃ passati, yasmiñca ṭhito taṃ upari nisinnakaṃ tatheva ullokento",
  "tika-vin04t:1674_9": "passati, tasmiṃ ṭhātabbaṃ, tassa anto aharitepi ṭhātuṃ na labhati. Tato ce uttarīti",
  "tika-vin04t:1674_10": "maggena chādiyamāne tiṇṇaṃ maggānaṃ, pariyāyena chādiyamāne tiṇṇaṃ pariyāyānaṃ upari",
  "tika-vin04t:1674_11": "iṭṭhakasilāsudhāhi chādiyamāne iṭṭhakasilāsudhāpiṇḍagaṇanāya, tiṇapaṇṇehi chādiyamāne",
  "tika-vin04t:1674_12": "paṇṇagaṇanāya ceva tiṇamuṭṭhigaṇanāya ca pācittiyaṃ.",
  "tika-vin04t:1675_0": "Kosambiyaṃ channattheraṃ ārabbha punappunaṃ chādāpanalepāpanavatthusmiṃ paññattaṃ,",
  "tika-vin04t:1675_1": "sādhāraṇapaññatti, anāṇattikaṃ, tikapācittiyaṃ, ūnadvattipariyāye atirekasaññino",
  "tika-vin04t:1675_2": "vematikassa vā dukkaṭaṃ. Setavaṇṇādikaraṇe, dvattipariyāye vā ūnakadvattipariyāye",
  "tika-vin04t:1675_3": "vā, leṇaguhātiṇakuṭikādīsu, aññassatthāya, attano dhanena kārentassa, vāsāgāraṃ ṭhapetvā",
  "tika-vin04t:1675_4": "sesāni adhiṭṭhahantassa, ummattakādīnañca anāpatti. Mahallakavihāratā, attano vāsāgāratā,",
  "tika-vin04t:1675_5": "uttari adhiṭṭhānanti imānettha tīṇi aṅgāni. Samuṭṭhānādīni sañcaritte vuttanayānevāti.",
  "tika-vin04t:1676": "Mahallakavihārasikkhāpadavaṇṇanā niṭṭhitā.",
  "tika-vin04t:1677": "10. Sappāṇakasikkhāpadavaṇṇanā",
  "tika-vin04t:1678_0": "Dasame jānaṃ sappāṇakanti “sappāṇakaṃ eta”nti disvā vā sutvā vā yena kenaci ākārena",
  "tika-vin04t:1678_1": "jānanto. Siñceyya vā siñcāpeyya vāti tena udakena sayaṃ vā siñceyya, aññaṃ vā āṇāpetvā",
  "tika-vin04t:1678_2": "siñcāpeyya. Tattha dhāraṃ avicchinditvā siñcantassa ekasmiṃ ghaṭe ekāva āpatti, vicchindantassa",
  "tika-vin04t:1678_3": "payogagaṇanāya āpattiyo. Mātikaṃ pamukhaṃ karoti, divasampi sandatu, ekāva āpatti.",
  "tika-vin04t:1678_4": "Tattha tattha bandhitvā aññato nentassa payogagaṇanāya āpattiyo. Bahukampi tiṇapaṇṇasākhādiṃ",
  "tika-vin04t:1678_5": "ekappayogena udake pakkhipantassa ekāva āpatti, ekekaṃ pakkhipantassa payogagaṇanāya",
  "tika-vin04t:1678_6": "āpattiyo. Idañca yaṃ evaṃ pakkhipiyamāne pariyādānaṃ gacchati, āvilaṃ vā hoti, yathā",
  "tika-vin04t:1678_7": "pāṇakā maranti, tādisaṃ sandhāya vuttaṃ, na mahāudakaṃ. Siñcāpane āṇattiyā dukkaṭaṃ,",
  "tika-vin04t:1678_8": "ekāṇattiyā bahukampi siñcatu, āṇāpakassa ekameva pācittiyaṃ.",
  "tika-vin04t:1679_0": "Āḷaviyaṃ āḷavake bhikkhū ārabbha siñcanavatthusmiṃ paññattaṃ, sādhāraṇapaññatti,",
  "tika-vin04t:1679_1": "sāṇattikaṃ, appāṇake sappāṇakasaññino, ubhosu vematikassa dukkaṭaṃ. Appāṇakasaññino,",
  "tika-vin04t:1679_2": "asañcicca assatiyā vā siñcantassa, ajānantassa, ummattakādīnañca anāpatti. Udakassa",
  "tika-vin04t:1679_3": "sappāṇakatā, “siñcanena pāṇakā marissantī”ti jānanaṃ, tañca udakaṃ tādisameva, vinā",
  "tika-vin04t:1679_4": "vadhakacetanāya yena kenaci karaṇīyena tiṇādīnaṃ siñcananti imānettha cattāri aṅgāni.",
  "tika-vin04t:1679_5": "Samuṭṭhānādīni adinnādānasadisāni, idaṃ pana paṇṇattivajjaṃ, ticittaṃ, tivedananti.",
  "tika-vin04t:1680": "Sappāṇakasikkhāpadavaṇṇanā niṭṭhitā.",
  "tika-vin04t:1681": "Bhūtagāmavaggo dutiyo.",
  "tika-vin04t:1682": "3. Ovādavaggo",
  "tika-vin04t:1683": "1. Ovādasikkhāpadavaṇṇanā",
  "tika-vin04t:1684_0": "Ovādavaggassa paṭhame asammatoti yā aṭṭhaṅgasamannāgatassa bhikkhuno bhagavatā ñatticatutthena",
  "tika-vin04t:1684_1": "kammena bhikkhunovādakasammuti anuññātā, tāya asammato. Ovadeyyāti bhikkhunisaṅghaṃ",
  "tika-vin04t:1684_2": "vā sambahulā vā ekaṃ bhikkhuniṃ vā “vassasatūpasampannāya bhikkhuniyā tadahupasampannassa",
  "tika-vin04t:1684_3": "bhikkhuno abhivādanaṃ paccuṭṭhānaṃ añjalikammaṃ sāmīcikammaṃ kātabba”nti ādike aṭṭha",
  "tika-vin04t:1684_4": "garudhamme ovādavasena osārento ovadeyya. Pācittiyanti ovādapariyosāne pācittiyaṃ.",
  "tika-vin04t:1685_0": "Sāvatthiyaṃ chabbaggiye bhikkhū ārabbha ovadanavatthusmiṃ paññattaṃ, asādhāraṇapaññatti,",
  "tika-vin04t:1685_1": "anāṇattikaṃ, aññena vā dhammena bhikkhunīsu upasampannamattaṃ vā ovadato dukkaṭaṃ.",
  "tika-vin04t:1685_2": "Sammatassāpi tañce sammutikammaṃ adhammakammaṃ hoti, tasmiṃ adhammakamme adhammakammasaññino",
  "tika-vin04t:1685_3": "vagge bhikkhunisaṅghe ovadato tikapācittiyaṃ, tathā vematikassa dhammakammasaññino",
  "tika-vin04t:1685_4": "cāti nava pācittiyāni, samaggepi bhikkhunisaṅghena vāti adhammakammavasena aṭṭhārasa.",
  "tika-vin04t:1685_5": "Sace pana taṃ dhammakammaṃ hoti, “dhammakamme dhammakammasaññī samaggaṃ bhikkhunisaṅghaṃ",
  "tika-vin04t:1685_6": "samaggasaññī ovadatī”ti idaṃ avasānapadaṃ ṭhapetvā teneva nayena sattarasa dukkaṭāni,",
  "tika-vin04t:1685_7": "“samaggamhāyyā”ti ca vutte aññaṃ dhammaṃ, “vaggamhāyyā”ti ca vutte aṭṭha garudhamme",
  "tika-vin04t:1685_8": "bhaṇantassa, ovādañca aniyyātetvā aññaṃ dhammaṃ bhaṇantassa dukkaṭameva. Yo pana",
  "tika-vin04t:1685_9": "dhammakamme dhammakammasaññī samaggaṃ bhikkhunisaṅghaṃ samaggasaññī ovadati, garudhammapāḷiṃ",
  "tika-vin04t:1685_10": "uddesaṃ deti, paripucchaṃ deti, “osārehi ayyā”ti vuccamāno osāreti, pañhaṃ puṭṭho",
  "tika-vin04t:1685_11": "katheti, bhikkhunīnaṃ suṇamānānaṃ aññassatthāya bhaṇati, sikkhamānāya vā sāmaṇeriyā",
  "tika-vin04t:1685_12": "vā bhaṇati, tassa, ummattakādīnañca anāpatti. Asammatatā, bhikkhuniyā paripuṇṇūpasampannatā,",
  "tika-vin04t:1685_13": "ovādavasena aṭṭhagarudhammabhaṇananti imānettha tīṇi aṅgāni. Samuṭṭhānādīni padasodhammasadisānevāti.",
  "tika-vin04t:1686": "Ovādasikkhāpadavaṇṇanā niṭṭhitā.",
  "tika-vin04t:1687": "2. Atthaṅgatasikkhāpadavaṇṇanā",
  "tika-vin04t:1688": "Dutiye ovadeyyāti aṭṭhagarudhammehi vā aññena vā dhammena ovadantassa sammatassāpi pācittiyameva.",
  "tika-vin04t:1689_0": "Sāvatthiyaṃ āyasmantaṃ cūḷapanthakaṃ ārabbha atthaṅgate sūriye ovadanavatthusmiṃ",
  "tika-vin04t:1689_1": "paññattaṃ, asādhāraṇapaññatti, anāṇattikaṃ, tikapācittiyaṃ, sūriye atthaṅgate atthaṅgatasaññino",
  "tika-vin04t:1689_2": "vematikassa vā, ekatoupasampannaṃ ovadantassa ca dukkaṭaṃ. Purimasikkhāpade viya",
  "tika-vin04t:1689_3": "uddesādinayena anāpatti. Atthaṅgatasūriyatā, paripuṇṇūpasampannatā, ovadananti imānettha",
  "tika-vin04t:1689_4": "tīṇi aṅgāni. Samuṭṭhānādīni padasodhammasadisānevāti.",
  "tika-vin04t:1690": "Atthaṅgatasikkhāpadavaṇṇanā niṭṭhitā.",
  "tika-vin04t:1691": "3. Bhikkhunupassayasikkhāpadavaṇṇanā",
  "tika-vin04t:1692_0": "Tatiye bhikkhunupassayanti bhikkhuniyā ekarattaṃ vasanaṭṭhānampi. Ovadeyyāti idha",
  "tika-vin04t:1692_1": "garudhammehi ovadantasseva pācittiyaṃ. Sace pana asammato hoti, dve pācittiyāni.",
  "tika-vin04t:1692_2": "Sace pana sūriyepi atthaṅgate ovadati, tīṇi honti. Sammatassa pana rattiṃ ovadantassapi",
  "tika-vin04t:1692_3": "dve eva honti. Sammatattā hi bhikkhussa garudhammovādamūlakaṃ pācittiyaṃ natthi.",
  "tika-vin04t:1692_4": "Gilānāti na sakkoti ovādāya vā saṃvāsāya vā gantuṃ.",
  "tika-vin04t:1693_0": "Sakkesu chabbaggiye bhikkhū ārabbha bhikkhunupassayaṃ upasaṅkamitvā ovadanavatthusmiṃ",
  "tika-vin04t:1693_1": "paññattaṃ, “aññatra samayā”ti ayamettha anupaññatti, asādhāraṇapaññatti, anāṇattikaṃ,",
  "tika-vin04t:1693_2": "tikapācittiyaṃ, anupasampannāya upasampannasaññino vematikassa vā, ekatoupasampannaṃ",
  "tika-vin04t:1693_3": "yena kenaci, itaraṃ aññena dhammena ovadantassa ca dukkaṭaṃ. Samaye, anupasampannāya,",
  "tika-vin04t:1693_4": "purimasikkhāpade viya uddesādinayena ca anāpatti. Upassayūpagamanaṃ, paripuṇṇūpasampannatā,",
  "tika-vin04t:1693_5": "samayābhāvo, garudhammehi ovadananti imānettha cattāri aṅgāni. Samuṭṭhānādīni paṭhamakathinasadisāni,",
  "tika-vin04t:1693_6": "idaṃ pana kiriyaṃ hotīti.",
  "tika-vin04t:1694": "Bhikkhunupassayasikkhāpadavaṇṇanā niṭṭhitā.",
  "tika-vin04t:1695": "4. Āmisasikkhāpadavaṇṇanā",
  "tika-vin04t:1696": "Catutthe āmisahetūti cīvarādīnaṃ aññatarahetu. Bhikkhūti sammatā bhikkhū idhādhippetā. Pācittiyanti evarūpe bhikkhū avaṇṇakāmatāya evaṃ bhaṇantassa pācittiyaṃ.",
  "tika-vin04t:1697_0": "Sāvatthiyaṃ chabbaggiye bhikkhū ārabbha “āmisahetu ovadantī”ti bhaṇanavatthusmiṃ",
  "tika-vin04t:1697_1": "paññattaṃ, asādhāraṇapaññatti, anāṇattikaṃ, dhammakamme tikapācittiyaṃ, adhammakamme",
  "tika-vin04t:1697_2": "tikadukkaṭaṃ, asammataṃ upasampannañca, anupasampannañca sammataṃ vā asammataṃ vā",
  "tika-vin04t:1697_3": "evaṃ bhaṇantassa dukkaṭameva. Tattha yo bhikkhu kāle sammutiṃ labhitvā sāmaṇerabhūmiyaṃ",
  "tika-vin04t:1697_4": "saṇṭhito, ayaṃ sammato nāma anupasampanno. Pakatiyā cīvarādihetu ovadantaṃ pana evaṃ",
  "tika-vin04t:1697_5": "bhaṇantassa, ummattakādīnañca anāpatti. Upasampannatā, dhammena laddhasammutitā,",
  "tika-vin04t:1697_6": "anāmisantaratā, avaṇṇakāmatāya evaṃ bhaṇananti imānettha cattāri aṅgāni. Samuṭṭhānādīni",
  "tika-vin04t:1697_7": "adinnādānasadisāni, idaṃ pana dukkhavedanamevāti.",
  "tika-vin04t:1698": "Āmisasikkhāpadavaṇṇanā niṭṭhitā.",
  "tika-vin04t:1699": "5. Cīvaradānasikkhāpadavaṇṇanā",
  "tika-vin04t:1700_0": "Pañcame sāvatthiyaṃ aññataraṃ bhikkhuṃ ārabbha cīvaradānavatthusmiṃ paññattaṃ, sesakathāmaggo",
  "tika-vin04t:1700_1": "panettha cīvarappaṭiggahaṇasikkhāpade vuttanayeneva veditabbo. Tatra hi bhikkhu paṭiggāhako,",
  "tika-vin04t:1700_2": "idha bhikkhunī, ayaṃ viseso, sesaṃ tādisamevāti.",
  "tika-vin04t:1701": "Cīvaradānasikkhāpadavaṇṇanā niṭṭhitā.",
  "tika-vin04t:1702": "6. Cīvarasibbanasikkhāpadavaṇṇanā",
  "tika-vin04t:1703_0": "Chaṭṭhe cīvaranti nivāsanapārupanupagaṃ. Sibbeyya vā sibbāpeyyā vāti ettha sayaṃ",
  "tika-vin04t:1703_1": "sibbantassa sūciṃ pavesetvā pavesetvā nīharaṇe pācittiyaṃ, satakkhattumpi vijjhitvā",
  "tika-vin04t:1703_2": "sakiṃ nīharantassa ekameva pācittiyaṃ. ‘Sibbā’ti vutto pana sacepi sabbaṃ sūcikammaṃ",
  "tika-vin04t:1703_3": "niṭṭhāpeti, āṇāpakassa ekameva pācittiyaṃ. Atha “yaṃ ettha cīvare kattabbaṃ, sabbaṃ",
  "tika-vin04t:1703_4": "taṃ tava bhāro”ti vutto niṭṭhāpeti, tassa ārāpathe ārāpathe pācittiyaṃ. Āṇāpakassa",
  "tika-vin04t:1703_5": "ekavācāya sambahulānipi, punappunaṃ āṇattiyaṃ pana vattabbameva natthi.",
  "tika-vin04t:1704_0": "Sāvatthiyaṃ udāyittheraṃ ārabbha cīvarasibbanavatthusmiṃ paññattaṃ, asādhāraṇapaññatti,",
  "tika-vin04t:1704_1": "sāṇattikaṃ, tikapācittiyaṃ, ñātikāya aññātikasaññino vā vematikassa vā, ekatoupasampannāya",
  "tika-vin04t:1704_2": "sibbantassa ca dukkaṭaṃ. Aññaṃ thavikādiparikkhāraṃ sibbantassa, ñātikāya, sikkhamānasāmaṇerīnañca",
  "tika-vin04t:1704_3": "cīvarampi sibbantassa, ummattakādīnañca anāpatti. Aññātikāya bhikkhuniyā santakatā,",
  "tika-vin04t:1704_4": "nivāsanapārupanupagatā, vuttalakkhaṇaṃ sibbanaṃ vā sibbāpanaṃ vāti imānettha tīṇi",
  "tika-vin04t:1704_5": "aṅgāni. Samuṭṭhānādīni sañcarittasadisānevāti.",
  "tika-vin04t:1705": "Cīvarasibbanasikkhāpadavaṇṇanā niṭṭhitā.",
  "tika-vin04t:1706": "7. Saṃvidhānasikkhāpadavaṇṇanā",
  "tika-vin04t:1707_0": "Sattame saṃvidhāyāti saṃvidahitvā, gamanakāle saṅketaṃ katvāti attho. Ekaddhānamagganti",
  "tika-vin04t:1707_1": "ekaṃ addhānasaṅkhātaṃ maggaṃ, ekato vā addhānamaggaṃ. Satthagamanīyoti satthena saddhiṃ",
  "tika-vin04t:1707_2": "gantabbo, sesaṃ uttānapadatthameva. Ayaṃ panettha vinicchayo – akappiyabhūmiyaṃ saṃvidahantassa",
  "tika-vin04t:1707_3": "saṃvidahanapaccayā tāva dukkaṭaṃ. Tattha ṭhapetvā bhikkhunupassayaṃ antarārāmaṃ āsanasālaṃ",
  "tika-vin04t:1707_4": "titthiyaseyyañca sesā akappiyabhūmi, tattha ṭhatvā saṃvidahantassāti attho. Saṃvidahitvā",
  "tika-vin04t:1707_5": "pana “ajja vā sve vā”ti niyamitaṃ kālaṃ visaṅketaṃ akatvā, dvāravisaṅketaṃ pana maggavisaṅketaṃ",
  "tika-vin04t:1707_6": "vā katvāpi bhikkhuniyā saddhiṃ gacchantassa yāva āsannassāpi aññassa gāmassa “ayaṃ",
  "tika-vin04t:1707_7": "imassa upacāro”ti manussehi ṭhapitaṃ upacāraṃ na okkamati, tāva anāpatti. Taṃ okkamantassa",
  "tika-vin04t:1707_8": "pana paṭhamapāde dukkaṭaṃ, dutiyapāde pācittiyaṃ, iti gāmūpacārokkamanagaṇanāya pācittiyāni.",
  "tika-vin04t:1707_9": "Addhayojanātikkame pana gāme asati addhayojanagaṇanāya pācittiyaṃ.",
  "tika-vin04t:1708_0": "Sāvatthiyaṃ chabbaggiye bhikkhū ārabbha ekaddhānamaggappaṭipajjanavatthusmiṃ paññattaṃ,",
  "tika-vin04t:1708_1": "“aññatra samayā”ti ayamettha anupaññatti, asādhāraṇapaññatti, anāṇattikaṃ, tikapācittiyaṃ,",
  "tika-vin04t:1708_2": "asaṃvidahite saṃvidahitasaññino vematikassa vā, yo ca bhikkhuniyā asaṃvidahantiyā",
  "tika-vin04t:1708_3": "kevalaṃ attanāva saṃvidahati, tassa dukkaṭaṃ. Samaye saṃvidahitvāpi gacchantassa,",
  "tika-vin04t:1708_4": "attanā asaṃvidahantassa, visaṅketena vā, āpadāsu gacchantassa, ummattakādīnañca anāpatti.",
  "tika-vin04t:1708_5": "Dvinnampi saṃvidahitvā maggappaṭipatti, avisaṅketatā, samayābhāvo, anāpadā, gāmantarokkamanaṃ",
  "tika-vin04t:1708_6": "vā addhayojanātikkamo vāti imānettha pañca aṅgāni. Ekatoupasampannādīhi pana saddhiṃ",
  "tika-vin04t:1708_7": "mātugāmasikkhāpadena āpatti, addhānasamuṭṭhānaṃ, kiriyaṃ, nosaññāvimokkhaṃ, acittakaṃ,",
  "tika-vin04t:1708_8": "paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "tika-vin04t:1709": "Saṃvidhānasikkhāpadavaṇṇanā niṭṭhitā.",
  "tika-vin04t:1710": "8. Nāvābhiruhanasikkhāpadavaṇṇanā",
  "tika-vin04t:1711_0": "Aṭṭhame saṃvidhāyāti kīḷāpurekkhāro saṃvidahitvā, abhiruhanakāle saṅketaṃ katvāti",
  "tika-vin04t:1711_1": "attho. Uddhaṃgāmininti kīḷāvasena uddhaṃ nadiyā paṭisotaṃ gacchantiṃ. Adhogāmininti",
  "tika-vin04t:1711_2": "tatheva adho anusotaṃ gacchantiṃ. Yaṃ pana titthappaṭipādanatthaṃ uddhaṃ vā adho",
  "tika-vin04t:1711_3": "vā haranti, ettha anāpatti. Aññatra tiriyaṃ taraṇāyāti upayogatthe nissakkavacanaṃ,",
  "tika-vin04t:1711_4": "yā tiriyaṃ taraṇā, taṃ ṭhapetvāti attho. Pācittiyanti sagāmakatīrapassena gamanakāle",
  "tika-vin04t:1711_5": "gāmantaragaṇanāya, agāmakatīrapassena vā yojanavitthatāya nadiyā majjhena vā gamanakāle",
  "tika-vin04t:1711_6": "addhayojanagaṇanāya pācittiyaṃ, samudde pana yathāsukhaṃ gantuṃ vaṭṭati.",
  "tika-vin04t:1712": "Sāvatthiyaṃ chabbaggiye bhikkhū ārabbha nāvābhiruhanavatthusmiṃ paññattaṃ, “aññatra tiriyaṃ taraṇāyā”ti ayamettha anupaññatti, sesaṃ anantarasikkhāpade vuttanayeneva veditabbanti.",
  "tika-vin04t:1713": "Nāvābhiruhanasikkhāpadavaṇṇanā niṭṭhitā.",
  "tika-vin04t:1714": "9. Paripācitasikkhāpadavaṇṇanā",
  "tika-vin04t:1715_0": "Navame bhikkhuniparipācitanti bhikkhuniyā paripācitaṃ, neva tassa nāttano ñātakappavāritānaṃ",
  "tika-vin04t:1715_1": "gihīnaṃ santike bhikkhussa guṇaṃ pakāsetvā “detha ayyassa, karotha ayyassā”ti evaṃ",
  "tika-vin04t:1715_2": "nipphāditaṃ laddhabbaṃ katanti attho. Pubbe gihisamārambhāti ettha samārambhoti samāraddhaṃ,",
  "tika-vin04t:1715_3": "paṭiyāditassetaṃ nāmaṃ. Gihīnaṃ samārambho gihisamārambho, bhikkhuniyā paripācanato",
  "tika-vin04t:1715_4": "pubbe paṭhamataraṃyeva yaṃ bhikkhūnaṃ atthāya gihīnaṃ paṭiyāditabhattaṃ, ñātakappavāritānaṃ",
  "tika-vin04t:1715_5": "vā santakaṃ, taṃ ṭhapetvā aññaṃ jānaṃ bhuñjantassa pācittiyanti attho. Tañca kho",
  "tika-vin04t:1715_6": "ajjhoharaṇagaṇanāya, paṭiggahaṇe panassa dukkaṭaṃ.",
  "tika-vin04t:1716_0": "Rājagahe devadattaṃ ārabbha bhikkhuniparipācitapiṇḍapātabhuñjanavatthusmiṃ paññattaṃ,",
  "tika-vin04t:1716_1": "“aññatra pubbe gihisamārambhā”ti ayamettha anupaññatti, asādhāraṇapaññatti, anāṇattikaṃ,",
  "tika-vin04t:1716_2": "ekatoupasampannāya paripācitaṃ bhuñjantassa, aparipācite paripācitasaññino, ubhayattha",
  "tika-vin04t:1716_3": "vematikassa ca dukkaṭaṃ. Ubhayattha aparipācitasaññino, gihisamārambhe, sikkhamānasāmaṇerādīhi",
  "tika-vin04t:1716_4": "paripācite, pañca bhojanāni ṭhapetvā avasese, ummattakādīnañca anāpatti. Bhikkhuniyā",
  "tika-vin04t:1716_5": "paripācitatā, paripācitabhāvajānanaṃ, gihisamārambhābhāvo, odanādīnaṃ aññataratā,",
  "tika-vin04t:1716_6": "tassa ajjhoharaṇanti imānettha pañca aṅgāni. Samuṭṭhānādīni paṭhamapārājikasaasāni,",
  "tika-vin04t:1716_7": "idaṃ pana paṇṇattivajjaṃ, ticittaṃ, tivedananti.",
  "tika-vin04t:1717": "Paripācitasikkhāpadavaṇṇanā niṭṭhitā.",
  "tika-vin04t:1718": "10. Rahonisajjasikkhāpadavaṇṇanā",
  "tika-vin04t:1719_0": "Dasame sabbopi kathāmaggo dutiyaaniyate vuttanayeneva veditabbo. Idañhi sikkhāpadaṃ",
  "tika-vin04t:1719_1": "dutiyaaniyatena ca upari upanandassa catutthasikkhāpadena ca ekaparicchedaṃ, aṭṭhuppattivasena",
  "tika-vin04t:1719_2": "pana visuṃ paññattanti.",
  "tika-vin04t:1720": "Rahonisajjasikkhāpadavaṇṇanā niṭṭhitā.",
  "tika-vin04t:1721": "Ovādavaggo tatiyo.",
  "tika-vin04t:1722": "4. Bhojanavaggo",
  "tika-vin04t:1723": "1. Āvasathasikkhāpadavaṇṇanā",
  "tika-vin04t:1724_0": "Bhojanavaggassa paṭhame agilānenāti addhayojanampi gantuṃ samatthena. Ekoti ekadivasiko.",
  "tika-vin04t:1724_1": "Āvasathapiṇḍoti “imesaṃ vā ettakānaṃ vā”ti ekaṃ pāsaṇḍaṃ vā, “ettakamevā”ti evaṃ",
  "tika-vin04t:1724_2": "bhattaṃ vā anodissa sālādīsu yattha katthaci puññakāmehi paññattaṃ bhojanaṃ. Bhuñjitabboti",
  "tika-vin04t:1724_3": "ekakulena vā nānākulehi vā ekato hutvā ekasmiṃ vā ṭhāne, nānāṭhānesu vā “ajja ekasmiṃ,",
  "tika-vin04t:1724_4": "sve ekasmi”nti evaṃ aniyataṭṭhāne vā paññatto ekasmiṃ ṭhāne ekadivasameva bhuñjitabbo.",
  "tika-vin04t:1724_5": "Tato ce uttarīti dutiyadivasato paṭṭhāya tasmiṃ vā ṭhāne aññasmiṃ vā ṭhāne tesaṃ",
  "tika-vin04t:1724_6": "santakassa paṭiggahaṇe dukkaṭaṃ, ajjhohāre ajjhohāre pācittiyaṃ.",
  "tika-vin04t:1725_0": "Sāvatthiyaṃ chabbaggiye bhikkhū ārabbha anuvasitvā āvasathapiṇḍabhuñjanavatthusmiṃ",
  "tika-vin04t:1725_1": "paññattaṃ, “agilānenā”ti ayamettha anupaññatti, sādhāraṇapaññatti, anāṇattikaṃ, tikapācittiyaṃ,",
  "tika-vin04t:1725_2": "gilānassa agilānasaññino vematikassa vā dukkaṭaṃ. Gilānassa gilānasaññino, yo ca",
  "tika-vin04t:1725_3": "sakiṃ bhuñjati, gacchanto vā antarāmagge ekadivasaṃ, gataṭṭhāne ekadivasaṃ, paccāgantopi",
  "tika-vin04t:1725_4": "antarāmagge ekadivasaṃ, āgataṭṭhāne ekadivasaṃ, gamissāmī’ti ca bhuñjitvā nikkhanto",
  "tika-vin04t:1725_5": "kenaci upaddavena nivattitvā khemabhāvaṃ ñatvā gacchanto puna ekadivasaṃ bhuñjati,",
  "tika-vin04t:1725_6": "yassa vā sāmikā nimantetvā denti, yo vā bhikkhūnaṃyeva uddissa paññattaṃ, na yāvadatthaṃ",
  "tika-vin04t:1725_7": "paññattaṃ, ṭhapetvā vā pañca bhojanāni aññaṃ bhuñjati, tassa ca, ummattakādīnañca",
  "tika-vin04t:1725_8": "anāpatti. Āvasathapiṇḍatā, agilānatā, anuvasitvā paribhojananti imānettha tīṇi aṅgāni.",
  "tika-vin04t:1725_9": "Samuṭṭhānādīni eḷakalomasikkhāpadasadisānīti.",
  "tika-vin04t:1726": "Āvasathasikkhāpadavaṇṇanā niṭṭhitā.",
  "tika-vin04t:1727": "2. Gaṇabhojanasikkhāpadavaṇṇanā",
  "tika-vin04t:1728_0": "Dutiye gaṇabhojaneti gaṇassa bhojane. Idha ca gaṇoti cattāro vā tatuttari vā bhikkhū,",
  "tika-vin04t:1728_1": "tesaṃ nimantanato vā viññattito vā laddhe odanādīnaṃ pañcannaṃ bhojanānaṃ aññatarabhojaneti",
  "tika-vin04t:1728_2": "attho. Tatthāyaṃ vinicchayo – sace hi koci cattāro bhikkhū upasaṅkamitvā yena kenaci",
  "tika-vin04t:1728_3": "vevacanena vā bhāsantarena vā pañcannaṃ bhojanānaṃ nāmaṃ gahetvā “odanena nimantemi,",
  "tika-vin04t:1728_4": "odanaṃ me gaṇhathā”tiādinā nayena nimanteti, te ce evaṃ ekato vā nānāto vā nimantitā",
  "tika-vin04t:1728_5": "ekato vā nānāto vā gantvā ekato gaṇhanti, pacchā ekato vā nānāto vā bhuñjanti, gaṇabhojanaṃ",
  "tika-vin04t:1728_6": "hoti. Paṭiggahaṇameva hettha pamāṇaṃ. Sace odanādīnaṃ nāmaṃ gahetvā ekato vā nānāto",
  "tika-vin04t:1728_7": "vā viññāpetvā ca gantvā ca ekato gaṇhanti, evampi gaṇabhojanameva. Tassa duvidhassāpi",
  "tika-vin04t:1728_8": "evaṃ paṭiggahaṇe dukkaṭaṃ, ajjhohāre ajjhohāre pācittiyaṃ. Gilānasamayādīsu yadā",
  "tika-vin04t:1728_9": "pādānampi phalitattā na sakkā piṇḍāya carituṃ, ayaṃ gilānasamayo. Atthatakathinānaṃ",
  "tika-vin04t:1728_10": "pañca māsā, itaresaṃ kattikamāsoti ayaṃ cīvaradānasamayo. Yadā yo cīvare kariyamāne",
  "tika-vin04t:1728_11": "kiñcideva cīvare kattabbaṃ kammaṃ karoti, ayaṃ cīvarakārasamayo. Yadā addhayojanampi",
  "tika-vin04t:1728_12": "gantukāmo vā hoti gacchati vā gato vā, ayaṃ addhānagamanasamayo. Nāvābhiruhanasamayepi",
  "tika-vin04t:1728_13": "eseva nayo. Yadā gocaragāme cattāro bhikkhū piṇḍāya caritvā na yāpenti, ayaṃ mahāsamayo.",
  "tika-vin04t:1728_14": "Yadā yokoci pabbajito bhattena nimanteti, ayaṃ samaṇabhattasamayo, etesu samayesu bhuñjituṃ vaṭṭati.",
  "tika-vin04t:1729_0": "Rājagahe devadattaṃ ārabbha viññāpetvā bhuñjanavatthusmiṃ paññattaṃ, “aññatra samayā”ti",
  "tika-vin04t:1729_1": "ayamettha sattavidhā anupaññatti, sādhāraṇapaññatti, anāṇattikaṃ, tikapācittiyaṃ,",
  "tika-vin04t:1729_2": "nagaṇabhojane gaṇabhojanasaññissa vematikassa vā dukkaṭaṃ. Nagaṇabhojanasaññissa",
  "tika-vin04t:1729_3": "pana, ye ca dve tayo ekato gaṇhanti, bahūnaṃ piṇḍāya caritvā ekato bhuñjantānaṃ,",
  "tika-vin04t:1729_4": "niccabhattikādīsu, pañca bhojanāni ṭhapetvā sabbattha, ummattakādīnañca anāpatti.",
  "tika-vin04t:1729_5": "Gaṇabhojanatā, samayābhāvo, ajjhoharaṇanti imānettha tīṇi aṅgāni. Samuṭṭhānādīni",
  "tika-vin04t:1729_6": "eḷakalomasadisānevāti.",
  "tika-vin04t:1730": "Gaṇabhojanasikkhāpadavaṇṇanā niṭṭhitā.",
  "tika-vin04t:1731": "3. Paramparabhojanasikkhāpadavaṇṇanā",
  "tika-vin04t:1732_0": "Tatiye paramparabhojaneti gaṇabhojane vuttanayeneva pañcahi bhojanehi nimantitassa",
  "tika-vin04t:1732_1": "yena yena paṭhamaṃ nimantito, tassa tassa bhojanato uppaṭipāṭiyā vā avikappetvā vā",
  "tika-vin04t:1732_2": "parassa parassa bhojane. Tasmā yo bhikkhu pañcasu sahadhammikesu aññatarassa “mayhaṃ",
  "tika-vin04t:1732_3": "bhattapaccāsaṃ tuyhaṃ dammī”ti vā “vikappemī”ti vā evaṃ sammukhā vā “itthannāmassa",
  "tika-vin04t:1732_4": "dammī”ti vā “vikappemī”ti vā evaṃ parammukhāvā paṭhamanimantanaṃ avikappetvā pacchā",
  "tika-vin04t:1732_5": "nimantitakule laddhabhikkhato ekasitthampi ajjhoharati, pācittiyaṃ. Samayā vuttanayā eva.",
  "tika-vin04t:1733_0": "Vesāliyaṃ sambahule bhikkhū ārabbha aññatra nimantitabhojanavatthusmiṃ paññattaṃ,",
  "tika-vin04t:1733_1": "“aññatra samayā”ti ayamettha tividhā anupaññatti, parivāre pana vikappanampi gahetvā",
  "tika-vin04t:1733_2": "“catasso anupaññattiyo”ti vuttaṃ, asādhāraṇapaññatti, anāṇattikaṃ, tikapācittiyaṃ,",
  "tika-vin04t:1733_3": "naparamparabhojane paramparabhojanasaññino vematikassa vā dukkaṭaṃ. Naparamparabhojanasaññissa",
  "tika-vin04t:1733_4": "pana, yo ca samaye vā vikappetvā vā ekasaṃsaṭṭhāni vā dve tīṇi nimantanāni ekato",
  "tika-vin04t:1733_5": "vā katvā bhuñjati, nimantanappaṭipāṭiyā bhuñjati, sakalena gāmena vā pūgena vā nimantito",
  "tika-vin04t:1733_6": "tesu yatthakatthaci bhuñjati, nimantiyamāno vā “bhikkhaṃ gahessāmī”ti vadati, tassa,",
  "tika-vin04t:1733_7": "niccabhattikādīsu, pañca bhojanāni ṭhapetvā sabbattha, ummattakādīnañca anāpatti.",
  "tika-vin04t:1733_8": "Paramparabhojanatā, samayābhāvo, ajjhoharaṇanti imānettha tīṇi aṅgāni. Samuṭṭhānādīni",
  "tika-vin04t:1733_9": "paṭhamakathinasadisāneva, idaṃ pana kiriyākiriyanti.",
  "tika-vin04t:1734": "Paramparabhojanasikkhāpadavaṇṇanā niṭṭhitā.",
  "tika-vin04t:1735": "4. Kāṇamātāsikkhāpadavaṇṇanā",
  "tika-vin04t:1736_0": "Catutthe pūvehīti paheṇakatthāya paṭiyattehi atirasakamodakasakkhalikādīhi yehi kehici",
  "tika-vin04t:1736_1": "khajjakehi. Manthehīti pātheyyatthāya paṭiyattehi yehi kehici sattutilataṇḍulādīhi.",
  "tika-vin04t:1736_2": "Dvattipattapūrāti mukhavaṭṭiyā heṭṭhimalekhaṃ anatikkantā dve vā tayo vā pattapūrā.",
  "tika-vin04t:1736_3": "Tato ce uttarīti sacepi tatiyaṃ pattaṃ thūpīkataṃ gaṇhāti, mukhavaṭṭiyā heṭṭhimalekhato",
  "tika-vin04t:1736_4": "upariṭṭhitapūvagaṇanāya pācittiyaṃ. Dvattipattapūre paṭiggahetvāti ettha yena dve",
  "tika-vin04t:1736_5": "gahitā honti, tena bahi bhikkhuṃ disvā “ettha mayā dve pattapūrā gahitā, tvaṃ ekaṃ",
  "tika-vin04t:1736_6": "gaṇheyyāsī”ti vattabbaṃ, tenāpi aññaṃ passitvā “paṭhamaṃ āgatena dve pattapūrā gahitā,",
  "tika-vin04t:1736_7": "mayā eko gahito, tvaṃ mā gaṇhī”ti vattabbaṃ. Yena paṭhamaṃ eko gahito, tassāpi paramparārocane",
  "tika-vin04t:1736_8": "eseva nayo. Yena pana sayameva tayo gahitā, tena aññaṃ disvā “mā kho tvaṃ ettha paṭiggaṇhīti",
  "tika-vin04t:1736_9": "vattabbaṃ, avadantassa dukkaṭaṃ, taṃ sutvā gaṇhantassāpi dukkaṭameva. Tato nīharitvā",
  "tika-vin04t:1736_10": "bhikkhūhi saddhiṃ saṃvibhajitabbanti laddhaṭṭhānato sabbāsannaṃ āsanasālaṃ vā vihāraṃ",
  "tika-vin04t:1736_11": "vā yattha vā pana nibaddhaṃ paṭikkamati, tattha gantvā ekaṃ pattapūraṃ attano ṭhapetvā",
  "tika-vin04t:1736_12": "sesaṃ bhikkhusaṅghassa dātabbaṃ. Yathāmittaṃ pana dātuṃ na labbhati. Yena eko gahito,",
  "tika-vin04t:1736_13": "na tena kiñci akāmā dātabbaṃ, yathāruci kātabbaṃ.",
  "tika-vin04t:1737_0": "Sāvatthiyaṃ sambahule bhikkhū ārabbha na mattaṃ jānitvā paṭiggahaṇavatthusmiṃ paññattaṃ,",
  "tika-vin04t:1737_1": "sādhāraṇapaññatti, anāṇattikaṃ, tikapācittiyaṃ, ūnakadvattipattapūre atirekasaññissa",
  "tika-vin04t:1737_2": "vematikassa vā dukkaṭaṃ. Ūnakasaññissa pana, na paheṇakatthāya na pātheyyatthāya",
  "tika-vin04t:1737_3": "vā paṭiyattaṃ, tadatthāya paṭiyattasesakaṃ vā, gamane vā paṭippassaddhe, ñātakappavāritānaṃ",
  "tika-vin04t:1737_4": "vā dentānaṃ, attano dhanena gaṇhantassa, ummattakādīnañca anāpatti. Vuttalakkhaṇapūvamanthatā,",
  "tika-vin04t:1737_5": "asesakatā, appaṭippassaddhagamanatā, anaññātakāditā, atirekappaṭiggahaṇanti imānettha",
  "tika-vin04t:1737_6": "pañca aṅgāni, samuṭṭhānādīni sañcarittasadisānevāti.",
  "tika-vin04t:1738": "Kāṇamātāsikkhāpadavaṇṇanā niṭṭhitā.",
  "tika-vin04t:1739": "5. Paṭhamapavāraṇāsikkhāpadavaṇṇanā",
  "tika-vin04t:1740_0": "Pañcame bhuttāvīti bhuttavā, yena pañcannaṃ bhojanānaṃ sāsapamattampi ajjhoharitaṃ,",
  "tika-vin04t:1740_1": "so evaṃ vuccati. Pavāritoti “asanaṃ paññāyati, bhojanaṃ paññāyati, hatthapāse ṭhito",
  "tika-vin04t:1740_2": "abhiharati, paṭikkhepo paññāyatī”ti evaṃ pāḷiyaṃ vuttapañcaṅgavasena katappavāraṇo,",
  "tika-vin04t:1740_3": "katappaṭikkhepoti attho. Tattha yasmā “asanaṃ paññāyatī”ti iminā vippakatabhojano",
  "tika-vin04t:1740_4": "‘pavārito’ti vutto. Yo ca vippakatabhojano, tena kiñci bhuttaṃ, kiñci abhuttaṃ, yañca",
  "tika-vin04t:1740_5": "bhuttaṃ, taṃ sandhāya ‘bhuttāvī’tipi saṅkhaṃ gacchati. Tasmā ‘bhuttāvī’tivacanena",
  "tika-vin04t:1740_6": "visuṃ kiñci atthasiddhiṃ na passāma, “dirattatiratta”ntiādīsu pana dirattādivacanaṃ",
  "tika-vin04t:1740_7": "viya pavāritapadassa parivārabhāvena byañjanasiliṭṭhatāya cetaṃ vuttanti veditabbaṃ.",
  "tika-vin04t:1741_0": "Pavāraṇaṅgesu pana asanaṃ paññāyatīti vippakatabhojanaṃ dissati, taṃ bhuñjamāno cesa",
  "tika-vin04t:1741_1": "puggalo hotīti attho. Bhojanaṃ paññāyatīti pavāraṇappahonakaṃ bhojanaṃ dissati, odanādīnaṃ",
  "tika-vin04t:1741_2": "ce aññataraṃ paṭikkhipitabbaṃ bhojanaṃ hotīti attho. Hatthapāse ṭhitoti pavāraṇappahonakaṃ",
  "tika-vin04t:1741_3": "ce bhojanaṃ gaṇhitvā dāyako aḍḍhateyyahatthappamāṇe okāse ṭhito hotīti attho. Abhiharatīti",
  "tika-vin04t:1741_4": "so ce dāyako tassa taṃ bhojanaṃ kāyena abhisaṃharatīti attho. Paṭikkhepo paññāyatīti",
  "tika-vin04t:1741_5": "paṭikkhepo dissati, taṃ ce abhihaṭaṃ so bhikkhu kāyena vā vācāya vā paṭikkhipatīti",
  "tika-vin04t:1741_6": "attho. Evaṃ pañcannaṃ aṅgānaṃ vasena pavārito hoti.",
  "tika-vin04t:1742_0": "Tatrāyaṃ vinicchayo – ‘asana’ntiādīsu tāva yañca asnāti, yañca bhojanaṃ hatthapāse",
  "tika-vin04t:1742_1": "ṭhitena abhihaṭaṃ paṭikkhipati, taṃ odano kummāso sattu maccho maṃsanti imesaṃ aññatarameva",
  "tika-vin04t:1742_2": "veditabbaṃ. Tattha odano nāma sāli vīhi yavo godhumo kaṅgu varako kudrūsakoti imesaṃ",
  "tika-vin04t:1742_3": "sattannaṃ dhaññānaṃ taṇḍule gahetvā “bhattaṃ pacāmā”ti vā “yāguṃ pacāmā”ti vā yaṃkiñci",
  "tika-vin04t:1742_4": "sandhāya pacantu, sace uṇhaṃ vā sītalaṃ vā bhuñjantānaṃ bhojanakāle gahitagahitaṭṭhāne",
  "tika-vin04t:1742_5": "odhi paññāyati, odano hoti, pavāraṇaṃ janeti. Yo pana pāyāso vā ambilayāgu vā uddhanato",
  "tika-vin04t:1742_6": "otāritamattā abbhuṇhā sakkā hoti āvijjhitvā pivituṃ, sā yassa hatthena gahitokāsepi",
  "tika-vin04t:1742_7": "odhi na paññāyati, pavāraṇaṃ na janeti. Sace pana usumāya vigatāya ghanabhāvaṃ gacchati,",
  "tika-vin04t:1742_8": "odhiṃ dasseti, puna pavāraṇaṃ janeti, pubbe tanukabhāvo na rakkhati. Sacepi bahū",
  "tika-vin04t:1742_9": "paṇṇaphalakaḷīre pakkhipitvā muṭṭhimattāpi taṇḍulā pakkhittā honti, bhojanakāle ce",
  "tika-vin04t:1742_10": "odhi paññāyati, pavāraṇaṃ janeti. Ayāguke nimantane “yāguṃ dassāmā”ti bhatte udakakañjikakhīrādīni",
  "tika-vin04t:1742_11": "ākiritvā “yāguṃ gaṇhathā”ti denti, kiñcāpi tanukā hoti, pavāraṇaṃ janetiyeva. Sace",
  "tika-vin04t:1742_12": "pana pakkuthitesu udakādīsu pakkhipitvā pacitvā denti, yāgusaṅgahameva gacchati.",
  "tika-vin04t:1742_13": "Sace yāguyāpi sāsapamattampi macchamaṃsakkhaṇḍaṃ vā nhāru vā pakkhittaṃ hoti, pavāraṇaṃ",
  "tika-vin04t:1742_14": "janeti. Ṭhapetvā sānulomānaṃ vuttadhaññānaṃ taṇḍule aññehi veḷutaṇḍulādīhi vā kandamūlaphalehi",
  "tika-vin04t:1742_15": "vā yehi kehici katabhattaṃ pavāraṇaṃ na janeti. Kummāso nāma yavehi kato. Aññehi",
  "tika-vin04t:1742_16": "pana muggādīhi katakummāso pavāraṇaṃ na janeti. Sattu nāma satta dhaññāni bhajjitvā",
  "tika-vin04t:1742_17": "kato. Antamaso kharapākabhajjitānaṃ vīhīnaṃ taṇḍule koṭṭetvā katacuṇṇampi kuṇḍakampi",
  "tika-vin04t:1742_18": "sattusaṅgahameva gacchati. Samapākabhajjitānaṃ pana ātapasukkhānaṃ kuṇḍakaṃ vā, ye",
  "tika-vin04t:1742_19": "keci taṇḍulā vā lājā vā, lājehi katabhattasattuādīni vā na pavārenti. Macchamaṃsesu",
  "tika-vin04t:1742_20": "sace yāguṃ pivantassa yāgusitthamattāneva dve macchakkhaṇḍāni vā maṃsakkhaṇḍāni vā",
  "tika-vin04t:1742_21": "ekabhājane vā nānābhājane vā denti, tāni ce akhādanto aññaṃ pavāraṇappahonakaṃ yaṃkiñci",
  "tika-vin04t:1742_22": "paṭikkhipati, na pavāreti. Tato ekaṃ khāditaṃ, ekaṃ hatthe vā patte vā hoti, sace",
  "tika-vin04t:1742_23": "aññaṃ paṭikkhipati pavāreti. Dvepi khāditāni honti, mukhe sāsapamattampi avasiṭṭhaṃ",
  "tika-vin04t:1742_24": "natthi, sacepi aññaṃ paṭikkhipati, na pavāreti. Yo pana akappiyamaṃsaṃ kuladūsanavejjakammauttarimanussadhammārocanasāditarūpiyādīhi",
  "tika-vin04t:1742_25": "nibbattaṃ akappiyabhojanañca aññaṃ kappiyaṃ vā akappiyaṃ vā khādanto paṭikkhipati, na pavāreti.",
  "tika-vin04t:1743_0": "Evaṃ yañca asnāti, yañca bhojanaṃ hatthapāse ṭhitena abhihaṭaṃ paṭikkhipanto pavāraṇaṃ",
  "tika-vin04t:1743_1": "janeti, taṃ ñatvā idāni yathā āpajjati, tassa jānanatthaṃ ayaṃ vinicchayo veditabbo",
  "tika-vin04t:1743_2": "– “asanaṃ bhojana”nti ettha tāva yena ekasitthampi ajjhohaṭaṃ hoti, so sace pattamukhahatthesu",
  "tika-vin04t:1743_3": "yatthakatthaci bhojane sati sāpekkhova aññaṃ vuttalakkhaṇaṃ bhojanaṃ paṭikkhipati,",
  "tika-vin04t:1743_4": "pavāreti. Sace pana nirapekkho hoti, yaṃ pattādīsu avasiṭṭhaṃ, taṃ na ca ajjhoharitukāmo,",
  "tika-vin04t:1743_5": "aññassa vā dātukāmo, aññatra vā gantvā bhuñjitukāmo, so paṭikkhipantopi na pavāreti.",
  "tika-vin04t:1743_6": "“Hatthapāse ṭhito”ti ettha pana sace bhikkhu nisinno hoti, ānisadassa pacchimantato",
  "tika-vin04t:1743_7": "paṭṭhāya, sace ṭhito, paṇhīnaṃ antato paṭṭhāya, sace nipanno, yena passena nipanno,",
  "tika-vin04t:1743_8": "tassa pārimantato paṭṭhāya dāyakassa nisinnassa vā ṭhitassa vā nipannassa vā ṭhapetvā",
  "tika-vin04t:1743_9": "pasāritahatthaṃ yaṃ āsannataraṃ aṅgaṃ, tassa orimantena paricchinditvā aḍḍhateyyahattho",
  "tika-vin04t:1743_10": "‘hatthapāso’ti veditabbo. Tasmiṃ ṭhatvā abhihaṭaṃ paṭikkhipantasseva pavāraṇā hoti,",
  "tika-vin04t:1743_11": "na tato paraṃ. ‘Abhiharatī’ti hatthapāsabbhantare ṭhito gahaṇatthaṃ upanāmeti. Sace",
  "tika-vin04t:1743_12": "pana anantaranisinnopi bhikkhu hatthe vā ādhārake vā ṭhitaṃ pattaṃ anabhiharitvāva",
  "tika-vin04t:1743_13": "“bhattaṃ gaṇhathā”ti vadati, taṃ paṭikkhipato pavāraṇā natthi. Bhattapacchiṃ ānetvā",
  "tika-vin04t:1743_14": "purato bhūmiyaṃ ṭhapetvā evaṃ vuttepi eseva nayo. Īsakaṃ pana uddharitvā vā apanāmetvā",
  "tika-vin04t:1743_15": "vā ‘gaṇhathā’ti vutte taṃ paṭikkhipato pavāraṇā hoti. Bhattapacchiṃ gahetvā parivisantassa",
  "tika-vin04t:1743_16": "añño “ahaṃ dhāressāmī”ti gahitamattameva karoti, parivesakoyeva pana taṃ dhāreti,",
  "tika-vin04t:1743_17": "tasmā sā abhihaṭāva hoti, tato dātukāmatāya gaṇhantaṃ paṭikkhipantassa pavāraṇā hoti.",
  "tika-vin04t:1743_18": "Sace pana parivesakena phuṭṭhamattāva hoti, itarova naṃ dhāreti, tato dātukāmatāya",
  "tika-vin04t:1743_19": "gaṇhantaṃ paṭikkhipantassa pavāraṇā na hoti. Kaṭacchunā uddhaṭe pana hoti, dvinnaṃ",
  "tika-vin04t:1743_20": "samabhārepi paṭikkhipanto pavāretiyeva. Anantarassa diyyamāne itaro pattaṃ pidahati,",
  "tika-vin04t:1743_21": "aññassa abhihaṭaṃ nāma paṭikkhittaṃ hoti, tasmā pavāraṇā natthi. ‘Paṭikkhepo’ti ettha",
  "tika-vin04t:1743_22": "vācāya abhihaṭe paṭikkhepo na ruhati, kāyena abhihaṭaṃ pana aṅgulicalanādinā kāyavikārena",
  "tika-vin04t:1743_23": "vā “alaṃ, mā dehī”tiādinā vacīvikārena vā paṭikkhipato pavāraṇā hoti.",
  "tika-vin04t:1744_0": "Eko samaṃsakaṃ rasaṃ abhiharati, “rasaṃ paṭiggaṇhathā”ti vadati, taṃ sutvā paṭikkhipato",
  "tika-vin04t:1744_1": "pavāraṇā natthi. ‘Maṃsarasa’nti vutte pana paṭikkhipato pavāraṇā hoti. “Imaṃ gaṇhathā”ti",
  "tika-vin04t:1744_2": "vuttepi hotiyeva. Maṃsaṃ visuṃ katvā ‘maṃsarasa’nti vuttepi sace sāsapamattampi khaṇḍaṃ",
  "tika-vin04t:1744_3": "atthi, paṭikkhipato pavāraṇā hoti. Sace natthi, vaṭṭati. Kaḷīrapanasādīhi missetvā",
  "tika-vin04t:1744_4": "macchamaṃsaṃ pacanti, taṃ gahetvā “kaḷīrasūpaṃ gaṇhatha, panasabyañjanaṃ gaṇhathā”ti",
  "tika-vin04t:1744_5": "vadati, evampi na pavāreti. Kasmā? Apavāraṇārahassa nāmena vuttattā. “Macchamaṃsaṃ",
  "tika-vin04t:1744_6": "byañjana”nti vā “imaṃ gaṇhathā”ti vā vutte pana pavāreti, ayamettha saṅkhepo, vitthāro",
  "tika-vin04t:1744_7": "pana samantapāsādikāyaṃ vutto. Gamanādīsu pana yasmiṃ iriyāpathe pavāreti, taṃ avikopenteneva bhuñjitabbaṃ.",
  "tika-vin04t:1745_0": "Anatirittanti na atirittaṃ, na adhikanti attho. Taṃ pana kappiyakatādīhi sattahi",
  "tika-vin04t:1745_1": "vinayakammākārehi akataṃ vā gilānassa anadhikaṃ vā hoti. Tasmā padabhājane ‘akappiyakata’ntiādi",
  "tika-vin04t:1745_2": "vuttaṃ, tattha yaṃ phalaṃ vā kandamūlādi vā pañcahi samaṇakappiyehi kappiyaṃ akataṃ,",
  "tika-vin04t:1745_3": "yañca akappiyamaṃsaṃ vā akappiyabhojanaṃ vā, etaṃ akappiyaṃ nāma, taṃ akappiyaṃ “alametaṃ",
  "tika-vin04t:1745_4": "sabba”nti evaṃ atirittaṃ kataṃ akappiyakatanti veditabbaṃ. Appaṭiggahitakatanti bhikkhunā",
  "tika-vin04t:1745_5": "appaṭiggahitaṃyeva purimanayena atirittaṃ kataṃ. Anuccāritakatanti kappiyaṃ kāretuṃ",
  "tika-vin04t:1745_6": "āgatena bhikkhunā īsakampi anukkhittaṃ vā anapanāmitaṃ vā kataṃ. Ahatthapāse katanti",
  "tika-vin04t:1745_7": "kappiyaṃ kāretuṃ āgatassa hatthapāsato bahi ṭhitena kataṃ. Abhuttāvinā katanti yo",
  "tika-vin04t:1745_8": "atirittaṃ karoti, tena pavāraṇappahonakaṃ bhojanaṃ abhuttena kataṃ. Bhuttāvinā pavāritena",
  "tika-vin04t:1745_9": "āsanā vuṭṭhitena katanti idaṃ uttānameva. “Alametaṃ sabba”nti avuttanti vacībhedaṃ",
  "tika-vin04t:1745_10": "katvā evaṃ avuttaṃ hoti. Iti imehi sattahi vinayakammākārehi yaṃ atirittaṃ kappiyaṃ",
  "tika-vin04t:1745_11": "akataṃ, yañca pana na gilānātirittaṃ, tadubhayampi anatirittaṃ. Atirittaṃ pana tasseva",
  "tika-vin04t:1745_12": "paṭipakkhanayena veditabbaṃ.",
  "tika-vin04t:1746_0": "Apicettha bhuttāvinā kataṃ hotīti antamaso anantaranisinnassa pattato ekampi sitthaṃ",
  "tika-vin04t:1746_1": "vā maṃsahīraṃ vā khāditvā katampi bhuttāvinā kataṃ hoti, yo pātova evaṃ bhuttāvī",
  "tika-vin04t:1746_2": "pavārito nisīdatiyeva, so upakaṭṭhepi kāle abhihaṭaṃ piṇḍaṃ bhikkhunā upanītaṃ kappiyaṃ",
  "tika-vin04t:1746_3": "kātuṃ labhati. Sace pana tasmiṃ kappiye kate bhuñjantassa aññaṃ āmisaṃ ākiranti,",
  "tika-vin04t:1746_4": "taṃ so puna kātuṃ na labhati. Yañhi akataṃ, taṃ kātabbaṃ. Yena ca akataṃ, tena ca",
  "tika-vin04t:1746_5": "kātabbanti vuttaṃ, tasmā tasmiṃ bhājane kariyamāne paṭhamakatena saddhiṃ kataṃ hotīti",
  "tika-vin04t:1746_6": "taṃ kātuṃ na vaṭṭati. Aññasmiṃ pana bhājane tena vā aññena vā kātuṃ vaṭṭati. Evaṃ",
  "tika-vin04t:1746_7": "kataṃ paṭhamakatena missetvāpi bhuñjituṃ vaṭṭati, na kevalañca tassa yena pana kataṃ,",
  "tika-vin04t:1746_8": "taṃ ṭhapetvā aññesaṃ pavāritānampi bhuñjituṃ vaṭṭati. Yathā pana akatena missaṃ na",
  "tika-vin04t:1746_9": "hoti, evaṃ mukhañca hatthañca suddhaṃ katvā bhuñjitabbaṃ. Gilānātirittaṃ pana na",
  "tika-vin04t:1746_10": "kevalaṃ gilānassa bhuttāvasesameva, atha kho yaṃkiñci gilānaṃ uddissa “ajja vā sve",
  "tika-vin04t:1746_11": "vā yadā vā icchati, tadā khādissatī”ti āhaṭaṃ, taṃ sabbaṃ ‘gilānātiritta’nti veditabbaṃ.",
  "tika-vin04t:1746_12": "Khādanīyaṃ vā bhojanīyaṃ vāti yaṃkiñci yāvakālikaṃ. Khādeyya vā bhuñjeyya vā pācittiyanti",
  "tika-vin04t:1746_13": "ettha vuttanayena pavāritassa anatirittaṃ yaṃkiñci āmisaṃ ajjhoharaṇatthāya paṭiggaṇhato",
  "tika-vin04t:1746_14": "gahaṇe dukkaṭaṃ, ajjhohāre ajjhohāre pācittiyaṃ.",
  "tika-vin04t:1747_0": "Sāvatthiyaṃ sambahule bhikkhū ārabbha aññatra bhuñjanavatthusmiṃ paññattaṃ, “anatiritta”nti",
  "tika-vin04t:1747_1": "ayamettha anupaññatti, asādhāraṇapaññatti, anāṇattikaṃ, tikapācittiyaṃ, yāmakālikādīni",
  "tika-vin04t:1747_2": "āhāratthāya gaṇhato, nirāmisāni ajjhoharato ca dukkaṭaṃ, tathā atiritte anatirittasaññino",
  "tika-vin04t:1747_3": "ceva vematikassa ca. Atirittasaññino pana, “atirittaṃ kārāpetvā bhuñjissāmī”ti gaṇhantassa,",
  "tika-vin04t:1747_4": "aññassatthāya gaṇhantassa, yāmakālikādīni tesaṃ anuññātaparibhogavasena nirāmisāni",
  "tika-vin04t:1747_5": "paribhuñjantassa, ummattakādīnañca anāpatti. Pavāritabhāvo, āmisassa anatirittatā,",
  "tika-vin04t:1747_6": "kālena ajjhoharaṇanti imānettha tīṇi aṅgāni. Samuṭṭhānādīni paṭhamakathinasadisāneva,",
  "tika-vin04t:1747_7": "idaṃ pana kiriyākiriyanti.",
  "tika-vin04t:1748": "Paṭhamapavāraṇāsikkhāpadavaṇṇanā niṭṭhitā.",
  "tika-vin04t:1749": "6. Dutiyapavāraṇāsikkhāpadavaṇṇanā",
  "tika-vin04t:1750_0": "Chaṭṭhe abhihaṭṭhuṃ pavāreyyāti abhiharitvā “handa, bhikkhu khāda vā bhuñja vā”ti",
  "tika-vin04t:1750_1": "evaṃ pavāreyya. Jānanti sutvā vā disvā vā tassa pavāritabhāvaṃ jānanto. Āsādanāpekkhoti",
  "tika-vin04t:1750_2": "āsādanaṃ codanaṃ maṅkukaraṇabhāvaṃ apekkhamāno. Bhuttasmiṃ pācittiyanti ettha abhihāre",
  "tika-vin04t:1750_3": "tāva dukkaṭaṃ, sace so taṃ gaṇhāti, puna abhihārakassa dukkaṭaṃ, tasmiṃ pana bhuñjante",
  "tika-vin04t:1750_4": "abhihārakassa tassa ajjhohāre ajjhohāre dukkaṭaṃ, bhojanapariyosāne pācittiyaṃ.",
  "tika-vin04t:1751_0": "Sāvatthiyaṃ aññataraṃ bhikkhuṃ ārabbha anatirittena bhojanena abhihaṭṭhuṃ pavāraṇāvatthusmiṃ",
  "tika-vin04t:1751_1": "paññattaṃ, asādhāraṇapaññatti, anāṇattikaṃ, pavārite pavāritasaññino pācittiyaṃ.",
  "tika-vin04t:1751_2": "Vematikassa, yāmakālikādīni āhāratthāya abhiharantassa, tesañca paṭiggahaṇaajjhohāresu,",
  "tika-vin04t:1751_3": "appavārite ca pavāritasaññino, vematikassa ca dukkaṭaṃ. Appavāritasaññissa pana,",
  "tika-vin04t:1751_4": "yo ca atirittaṃ kārāpetvā deti, “kārāpetvā vā bhuñjāhī”ti deti, yo vā “aññassatthāya",
  "tika-vin04t:1751_5": "haranto gacchāhī”ti deti, yo ca yāmakālikādīni “sati paccaye paribhuñjāhī”ti deti,",
  "tika-vin04t:1751_6": "tassa, ummattakādīnañca anāpatti. Pavāritatā, pavāritasaññitā, āsādanāpekkhatā, anatirittena",
  "tika-vin04t:1751_7": "abhihaṭṭhuṃ pavāraṇatā, bhojanapariyosānanti imānettha pañca aṅgāni. Samuṭṭhānādīni",
  "tika-vin04t:1751_8": "adinnādānasadisāni, idaṃ pana dukkhavedananti.",
  "tika-vin04t:1752": "Dutiyapavāraṇāsikkhāpadavaṇṇanā niṭṭhitā.",
  "tika-vin04t:1753": "7. Vikālabhojanasikkhāpadavaṇṇanā",
  "tika-vin04t:1754_0": "Sattame vikāleti vigate kāle, majjhanhikātikkamanato yāva aruṇuggamanāti adhippāyo.",
  "tika-vin04t:1754_1": "Tasmā yo bhikkhu etasmiṃ antare yaṃkiñci vanamūlaphalaṃ upādāya āmaṃ vā pakkaṃ vā",
  "tika-vin04t:1754_2": "āmisasaṅkhepagataṃ khādanīyaṃ vā bhojanīyaṃ vā ajjhoharaṇatthāya paṭiggaṇhāti, tassa",
  "tika-vin04t:1754_3": "paṭiggahaṇe dukkaṭaṃ, ajjhohāre ajjhohāre pācittiyaṃ.",
  "tika-vin04t:1755_0": "Rājagahe sattarasavaggiye bhikkhū ārabbha vikāle bhojanavatthusmiṃ paññattaṃ, sādhāraṇapaññatti,",
  "tika-vin04t:1755_1": "anāṇattikaṃ, tikapācittiyaṃ, yāmakālikādīni āhāratthāya paṭiggahaṇaajjhohāresu, kāle",
  "tika-vin04t:1755_2": "vikālasaññissa, vematikassa ca dukkaṭaṃ, kāle kālasaññissa yāmakālikādīni sati paccaye",
  "tika-vin04t:1755_3": "paribhuñjantassa ummattakādīnañca anāpatti. “Anujānāmi, bhikkhave, romaṭṭhakassa",
  "tika-vin04t:1755_4": "romaṭṭhaṃ, na ca bhikkhave bahimukhadvārā nīharitvā ajjhoharitabba”nti anuññātanayena",
  "tika-vin04t:1755_5": "romaṭṭhakassāpi anāpatti. Vikālatā, yāvakālikatā, ajjhoharaṇanti imānettha tīṇi aṅgāni.",
  "tika-vin04t:1755_6": "Samuṭṭhānādīni eḷakalomasadisānīti.",
  "tika-vin04t:1756": "Vikālabhojanasikkhāpadavaṇṇanā niṭṭhitā.",
  "tika-vin04t:1757": "8. Sannidhikārakasikkhāpadavaṇṇanā",
  "tika-vin04t:1758_0": "Aṭṭhame sannidhikārakanti kāro karaṇaṃ kiriyāti atthato ekaṃ, sannidhi kāro assāti",
  "tika-vin04t:1758_1": "sannidhikāraṃ, sannidhikārameva sannidhikārakaṃ, paṭiggahetvā ekarattiṃ vītināmitassetaṃ",
  "tika-vin04t:1758_2": "nāmaṃ. Tasmā evaṃ sannidhikataṃ yaṃkiñci yāvakālikaṃ vā yāmakālikaṃ vā ‘ajjhoharissāmī’ti",
  "tika-vin04t:1758_3": "gaṇhantassa paṭiggahaṇe dukkaṭaṃ, ajjhohāre ajjhohāre pācittiyaṃ. Sacepi patto duddhoto",
  "tika-vin04t:1758_4": "hoti, yaṃ aṅguliyā ghaṃsantassa lekhā paññāyati, gaṇṭhikapattassa vā gaṇṭhikantare",
  "tika-vin04t:1758_5": "sneho paviṭṭho hoti, yo uṇhe otāpentassa paggharati, uṇhayāguyā vā gahitāya sandissati,",
  "tika-vin04t:1758_6": "tādise pattepi punadivase bhuñjantassa pācittiyaṃ. Yaṃ pana bhikkhu nirapekkho sāmaṇerānaṃ",
  "tika-vin04t:1758_7": "pariccajitvā tehi nihitaṃ labhitvā bhuñjati, taṃ vaṭṭati. Sayaṃ paṭiggahetvā apariccattameva",
  "tika-vin04t:1758_8": "hi dutiyadivase kappiyabhojanaṃ bhuñjantassa pācittiyaṃ. Akappiyesu pana manussamaṃse",
  "tika-vin04t:1758_9": "thullaccayena saddhiṃ pācittiyaṃ, sesesu pana dukkaṭena saddhiṃ. Yāmakālikaṃ sati",
  "tika-vin04t:1758_10": "paccaye ajjhoharato pācittiyaṃ, āhāratthāya ajjhoharato dukkaṭena saddhiṃ. Yo pana",
  "tika-vin04t:1758_11": "pavārito hutvā anatirittakataṃ ajjhoharati, tassa sabbavikappesu aparampi pācittiyaṃ",
  "tika-vin04t:1758_12": "vaḍḍhati. Sace vikāle ajjhoharati, anatirittapaccayā sabbavikappesu anāpatti, sati",
  "tika-vin04t:1758_13": "paccaye vikālapaccayā yāmakālikādīsu ca anāpatti. Avasesesu vikālapaccayā pācittiyaṃ",
  "tika-vin04t:1758_14": "vaḍḍhatiyeva. Bhikkhussa pana sannidhi bhikkhuniyā vaṭṭati, bhikkhuniyā ca sannidhi",
  "tika-vin04t:1758_15": "bhikkhussa vaṭṭati, bhikkhunikkhandhake anuññātattā vaṭṭatīti.",
  "tika-vin04t:1759_0": "Sāvatthiyaṃ āyasmantaṃ belaṭṭhasīsaṃ ārabbha sannidhikārakabhojanavatthusmiṃ paññattaṃ,",
  "tika-vin04t:1759_1": "sādhāraṇapaññatti, anāṇattikaṃ, tikapācittiyaṃ, sattāhakālika yāvajīvikānaṃ pana",
  "tika-vin04t:1759_2": "āhāratthāya paṭiggahaṇe ajjhohāre ca dukkaṭaṃ. Yathā cetāni āhāratthāya na kappanti,",
  "tika-vin04t:1759_3": "evaṃ yāvakālikādīhi saṃsaṭṭhānipi, vuttañhetaṃ “yāvakālikena, bhikkhave, yāmakālikaṃ",
  "tika-vin04t:1759_4": "tadahupaṭiggahitaṃ kāle kappati, vikāle na kappatī”tiādi. Tasmā sacepi taṃ taṃ tena",
  "tika-vin04t:1759_5": "tena saddhiṃ saṃsaṭṭhaṃ labhati, sace asambhinnarasaṃ vā hoti sudhotaṃ vā, yathā",
  "tika-vin04t:1759_6": "itarena saṃsaggo na paññāyati, attano kālānurūpena paribhuñjituṃ vaṭṭati.",
  "tika-vin04t:1760_0": "Sace pana sambhinnarasaṃ vā hoti duddhotaṃ vā, na vaṭṭati. Yāvakālikañhi attanā saddhiṃ",
  "tika-vin04t:1760_1": "sambhinnarasāni tīṇipi yāmakālikādīni attano sabhāvaṃ upaneti, yāmakālikaṃ dvepi",
  "tika-vin04t:1760_2": "sattāhakālikādīni attano sabhāvaṃ upaneti, sattāhakālikaṃ yāvajīvikameva attano sabhāvaṃ",
  "tika-vin04t:1760_3": "upaneti. Tasmā tena tadahupaṭiggahitena saddhiṃ tadahupaṭiggahitaṃ vā pure paṭiggahitaṃ",
  "tika-vin04t:1760_4": "vā yāvajīvikaṃ sattāhaṃ kappati, dvīhappaṭiggahitena chāhaṃ, tīhappaṭiggahitena pañcāhaṃ…pe…",
  "tika-vin04t:1760_5": "sattāhappaṭiggahitena tadaheva kappatīti veditabbaṃ. Tasmāyeva hi “sattāhakālikena,",
  "tika-vin04t:1760_6": "bhikkhave, yāvajīvikaṃ tadahupaṭiggahita”nti avatvā “paṭiggahitaṃ sattāhaṃ kappatī”ti",
  "tika-vin04t:1760_7": "vuttaṃ. Kālayāmasattāhātikkamesu cettha vikālabhojana sannidhibhesajjasikkhāpadānaṃ",
  "tika-vin04t:1760_8": "vasena āpattiyo veditabbā, imesu pana catūsu kālikesu yāvakālikaṃ yāmakālikanti imameva",
  "tika-vin04t:1760_9": "dvayaṃ antovuṭṭhañceva sannidhikārakañca, sattāhakālikaṃ yāvajīvikañca akappiyakuṭiyaṃ",
  "tika-vin04t:1760_10": "nikkhipitumpi vaṭṭati, sannidhimpi na janeti. Akappiyakuṭiyaṃ antovuṭṭhena pana tena",
  "tika-vin04t:1760_11": "saddhiṃ itaradvayaṃ tadahupaṭiggahitampi na vaṭṭati, mukhasannidhi nāma hoti, mahāpaccariyaṃ",
  "tika-vin04t:1760_12": "pana antovuṭṭhaṃ hotīti vuttaṃ. Tattha nāmamattameva nānākaraṇaṃ, āpatti pana dukkaṭameva.",
  "tika-vin04t:1760_13": "Tattha akappiyakuṭi nāma saṅghassa vā upasampannapuggalassa vā santakaṃ vasanatthāya",
  "tika-vin04t:1760_14": "katagehaṃ, tattha sahaseyyappahonake padese vuṭṭhaṃ yāvakālikañca yāmakālikañca saṅghikaṃ",
  "tika-vin04t:1760_15": "vā upasampannapuggalassa vā santakaṃ antovuṭṭhaṃ nāma hoti, tattha pakkaṃ antopakkaṃ",
  "tika-vin04t:1760_16": "nāma, yattha katthaci pana sayaṃ pakkaṃ sāmaṃ pakkaṃ nāma, taṃ sabbaṃ anajjhoharaṇīyaṃ.",
  "tika-vin04t:1760_17": "Tena tena saddhiṃ saṃsaṭṭhampi taṃgatikameva, sabbaṃ ajjhoharantassa dukkaṭaṃ. Tasmā",
  "tika-vin04t:1760_18": "antovuṭṭhaantopakkamocanatthaṃ bhagavatā catasso kappiyabhūmiyo anuññātā, tāsaṃ vinicchayo",
  "tika-vin04t:1760_19": "samantapāsādikāyaṃ vutto. Yattha panetā na santi, tattha anupasampannassa santakaṃ",
  "tika-vin04t:1760_20": "katvā paribhuñjituṃ vaṭṭati. Sāmaṃ pākampi punapākaṃ vaṭṭati, asannidhikārake sannidhikārakasaññino,",
  "tika-vin04t:1760_21": "vematikassa vā dukkaṭaṃ. Asannidhikārakasaññino, yāvakālikādīni tīṇi nidahitvā sakaṃ",
  "tika-vin04t:1760_22": "sakaṃ kālaṃ anatikkamitvā, yāvajīvikaṃ sadāpi sati paccaye paribhuñjantassa, ummattakādīnañca",
  "tika-vin04t:1760_23": "anāpatti. Āmisaṃ, sannidhibhāvo, tassa ajjhoharaṇanti imānettha tīṇi aṅgāni. Samuṭṭhānādīni",
  "tika-vin04t:1760_24": "eḷakalomasadisānevāti.",
  "tika-vin04t:1761": "Sannidhikārakasikkhāpadavaṇṇanā niṭṭhitā.",
  "tika-vin04t:1762": "9. Paṇītabhojanasikkhāpadavaṇṇanā",
  "tika-vin04t:1763_0": "Navame paṇītabhojanānīti paṇītasaṃsaṭṭhāni sattadhaññanibbattāni bhojanāni. Yathā",
  "tika-vin04t:1763_1": "hi ājaññayutto ratho ‘ājaññaratho’ti vuccati, evamidhāpi paṇītasaṃsaṭṭhāni bhojanāni",
  "tika-vin04t:1763_2": "paṇītabhojanānīti. Yehi pana paṇītehi saṃsaṭṭhāni, tāni ‘paṇītabhojanānī’ti vuccanti,",
  "tika-vin04t:1763_3": "tesaṃ pabhedadassanatthaṃ seyyathidaṃ sappi navanītantiādimāha, tattha sappiādīni",
  "tika-vin04t:1763_4": "bhesajjasikkhāpade vuttalakkhaṇeneva veditabbāni. Macchādīsu pana sabbopi ‘odako’ti",
  "tika-vin04t:1763_5": "vuttalakkhaṇo maccho macchoyeva. Yesaṃ pana maṃsaṃ kappati, tesaṃ maṃsañca khīradadhīni",
  "tika-vin04t:1763_6": "ca idhādhippetāni. Evarūpāni paṇītabhojanānīti yāni etehi sappiādīhi saṃsaṭṭhattā",
  "tika-vin04t:1763_7": "‘paṇītabhojanānī’ti vuccanti, tathārūpāni paṇītabhojanāni. Agilānoti yassa tehi vināpi",
  "tika-vin04t:1763_8": "phāsu hoti. Attano atthāya viññāpetvāti ettha pana yo agilāno suddhāni sappiādīni",
  "tika-vin04t:1763_9": "bhesajjatthāya viññāpeti, so mahānāmasikkhāpadena kāretabbo, macchādīni cattāri viññāpento",
  "tika-vin04t:1763_10": "sūpodanaviññattiyā kāretabbo, sappiādīhi saṃsaṭṭhabhojanāni viññāpento iminā kāretabbo.",
  "tika-vin04t:1763_11": "Tatrāyaṃ vinicchayo – “sappinā bhattaṃ dehi, sappiṃ ākiritvā dehi, sappimissakaṃ",
  "tika-vin04t:1763_12": "katvā dehi, saha sappinā dehi, sappiñca bhattañca dehī”ti evaṃ viññāpentassa tāva",
  "tika-vin04t:1763_13": "viññattiyā dukkaṭaṃ, paṭiggahaṇe dukkaṭaṃ, ajjhoharaṇe ajjhoharaṇe pācittiyaṃ. “Sappibhattaṃ",
  "tika-vin04t:1763_14": "dehī”ti vutte pana yasmā sālibhattaṃ viya sappibhattaṃ nāma natthi, tasmā sūpodanaviññattiyā",
  "tika-vin04t:1763_15": "dukkaṭameva hoti. Sace pana “sappinā bhattaṃ dehī”ti vutte bhattaṃ datvā “sappiṃ",
  "tika-vin04t:1763_16": "katvā bhuñjāhī”ti navanītakhīrādīni vā kappiyabhaṇḍaṃ vā deti “iminā sappiṃ gahetvā",
  "tika-vin04t:1763_17": "bhuñjāhī”ti, yathāvatthukameva. “Gosappinā bhattaṃ dehī”ti vutte pana gosappiṃ vā",
  "tika-vin04t:1763_18": "detu, tasmiṃ asati purimanayena navanītādīni vā, gāviṃyeva vā detu “ito sappinā bhuñjāhī”ti,",
  "tika-vin04t:1763_19": "yathāvatthukameva. Sace pana “gosappinā dehī”ti yācito ajikāsappiādīhi deti, visaṅketaṃ.",
  "tika-vin04t:1763_20": "Evañhi sati aññaṃ yācitena aññaṃ dinnaṃ nāma hoti, tasmā anāpatti, esa nayo “ajikāsappinā",
  "tika-vin04t:1763_21": "dehī”tiādīsupi. “Kappiyasappinā dehī”ti vutte akappiyasappinā deti, visaṅketameva.",
  "tika-vin04t:1763_22": "“Akappiyasappinā dehī”ti vutte akappiyasappināva deti, paṭiggahaṇepi paribhogepi",
  "tika-vin04t:1763_23": "dukkaṭameva. Iminā nayena sabbapadesu vinicchayo veditabbo. Sace pana sabbehipi sappiādīhi",
  "tika-vin04t:1763_24": "ekaṭṭhāne vā nānāṭṭhāne vā viññāpetvā paṭiladdhaṃ ekato sambhinnarasaṃ katvā tato",
  "tika-vin04t:1763_25": "kusaggena ekabindumpi ajjhoharati, nava pācittiyāni.",
  "tika-vin04t:1764_0": "Sāvatthiyaṃ chabbaggiye bhikkhū ārabbha paṇītabhojanaviññattivatthusmiṃ paññattaṃ,",
  "tika-vin04t:1764_1": "“agilāno”ti ayamettha anupaññatti, asādhāraṇapaññatti, anāṇattikaṃ, tikapācittiyaṃ,",
  "tika-vin04t:1764_2": "gilānassa agilānasaññino, vematikassa vā dukkaṭaṃ. Gilānasaññissa, gilānakāle viññāpetvā",
  "tika-vin04t:1764_3": "agilānassa bhuñjato, gilānassa sesake, ñātakappavāritaṭṭhānato, aññassatthāya viññatte,",
  "tika-vin04t:1764_4": "attano dhanena gahite, ummattakādīnañca anāpatti. Paṇītabhojanatā, agilānatā, kataviññattiyā",
  "tika-vin04t:1764_5": "paṭilābho, ajjhoharaṇanti imānettha cattāri aṅgāni. Addhānasamuṭṭhānaṃ, kiriyaṃ,",
  "tika-vin04t:1764_6": "nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "tika-vin04t:1765": "Paṇītabhojanasikkhāpadavaṇṇanā niṭṭhitā.",
  "tika-vin04t:1766": "10. Dantaponasikkhāpadavaṇṇanā",
  "tika-vin04t:1767_0": "Dasame adinnanti kāyena vā kāyappaṭibaddhena vā gaṇhantassa hatthapāse ṭhatvā kāyakāyappaṭibaddhanissaggiyānaṃ",
  "tika-vin04t:1767_1": "aññatarena na dinnaṃ, appaṭiggahitakassetaṃ nāmaṃ. Appaṭiggahitakañhi bhikkhuno attano",
  "tika-vin04t:1767_2": "santakampi ajjhoharituṃ na vaṭṭati. Paṭiggahitaṃ antamaso vissāsikasantakampi vaṭṭati,",
  "tika-vin04t:1767_3": "tassa lakkhaṇaṃ vuttavipallāsena veditabbaṃ. Sace hi yo koci anupasampanno antamaso",
  "tika-vin04t:1767_4": "tiracchānopi bhikkhussa vā bhikkhuniyā vā hatthapāse ṭhito kāyādīnaṃ aññatarena deti,",
  "tika-vin04t:1767_5": "tañce bhikkhunā yena kenaci sarīrāvayavena vā, tappaṭibaddhena vā, saṃhārimena ca",
  "tika-vin04t:1767_6": "antamaso mañcenāpi, dhāretuṃ samatthena ca antamaso atatthajātakarukkhapaṇṇenāpi,",
  "tika-vin04t:1767_7": "sūciyā parāmaṭṭhamattenāpi paṭiggahitaṃ, paṭiggahitameva hoti. Paṭibaddhappaṭibaddhaṃ",
  "tika-vin04t:1767_8": "nāma idha natthi, yampi natthukaraṇiyā diyyamānaṃ nāsikāya, akallako vā mukhena paṭiggaṇhāti,",
  "tika-vin04t:1767_9": "sabbaṃ vaṭṭati, ābhogamattameva hettha pamāṇaṃ. Pubbābhoge ca sati pacchā niddāyantassa",
  "tika-vin04t:1767_10": "patte dinnampi hatthapāse sati paṭiggahitameva hoti. Yampi “pattena paṭiggaṇhissāmī”ti",
  "tika-vin04t:1767_11": "nisinnasseva hatthe patati, taṃ vaṭṭatiyeva. Abhihaṭabhājanato patitarajampi vaṭṭati,",
  "tika-vin04t:1767_12": "tattha ṭhitanisinnanipannānaṃ pavāraṇāsikkhāpade vuttanayeneva hatthapāso veditabbo.",
  "tika-vin04t:1768_0": "Sace pana dāyakappaṭiggāhakesu eko ākāse hoti, eko bhūmiyaṃ, bhūmaṭṭhassa sīsena",
  "tika-vin04t:1768_1": "ākāsaṭṭhassa ca ṭhapetvā dātuṃ vā gahetuṃ vā pasāritahatthaṃ yaṃ āsannataraṃ aṅgaṃ,",
  "tika-vin04t:1768_2": "tassa orimantena hatthapāsappamāṇaṃ paricchinditabbaṃ. Sacepi eko kūpe hoti, eko",
  "tika-vin04t:1768_3": "kūpataṭe, eko vā rukkhe, eko pathaviyaṃ, vuttanayeneva hatthapāsappamāṇaṃ paricchinditabbaṃ.",
  "tika-vin04t:1768_4": "Tasmiṃ ṭhatvā sacepi dve tayo vā sāmaṇerā yaṃ majjhimo puriso ukkhipituṃ sakkoti,",
  "tika-vin04t:1768_5": "evarūpaṃ bhāraṃ pavaṭṭentā bhikkhuno bhūmiyaṃ ṭhapitahatthaṃ āropenti, ukkhipitvā",
  "tika-vin04t:1768_6": "vā bhikkhuno pasāritahatthe ekadesenāpi ṭhapenti, taṃ paṭiggahitameva hoti. Yaṃ pana",
  "tika-vin04t:1768_7": "piṇḍāya carantassa patte rajaṃ patati, taṃ appaṭiggahitameva hoti, tasmā paṭiggahetvāva",
  "tika-vin04t:1768_8": "bhikkhā gaṇhitabbā. Appaṭiggahetvā gaṇhantassa vinayadukkaṭaṃ, taṃ pana puna paṭiggahetvā",
  "tika-vin04t:1768_9": "bhuñjantassa anāpatti. Sace “paṭiggahetvā dethā”ti vutte vacanaṃ assutvā vā anādiyitvā",
  "tika-vin04t:1768_10": "vā bhikkhaṃ dentiyeva, vinayadukkaṭā muccati, puna paṭiggahetvā aññā bhikkhā paṭiggahetabbā.",
  "tika-vin04t:1768_11": "Sace mahāvāto tato tato rajaṃ pāteti, na sakkā hoti bhikkhaṃ gahetuṃ, “anupasampannassa",
  "tika-vin04t:1768_12": "dassāmī”ti suddhacittena ābhogaṃ katvā gaṇhituṃ vaṭṭati. Taṃ anupasampannassa datvā",
  "tika-vin04t:1768_13": "puna tena dinnaṃ vā tassa vissāsena vā paṭiggahetvā bhuñjituṃ vaṭṭati. Assukheḷasiṅghāṇikādīsu",
  "tika-vin04t:1768_14": "yaṃ ṭhānato cavitvā hatthe vā patte vā patati, taṃ paṭiggahetabbaṃ, aṅgalaggaṃ paṭiggahitameva.",
  "tika-vin04t:1768_15": "Patantampi vocchinnañce antarā na gahetabbaṃ, uggahitakaṃ nāma hoti, taṃ pacchā paṭiggahitampi",
  "tika-vin04t:1768_16": "na vaṭṭati. Yaṃ pana bhesajjaṃ vā mūlaphalaṃ vā mātādīnaṃ atthāya gahetvā chāyatthāya",
  "tika-vin04t:1768_17": "vā phalinisākhaṃ ukkhipitvā gacchati, tato yaṃ icchati, taṃ puna paṭiggahetvā paribhuñjituṃ",
  "tika-vin04t:1768_18": "vaṭṭati. Yo pana tattha jātakaphalinisākhāya vā valliyā vā gahetvā cāleti. Tassa",
  "tika-vin04t:1768_19": "tato laddhaṃ phalaṃ na vaṭṭati, durupaciṇṇadukkaṭañca āpajjati, aññassa taṃ vaṭṭati,",
  "tika-vin04t:1768_20": "phalirukkhaṃ pana apassayituṃ vā ālambituṃ vā vaṭṭati, paṭiggahetvā ṭhapite yaṃ aññaṃ",
  "tika-vin04t:1768_21": "aṅkurādi uppajjati, paṭiggahitameva taṃ. Yāva hi hatthato mutte nirapekkho na hoti,",
  "tika-vin04t:1768_22": "nirapekkhatāya vā hatthato na muccati, tāva na paṭiggahaṇaṃ vijahati, ayamettha saṅkhepo,",
  "tika-vin04t:1768_23": "vitthāro pana samantapāsādikāyaṃ vutto.",
  "tika-vin04t:1769_0": "Mukhadvāranti galanāḷikaṃ. Mukhena vā hi paviṭṭhaṃ hotu, nāsikāya vā, galena ajjhoharaṇīyatāya",
  "tika-vin04t:1769_1": "sabbampi taṃ mukhadvāraṃ pavesitameva hoti. Āhāranti yaṃkiñci yāvakālikaṃ vā yāmakālikaṃ",
  "tika-vin04t:1769_2": "vā sattāhakālikaṃ vā yāvajīvikaṃ vā. Sabbañhetaṃ ajjhoharaṇīyattā ‘āhāro’ti vuccati,",
  "tika-vin04t:1769_3": "tattha sabbampi dhaññaṃ vā dhaññānulomaṃ vā tālanāḷikerapanasalabujaalābukumbhaṇḍapussaphalatipusaphalaeḷālukasaṅkhātaṃ",
  "tika-vin04t:1769_4": "navavidhaṃ mahāphalañceva aparaṇṇañca, yañcaññaṃ vanamūlapattapupphaphalādi āhāratthaṃ",
  "tika-vin04t:1769_5": "pharati, taṃ sabbaṃ yāva majjhanhikakālo, tāva paribhuñjitabbato yāvakālikaṃ nāma.",
  "tika-vin04t:1769_6": "Ambapānaṃ jambupānaṃ cocapānaṃ mocapānaṃ madhukapānaṃ muddikapānaṃ sālūkapānaṃ phārusakapānanti",
  "tika-vin04t:1769_7": "imāni aṭṭha pānāni, yāni ca tesaṃ anulomāni vettatintiṇikamātuluṅgakapiṭṭhakosambakaramandādikhuddakaphalapānāni,",
  "tika-vin04t:1769_8": "etāni sabbāni anupasampannehi sītodakena madditvā katāni ādiccapākāni vā yāva rattiyā",
  "tika-vin04t:1769_9": "pacchimayāmaṃ nidahitvā paribhuñjitabbato yāmakālikāni nāma. Avasesesu anuññātaphalapattapuppharasesupi",
  "tika-vin04t:1769_10": "eseva nayo. Sappiādīni pañca bhesajjāni sattāhaṃ nidahitvā paribhuñjitabbato sattāhakālikāni",
  "tika-vin04t:1769_11": "nāma. Idaṃ pana yāvakālikādittayaṃ kālavimuttañca udakaṃ ṭhapetvā avasesamūlaphalāphalādi",
  "tika-vin04t:1769_12": "yaṃ neva khādanīyatthaṃ na bhojanīyatthaṃ pharati, taṃ yāvajīvaṃ nidahitvā sati paccaye",
  "tika-vin04t:1769_13": "paribhuñjitabbato yāvajīvikaṃ nāma. Āhareyyāti paveseyya. Aññatra udakadantaponāti",
  "tika-vin04t:1769_14": "idaṃ anāhārepi udake āhārasaññāya, dantapone ca “mukhadvāraṃ āhaṭaṃ ida”nti saññāya",
  "tika-vin04t:1769_15": "kukkuccāyantānaṃ kukkuccavinodanatthaṃ vuttaṃ. Udakañhi yathāsukhaṃ pātuṃ, dantakaṭṭhañca",
  "tika-vin04t:1769_16": "dantaponaparibhogena paribhuñjituṃ vaṭṭati. Ṭhapetvā pana idaṃ dvayaṃ avasesaṃ ajjhoharaṇatthāya",
  "tika-vin04t:1769_17": "gaṇhato gahaṇe dukkaṭaṃ, ajjhohāre ajjhohāre pācittiyaṃ, sacepi dantakaṭṭharaso ajānantassa",
  "tika-vin04t:1769_18": "anto pavisati, pācittiyameva.",
  "tika-vin04t:1770_0": "Vesāliyaṃ aññataraṃ bhikkhuṃ ārabbha adinnaṃ āhāraṃ āharaṇavatthusmiṃ paññattaṃ,",
  "tika-vin04t:1770_1": "“aññatra udakadantaponā”ti ayamettha anupaññatti, sādhāraṇapaññatti, anāṇattikaṃ,",
  "tika-vin04t:1770_2": "tikapācittiyaṃ, paṭiggahitake appaṭiggahitasaññino, vematikassa vā dukkaṭaṃ. Paṭiggahitasaññissa,",
  "tika-vin04t:1770_3": "udakadantapone, cattāri mahāvikaṭāni sati paccaye asati kappiyakārake sāmaṃ gahetvā",
  "tika-vin04t:1770_4": "paribhuñjantassa, ummattakādīnañca anāpatti. Ettha dubbacopi asamatthopi kappiyakārako",
  "tika-vin04t:1770_5": "asantapakkheyeva tiṭṭhati, chārikāya asati sukkhadāruṃ jhāpetvā, tasmiñca asati alladāruṃ",
  "tika-vin04t:1770_6": "rukkhato chinditvāpi kātuṃ, mattikatthāya ca pathaviṃ khaṇitumpi vaṭṭati, idaṃ pana",
  "tika-vin04t:1770_7": "catubbidhampi mahāvikaṭaṃ kālodissaṃ nāma sappadaṭṭhakkhaṇeyeva sāmaṃ gahetuṃ vaṭṭati,",
  "tika-vin04t:1770_8": "aññadā paṭiggāhāpetvā paribhuñjitabbaṃ. Appaṭiggahitakatā, ananuññātatā, dhūmādiabbohārikābhāvo,",
  "tika-vin04t:1770_9": "ajjhoharaṇanti imānettha cattāri aṅgāni. Samuṭṭhānādīni eḷakalomasadisānīti.",
  "tika-vin04t:1771": "Dantaponasikkhāpadavaṇṇanā niṭṭhitā.",
  "tika-vin04t:1772": "Bhojanavaggo catuttho.",
  "tika-vin04t:1773": "5. Acelakavaggo",
  "tika-vin04t:1774": "1. Acelakasikkhāpadavaṇṇanā",
  "tika-vin04t:1775": "Acelakavaggassa paṭhame etesaṃ acelakādīnaṃ aññatitthiyānaṃ yaṃkiñci āmisaṃ ekappayogena dentassa ekaṃ pācittiyaṃ, avacchinditvā avacchinditvā dentassa payoge payoge pācittiyaṃ.",
  "tika-vin04t:1776_0": "Vesāliyaṃ āyasmantaṃ ānandaṃ ārabbha paribbājikāya dve pūve dānavatthusmiṃ paññattaṃ,",
  "tika-vin04t:1776_1": "asādhāraṇapaññatti, anāṇattikaṃ, tikapācittiyaṃ, udakadantaponaṃ dentassa, atitthiye",
  "tika-vin04t:1776_2": "titthiyasaññissa, vematikassa ca dukkaṭaṃ. Atitthiye atitthiyasaññissa, anupasampannena",
  "tika-vin04t:1776_3": "dāpentassa, tesaṃ santike bhājanaṃ nikkhipitvā “idaṃ gaṇhathā”ti bhaṇantassa, tesaṃ",
  "tika-vin04t:1776_4": "vā nikkhittabhājane dentassa, bāhiralepaṃ dentassa, ummattakādīnañca anāpatti. Aññatitthiyatā,",
  "tika-vin04t:1776_5": "ananuññātatā, ajjhoharaṇīyaṃ ajjhoharaṇatthāya sahatthā anikkhittabhājane dānanti",
  "tika-vin04t:1776_6": "imānettha tīṇi aṅgāni. Samuṭṭhānādīni eḷakalomasadisānīti.",
  "tika-vin04t:1777": "Acelakasikkhāpadavaṇṇanā niṭṭhitā.",
  "tika-vin04t:1778": "2. Uyyojanasikkhāpadavaṇṇanā",
  "tika-vin04t:1779_0": "Dutiye dāpetvā vā adāpetvā vāti yaṃkiñci āmisaṃ dāpetvā vā na dāpetvā vā. Uyyojeyyāti",
  "tika-vin04t:1779_1": "mātugāmena saddhiṃ hasanakīḷanarahonisajjādīni kattukāmo ‘gacchā’tiādīni vatvā uyyojeyya.",
  "tika-vin04t:1779_2": "Etadevāti etaṃ anācārameva paccayaṃ karitvā, na aññaṃ patirūpaṃ kāraṇaṃ. Pācittiyanti",
  "tika-vin04t:1779_3": "uyyojanamatte tāva dukkaṭaṃ, yadā panassa so dassanūpacāraṃ vā savanūpacāraṃ vā ekena",
  "tika-vin04t:1779_4": "pādena vijahati, aparaṃ dukkaṭaṃ, dutiyena vijahite pācittiyaṃ. Ettha ca dassanūpacārassa",
  "tika-vin04t:1779_5": "ajjhokāse ṭhatvā dvādasahatthappamāṇaṃ, tathā savanūpacārassa. Sace pana antarā kuṭṭadvārapākārādayo",
  "tika-vin04t:1779_6": "honti, tehi antaritabhāvoyeva upacārātikkamo.",
  "tika-vin04t:1780_0": "Sāvatthiyaṃ upanandaṃ ārabbha uyyojanavatthusmiṃ paññattaṃ, sādhāraṇapaññatti, uyyojanāṇattikāya",
  "tika-vin04t:1780_1": "sāṇattikaṃ, tikapācittiyaṃ, anupasampanne tikadukkaṭaṃ, ubhinnampi kalisāsanāropane",
  "tika-vin04t:1780_2": "dukkaṭameva, “ubho ekato na yāpessāmā”ti evamādīhi patirūpakāraṇehi uyyojentassa,",
  "tika-vin04t:1780_3": "ummattakādīnañca anāpatti. Anācāraṃ ācaritukāmatā, tadatthameva upasampannassa uyyojanaṃ,",
  "tika-vin04t:1780_4": "evaṃ uyyojitassa upacārātikkamoti imānettha tīṇi aṅgāni. Samuṭṭhānādīni adinnādānasadisānīti.",
  "tika-vin04t:1781": "Uyyojanasikkhāpadavaṇṇanā niṭṭhitā.",
  "tika-vin04t:1782": "3. Sabhojanasikkhāpadavaṇṇanā",
  "tika-vin04t:1783_0": "Tatiye saha ubhohi janehīti sabhojanaṃ, tasmiṃ sabhojane. Atha vā sabhojaneti sabhoge,",
  "tika-vin04t:1783_1": "rāgapariyuṭṭhitapurisassa hi itthī bhogo, itthiyā ca puriso, tenevassa padabhājane",
  "tika-vin04t:1783_2": "“itthī ceva hoti, puriso cā”tiādi vuttaṃ. Anupakhajja nisajjaṃ kappeyyāti anupavisitvā",
  "tika-vin04t:1783_3": "nisīdeyya, yaṃ tasmiṃ kule sayanigharaṃ, tassa mahācatussālādīsu katassa mahallakassa",
  "tika-vin04t:1783_4": "piṭṭhasaṅghāṭato hatthapāsaṃ vijahitvā antosayanassa āsanne ṭhāne, khuddakassa vā",
  "tika-vin04t:1783_5": "vemajjhaṃ atikkamitvā nisīdeyyāti attho, evaṃ nisinnassa pācittiyaṃ.",
  "tika-vin04t:1784_0": "Sāvatthiyaṃ upanandaṃ ārabbha anupakhajja nisajjanavatthusmiṃ paññattaṃ, sādhāraṇapaññatti,",
  "tika-vin04t:1784_1": "anāṇattikaṃ, tikapācittiyaṃ, asayanighare sayanigharasaññino, vematikassa vā dukkaṭaṃ.",
  "tika-vin04t:1784_2": "Nasayanigharasaññissa, vuttalakkhaṇaṃ padesaṃ anatikkamitvā nisinnassa, bhikkhusmiṃ",
  "tika-vin04t:1784_3": "dutiyake sati, ubhosu nikkhantesu vā, vītarāgesu vā nisīdantassa, ummattakādīnañca",
  "tika-vin04t:1784_4": "anāpatti. Avītarāgajāyampatikānaṃ sannihitatā, sayanigharatā, dutiyassa bhikkhuno",
  "tika-vin04t:1784_5": "abhāvo, anupakhajja nisīdananti imānettha cattāri aṅgāni. Samuṭṭhānādīni paṭhamapārājikasadisānīti.",
  "tika-vin04t:1785": "Sabhojanasikkhāpadavaṇṇanā niṭṭhitā.",
  "tika-vin04t:1786": "4-5. Rahopaṭicchanna-rahonisajjasikkhāpadavaṇṇanā",
  "tika-vin04t:1787_0": "Catutthapañcamāni sāvatthiyaṃ upanandaṃ ārabbha paṭicchannāsane ca, raho ca nisajjanavatthusmiṃ",
  "tika-vin04t:1787_1": "paññattāni, sādhāraṇapaññattiyo, etesampi samuṭṭhānādīni paṭhamapārājikasadisāneva.",
  "tika-vin04t:1787_2": "Seso kathānayo aniyatadvaye vuttanayeneva veditabbo.",
  "tika-vin04t:1788": "Rahopaṭicchanna-rahonisajjasikkhāpadavaṇṇanā niṭṭhitā.",
  "tika-vin04t:1789": "6. Cārittasikkhāpadavaṇṇanā",
  "tika-vin04t:1790_0": "Chaṭṭhe nimantitoti pañcannaṃ bhojanānaṃ aññatarena nimantito. Sabhatto samānoti",
  "tika-vin04t:1790_1": "teneva nimantanabhattena sabhatto samāno. Santaṃ bhikkhuṃ anāpucchāti antoupacārasīmāya",
  "tika-vin04t:1790_2": "dassanūpacāre bhikkhuṃ disvā yaṃ sakkā hoti pakativacanena āpucchituṃ, tādisaṃ “ahaṃ",
  "tika-vin04t:1790_3": "itthannāmassa gharaṃ gacchāmī”ti vā “cārittaṃ āpajjāmī”ti vā īdisena vacanena anāpucchitvā.",
  "tika-vin04t:1790_4": "Purebhattaṃ vā pacchābhattaṃ vāti yena bhattena nimantito, tasmiṃ bhutte vā abhutte",
  "tika-vin04t:1790_5": "vā. Kulesu cārittaṃ āpajjeyyāti yasmiṃ kule nimantito, tato aññāni kulāni paviseyya.",
  "tika-vin04t:1790_6": "Aññatra samayā pācittiyanti sace so bhikkhu vuttalakkhaṇaṃ duvidhampi samayaṃ ṭhapetvā",
  "tika-vin04t:1790_7": "avītivatte majjhanhike aññaṃ kulaṃ pavisati, athassa gharūpacārokkamane dukkaṭaṃ,",
  "tika-vin04t:1790_8": "paṭhamapādena ummāraṃ atikkamantassa aparampi dukkaṭaṃ, dutiyapādena atikkame pācittiyaṃ.",
  "tika-vin04t:1791_0": "Rājagahe upanandaṃ ārabbha cārittāpajjanavatthusmiṃ paññattaṃ, “santaṃ bhikkhuṃ,",
  "tika-vin04t:1791_1": "anāpucchā, purebhattaṃ pacchābhattaṃ, aññatra samayā”ti ayamettha catubbidhā anupaññatti,",
  "tika-vin04t:1791_2": "sādhāraṇapaññatti, anāṇattikaṃ, tikapācittiyaṃ, animantite nimantitasaññissa, vematikassa",
  "tika-vin04t:1791_3": "vā dukkaṭaṃ. Tasmiṃ animantitasaññissa, samaye santaṃ bhikkhuṃ āpucchitvā, asantaṃ",
  "tika-vin04t:1791_4": "bhikkhuṃ anāpucchitvā pavisato, aññassa gharena vā gharūpacārena vā maggo hoti, tena",
  "tika-vin04t:1791_5": "gacchato, antarārāmabhikkhunupassayatitthiyaseyyapaṭikkamanabhattiyagharāni gacchato,",
  "tika-vin04t:1791_6": "āpadāsu, ummattakādīnañca anāpatti. Pañcannaṃ bhojanānaṃ aññatarena nimantanasādiyanaṃ,",
  "tika-vin04t:1791_7": "santaṃ bhikkhuṃ anāpucchanā, bhattiyagharato aññagharappavisanaṃ, majjhanhikānatikkamo,",
  "tika-vin04t:1791_8": "samayassa vā āpadānaṃ vā abhāvoti imānettha pañca aṅgāni. Samuṭṭhānādīni paṭhamakathinasadisāneva,",
  "tika-vin04t:1791_9": "idaṃ pana kiriyākiriyanti.",
  "tika-vin04t:1792": "Cārittasikkhāpadavaṇṇanā niṭṭhitā.",
  "tika-vin04t:1793": "7. Mahānāmasikkhāpadavaṇṇanā",
  "tika-vin04t:1794_0": "Sattame catumāsappaccayapavāraṇāti cattāro māse gilānappaccayapavāraṇā, sabbañcetaṃ",
  "tika-vin04t:1794_1": "vatthuvasena vuttaṃ. Ayaṃ panettha attho – catumāsapavāraṇā vā hotu, punapavāraṇā",
  "tika-vin04t:1794_2": "vā, niccapavāraṇā vā, sabbāpi sāditabbā, “idāni mama rogo natthī”ti na paṭikkhipitabbā,",
  "tika-vin04t:1794_3": "“roge pana sati viññāpessāmī”ti adhivāsetabbāti. Tato ce uttari sādiyeyyāti ettha",
  "tika-vin04t:1794_4": "sace tattha rattīhi vā bhesajjehi vā paricchedo kato hoti “ettakāyeva rattiyo, ettakāni",
  "tika-vin04t:1794_5": "vā bhesajjāni viññāpetabbānī”ti, atha tato rattipariyantato vā bhesajjapariyantato",
  "tika-vin04t:1794_6": "vā uttari, na bhesajjakaraṇīyena vā bhesajjaṃ, aññabhesajjakaraṇīyena vā aññaṃ bhesajjaṃ",
  "tika-vin04t:1794_7": "viññāpentassa pācittiyaṃ.",
  "tika-vin04t:1795_0": "Sakkesu chabbaggiye ārabbha bhesajjaviññāpanavatthusmiṃ paññattaṃ, sādhāraṇapaññatti,",
  "tika-vin04t:1795_1": "anāṇattikaṃ, tikapācittiyaṃ, natatuttari tatuttarisaññino, vematikassa vā dukkaṭaṃ.",
  "tika-vin04t:1795_2": "Natatuttari natatuttarisaññissa, yehi bhesajjehi pavārito, tato aññehi vā adhikatarehi",
  "tika-vin04t:1795_3": "vā atthe sati, yāsu ca rattīsu pavārito, tā atikkamitvāpi atthe sati yathābhūtaṃ",
  "tika-vin04t:1795_4": "ācikkhitvā viññāpentassa, ye ca ñātake vā puggalikappavāraṇāya pavārite vā apariyantapavāraṇāya",
  "tika-vin04t:1795_5": "vā pavārite, aññassa vā atthāya, attano vā dhanena viññāpenti, tesaṃ, ummattakādīnañca",
  "tika-vin04t:1795_6": "anāpatti. Saṅghapavāraṇatā, tato bhesajjaviññatti, agilānatā, pariyantātikkamoti",
  "tika-vin04t:1795_7": "imānettha cattāri aṅgāni. Samuṭṭhānādīni sañcarittasadisānīti.",
  "tika-vin04t:1796": "Mahānāmasikkhāpadavaṇṇanā niṭṭhitā.",
  "tika-vin04t:1797": "8. Uyyuttasenāsikkhāpadavaṇṇanā",
  "tika-vin04t:1798_0": "Aṭṭhame uyyuttanti katauyyogaṃ, gāmato nikkhantanti attho. Senanti caturaṅginiṃ.",
  "tika-vin04t:1798_1": "Aññatra tathārūpappaccayāti tathārūpe kāraṇe asati kevalaṃ senaṃ dassanatthāya gacchato",
  "tika-vin04t:1798_2": "pade pade dukkaṭaṃ, dassanūpacāre ṭhatvā passato pācittiyaṃ. Dassanūpacāro nāma yattha",
  "tika-vin04t:1798_3": "ṭhito passati, taṃ pana vijahitvā punappunaṃ passato payoge payoge pācittiyaṃ.",
  "tika-vin04t:1799_0": "Sāvatthiyaṃ chabbaggiye ārabbha senādassanavatthusmiṃ paññattaṃ, “aññatra tathārūpappaccayā”ti",
  "tika-vin04t:1799_1": "ayamettha anupaññatti, sādhāraṇapaññatti, anāṇattikaṃ, tikapācittiyaṃ, hatthiādīsu",
  "tika-vin04t:1799_2": "ekamekaṃ dassanāya gamane vuttanayeneva dukkaṭaṃ, tathā anuyyutte uyyuttasaññino,",
  "tika-vin04t:1799_3": "vematikassa ca dukkaṭaṃ. Anuyyuttasaññino pana, ārāme ṭhatvā attano ṭhitokāsaṃ āgataṃ,",
  "tika-vin04t:1799_4": "paṭipathaṃ āgacchantañca passato, tathārūpappaccaye, āpadāsu, ummattakādīnañca anāpatti.",
  "tika-vin04t:1799_5": "Uyyuttasenaṃ dassanatthāya gamanaṃ, anuññātokāsato aññatra dassanaṃ, tathārūpappaccayassa",
  "tika-vin04t:1799_6": "āpadāya vā abhāvoti imānettha cattāri aṅgāni. Samuṭṭhānādīni eḷakalomasadisāni, idaṃ",
  "tika-vin04t:1799_7": "pana lokavajjaṃ, akusalacittaṃ, tivedananti.",
  "tika-vin04t:1800": "Uyyuttasenāsikkhāpadavaṇṇanā niṭṭhitā.",
  "tika-vin04t:1801": "9. Senāvāsasikkhāpadavaṇṇanā",
  "tika-vin04t:1802": "Navame tato ce uttarīti tirattato uttari catutthadivase atthaṅgate sūriye senāya tiṭṭhatu vā nisīdatu vā sayatu vā, sacepi ākāse iddhiyā kañci iriyāpathaṃ kappeti, pācittiyameva.",
  "tika-vin04t:1803_0": "Sāvatthiyaṃ chabbaggiye ārabbha atirekatirattaṃ senāya vasanavatthusmiṃ paññattaṃ,",
  "tika-vin04t:1803_1": "sādhāraṇapaññatti, anāṇattikaṃ, tikapācittiyaṃ, ūnakatiratte atirekasaññino, vematikassa",
  "tika-vin04t:1803_2": "vā dukkaṭaṃ. Ūnakasaññissa, tatiyāya rattiyā purāruṇā nikkhamitvā puna vasato, gilānassa",
  "tika-vin04t:1803_3": "vā gilānakaraṇīyena vā vasato, paṭisenāruddhāya senāya, kenaci palibuddhassa, āpadāsu,",
  "tika-vin04t:1803_4": "ummattakādīnañca anāpatti. Tirattātikkamo, senāya sūriyassa atthaṅgamo, gilānatādīnaṃ",
  "tika-vin04t:1803_5": "abhāvoti imānettha tīṇi aṅgāni. Samuṭṭhānādīni eḷakalomasadisānevāti.",
  "tika-vin04t:1804": "Senāvāsasikkhāpadavaṇṇanā niṭṭhitā.",
  "tika-vin04t:1805": "10. Uyyodhikasikkhāpadavaṇṇanā",
  "tika-vin04t:1806_0": "Dasame uggantvā uggantvā ettha yujjhantīti uyyodhikaṃ, sampahāraṭṭhānassetaṃ nāmaṃ.",
  "tika-vin04t:1806_1": "Balassa aggaṃ jānanti etthāti balaggaṃ, balagaṇanaṭṭhānanti attho. Senāya viyūhaṃ",
  "tika-vin04t:1806_2": "senābyūhaṃ, senānivesassetaṃ nāmaṃ. Anīkassa dassanaṃ anīkadassanaṃ. Anīkaṃ nāma",
  "tika-vin04t:1806_3": "“dvādasapuriso hatthī, tipuriso asso, catuppuriso ratho”tiiminā lakkhaṇena tayo hatthī",
  "tika-vin04t:1806_4": "pacchimakaṃ hatthānīkaṃ, assānīkarathānīkesupi eseva nayo. Cattāro pana āvudhahatthā",
  "tika-vin04t:1806_5": "purisā pacchimakaṃ pattānīkaṃ. Etesu yaṃkiñci dassanāya gacchato pade pade dukkaṭaṃ,",
  "tika-vin04t:1806_6": "dassanūpacāre ṭhatvā passato pācittiyaṃ, upacāraṃ pana vijahitvā punappunaṃ passato",
  "tika-vin04t:1806_7": "payoge payoge pācittiyaṃ. Sesaṃ uyyuttasenāsikkhāpade vuttanayeneva veditabbaṃ, āpattibhedo",
  "tika-vin04t:1806_8": "panettha natthevāti.",
  "tika-vin04t:1807": "Uyyodhikasikkhāpadavaṇṇanā niṭṭhitā.",
  "tika-vin04t:1808": "Acelakavaggo pañcamo.",
  "tika-vin04t:1809": "6. Surāpānavaggo",
  "tika-vin04t:1810": "1. Surāpānasikkhāpadavaṇṇanā",
  "tika-vin04t:1811_0": "Surāpānavaggassa paṭhame surāmerayapāneti ettha piṭṭhādīhi kataṃ majjaṃ surā, pupphādīhi",
  "tika-vin04t:1811_1": "kato āsavo merayaṃ, tadubhayampi bījato paṭṭhāya kusaggenāpi pivato payoge payoge pācittiyaṃ.",
  "tika-vin04t:1812_0": "Kosambiyaṃ sāgatattheraṃ ārabbha majjapivanavatthusmiṃ paññattaṃ, sādhāraṇapaññatti,",
  "tika-vin04t:1812_1": "anāṇattikaṃ, tikapācittiyaṃ, amajje majjasaññissa, vematikassa vā dukkaṭaṃ. Amajjasaññissa,",
  "tika-vin04t:1812_2": "amajjaṃ majjavaṇṇagandharasaṃ loṇasovīrakaṃ vā suttaṃ vā pivato, vāsaggāhāpanatthaṃ",
  "tika-vin04t:1812_3": "īsakaṃ majjaṃ pakkhipitvā sūpādīni pacanti, tesu sūpasampākādīsu, āmalakarasādīhi",
  "tika-vin04t:1812_4": "amajjaṃ majjasadisaṃ ariṭṭhaṃ karonti, taṃ pivato, ummattakādīnañca anāpatti. Majjabhāvo,",
  "tika-vin04t:1812_5": "tassa pānañcāti imānettha dve aṅgāni. Samuṭṭhānādīni eḷakalomasadisāni, idaṃ pana",
  "tika-vin04t:1812_6": "lokavajjaṃ, akusalacittaṃ, tivedananti.",
  "tika-vin04t:1813": "Surāpānasikkhāpadavaṇṇanā niṭṭhitā.",
  "tika-vin04t:1814": "2. Aṅgulipatodakasikkhāpadavaṇṇanā",
  "tika-vin04t:1815": "Dutiye aṅgulipatodaketi aṅgulīhi upakacchakādighaṭṭanaṃ vuccati, apica yena kenaci sarīrāvayavena hasādhippāyassa upasampannaṃ phusato pācittiyaṃ.",
  "tika-vin04t:1816_0": "Sāvatthiyaṃ chabbaggiye ārabbha aṅgulipatodakena hasanavatthusmiṃ paññattaṃ, sādhāraṇapaññatti,",
  "tika-vin04t:1816_1": "anāṇattikaṃ, tikapācittiyaṃ, anupasampanne tikadukkaṭaṃ, idha pana bhikkhunīpi bhikkhussa,",
  "tika-vin04t:1816_2": "bhikkhu ca bhikkhuniyā anupasampanno eva, kāyappaṭibaddhādīsu sabbattha dukkaṭameva.",
  "tika-vin04t:1816_3": "Na hasanādhippāyassa, sati karaṇīye āmasato, ummattakādīnañca anāpatti. Hasādhippāyatā,",
  "tika-vin04t:1816_4": "upasampannassa kāyena kāyāmasananti imānettha dve aṅgāni. Samuṭṭhānādīni paṭhamapārājikasadisānevāti.",
  "tika-vin04t:1817": "Aṅgulipatodakasikkhāpadavaṇṇanā niṭṭhitā.",
  "tika-vin04t:1818": "3. Hasadhammasikkhāpadavaṇṇanā",
  "tika-vin04t:1819_0": "Tatiye udake hasadhammeti udakakīḷā vuccati. Tasmā yo bhikkhu uparigopphake udakeyeva",
  "tika-vin04t:1819_1": "gacchanto hasādhippāyo nimujjati vā ummujjati vā, tassa nimujjanādīnaṃ atthāya otarantassa",
  "tika-vin04t:1819_2": "hatthavāre padavāre dukkaṭaṃ, nimujjanummujjanesu payoge payoge pācittiyaṃ, nimujjitvā",
  "tika-vin04t:1819_3": "antoudakeyeva gacchantassa hatthavārapadavāresu, tarantassa vā yena yena aṅgena tarati,",
  "tika-vin04t:1819_4": "tassa tassa payoge payoge pācittiyaṃ.",
  "tika-vin04t:1820_0": "Sāvatthiyaṃ sattarasavaggiye bhikkhū ārabbha udake kīḷanavatthusmiṃ paññattaṃ, sādhāraṇapaññatti,",
  "tika-vin04t:1820_1": "anāṇattikaṃ, tikapācittiyaṃ, udake ahasadhamme hasadhammasaññino, vematikassa vā",
  "tika-vin04t:1820_2": "dukkaṭaṃ, tathā nāvāya kīḷato hatthena vā pādena vā kaṭṭhena vā kathalāya vā udakaṃ",
  "tika-vin04t:1820_3": "paharato, bhājanagataṃ udakaṃ vā kañjikādīni vā cikkhallaṃ vā khipanakīḷāya kīḷato",
  "tika-vin04t:1820_4": "dukkaṭaṃ. Atthajotakaṃ pana akkharaṃ chindituṃ vaṭṭati. Na hasādhippāyassa, sati",
  "tika-vin04t:1820_5": "karaṇīye otaritvā nimujjanādīni karontassa, pāraṃ gacchato, āpadāsu, ummattakādīnañca",
  "tika-vin04t:1820_6": "anāpatti. Uparigopphakatā, hasādhippāyena kīḷananti imānettha dve aṅgāni. Samuṭṭhānādīni",
  "tika-vin04t:1820_7": "paṭhamapārājikasadisānīti.",
  "tika-vin04t:1821": "Hasadhammasikkhāpadavaṇṇanā niṭṭhitā.",
  "tika-vin04t:1822": "4. Anādariyasikkhāpadavaṇṇanā",
  "tika-vin04t:1823_0": "Catutthe anādariyeti puggalassa vā dhammassa vā anādarakaraṇe. Tasmā yo bhikkhu upasampannena",
  "tika-vin04t:1823_1": "paññattena vuccamāno tassa vā vacanaṃ akattukāmatāya, taṃ vā dhammaṃ asikkhitukāmatāya",
  "tika-vin04t:1823_2": "anādariyaṃ karoti, tassa tasmiṃ anādariye pācittiyaṃ.",
  "tika-vin04t:1824_0": "Kosambiyaṃ channattheraṃ ārabbha anādariyakaraṇavatthusmiṃ paññattaṃ, sādhāraṇapaññatti,",
  "tika-vin04t:1824_1": "anāṇattikaṃ, tikapācittiyaṃ, anupasampanne tikadukkaṭaṃ, upasampannena vā anupasampannena",
  "tika-vin04t:1824_2": "vā “idaṃ na sallekhāya saṃvattatī”tiādinā nayena apaññattena vuccamānassa anādariyepi",
  "tika-vin04t:1824_3": "dukkaṭameva. Paveṇiāgataṃ pana uggahaṃ gahetvā “evaṃ amhākaṃ ācariyānaṃ uggaho paripucchā”ti",
  "tika-vin04t:1824_4": "bhaṇantassa, ummattakādīnañca anāpatti. Upasampannassa paññattena vacanaṃ, anādariyakaraṇanti",
  "tika-vin04t:1824_5": "imānettha dve aṅgāni. Samuṭṭhānādīni adinnādānasadisāni, idaṃ pana dukkhavedananti.",
  "tika-vin04t:1825": "Anādariyasikkhāpadavaṇṇanā niṭṭhitā.",
  "tika-vin04t:1826": "5. Bhiṃsāpanasikkhāpadavaṇṇanā",
  "tika-vin04t:1827": "Pañcame bhiṃsāpeyyāti bhiṃsāpanatthaṃ rūpādīni upasaṃhareyya, bhayānakakathaṃ vā katheyya. So pana bhāyatu vā, mā vā, itarassa pācittiyaṃ.",
  "tika-vin04t:1828_0": "Sāvatthiyaṃ chabbaggiye bhikkhū ārabbha bhiṃsāpanavatthusmiṃ paññattaṃ, sādhāraṇapaññatti,",
  "tika-vin04t:1828_1": "anāṇattikaṃ, tikapācittiyaṃ. Anupasampanne tikadukkaṭaṃ, na bhiṃsāpetukāmassa tathā",
  "tika-vin04t:1828_2": "karoto, ummattakādīnañca anāpatti. Upasampannatā, tassa dassanasavanavisaye bhiṃsāpetukāmatāya",
  "tika-vin04t:1828_3": "vāyāmananti imānettha dve aṅgāni. Samuṭṭhānādīni anantarasikkhāpadasadisānevāti.",
  "tika-vin04t:1829": "Bhiṃsāpanasikkhāpadavaṇṇanā niṭṭhitā.",
  "tika-vin04t:1830": "6. Jotisikkhāpadavaṇṇanā",
  "tika-vin04t:1831_0": "Chaṭṭhe visibbanāpekkhoti tappitukāmo. Samādaheyyāti jāleyya, aññatra tathārūpappaccayāti",
  "tika-vin04t:1831_1": "padīpujjālanaṃ vā pattapacanādīsu jotikaraṇaṃ vāti evarūpaṃ paccayaṃ vinā. Tatrāyaṃ",
  "tika-vin04t:1831_2": "vinicchayo – sayaṃ samādahantassa araṇisaṇṭhāpanato paṭṭhāya yāva jālā na uṭṭhahati,",
  "tika-vin04t:1831_3": "tāva sabbappayogesu dukkaṭaṃ, jāluṭṭhāne pācittiyaṃ. Samādahāpentassa āṇattiyā dukkaṭaṃ,",
  "tika-vin04t:1831_4": "sakiṃ āṇattena bahumpi samādahite ekameva pācittiyaṃ.",
  "tika-vin04t:1832_0": "Bhaggesu sambahule bhikkhū ārabbha jotiṃ samādahitvā visibbanavatthusmiṃ paññattaṃ,",
  "tika-vin04t:1832_1": "“agilāno, aññatra tathārūpappaccayā”ti imānettha dve anupaññattiyo, sādhāraṇapaññatti,",
  "tika-vin04t:1832_2": "sāṇattikaṃ, tikapācittiyaṃ, gilānassa agilānasaññino, vematikassa vā dukkaṭaṃ, tathā",
  "tika-vin04t:1832_3": "paṭilātaṃ ukkhipantassa, tañca avijjhātaṃ ukkhipitvā yathāṭhāne ṭhapentassa. Vijjhātaṃ",
  "tika-vin04t:1832_4": "pana jālayato pācittiyameva. Gilānassa gilānasaññissa, aññena kataṃ vā vītaccitaṅgāraṃ",
  "tika-vin04t:1832_5": "vā visibbentassa, padīpajotikajantāgharādike tathārūpappaccaye, āpadāsu, ummattakādīnañca",
  "tika-vin04t:1832_6": "anāpatti. Agilānatā, anuññātakāraṇābhāvo, visibbetukāmatā, samādahananti imānettha",
  "tika-vin04t:1832_7": "cattāri aṅgāni. Samuṭṭhānādīni sañcaritte vuttanayeneva veditabbānīti.",
  "tika-vin04t:1833": "Jotisikkhāpadavaṇṇanā niṭṭhitā.",
  "tika-vin04t:1834": "7. Nahānasikkhāpadavaṇṇanā",
  "tika-vin04t:1835_0": "Sattame nahāyeyyāti yo bhikkhu majjhimadese nahānadivasato paṭṭhāya addhamāse apuṇṇe",
  "tika-vin04t:1835_1": "aññatra samayā “nahāyissāmī”ti cuṇṇaṃ vā mattikaṃ vā abhisaṅkharoti, tassa tato paṭṭhāya",
  "tika-vin04t:1835_2": "sabbappayogesu dukkaṭaṃ, nahānapariyosāne pācittiyaṃ. Samayesu pariveṇasammajjanamattampi",
  "tika-vin04t:1835_3": "kammasamayo, addhayojanaṃ gantukāmassa, gacchato, gatassa vā addhānagamanasamayo,",
  "tika-vin04t:1835_4": "sarajena vātena okiṇṇassa dvīsu vā tīsu vā udakaphusitesu kāye patitesu vātavuṭṭhisamayoti",
  "tika-vin04t:1835_5": "veditabbo. Sesaṃ uttānameva.",
  "tika-vin04t:1836_0": "Rājagahe sambahule bhikkhū ārabbha na mattaṃ jānitvā nahāyanavatthusmiṃ paññattaṃ,",
  "tika-vin04t:1836_1": "“aññatra samayā”ti ayamettha chabbidhā anupaññatti, sādhāraṇapaññatti, anāṇattikaṃ,",
  "tika-vin04t:1836_2": "tikapācittiyaṃ, atirekaddhamāse ūnakasaññino, vematikassa vā dukkaṭaṃ. Atirekasaññissa,",
  "tika-vin04t:1836_3": "samaye vā nahāyantassa, yo vā nadīpāraṃ gacchanto vālukaṃ ukkiritvā kataāvāṭesupi",
  "tika-vin04t:1836_4": "nahāyati, tassa, paccantime janapade sabbesaṃ, āpadāsu, ummattakādīnañca anāpatti.",
  "tika-vin04t:1836_5": "Majjhimadeso, ūnakaddhamāse nahānaṃ, samayānaṃ vā nadīpāragamanassa vā āpadānaṃ vā",
  "tika-vin04t:1836_6": "abhāvoti imānettha tīṇi aṅgāni. Samuṭṭhānādīni eḷakalomasadisānevāti.",
  "tika-vin04t:1837": "Nahānasikkhāpadavaṇṇanā niṭṭhitā.",
  "tika-vin04t:1838": "8. Dubbaṇṇakaraṇasikkhāpadavaṇṇanā",
  "tika-vin04t:1839_0": "Aṭṭhame alabhīti labho, labho eva lābho, kiṃ alabhi? Cīvaraṃ, kīdisaṃ? Navaṃ, iti",
  "tika-vin04t:1839_1": "“navacīvaralābhenā”ti vattabbe anunāsikalopaṃ akatvā navaṃcīvaralābhenāti vuttaṃ,",
  "tika-vin04t:1839_2": "paṭiladdhanavacīvarenāti attho. Majjhe ṭhitapadadvaye panāti nipātamattaṃ. Bhikkhunāti",
  "tika-vin04t:1839_3": "yena laddhaṃ, tassa nidassanaṃ, sesaṃ padatthato uttānameva. Ayaṃ panettha vinicchayo",
  "tika-vin04t:1839_4": "– nivāsanapārupanupagaṃ cīvaraṃ labhitvā tassa niṭṭhitarajanassa yasmiṃ vā tasmiṃ",
  "tika-vin04t:1839_5": "vā padese kaṃsanīlena vā pattanīlena vā kaddamena vā yena kenaci kāḷakena vā morakkhimaṇḍalamaṅgulapiṭṭhīnaṃ",
  "tika-vin04t:1839_6": "aññatarappamāṇaṃ kappabinduṃ ādiyitvā taṃ cīvaraṃ paribhuñjitabbaṃ, anādiyitvā paribhuñjantassa pācittiyaṃ.",
  "tika-vin04t:1840_0": "Sāvatthiyaṃ sambahule bhikkhū ārabbha attano cīvaraajānanavatthusmiṃ paññattaṃ, sādhāraṇapaññatti,",
  "tika-vin04t:1840_1": "anāṇattikaṃ, tikapācittiyaṃ, ādinne anādinnasaññino, vematikassa vā dukkaṭaṃ. Ādinnasaññissa,",
  "tika-vin04t:1840_2": "kappe naṭṭhe, kappakatokāse jiṇṇe, kappakatena akappakate saṃsibbite, pacchā āropitesu",
  "tika-vin04t:1840_3": "aggaḷaanuvātaparibhaṇḍesu taṃ paribhuñjantassa, ummattakādīnañca anāpatti. Vuttappakārassa",
  "tika-vin04t:1840_4": "cīvarassa akatakappakatā, na naṭṭhacīvarāditā, nivāsanaṃ vā pārupanaṃ vāti imānettha",
  "tika-vin04t:1840_5": "tīṇi aṅgāni. Samuṭṭhānādīni eḷakalomasadisāni, idaṃ pana kiriyākiriyanti.",
  "tika-vin04t:1841": "Dubbaṇṇakaraṇasikkhāpadavaṇṇanā niṭṭhitā.",
  "tika-vin04t:1842": "9. Vikappanasikkhāpadavaṇṇanā",
  "tika-vin04t:1843_0": "Navame vikappetvāti ettha dve vikappanā sammukhāvikappanā parammukhāvikappanā ca.",
  "tika-vin04t:1843_1": "Kathaṃ sammukhāvikappanā hoti? Cīvarānaṃ ekabahubhāvaṃ sannihitāsannihitabhāvañca",
  "tika-vin04t:1843_2": "ñatvā ‘imaṃ cīvara’nti vā ‘imāni cīvarānī’ti vā ‘etaṃ cīvara’nti vā ‘etāni cīvarānī’ti",
  "tika-vin04t:1843_3": "vā vatvā ‘tuyhaṃ vikappemī’ti vattabbaṃ, ayamekā sammukhāvikappanā. Ettāvatā nidhetuṃ",
  "tika-vin04t:1843_4": "vaṭṭati, paribhuñjituṃ pana vissajjetuṃ vā adhiṭṭhātuṃ vā na vaṭṭati. “Mayhaṃ santakaṃ,",
  "tika-vin04t:1843_5": "mayhaṃ santakāni paribhuñja vā vissajjehi vā yathāpaccayaṃ karohī”ti evaṃ pana vutte",
  "tika-vin04t:1843_6": "paccuddhāro nāma hoti, tato pabhuti paribhogādayopi vaṭṭanti. Aparo nayo, tatheva",
  "tika-vin04t:1843_7": "cīvarānaṃ ekabahubhāvaṃ sannihitāsannihitabhāvañca ñatvā tasseva bhikkhuno santike",
  "tika-vin04t:1843_8": "‘imaṃ cīvara’nti vā ‘imāni cīvarānī’ti vā ‘etaṃ cīvara’nti vā ‘etāni cīvarānī’ti",
  "tika-vin04t:1843_9": "vā vatvā pañcasu sahadhammikesu aññatarassa attanā abhirucitassa yassa kassaci nāmaṃ",
  "tika-vin04t:1843_10": "gahetvā “tissassa bhikkhuno vikappemī”ti vā “tissāya bhikkhuniyā, sikkhamānāya, sāmaṇerassa,",
  "tika-vin04t:1843_11": "tissāya sāmaṇeriyā vikappemī”ti vā vattabbaṃ, ayaṃ aparāpi sammukhāvikappanā. Ettāvatā",
  "tika-vin04t:1843_12": "nidhetuṃ vaṭṭati, paribhogādīsu ekampi na vaṭṭati. Tena pana bhikkhunā “tissassa",
  "tika-vin04t:1843_13": "bhikkhuno santakaṃ…pe… tissāya sāmaṇeriyā santakaṃ paribhuñja vā vissajjehi vā yathāpaccayaṃ",
  "tika-vin04t:1843_14": "karohī”ti vutte paccuddhāro nāma hoti, tato pabhuti paribhogādayopi vaṭṭanti.",
  "tika-vin04t:1844_0": "Kathaṃ parammukhāvikappanā hoti? Cīvarānaṃ tatheva ekabahubhāvaṃ sannihitāsannihitabhāvañca",
  "tika-vin04t:1844_1": "ñatvā ‘imaṃ cīvara’nti vā ‘imāni cīvarānī’ti vā ‘etaṃ cīvara’nti vā ‘etāni cīvarānī’ti",
  "tika-vin04t:1844_2": "vā vatvā “tuyhaṃ vikappanatthāya dammī”ti vattabbaṃ. Tena vattabbo “ko te mitto vā",
  "tika-vin04t:1844_3": "sandiṭṭho vā”ti. Tato itarena purimanayeneva ‘tisso bhikkhū’ti vā…pe… ‘tissā sāmaṇerī’ti",
  "tika-vin04t:1844_4": "vā vattabbaṃ. Puna tena bhikkhunā “ahaṃ tissassa bhikkhuno dammī”ti vā…pe… “tissāya",
  "tika-vin04t:1844_5": "sāmaṇeriyā dammī”ti vā vattabbaṃ, ayaṃ parammukhāvikappanā. Ettāvatā nidhetuṃ vaṭṭati,",
  "tika-vin04t:1844_6": "paribhogādīsu ekampi na vaṭṭati. Tena pana bhikkhunā dutiyasammukhāvikappanāyaṃ vuttanayeneva",
  "tika-vin04t:1844_7": "“itthannāmassa santakaṃ paribhuñja vā vissajjehi vā yathāpaccayaṃ karohī”ti vutte",
  "tika-vin04t:1844_8": "paccuddhāro nāma hoti, tato pabhuti paribhogādayopi vaṭṭantīti. Pattavikappanāyampi",
  "tika-vin04t:1844_9": "eseva nayo. Iti imāsu dvīsu vikappanāsu yāya kāyaci vikappanāya pañcasu sahadhammikesu",
  "tika-vin04t:1844_10": "yassa kassaci cīvaraṃ vikappetvā vuttanayena akatappaccuddhāraṃ vā yena vinayakammaṃ",
  "tika-vin04t:1844_11": "kataṃ, tassa vā vissāsena aggahetvā paribhuñjantassa pācittiyaṃ.",
  "tika-vin04t:1845_0": "Sāvatthiyaṃ upanandaṃ ārabbha appaccuddhāraṇaṃ paribhuñjanavatthusmiṃ paññattaṃ,",
  "tika-vin04t:1845_1": "sādhāraṇapaññatti, anāṇattikaṃ, tikapācittiyaṃ, taṃ pana adhiṭṭhahantassa vā vissajjentassa",
  "tika-vin04t:1845_2": "vā dukkaṭaṃ, tathā paccuddhāraṇe appaccuddhāraṇasaññissa vematikassa vā. Paccuddhāraṇasaññissa",
  "tika-vin04t:1845_3": "pana vissāsena paribhuñjantassa, ummattakādīnañca anāpatti. Sāmaṃ vikappitassa appaccuddhāro,",
  "tika-vin04t:1845_4": "vikappanupagacīvaratā, paribhogoti imānettha tīṇi aṅgāni. Samuṭṭhānādīni paṭhamakathinasadisāneva,",
  "tika-vin04t:1845_5": "idaṃ pana kiriyākiriyanti.",
  "tika-vin04t:1846": "Vikappanasikkhāpadavaṇṇanā niṭṭhitā.",
  "tika-vin04t:1847": "10. Apanidhānasikkhāpadavaṇṇanā",
  "tika-vin04t:1848_0": "Dasame pattanti adhiṭṭhānupagaṃ. Cīvaranti vikappanupagaṃ. Nisīdanaṃ nāma sadasaṃ",
  "tika-vin04t:1848_1": "vuccati. Sūcigharaṃ nāma sasūcikaṃ vā asūcikaṃ vā. Kāyabandhanaṃ nāma paṭṭikā vā",
  "tika-vin04t:1848_2": "sūkarantakaṃ vā. Apanidheyyāti apanetvā nidaheyya. Hasāpekkhoti hasādhippāyo. Pācittiyanti",
  "tika-vin04t:1848_3": "sayaṃ apanidhentassa pācittiyaṃ, aññaṃ āṇāpentassa āṇattiyā dukkaṭaṃ, tena apanihite",
  "tika-vin04t:1848_4": "itarassa pācittiyaṃ.",
  "tika-vin04t:1849_0": "Sāvatthiyaṃ chabbaggiye ārabbha apanidhānavatthusmiṃ paññattaṃ, sādhāraṇapaññatti,",
  "tika-vin04t:1849_1": "sāṇattikaṃ, tikapācittiyaṃ, anupasampanne tikadukkaṭaṃ, vuttappakārāni pana pattādīni",
  "tika-vin04t:1849_2": "ṭhapetvā aññaṃ parikkhāraṃ upasampannassa vā anupasampannassa vā santakaṃ apanidhentassa",
  "tika-vin04t:1849_3": "dukkaṭameva. Dunnikkhittaṃ paṭisāmentassa, “dhammakathaṃ katvā dassāmī”ti paṭisāmentassa,",
  "tika-vin04t:1849_4": "ummattakādīnañca anāpatti. Upasampannassa santakānaṃ pattādīnaṃ apanidhānaṃ, vihesetukāmatā",
  "tika-vin04t:1849_5": "vā hasādhippāyatā vāti imānettha dve aṅgāni. Samuṭṭhānādīni adinnādānasadisānīti.",
  "tika-vin04t:1850": "Apanidhānasikkhāpadavaṇṇanā niṭṭhitā.",
  "tika-vin04t:1851": "Surāpānavaggo chaṭṭho.",
  "tika-vin04t:1852": "7. Sappāṇakavaggo",
  "tika-vin04t:1853": "1. Sañciccasikkhāpadavaṇṇanā",
  "tika-vin04t:1854": "Sappāṇakavaggassa paṭhame pāṇoti tiracchānagatapāṇo adhippeto. Taṃ khuddakampi mahantampi mārentassa pācittiyameva, mahante pana upakkamamahantatāya akusalaṃ mahantaṃ hoti.",
  "tika-vin04t:1855_0": "Sāvatthiyaṃ udāyittheraṃ ārabbha pāṇaṃ jīvitā voropanavatthusmiṃ paññattaṃ, sādhāraṇapaññatti,",
  "tika-vin04t:1855_1": "sāṇattikaṃ, pāṇe vematikassa, apāṇe pāṇasaññino, vematikassa vā dukkaṭaṃ. Apāṇasaññissa,",
  "tika-vin04t:1855_2": "asañcicca, ajānantassa, namaraṇādhippāyassa, ummattakādīnañca anāpatti. Sesaṃ manussaviggahe vuttanayamevāti.",
  "tika-vin04t:1856": "Sañciccasikkhāpadavaṇṇanā niṭṭhitā.",
  "tika-vin04t:1857": "2. Sappāṇakasikkhāpadavaṇṇanā",
  "tika-vin04t:1858": "Dutiye sappāṇakanti ye pāṇakā paribhogena maranti, tehi sappāṇakaṃ, tādisañhi jānaṃ paribhuñjantassa payoge payoge pācittiyaṃ.",
  "tika-vin04t:1859": "Sāvatthiyaṃ chabbaggiye ārabbha jānaṃ sappāṇakaṃ udakaṃ paribhuñjanavatthusmiṃ paññattaṃ, sesamettha siñcanasikkhāpade vuttanayeneva veditabbanti.",
  "tika-vin04t:1860": "Sappāṇakasikkhāpadavaṇṇanā niṭṭhitā.",
  "tika-vin04t:1861": "3. Ukkoṭanasikkhāpadavaṇṇanā",
  "tika-vin04t:1862_0": "Tatiye yathādhammanti yo yassa adhikaraṇassa vūpasamāya dhammo vutto, teneva dhammena.",
  "tika-vin04t:1862_1": "Nihatādhikaraṇanti nihataṃ adhikaraṇaṃ, samathakkhandhake satthārā vuttadhammeneva",
  "tika-vin04t:1862_2": "vūpasamitanti attho, vūpasamananayaṃ panassa adhikaraṇasamathesu dassayissāma. Punakammāya",
  "tika-vin04t:1862_3": "ukkoṭeyyāti tassa tassa bhikkhuno santikaṃ gantvā “akataṃ kamma”ntiādīni vadanto",
  "tika-vin04t:1862_4": "punakaraṇatthāya uccāleyya. Yathāṭhitabhāvena patiṭṭhātuṃ na dadeyya, tassevaṃ karontassa",
  "tika-vin04t:1862_5": "pācittiyaṃ. Yaṃ pana dhammena adhikaraṇaṃ nihataṃ, taṃ sunihatameva. Sace vippakate",
  "tika-vin04t:1862_6": "kamme paṭikkosati, taṃ saññāpetvā kātabbaṃ. Itarathā kammañca kuppati, kārakānañca āpatti.",
  "tika-vin04t:1863_0": "Sāvatthiyaṃ chabbaggiye bhikkhū ārabbha ukkoṭanavatthusmiṃ paññattaṃ, sādhāraṇapaññatti,",
  "tika-vin04t:1863_1": "anāṇattikaṃ, dhammakamme vematikassa, adhammakamme dhammakammasaññino, vematikassa",
  "tika-vin04t:1863_2": "vā dukkaṭaṃ. Ubhayesu adhammakammasaññissa, “adhammena vā vaggena vā akammārahassa",
  "tika-vin04t:1863_3": "vā kammaṃ kata”nti jānantassa, ummattakādīnañca anāpatti. Yathādhammaṃ nihatabhāvo,",
  "tika-vin04t:1863_4": "jānanā, ukkoṭanāti imānettha tīṇi aṅgāni. Samuṭṭhānādīni adinnādānasadisāni, idaṃ",
  "tika-vin04t:1863_5": "pana dukkhavedananti.",
  "tika-vin04t:1864": "Ukkoṭanasikkhāpadavaṇṇanā niṭṭhitā.",
  "tika-vin04t:1865": "4. Duṭṭhullasikkhāpadavaṇṇanā",
  "tika-vin04t:1866_0": "Catutthe duṭṭhullanti saṅghādisesaṃ adhippetaṃ, taṃ yena kenaci upāyena ñatvā paṭicchādentassa",
  "tika-vin04t:1866_1": "pācittiyaṃ. Sacepi “na dāni naṃ kassaci bhikkhuno ārocessāmī”ti dhuraṃ nikkhipitvā",
  "tika-vin04t:1866_2": "pacchā āroceti, pācittiyaṃ, āpajjitvāva ārocessati. Sace pana evaṃ dhuraṃ nikkhipitvā",
  "tika-vin04t:1866_3": "paṭicchādanatthameva aññassa āroceti, sopi aññassāti etenupāyena samaṇasatampi āpajjatiyeva",
  "tika-vin04t:1866_4": "tāva, yāva koṭi na chijjati. Kathaṃ pana koṭi chijjati? Sace hi āpanno ekassa āroceti,",
  "tika-vin04t:1866_5": "sopi aññassa āroceti, so nivattitvā yenassa ārocitaṃ, tasseva āroceti, evaṃ tatiyena",
  "tika-vin04t:1866_6": "puggalena dutiyassa ārocite koṭi chinnā hoti.",
  "tika-vin04t:1867_0": "Sāvatthiyaṃ aññataraṃ bhikkhuṃ ārabbha duṭṭhullāpattipaṭicchādanavatthusmiṃ paññattaṃ,",
  "tika-vin04t:1867_1": "asādhāraṇapaññatti, anāṇattikaṃ, duṭṭhullāya āpattiyā ādipade pācittiyaṃ, itaresu",
  "tika-vin04t:1867_2": "dvīsu dukkaṭaṃ, aduṭṭhullāya tikadukkaṭaṃ, anupasampannassa duṭṭhulle vā aduṭṭhulle",
  "tika-vin04t:1867_3": "vā ajjhācāre dukkaṭameva. “Saṅghassa bhaṇḍanādīni bhavissantī”ti vā “ayaṃ kakkhaḷo",
  "tika-vin04t:1867_4": "pharuso jīvitantarāyaṃ vā brahmacariyantarāyaṃ vā karissatī”ti vā anārocentassa,",
  "tika-vin04t:1867_5": "patirūpaṃ bhikkhuṃ apassato, na chādetukāmassa, “paññāyissati sakena kammenā”ti anārocentassa,",
  "tika-vin04t:1867_6": "ummattakādīnañca anāpatti. Upasampannassa duṭṭhullāpattijānanaṃ, “paṭicchādetukāmatāya",
  "tika-vin04t:1867_7": "nārocessāmī”ti dhuranikkhepoti imānettha dve aṅgāni. Samuṭṭhānādīni samanubhāsanasaasānevāti.",
  "tika-vin04t:1868": "Duṭṭhullasikkhāpadavaṇṇanā niṭṭhitā.",
  "tika-vin04t:1869": "5. Ūnavīsativassasikkhāpadavaṇṇanā",
  "tika-vin04t:1870_0": "Pañcame ūnavīsativassanti paṭisandhiggahaṇato paṭṭhāya aparipuṇṇavīsativassaṃ. Upasampādeyyāti",
  "tika-vin04t:1870_1": "upajjhāyo hutvā upasampādeyya. So ca puggalo anupasampannoti jānantenāpi ajānantenāpi",
  "tika-vin04t:1870_2": "upasampādito anupasampannova. Sace pana so dasavassaccayena aññaṃ upasampādeti, tañce",
  "tika-vin04t:1870_3": "muñcitvā gaṇo pūrati, sūpasampanno. Sopi yāva na jānāti, tāva tassa neva saggantarāyo",
  "tika-vin04t:1870_4": "na mokkhantarāyo, ñatvā pana puna upasampajjitabbaṃ. Te ca bhikkhū gārayhāti ṭhapetvā",
  "tika-vin04t:1870_5": "upajjhāyaṃ avasesā gārayhā honti, sabbe dukkaṭaṃ āpajjanti. Idaṃ tasmiṃ pācittiyanti",
  "tika-vin04t:1870_6": "yo pana upajjhāyo hutvā upasampādeti, tasmiṃyeva puggale idaṃ pācittiyaṃ veditabbaṃ.",
  "tika-vin04t:1870_7": "Tasmā yo “evaṃ upasampādessāmī”ti gaṇaṃ vā ācariyaṃ vā pattaṃ vā cīvaraṃ vā pariyesati,",
  "tika-vin04t:1870_8": "sīmaṃ vā sammannati, udakukkhepaṃ vā paricchindati, so etesu sabbakiccesu ñattiyā,",
  "tika-vin04t:1870_9": "dvīsu ca kammavācāsu dukkaṭāni āpajjitvā kammavācāpariyosāne pācittiyaṃ āpajjati.",
  "tika-vin04t:1871_0": "Rājagahe sambahule bhikkhū ārabbha ūnavīsativassaṃ upasampādanavatthusmiṃ paññattaṃ,",
  "tika-vin04t:1871_1": "asādhāraṇapaññatti, anāṇattikaṃ, ūnavīsativasse vematikassa, paripuṇṇavīsativasse",
  "tika-vin04t:1871_2": "ūnakasaññino, vematikassa ca dukkaṭaṃ. Ubhayattha paripuṇṇasaññissa, ummattakādīnañca",
  "tika-vin04t:1871_3": "anāpatti. Ūnavīsativassatā, ūnakasaññitā, upasampādananti imānettha tīṇi aṅgāni.",
  "tika-vin04t:1871_4": "Samuṭṭhānādīni adinnādānasadisāni, idaṃ pana paṇṇattivajjaṃ, ticittaṃ, tivedananti.",
  "tika-vin04t:1872": "Ūnavīsativassasikkhāpadavaṇṇanā niṭṭhitā.",
  "tika-vin04t:1873": "6. Theyyasatthasikkhāpadavaṇṇanā",
  "tika-vin04t:1874_0": "Chaṭṭhe ye rājānaṃ vā vañcetvā suṅkaṃ vā pariharitukāmā corā katakammā ceva akatakammā",
  "tika-vin04t:1874_1": "ca maggappaṭipannā, tesu idha theyyasatthasaññino tassa theyyasatthabhāvaṃ ñatvā",
  "tika-vin04t:1874_2": "tena saddhiṃ saṃvidhāya gacchantassa saṃvidhāne ca gamane ca ovādavagge vuttanayena",
  "tika-vin04t:1874_3": "āpattivinicchayo veditabbo.",
  "tika-vin04t:1875_0": "Sāvatthiyaṃ aññataraṃ bhikkhuṃ ārabbha theyyasatthena saddhiṃ saṃvidhāya ekaddhānamaggaṃ",
  "tika-vin04t:1875_1": "paṭipajjanavatthusmiṃ paññattaṃ, sādhāraṇapaññatti, anāṇattikaṃ, manussesu asaṃvidahantesu",
  "tika-vin04t:1875_2": "sayameva saṃvidahitvā gacchantassa, theyyasatthe vematikassa, atheyyasatthe theyyasatthasaññino,",
  "tika-vin04t:1875_3": "vematikassa ca dukkaṭaṃ. Atheyyasatthasaññissa, asaṃvidahitvā vā kālavisaṅketena",
  "tika-vin04t:1875_4": "vā, āpadāsu vā, gacchantassa, ummattakādīnañca anāpatti. Theyyasatthabhāvo, jānanaṃ,",
  "tika-vin04t:1875_5": "saṃvidhānaṃ, avisaṅketena gamananti imānettha cattāri aṅgāni. Theyyasatthasamuṭṭhānaṃ,",
  "tika-vin04t:1875_6": "kiriyaṃ, saññāvimokkhaṃ, sacittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "tika-vin04t:1876": "Theyyasatthasikkhāpadavaṇṇanā niṭṭhitā.",
  "tika-vin04t:1877": "7. Saṃvidhānasikkhāpadavaṇṇanā",
  "tika-vin04t:1878_0": "Sattame sāvatthiyaṃ aññataraṃ bhikkhuṃ ārabbha mātugāmena saddhiṃ ekaddhānamaggaṃ",
  "tika-vin04t:1878_1": "paṭipajjanavatthusmiṃ paññattaṃ, sesamettha bhikkhuniyā saddhiṃ saṃvidhānasikkhāpade",
  "tika-vin04t:1878_2": "vuttanayeneva veditabbanti.",
  "tika-vin04t:1879": "Saṃvidhānasikkhāpadavaṇṇanā niṭṭhitā.",
  "tika-vin04t:1880": "8. Ariṭṭhasikkhāpadavaṇṇanā",
  "tika-vin04t:1881_0": "Aṭṭhame saggamokkhānaṃ antarāyaṃ karontīti antarāyikā, te kammakilesavipākaupavādapaññattivītikkamanavasena",
  "tika-vin04t:1881_1": "pañcavidhā. Tesu mudukānaṃ attharaṇādīnaṃ phasso viya itthisamphassopi vaṭṭatīti",
  "tika-vin04t:1881_2": "methunavītikkamane dosaṃ adisvā paññattivītikkamantarāyike sandhāya “yeme antarāyikā",
  "tika-vin04t:1881_3": "dhammā vuttā bhagavatā, te paṭisevato nālaṃ antarāyāyā”ti vuttaṃ. Anekapariyāyenāti",
  "tika-vin04t:1881_4": "“aṭṭhikaṅkalūpamā kāmā”tiādīhi nekehi kāraṇehi. So bhikkhu bhikkhūhīti ye passanti",
  "tika-vin04t:1881_5": "vā suṇanti vā, tehi tikkhattuṃ evaṃ vattabbo “mā āyasmā evaṃ avaca…pe… alañca pana",
  "tika-vin04t:1881_6": "te paṭisevato antarāyāyā”ti. Evaṃ vutte appaṭinissajjantassa dukkaṭaṃ, sutvā avadantānampi",
  "tika-vin04t:1881_7": "dukkaṭaṃ. Puna saṅghamajjhampi ākaḍḍhitvā tatheva vattabbo, tatrāpi tassa appaṭinissajjane,",
  "tika-vin04t:1881_8": "itaresañca avacane dukkaṭameva. Evampi appaṭinissajjanto puna ñatticatutthena kammena",
  "tika-vin04t:1881_9": "yāvatatiyaṃ samanubhāsitabbo, athassa appaṭinissajjato puna ñattiyā ca dvīhi ca kammavācāhi",
  "tika-vin04t:1881_10": "dukkaṭaṃ, kammavācāpariyosāne pācittiyaṃ.",
  "tika-vin04t:1882_0": "Sāvatthiyaṃ ariṭṭhaṃ ārabbha pāpikāya diṭṭhiyā appaṭinissajjanavatthusmiṃ paññattaṃ,",
  "tika-vin04t:1882_1": "sādhāraṇapaññatti, anāṇattikaṃ, tikapācittiyaṃ, adhammakamme tikadukkaṭaṃ. Asamanubhāsiyamānassa,",
  "tika-vin04t:1882_2": "paṭinissajjantassa, ummattakādīnañca anāpatti. Dhammakammatā, samanubhāsanā, appaṭinissajjananti",
  "tika-vin04t:1882_3": "imānettha tīṇi aṅgāni. Samuṭṭhānādīni samanubhāsanasadisānevāti.",
  "tika-vin04t:1883": "Ariṭṭhasikkhāpadavaṇṇanā niṭṭhitā.",
  "tika-vin04t:1884": "9. Ukkhittasambhogasikkhāpadavaṇṇanā",
  "tika-vin04t:1885_0": "Navame tathāvādināti “tathāhaṃ bhagavatā dhamma”ntiādivādinā. Akatānudhammenāti anudhammo",
  "tika-vin04t:1885_1": "vuccati āpattiyā adassane vā appaṭikamme vā pāpikāya diṭṭhiyā appaṭinissagge vā dhammena",
  "tika-vin04t:1885_2": "vinayena ukkhittakassa anulomavattaṃ disvā kataosāraṇā, so osāraṇasaṅkhāto anudhammo",
  "tika-vin04t:1885_3": "yassa na kato, ayaṃ akatānudhammo nāma, tādisena saddhinti attho. Sambhuñjeyya vāti",
  "tika-vin04t:1885_4": "āmisasambhogaṃ vā dhammasambhogaṃ vā kareyya. Saṃvaseyya vāti uposathādikaṃ saṅghakammaṃ",
  "tika-vin04t:1885_5": "kareyya. Saha vā seyyaṃ kappeyyāti nānūpacārepi ekacchanne nipajjeyya. Tattha āmisaparibhoge",
  "tika-vin04t:1885_6": "ekappayogena bahūpi dadato vā gaṇhato vā ekaṃ pācittiyaṃ, vicchindane sati payoge",
  "tika-vin04t:1885_7": "payoge pācittiyaṃ. Dhammasambhoge padādīhi uddisantassa vā uddisāpentassa vā padasodhamme",
  "tika-vin04t:1885_8": "vuttanayena, saṃvāse kammapariyosānavasena, sahaseyyāya ekasmiṃ nipanne itarassa",
  "tika-vin04t:1885_9": "nipajjanappayogavasena āpattiparicchedo veditabbo.",
  "tika-vin04t:1886_0": "Sāvatthiyaṃ chabbaggiye ārabbha ariṭṭhena bhikkhunā saddhiṃ sambhuñjanavatthusmiṃ",
  "tika-vin04t:1886_1": "paññattaṃ, sādhāraṇapaññatti, anāṇattikaṃ, ukkhittake vematikassa, anukkhittake ukkhittakasaññino",
  "tika-vin04t:1886_2": "ceva vematikassa ca dukkaṭaṃ. Ubhosu anukkhittakasaññissa, “osārito”ti vā “taṃ diṭṭhiṃ",
  "tika-vin04t:1886_3": "paṭinissaṭṭho”ti vā jānantassa, ummattakādīnañca anāpatti. Akatānudhammatā, jānanā,",
  "tika-vin04t:1886_4": "sambhogādikaraṇanti imānettha tīṇi aṅgāni. Samuṭṭhānādīni adinnādānasadisāni, idaṃ",
  "tika-vin04t:1886_5": "pana paṇṇattivajjaṃ, ticittaṃ, tivedananti.",
  "tika-vin04t:1887": "Ukkhittasambhogasikkhāpadavaṇṇanā niṭṭhitā.",
  "tika-vin04t:1888": "10. Kaṇṭakasikkhāpadavaṇṇanā",
  "tika-vin04t:1889_0": "Dasame samaṇuddesoti sāmaṇero. Carāti gaccha. Pireti para amāmaka. Vinassāti nassa,",
  "tika-vin04t:1889_1": "yattha taṃ na passāma, tattha gacchāti vuttaṃ hoti. Tathānāsitantiettha saṃvāsanāsanā",
  "tika-vin04t:1889_2": "liṅganāsanā daṇḍakammanāsanāti tisso nāsanā. Tattha āpattiyā adassanādīsu ukkhepanā",
  "tika-vin04t:1889_3": "saṃvāsanāsanā nāma. Dūsako nāsetabbo, mettiyaṃ bhikkhuniṃ nāsethāti ayaṃ liṅganāsanā",
  "tika-vin04t:1889_4": "nāma. “Ajjatagge te, āvuso samaṇuddesa, na ceva so bhagavā satthā apadisitabbo”ti",
  "tika-vin04t:1889_5": "ayaṃ daṇḍakammanāsanā nāma, ayaṃ idhādhippetā. Tena vuttaṃ “tathānāsita”nti. Upalāpeyyāti",
  "tika-vin04t:1889_6": "“pattaṃ vā cīvaraṃ vā uddesaṃ vā paripucchaṃ vā dassāmī”ti saṅgaṇheyya. Upaṭṭhāpeyyāti",
  "tika-vin04t:1889_7": "cuṇṇamattikādīni sādiyanto tena attano upaṭṭhānaṃ kārāpeyya. Sambhogasahaseyyā anantarasikkhāpade",
  "tika-vin04t:1889_8": "vuttanayā eva, tasmā āpattiparicchedopettha tasmiṃ vuttanayeneva veditabbo.",
  "tika-vin04t:1890": "Sāvatthiyaṃ chabbaggiye bhikkhū ārabbha kaṇṭakasamaṇuddesaupalāpanavatthusmiṃ paññattaṃ, sesaṃ ariṭṭhasikkhāpade vuttasadisamevāti.",
  "tika-vin04t:1891": "Kaṇṭakasikkhāpadavaṇṇanā niṭṭhitā.",
  "tika-vin04t:1892": "Sappāṇakavaggo sattamo.",
  "tika-vin04t:1893": "8. Sahadhammikavaggo",
  "tika-vin04t:1894": "1. Sahadhammikasikkhāpadavaṇṇanā",
  "tika-vin04t:1895_0": "Sahadhammikavaggassa paṭhame sahadhammikaṃ vuccamānoti imassattho dubbacasikkhāpade",
  "tika-vin04t:1895_1": "vutto. Etasmiṃ sikkhāpadeti etasmiṃ sikkhāpade yaṃ vuttaṃ, taṃ na tāva sikkhissāmīti",
  "tika-vin04t:1895_2": "attho. Pācittiyanti ettha pana anādariyabhayā lesena evaṃ vadantassa vācāya vācāya",
  "tika-vin04t:1895_3": "pācittiyaṃ veditabbaṃ. Sikkhamānenāti ovādaṃ sirasā sampaṭicchitvā sikkhitukāmeneva",
  "tika-vin04t:1895_4": "hutvā. Aññātabbanti ājānitabbaṃ. Paripucchitabbanti “imassa ko attho”ti paripucchitabbaṃ.",
  "tika-vin04t:1895_5": "Paripañhitabbanti cintetabbaṃ tulayitabbaṃ.",
  "tika-vin04t:1896_0": "Kosambiyaṃ channattheraṃ ārabbha evaṃ bhaṇanavatthusmiṃ paññattaṃ, sādhāraṇapaññatti,",
  "tika-vin04t:1896_1": "anāṇattikaṃ, tikapācittiyaṃ, anupasampanne tikadukkaṭaṃ, ubhohipi “idaṃ na sallekhāyā”tiādinā",
  "tika-vin04t:1896_2": "nayeneva appaññattena vuccamānassāpi evaṃ vadato dukkaṭameva. “Jānissāmi sikkhissāmī”ti",
  "tika-vin04t:1896_3": "bhaṇantassa, ummattakādīnañca anāpatti. Upasampannassa paññattena vacanaṃ, asikkhitukāmatāya",
  "tika-vin04t:1896_4": "evaṃ vacananti imānettha dve aṅgāni. Samuṭṭhānādīni adinnādānasadisāni, idaṃ pana dukkhavedananti.",
  "tika-vin04t:1897": "Sahadhammikasikkhāpadavaṇṇanā niṭṭhitā.",
  "tika-vin04t:1898": "2. Vilekhanasikkhāpadavaṇṇanā",
  "tika-vin04t:1899_0": "Dutiye uddissamāneti ācariyena antevāsikassa vuccamāne vā sajjhāyavasena parivattiyamāne",
  "tika-vin04t:1899_1": "vā. Khuddānukhuddakehīti khuddakehi ca anukhuddakehi ca. Yāvadevāti tesaṃ saṃvattanamariyādaparicchedavacanaṃ.",
  "tika-vin04t:1899_2": "Idaṃ vuttaṃ hoti – etāni hi ye uddisanti vā uddisāpenti vā sajjhāyanti vā, tesaṃ",
  "tika-vin04t:1899_3": "tāva saṃvattanti, yāva “kappati nu kho, na kappati nu kho”ti kukkuccavippaṭisāro,",
  "tika-vin04t:1899_4": "vihesā, vicikicchā manovilekhā ca uppajjantiyeva. Atha vā yāvadevāti atisayavavatthāpanaṃ.",
  "tika-vin04t:1899_5": "Tassa ‘saṃvattantī’tiiminā sambandho, kukkuccāya vihesāya vilekhāya ativiya saṃvattantiyevāti",
  "tika-vin04t:1899_6": "vuttaṃ hoti. Sikkhāpadavivaṇṇaketi evaṃ sikkhāpadānaṃ vivaṇṇake garahaṇe pācittiyaṃ hotīti attho.",
  "tika-vin04t:1900_0": "Sāvatthiyaṃ chabbaggiye ārabbha vinayavivaṇṇanavatthusmiṃ paññattaṃ, sādhāraṇapaññatti,",
  "tika-vin04t:1900_1": "anāṇattikaṃ, tikapācittiyaṃ, anupasampannassa vivaṇṇane tikadukkaṭaṃ, ubhinnampi",
  "tika-vin04t:1900_2": "aññadhammavivaṇṇane dukkaṭameva. Na vivaṇṇetukāmassa, “iṅgha tāva suttante vā gāthāyo",
  "tika-vin04t:1900_3": "vā abhidhammaṃ vā pariyāpuṇassu, pacchāpi vinayaṃ pariyāpuṇissasī”ti bhaṇato, ummattakādīnañca",
  "tika-vin04t:1900_4": "anāpatti. Garahitukāmatā ca, upasampannassa santike sikkhāpadavivaṇṇanañcāti imānettha",
  "tika-vin04t:1900_5": "dve aṅgāni. Samuṭṭhānādīni adinnādānasadisāni, idaṃ pana dukkhavedananti.",
  "tika-vin04t:1901": "Vilekhanasikkhāpadavaṇṇanā niṭṭhitā.",
  "tika-vin04t:1902": "3. Mohanasikkhāpadavaṇṇanā",
  "tika-vin04t:1903_0": "Tatiye anvaḍḍhamāsanti anupaṭipāṭiyā addhamāse addhamāse. Uddissamāneti uposathavasena",
  "tika-vin04t:1903_1": "uddisiyamāne. Yañca tattha āpattiṃ āpannoti yaṃ so anācāraṃ ācaritvā aññāṇakena āpannabhāvaṃ",
  "tika-vin04t:1903_2": "jānāpetukāmo evamāha, tasmiṃ anācāre yaṃ āpattiṃ āpanno. Tañca yathādhammo kāretabboti",
  "tika-vin04t:1903_3": "aññāṇakena āpannattā mokkho natthi, yathā pana dhammo ca vinayo ca ṭhito, tathā taṃ",
  "tika-vin04t:1903_4": "āpattiṃ kāretabbo, desanāgāminiyā desāpetabbo, vuṭṭhānagāminiyā vuṭṭhāpetabboti attho.",
  "tika-vin04t:1903_5": "Uttari cassa moho āropetabboti yathādhammakaraṇato ca uttari “tassa te, āvuso”tiādivacanehi",
  "tika-vin04t:1903_6": "ninditvā tassa puggalassa ñattidutiyakammena moho āropetabbo. Idaṃ tasmiṃ mohanake",
  "tika-vin04t:1903_7": "pācittiyanti yo evaṃ āropite mohe puna moheti, tasmiṃ mohanake puggale idaṃ pācittiyaṃ",
  "tika-vin04t:1903_8": "veditabbaṃ, na anāropite moheti attho.",
  "tika-vin04t:1904_0": "Sāvatthiyaṃ chabbaggiye ārabbha mohanavatthusmiṃ paññattaṃ, sādhāraṇapaññatti, anāṇattikaṃ,",
  "tika-vin04t:1904_1": "tikapācittiyaṃ, adhammakamme tikadukkaṭaṃ, anāropite mohe dukkaṭameva. Yena na vitthārena",
  "tika-vin04t:1904_2": "sutaṃ, ūnakadvattikkhattuṃ vā vitthārena sutaṃ, ye ca na mohetukāmā tesaṃ, ummattakādīnañca",
  "tika-vin04t:1904_3": "anāpatti. Mohāropanaṃ, mohetukāmatā, vuttanayena sutabhāvo, mohananti imānettha cattāri",
  "tika-vin04t:1904_4": "aṅgāni. Samuṭṭhānādīni adinnādānasadisāni, idaṃ pana dukkhavedananti.",
  "tika-vin04t:1905": "Mohanasikkhāpadavaṇṇanā niṭṭhitā.",
  "tika-vin04t:1906": "4. Pahārasikkhāpadavaṇṇanā",
  "tika-vin04t:1907": "Catutthe pahāraṃ dadeyyāti ettha paharitukāmatāya pahāre dinne sacepi marati, pācittiyameva.",
  "tika-vin04t:1908_0": "Sāvatthiyaṃ chabbaggiye ārabbha pahāradānavatthusmiṃ paññattaṃ, sādhāraṇapaññatti,",
  "tika-vin04t:1908_1": "anāṇattikaṃ, tikapācittiyaṃ, anupasampanne tikadukkaṭaṃ, virūpakaraṇādhippāyena pana",
  "tika-vin04t:1908_2": "upasampannassapi kaṇṇādicchedane dukkaṭameva. Kenaci viheṭhiyamānassa pana mokkhādhippāyassa,",
  "tika-vin04t:1908_3": "ummattakādīnañca anāpatti. Kupitatā, na mokkhādhippāyatā, upasampannassa pahāradānanti",
  "tika-vin04t:1908_4": "imānettha tīṇi aṅgāni. Samuṭṭhānādīni paṭhamapārājikasadisāni, idaṃ pana dukkhavedananti.",
  "tika-vin04t:1909": "Pahārasikkhāpadavaṇṇanā niṭṭhitā.",
  "tika-vin04t:1910": "5. Talasattikasikkhāpadavaṇṇanā",
  "tika-vin04t:1911_0": "Pañcame talasattikaṃ uggireyyāti pahāradānākāraṃ dassento kāyaṃ vā kāyappaṭibaddhaṃ",
  "tika-vin04t:1911_1": "vā uccāreyya. Ettha ca uggiraṇapaccayā pācittiyaṃ. Sace pana uggiritvā viraddho pahāraṃ",
  "tika-vin04t:1911_2": "deti, na paharitukāmatāya dinnattā dukkaṭameva, tena pahārena hatthādīsu yaṃkiñci",
  "tika-vin04t:1911_3": "bhijjati, dukkaṭameva. Sesamettha sabbaṃ purimasikkhāpade vuttanayeneva veditabbanti.",
  "tika-vin04t:1912": "Talasattikasikkhāpadavaṇṇanā niṭṭhitā.",
  "tika-vin04t:1913": "6. Amūlakasikkhāpadavaṇṇanā",
  "tika-vin04t:1914": "Chaṭṭhe amūlakenāti diṭṭhādimūlavirahitena. Anuddhaṃseyyāti codeyya vā codāpeyya vā. Pācittiyanti sace cuditako taṅkhaṇaññeva “codeti ma”nti jānāti, codakassa pācittiyaṃ.",
  "tika-vin04t:1915_0": "Sāvatthiyaṃ chabbaggiye ārabbha amūlakena saṅghādisesena anuddhaṃsanavatthusmiṃ paññattaṃ,",
  "tika-vin04t:1915_1": "sādhāraṇapaññatti, sāṇattikaṃ, tikapācittiyaṃ, ācāravipattiyā vā diṭṭhivipattiyā",
  "tika-vin04t:1915_2": "vā anuddhaṃsane dukkaṭaṃ, anupasampanne tikadukkaṭaṃ. Tathāsaññissa, ummattakādīnañca",
  "tika-vin04t:1915_3": "anāpatti. Upasampannatā, saṅghādisesassa amūlakatā, anuddhaṃsanā, taṅkhaṇavijānanāti",
  "tika-vin04t:1915_4": "imānettha cattāri aṅgāni. Samuṭṭhānādīni adinnādānasadisāni, idaṃ pana dukkhavedananti.",
  "tika-vin04t:1916": "Amūlakasikkhāpadavaṇṇanā niṭṭhitā.",
  "tika-vin04t:1917": "7. Sañciccasikkhāpadavaṇṇanā",
  "tika-vin04t:1918": "Sattame kukkuccaṃ upadaheyyāti “ūnavīsativasso tvaṃ maññe”tiādīni bhaṇanto uppādeyya. Evaṃ aññasmiṃ uppādanapaccaye asati sañcicca uppādentassa vācāya vācāya pācittiyaṃ.",
  "tika-vin04t:1919_0": "Sāvatthiyaṃ chabbaggiye ārabbha kukkuccauppādanavatthusmiṃ paññattaṃ, sādhāraṇapaññatti,",
  "tika-vin04t:1919_1": "anāṇattikaṃ, tikapācittiyaṃ, anupasampanne tikadukkaṭaṃ. Nauppādetukāmassa, kevalaṃ",
  "tika-vin04t:1919_2": "hitesitāya tathā vadantassa, ummattakādīnañca anāpatti. Upasampannatā, aphāsukāmatā,",
  "tika-vin04t:1919_3": "kukkuccuppādananti imānettha tīṇi aṅgāni. Samuṭṭhānādīni anantarasadisānevāti.",
  "tika-vin04t:1920": "Sañciccasikkhāpadavaṇṇanā niṭṭhitā.",
  "tika-vin04t:1921": "8. Upassutisikkhāpadavaṇṇanā",
  "tika-vin04t:1922_0": "Aṭṭhame vivādāpannānanti bhaṇḍanakalahehi vivaḍḍhitaṃ vivādādhikaraṇaṃ āpannānaṃ.",
  "tika-vin04t:1922_1": "Upassutinti sutisamīpaṃ, yattha ṭhatvā sakkā hoti tesaṃ vacanaṃ sotuṃ, tattha tiṭṭheyyāti",
  "tika-vin04t:1922_2": "attho. “Tattha sossāmī”ti codetukāmatāya gacchato pade pade dukkaṭaṃ, turitagamanepi",
  "tika-vin04t:1922_3": "ohīyamānepi eseva nayo. Yattha pana ṭhito suṇāti, tattha ṭhitassa pācittiyaṃ, attano",
  "tika-vin04t:1922_4": "ṭhitokāsaṃ āgantvā tesu mantayamānesupi ukkāsitvā, “ahaṃ etthā”ti vā vatvā jānāpetabbaṃ,",
  "tika-vin04t:1922_5": "evaṃ akarontassāpi savane pācittiyameva.",
  "tika-vin04t:1923_0": "Sāvatthiyaṃ chabbaggiye ārabbha upassutiṭṭhānavatthusmiṃ paññattaṃ, sādhāraṇapaññatti,",
  "tika-vin04t:1923_1": "anāṇattikaṃ, tikapācittiyaṃ, anupasampanne tikadukkaṭaṃ, “imesaṃ sutvā oramissāmi",
  "tika-vin04t:1923_2": "viramissāmi vūpasamissāmi attānaṃ parimocessāmī”ti gacchato, ummattakādīnañca anāpatti.",
  "tika-vin04t:1923_3": "Upasampannatā, codanādhippāyo, savananti imānettha tīṇi aṅgāni. Theyyasatthasamuṭṭhānaṃ",
  "tika-vin04t:1923_4": "idaṃ pana siyā kiriyaṃ, siyā akiriyaṃ, saññāvimokkhaṃ, sacittakaṃ, lokavajjaṃ, kāyakammaṃ,",
  "tika-vin04t:1923_5": "vacīkammaṃ, akusalacittaṃ, dukkhavedananti.",
  "tika-vin04t:1924": "Upassutisikkhāpadavaṇṇanā niṭṭhitā.",
  "tika-vin04t:1925": "9. Kammappaṭibāhanasikkhāpadavaṇṇanā",
  "tika-vin04t:1926_0": "Navame dhammikānaṃ kammānanti dhammena vinayena satthusāsanena katānaṃ apalokanakammaṃ",
  "tika-vin04t:1926_1": "ñattikammaṃ ñattidutiyakammaṃ ñatticatutthakammanti imesaṃ catunnaṃ kammānaṃ. Tatrāyaṃ",
  "tika-vin04t:1926_2": "saṅkhepato kammavinicchayo – tatra apalokanakammaṃ nāma samaggassa saṅghassa anumatiyā",
  "tika-vin04t:1926_3": "taṃ taṃ vatthuṃ kittetvā “ruccati saṅghassā”ti tikkhattuṃ sāvetvā kattabbaṃ kammaṃ",
  "tika-vin04t:1926_4": "vuccati. Samaggasseva pana saṅghassa anumatiyā ekāya ñattiyā kattabbaṃ kammaṃ ñattikammaṃ",
  "tika-vin04t:1926_5": "nāma. Ekāya ñattiyā ceva anussāvanāya ca kattabbaṃ kammaṃ ñattidutiyakammaṃ nāma.",
  "tika-vin04t:1926_6": "Ekāya pana ñattiyā tīhi ca anussāvanāhi kattabbaṃ kammaṃ ñatticatutthakammaṃ nāma.",
  "tika-vin04t:1927_0": "Tesu apalokanakammaṃ pañca ṭhānāni gacchati osāraṇaṃ nissāraṇaṃ bhaṇḍukammaṃ brahmadaṇḍaṃ",
  "tika-vin04t:1927_1": "kammalakkhaṇanti. Tattha kaṇṭakasāmaṇerassa nāsanā viya nissāraṇā, tādisaṃyeva sammāvattantaṃ",
  "tika-vin04t:1927_2": "disvā pavesanā ‘osāraṇā’ti veditabbā. Pabbajjāpekkhassa kesacchedanāpucchanaṃ bhaṇḍukammaṃ",
  "tika-vin04t:1927_3": "nāma. Mukharassa bhikkhuno bhikkhū duruttavacanehi ghaṭṭentassa “itthannāmo bhikkhu",
  "tika-vin04t:1927_4": "mukharo bhikkhū duruttavacanehi ghaṭṭento viharati, so bhikkhu yaṃ iccheyya, taṃ",
  "tika-vin04t:1927_5": "vadeyya, bhikkhūhi itthannāmo bhikkhu neva vattabbo, na ovādānusāsaniṃ kattabbo,",
  "tika-vin04t:1927_6": "na ovaditabbo”ti “saṅghaṃ, bhante, pucchāmi ‘itthannāmassa bhikkhuno brahmadaṇḍassa",
  "tika-vin04t:1927_7": "dānaṃ ruccati saṅghassā’ti, dutiyampi pucchāmi, tatiyampi pucchāmi ‘itthannāmassa,",
  "tika-vin04t:1927_8": "bhante, bhikkhuno brahmadaṇḍassa dānaṃ ruccati saṅghassā”’ti evaṃ kattabbaṃ kammaṃ",
  "tika-vin04t:1927_9": "brahmadaṇḍaṃ nāma. Yaṃ pana bhagavatā bhikkhunīnaṃ ūruṃ vivaritvā dassanādivatthūsu",
  "tika-vin04t:1927_10": "“avandiyo so, bhikkhave, bhikkhu bhikkhunisaṅghena kātabbo”ti evaṃ avandiyakammaṃ",
  "tika-vin04t:1927_11": "anuññātaṃ, yaṃ bhikkhunīhi “ayye, asuko nāma ayyo bhikkhunīnaṃ appasādanīyaṃ dasseti,",
  "tika-vin04t:1927_12": "etassa ayyassa avandiyakaraṇaṃ ‘ruccati bhikkhunisaṅghassā”’ti evaṃ upassaye nisinnāheva",
  "tika-vin04t:1927_13": "bhikkhunīhi kattabbaṃ, evarūpaṃ kammaṃ yasmā tassa kammaṃyeva lakkhaṇaṃ na osāraṇādīni,",
  "tika-vin04t:1927_14": "tasmā kammalakkhaṇanti vuccati. Idañca kammalakkhaṇaṃ nāma bhikkhunimūlakaṃ paññattaṃ,",
  "tika-vin04t:1927_15": "apica bhikkhūnampi labbhati, tasmā bhikkhūhipi acchinnacīvarakādīnaṃ cīvarādīni vā",
  "tika-vin04t:1927_16": "dentehi, paribhuñjitabbāni apanetabbānipi vatthūni paribhuñjantehi vā, apanentehi",
  "tika-vin04t:1927_17": "vā, tathārūpaṃ vā dhammikaṃ katikaṃ karontehi tikkhattuṃ sāvetvā apalokanakammaṃ",
  "tika-vin04t:1927_18": "kātabbaṃ, sabbañhetaṃ kammalakkhaṇameva pavisati, iti apalokanakammaṃ pañca ṭhānāni gacchati.",
  "tika-vin04t:1928_0": "Ñattikammaṃ pana nava ṭhānāni gacchati osāraṇaṃ nissāraṇaṃ uposathaṃ pavāraṇaṃ sammutiṃ",
  "tika-vin04t:1928_1": "dānaṃ paṭiggahaṃ paccukkaḍḍhanaṃ kammalakkhaṇanti. Tattha “suṇātu me, bhante, saṅgho,",
  "tika-vin04t:1928_2": "itthannāmo itthannāmassa āyasmato upasampadāpekkho, anusiṭṭho so mayā, yadi saṅghassa",
  "tika-vin04t:1928_3": "pattakallaṃ, itthannāmo āgaccheyya, ‘āgacchāhī’ti vattabbo”ti evaṃ upasampadāpekkhassa",
  "tika-vin04t:1928_4": "osāraṇā osāraṇā nāma. “Suṇantu me āyasmantā, ayaṃ itthannāmo bhikkhu dhammakathiko,",
  "tika-vin04t:1928_5": "imassa neva suttaṃ āgacchati, no suttavibhaṅgo, so atthaṃ asallakkhetvā byañjanacchāyāya",
  "tika-vin04t:1928_6": "atthaṃ paṭibāhati, yadāyasmantānaṃ pattakallaṃ, itthannāmaṃ bhikkhuṃ vuṭṭhāpetvā",
  "tika-vin04t:1928_7": "avasesā imaṃ adhikaraṇaṃ vūpasameyyāmā”ti evaṃ ubbhāhikavinicchaye dhammakathikassa",
  "tika-vin04t:1928_8": "bhikkhuno nissāraṇā nissāraṇā nāma. “Suṇātu me, bhante, saṅgho, ajjuposatho…pe… uposathaṃ",
  "tika-vin04t:1928_9": "kareyyā”ti evaṃ uposathakammavasena ṭhapitā ñatti uposatho nāma. “Suṇātu me, bhante,",
  "tika-vin04t:1928_10": "saṅgho, ajja pavāraṇā pannarasī, yadi saṅghassa pattakallaṃ, saṅgho pavāreyyā”ti",
  "tika-vin04t:1928_11": "evaṃ pavāraṇākammavasena ṭhapitā ñatti pavāraṇā nāma. “Suṇātu me, bhante, saṅgho,",
  "tika-vin04t:1928_12": "itthannāmo itthannāmassa upasampadāpekkho, yadi saṅghassa pattakallaṃ, ahaṃ itthannāmaṃ",
  "tika-vin04t:1928_13": "anusāseyya”nti, “yadi saṅghassa pattakallaṃ, itthannāmo itthannāmaṃ anusāseyyā”ti",
  "tika-vin04t:1928_14": "evaṃ attānaṃ vā paraṃ vā sammannituṃ ṭhapitā ñatti sammuti nāma. “Suṇātu me, bhante,",
  "tika-vin04t:1928_15": "saṅgho, imaṃ cīvaraṃ itthannāmassa bhikkhuno nissaggiyaṃ saṅghassa nissaṭṭhaṃ, yadi",
  "tika-vin04t:1928_16": "saṅghassa pattakallaṃ, saṅgho imaṃ cīvaraṃ itthannāmassa bhikkhuno dadeyyā”ti evaṃ",
  "tika-vin04t:1928_17": "nissaṭṭhacīvarapattādīnaṃ dānaṃ dānaṃ nāma. “Suṇātu me, bhante, saṅgho, ayaṃ itthannāmo",
  "tika-vin04t:1928_18": "bhikkhu āpattiṃ sarati vivarati uttāniṃ karoti deseti, yadi saṅghassa pattakallaṃ,",
  "tika-vin04t:1928_19": "ahaṃ itthannāmassa bhikkhuno āpattiṃ paṭiggaṇheyya”nti, tena vattabbo ‘passasī’ti,",
  "tika-vin04t:1928_20": "‘āma, passāmī’ti, “āyatiṃ saṃvareyyāsī”ti evaṃ āpattippaṭiggaho paṭiggaho nāma. “Suṇantu",
  "tika-vin04t:1928_21": "me āyasmantā āvāsikā, yadāyasmantānaṃ pattakallaṃ, idāni uposathaṃ kareyyāma, pātimokkhaṃ",
  "tika-vin04t:1928_22": "uddiseyyāma, āgame kāle pavāreyyāmā”ti evaṃ katappavāraṇappaccukkaḍḍhanā paccukkaḍḍhanā",
  "tika-vin04t:1928_23": "nāma. Tiṇavattārakasamathe sabbasaṅgāhikañatti, ekekasmiṃ pakkhe ekekā ñatti cāti",
  "tika-vin04t:1928_24": "tissopi ñattiyo kammalakkhaṇaṃ nāma. Iti ñattikammaṃ nava ṭhānāni gacchati.",
  "tika-vin04t:1929_0": "Ñattidutiyakammaṃ satta ṭhānāni gacchati osāraṇaṃ nissāraṇaṃ sammutiṃ dānaṃ uddhāraṃ",
  "tika-vin04t:1929_1": "desanaṃ kammalakkhaṇanti. Tattha bhikkhūnaṃ alābhāya parisakkanādikehi aṭṭhahi aṅgehi",
  "tika-vin04t:1929_2": "samannāgatassa upāsakassa saṅghena asambhogakaraṇatthaṃ pattanikkujjanavasena nissāraṇā",
  "tika-vin04t:1929_3": "nissāraṇā nāma. Tasseva sammāvattantassa pattukkujjanavasena osāraṇā ca veditabbā,",
  "tika-vin04t:1929_4": "sā khuddakakkhandhake vaḍḍhalicchavivatthusmiṃ vuttā. Sīmāsammuti ticīvarena",
  "tika-vin04t:1929_5": "avippavāsasammutisanthatasammutibhattuddesakasenāsanaggāhāpakabhaṇḍāgārikacīvarappaṭiggāhakayāgubhājakaphalabhājakakhajjabhājakaappamattakavissajjakasāṭiyaggāhapakapattaggāhāpakaārāmikapesakasāmaṇerapesakasammutīti",
  "tika-vin04t:1929_6": "etāsaṃ sammutīnaṃ vasena sammuti veditabbā. Kathinacīvaramatakacīvaradānavasena dānaṃ",
  "tika-vin04t:1929_7": "veditabbaṃ. Kathinuddhāravasena uddhāro veditabbo. Kuṭivatthuvihāravatthudesanāvasena",
  "tika-vin04t:1929_8": "desanā veditabbā. Yā pana tiṇavatthārakasamathe ekasmiṃ pakkhe ekā, ekasmiṃ pakkhe",
  "tika-vin04t:1929_9": "ekāti dve ñattidutiyakammavācā vuttā, yā ca mohāropanādīsu kammavācā vuttā, tāsaṃ",
  "tika-vin04t:1929_10": "vasena kammalakkhaṇaṃ veditabbaṃ, iti ñattidutiyakammaṃ satta ṭhānāni gacchati.",
  "tika-vin04t:1930_0": "Ñatticatutthakammampi satteva ṭhānāni gacchati osāraṇaṃ nissāraṇaṃ sammutiṃ dānaṃ",
  "tika-vin04t:1930_1": "niggahaṃ samanubhāsanaṃ kammalakkhaṇanti. Tattha tajjanīyakammādīnaṃ sattannaṃ kammānaṃ",
  "tika-vin04t:1930_2": "vasena nissāraṇā, tesaṃyeva kammānaṃ paṭippassambhanavasena osāraṇā ca veditabbā,",
  "tika-vin04t:1930_3": "bhikkhunovādakasammutivasena sammuti, parivāsadāna mānattadānavasena dānaṃ, mūlāyapaṭikassanavasena",
  "tika-vin04t:1930_4": "niggaho, ukkhittānuvattikā, aṭṭha yāvatatiyakā, ariṭṭho, caṇḍakāḷī cāti ime te yāvatatiyakāti",
  "tika-vin04t:1930_5": "imāsaṃ ekādasannaṃ samanubhāsanānaṃ vasena samanubhāsanā, upasampadākammaabbhānakammavasena",
  "tika-vin04t:1930_6": "kammalakkhaṇaṃ veditabbaṃ. Iti ñatticatutthakammaṃ satta ṭhānāni gacchati.",
  "tika-vin04t:1931_0": "Imesu pana catūsu kammesu apalokanakammaṃ apaloketvāva kātabbaṃ, ñattikammādivasena",
  "tika-vin04t:1931_1": "na kātabbaṃ. Ñattikammampi ekaṃ ñattiṃ ṭhapetvāva kātabbaṃ, apalokanakammādivasena",
  "tika-vin04t:1931_2": "na kātabbaṃ. Ñattidutiyakammaṃ pana apaloketvā kātabbampi atthi akātabbampi, tattha",
  "tika-vin04t:1931_3": "sīmāsammuti sīmāsamūhananaṃ kathinacīvaradānaṃ kathinuddhāro kuṭivatthudesanā vihāravatthudesanāti",
  "tika-vin04t:1931_4": "imāni cha kammāni garukāni apaloketvā kātuṃ na vaṭṭanti, ñattidutiyakammavācaṃ sāvetvāva",
  "tika-vin04t:1931_5": "kātabbāni. Avasesā terasa sammutiyo senāsanaggāhāpakamatakacīvaradānasammutiyo cāti",
  "tika-vin04t:1931_6": "etāni lahukammāni apaloketvāpi kātuṃ vaṭṭanti, ñattikammādivasena pana na kātabbāneva.",
  "tika-vin04t:1931_7": "Ñatticatutthakammampi sakalakkhaṇeneva kātabbaṃ, na sesakammavasena. Evaṃ attano",
  "tika-vin04t:1931_8": "attano lakkhaṇeneva vatthuñattianussāvanāsīmāparisāsampattiyā katāni etāni kammāni",
  "tika-vin04t:1931_9": "dhammena vinayena satthusāsanena katattā dhammo etesu atthīti dhammikāni nāma honti,",
  "tika-vin04t:1931_10": "iti etesaṃ dhammikānaṃ kammānaṃ chandaṃ datvā pacchā khīyanadhammaṃ āpajjantassa",
  "tika-vin04t:1931_11": "vācāya vācāya pācittiyaṃ.",
  "tika-vin04t:1932_0": "Sāvatthiyaṃ chabbaggiye ārabbha khīyanadhammāpajjanavatthusmiṃ paññattaṃ, sādhāraṇapaññatti,",
  "tika-vin04t:1932_1": "anāṇattikaṃ, dhammakamme vematikassa, adhammakamme dhammakammasaññino, vematikassa",
  "tika-vin04t:1932_2": "ca dukkaṭaṃ. Adhammakammasaññissa, “adhammena vā vaggena vā nakammārahassa vā kammaṃ",
  "tika-vin04t:1932_3": "karontī”ti ñatvā khīyantassa, ummattakādīnañca anāpatti. Dhammakammatā, dhammakammasaññitā,",
  "tika-vin04t:1932_4": "chandaṃ datvā khīyananti imānettha tīṇi aṅgāni. Samuṭṭhānādīni adinnādānasadisāneva,",
  "tika-vin04t:1932_5": "idaṃ pana dukkhavedananti.",
  "tika-vin04t:1933": "Kammappaṭibāhanasikkhāpadavaṇṇanā niṭṭhitā.",
  "tika-vin04t:1934": "10. Chandaṃadatvāgamanasikkhāpadavaṇṇanā",
  "tika-vin04t:1935_0": "Dasame vinicchayakathāyāti yāva ārocitaṃ vatthu avinicchikaṃ, ñattiṃ vā ṭhapetvā",
  "tika-vin04t:1935_1": "kammavācā aniṭṭhāpitā, tāva vinicchayakathā vattamānā nāma hoti. Yo bhikkhu etasmiṃ",
  "tika-vin04t:1935_2": "antare kammaṃ kopetukāmatāya parisāya hatthapāsaṃ vijahati, tassa vijahane dukkaṭaṃ,",
  "tika-vin04t:1935_3": "vijahite pācittiyaṃ.",
  "tika-vin04t:1936_0": "Sāvatthiyaṃ aññataraṃ bhikkhuṃ ārabbha chandaṃ adatvā pakkamanavatthusmiṃ paññattaṃ,",
  "tika-vin04t:1936_1": "sādhāraṇapaññatti, anāṇattikaṃ, dhammakamme vematikassa, adhammakamme dhammakammasaññino,",
  "tika-vin04t:1936_2": "vematikassa ca dukkaṭaṃ. Adhammakammasaññissa pana, yo ca “saṅghassa bhaṇḍanādīni",
  "tika-vin04t:1936_3": "vā bhavissanti, adhammena vā vaggena vā nakammārahassa vā kammaṃ karissantī”ti ñatvā,",
  "tika-vin04t:1936_4": "gilāno vā hutvā, gilānassa vā karaṇīyena, uccārādīhi vā pīḷito, na ca kammaṃ kopetukāmo",
  "tika-vin04t:1936_5": "“puna paccāgamissāmī”ti gacchati, tassa, ummattakādīnañca anāpatti. Vinicchayakathāya",
  "tika-vin04t:1936_6": "vattamānatā, dhammakammatā, dhammakammasaññitā, samānasīmāyaṃ ṭhitatā, samānasaṃvāsakatā,",
  "tika-vin04t:1936_7": "kopetukāmatāya hatthapāsavijahananti imānettha cha aṅgāni. Samanubhāsanasamuṭṭhānaṃ,",
  "tika-vin04t:1936_8": "kiriyākiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedananti.",
  "tika-vin04t:1937": "Chandaṃadatvāgamanasikkhāpadavaṇṇanā niṭṭhitā.",
  "tika-vin04t:1938": "11. Dubbalasikkhāpadavaṇṇanā",
  "tika-vin04t:1939_0": "Ekādasame samaggena saṅghenāti samānasaṃvāsakena samānasīmāyaṃ ṭhitena saṅghena saddhiṃ",
  "tika-vin04t:1939_1": "cīvaraṃ datvā. Yathāsanthutanti yo yo mittasandiṭṭhasambhattavasena santhuto, tassa",
  "tika-vin04t:1939_2": "tassāti attho. Pācittiyanti evaṃ saṅghena saddhiṃ sayameva senāsanapaññāpanādivasena",
  "tika-vin04t:1939_3": "sammatassa bhikkhuno cīvaraṃ datvā pacchā khīyantassa vācāya vācāya pācittiyaṃ.",
  "tika-vin04t:1940_0": "Rājagahe chabbaggiye ārabbha cīvaraṃ datvā pacchā khīyanavatthusmiṃ paññattaṃ, sādhāraṇapaññatti,",
  "tika-vin04t:1940_1": "anāṇattikaṃ, dhammakamme tikapācittiyaṃ, cīvaraṃ ṭhapetvā aññaṃ vissajjiyavebhaṅgiyaṃ",
  "tika-vin04t:1940_2": "parikkhāraṃ datvā pacchākhīyantassa dukkaṭaṃ, vissajjiyavebhaṅgiyo nāma ṭhapetvā",
  "tika-vin04t:1940_3": "pañca garubhaṇḍāni avaseso. Rāsivasena hi pañca garubhaṇḍāni vuttāni, tattha ārāmo",
  "tika-vin04t:1940_4": "ārāmavatthūti ekaṃ, vihāro vihāravatthūti dutiyaṃ, mañco pīṭhaṃ bhisi bimbohananti",
  "tika-vin04t:1940_5": "tatiyaṃ, lohakumbhī lohabhāṇakaṃ lohavārako lohakaṭāhaṃ vāsi parasu kuṭhārī kudālo",
  "tika-vin04t:1940_6": "nikhādananti catutthaṃ, valli veḷu muñjaṃ pabbajaṃ tiṇaṃ mattikā dārubhaṇḍaṃ mattikābhaṇḍanti",
  "tika-vin04t:1940_7": "pañcamaṃ. Etāni hi pañca saṅghasantakāni neva saṅghassa, na gaṇapuggalānaṃ vissajjetuṃ",
  "tika-vin04t:1940_8": "vā vibhajituṃ vā vaṭṭanti, vissajjitavibhattānipi saṅghikāneva honti. Thāvarena pana",
  "tika-vin04t:1940_9": "thāvaraṃ, itarena ca akappiyena mahagghakappiyena vā itaraṃ saṅghassa upakāraṃ sallakkhetvā",
  "tika-vin04t:1940_10": "kappiyaparivattanena parivattetuṃ vaṭṭati, varasenāsanādīnaṃ saṃrakkhaṇatthaṃ lāmakāni",
  "tika-vin04t:1940_11": "vissajjetuṃ vissajjetvā paribhuñjituñca vaṭṭati. Ettha ca purimesu tīsu rāsīsu agarubhaṇḍaṃ",
  "tika-vin04t:1940_12": "nāma kiñci natthi, catutthe lohakumbhī arañjarasaṇṭhānaṃ lohabhāṇakaṃ lohakaṭāhanti",
  "tika-vin04t:1940_13": "imāni tīṇi antamaso pasatamattaudakaggaṇhanakānipi garubhaṇḍāni. Lohavārako pana",
  "tika-vin04t:1940_14": "kāḷalohatambalohakaṃsalohavaṭṭalohānaṃ yena kenaci kato sīhaḷadīpe pādaggaṇhanako",
  "tika-vin04t:1940_15": "bhājetabbo, pādo ca nāma magadhanāḷiyā pañcanāḷimattaṃ gaṇhāti, tato atirekaṃ garubhaṇḍaṃ,",
  "tika-vin04t:1940_16": "imāni tāva pāḷiyaṃ āgatāni lohabhājanāni.",
  "tika-vin04t:1941_0": "Pāḷiyaṃ pana anāgatānipi bhiṅgārapaṭiggahauḷuṅkadabbikaṭacchupāti taṭṭakasarakasamuggaaṅgārakapalladhūmakaṭacchuādīni",
  "tika-vin04t:1941_1": "khuddakānipi garubhaṇḍāneva, ayapatto ayathālakaṃ tambalohathālakanti imāni pana",
  "tika-vin04t:1941_2": "bhājanīyāni, kaṃsalohavaṭṭalohabhājanavikati saṅghikaparibhogena vā gihivikaṭā vā",
  "tika-vin04t:1941_3": "vaṭṭati, puggalikaparibhogena na vaṭṭati. Ṭhapetvā pana taṃ bhājanavikatiṃ aññasmimpi",
  "tika-vin04t:1941_4": "kappiyalohabhaṇḍe añjanī añjanisalākā natthudānaṃ kaṇṇamalaharaṇī sūci khuddako pipphaliko",
  "tika-vin04t:1941_5": "khuddakaṃ ārakaṇṭakaṃ kuñcikā tāḷaṃ kattarayaṭṭhi vedhako bhindivālako yathātathāghanakatalohaṃvippakatalohabhaṇḍañca",
  "tika-vin04t:1941_6": "sabbaṃ bhājanīyaṃ. Dhūmanettaphāladīparukkhadīpakapallikaolambakadīpaitthipurisatiracchānarūpakāni",
  "tika-vin04t:1941_7": "pana aññāni vā bhitticchadanakavāṭādīsu upanetabbāni, antamaso lohakhilakaṃ upādāya",
  "tika-vin04t:1941_8": "sabbānipi lohabhaṇḍāni garubhaṇḍāniyeva, attanā laddhāni pariharitvāpi puggalikaparibhogena",
  "tika-vin04t:1941_9": "na paribhuñjitabbāni, saṅghikaparibhogena vā gihivikaṭāni vā vaṭṭanti, tipubhaṇḍepi",
  "tika-vin04t:1941_10": "eseva nayo. Khīrapāsāṇamayāni taṭṭakasarakādīni garubhaṇḍāniyeva.",
  "tika-vin04t:1942_0": "Ghaṭako pana telabhājanaṃ vā pādaggaṇhanakato atirekameva garubhaṇḍaṃ, suvaṇṇarajataārakūṭajātiphalikabhājanāni",
  "tika-vin04t:1942_1": "gihivikaṭānipi na vaṭṭanti. Senāsanaparibhoge pana āmāsampi anāmāsampi sabbaṃ vaṭṭati.",
  "tika-vin04t:1943_0": "Vāsiyādīsu pana yāya vāsiyā dantakaṭṭhacchedanaucchutacchanamattato aññaṃ mahākammaṃ",
  "tika-vin04t:1943_1": "kātuṃ na sakkā, ayaṃ bhājanīyā. Sesā yena kenaci ākārena katā garubhaṇḍaṃ, parasu",
  "tika-vin04t:1943_2": "pana antamaso vejjānaṃ sirāvedhakopi garubhaṇḍameva, tathā kuṭhārī. Yā pana āvudhasaṅkhepena",
  "tika-vin04t:1943_3": "katā, ayaṃ anāmāsā, kudālo daṇḍabandhanikhādanaṃ vā agarubhaṇḍaṃ nāma natthi. Sammuñjanidaṇḍakhaṇanakaṃ",
  "tika-vin04t:1943_4": "pana adaṇḍakaṃ phalamattakameva, yaṃ sakkā sipāṭikāya pakkhipitvā pariharituṃ, taṃ",
  "tika-vin04t:1943_5": "bhājanīyaṃ. Sikharampi nikhādaneneva saṅgahitaṃ, yehi manussehi vihāre vāsiādīni",
  "tika-vin04t:1943_6": "dinnāni honti, te ce ghare daḍḍhe vā vilutte vā “detha no, bhante, upakkhare, puna",
  "tika-vin04t:1943_7": "āharissāmā”ti vadanti, dātabbā. Sace haranti, na vāretabbā, anāharantāpi na codetabbā.",
  "tika-vin04t:1944_0": "Kammārataṭṭakāracundakāranaḷakāramaṇikārapattabandhakānaṃ adhikaraṇimuṭṭhisaṇḍāsatulādīni",
  "tika-vin04t:1944_1": "sabbāni lohamayāni upakaraṇāni saṅghe dinnakālato paṭṭhāya garubhaṇḍāni. Tipukoṭṭakasuvaṇṇakāracammakāraupakaraṇesupi",
  "tika-vin04t:1944_2": "eseva nayo. Ayaṃ pana viseso, tipukoṭṭakaupakaraṇesu tipucchedanakasatthakaṃ, suvaṇṇakāraupakaraṇesu",
  "tika-vin04t:1944_3": "suvaṇṇacchedanakasatthakaṃ, cammakāraupakaraṇesu kataparikammacammacchedanakhuddakasatthanti",
  "tika-vin04t:1944_4": "imāni bhājanīyāni. Nhāpitatunnakāraupakaraṇesupi ṭhapetvā mahākattariṃ mahāsaṇḍāsaṃ",
  "tika-vin04t:1944_5": "mahāpipphalikañca sabbaṃ vaṭṭati, itarāni garubhaṇḍāni.",
  "tika-vin04t:1945_0": "Valliādīsu vettavalliādikā yā kāci aḍḍhabāhuppamāṇā valli saṅghassa dinnā vā tatthajātakā",
  "tika-vin04t:1945_1": "vā rakkhitagopitāva garubhaṇḍaṃ, sā saṅghakamme ca cetiyakamme ca kate sace atirekā",
  "tika-vin04t:1945_2": "hoti, puggalikakammepi upanetuṃ vaṭṭati, suttamakacivākanāḷikerahīracammamayā rajjukā",
  "tika-vin04t:1945_3": "vā yottāni vā vāke ca nāḷikerahīre ca vaṭṭetvā katā ekavaṭṭā vā dvivaṭṭā vā saṅghassa",
  "tika-vin04t:1945_4": "santakā garubhaṇḍaṃ. Suttaṃ pana avaṭṭetvā dinnaṃ makacivākanāḷikerahīrā ca bhājanīyā.",
  "tika-vin04t:1945_5": "Yehi panetāni rajjukādīni dinnāni honti, te attano karaṇīyena harantā na vāretabbā.",
  "tika-vin04t:1946_0": "Yo koci aṭṭhaṅgulasūcidaṇḍakamattopi veḷu saṅghassa dinno vā tatthajātako vā rakkhitagopito",
  "tika-vin04t:1946_1": "garubhaṇḍaṃ, sopi saṅghassa kamme ca cetiyakamme ca kate atireko puggalikakamme dātuṃ",
  "tika-vin04t:1946_2": "vaṭṭati. Pādaggaṇhanakatelanāḷi pana kattarayaṭṭhi upāhanadaṇḍako chattadaṇḍo chattasalākāti",
  "tika-vin04t:1946_3": "idamettha bhājanīyabhaṇḍaṃ, daḍḍhagehamanussā gaṇhitvā gacchantā na vāretabbā.",
  "tika-vin04t:1947_0": "Muñjañca pabbajañca avasesañca chadanatiṇaṃ muṭṭhippamāṇampi chadanatiṇasaṅkhepagatesu",
  "tika-vin04t:1947_1": "tālapaṇṇādīsu yaṃkiñci ekapaṇṇampi saṅghassa dinnaṃ vā tatthajātakaṃ vā bahiārāme",
  "tika-vin04t:1947_2": "saṅghike tiṇavatthusmiṃ jātakaṃ vā rakkhitagopitaṃ garubhaṇḍaṃ, tampi saṅghakamme",
  "tika-vin04t:1947_3": "ca cetiyakamme ca kate atirekaṃ puggalikakamme dātuṃ vaṭṭati. Daḍḍhagehamanussā gahetvā",
  "tika-vin04t:1947_4": "gacchantā na vāretabbā, aṭṭhaṅgulappamāṇopi rittakapotthako garubhaṇḍameva.",
  "tika-vin04t:1948_0": "Mattikā pakatimattikā vā hotu pañcavaṇṇā vā sudhā vā sajjurasakaṅguṭṭhasilesādīsu",
  "tika-vin04t:1948_1": "vā yaṃkiñci dullabhaṭṭhāne ānetvā vā dinnaṃ tatthajātakaṃ vā rakkhitagopitaṃ tālapakkamattaṃ",
  "tika-vin04t:1948_2": "garubhaṇḍaṃ hoti, tampi saṅghakamme ca cetiyakamme ca kate atirekaṃ puggalikakamme",
  "tika-vin04t:1948_3": "dātuṃ vaṭṭati. Hiṅguhiṅgulakaharitālamanosilañjanādīni pana bhājanīyāni.",
  "tika-vin04t:1949_0": "Dārubhaṇḍe yo koci veḷumhi vuttappamāṇo dārubhaṇḍako saṅghassa dinno vā tatthajātako",
  "tika-vin04t:1949_1": "vā rakkhitagopito garubhaṇḍaṃ, api ca sabbāpi dāruveḷucammapāsāṇādivikati dārubhaṇḍena",
  "tika-vin04t:1949_2": "saṅgahitā, tattha mañcapīṭhehi asaṅgahitāni āsandikādīni antamaso coḷena vā palālehi",
  "tika-vin04t:1949_3": "vā paṇṇehi vā katapīṭhaṃ upādāya sabbāni āsanāni.",
  "tika-vin04t:1950_0": "Vaṅkaphalakaṃ dīghaphalakaṃ cīvaradhovanaphalakaṃ ghaṭṭanaphalakaṃ ghaṭṭanamuggaro",
  "tika-vin04t:1950_1": "dantakaṭṭhacchedanagaṇṭhikā daṇḍamuggaro nāvā ambaṇaṃ rajanadoṇi udakapaṭicchako",
  "tika-vin04t:1950_2": "dārumayo vā dantamayo vā veḷumayo vā sapādakopi apādakopi samuggo mañjūsā pādaggaṇhanakato",
  "tika-vin04t:1950_3": "atirekappamāṇo karaṇḍo udakadoṇi udakakaṭāhaṃ uḷuṅko kaṭacchupānīyasarāvaṃ pānīyasaṅkhoti",
  "tika-vin04t:1950_4": "etesu yaṃkiñci saṅghe dinnaṃ garubhaṇḍaṃ. Saṅkhathālakaṃ pana bhājanīyaṃ, tathā dārumayo udakatumbo.",
  "tika-vin04t:1951_0": "Pādakathalikamaṇḍalaṃ dārumayaṃ vā hotu coḷapaṇṇādimayaṃ vā sabbaṃ garubhaṇḍaṃ. Ādhārako",
  "tika-vin04t:1951_1": "pattapidhānaṃ tālavaṇṭaṃ bījanī caṅkoṭakaṃ pacchi yaṭṭhisammuñjanī muṭṭhisammuñjanīti",
  "tika-vin04t:1951_2": "etesupi yaṃkiñci khuddakaṃ vā mahantaṃ vā dāruveḷupaṇṇacammādīsu yena kenaci kataṃ garubhaṇḍameva.",
  "tika-vin04t:1952_0": "Thambhatulāsopānaphalakādīsu yaṃkiñci dārumayaṃ vā pāsāṇamayaṃ vā gehasambhārūpagaṃ",
  "tika-vin04t:1952_1": "yo koci kaṭasārako yaṃkiñci bhūmattharaṇaṃ yaṃkiñci akappiyacammaṃ, sabbaṃ saṅghikaṃ",
  "tika-vin04t:1952_2": "garubhaṇḍaṃ, bhūmattharaṇaṃ kātuṃ vaṭṭati. Eḷakacammaṃ pana paccattharaṇagatikaṃ",
  "tika-vin04t:1952_3": "hoti, tampi garubhaṇḍameva, kappiyacammāni bhājanīyāni, kurundiyaṃ pana sabbaṃ mañcappamāṇaṃ",
  "tika-vin04t:1952_4": "cammaṃ garubhaṇḍanti vuttaṃ.",
  "tika-vin04t:1953_0": "Udukkhalaṃ musalaṃ suppaṃ nisadaṃ nisadapoto pāsāṇadoṇi pāsāṇakaṭāhaṃ sabbaṃ kasibhaṇḍampi",
  "tika-vin04t:1953_1": "garubhaṇḍaṃ, sabbaṃ cakkayuttayānaṃ garubhaṇḍameva. Mañcapīṭhānaṃ pādā ca aṭaniyo",
  "tika-vin04t:1953_2": "ca vāsiparasuādīnaṃ daṇḍā cāti etesu yaṃkiñci aniṭṭhitaṃ bhājanīyaṃ, tacchitamaṭṭhaṃ",
  "tika-vin04t:1953_3": "pana garubhaṇḍaṃ hoti, anuññātavāsiyā daṇḍo chattaṃ muṭṭhipaṇṇaṃ kattarayaṭṭhi upāhanā",
  "tika-vin04t:1953_4": "araṇisahitaṃ dhammakaraṇo pādaggaṇhanakato anatirittaṃ āmalakatumbaṃ āmalakaghaṭo",
  "tika-vin04t:1953_5": "lābukatumbaṃ lābukaghaṭo visāṇatumbanti sabbametaṃ bhājanīyaṃ, tato paraṃ garubhaṇḍaṃ.",
  "tika-vin04t:1954_0": "Hatthidanto vā yaṃkiñci visāṇaṃ vā atacchitaṃ yathāgatameva bhājanīyaṃ, tehi katamañcapīṭhapādādīsu",
  "tika-vin04t:1954_1": "purimasadisova vinicchayo. Tacchitaniṭṭhitopi hiṅgukaraṇḍako añjanikaraṇḍako gaṇṭhikā",
  "tika-vin04t:1954_2": "vidho añjanī añjanisalākā udakapuñchanīti idaṃ sabbaṃ bhājanīyameva.",
  "tika-vin04t:1955_0": "Mattikābhaṇḍe sabbaṃ manussānaṃ upabhogaparibhogaṃ ghaṭapiṭharādikulālabhājanaṃ,",
  "tika-vin04t:1955_1": "pattakaṭāhaṃ aṅgārakaṭāhaṃ dhūmadānakaṃ dīparukkhako dīpakapallikā cayaniṭṭhakā chadaniṭṭhakā",
  "tika-vin04t:1955_2": "thupikāti sabbaṃ garubhaṇḍaṃ, etesu pana vuttanayesu garubhaṇḍesu yaṃkiñci veḷuādiṃ",
  "tika-vin04t:1955_3": "attano atthāya gaṇhantena samakaṃ vā atirekaṃ vā phātikammaṃ katvā gahetabbaṃ. Pādaggaṇhanakato",
  "tika-vin04t:1955_4": "anatirittappamāṇo pana ghaṭako patto thālakaṃ kañcanako kuṇḍikāti idamettha bhājanīyaṃ,",
  "tika-vin04t:1955_5": "yathā ca mattikābhaṇḍe evaṃ lohabhaṇḍepi kuṇḍikā bhājanīyakoṭṭhāsameva bhajati. Iti",
  "tika-vin04t:1955_6": "yaṃ bhājanīyaṃ vissajjanīyampi taṃ evaṃ vissajjiyavebhaṅgiyasaṅkhātaṃ aññaṃ parikkhāraṃ",
  "tika-vin04t:1955_7": "datvā khīyantassa dukkaṭaṃ, itaraṃ pana dātumeva na vaṭṭati. Issaravatāya dento thullaccayaṃ",
  "tika-vin04t:1955_8": "āpajjati, theyyacittena gaṇhanto bhaṇḍaṃ agghāpetvā kāretabbo. Yathā ca aññaṃ parikkhāraṃ",
  "tika-vin04t:1955_9": "datvā khīyantassa dukkaṭaṃ, tathā saṅghena asammatassa cīvaraṃ vā aññaṃ vā parikkhāraṃ",
  "tika-vin04t:1955_10": "datvā khīyantassa dukkaṭameva, anupasampanne sabbattha tikadukkaṭaṃ. Pakatiyā pana",
  "tika-vin04t:1955_11": "chandādivasena karontaṃ disvā “ko attho tassa dinnena, laddhāpi vinipātessati, na",
  "tika-vin04t:1955_12": "sammā upanessatī”ti khīyantassa, ummattakādīnañca anāpatti. Upasampannatā, dhammena",
  "tika-vin04t:1955_13": "laddhasammutitā, saṅghena saddhiṃ vikappanupagacīvaradānaṃ, pacchā khīyitukāmatāya",
  "tika-vin04t:1955_14": "khīyanāti imānettha cattāri aṅgāni. Samuṭṭhānādīni adinnādānasadisāni, idaṃ pana dukkhavedananti.",
  "tika-vin04t:1956": "Dubbalasikkhāpadavaṇṇanā niṭṭhitā.",
  "tika-vin04t:1957": "12. Pariṇāmanasikkhāpadavaṇṇanā",
  "tika-vin04t:1958_0": "Dvādasame sabbaṃ tiṃsakakaṇḍe pariṇāmanasikkhāpade vuttanayameva. Ayameva hi viseso,",
  "tika-vin04t:1958_1": "tattha attano pariṇāmitattā nissaggiyaṃ pācittiyaṃ, idha puggalassa pariṇāmitattā",
  "tika-vin04t:1958_2": "suddhikapācittiyanti.",
  "tika-vin04t:1959": "Pariṇāmanasikkhāpadavaṇṇanā niṭṭhitā.",
  "tika-vin04t:1960": "Sahadhammikavaggo aṭṭhamo.",
  "tika-vin04t:1961": "9. Ratanavaggo",
  "tika-vin04t:1962": "1. Antepurasikkhāpadavaṇṇanā",
  "tika-vin04t:1963_0": "Ratanavaggassa paṭhame khattiyassāti khattiyajātikassa, muddhābhisittassāti khattiyābhisekena",
  "tika-vin04t:1963_1": "muddhani abhisittassa. Anikkhanto rājā itoti anikkhantarājakaṃ, tasmiṃ anikkhantarājake,",
  "tika-vin04t:1963_2": "sayanighareti attho. Ratanaṃ vuccati mahesī, niggatanti nikkhantaṃ, aniggataṃ ratanaṃ",
  "tika-vin04t:1963_3": "itoti aniggataratanakaṃ, tasmiṃ aniggataratanake, sayanighareti attho. Indakhīlaṃ",
  "tika-vin04t:1963_4": "atikkameyyāti ettha attano āgatabhāvaṃ ajānāpetvā sayanigharassa ummāraṃ paṭhamaṃ",
  "tika-vin04t:1963_5": "pādaṃ atikkāmentassa dukkaṭaṃ, dutiyaṃ pācittiyaṃ.",
  "tika-vin04t:1964_0": "Sāvatthiyaṃ āyasmantaṃ ānandaṃ ārabbha rañño antepurappavisanavatthusmiṃ paññattaṃ,",
  "tika-vin04t:1964_1": "asādhāraṇapaññatti, anāṇattikaṃ, tikapācittiyaṃ, paṭisaṃvidite appaṭisaṃviditasaññino,",
  "tika-vin04t:1964_2": "vematikassa ca dukkaṭaṃ. Paṭisaṃviditasaññissa, na khattiyassa vā, na khattiyābhisekena",
  "tika-vin04t:1964_3": "abhisittassa vā, ubhosu vā, ubhinnaṃ vā aññatarasmiṃ nikkhante sayanigharaṃ pavisantassa,",
  "tika-vin04t:1964_4": "asayanighare, ummattakādīnañca anāpatti. Khattiyatā, abhisittatā, ubhinnampi sayanigharato",
  "tika-vin04t:1964_5": "anikkhantatā, appaṭisaṃviditatā, indakhīlātikkamoti imānettha pañca aṅgāni. Samuṭṭhānādīni",
  "tika-vin04t:1964_6": "paṭhamakathinasadisāni, idaṃ pana kiriyākiriyanti.",
  "tika-vin04t:1965": "Antepurasikkhāpadavaṇṇanā niṭṭhitā.",
  "tika-vin04t:1966": "2. Ratanasikkhāpadavaṇṇanā",
  "tika-vin04t:1967_0": "Dutiye ratananti muttādidasavidhaṃ. Ratanasammatanti yaṃkiñci manussānaṃ upabhogaparibhogaṃ.",
  "tika-vin04t:1967_1": "Ajjhārāme vāti parikkhittassa antopaṭikkhepe aparikkhittassa dvinnaṃ leḍḍupātānaṃ",
  "tika-vin04t:1967_2": "anto. Ajjhāvasatheti parikkhittassa antopaṭikkhepe, aparikkhittassa musalapātabbhantare.",
  "tika-vin04t:1967_3": "Ayaṃ panettha vinicchayo – jātarūparajataṃ attano atthāya uggaṇhantassa vā uggaṇhāpentassa",
  "tika-vin04t:1967_4": "vā nissaggiyaṃ pācittiyaṃ. Saṅghagaṇapuggalacetiyanavakammānaṃ atthāya dukkaṭaṃ,",
  "tika-vin04t:1967_5": "avasese muttādiratane sabbesampi atthāya dukkaṭameva. Kappiyavatthuṃ vā akappiyavatthuṃ",
  "tika-vin04t:1967_6": "vā antamaso mātusantakampi bhaṇḍāgārikasīsena paṭisāmentassa pācittiyaṃ, tādisaṃ",
  "tika-vin04t:1967_7": "pana attano santakaṃ katvā paṭisāmetuṃ vaṭṭati. “Idaṃ paṭisāmethā”ti vutte pana “na",
  "tika-vin04t:1967_8": "vaṭṭatī”ti paṭikkhipitabbaṃ. Sace kupitā pātetvā gacchanti, palibodho nāma hoti,",
  "tika-vin04t:1967_9": "paṭisāmetabbaṃ. Vihāre kammaṃ karontā vaḍḍhakīādayo vā rājavallabhā vā “yaṃkiñci",
  "tika-vin04t:1967_10": "upakaraṇaṃ vā sayanabhaṇḍaṃ vā paṭisāmetvā dethā”ti vadanti, chandenapi bhayenapi",
  "tika-vin04t:1967_11": "na kātabbameva, guttaṭṭhānaṃ pana dassetuṃ vaṭṭati.",
  "tika-vin04t:1968_0": "Ajjhārāmaajjhāvasathesupi yādise ṭhāne “bhikkhūhi vā sāmaṇerehi vā gahitaṃ bhavissatī”ti",
  "tika-vin04t:1968_1": "āsaṅkā uppajjati, tādiseyeva ṭhāne uggahetvā vā uggahāpetvā vā saññāṇaṃ katvā nikkhipitabbaṃ,",
  "tika-vin04t:1968_2": "“yassa bhaṇḍaṃ naṭṭhaṃ, so āgacchatū”ti ca ācikkhitabbaṃ. Atha yo āgacchati, so “kīdisaṃ",
  "tika-vin04t:1968_3": "te bhaṇḍaṃ naṭṭha”nti pucchitabbo, sace saññāṇena sampādeti, dātabbaṃ. No ce, ‘vicināhī’ti",
  "tika-vin04t:1968_4": "vattabbo. Tamhā āvāsā pakkamantena patirūpānaṃ bhikkhūnaṃ hatthe, tesu asati patirūpānaṃ",
  "tika-vin04t:1968_5": "gahapatikānaṃ hatthe nikkhipitvā pakkamitabbaṃ. Yo pana neva pakkamati, na sāmikaṃ",
  "tika-vin04t:1968_6": "passati, tena thāvaraṃ senāsanaṃ vā cetiyaṃ vā pokkharaṇiṃ vā kāretabbo. Sace dīghassa",
  "tika-vin04t:1968_7": "addhuno accayena sāmiko āgacchati, taṃ dassetvā ‘anumodāhī’ti vattabbo. Sace nānumodati,",
  "tika-vin04t:1968_8": "“dehi me dhana”nti codeti, samādapetvā dātabbaṃ.",
  "tika-vin04t:1969_0": "Sāvatthiyaṃ aññataraṃ bhikkhuṃ ārabbha ratanauggaṇhanavatthusmiṃ paññattaṃ, “aññatra",
  "tika-vin04t:1969_1": "ajjhārāmā vā, ajjhāvasathā vā”ti ayamettha duvidhā anupaññatti, sādhāraṇapaññatti,",
  "tika-vin04t:1969_2": "sāṇattikaṃ, anuññātaṭṭhāne anādariyena uggahetvā anikkhipantassa dukkaṭaṃ. Anuññātaṭṭhāne",
  "tika-vin04t:1969_3": "gahetvā nikkhipantassa, yaṃ hoti āmāsaṃ ratanasammataṃ, taṃ vissāsaṃ vā tāvakālikaṃ",
  "tika-vin04t:1969_4": "vā uggaṇhantassa, paṃsukūlasaññāya gaṇhato, ummattakādīnañca anāpatti. Ananuññātakaraṇaṃ,",
  "tika-vin04t:1969_5": "parasantakatā, vissāsaggāhapaṃsukūlasaññānaṃ abhāvo, uggahaṇaṃ vā uggahāpanaṃ vāti",
  "tika-vin04t:1969_6": "imānettha cattāri aṅgāni. Samuṭṭhānādīni sañcarittasadisānīti.",
  "tika-vin04t:1970": "Ratanasikkhāpadavaṇṇanā niṭṭhitā.",
  "tika-vin04t:1971": "3. Vikālagāmappavesanasikkhāpadavaṇṇanā",
  "tika-vin04t:1972_0": "Tatiye santaṃ bhikkhuṃ anāpucchāti idaṃ cāritte vuttanayameva. Vikāleti majjhanhikātikkamato",
  "tika-vin04t:1972_1": "paṭṭhāya antoaruṇe, etasmiṃ antare “vikāle gāmappavesanaṃ āpucchāmī”ti vā, “gāmaṃ",
  "tika-vin04t:1972_2": "pavisissāmī”ti vā anāpucchitvā asati tathārūpe accāyike karaṇīye parikkhittassa gāmassa",
  "tika-vin04t:1972_3": "parikkhepaṃ atikkamantassa, aparikkhittassa upacāraṃ okkamantassa paṭhamapāde dukkaṭaṃ,",
  "tika-vin04t:1972_4": "dutiyapāde pācittiyaṃ. Sacepi sambahulā kenaci kammena gāmaṃ pavisanti, sabbehi aññamaññaṃ",
  "tika-vin04t:1972_5": "āpucchitabbaṃ. “Tasmiṃ gāme taṃ kammaṃ na sampajjatī”ti aññaṃ gāmaṃ gacchantānaṃ",
  "tika-vin04t:1972_6": "puna āpucchanakiccaṃ natthi. Sace pana ussāhaṃ paṭippassambhetvā vihāraṃ gacchantā",
  "tika-vin04t:1972_7": "antarā aññaṃ gāmaṃ pavisitukāmā honti, āpucchitabbameva. Kulaghare vā āsanasālāyaṃ",
  "tika-vin04t:1972_8": "vā bhattakiccaṃ katvā telabhikkhāya vā sappibhikkhāya vā caritukāmena sace passe",
  "tika-vin04t:1972_9": "bhikkhu atthi, āpucchitabbo, asante ‘natthī’ti gantabbaṃ. Vīthiṃ otaritvā pana bhikkhuṃ",
  "tika-vin04t:1972_10": "disvāpi āpucchanakiccaṃ natthi. Yo pana gāmamajjhena maggo hoti, sace tena gacchantassa",
  "tika-vin04t:1972_11": "“telādīnaṃ atthāya carissāmī”ti cittaṃ uppajjati, passe bhikkhuṃ disvā āpucchitabbaṃ.",
  "tika-vin04t:1972_12": "Maggā anokkamma carantassa pana āpucchanakiccaṃ natthi, okkamantassa vuttanayeneva pācittiyaṃ.",
  "tika-vin04t:1973_0": "Sāvatthiyaṃ chabbaggiye ārabbha vikāle gāmappavesanavatthusmiṃ paññattaṃ, “santaṃ",
  "tika-vin04t:1973_1": "bhikkhu”nti ca “anāpucchā”ti ca “aññatra tathārūpā accāyikā karaṇīyā”ti ca imā panettha",
  "tika-vin04t:1973_2": "tisso anupaññattiyo, asādhāraṇapaññatti, anāṇattikaṃ, tikapācittiyaṃ, kāle vikālasaññino,",
  "tika-vin04t:1973_3": "vematikassa ca dukkaṭaṃ. Kālasaññino pana, yo ca accāyike vā karaṇīye, santaṃ vā",
  "tika-vin04t:1973_4": "āpucchitvā, asantaṃ vā anāpucchitvā pavisati, antarārāmabhikkhunupassayatitthiyaseyyapaṭikkamanesu",
  "tika-vin04t:1973_5": "vā aññataraṃ gacchati, tassa, gāmena maggo hoti, tena gacchato, āpadāsu, ummattakādīnañca",
  "tika-vin04t:1973_6": "anāpatti. Santaṃ bhikkhuṃ anāpucchatā, anuññātakāraṇābhāvo, vikāle gāmappavisananti",
  "tika-vin04t:1973_7": "imānettha tīṇi aṅgāni. Samuṭṭhānādīni kathinasadisāneva, idaṃ pana kiriyākiriyanti.",
  "tika-vin04t:1974": "Vikālagāmappavesanasikkhāpadavaṇṇanā niṭṭhitā.",
  "tika-vin04t:1975": "4. Sūcigharasikkhāpadavaṇṇanā",
  "tika-vin04t:1976": "Catutthe bhedanameva bhedanakaṃ, taṃ assa atthīti bhedanakaṃ. Tasmā evarūpe sūcighare karaṇakārāpanesu dukkaṭaṃ, paṭilābhena pana taṃ bhinditvā pācittiyaṃ desetabbaṃ.",
  "tika-vin04t:1977_0": "Sakkesu sambahule bhikkhū ārabbha bahusūcigharaviññāpanavatthusmiṃ paññattaṃ, sādhāraṇapaññatti,",
  "tika-vin04t:1977_1": "sāṇattikaṃ, attanā vippakataṃ attanā vā, parehi vā, parehi vippakatampi attanā vā,",
  "tika-vin04t:1977_2": "parehi vā pariyosāpetvā labhantassa catukkapācittiyaṃ. Aññassatthāya karaṇakārāpanesu,",
  "tika-vin04t:1977_3": "aññena kataṃ paṭilabhitvā paribhuñjane dukkaṭaṃ. Gaṇṭhike araṇike vidhe añjaniyā",
  "tika-vin04t:1977_4": "añjanisalākāya vāsijaṭe udakapuñchaniyāti etesu yaṃkiñci aṭṭhiādīhi karontassa, ummattakādīnañca",
  "tika-vin04t:1977_5": "anāpatti. Sūcigharatā, aṭṭhimayāditā, attano atthāya karaṇaṃ vā kārāpetvā vā paṭilābhoti",
  "tika-vin04t:1977_6": "imānettha tīṇi aṅgāni. Samuṭṭhānādīni sañcarittasadisānīti.",
  "tika-vin04t:1978": "Sūcigharasikkhāpadavaṇṇanā niṭṭhitā.",
  "tika-vin04t:1979": "5. Mañcapīṭhasikkhāpadavaṇṇanā",
  "tika-vin04t:1980": "Pañcame mañcanti masārakādīsu aññataraṃ. Pīṭhampi tādisameva, taṃ pana mañco viya atidīghaṃ, āsandiko viya ca samaṃ caturassaṃ na hoti. Chedanakaṃ bhedanakasadisameva.",
  "tika-vin04t:1981_0": "Sāvatthiyaṃ upanandaṃ ārabbha ucce mañce sayanavatthusmiṃ paññattaṃ, pamāṇikaṃ karontassa,",
  "tika-vin04t:1981_1": "pamāṇātikkantaṃ labhitvā chinditvā yathā pamāṇameva upari dissati, evaṃ nikhaṇitvā",
  "tika-vin04t:1981_2": "vā, uttānaṃ vā katvā, aṭṭakaṃ vā bandhitvā paribhuñjantassa, ummattakādīnañca anāpatti.",
  "tika-vin04t:1981_3": "Pamāṇātikkantamañcapīṭhatā, attano atthāya karaṇaṃ vā kārāpetvā vā paṭilābhoti imānettha",
  "tika-vin04t:1981_4": "dve aṅgāni. Sesaṃ sabbaṃ sūcigharasikkhāpadasadisamevāti.",
  "tika-vin04t:1982": "Mañcapīṭhasikkhāpadavaṇṇanā niṭṭhitā.",
  "tika-vin04t:1983": "6. Tūlonaddhasikkhāpadavaṇṇanā",
  "tika-vin04t:1984": "Chaṭṭhe tūlaṃ onaddhametthāti tūlonaddhaṃ, cimilikaṃ pattharitvā tūlaṃ pakkhipitvā upari cimilikāya onaddhanti vuttaṃ hoti. Uddālanakaṃ bhedanakasadisameva.",
  "tika-vin04t:1985_0": "Sāvatthiyaṃ chabbaggiye ārabbha tūlonaddhakārāpanavatthusmiṃ paññattaṃ, āyoge kāyabandhane",
  "tika-vin04t:1985_1": "aṃsabaddhake pattatthavikāya parissāvane bimbohane, aññena kataṃ tūlonaddhaṃ paṭilabhitvā",
  "tika-vin04t:1985_2": "uddāletvā paribhuñjantassa, ummattakādīnañca anāpatti. Bimbohanañcettha sīsappamāṇameva",
  "tika-vin04t:1985_3": "vaṭṭati, sīsappamāṇaṃ nāma yassa vitthārato tīsu koṇesu dvinnaṃ antaraṃ vidatthicaturaṅgulaṃ",
  "tika-vin04t:1985_4": "hoti, majjhe muṭṭhiratanaṃ, dīghato diyaḍḍharatanaṃ vā dviratanaṃ vā. Tūlonaddhamañcapīṭhatā,",
  "tika-vin04t:1985_5": "attano atthāya karaṇaṃ vā kārāpetvā vā paṭilābhoti imānettha dve aṅgāni. Sesaṃ vuttanayeneva veditabbanti.",
  "tika-vin04t:1986": "Tūlonaddhasikkhāpadavaṇṇanā niṭṭhitā.",
  "tika-vin04t:1987": "7. Nisīdanasikkhāpadavaṇṇanā",
  "tika-vin04t:1988": "Sattame nisīdananti santhatasadisaṃ santharitvā ekasmiṃ ante sugatavidatthippamāṇaṃ dvīsu ṭhānesu phāletvā katāhi tīhi dasāhi yuttassa parikkhārassetaṃ nāmaṃ.",
  "tika-vin04t:1989_0": "Sāvatthiyaṃ chabbaggiye ārabbha appamāṇikāni nisīdanāni dhāraṇavatthusmiṃ paññattaṃ,",
  "tika-vin04t:1989_1": "“dasā vidatthī”ti ayamettha anupaññatti, asādhāraṇapaññatti, pamāṇikaṃ vā ūnakaṃ",
  "tika-vin04t:1989_2": "vā karontassa, aññena kataṃ pamāṇātikkantaṃ paṭilabhitvā chinditvā paribhuñjantassa,",
  "tika-vin04t:1989_3": "vitānādīsu yaṃkiñci karontassa, ummattakādīnañca anāpatti. Nisīdanassa pamāṇātikkantatā,",
  "tika-vin04t:1989_4": "attano atthāya karaṇaṃ vā kārāpetvā vā paṭilābhoti imānettha dve aṅgāni. Sesaṃ vuttanayeneva veditabbanti.",
  "tika-vin04t:1990": "Nisīdanasikkhāpadavaṇṇanā niṭṭhitā.",
  "tika-vin04t:1991": "8. Kaṇḍuppaṭicchādisikkhāpadavaṇṇanā",
  "tika-vin04t:1992": "Aṭṭhame kaṇḍuppaṭicchādinti adhonābhiubbhajāṇumaṇḍalaṃ kaṇḍupīḷakaassāvathullakacchābādhānaṃ paṭicchādanatthaṃ anuññātaṃ cīvaraṃ.",
  "tika-vin04t:1993": "Sāvatthiyaṃ chabbaggiye ārabbha appamāṇikāyo kaṇḍuppaṭicchādikāyo dhāraṇavatthusmiṃ paññattaṃ, sādhāraṇapaññatti, sesaṃ nisīdane vuttanayeneva veditabbanti.",
  "tika-vin04t:1994": "Kaṇḍuppaṭicchādisikkhāpadavaṇṇanā niṭṭhitā.",
  "tika-vin04t:1995": "9. Vassikasāṭikasikkhāpadavaṇṇanā",
  "tika-vin04t:1996": "Navame sāvatthiyaṃ chabbaggiye ārabbha appamāṇikāyo vassikasāṭikāyo dhāraṇavatthusmiṃ paññattaṃ, sesamettha yaṃ vattabbaṃ, taṃ nisīdane vuttanayamevāti.",
  "tika-vin04t:1997": "Vassikasāṭikasikkhāpadavaṇṇanā niṭṭhitā.",
  "tika-vin04t:1998": "10. Nandasikkhāpadavaṇṇanā",
  "tika-vin04t:1999": "Dasame sāvatthiyaṃ āyasmantaṃ nandaṃ ārabbha sugatacīvarappamāṇaṃ cīvaraṃ dhāraṇavatthusmiṃ paññattaṃ, sādhāraṇapaññatti, sesaṃ nisīdane vuttanayamevāti.",
  "tika-vin04t:2000": "Nandasikkhāpadavaṇṇanā niṭṭhitā.",
  "tika-vin04t:2001": "Ratanavaggo navamo.",
  "tika-vin04t:2002": "Kaṅkhāvitaraṇiyā pātimokkhavaṇṇanāya",
  "tika-vin04t:2003": "Suddhapācittiyavaṇṇanā niṭṭhitā.",
  "tika-vin04t:2004": "Pāṭidesanīyakaṇḍo",
  "tika-vin04t:2005": "1. Paṭhamapāṭidesanīyasikkhāpadavaṇṇanā",
  "tika-vin04t:2006_0": "Pāṭidesanīyesu paṭhame antaragharaṃ paviṭṭhāyāti vacanato sace tassā antarārāmādīsu",
  "tika-vin04t:2006_1": "ṭhatvāpi dadamānāya hatthato sayaṃ rathiyābyūhasiṅghāṭakagharānaṃ aññatarasmiṃ ṭhitopi",
  "tika-vin04t:2006_2": "gaṇhāti, doso natthi. Tassā pana rathiyādīsu ṭhatvā dadamānāya, rathiyādīsu vā, antarārāmādīsu",
  "tika-vin04t:2006_3": "vā ṭhatvāpi yaṃkiñci āmisaṃ ajjhoharaṇatthāya gaṇhato paṭiggahaṇe dukkaṭaṃ, ajjhohāre",
  "tika-vin04t:2006_4": "ajjhohāre pāṭidesanīyaṃ. Tassa desetabbākāro gārayhaṃ āvusotiādinā nayena sikkhāpade dassitoyeva.",
  "tika-vin04t:2007_0": "Sāvatthiyaṃ aññataraṃ bhikkhuṃ ārabbha aññātikāya bhikkhuniyā antaragharaṃ paviṭṭhāya",
  "tika-vin04t:2007_1": "hatthato āmisaṃ paṭiggahaṇavatthusmiṃ paññattaṃ, asādhāraṇapaññatti, anāṇattikaṃ,",
  "tika-vin04t:2007_2": "yathā cetaṃ, tathā sesānipi, tikapāṭidesanīyaṃ, yāmakālikādīsu paṭiggahaṇepi ajjhoharaṇepi",
  "tika-vin04t:2007_3": "dukkaṭaṃ, ekatoupasampannāya yāvakālikepi tatheva, ñātikāya aññātikasaññivematikānampi",
  "tika-vin04t:2007_4": "eseva nayo. Ñātikasaññino pana, ñātikāya vā dāpentiyā, upanikkhipitvā vā dadamānāya,",
  "tika-vin04t:2007_5": "yā ca antarārāmabhikkhunupassayatitthiyaseyyapaṭikkamanesu ṭhatvā gāmato bahi nīharitvā,",
  "tika-vin04t:2007_6": "yāmakālikādīni vā “sati paccaye paribhuñjā”ti deti, tassa, sikkhamānasāmaṇerīnañca",
  "tika-vin04t:2007_7": "hatthato gahetvā paribhuñjantassa, ummattakādīnañca anāpatti. Paripuṇṇūpasampannatā,",
  "tika-vin04t:2007_8": "aññātikatā, antaraghare ṭhitāya hatthato sahatthā paṭiggahaṇaṃ, yāvakālikatā, ajjhoharaṇanti",
  "tika-vin04t:2007_9": "imānettha pañca aṅgāni. Samuṭṭhānādīni eḷakalomasadisānīti.",
  "tika-vin04t:2008": "Paṭhamapāṭidesanīyasikkhāpadavaṇṇanā niṭṭhitā.",
  "tika-vin04t:2009": "2. Dutiyapāṭidesanīyasikkhāpadavaṇṇanā",
  "tika-vin04t:2010_0": "Dutiye idha sūpantiādi vosāsanākāradassanaṃ. Apasakka tāva bhaginītiādi apasādetabbākāradassanaṃ.",
  "tika-vin04t:2010_1": "Tatrāyaṃ vinicchayo – ekenāpi bhikkhunā anapasādite ajjhoharaṇatthāya āmisaṃ gaṇhantānaṃ",
  "tika-vin04t:2010_2": "paṭiggahaṇe dukkaṭaṃ, ajjhohāre ajjhohāre pāṭidesanīyanti.",
  "tika-vin04t:2011_0": "Rājagahe chabbaggiye ārabbha bhikkhuniyā vosāsantiyā nanivāraṇavatthusmiṃ paññattaṃ,",
  "tika-vin04t:2011_1": "tikapāṭidesanīyaṃ, ekatoupasampannāya vosāsantiyā nanivārentassa dukkaṭaṃ, tathā",
  "tika-vin04t:2011_2": "anupasampannāya upasampannasaññino vematikassa ca. Anupasampannasaññino, pana yo",
  "tika-vin04t:2011_3": "ca attano vā bhattaṃ dāpentiyā, aññesaṃ vā bhattaṃ dentiyā, yaṃ vā na dinnaṃ, taṃ",
  "tika-vin04t:2011_4": "dāpentiyā, yattha vā na dinnaṃ, tattha, sabbesaṃ vā samakaṃ dāpentiyā, sikkhamānāya",
  "tika-vin04t:2011_5": "vā sāmaṇeriyā vā vosāsantiyā paṭiggahetvā bhuñjati, tassa, pañca bhojanāni ṭhapetvā",
  "tika-vin04t:2011_6": "sabbattha, ummattakādīnañca anāpatti. Paripuṇṇūpasampannatā, pañcabhojanatā, antaraghare",
  "tika-vin04t:2011_7": "anuññātapakārato aññathā vosāsanā, anivāraṇā, ajjhoharaṇanti imānettha pañca aṅgāni.",
  "tika-vin04t:2011_8": "Samuṭṭhānādīni kathinasadisānīti.",
  "tika-vin04t:2012": "Dutiyapāṭidesanīyasikkhāpadavaṇṇanā niṭṭhitā.",
  "tika-vin04t:2013": "3. Tatiyapāṭidesanīyasikkhāpadavaṇṇanā",
  "tika-vin04t:2014_0": "Tatiye sekkhasammatānīti laddhasekkhasammutikāni. Pubbe animantitoti gharūpacārokkamanato",
  "tika-vin04t:2014_1": "paṭhamataraṃ upacāraṃ anokkamanteyeva pubbe animantito. Agilāno nāma yo sakkoti piṇḍāya",
  "tika-vin04t:2014_2": "carituṃ. Pāṭidesanīyanti gharūpacāraṃ okkamitvā āmisaṃ gaṇhantassa paṭiggahaṇe tāva",
  "tika-vin04t:2014_3": "dukkaṭaṃ, taṃ gahetvā yatthakatthaci bhuñjantassa ajjhohāre ajjhohāre pāṭidesanīyanti.",
  "tika-vin04t:2015_0": "Sāvatthiyaṃ sambahule bhikkhū ārabbha na mattaṃ jānitvā paṭiggahaṇavatthusmiṃ paññattaṃ,",
  "tika-vin04t:2015_1": "“pubbe animantito, agilāno”ti imā panettha dve anupaññattiyo, tikapāṭidesanīyaṃ,",
  "tika-vin04t:2015_2": "yāmakālikādīsu paṭiggahaṇepi ajjhohārepi dukkaṭaṃ, tathā asekkhasammate sekkhasammatasaññino",
  "tika-vin04t:2015_3": "vematikassa ca. Asekkhasammatasaññino, pana yo ca pubbe nimantito vā gilāno vā aññassa",
  "tika-vin04t:2015_4": "vā tesaṃ ghare paññattaṃ bhikkhaṃ gaṇhāti, yassa ca gharato nīharitvā, āsanasālādīsu",
  "tika-vin04t:2015_5": "vā bhikkhuṃ adisvā paṭhamaṃyeva nīharitvā, dvāramūle vā ṭhapitaṃ denti, tassa taṃ",
  "tika-vin04t:2015_6": "bhuñjantassa, niccabhattake, salākabhatte, pakkhike, uposathike, pāṭipadike, yāmakālikādiṃ",
  "tika-vin04t:2015_7": "“sati paccaye paribhuñjā”ti dinnaṃ paribhuñjantassa, ummattakādīnañca anāpatti. Sekkhasammatatā,",
  "tika-vin04t:2015_8": "pubbe animantitatā, agilānatā, gharūpacārokkamanaṃ, ṭhapetvā niccabhattakādīni aññaṃ",
  "tika-vin04t:2015_9": "āmisaṃ gahetvā bhuñjananti imānettha pañca aṅgāni. Samuṭṭhānādīni eḷakalomasadisānīti.",
  "tika-vin04t:2016": "Tatiyapāṭidesanīyasikkhāpadavaṇṇanā niṭṭhitā.",
  "tika-vin04t:2017": "4. Catutthapāṭidesanīyasikkhāpadavaṇṇanā",
  "tika-vin04t:2018_0": "Catutthe yāni kho pana tāni āraññakānītiādi cīvaravippavāsasikkhāpade vuttanayeneva",
  "tika-vin04t:2018_1": "veditabbaṃ. Pubbe appaṭisaṃviditanti ettha yaṃ itthiyā vā purisena vā gahaṭṭhena",
  "tika-vin04t:2018_2": "vā pabbajitena vā ārāmaṃ vā ārāmūpacāraṃ vā pavisitvā “itthannāmassa, bhante, kulassa",
  "tika-vin04t:2018_3": "khādanīyaṃ vā bhojanīyaṃ vā āhariyissatī”ti ārocitaṃ, taṃ pacchā yathāārocitameva",
  "tika-vin04t:2018_4": "vā āhariyatu, tassa parivāraṃ katvā aññaṃ vā tena saddhiṃ bahukampi, “itthannāmaṃ",
  "tika-vin04t:2018_5": "kulaṃ paṭisaṃviditaṃ katvā khādanīyaṃ vā bhojanīyaṃ vā gahetvā gacchatī”ti sutvā",
  "tika-vin04t:2018_6": "aññāni vā kulāni tehi saddhiṃ āharantu, taṃ sabbaṃ paṭisaṃviditaṃ nāma. Yaṃ pana",
  "tika-vin04t:2018_7": "evaṃ anārocitaṃ anāhaṭañca, taṃ appaṭisaṃviditaṃ nāma. Agilāno nāma yo sakkoti piṇḍāya",
  "tika-vin04t:2018_8": "gantuṃ. Pāṭidesanīyanti evarūpaṃ antamaso ārāmamajjhena gacchantehi addhikehi dinnampi",
  "tika-vin04t:2018_9": "ārāme vā ārāmūpacāre vā paṭiggahetvā ajjhoharantassa paṭiggahaṇe dukkaṭaṃ, ajjhohāre",
  "tika-vin04t:2018_10": "ajjhohāre pāṭidesanīyanti.",
  "tika-vin04t:2019_0": "Sakkesu sambahule bhikkhū ārabbha ārāme core paṭivasante anārocanavatthusmiṃ paññattaṃ,",
  "tika-vin04t:2019_1": "“agilāno”ti ayamettha ekā anupaññatti, tikapāṭidesanīyaṃ, yāmakālikādīsu āhāratthāya",
  "tika-vin04t:2019_2": "paṭiggahaṇepi ajjhohārepi dukkaṭameva, tathā paṭisaṃvidite appaṭisaṃviditasaññino",
  "tika-vin04t:2019_3": "vematikassa ca, paṭisaṃviditasaññino, pana gilānassa, yo ca paṭisaṃviditaṃ katvā",
  "tika-vin04t:2019_4": "āhaṭaṃ vā gilānāvasesakaṃ vā bahārāme vā paṭiggahitaṃ, tatthajātakameva vā mūlaphalādiṃ,",
  "tika-vin04t:2019_5": "yāmakālikādīsu vā yaṃkiñci “sati paccaye paribhuñjā”ti laddhaṃ paribhuñjantassa,",
  "tika-vin04t:2019_6": "ummattakādīnañca anāpatti. Yathāvuttaāraññakasenāsanatā, yāvakālikassa atatthajātakatā,",
  "tika-vin04t:2019_7": "agilānatā, agilānāvasesakatā, appaṭisaṃviditatā, ajjhārāme paṭiggahaṇaṃ, ajjhoharaṇanti",
  "tika-vin04t:2019_8": "imānettha satta aṅgāni. Samuṭṭhānādīni kathinasadisāneva, idaṃ pana kiriyākiriyanti.",
  "tika-vin04t:2020": "Catutthapāṭidesanīyasikkhāpadavaṇṇanā niṭṭhitā.",
  "tika-vin04t:2021": "Kaṅkhāvitaraṇiyā pātimokkhavaṇṇanāya",
  "tika-vin04t:2022": "Pāṭidesanīyavaṇṇanā niṭṭhitā.",
  "tika-vin04t:2023": "Sekhiyakaṇḍo",
  "tika-vin04t:2024": "1. Parimaṇḍalasikkhāpadavaṇṇanā",
  "tika-vin04t:2025_0": "Sekhiyesu paṭhame parimaṇḍalanti samantato maṇḍalaṃ. Sikkhā karaṇīyāti “evaṃ nivāsessāmī”ti",
  "tika-vin04t:2025_1": "ārāmepi antaragharepi sabbattha sikkhā kātabbā, ettha ca yasmā vattakkhandhake vuttavattānipi",
  "tika-vin04t:2025_2": "sikkhitabbattā sekhiyāneva honti, tasmā pārājikādīsu viya paricchedo na kato. Cārittavinayadassanatthañca",
  "tika-vin04t:2025_3": "“yo pana bhikkhu olambento nivāseyya, dukkaṭa”nti evaṃ āpattināmena avatvā “sikkhā",
  "tika-vin04t:2025_4": "karaṇīyā”ti evaṃ sabbasikkhāpadesu pāḷi āropitā, padabhājane pana “āpatti dukkaṭassā”ti",
  "tika-vin04t:2025_5": "vuttattā sabbattha anādariyakaraṇe dukkaṭaṃ veditabbaṃ.",
  "tika-vin04t:2026_0": "Idāni parimaṇḍalanti ettha nābhimaṇḍalaṃ paṭicchādetvā jāṇumaṇḍalassa heṭṭhā jaṅghaṭṭhikato",
  "tika-vin04t:2026_1": "paṭṭhāya aṭṭhaṅgulamattaṃ nivāsanaṃ otāretvā nivāsentena parimaṇḍalaṃ nivatthaṃ nāma",
  "tika-vin04t:2026_2": "hoti, evaṃ anivāsetvā anādariyena purato vā pacchato vā olambetvā nivāsentassa dukkaṭaṃ.",
  "tika-vin04t:2026_3": "Na kevalañca tasseva, ye caññe “tena kho pana samayena chabbaggiyā gihinivatthaṃ",
  "tika-vin04t:2026_4": "nivāsenti, hatthisoṇḍakaṃ macchavālakaṃ catukkaṇṇakaṃ tālavaṇṭakaṃ satavalikaṃ nivāsenti,",
  "tika-vin04t:2026_5": "saṃvalliyaṃ nivāsentī”ti khandhake nivāsanadosā vuttā, tathā nivāsentassapi dukkaṭameva.",
  "tika-vin04t:2027_0": "Tattha hatthisoṇḍakaṃ nāma nābhimūlato hatthisoṇḍasaṇṭhānaṃ olambakaṃ katvā nivatthaṃ",
  "tika-vin04t:2027_1": "coḷikaitthīnaṃ nivāsanaṃ viya. Macchavālakaṃ nāma ekatodasantaṃ ekato pāsantaṃ olambetvā",
  "tika-vin04t:2027_2": "nivatthaṃ. Catukkaṇṇakaṃ nāma upari dve, heṭṭhato dveti evaṃ cattāro kaṇṇe dassetvā",
  "tika-vin04t:2027_3": "nivatthaṃ. Tālavaṇṭakaṃ nāma tālavaṇṭākārena sāṭakaṃ olambetvā nivatthaṃ. Satavalikaṃ",
  "tika-vin04t:2027_4": "nāma dīghasāṭakaṃ anekakkhattuṃ obhujitvā ovaṭṭikaṃ karontena nivatthaṃ, vāmadakkhiṇapassesu",
  "tika-vin04t:2027_5": "vā nirantaraṃ valiyo dassetvā nivatthaṃ. Sace pana jāṇuto paṭṭhāya ekā vā dve vā",
  "tika-vin04t:2027_6": "valiyo paññāyanti, vaṭṭati. Saṃvalliyanti mallakammakārādīhi viya kacchaṃ bandhitvā",
  "tika-vin04t:2027_7": "nivatthaṃ. Evaṃ nivāsetuṃ gilānassāpi maggappaṭipannassāpi na vaṭṭati. Yampi maggaṃ",
  "tika-vin04t:2027_8": "gacchantā ekaṃ vā dve vā kaṇṇe ukkhipitvā antaravāsakassa upari lagganti, anto vā",
  "tika-vin04t:2027_9": "ekaṃ kāsāvaṃ tathā nivāsetvā bahi aparaṃ nivāsenti, sabbaṃ na vaṭṭati.",
  "tika-vin04t:2028_0": "Gilāno pana antokāsāvassa ovaṭṭikaṃ dassetvā aparaṃ upari nivāsetuṃ labhati, agilānena",
  "tika-vin04t:2028_1": "dve nivāsentena saguṇaṃ katvā nivāsetabbāni. Iti imaṃ khandhake paṭikkhittañca olambakañca",
  "tika-vin04t:2028_2": "sabbaṃ vivajjetvā vuttalakkhaṇasampannaṃ nibbikāraṃ parimaṇḍalaṃ nivāsetabbaṃ, tathā",
  "tika-vin04t:2028_3": "anivāsetvā yaṃkiñci vikāraṃ karontassa dukkaṭaṃ.",
  "tika-vin04t:2029_0": "“Nidānaṃ puggalaṃ vatthu”ntiādike pana vinicchaye surusurukārakaṃ kosambiyaṃ paññattaṃ,",
  "tika-vin04t:2029_1": "sāmisena hatthena pānīyathālakasasitthakapattadhovanapaṭisaṃyuttadvayaṃ bhaggesu",
  "tika-vin04t:2029_2": "sambahule bhikkhū ārabbha, sesāni sabbāneva sāvatthiyaṃ chabbaggiye ārabbha olambetvā",
  "tika-vin04t:2029_3": "nivāsanādivatthusmiṃ paññattāni. Sūpodanaviññattiyaṃ dhammadesanādīsu ca gilānavasena",
  "tika-vin04t:2029_4": "ekā anupaññatti, sabbāni sādhāraṇapaññattiyo, anāṇattikāni, sabbesu dukkaṭameva,",
  "tika-vin04t:2029_5": "añño āpattibhedo natthi, vipattivicāraṇā vuttāyeva, samuṭṭhānādīni sabbesaṃ avasāne",
  "tika-vin04t:2029_6": "dassayissāma. Anāpattimattaṃ pana aṅgañca sabbattha vattabbaṃ, tayidaṃ vuccati. Imasmiṃ",
  "tika-vin04t:2029_7": "tāva sikkhāpade asañcicca, assatiyā, ajānantassa, gilānassa, āpadāsu, ummattakādīnañca anāpatti.",
  "tika-vin04t:2030_0": "Tattha asañciccāti “aparimaṇḍalaṃ nivāsessāmī”ti evaṃ asañcicca, atha kho “parimaṇḍalaṃyeva",
  "tika-vin04t:2030_1": "nivāsessāmī”ti virajjhitvā aparimaṇḍalaṃ nivāsentassa anāpatti. Assatiyāti aññāvihitassāpi",
  "tika-vin04t:2030_2": "tathā nivāsentassa anāpatti. Ajānantassāti parimaṇḍalaṃ nivāsetuṃ ajānantassa anāpatti,",
  "tika-vin04t:2030_3": "apica nivāsanavattaṃ uggahetabbaṃ. Yo pana sukkhajaṅgho vā hoti mahāpiṇḍikamaṃso",
  "tika-vin04t:2030_4": "vā, tassa sāruppatthāya aṭṭhaṅgulādhikampi otāretvā nivāsetuṃ vaṭṭati. Gilānassāti",
  "tika-vin04t:2030_5": "yassa jaṅghāya vā pāde vā vaṇo hoti, tassa ukkhipitvā vā otāretvā vā nivāsetuṃ vaṭṭati.",
  "tika-vin04t:2030_6": "Āpadāsūti vāḷā vā corā vā anubandhanti, evarūpāsu āpadāsu anāpatti. Ummattakādayo",
  "tika-vin04t:2030_7": "vuttanayā eva. Anādariyaṃ, anāpattikāraṇābhāvo, aparimaṇḍalanivāsananti imānettha",
  "tika-vin04t:2030_8": "tīṇi aṅgāni. Yathā cettha, evaṃ sabbattha purimāni dve tattha tattha vuttappaṭipakkhakaraṇañcāti",
  "tika-vin04t:2030_9": "tīṇiyeva honti, tasmā ito paraṃ tānipi avatvā anāpattimattameva vakkhāmāti.",
  "tika-vin04t:2031": "2. Dutiyaparimaṇḍalasikkhāpadavaṇṇanā",
  "tika-vin04t:2032_0": "Dutiye “na, bhikkhave, gihipārutaṃ pārupitabba”nti evaṃ paṭikkhittaṃ gihipārutaṃ",
  "tika-vin04t:2032_1": "apārupitvā ubho kaṇṇe samaṃ katvā pārupanaṃ parimaṇḍalapārupanaṃ nāma, tattha yaṃkiñci",
  "tika-vin04t:2032_2": "setapaṭapārutaṃ paribbājakapārutaṃ ekasāṭakapārutaṃ surāsoṇḍapārutaṃ antepurikapārutaṃ",
  "tika-vin04t:2032_3": "mahājeṭṭhapārutaṃ kuṭippavesakapārutaṃ brāhmaṇapārutaṃ pāḷikārakapārutanti evamādi",
  "tika-vin04t:2032_4": "parimaṇḍalalakkhaṇato aññathā pārutaṃ, sabbametaṃ gihipārutaṃ nāma. Tasmā yathā setapaṭā",
  "tika-vin04t:2032_5": "aḍḍhapālakanigaṇṭhā pārupanti, yathā ca ekacce paribbājakā uraṃ vivaritvā dvīsu aṃsakūṭesu",
  "tika-vin04t:2032_6": "pāvuraṇaṃ ṭhapenti, yathā ca ekasāṭakā manussā nivatthasāṭakassa ekena antena piṭṭhiṃ",
  "tika-vin04t:2032_7": "pārupitvā ubho kaṇṇe ubhosu aṃsakūṭesu ṭhapenti, yathā ca surāsoṇḍādayo sāṭakena",
  "tika-vin04t:2032_8": "gīvaṃ parikkhipitvā ubho ante ure vā olambenti, piṭṭhiyaṃ vā khipanti, yathā ca antepurikāyo",
  "tika-vin04t:2032_9": "akkhitārakamattaṃ dassetvā oguṇṭhitaṃ pārupanti, yathā ca mahājeṭṭhā dīghasāṭakaṃ",
  "tika-vin04t:2032_10": "nivāsetvā tasseva ekenantena sakalasarīraṃ pārupanti, yathā ca kassakā khettakuṭiṃ",
  "tika-vin04t:2032_11": "pavisantā sāṭakaṃ paliveṭhetvā upakacchake pakkhipitvā tasseva ekenantena sarīraṃ",
  "tika-vin04t:2032_12": "pārupanti, yathā ca brāhmaṇā ubhinnaṃ upakacchakānaṃ antare sāṭakaṃ pavesetvā aṃsakūṭesu",
  "tika-vin04t:2032_13": "pakkhipanti, yathā ca pāḷikārako bhikkhu ekaṃsapārupanena pārutaṃ vāmabāhuṃ vivaritvā",
  "tika-vin04t:2032_14": "cīvaraṃ aṃsakūṭe āropeti, evaṃ apārupitvā sabbepi ete, aññe ca evarūpe pārupanadose",
  "tika-vin04t:2032_15": "vajjetvā nibbikāraṃ parimaṇḍalaṃ pārupitabbaṃ. Tathā apārupitvā ārāme vā antaraghare",
  "tika-vin04t:2032_16": "vā anādarena yaṃkiñci vikāraṃ karontassa dukkaṭaṃ, anāpatti purimasadisāyeva, yathā",
  "tika-vin04t:2032_17": "cettha, evaṃ sabbattha. Yattha pana viseso bhavissati, tattha vakkhāmāti.",
  "tika-vin04t:2033": "3-4. Suppaṭicchannasikkhāpadavaṇṇanā",
  "tika-vin04t:2034_0": "Tatiye suppaṭicchannoti suṭṭhu paṭicchanno, gaṇṭhikaṃ paṭimuñcitvā anuvātantena gīvaṃ",
  "tika-vin04t:2034_1": "paṭicchādetvā ubho kaṇṇe samaṃ katvā paṭisaṅgharitvā yāva maṇibandhaṃ paṭicchādetvā",
  "tika-vin04t:2034_2": "antaraghare gamissāmīti attho, tathā akatvā pana jāṇuṃ vā uraṃ vā vivaritvā gacchantassa dukkaṭaṃ.",
  "tika-vin04t:2035_0": "Catutthe galavāṭakato paṭṭhāya sīsaṃ, maṇibandhato paṭṭhāya hatthe, piṇḍikamaṃsato",
  "tika-vin04t:2035_1": "paṭṭhāya pāde vivaritvā sesaṃ chādetvā nisinno suppaṭicchanno nāma hoti, ettha pana",
  "tika-vin04t:2035_2": "vāsūpagatassa anāpatti.",
  "tika-vin04t:2036": "5-6. Susaṃvutasikkhāpadavaṇṇanā",
  "tika-vin04t:2037": "Pañcame susaṃvutoti hatthaṃ vā pādaṃ vā akīḷāpento suvinītoti attho. Chaṭṭhepi eseva nayo.",
  "tika-vin04t:2038": "7-8. Okkhittacakkhusikkhāpadavaṇṇanā",
  "tika-vin04t:2039_0": "Sattame okkhittacakkhūti heṭṭhā khittacakkhu hutvā purato yugamattaṃ bhūmibhāgaṃ",
  "tika-vin04t:2039_1": "pekkhamāno, ekasmiṃ pana ṭhāne ṭhatvā hatthiassādiparissayābhāvaṃ oloketuṃ vaṭṭati.",
  "tika-vin04t:2039_2": "Aṭṭhamepi eseva nayo.",
  "tika-vin04t:2040": "9-10. Ukkhittakasikkhāpadavaṇṇanā",
  "tika-vin04t:2041": "Navame ukkhittakāyāti ukkhepena, itthambhūtalakkhaṇe karaṇavacanaṃ, ekato vā ubhato vā ukkhittacīvaro hutvāti attho, anto indakhīlato paṭṭhāya evaṃ na gantabbaṃ.",
  "tika-vin04t:2042": "Dasame nisinnakāle dhamakaraṇaṃ nīharantenāpi cīvaraṃ anukkhipitvāva nīharitabbaṃ, vāsūpagatassa pana anāpatti.",
  "tika-vin04t:2043": "11-12. Ujjagghikasikkhāpadavaṇṇanā",
  "tika-vin04t:2044": "Ekādasame ujjagghikāyāti mahāhasitaṃ hasantoti attho. Idhāpi hi itthambhūtalakkhaṇeyeva karaṇavacanaṃ.",
  "tika-vin04t:2045": "Dvādasamepi eseva nayo. Ubhayattha hasanīyasmiṃ vatthusmiṃ mihitamattaṃ karontassa anāpatti.",
  "tika-vin04t:2046": "13-14. Uccasaddasikkhāpadavaṇṇanā",
  "tika-vin04t:2047_0": "Terasame appasaddoti na uccāsaddamahāsaddo hutvā. Cuddasamepi eseva nayo. Ayaṃ panettha",
  "tika-vin04t:2047_1": "appasaddatāparicchedo – sace dvādasahatthe gehe ādimhi saṅghatthero, majjhe dutiyatthero,",
  "tika-vin04t:2047_2": "ante tatiyattheroti evaṃ nisinnesu yaṃ saṅghatthero dutiyattherena saddhiṃ manteti,",
  "tika-vin04t:2047_3": "dutiyatthero ca tassa saddaṃ suṇāti, kathañca vavatthapeti. Tatiyatthero pana saddameva",
  "tika-vin04t:2047_4": "suṇāti, kathaṃ na vavatthapeti, ettāvatā appasaddo hoti. Sace pana tatiyatthero kathañca",
  "tika-vin04t:2047_5": "vavatthapeti, mahāsaddo nāma hoti.",
  "tika-vin04t:2048": "15…Pe…20. kāyappacālakādisikkhāpadavaṇṇanā",
  "tika-vin04t:2049_0": "Ito paresu chasu kāyappacālakanti kāyaṃ cāletvā cāletvā, esa nayo sabbattha. Tasmā",
  "tika-vin04t:2049_1": "kāyādīni paggahetvā niccalāni ujukāni ṭhapetvā gantabbañceva nisīditabbañca, nisīdanappaṭisaṃyuttesu",
  "tika-vin04t:2049_2": "tīsu vāsūpagatassa anāpatti.",
  "tika-vin04t:2050": "21-22. Khambhakatasikkhāpadavaṇṇanā",
  "tika-vin04t:2051": "Ekavīsadvāvīsesu khambhakatoti kaṭiyaṃ hatthaṃ ṭhapetvā katakhambho.",
  "tika-vin04t:2052": "23-24. Oguṇṭhitasikkhāpadavaṇṇanā",
  "tika-vin04t:2053": "Tevīsacatuvīsesu oguṇṭhitoti sasīsaṃ pāruto.",
  "tika-vin04t:2054": "25. Ukkuṭikasikkhāpadavaṇṇanā",
  "tika-vin04t:2055": "Pañcavīse ukkuṭikā vuccati paṇhiyo ukkhipitvā aggapādeheva, aggapāde vā ukkhipitvā paṇhīhiyeva bhūmiyaṃ phusantassa gamanaṃ, karaṇavacanaṃ panettha vuttalakkhaṇameva.",
  "tika-vin04t:2056": "26. Pallatthikasikkhāpadavaṇṇanā",
  "tika-vin04t:2057_0": "Chabbīse na pallatthikāyāti hatthapallatthikāya vā dussapallatthikāya vā na nisīditabbaṃ.",
  "tika-vin04t:2057_1": "Anādarena nisīdantassa dukkaṭaṃ, vāsūpagatassa pana idhāpi purimesu ca dvāvīsacatuvīsesu anāpatti.",
  "tika-vin04t:2058": "Chabbīsatisāruppasikkhāpadavaṇṇanā niṭṭhitā.",
  "tika-vin04t:2059": "27. Sakkaccapaṭiggahaṇasikkhāpadavaṇṇanā",
  "tika-vin04t:2060": "Bhojanappaṭisaṃyuttesu paṭhame sakkaccanti satiṃ upaṭṭhāpetvā.",
  "tika-vin04t:2061": "28. Pattasaññīpaṭiggahaṇasikkhāpadavaṇṇanā",
  "tika-vin04t:2062": "Dutiye patte saññā pattasaññā, sā assa atthīti pattasaññī, attano bhājane upanibaddhasaññī hutvāti attho.",
  "tika-vin04t:2063": "29. Samasūpakapaṭiggahaṇasikkhāpadavaṇṇanā",
  "tika-vin04t:2064_0": "Tatiye samasūpako nāma yattha muggamāsehi vā kulatthādīhi vā kato hatthahāriyo sūpo",
  "tika-vin04t:2064_1": "bhattassa catutthabhāgappamāṇo hoti, tato hi adhikaṃ gaṇhantassa dukkaṭaṃ. Ṭhapetvā",
  "tika-vin04t:2064_2": "pana sūpaṃ avasesā sabbāpi sūpeyyabyañjanavikati rasaraso nāma hoti, tasmiṃ rasarase,",
  "tika-vin04t:2064_3": "ñātakānaṃ vā pavāritānaṃ vā aññassatthāya vā attano dhanena vā idha anāpatti.",
  "tika-vin04t:2065": "30…Pe…32. samatittikasikkhāpadavaṇṇanā",
  "tika-vin04t:2066_0": "Catutthe samatittikanti samapuṇṇaṃ samabharitaṃ adhiṭṭhānupagapattassa antomukhavaṭṭilekhaṃ",
  "tika-vin04t:2066_1": "anatikkamitvā racitaṃ. Piṇḍapātanti yaṃkiñci yāvakālikaṃ. Anadhiṭṭhānupage pana yāvakālikaṃ",
  "tika-vin04t:2066_2": "yāmakālikādīni ca yatthakatthaci thūpīkatānipi vaṭṭanti, yaṃ pana dvīsu pattesu gahetvā",
  "tika-vin04t:2066_3": "ekaṃ pūretvā vihāraṃ harati, yaṃ vā pakkhipiyamānaṃ pūvaucchukkhaṇḍaphalāphalādi",
  "tika-vin04t:2066_4": "heṭṭhā orohati, takkolavaṭaṃsakādayo vā upari ṭhapetvā diyyanti, yañca paṇṇe vā thālake",
  "tika-vin04t:2066_5": "vā pakkhipitvā pattamatthake ṭhapitaṃ hoti, na taṃ thūpīkataṃ nāma, tasmā taṃ sabbaṃ",
  "tika-vin04t:2066_6": "vaṭṭati. Idha pana gilānassāpi anāpatti natthi, tasmā tenapi samatittikoyeva gahetabbo.",
  "tika-vin04t:2066_7": "Sabbattha pana paṭiggahetumeva na vaṭṭati, paṭiggahitaṃ pana suppaṭiggahitaṃ paribhuñjituṃ",
  "tika-vin04t:2066_8": "vaṭṭati. Pañcamachaṭṭhāni vuttanayāneva.",
  "tika-vin04t:2067": "33-34. Sapadānasikkhāpadavaṇṇanā",
  "tika-vin04t:2068_0": "Sattame sapadānanti tattha tattha odhiṃ akatvā anupaṭipāṭiyā. Yo pana aññesaṃ vā",
  "tika-vin04t:2068_1": "dento, aññabhājane vā ākiranto tato tato omasati, tassa, uttaribhaṅgañca uppaṭipāṭiyā",
  "tika-vin04t:2068_2": "gaṇhantassāpi idha anāpatti. Aṭṭhamaṃ vuttanayameva.",
  "tika-vin04t:2069": "35. Thūpakatasikkhāpadavaṇṇanā",
  "tika-vin04t:2070": "Navame thūpakatoti matthakato vemajjhatoti attho. Yo pana parittake sese ekato saṅkaḍḍhitvā omadditvā bhuñjati, tassāpi anāpatti.",
  "tika-vin04t:2071": "36. Odanappaṭicchādanasikkhāpadavaṇṇanā",
  "tika-vin04t:2072": "Dasame yassa bhattasāmikā māghātasamayādīsu byañjanaṃ paṭicchādetvā denti, yo ca na bhiyyokamyatāya paṭicchādeti, tesaṃ anāpatti, gilānassa pana anāgatattā āpattiyeva.",
  "tika-vin04t:2073": "37. Sūpodanaviññattisikkhāpadavaṇṇanā",
  "tika-vin04t:2074": "Ekādasame ñātakānaṃ vā pavāritānaṃ vā aññassatthāya attano dhanenāti idaṃ anāpattiyaṃ adhikaṃ.",
  "tika-vin04t:2075": "38. Ujjhānasaññīsikkhāpadavaṇṇanā",
  "tika-vin04t:2076": "Dvādasame ujjhāne saññā ujjhānasaññā, sā assa atthīti ujjhānasaññī. Idhāpi gilāno na muccati, “dassāmī”ti vā, “dāpessāmī”ti vā olokentassa pana, na ujjhānasaññissa ca anāpatti.",
  "tika-vin04t:2077": "39. Kabaḷasikkhāpadavaṇṇanā",
  "tika-vin04t:2078": "Terasame nātimahantanti mayūraṇḍaṃ atimahantaṃ, kukkuṭaṇḍaṃ atikhuddakaṃ, tesaṃ vemajjhappamāṇaṃ. Mūlakhādanīyādibhede pana sabbakhajjake phalāphale ca anāpatti.",
  "tika-vin04t:2079": "40. Ālopasikkhāpadavaṇṇanā",
  "tika-vin04t:2080": "Cuddasame parimaṇḍalanti adīghaṃ. Idha pana khajjakaphalāphalehi saddhiṃ uttaribhaṅgepi anāpatti.",
  "tika-vin04t:2081": "41-42. Anāhaṭasikkhāpadavaṇṇanā",
  "tika-vin04t:2082": "Pannarasame anāhaṭeti anāharite, mukhadvāraṃ asampatteti attho. Soḷasame sabbahatthanti sakalaṃ hatthaṃ.",
  "tika-vin04t:2083": "43. Sakabaḷasikkhāpadavaṇṇanā",
  "tika-vin04t:2084_0": "Sattarasame sakabaḷenāti ettha yattakena vacanaṃ aparipuṇṇaṃ hoti, tattake sati kathentassa",
  "tika-vin04t:2084_1": "āpatti. Yo pana dhammaṃ kathento hariṭakādīni mukhe pakkhipitvā katheti, yattakena",
  "tika-vin04t:2084_2": "vacanaṃ aparipuṇṇaṃ na hoti, tattake mukhamhi sati vaṭṭati.",
  "tika-vin04t:2085": "44. Piṇḍukkhepakasikkhāpadavaṇṇanā",
  "tika-vin04t:2086": "Aṭṭhārasame piṇḍukkhepakanti piṇḍaṃ ukkhipitvā ukkhipitvā, idhāpi khajjakaphalāphalesu anāpatti.",
  "tika-vin04t:2087": "45. Kabaḷāvacchedakasikkhāpadavaṇṇanā",
  "tika-vin04t:2088": "Ekūnavīsatime kabaḷāvacchedakanti kabaḷaṃ avacchinditvā avacchinditvā, idha khajjakaphalāphalehi saddhiṃ uttaribhaṅgepi anāpatti.",
  "tika-vin04t:2089": "46. Avagaṇḍakārakasikkhāpadavaṇṇanā",
  "tika-vin04t:2090": "Vīsatime avagaṇḍakārakanti makkaṭo viya gaṇḍe katvā katvā, idha phalāphalamattake anāpatti.",
  "tika-vin04t:2091": "47. Hatthaniddhunakasikkhāpadavaṇṇanā",
  "tika-vin04t:2092": "Ekavīsatime hatthaniddhunakanti hatthaṃ niddhunitvā niddhunitvā, anāpattiyaṃ panettha “kacavaraṃ chaḍḍento hatthaṃ niddhunātī”ti idaṃ adhikaṃ.",
  "tika-vin04t:2093": "48. Sitthāvakārakasikkhāpadavaṇṇanā",
  "tika-vin04t:2094": "Dvāvīsatime sitthāvakārakanti sitthāni avakiritvā avakiritvā, idhāpi “kacavaraṃ chaḍḍento sitthaṃ chaḍḍayatī”ti idaṃ anāpattiyaṃ adhikaṃ.",
  "tika-vin04t:2095": "49. Jivhānicchārakasikkhāpadavaṇṇanā",
  "tika-vin04t:2096": "Tevīsatime jivhānicchārakanti jivhaṃ nicchāretvā nicchāretvā.",
  "tika-vin04t:2097": "50-51. Capucapukārakasikkhāpadavaṇṇanā",
  "tika-vin04t:2098": "Catuvīsatime capucapukārakanti capu capūti evaṃ saddaṃ katvā katvā. Pañcavīsatimepi eseva nayo.",
  "tika-vin04t:2099": "52…Pe…54. hatthanillehakādisikkhāpadavaṇṇanā",
  "tika-vin04t:2100_0": "Chabbīsatime hatthanillehakanti hatthaṃ nillehitvā nillehitvā. Bhuñjantena hi aṅgulimattampi",
  "tika-vin04t:2100_1": "nillehituṃ na vaṭṭati. Ghanayāguphāṇitapāyāsādike pana aṅgulīhi gahetvā aṅguliyo",
  "tika-vin04t:2100_2": "mukhe pavesetvā bhuñjituṃ vaṭṭati, sattavīsatimaaṭṭhavīsatimesupi eseva nayo. Tasmā",
  "tika-vin04t:2100_3": "ekaṅguliyāpi patto na nillehitabbo, ekaoṭṭhopi ca jivhāya na nillehitabbo, oṭṭhamaṃsehi",
  "tika-vin04t:2100_4": "eva pana gahetvā anto pavesetuṃ vaṭṭati.",
  "tika-vin04t:2101": "55. Sāmisasikkhāpadavaṇṇanā",
  "tika-vin04t:2102_0": "Ekūnatiṃsatime na sāmisenāti etaṃ paṭikūlavasena paṭikkhittaṃ, tasmā saṅghikampi",
  "tika-vin04t:2102_1": "puggalikampi gihisantakampi attano santakampi saṅkhopi sarāvakampi thālakampi na",
  "tika-vin04t:2102_2": "gahetabbameva, gaṇhantassa dukkaṭaṃ. Sace pana hatthassa ekadeso āmisamakkhito na",
  "tika-vin04t:2102_3": "hoti, tena padesena gahetuṃ vaṭṭati, idha “dhovissāmīti vā, dhovāpessāmīti vā paṭiggaṇhātī”ti",
  "tika-vin04t:2102_4": "idaṃ anāpattiyaṃ adhikaṃ.",
  "tika-vin04t:2103": "56. Sasitthakasikkhāpadavaṇṇanā",
  "tika-vin04t:2104_0": "Tiṃsatime “uddharitvā vā bhinditvā vā paṭiggahe vā nīharitvā vā chaḍḍetī”ti idaṃ",
  "tika-vin04t:2104_1": "anāpattiyaṃ adhikaṃ. Tattha uddharitvā vāti sitthāni udakato uddharitvā, ekasmiṃ",
  "tika-vin04t:2104_2": "ṭhāne rāsiṃ katvā udakaṃ chaḍḍeti. Bhinditvā vāti sitthāni bhinditvā udakagatikāni",
  "tika-vin04t:2104_3": "katvā chaḍḍeti. Paṭiggahe vāti paṭiggahena paṭicchantānaṃ paṭiggahe chaḍḍeti. Nīharitvāti",
  "tika-vin04t:2104_4": "bahi nīharitvā chaḍḍeti, evaṃ chaḍḍentassa anāpatti.",
  "tika-vin04t:2105": "Tiṃsabhojanappaṭisaṃyuttasikkhāpadavaṇṇanā niṭṭhitā.",
  "tika-vin04t:2106": "57. Chattapāṇisikkhāpadavaṇṇanā",
  "tika-vin04t:2107_0": "Dhammadesanāpaṭisaṃyuttesu paṭhame yaṃkiñci chattaṃ pāṇimhi assāti chattapāṇi. So",
  "tika-vin04t:2107_1": "taṃ chattaṃ yatthakatthaci sarīrāvayave ṭhapetvāpi yāva hatthena na muñcati, tāvassa",
  "tika-vin04t:2107_2": "dhammaṃ desetuṃ na vaṭṭati. Sace panassa añño chattaṃ dhāreti, passe vā ṭhitaṃ hoti,",
  "tika-vin04t:2107_3": "hatthato apagatamatte chattapāṇi nāma na hoti, tassa desetuṃ vaṭṭati. Dhammaparicchedo",
  "tika-vin04t:2107_4": "cettha padasodhamme vuttanayeneva veditabbo.",
  "tika-vin04t:2108": "58-59. Daṇḍapāṇisikkhāpadavaṇṇanā",
  "tika-vin04t:2109_0": "Dutiye daṇḍo nāma majjhimassa purisassa catuhatthappamāṇo, daṇḍapāṇibhāvo panassa",
  "tika-vin04t:2109_1": "chattapāṇimhi vuttanayeneva veditabbo. Tatiyepi eseva nayo. Asiṃ sannahitvā ṭhitopi",
  "tika-vin04t:2109_2": "hi satthapāṇisaṅkhyaṃ na gacchati.",
  "tika-vin04t:2110": "60. Āvudhapāṇisikkhāpadavaṇṇanā",
  "tika-vin04t:2111_0": "Catutthe sabbāpi dhanuvikati saddhiṃ saravikatiyā āvudhanti veditabbā, tasmā saddhiṃ",
  "tika-vin04t:2111_1": "vā sarena dhanuṃ gahetvā, suddhadhanuṃ vā suddhasaraṃ vā sajiyadhanuṃ vā nijjiyadhanuṃ",
  "tika-vin04t:2111_2": "vā gahetvā ṭhitassa vā nisinnassa vā dhammaṃ desetuṃ na vaṭṭati. Sace panassa dhanu",
  "tika-vin04t:2111_3": "khandhepi paṭimukkaṃ hoti, yāva na gaṇhāti, tāva vaṭṭati.",
  "tika-vin04t:2112": "61-62. Pādukasikkhāpadavaṇṇanā",
  "tika-vin04t:2113_0": "Pañcame pādukāruḷhassāti chattadaṇḍake aṅgulantarikaṃ appavesetvā kevalaṃ akkantassa",
  "tika-vin04t:2113_1": "vā, pavesetvā ṭhānavasena paṭimukkassa vā. Chaṭṭhepi eseva nayo. Idha pana yvāyaṃ",
  "tika-vin04t:2113_2": "paṇhikabandhaṃ omuñcitvā ṭhānavasena “omukko”ti vuccati, tassāpi na vaṭṭati.",
  "tika-vin04t:2114": "63. Yānasikkhāpadavaṇṇanā",
  "tika-vin04t:2115_0": "Sattame sacepi dvīhi janehi hatthasaṅghāṭena gahito, sāṭake vā ṭhapetvā vaṃsena vayhati,",
  "tika-vin04t:2115_1": "ayutte vā vayhādike yāne visaṅkharitvā vā ṭhapite cakkamattepi nisinno hoti, yānagatotveva",
  "tika-vin04t:2115_2": "saṅkhaṃ gacchati. Sace pana dvepi ekayāne nisinnā honti, vaṭṭati. Visuṃ nisinnesupi",
  "tika-vin04t:2115_3": "ucce yāne nisinnena nīce nisinnassa desetuṃ vaṭṭati, samappamāṇepi vaṭṭati, tathā",
  "tika-vin04t:2115_4": "purime nisinnena pacchime nisinnassa. Pacchime pana uccatarepi nisinnena desetuṃ na vaṭṭati.",
  "tika-vin04t:2116": "64. Sayanasikkhāpadavaṇṇanā",
  "tika-vin04t:2117_0": "Aṭṭhame sayanagatassāti antamaso kaṭasārakepi pakatibhūmiyampi nipannassa uccepi",
  "tika-vin04t:2117_1": "mañce vā pīṭhe vā bhūmippadese vā ṭhitena nisinnena vā desetuṃ na vaṭṭati. Sayanagatena",
  "tika-vin04t:2117_2": "pana sayanagatassa uccatare vā samappamāṇe vā nipannena desetuṃ vaṭṭati. Nipannena",
  "tika-vin04t:2117_3": "pana ṭhitassa vā nisinnassa vā nipannassa vā, nisinnena ca ṭhitassa vā nisinnassa",
  "tika-vin04t:2117_4": "vā, ṭhitena ṭhitasseva vaṭṭati.",
  "tika-vin04t:2118": "65. Pallatthikasikkhāpadavaṇṇanā",
  "tika-vin04t:2119": "Navame hatthapallatthikādīsu yāya kāyaci nisinnassa desetuṃ na vaṭṭati.",
  "tika-vin04t:2120": "66. Veṭhitasikkhāpadavaṇṇanā",
  "tika-vin04t:2121": "Dasame veṭhitasīsassāti dussaveṭhena vā moḷiādīhi vā yathā kesanto na dissati, evaṃ veṭhitasīsassa, tenevassa anāpattiyaṃ “kesantaṃ vivarāpetvā desetī”ti vuttaṃ.",
  "tika-vin04t:2122": "67. Oguṇṭhitasikkhāpadavaṇṇanā",
  "tika-vin04t:2123": "Ekādasame oguṇṭhitasīsassāti sasīsaṃ pārutassa, anāpattiyaṃ panettha “sīsaṃ vivarāpetvā desetī”ti adhikaṃ.",
  "tika-vin04t:2124": "68. Chamāsikkhāpadavaṇṇanā",
  "tika-vin04t:2125": "Dvādasame chamāyaṃ nisīditvāti bhūmiyaṃ nisīditvā. Āsaneti antamaso vatthampi tiṇānipi santharitvā nisinnassa.",
  "tika-vin04t:2126": "69. Nīcāsanasikkhāpadavaṇṇanā",
  "tika-vin04t:2127": "Terasame ucce āsaneti antamaso bhūmippadesepi unnatappadese nisinnassa.",
  "tika-vin04t:2128": "70. Ṭhitasikkhāpadavaṇṇanā",
  "tika-vin04t:2129_0": "Cuddasame na ṭhito nisinnassāti sace therassa upaṭṭhānaṃ gantvā ṭhitaṃ daharaṃ āsane",
  "tika-vin04t:2129_1": "nisinno mahāthero pañhaṃ pucchati, na kathetabbaṃ. Gāravena pana theraṃ “uṭṭhahitvā",
  "tika-vin04t:2129_2": "pucchā”ti vattuṃ na sakkā, tasmā “passe ṭhitassa bhikkhuno kathessāmī”ti kathetuṃ vaṭṭati.",
  "tika-vin04t:2130": "71. Pacchatogamanasikkhāpadavaṇṇanā",
  "tika-vin04t:2131_0": "Pannarasame sace purato gacchanto pañhaṃ pucchati, tassa taṃ akathetvā “pacchimassa",
  "tika-vin04t:2131_1": "bhikkhuno kathessāmī”ti kathetabbaṃ. Saddhiṃ uggahitadhammaṃ pana sajjhāyituṃ, samadhurena",
  "tika-vin04t:2131_2": "vā gacchantassa kathetuṃ vaṭṭati.",
  "tika-vin04t:2132": "72. Uppathenagamanasikkhāpadavaṇṇanā",
  "tika-vin04t:2133": "Soḷasame na uppathenāti ettha sace dvepi sakaṭamaggasmiṃ ekekacakkapathena vā uppathena vā samadhuraṃ gacchanti, vaṭṭati.",
  "tika-vin04t:2134": "73. Ṭhitouccārasikkhāpadavaṇṇanā",
  "tika-vin04t:2135": "Sattarasame “asañciccā”ti anāpattiyaṃ sace paṭicchannaṭṭhānaṃ gacchantassa sahasā uccāro vā passāvo vā nikkhamati, asañcicca kato nāma hoti.",
  "tika-vin04t:2136": "74. Hariteuccārasikkhāpadavaṇṇanā",
  "tika-vin04t:2137_0": "Aṭṭhārasame yampi jīvamānarukkhassa mūlaṃ pathaviyaṃ dissamānaṃ gacchati, sākhā vā",
  "tika-vin04t:2137_1": "bhūmilaggā gacchati, sabbaṃ haritasaṅkhātameva. Khandhe nisīditvā pana appaharitaṭṭhāne",
  "tika-vin04t:2137_2": "pātetuṃ vaṭṭati. Sace appaharitaṭṭhānaṃ olokentasseva sahasā nikkhamati, gilānaṭṭhāne",
  "tika-vin04t:2137_3": "ṭhito hoti, “appaharite kato haritaṃ ottharatī”ti idamettha anāpattiyaṃ adhikaṃ.",
  "tika-vin04t:2137_4": "Tattha sacepi appaharitaṃ alabhantena tiṇaṇḍupakaṃ vā palalaṇḍupakaṃ vā ṭhapetvā",
  "tika-vin04t:2137_5": "kato pacchā haritaṃ ottharati, vaṭṭatiyeva. Kheḷena cettha siṅghāṇikāpi saṅgahitā.",
  "tika-vin04t:2138": "75. Udakeuccārasikkhāpadavaṇṇanā",
  "tika-vin04t:2139_0": "Ekūnavīsatime na udaketi etaṃ paribhogaudakameva sandhāya vuttaṃ, vaccakuṭisamuddādiudakesu",
  "tika-vin04t:2139_1": "pana aparibhogesu anāpatti. Deve vassante samantato udakoghe jāte anudakaṭṭhānaṃ",
  "tika-vin04t:2139_2": "alabhantena udake kātuṃ vaṭṭati, idhāpi “thale kato udakaṃ ottharatī”ti idaṃ anāpattiyaṃ",
  "tika-vin04t:2139_3": "adhikaṃ, sesaṃ sabbasikkhāpadesu uttānameva.",
  "tika-vin04t:2140_0": "Samuṭṭhānādidīpanatthāya panettha idaṃ pakiṇṇakaṃ – ujjagghikauccāsaddappaṭisaṃyuttāni",
  "tika-vin04t:2140_1": "cattāri, sakabaḷena mukhena byāharaṇaṃ ekaṃ, chamānīcāsananisinnaṭhitapacchatogamanauppathagamanappaṭisaṃyuttāni",
  "tika-vin04t:2140_2": "pañcāti imāni dasa sikkhāpadāni samanubhāsanasamuṭṭhānāni, ekekamettha kiriyaṃ, saññāvimokkhaṃ,",
  "tika-vin04t:2140_3": "sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dukkhavedanaṃ. Sūpodanaviññattisikkhāpadaṃ",
  "tika-vin04t:2140_4": "theyyasatthasamuṭṭhānaṃ, kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ,",
  "tika-vin04t:2140_5": "vacīkammaṃ, akusalacittaṃ, dukkhavedanaṃ. Chattapāṇidaṇḍapāṇisatthapāṇiāvudhapāṇipādukāupāhanayānasayanapallatthikaveṭhitaoguṇṭhitanāmakāni",
  "tika-vin04t:2140_6": "ekādasa dhammadesanāsamuṭṭhānāni, kiriyākiriyāni, saññāvimokkhāni, sacittakāni, lokavajjāni,",
  "tika-vin04t:2140_7": "vacīkammāni, akusalacittāni, dukkhavedanāni. Sesāni tepaṇṇāsa paṭhamapārājikasamauṭṭhānādibhedānīti.",
  "tika-vin04t:2141": "Ekūnavīsatidhammadesanāpaṭisaṃyuttasikkhāpadavaṇṇanā niṭṭhitā.",
  "tika-vin04t:2142": "Kaṅkhāvitaraṇiyā pātimokkhavaṇṇanāya",
  "tika-vin04t:2143": "Sekhiyavaṇṇanā niṭṭhitā.",
  "tika-vin04t:2144": "Adhikaraṇasamathavaṇṇanā",
  "tika-vin04t:2145_0": "Adhikaraṇasamathesu sattāti tesaṃ gaṇanaparicchedo. Adhikaraṇāni samenti vūpasamentīti",
  "tika-vin04t:2145_1": "adhikaraṇasamathā. Uddesaṃ āgacchantīti āpattādhikaraṇasaṅkhātāsu ca avasesādhikaraṇattayapaccayāsu",
  "tika-vin04t:2145_2": "ca āpattīsu parisuddhabhāvaṃ pucchanatthaṃ uddisitabbataṃ āgacchanti. Uppannuppannānanti",
  "tika-vin04t:2145_3": "uppannānaṃ uppannānaṃ. Adhikaraṇānanti vivādādhikaraṇaṃ anuvādādhikaraṇaṃ āpattādhikaraṇaṃ",
  "tika-vin04t:2145_4": "kiccādhikaraṇanti imesaṃ catunnaṃ. Samathāya vūpasamāyāti samanatthañceva vūpasamanatthañca",
  "tika-vin04t:2145_5": "sammukhāvinayo dātabbo…pe… tiṇavatthārakoti ime satta samathā dātabbā. Tatrāyaṃ vinicchayo",
  "tika-vin04t:2145_6": "– adhikaraṇesu tāva “dhammo”ti vā, “adhammo”ti vā aṭṭhārasahi vatthūhi vivadantānaṃ",
  "tika-vin04t:2145_7": "bhikkhūnaṃ yo vivādo, idaṃ vivādādhikaraṇaṃ nāma. Sīlavipattiyā vā ācāradiṭṭhiājīvavipattiyā",
  "tika-vin04t:2145_8": "vā anuvadantānaṃ yo anuvādo upavadanā ceva codanā ca, idaṃ anuvādādhikaraṇaṃ nāma.",
  "tika-vin04t:2145_9": "Mātikāya āgatā pañca, vibhaṅge dveti sattapi āpattikkhandhā āpattādhikaraṇaṃ, nāma.",
  "tika-vin04t:2145_10": "Yaṃ saṅghassa apalokanādīnaṃ catunnaṃ kammānaṃ karaṇaṃ, idaṃ kiccādhikaraṇaṃ nāma.",
  "tika-vin04t:2146_0": "Tattha vivādādhikaraṇaṃ dvīhi samathehi sammati sammukhāvinayena ca yebhuyyasikāya",
  "tika-vin04t:2146_1": "ca, sammukhāvinayeneva sammamānaṃ yasmiṃ vihāre uppannaṃ, tasmiṃyeva vā, aññattha",
  "tika-vin04t:2146_2": "vūpasametuṃ gacchantānaṃ antarāmagge vā, yattha gantvā saṅghassa niyyātitaṃ, tattha",
  "tika-vin04t:2146_3": "saṅghena vā vūpasametuṃ asakkonte tattheva ubbāhikāya sammatapuggalehi vā vinicchitaṃ",
  "tika-vin04t:2146_4": "sammati, evaṃ sammamāne ca pana tasmiṃ yā saṅghasammukhatā dhammasammukhatā vinayasammukhatā",
  "tika-vin04t:2146_5": "puggalasammukhatā ayaṃ sammukhāvinayo nāma. Tattha ca kārakasaṅghassa saṅghasāmaggivasena",
  "tika-vin04t:2146_6": "sammukhībhāvo saṅghasammukhatā, sametabbassa vatthuno bhūtatā dhammasammukhatā, yathā",
  "tika-vin04t:2146_7": "taṃ sametabbaṃ, tathevassa samanaṃ vinayasammukhatā, yo ca vivadati, yena ca vivadati,",
  "tika-vin04t:2146_8": "tesaṃ ubhinnaṃ atthapaccatthikānaṃ sammukhībhāvo puggalasammukhatā. Ubbāhikāya vūpasamane",
  "tika-vin04t:2146_9": "panettha saṅghasammukhatā parihāyati, evaṃ tāva sammukhāvinayeneva sammati.",
  "tika-vin04t:2147_0": "Sace panevampi na sammati, atha naṃ ubbāhikāya sammatā bhikkhū “na mayaṃ sakkoma",
  "tika-vin04t:2147_1": "vūpasametu”nti saṅghasseva niyyātenti, tato saṅgho pañcaṅgasamannāgataṃ bhikkhuṃ",
  "tika-vin04t:2147_2": "salākaggāhāpakaṃ sammannitvā tena guḷhakavivaṭṭakasakaṇṇajappakesu tīsu salākaggāhesu",
  "tika-vin04t:2147_3": "aññataravasena salākaṃ gāhetvā sannipatitaparisāya dhammavādīnaṃ yebhuyyatāya yathā",
  "tika-vin04t:2147_4": "te dhammavādino vadanti, evaṃ vūpasantaṃ adhikaraṇaṃ sammukhāvinayena ca yebhuyyasikāya",
  "tika-vin04t:2147_5": "ca vūpasantaṃ hoti. Tattha sammukhāvinayo vuttanayo eva, yaṃ pana yebhuyyasikakammassa",
  "tika-vin04t:2147_6": "karaṇaṃ. Ayaṃ yebhuyyasikā nāma, evaṃ vivādādhikaraṇaṃ dvīhi samathehi sammati.",
  "tika-vin04t:2148_0": "Anuvādādhikaraṇaṃ catūhi samathehi sammati sammukhāvinayena ca sativinayena ca amūḷhavinayena",
  "tika-vin04t:2148_1": "ca tassapāpiyasikāya ca. Sammukhāvinayeneva sammamānaṃ yo ca anuvadati, yañca anuvadati,",
  "tika-vin04t:2148_2": "tesaṃ vacanaṃ sutvā sace kāci āpatti natthi, ubho khamāpetvā, sace atthi, “ayaṃ nāmettha",
  "tika-vin04t:2148_3": "āpattī”ti evaṃ vinicchitaṃ vūpasammati, tattha sammukhāvinayalakkhaṇaṃ vuttanayameva.",
  "tika-vin04t:2148_4": "Yadā pana khīṇāsavassa bhikkhuno amūlikāya sīlavipattiyā anuddhaṃsitassa sativinayaṃ",
  "tika-vin04t:2148_5": "yācamānassa saṅgho ñatticatutthena kammena sativinayaṃ deti, tadā sammukhāvinayena",
  "tika-vin04t:2148_6": "ca sativinayena ca vūpasantaṃ hoti, dinne pana sativinaye puna tasmiṃ puggale kassaci",
  "tika-vin04t:2148_7": "anuvādo na ruhati. Yadā ummattako bhikkhu ummādavasena gate assāmaṇake ajjhācāre",
  "tika-vin04t:2148_8": "“saratāyasmā evarūpiṃ āpatti”nti bhikkhūhi codiyamāno “ummattakena me, āvuso, etaṃ",
  "tika-vin04t:2148_9": "kataṃ, nāhaṃ taṃ sarāmī”ti bhaṇantopi bhikkhūhi codiyamānova puna acodanatthāya amūḷhavinayaṃ",
  "tika-vin04t:2148_10": "yācati, saṅgho cassa ñatticatutthena kammena amūḷhavinayaṃ deti. Tadā sammukhāvinayena",
  "tika-vin04t:2148_11": "ca amūḷhavinayena ca vūpasantaṃ hoti, dinne pana amūḷhavinaye puna tasmiṃ puggale",
  "tika-vin04t:2148_12": "kassaci tappaccayā anuvādo na ruhati.",
  "tika-vin04t:2149_0": "Yadā pana pārājikena vā pārājikasāmantena vā codiyamānassa aññenaññaṃ paṭicarato",
  "tika-vin04t:2149_1": "pāpussannatāya pāpiyassa puggalassa “sacāyaṃ acchinnamūlo bhavissati, sammā vattitvā",
  "tika-vin04t:2149_2": "osāraṇaṃ labhissati, sace chinnamūlo, sayamevassa nāsanā bhavissatī”ti maññamāno",
  "tika-vin04t:2149_3": "saṅgho ñatticatutthena kammena tassapāpiyasikaṃ kammaṃ karoti, tadā sammukhāvinayena",
  "tika-vin04t:2149_4": "ca tassapāpiyasikāya ca vūpasantaṃ hoti, evaṃ anuvādādhikaraṇaṃ catūhi samathehi sammati.",
  "tika-vin04t:2150_0": "Āpattādhikaraṇaṃ tīhi samathehi sammati sammukhāvinayena ca paṭiññātakaraṇena ca",
  "tika-vin04t:2150_1": "tiṇavatthārakena ca. Tassa sammukhāvinayeneva vūpasamo natthi, yadā pana ekassa vā",
  "tika-vin04t:2150_2": "bhikkhuno, nissaggiyavaṇṇanāyaṃ vuttanayena saṅghagaṇamajjhesu vā bhikkhu lahukaṃ",
  "tika-vin04t:2150_3": "āpattiṃ deseti, tadā āpattādhikaraṇaṃ sammukhāvinayena ca paṭiññātakaraṇena ca vūpasammati.",
  "tika-vin04t:2150_4": "Tattha sammukhāvinaye tāva yo ca deseti, yassa ca deseti, tesaṃ sammukhībhāvo puggalasammukhatā,",
  "tika-vin04t:2150_5": "sesaṃ vuttanayameva. Puggalassa ca gaṇassa ca desanākāle saṅghasammukhatā parihāyati.",
  "tika-vin04t:2151_0": "Yā panettha “ahaṃ, bhante, itthannāmaṃ āpattiṃ āpanno”ti ca, “passasī”ti, “āma passāmī”ti",
  "tika-vin04t:2151_1": "ca paṭiññā, tāya “āyatiṃ saṃvareyyāsī”ti karaṇaṃ paṭiññātakaraṇaṃ nāma. Saṅghādisese",
  "tika-vin04t:2151_2": "parivāsādiyācanā paṭiññā, parivāsādīnaṃ dānaṃ paṭiññātakaraṇaṃ nāma. Dvepakkhajātā",
  "tika-vin04t:2151_3": "pana bhaṇḍanakārakā bhikkhū bahuṃ assāmaṇakaṃ ajjhācāraṃ caritvā puna lajjidhamme",
  "tika-vin04t:2151_4": "uppanne “sace mayaṃ imāhi āpattīhi aññamaññaṃ karissāma, siyāpi taṃ adhikaraṇaṃ kakkhaḷatthāya",
  "tika-vin04t:2151_5": "vāḷatthāya saṃvatteyyā”ti aññamaññaṃ āpattiyā kārāpane dosaṃ disvā yadā tiṇavatthārakakammaṃ",
  "tika-vin04t:2151_6": "karonti, tadā āpattādhikaraṇaṃ sammukhāvinayena ca tiṇavatthārakena ca sammati. Tatra",
  "tika-vin04t:2151_7": "hi yattakā hatthapāsūpagatā “na metaṃ khamatī”ti evaṃ diṭṭhāvikammaṃ akatvā niddampi",
  "tika-vin04t:2151_8": "okkamantā honti, sabbesaṃ ṭhapetvā thullavajjañca gihippaṭisaṃyuttañca sabbāpattiyo",
  "tika-vin04t:2151_9": "vuṭṭhahanti, evaṃ āpattādhikaraṇaṃ tīhi samathehi sammati.",
  "tika-vin04t:2152_0": "Kiccādhikaraṇaṃ ekena samathena sammati sammukhāvinayeneva. Iti imāni cattāri adhikaraṇāni",
  "tika-vin04t:2152_1": "yathānurūpaṃ imehi sattahi samathehi sammanti, tena vuttaṃ “uppannuppannānaṃ adhikaraṇānaṃ",
  "tika-vin04t:2152_2": "samathāya vūpasamāya sammukhāvinayo dātabbo…pe… tiṇavatthārako”ti. Ayamettha vinicchayanayo,",
  "tika-vin04t:2152_3": "vitthāro pana samathakkhandhake āgatoyeva, vinicchayopissa samantapāsādikāyaṃ vutto.",
  "tika-vin04t:2153_0": "Tatthāyasmante pucchāmi, kaccittha parisuddhāti tesu sattasu adhikaraṇasamathesu",
  "tika-vin04t:2153_1": "kaccittha parisuddhā, natthi vo kiñci samathehi vūpasametabbanti pucchāmi, etena",
  "tika-vin04t:2153_2": "sabbāpattīhi parisuddhabhāvo pucchito hoti.",
  "tika-vin04t:2154_0": "Uddiṭṭhaṃ kho āyasmanto nidānantiādi nigamanavacanaṃ. Tattha ettakanti ettakaṃ sikkhāpadaṃ.",
  "tika-vin04t:2154_1": "Suttāgatanti sutte pātimokkhe āgataṃ. Suttapariyāpannanti tattheva antogadhaṃ. Anvaddhamāsaṃ",
  "tika-vin04t:2154_2": "uddesaṃ āgacchatīti addhamāse addhamāse uposathavasena uddisitabbataṃ āgacchati.",
  "tika-vin04t:2154_3": "Samaggehīti kāyasāmaggivasena samaggehi. Sammodamānehīti cittasāmaggivasena ekajjhāsayatāya",
  "tika-vin04t:2154_4": "suṭṭhu modamānehi. Avivadamānehīti aṭṭhārasasu vivādavatthūsu aññataravasenāpi avivadamānehi.",
  "tika-vin04t:2154_5": "Sikkhitabbanti taṃ taṃ sikkhāpadaṃ avītikkamantehi adhisīlasikkhā sampādetabbā. Antarantarā",
  "tika-vin04t:2154_6": "pana yaṃ na vuttaṃ, taṃ sabbaṃ purime purime sikkhāpade vuttattā ceva uttānatthattā cāti.",
  "tika-vin04t:2155": "Adhikaraṇasamathavaṇṇanā niṭṭhitā.",
  "tika-vin04t:2156": "Kaṅkhāvitaraṇiyā pātimokkhavaṇṇanāya",
  "tika-vin04t:2157": "Bhikkhupātimokkhavaṇṇanā niṭṭhitā.",
  "tika-vin04t:2158": "Namo tassa bhagavato arahato sammasambuddhassa",
  "tika-vin04t:2159": "Bhikkhunīpātimokkhavaṇṇanā",
  "tika-vin04t:2160": "Pārājikakaṇḍo",
  "tika-vin04t:2161": "Bhikkhunīnaṃ hitatthāya, pātimokkhaṃ pakāsayi;",
  "tika-vin04t:2162": "Yaṃ nātho, tassa dāneso, sampatto vaṇṇanākkamo.",
  "tika-vin04t:2163": "Sādhāraṇapārājikaṃ",
  "tika-vin04t:2164": "1…Pe…4. methunadhammasikkhāpadavaṇṇanā",
  "tika-vin04t:2165_0": "Tattha suṇātu metiādīnaṃ bhikkhupātimokkhavaṇṇanāyaṃ vuttanayeneva attho veditabbo.",
  "tika-vin04t:2165_1": "Kevalañhi, bhante, ayyetiādivasena tasmiñca idha ca abhilāpamattameva liṅgabhedamattañca",
  "tika-vin04t:2165_2": "viseso. Yasmā ca bhikkhuniyā sikkhāpaccakkhānaṃ nāma natthi, tasmā bhikkhunīnaṃ “sikkhāsājīvasamāpannā",
  "tika-vin04t:2165_3": "sikkhaṃ apaccakkhāya dubbalyaṃ anāvikatvā”ti avatvā yā pana bhikkhunī chandaso methunaṃ",
  "tika-vin04t:2165_4": "dhammaṃ paṭiseveyyāti vuttaṃ. Tattha chandasoti methunarāgappaṭisaṃyuttena chandena",
  "tika-vin04t:2165_5": "ceva ruciyā ca. Chande pana asati balakkārena padhaṃsitāya anāpatti, tasmā yā paripuṇṇūpasampadā",
  "tika-vin04t:2165_6": "bhikkhunī manussāmanussatiracchānajātīsu purisaubhatobyañjanakapaṇḍakānaṃ yassa kassaci",
  "tika-vin04t:2165_7": "sajīvassa vā nijjīvassa vā santhatassa vā asanthatassa vā akkhāyitassa vā yebhuyyena",
  "tika-vin04t:2165_8": "akkhāyitassa vā aṅgajātassa attano vaccamaggapassāvamaggamukhesu tīsu yatthakatthaci",
  "tika-vin04t:2165_9": "santhate vā asanthate vā pakativātena asaṃphuṭṭhe allokāse antamaso tilaphalamattampi",
  "tika-vin04t:2165_10": "padesaṃ chandaso paveseti, parena vā pavesiyamānā pavesanapaviṭṭhaṭṭhitauddharaṇesu",
  "tika-vin04t:2165_11": "yaṃkiñci sādiyati, ayaṃ pārājikā hoti. Sesamettha ito paresu ca sādhāraṇasikkhāpadesu",
  "tika-vin04t:2165_12": "vuttanayānusāreneva veditabbaṃ.",
  "tika-vin04t:2166": "Asādhāraṇapārājikaṃ",
  "tika-vin04t:2167": "5. Ubbhajāṇumaṇḍalikāsikkhāpadavaṇṇanā",
  "tika-vin04t:2168_0": "Asādhāraṇesu pana catunnaṃ tāva pārājikānaṃ paṭhame avassutāti kāyasaṃsaggarāgena",
  "tika-vin04t:2168_1": "tintā, kilinnāti attho. Dutiyapadepi eseva nayo. Purisapuggalassāti kāyasaṃsaggaṃ",
  "tika-vin04t:2168_2": "samāpajjituṃ viññussa manussajātikassa purisasaṅkhātassa puggalassa. Adhakkhakanti",
  "tika-vin04t:2168_3": "attano akkhakānaṃ adho. Ubbhajāṇumaṇḍalanti jāṇumaṇḍalānaṃ upari, ettha ca ubbhakapparampi",
  "tika-vin04t:2168_4": "ubbhajāṇumaṇḍaleneva saṅgahitaṃ. Āmasananti āmajjanaṃ phuṭṭhokāsaṃ anatikkamitvā",
  "tika-vin04t:2168_5": "tattheva saṅghaṭṭanaṃ. Parāmasananti ito cito ca sañcaraṇaṃ. Gahaṇanti gahitamattaṃ.",
  "tika-vin04t:2168_6": "Chupananti asaṅghaṭṭetvā phuṭṭhamattaṃ. Paṭipīḷananti aṅge gahetvā nippīḷanaṃ. Sādiyeyyāti",
  "tika-vin04t:2168_7": "yā bhikkhunī attano yathāparicchinne kāye purisassa etaṃ āmasanādiṃ sādiyati, sayaṃ",
  "tika-vin04t:2168_8": "vā pana tena kāyena purisassa yaṃkiñci kāyappadesaṃ sādayamānā chupati, ayaṃ ubbhajāṇumaṇḍalikā",
  "tika-vin04t:2168_9": "nāma pārājikāti ayamettha saṅkhepo.",
  "tika-vin04t:2169_0": "“Nidānaṃ puggalaṃ vatthu”ntiādike tena vitthāravinicchaye yasmā sabbāneva asādhāraṇapaññattiyo",
  "tika-vin04t:2169_1": "honti, tasmā ito paṭṭhāya santiṃ anupaññattiṃ vatvā sādhāraṇapaññattīti vā asādhāraṇapaññattīti",
  "tika-vin04t:2169_2": "vā na vakkhāma, āṇattiyaṃ yattha āṇatti natthi, tattha kiñci avatvā yattha atthi,",
  "tika-vin04t:2169_3": "tattheva vakkhāma, vipattivicāraṇā vuttāyeva.",
  "tika-vin04t:2170_0": "Avasesaṃ pana sabbattha vattabbaṃ, tayidaṃ vuccati, idaṃ tāva sikkhāpadaṃ sāvatthiyaṃ",
  "tika-vin04t:2170_1": "sundarīnandaṃ ārabbha kāyasaṃsaggaṃ samāpajjanavatthusmiṃ paññattaṃ, ekatoavassute",
  "tika-vin04t:2170_2": "yathāparicchinnena kāyena purisassa kāyaṃ, ubhatoavassutepi kāyena kāyappaṭibaddhaṃ,",
  "tika-vin04t:2170_3": "yathāparicchinnakāyappaṭibaddhena vā avasesakāyena vā tassa kāyaṃ āmasantiyā thullaccayaṃ,",
  "tika-vin04t:2170_4": "yakkhapetapaṇḍakatiracchānagatamanussaviggahānaṃ ubhatoavassute yathāparicchinnena",
  "tika-vin04t:2170_5": "kāyena kāyaṃ āmasantiyāpi thullaccayaṃ, sace pana purisassa kāyasaṃsaggarāgo natthi,",
  "tika-vin04t:2170_6": "pārājikakkhettepi thullaccayameva. Avasese pana kāyappaṭibaddhena kāyappaṭibaddhādibhede,",
  "tika-vin04t:2170_7": "methunarāgagehasitapemesu ca sabbattha dukkaṭaṃ. Asañcicca, assatiyā, ajānantiyā,",
  "tika-vin04t:2170_8": "asādiyantiyā, ummattikādīnañca anāpatti. Aṅgāni samuṭṭhānādīni ca bhikkhupātimokkhe",
  "tika-vin04t:2170_9": "kāyasaṃsagge vuttanayeneva veditabbānīti.",
  "tika-vin04t:2171": "Ubbhajāṇumaṇḍalikāsikkhāpadavaṇṇanā niṭṭhitā.",
  "tika-vin04t:2172": "6. Vajjappaṭicchādikāsikkhāpadavaṇṇanā",
  "tika-vin04t:2173_0": "Dutiye gaṇassāti aññāsaṃ bhikkhunīnaṃ. Ṭhitāti saliṅge ṭhitā. Cutāti kālaṅkatā. Nāsitāti",
  "tika-vin04t:2173_1": "liṅganāsanāya sayaṃ vā naṭṭhā, aññehi vā nāsitā. Avassaṭāti titthāyatanaṃ saṅkantā.",
  "tika-vin04t:2173_2": "Pubbevāhaṃ ayye aññāsinti idaṃ tassā vacanakāladassanaṃ, saliṅge ṭhitāya pana pārājikabhāvaṃ",
  "tika-vin04t:2173_3": "ñatvā “na dāni naṃ kassaci ārocessāmī”ti dhure nikkhittamatteyeva ayaṃ vajjappaṭicchādikā",
  "tika-vin04t:2173_4": "nāma pārājikā hotīti.",
  "tika-vin04t:2174_0": "Sāvatthiyaṃ thullanandaṃ ārabbha nevaattanāpaṭicodanā nagaṇassa ārocanavatthusmiṃ",
  "tika-vin04t:2174_1": "paññattaṃ, sesamettha sappāṇakavaggamhi duṭṭhullāpattippaṭicchādanasikkhāpade vuttanayeneva",
  "tika-vin04t:2174_2": "veditabbaṃ. Tatra hi pācittiyaṃ, idha pārājikanti ayameva viseso, sesaṃ tādisamevāti.",
  "tika-vin04t:2175": "Vajjappaṭicchādikāsikkhāpadavaṇṇanā niṭṭhitā.",
  "tika-vin04t:2176": "7. Ukkhittānuvattikāsikkhāpadavaṇṇanā",
  "tika-vin04t:2177_0": "Tatiye ukkhittanti āpattiyā adassanādīsu ukkhittaṃ. Dhammenāti bhūtena vatthunā.",
  "tika-vin04t:2177_1": "Vinayenāti codetvā sāretvā. Satthusāsanenāti idhāpi codetvā sāretvā karaṇameva satthusāsanaṃ",
  "tika-vin04t:2177_2": "nāma. Anādaranti yena saṅghena ukkhepaniyakammaṃ kataṃ, tasmiṃ vā, tattha pariyāpannagaṇe",
  "tika-vin04t:2177_3": "vā ekapuggale vā tasmiṃ vā kamme ādaravirahitaṃ, sammāvattanāya avattamānanti attho.",
  "tika-vin04t:2177_4": "Appaṭikāranti paṭikārarahitaṃ, anosāritanti attho. Akatasahāyanti ekakammādike saṃvāse",
  "tika-vin04t:2177_5": "saha ayanabhāvena samānasaṃvāsakā bhikkhū sahāyā nāma, yassa pana so saṃvāso tehi",
  "tika-vin04t:2177_6": "saddhiṃ natthi na tena te sahāyā katā honti, iti so akatasahāyo nāma, taṃ akatasahāyaṃ,",
  "tika-vin04t:2177_7": "samānasaṃvāsakabhāvaṃ anupagatanti attho. Tamanuvatteyyāti taṃ ukkhittakaṃ ukkhittakabhāveyeva",
  "tika-vin04t:2177_8": "ṭhitaṃ bhikkhuṃ yā bhikkhunī yaṃdiṭṭhiko so hoti, tāya diṭṭhiyā gahaṇabhāvena anuvatteyya.",
  "tika-vin04t:2177_9": "Sā bhikkhunī bhikkhunīhi saṅghabhedasikkhāpadādīsu vuttanayena visuṃ saṅghamajjhe",
  "tika-vin04t:2177_10": "ca vuccamānā taṃ vatthuṃ appaṭinissajjantī samanubhāsanakammapariyosāne ukkhittānuvattikā",
  "tika-vin04t:2177_11": "nāma pārājikā hotīti.",
  "tika-vin04t:2178_0": "Sāvatthiyaṃ thullanandaṃ ārabbha ukkhittānuvattanavatthusmiṃ paññattaṃ, ñattiyā dukkaṭaṃ,",
  "tika-vin04t:2178_1": "dvīhi kammavācāhi dve thullaccayā, “yassā nakkhamati, sā bhāseyyā”ti evaṃ yya-kārappattāya",
  "tika-vin04t:2178_2": "tatiyakammavācāya pārājikaṃ, adhammakamme tikadukkaṭaṃ, sesaṃ saṅghabhedasikkhāpadādīsu",
  "tika-vin04t:2178_3": "vuttanayeneva veditabbaṃ.",
  "tika-vin04t:2179": "Ukkhittānuvattikāsikkhāpadavaṇṇanā niṭṭhitā.",
  "tika-vin04t:2180": "8. Aṭṭhavatthukāsikkhāpadavaṇṇanā",
  "tika-vin04t:2181_0": "Catutthe avassutāti lokassādamittasanthavavasena kāyasaṃsaggarāgena tintā. Ayameva",
  "tika-vin04t:2181_1": "hi attho sīhaḷamātikāṭṭhakathāyaṃ vutto, samantapāsādikāyaṃ panassa vicāraṇā katā,",
  "tika-vin04t:2181_2": "dutiyapadepi eseva nayo. Purisapuggalassa hatthaggahaṇaṃ vātiādīsu pana yaṃ purisapuggalena",
  "tika-vin04t:2181_3": "hatthe gahaṇaṃ kataṃ, taṃ “purisapuggalassa hatthaggahaṇa”nti vuttaṃ, eseva nayo",
  "tika-vin04t:2181_4": "saṅghāṭikaṇṇaggahaṇepi. Hatthaggahaṇanti ettha ca yassa kassaci apārājikakkhettabhūtassa",
  "tika-vin04t:2181_5": "aṅgassa gahaṇaṃ hatthaggahaṇaṃ, yassa kassaci nivatthassa vā pārutassa vā gahaṇaṃ",
  "tika-vin04t:2181_6": "saṅghāṭikaṇṇaggahaṇaṃ. Santiṭṭheyya vātiādīsu kāyasaṃsaggasaṅkhātassa asaddhammassa",
  "tika-vin04t:2181_7": "paṭisevanatthāya purisassa hatthapāse santiṭṭheyya vā, tattha ṭhitā sallapeyya vā,",
  "tika-vin04t:2181_8": "purisena vā “itthannāmaṃ ṭhānaṃ āgacchā”ti vuttā taṃ saṅketaṃ gaccheyya, tassa vā",
  "tika-vin04t:2181_9": "purisassa abbhāgamanaṃ sādiyeyya, yena kenaci vā paṭicchannaṃ okāsaṃ paviseyya, purisassa",
  "tika-vin04t:2181_10": "hatthapāse ṭhatvā kāyaṃ upasaṃhareyyāti evamattho daṭṭhabbo. Ayampi pārājikāti yathā",
  "tika-vin04t:2181_11": "purimāyo, evaṃ ayampi bhikkhunī etassa kāyasaṃsaggasaṅkhātassa asaddhammassa paṭisevanatthāya",
  "tika-vin04t:2181_12": "etāni aṭṭha vatthūni paṭipāṭiyā vā uppaṭipāṭiyā vā pūretvā aṭṭhavatthukā nāma pārājikā hotīti.",
  "tika-vin04t:2182_0": "Sāvatthiyaṃ chabbaggiyā bhikkhuniyo ārabbha aṭṭhamaṃ vatthuṃ paripūraṇavatthusmiṃ",
  "tika-vin04t:2182_1": "paññattaṃ, saṅketagamane pade pade dukkaṭaṃ, purisassa hatthapāsaṃ okkantamatte thullaccayaṃ,",
  "tika-vin04t:2182_2": "purisassa abbhāgamanasādayamānepi dukkaṭaṃ. Hatthapāsokkamane thullaccayaṃ, sesesu",
  "tika-vin04t:2182_3": "ekekasmiṃ thullaccayameva, aṭṭhame paripuṇṇe pārājikaṃ. Ekekasmiṃ pana vatthusmiṃ",
  "tika-vin04t:2182_4": "satakkhattumpi vītikkante tā āpattiyo desetvā muccati, apicettha gaṇanūpikā āpatti",
  "tika-vin04t:2182_5": "veditabbā, “idāni nāpajjissāmī”ti hi dhuranikkhepaṃ katvā desitā gaṇanūpikā, desitagaṇanaṃ",
  "tika-vin04t:2182_6": "upeti, pārājikassa aṅgaṃ na hoti. Tasmā yā ekaṃ āpannā dhuranikkhepaṃ katvā desetvā",
  "tika-vin04t:2182_7": "puna kilesavasena āpajjati, punapi deseti, evaṃ aṭṭhamaṃ paripūrentīpi pārājikā na",
  "tika-vin04t:2182_8": "hoti. Yā pana āpajjitvā “punapi aññaṃ vatthuṃ āpajjissāmī”ti saussāhāva deseti, tassā",
  "tika-vin04t:2182_9": "sā āpatti agaṇanūpikā, desitāpi adesitā hoti, pārājikassa aṅgaṃ hoti. Asañcicca,",
  "tika-vin04t:2182_10": "assatiyā, ajānantiyā asādiyantiyā, ummattikādīnañca anāpatti. Kāyasaṃsaggarāgo, saussāhatā,",
  "tika-vin04t:2182_11": "aṭṭhamassa vatthussa pūraṇanti imānettha tīṇi aṅgāni. Samanubhāsanasamuṭṭhānaṃ, kiriyākiriyaṃ,",
  "tika-vin04t:2182_12": "saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, dvivedananti.",
  "tika-vin04t:2183": "Aṭṭhavatthukāsikkhāpadavaṇṇanā niṭṭhitā.",
  "tika-vin04t:2184_0": "Uddiṭṭhā kho ayyāyo aṭṭha pārājikā dhammāti bhikkhū ārabbha paññattā sādhāraṇā cattāro,",
  "tika-vin04t:2184_1": "ime cattāroti evaṃ pātimokkhuddesamaggena aṭṭha pārājikā dhammā uddiṭṭhāti evamettha",
  "tika-vin04t:2184_2": "attho veditabbo, sesaṃ bhikkhupātimokkhavaṇṇanāyaṃ vuttanayamevāti.",
  "tika-vin04t:2185": "Kaṅkhāvitaraṇiyā pātimokkhavaṇṇanāya",
  "tika-vin04t:2186": "Bhikkhunipātimokkhe",
  "tika-vin04t:2187": "Pārājikavaṇṇanā niṭṭhitā.",
  "tika-vin04t:2188": "Saṅghādisesakaṇḍo",
  "tika-vin04t:2189": "1. Ussayavādikāsikkhāpadavaṇṇanā",
  "tika-vin04t:2190_0": "Saṅghādisesesu paṭhame ussayavādikāti mānussayavasena kodhussayavasena aḍḍakaraṇatthāya",
  "tika-vin04t:2190_1": "vinicchayamahāmattānaṃ santike vivadamānā. Gahapatinā vātiādīhi ṭhapetvā pañca sahadhammike",
  "tika-vin04t:2190_2": "avasesā gahaṭṭhapabbajitā saṅgahitā. Ayaṃ bhikkhunī paṭhamāpattikanti ādimhi paṭhamaṃ",
  "tika-vin04t:2190_3": "āpatti etassāti paṭhamāpattiko, vītikkamakkhaṇeyeva āpajjitabboti attho, taṃ paṭhamāpattikaṃ.",
  "tika-vin04t:2190_4": "Āpannāti aḍḍapariyosāne āpannā. Bhikkhuniṃ saṅghato nissāretīti nissāraṇīyo, taṃ",
  "tika-vin04t:2190_5": "nissāraṇīyaṃ. Saṅghādisesanti evaṃnāmakaṃ.",
  "tika-vin04t:2191_0": "Sāvatthiyaṃ thullanandaṃ ārabbha ussayavādikavatthusmiṃ paññattaṃ, sāṇattikaṃ, “aḍḍaṃ",
  "tika-vin04t:2191_1": "karissāmī”ti yaṃkiñci dutiyikaṃ vā sakkhiṃ vā sahāyaṃ vā pariyesantiyā pariyesane",
  "tika-vin04t:2191_2": "dukkaṭaṃ, yattha ṭhitāya “aḍḍaṃ kātuṃ gacchāmī”ti cittaṃ uppajjati, tato paṭṭhāya",
  "tika-vin04t:2191_3": "gacchantiyā pade pade dukkaṭaṃ, yatthakatthaci antamaso bhikkhunupassayaṃ āgatepi",
  "tika-vin04t:2191_4": "vohārike disvā attano kathaṃ ārocentiyā dukkaṭaṃ. Itarena attano kathāya ārocitāya",
  "tika-vin04t:2191_5": "bhikkhuniyā thullaccayaṃ, paṭhamaṃ itarena pacchā bhikkhuniyā ārocanepi eseva nayo.",
  "tika-vin04t:2191_6": "Sace pana bhikkhunī taṃ vadati “mama ca tava ca kathaṃ tvaṃyeva ārocehī”ti, so attano",
  "tika-vin04t:2191_7": "vā kathaṃ paṭhamaṃ ārocetu, tassā vā, paṭhamārocane bhikkhuniyā dukkaṭaṃ, dutiye",
  "tika-vin04t:2191_8": "thullaccayaṃ, tena evaṃ vuttāya bhikkhuniyā ārocanepi eseva nayo. Sace pana bhikkhunī",
  "tika-vin04t:2191_9": "aññena kathāpeti, tatrāpi eseva nayo. Yathā vā tathā vā hi ārociyamāne paṭhamārocane",
  "tika-vin04t:2191_10": "bhikkhuniyā dukkaṭaṃ, dutiye thullaccayaṃ. Ubhinnaṃ pana kathaṃ sutvā vohārikehi",
  "tika-vin04t:2191_11": "vinicchaye kate aḍḍapariyosānaṃ nāma hoti, tasmiṃ aḍḍapariyosāne bhikkhuniyā jayepi",
  "tika-vin04t:2191_12": "parājayepi saṅghādiseso.",
  "tika-vin04t:2192_0": "Yā pana paccatthikamanussehi dūtaṃ vā pahiṇitvā, sayaṃ vā āgantvā “ehi, ayye”ti ākaḍḍhiyamānā",
  "tika-vin04t:2192_1": "gacchati, yā vā upassaye aññehi kataṃ anācāraṃ anodissa ācikkhantī rakkhaṃ yācati,",
  "tika-vin04t:2192_2": "yāya ca kiñci avuttā vohārikā aññato sutvā sayameva aḍḍaṃ pariyosāpenti, tassā, ummattikādīnañca",
  "tika-vin04t:2192_3": "anāpatti. Aññehi anākaḍḍhitāya aḍḍakaraṇaṃ, aḍḍapariyosānanti imānettha dve aṅgāni.",
  "tika-vin04t:2192_4": "Samuṭṭhānādīni paṭhamakathinasadisāni, idaṃ pana kiriyamevāti.",
  "tika-vin04t:2193": "Ussayavādikāsikkhāpadavaṇṇanā niṭṭhitā.",
  "tika-vin04t:2194": "2. Corivuṭṭhāpikāsikkhāpadavaṇṇanā",
  "tika-vin04t:2195_0": "Dutiye yāya pañcamāsagghanakato paṭṭhāya yaṃkiñci parasantakaṃ avaharitaṃ, ayaṃ corī",
  "tika-vin04t:2195_1": "nāma, taṃ coriṃ. Vajjhaṃ viditanti tena kammena “vadhārahā aya”nti evaṃ viditaṃ.",
  "tika-vin04t:2195_2": "Anapaloketvāti anāpucchā. Gaṇanti mallagaṇabhaṭiputtagaṇādikaṃ. Pūganti dhammagaṇaṃ.",
  "tika-vin04t:2195_3": "Seṇinti gandhikaseṇidussikaseṇiādikaṃ. Yattha yattha hi rājāno gaṇādīnaṃ gāmanigame",
  "tika-vin04t:2195_4": "niyyātenti “tumheva ettha anusāsathā”ti, tattha tattha teyeva issarā honti, tasmā",
  "tika-vin04t:2195_5": "te sandhāya idaṃ vuttaṃ. Ettha ca rājānaṃ vā gaṇādike vā apaloketvāpi bhikkhunisaṅgho",
  "tika-vin04t:2195_6": "apaloketabbova. Aññatra kappāti titthiyesu vā aññabhikkhunīsu vā pabbajitapubbā kappā",
  "tika-vin04t:2195_7": "nāma, taṃ ṭhapetvā aññaṃ upasampādentiyā gaṇaācarinī pattacīvarapariyesanesu sīmāsammutiyā",
  "tika-vin04t:2195_8": "ñattiyā ca dukkaṭaṃ, dvīhi kammavācāhi thullaccayaṃ, kammavācāpariyosāne saṅghādiseso.",
  "tika-vin04t:2196_0": "Sāvatthiyaṃ thullanandaṃ ārabbha coriṃ vuṭṭhāpanavatthusmiṃ paññattaṃ, coriyā vematikāya",
  "tika-vin04t:2196_1": "dukkaṭaṃ, tathā acoriyā corisaññāya ceva vematikāya ca. Acorisaññāya, ajānantiyā,",
  "tika-vin04t:2196_2": "apaloketvā vuṭṭhāpentiyā, kappaṃ vuṭṭhāpentiyā, ummattikādīnañca anāpatti. Coritā,",
  "tika-vin04t:2196_3": "corisaññitā, aññatra anuññātakāraṇā vuṭṭhāpananti, imānettha tīṇi aṅgāni. Corivuṭṭhāpanasamuṭṭhānaṃ,",
  "tika-vin04t:2196_4": "kiriyākiriyaṃ, saññāvimokkhaṃ, sacittakaṃ, paṇṇattivajjaṃ, kāyakammaṃ, vacīkammaṃ,",
  "tika-vin04t:2196_5": "ticittaṃ, tivedananti.",
  "tika-vin04t:2197": "Corivuṭṭhāpikāsikkhāpadavaṇṇanā niṭṭhitā.",
  "tika-vin04t:2198": "3. Ekagāmantaragamanasikkhāpadavaṇṇanā",
  "tika-vin04t:2199_0": "Tatiye gāmantarantiādīsu sakagāmato tāva nikkhamantiyā anāpatti, nikkhamitvā pana",
  "tika-vin04t:2199_1": "aññaṃ gāmaṃ gacchantiyā pade pade dukkaṭaṃ, ekena pādena itarassa gāmassa parikkhepe",
  "tika-vin04t:2199_2": "vā upacāre vā atikkante thullaccayaṃ, dutiyena atikkantamatte saṅghādiseso, tato",
  "tika-vin04t:2199_3": "nikkhamitvā puna sakagāmaṃ pavisantiyāpi eseva nayo. Sace pana khaṇḍapākārena vā",
  "tika-vin04t:2199_4": "vaticchiddena vā bhikkhunivihārabhūmiṃyeva sakkā hoti pavisituṃ, evaṃ pavisamānāya",
  "tika-vin04t:2199_5": "kappiyabhūmiyā paviṭṭhā nāma hoti, tasmā vaṭṭati. Bahigāme ṭhatvā yaṃkiñci sakagāmaṃ",
  "tika-vin04t:2199_6": "vā paragāmaṃ vā akappiyabhūmiṃ padasā pavisantiyā āpattīti ayamettha saṅkhepo.",
  "tika-vin04t:2200_0": "Nadipāragamane vuttalakkhaṇāya nadiyā dutiyikaṃ vinā paratīraṃ gacchantiyā vā antarānadiyaṃ",
  "tika-vin04t:2200_1": "dutiyikāya saddhiṃ bhaṇḍitvā puna orimatīrameva paccuttarantiyā vā paṭhamapādaṃ uddharitvā",
  "tika-vin04t:2200_2": "tīre ṭhapitakkhaṇe thullaccayaṃ, dutiyapāduddhāre saṅghādiseso. Iddhisetuyānanāvāhi",
  "tika-vin04t:2200_3": "pana paratīraṃ otarituṃ, nahānādikāraṇena ca otiṇṇāya orimatīraṃ padasāpi paccuttarituṃ vaṭṭati.",
  "tika-vin04t:2201": "Rattivippavāse “purearuṇeyeva dutiyikāya hatthapāsaṃ okkamissāmī”ti ābhogaṃ vinā ekagabbhepi dutiyikāya hatthapāsātikkame ṭhatvā aruṇaṃ uṭṭhāpentiyā āpatti.",
  "tika-vin04t:2202_0": "Ekā vā gaṇamhāti ettha pana ekā bhikkhunīpi gaṇoyeva. Ohīyeyyāti avahīyeyya, dassanūpacāraṃ",
  "tika-vin04t:2202_1": "vā savanūpacāraṃ vā vijaheyyāti attho. Tasmā indakhīlātikkamato paṭṭhāya bahigāme",
  "tika-vin04t:2202_2": "rukkhathambhasāṇipākārādiantaritabhāvenāpi dutiyikāya dassanūpacāre vijahite sacepi",
  "tika-vin04t:2202_3": "savanūpacāro atthi, āpattiyeva. Ajjhokāse pana dūrepi dassanūpacāro hoti, tattha",
  "tika-vin04t:2202_4": "maggamūḷhasaddena viya dhammassavanārocanasaddena viya ca ‘ayye’ti saddāyantiyā saddassavanātikkame",
  "tika-vin04t:2202_5": "āpattiyeva. Sace pana maggaṃ gacchantī ohīyitvā “idāni pāpuṇissāmī”ti saussāhā anubandhati, vaṭṭati.",
  "tika-vin04t:2203_0": "Sāvatthiyaṃ aññataraṃ bhikkhuniṃ ārabbha gāmantaragamanavatthusmiṃ paññattaṃ, “ekā",
  "tika-vin04t:2203_1": "vā nadipāra”ntiādikā ettha tividhā anupaññatti, pure aruṇe sakagāmato nikkhamitvā",
  "tika-vin04t:2203_2": "aruṇuggamanakāle gāmantarapariyāpannaṃ nadipāraṃ okkamanantiyā pana catassopi āpattiyo",
  "tika-vin04t:2203_3": "ekakkhaṇeyeva honti. Vuttampi cetaṃ –",
  "tika-vin04t:2204": "“Sikkhāpadā buddhavarena vaṇṇitā;",
  "tika-vin04t:2205": "Saṅghādisesā caturo bhaveyyuṃ;",
  "tika-vin04t:2206": "Āpajjeyya ekapayogena sabbā;",
  "tika-vin04t:2207": "Pañhā mesā kusalehi cintitā”ti. ;",
  "tika-vin04t:2208_0": "Etenupāyena tiṇṇaṃ, dvinnañca ekatobhāvo veditabbo. Dutiyikāya pana pakkantāya vā",
  "tika-vin04t:2208_1": "vibbhantāya vā kālaṅkatāya vā pakkhasaṅkantāya vā āpadāsu vā gāmantaragamanādīni",
  "tika-vin04t:2208_2": "karontiyā ummattikādīnañca anāpatti. Antarāyena ekatobhāvo, gāmantaragamanādīsu aññataratāpajjanaṃ,",
  "tika-vin04t:2208_3": "āpadāya abhāvoti imānettha tīṇi aṅgāni. Samuṭṭhānādīni paṭhamapārājikasadisāni, idaṃ",
  "tika-vin04t:2208_4": "pana paṇṇattivajjaṃ, ticittaṃ, tivedananti.",
  "tika-vin04t:2209": "Ekagāmantaragamanasikkhāpadavaṇṇanā niṭṭhitā.",
  "tika-vin04t:2210": "4. Ukkhittakaosāraṇasikkhāpadavaṇṇanā",
  "tika-vin04t:2211_0": "Catutthe ukkhittanti āpattiyā adassanādīsu ukkhittaṃ. Anaññāya gaṇassa chandanti",
  "tika-vin04t:2211_1": "tasseva kārakasaṅghassa chandaṃ ajānitvā. Osāreyyāti osāraṇakammaṃ kareyya. Tassā",
  "tika-vin04t:2211_2": "evaṃ karontiyā, gaṇapariyesane sīmāsammutiyā ñattiyā ca dukkaṭaṃ, dvīhi kammavācāhi",
  "tika-vin04t:2211_3": "thullaccayaṃ, kammavācāpariyosāne saṅghādiseso.",
  "tika-vin04t:2212_0": "Sāvatthiyaṃ thullanandaṃ ārabbha evaṃ osāraṇavatthusmiṃ paññattaṃ, tikasaṅghādisesaṃ,",
  "tika-vin04t:2212_1": "adhammakamme tikadukkaṭaṃ, kārakasaṅghaṃ vā āpucchitvā, gaṇassa vā chandaṃ jānitvā,",
  "tika-vin04t:2212_2": "vatte vā vattantiṃ, asante kārakasaṅghe osārentiyā, ummattikādīnañca anāpatti. Dhammakammena",
  "tika-vin04t:2212_3": "ukkhittatā, aññatra anuññātakāraṇā osāraṇanti imānettha dve aṅgāni. Samuṭṭhānādīni",
  "tika-vin04t:2212_4": "saṅghabhedasikkhāpade vuttanayāneva, idaṃ pana kiriyākiriyanti.",
  "tika-vin04t:2213": "Ukkhittakaosāraṇasikkhāpadavaṇṇanā niṭṭhitā.",
  "tika-vin04t:2214": "5. Bhojanappaṭiggahaṇapaṭhamasikkhāpadavaṇṇanā",
  "tika-vin04t:2215": "Pañcame avassutāti chandarāgena tintā. Avassutassāti tādisasseva. Khādeyya vā bhuñjeyya vāti ettha paṭiggahaṇe thullaccayaṃ, ajjhohāre ajjhohāre saṅghādiseso.",
  "tika-vin04t:2216_0": "Sāvatthiyaṃ sundarīnandaṃ ārabbha avassutāya avassutassa hatthato āmisappaṭiggahaṇavatthusmiṃ",
  "tika-vin04t:2216_1": "paññattaṃ, ekatoavassute paṭiggahaṇe dukkaṭaṃ, ajjhohāre ajjhohāre thullaccayaṃ,",
  "tika-vin04t:2216_2": "yakkhapetapaṇḍakatiracchānagatamanussaviggahānaṃ hatthato ubhatoavassutepi sati eseva",
  "tika-vin04t:2216_3": "nayo. Tattha pana ekatoavassute sati dukkaṭaṃ, sabbattha udakadantaponaggahaṇepi",
  "tika-vin04t:2216_4": "paribhogepi dukkaṭameva. Ubhosu anavassutesu, “anavassuto”ti vā ñatvā gaṇhantiyā,",
  "tika-vin04t:2216_5": "ummattikādīnañca anāpatti. Udakadantaponato aññaṃ ajjhoharaṇīyaṃ, ubhatoavassutatā,",
  "tika-vin04t:2216_6": "sahatthā gahaṇaṃ, ajjhoharaṇanti imānettha cattāri aṅgāni. Samuṭṭhānādīni paṭhamapārājikasadisānīti.",
  "tika-vin04t:2217": "Bhojanappaṭiggahaṇapaṭhamasikkhāpadavaṇṇanā niṭṭhitā.",
  "tika-vin04t:2218": "6. Bhojanappaṭiggahaṇadutiyasikkhāpadavaṇṇanā",
  "tika-vin04t:2219_0": "Chaṭṭhe yato tvanti yasmā tvaṃ. Iṅghāti uyyojanatthe nipāto. Ayampīti yā evaṃ uyyojeti,",
  "tika-vin04t:2219_1": "sā evaṃ uyyojanena ca tena vacanena itarissā paṭiggahaṇena ca dukkaṭāni, ajjhohāragaṇanāya",
  "tika-vin04t:2219_2": "thullaccayāni ca āpajjitvā bhojanapariyosāne saṅghādisesaṃ āpajjati.",
  "tika-vin04t:2220_0": "Sāvatthiyaṃ aññataraṃ bhikkhuniṃ ārabbha evaṃ uyyojanavatthusmiṃ paññattaṃ, sāṇattikameva,",
  "tika-vin04t:2220_1": "purisassa vā yakkhādīnaṃ vā hatthato udakadantaponappaṭiggahaṇuyyojane ca tesaṃ paribhoge",
  "tika-vin04t:2220_2": "ca dukkaṭaṃ, esa nayo yakkhādīnaṃ hatthato avasesaggahaṇatthaṃ uyyojane, tesaṃ gahaṇe,",
  "tika-vin04t:2220_3": "ajjhohāre ca. Bhojanapariyosāne pana thullaccayaṃ. “Anavassuto”ti ñatvā vā, “kupitā",
  "tika-vin04t:2220_4": "na paṭiggaṇhatī”ti vā, “kulānuddayatāya na paṭiggaṇhatī”ti vā uyyojentiyā, ummattikādīnañca",
  "tika-vin04t:2220_5": "anāpatti. Manussapurisatā, aññatra anuññātakāraṇā, “khādanīyaṃ bhojanīyaṃ gahetvā",
  "tika-vin04t:2220_6": "bhuñjā”ti uyyojanā, tena vacanena gahetvā itarissā bhojanapariyosānanti imānettha",
  "tika-vin04t:2220_7": "tīṇi aṅgāni. Samuṭṭhānādīni adinnādānasadisānīti.",
  "tika-vin04t:2221": "Bhojanappaṭiggahaṇadutiyasikkhāpadavaṇṇanā niṭṭhitā.",
  "tika-vin04t:2222": "7-8-9. Sañcarittādisikkhāpadavaṇṇanā",
  "tika-vin04t:2223": "Sattamaaṭṭhamanavamasikkhāpadānaṃ sañcarittādittaye vuttanayeneva vinicchayo veditabbo.",
  "tika-vin04t:2224": "Sañcarittādisikkhāpadavaṇṇanā niṭṭhitā.",
  "tika-vin04t:2225": "10. Sikkhaṃpaccācikkhaṇasikkhāpadavaṇṇanā",
  "tika-vin04t:2226_0": "Dasame kiṃnumāva samaṇiyoti kiṃnu imā eva samaṇiyo. Tāsāhanti tāsaṃ ahaṃ. Yāvatatiyakapadattho",
  "tika-vin04t:2226_1": "bhikkhupātimokkhavaṇṇanāyaṃ, avasesavinicchayo ca tattheva saṅghabhedasikkhāpadavaṇṇanāyaṃ",
  "tika-vin04t:2226_2": "vuttanayeneva veditabbo, idaṃ pana sāvatthiyaṃ caṇḍakāḷibhikkhuniṃ ārabbha “buddhaṃ",
  "tika-vin04t:2226_3": "paccācikkhāmī”tiādivacanavatthusmiṃ paññattaṃ, evaṃ vacanameva cettha catūsu aṅgesu",
  "tika-vin04t:2226_4": "paṭhamaṃ aṅganti ayaṃ viseso, sesaṃ tādisamevāti.",
  "tika-vin04t:2227": "Sikkhaṃpaccācikkhaṇasikkhāpadavaṇṇanā niṭṭhitā.",
  "tika-vin04t:2228": "11. Adhikaraṇakupitasikkhāpadavaṇṇanā",
  "tika-vin04t:2229_0": "Ekādasame kismiñcideva adhikaraṇeti catunnaṃ aññatarasmiṃ. Paccākatāti parājitā.",
  "tika-vin04t:2229_1": "Idampi sāvatthiyaṃ caṇḍakāḷiṃ ārabbha “chandagāminiyo ca bhikkhuniyo”tiādivacanavatthusmiṃ",
  "tika-vin04t:2229_2": "paññattaṃ, sesaṃ dasame vuttanayeneva veditabbanti.",
  "tika-vin04t:2230": "Adhikaraṇakupitasikkhāpadavaṇṇanā niṭṭhitā.",
  "tika-vin04t:2231": "12. Pāpasamācārapaṭhamasikkhāpadavaṇṇanā",
  "tika-vin04t:2232_0": "Dvādasame saṃsaṭṭhāti pabbajitānaṃ ananulomena gihīnaṃ koṭṭanapacanasāsanaharaṇādinā",
  "tika-vin04t:2232_1": "kāyikavācasikena missībhūtā. Pāpo kāyikavācasiko ācāro etāsanti pāpācārā. Pāpo kittisaddo",
  "tika-vin04t:2232_2": "etāsanti pāpasaddā. Pāpo ājīvasaṅkhāto siloko etāsanti pāpasilokā. Bhikkhunisaṅghassa",
  "tika-vin04t:2232_3": "vihesikāti aññamaññissā kamme kariyamāne paṭikkosanena vihesikā. Vajjappaṭicchādikāti",
  "tika-vin04t:2232_4": "khuddānukhuddakassa vajjassa paṭicchādikā.",
  "tika-vin04t:2233_0": "Sāvatthiyaṃ sambahulā bhikkhuniyo ārabbha saṃsaṭṭhavihāravatthusmiṃ paññattaṃ, sesametthāpi",
  "tika-vin04t:2233_1": "dasame vuttanayeneva veditabbaṃ, samanubhāsanakammakāle pana dvetisso ekato samanubhāsitabbāti.",
  "tika-vin04t:2234": "Pāpasamācārapaṭhamasikkhāpadavaṇṇanā niṭṭhitā.",
  "tika-vin04t:2235": "13. Pāpasamācāradutiyasikkhāpadavaṇṇanā",
  "tika-vin04t:2236_0": "Terasame evaṃ vadeyyāti tā samanubhaṭṭhā bhikkhuniyo evaṃ vadeyya. Evācārāti evaṃācārā,",
  "tika-vin04t:2236_1": "yādiso tumhākaṃ ācāro, tādiso ācāroti attho, esa nayo sabbattha. Uññāyāti avaññāya",
  "tika-vin04t:2236_2": "nīcaṃ katvā jānanāya. Paribhavenāti “kiṃ imā karissantī”ti evaṃ paribhavitvā jānanena.",
  "tika-vin04t:2236_3": "Akkhantiyāti asahanatāya, kodhenāti attho. Vebhassiyāti balavantassa bhāvena, attano",
  "tika-vin04t:2236_4": "balappakāsanena samutrāsenāti attho. Dubbalyāti tumhākaṃ dubbalabhāvena, sabbattha",
  "tika-vin04t:2236_5": "uññāya ca paribhavena cāti evaṃ samuccayattho daṭṭhabbo. Viviccathāti nānā hotha,",
  "tika-vin04t:2236_6": "ananulomikaṃ kāyikavācasikasaṃsaggaṃ pajahathāti attho.",
  "tika-vin04t:2237": "Sāvatthiyaṃ thullanandaṃ ārabbha “saṃsaṭṭhāva, ayye, tumhe viharatha, mā tumhe nānā viharitthā”ti uyyojanavatthusmiṃ paññattaṃ, sesametthāpi dasame vuttanayeneva veditabbanti.",
  "tika-vin04t:2238": "Pāpasamācāradutiyasikkhāpadavaṇṇanā niṭṭhitā.",
  "tika-vin04t:2239": "14. Saṅghabhedakādisikkhāpadavaṇṇanā",
  "tika-vin04t:2240_0": "Saṅghabhedādīsu catūsu vuttanayeneva vinicchayo veditabbo. Kevalañhi bhikkhunī saṅghaṃ",
  "tika-vin04t:2240_1": "na bhindati, bhedāya pana parakkamati ceva anuvattati ca. Uddiṭṭhā kho ayyāyo sattarasa",
  "tika-vin04t:2240_2": "saṅghādisesā dhammāti bhikkhū ārabbha paññattā sādhāraṇā satta, asādhāraṇā dasāti",
  "tika-vin04t:2240_3": "evaṃ sattarasa. Ubhatosaṅghe pakkhamānattaṃ caritabbanti bhikkhuniyā hi āpattiṃ chādentiyāpi",
  "tika-vin04t:2240_4": "parivāso nāma natthi, chādanapaccayāpi na dukkaṭaṃ āpajjati, tasmā chādetvāpi achādetvāpi",
  "tika-vin04t:2240_5": "ekaṃ pakkhamānattameva caritabbaṃ. Taṃ bhikkhunīhi attano sīmaṃ sodhetvā vihārasīmāya",
  "tika-vin04t:2240_6": "vā, sodhetuṃ asakkontīhi khaṇḍasīmāya vā sabbantimena paricchedena catuvaggaṃ gaṇaṃ",
  "tika-vin04t:2240_7": "sannipātāpetvā dātabbaṃ. Sace ekā āpatti hoti, ekissā vasena, sace dve vā tisso vā",
  "tika-vin04t:2240_8": "sambahulā vā ekavatthukā vā nānāvatthukā vā, tāsaṃ tāsaṃ vasena bhikkhupātimokkhavaṇṇanāyaṃ",
  "tika-vin04t:2240_9": "vuttavatthugottanāmaāpattibhedesu yaṃ yaṃ icchati, taṃ taṃ ādāya yojanā kātabbā.",
  "tika-vin04t:2241_0": "Tatridaṃ paṭhamāpattivasena mukhamattanidassanaṃ – tāya āpannāya bhikkhuniyā bhikkhunisaṅghaṃ",
  "tika-vin04t:2241_1": "upasaṅkamitvā ekaṃsaṃ uttarāsaṅgaṃ karitvā vuḍḍhānaṃ bhikkhunīnaṃ pāde vanditvā ukkuṭikaṃ",
  "tika-vin04t:2241_2": "nisīditvā añjaliṃ paggahetvā evamassavacanīyo “ahaṃ, ayye, ekaṃ āpattiṃ āpajjiṃ ussayavādaṃ,",
  "tika-vin04t:2241_3": "sāhaṃ, ayye, saṅghaṃ ekissā āpattiyā ussayavādāya pakkhamānattaṃ yācāmī”ti, evaṃ",
  "tika-vin04t:2241_4": "tikkhattuṃ yācāpetvā byattāya bhikkhuniyā paṭibalāya saṅgho ñāpetabbo –",
  "tika-vin04t:2242_0": "“Suṇātu me, ayye, saṅgho, ayaṃ itthannāmā bhikkhunī ekaṃ āpattiṃ āpajjiṃ ussayavādaṃ,",
  "tika-vin04t:2242_1": "sā saṅghaṃ ekissā āpattiyā ussayavādāya pakkhamānattaṃ yācati, yadi saṅghassa pattakallaṃ,",
  "tika-vin04t:2242_2": "saṅgho itthannāmāya bhikkhuniyā ekissā āpattiyā ussayavādāya pakkhamānattaṃ dadeyya, esā ñatti.",
  "tika-vin04t:2243_0": "“Suṇātu me, ayye, saṅgho, ayaṃ itthannāmā bhikkhunī…pe… dutiyampi…pe… tatiyampi etamatthaṃ",
  "tika-vin04t:2243_1": "vadāmi, suṇātu me, ayye, saṅgho…pe… sā bhāseyya. Dinnaṃ saṅghena itthannāmāya bhikkhuniyā",
  "tika-vin04t:2243_2": "ekissā āpattiyā ussayavādāya pakkhamānattaṃ. Khamati saṅghassa, tasmā tuṇhī, evametaṃ dhārayāmī”ti.",
  "tika-vin04t:2244_0": "Kammavācāpariyosāne “vattaṃ samādiyāmi, mānattaṃ samādiyāmī”ti samādiyitvā saṅghassa",
  "tika-vin04t:2244_1": "ārocetvā nikkhittavattena tāva vasitukāmāya tattheva saṅghamajjhe vā pakkantāsu bhikkhunīsu",
  "tika-vin04t:2244_2": "ekabhikkhuniyā vā dutiyikāya vā santike “vattaṃ nikkhipāmi, mānattaṃ nikkhipāmī”ti",
  "tika-vin04t:2244_3": "nikkhipitabbaṃ. Aññissā pana āgantukāya santike ārocetvā nikkhipitabbaṃ, nikkhittakālato",
  "tika-vin04t:2244_4": "paṭṭhāya pakatattaṭṭhāne tiṭṭhati, tato purearuṇeyeva catūhi bhikkhunīhi taṃ bhikkhuniṃ",
  "tika-vin04t:2244_5": "gahetvā gāmūpacārato ca bhikkhūnaṃ vihārūpacārato ca dve leḍḍupāte atikkamitvā mahāmaggā",
  "tika-vin04t:2244_6": "okkamma gumbavatiādīhi paṭicchanne okāse nisīditabbaṃ. Catūhi bhikkhūhipi tattha",
  "tika-vin04t:2244_7": "gantabbaṃ, gantvā bhikkhunīnaṃ avidūre visuṃ nisīditabbaṃ. Atha tāya bhikkhuniyā",
  "tika-vin04t:2244_8": "vuttanayeneva vattaṃ samādiyitvā bhikkhunisaṅghassa tāva evaṃ ārocetabbaṃ –",
  "tika-vin04t:2245_0": "“Ahaṃ, ayye, ekaṃ āpattiṃ āpajjiṃ ussayavādaṃ, sāhaṃ saṅghaṃ ekissā āpattiyā ussayavādāya",
  "tika-vin04t:2245_1": "pakkhamānattaṃ yāciṃ, tassā me saṅgho ekissā āpattiyā ussayavādāya pakkhamānattaṃ",
  "tika-vin04t:2245_2": "adāsi, sāhaṃ mānattaṃ carāmi, vedayāmahaṃ, ayye, ‘vedayatī’ti maṃ saṅgho dhāretū”ti.",
  "tika-vin04t:2246_0": "Tato bhikkhusaṅghassa santikaṃ gantvā evaṃ ārocetabbaṃ “ahaṃ, ayyā, ekaṃ āpattiṃ",
  "tika-vin04t:2246_1": "āpajjiṃ…pe… vedayāmahaṃ, ayyā, ‘vedayatī’ti maṃ saṅgho dhāretū”ti. Ārocetvā bhikkhunisaṅghasseva",
  "tika-vin04t:2246_2": "santike nisīditabbaṃ, tato paṭṭhāya bhikkhūsu vā, dutiyikaṃ ṭhapetvā bhikkhunīsu",
  "tika-vin04t:2246_3": "vā pakkantāsupi ubhatosaṅghe mānattaṃ ciṇṇameva hoti. Yāva aruṇaṃ na uṭṭhahati, tāva",
  "tika-vin04t:2246_4": "yaṃ paṭhamaṃ passati bhikkhuṃ vā bhikkhuniṃ vā, tassā ārocetabbaṃ. Uṭṭhite aruṇe",
  "tika-vin04t:2246_5": "vattaṃ nikkhipitvā upassayaṃ gantabbaṃ, evaṃ pañcadasa aruṇā gahetabbā.",
  "tika-vin04t:2247_0": "Anikkhittavattāya pana āgantukesu asati catunnaṃ bhikkhūnañca bhikkhunīnañca devasikaṃ",
  "tika-vin04t:2247_1": "ārocetvā, āgantukesu sati sabbesampi āgantukānaṃ ārocentiyā pañcadasa divasāni pārivāsikakkhandhake",
  "tika-vin04t:2247_2": "vuttanayeneva sammā vattitabbanti ayamettha saṅkhepo, vitthāro pana samantapāsādikāyaṃ",
  "tika-vin04t:2247_3": "vutto, ciṇṇamānattāya bhikkhuniyāti yadā evaṃ ciṇṇamānattā bhikkhunī hoti, athassā",
  "tika-vin04t:2247_4": "yattha siyā vīsatigaṇo bhikkhunisaṅghoti vuttanayeneva abbhānakammaṃ kātabbaṃ, sesaṃ uttānamevāti.",
  "tika-vin04t:2248": "Kaṅkhāvitaraṇiyā pātimokkhavaṇṇanāya",
  "tika-vin04t:2249": "Bhikkhunipātimokkhe",
  "tika-vin04t:2250": "Saṅghādisesavaṇṇanā niṭṭhitā.",
  "tika-vin04t:2251": "Nissaggiyakaṇḍo",
  "tika-vin04t:2252": "1. Pattasannicayasikkhāpadavaṇṇanā",
  "tika-vin04t:2253": "Nissaggiyesu ādivaggassa tāva paṭhame pattasannicayaṃ kareyyāti pattasannidhiṃ kareyya, ekāhaṃ anadhiṭṭhahitvā vā avikappetvā vā adhiṭṭhānupagaṃ pattaṃ ṭhapeyyāti attho.",
  "tika-vin04t:2254_0": "Sāvatthiyaṃ chabbaggiyā bhikkhuniyo ārabbha pattasannicayavatthusmiṃ paññattaṃ, sesakathāmaggo",
  "tika-vin04t:2254_1": "bhikkhupātimokkhavaṇṇanāyaṃ vuttanayeneva veditabbo, tatra hi dasāhātikkame āpatti,",
  "tika-vin04t:2254_2": "idha ekāhātikkameti ettakameva tassa ca imassa ca nānākaraṇaṃ, sesaṃ tādisamevāti.",
  "tika-vin04t:2255": "Pattasannicayasikkhāpadavaṇṇanā niṭṭhitā.",
  "tika-vin04t:2256": "2. Akālacīvarasikkhāpadavaṇṇanā",
  "tika-vin04t:2257_0": "Dutiye akālacīvaranti atthate kathine kathinamāsehi, anatthate cīvaramāsato aññasmiṃ",
  "tika-vin04t:2257_1": "kāle uppannaṃ, yaṃ vā pana kālepi ādissa dinnaṃ. Ādissa dinnaṃ nāma “sampattā bhājentū”ti",
  "tika-vin04t:2257_2": "vatvā vā, “idaṃ gaṇassa, idaṃ tumhākaṃ dammī”ti vatvā vā, dātukāmatāya pādamūle ṭhapetvā",
  "tika-vin04t:2257_3": "vā dinnaṃ. Iccetaṃ akālacīvaraṃ “kālacīvara”nti adhiṭṭhahitvā bhājāpentiyā payoge",
  "tika-vin04t:2257_4": "dukkaṭaṃ, yaṃ attanā laddhaṃ, taṃ nissaggiyaṃ hoti. Nissaṭṭhaṃ paṭilabhitvāpi yathādāneyeva",
  "tika-vin04t:2257_5": "upanetabbaṃ, aññasmimpi evarūpe sikkhāpade eseva nayo.",
  "tika-vin04t:2258_0": "Sāvatthiyaṃ thullanandaṃ ārabbha akālacīvaraṃ “kālacīvara”nti adhiṭṭhahitvā bhājanavatthusmiṃ",
  "tika-vin04t:2258_1": "paññattaṃ, akālacīvare vematikāya, kālacīvare akālacīvarasaññāya ceva vematikāya",
  "tika-vin04t:2258_2": "ca dukkaṭaṃ. Ubhosu kālacīvarasaññāya, ummattikādīnañca anāpatti. Akālacīvaratā,",
  "tika-vin04t:2258_3": "tathāsaññitā, “kālacīvara”nti adhiṭṭhāya lesena bhājāpanaṃ, paṭilābhoti imānettha",
  "tika-vin04t:2258_4": "cattāri aṅgāni. Samuṭṭhānādīni adinnādānasadisānīti.",
  "tika-vin04t:2259": "Akālacīvarasikkhāpadavaṇṇanā niṭṭhitā.",
  "tika-vin04t:2260": "3. Cīvaraparivattanasikkhāpadavaṇṇanā",
  "tika-vin04t:2261_0": "Tatiye handāti gaṇha. Acchindeyyāti sayaṃ acchindantiyā bandhitvā ṭhapitesu bahūsupi",
  "tika-vin04t:2261_1": "ekāpatti, itaresu vatthugaṇanāya āpattiyo. Acchindāpane pana ekāya āṇattiyā bahūsu",
  "tika-vin04t:2261_2": "acchinnesupi ekāvāpatti.",
  "tika-vin04t:2262_0": "Sāvatthiyaṃ thullanandaṃ ārabbha cīvaraṃ parivattetvā acchindanavatthusmiṃ paññattaṃ,",
  "tika-vin04t:2262_1": "sāṇattikaṃ, tikapācittiyaṃ, aññasmiṃ parikkhāre tikadukkaṭaṃ, anupasampannāya cīvarepi",
  "tika-vin04t:2262_2": "tikadukkaṭameva. Yā pana tāya vā diyyamānaṃ, tassā vā vissāsaṃ gaṇhāti, tassā, ummattikādīnañca",
  "tika-vin04t:2262_3": "anāpatti. Upasampannatā, parivattitacīvarassa vikappanupagatā, sakasaññāya acchindanaṃ",
  "tika-vin04t:2262_4": "vā acchindāpanaṃ vāti imānettha tīṇi aṅgāni. Samuṭṭhānādīni adinnādānasadisāni, idaṃ",
  "tika-vin04t:2262_5": "pana dukkhavedananti.",
  "tika-vin04t:2263": "Cīvaraparivattanasikkhāpadavaṇṇanā niṭṭhitā.",
  "tika-vin04t:2264": "4. Aññaviññāpanasikkhāpadavaṇṇanā",
  "tika-vin04t:2265_0": "Catutthe viññāpetvāti jānāpetvā, “idaṃ nāma āharā”ti yācitvā vā. Aññaṃ viññāpeyyāti",
  "tika-vin04t:2265_1": "yaṃ pubbe “kinte, ayye, aphāsu, kiṃ āhariyatū”ti vuttāya viññāpitaṃ, taṃ paṭikkhipitvā",
  "tika-vin04t:2265_2": "tañceva aññañca gahetukāmā tato aññaṃ viññāpeyya, tassā viññattiyā dukkaṭaṃ, paṭilābhena nissaggiyaṃ hoti.",
  "tika-vin04t:2266_0": "Sāvatthiyaṃ thullanandaṃ ārabbha aññaṃ viññāpetvā aññaṃ viññāpanavatthusmiṃ paññattaṃ,",
  "tika-vin04t:2266_1": "tikapācittiyaṃ, anaññe dvikadukkaṭaṃ. Anaññe anaññasaññāya pana, tasmiṃ appahonte",
  "tika-vin04t:2266_2": "puna taññeva, aññenapi atthe sati tena saddhiṃ aññañca, yañca viññattaṃ, tato ce",
  "tika-vin04t:2266_3": "aññaṃ samagghataraṃ hoti, imaṃ ānisaṃsaṃ dassetvā suddhaṃ aññameva ca viññāpentiyā,",
  "tika-vin04t:2266_4": "ummattikādīnañca anāpatti. Lesena gahetukāmatā, aññassa viññāpanaṃ, paṭilābhoti imānettha",
  "tika-vin04t:2266_5": "tīṇi aṅgāni. Samuṭṭhānādīni sañcarittasadisānīti.",
  "tika-vin04t:2267": "Aññaviññāpanasikkhāpadavaṇṇanā niṭṭhitā.",
  "tika-vin04t:2268": "5. Aññacetāpanasikkhāpadavaṇṇanā",
  "tika-vin04t:2269_0": "Pañcame aññaṃ cetāpetvāti attano kappiyabhaṇḍena “idaṃ nāma āharā”ti aññaṃ parivattāpetvā.",
  "tika-vin04t:2269_1": "Aññaṃ cetāpeyyāti “evaṃ me idaṃ datvā aññampi āharissatī”ti maññamānā “na me iminā",
  "tika-vin04t:2269_2": "attho, idaṃ nāma me āharā”ti tato aññaṃ cetāpeyya. Tassā cetāpanappayoge dukkaṭaṃ,",
  "tika-vin04t:2269_3": "paṭilābhena tena vā aññena vā mūlena āhaṭaṃ nissaggiyaṃ hoti, sesaṃ catutthasadisamevāti.",
  "tika-vin04t:2270": "Aññacetāpanasikkhāpadavaṇṇanā niṭṭhitā.",
  "tika-vin04t:2271": "6. Paṭhamasaṅghikacetāpanasikkhāpadavaṇṇanā",
  "tika-vin04t:2272_0": "Chaṭṭhe aññadatthikenāti aññassatthāya dinnena. Aññuddisikenāti aññaṃ uddisitvā dinnena.",
  "tika-vin04t:2272_1": "Saṅghikenāti saṅghassa pariccattena. Parikkhārenāti kappiyabhaṇḍena. Aññaṃ cetāpeyyāti",
  "tika-vin04t:2272_2": "“idaṃ nāma paribhuñjeyyāthā”ti yaṃ uddisitvā niyametvā yo parikkhāro dinno, tato",
  "tika-vin04t:2272_3": "aññaṃ parivattāpeyya, tassā payoge dukkaṭaṃ, paṭilābhena nissaggiyaṃ.",
  "tika-vin04t:2273_0": "Sāvatthiyaṃ sambahulā bhikkhuniyo ārabbha tādisena parikkhārena aññaṃ cetāpanavatthusmiṃ",
  "tika-vin04t:2273_1": "paññattaṃ, tikapācittiyaṃ, anaññadatthike dvikadukkaṭaṃ. Tasmiṃ pana anaññadatthikasaññāya,",
  "tika-vin04t:2273_2": "sesakaṃ upanentiyā, “tumhehi etadatthāya dinno, amhākañca iminā nāma attho”ti sāmike",
  "tika-vin04t:2273_3": "apaloketvā upanentiyā, yadā bhikkhuniyo vihārampi chaḍḍetvā pakkamanti, evarūpāsu",
  "tika-vin04t:2273_4": "āpadāsu upanentīnaṃ, ummattikādīnañca anāpatti. Sesaṃ catutthasadisamevāti.",
  "tika-vin04t:2274": "Paṭhamasaṅghikacetāpanasikkhāpadavaṇṇanā niṭṭhitā.",
  "tika-vin04t:2275": "7. Dutiyasaṅghikacetāpanasikkhāpadavaṇṇanā",
  "tika-vin04t:2276": "Sattame saññācikenāti sayaṃ yācitakenāpi. Etadevettha nānākaraṇaṃ, sesaṃ chaṭṭhasadisamevāti.",
  "tika-vin04t:2277": "Dutiyasaṅghikacetāpanasikkhāpadavaṇṇanā niṭṭhitā.",
  "tika-vin04t:2278": "8. Paṭhamagaṇikacetāpanasikkhāpadavaṇṇanā",
  "tika-vin04t:2279": "Aṭṭhame mahājanikenāti gaṇassa pariccattena, idamettha chaṭṭhato nānākaraṇaṃ.",
  "tika-vin04t:2280": "Paṭhamagaṇikacetāpanasikkhāpadavaṇṇanā niṭṭhitā.",
  "tika-vin04t:2281": "9. Dutiyagaṇikacetāpanasikkhāpadavaṇṇanā",
  "tika-vin04t:2282": "Navame saññācikenāti idaṃ aṭṭhamato atirittaṃ, sesaṃ dvīsupi chaṭṭhasikkhāpadasadisamevāti.",
  "tika-vin04t:2283": "Dutiyagaṇikacetāpanasikkhāpadavaṇṇanā niṭṭhitā.",
  "tika-vin04t:2284": "10. Puggalikacetāpanasikkhāpadavaṇṇanā",
  "tika-vin04t:2285_0": "Dasame puggalikenāti ekabhikkhuniyā pariccattena. Saññācikenāti sayaṃ yācitakena",
  "tika-vin04t:2285_1": "ca. Aññaṃ cetāpeyyāti yaṃ uddisitvā dinnaṃ, tato aññaṃ cetāpentiyā payoge dukkaṭaṃ,",
  "tika-vin04t:2285_2": "paṭilābhena nissaggiyaṃ hoti.",
  "tika-vin04t:2286": "Sāvatthiyaṃ thullanandaṃ ārabbha tādisena parikkhārena aññaṃ cetāpanavatthusmiṃ paññattaṃ, sesaṃ chaṭṭhasadisamevāti.",
  "tika-vin04t:2287": "Puggalikacetāpanasikkhāpadavaṇṇanā niṭṭhitā.",
  "tika-vin04t:2288": "Pattavaggo paṭhamo.",
  "tika-vin04t:2289": "11. Garupāvuraṇasikkhāpadavaṇṇanā",
  "tika-vin04t:2290_0": "Dutiyassa paṭhame garupāvuraṇanti sītakāle pāvuraṇaṃ. Catukkaṃsaparamanti kaṃso nāma",
  "tika-vin04t:2290_1": "catukkahāpaṇiko hoti, tasmā soḷasakahāpaṇagghanakaṃ. Cetāpetabbanti ṭhapetvā sahadhammike",
  "tika-vin04t:2290_2": "ca ñātakappavārite ca aññena kismiñcideva guṇe parituṭṭhena “vadethāyye, yenattho”ti",
  "tika-vin04t:2290_3": "vuttāya viññāpetabbaṃ. Tato ce uttarīti tatuttari viññāpentiyā dukkaṭaṃ, paṭiladdhaṃ nissaggiyaṃ hoti.",
  "tika-vin04t:2291_0": "Sāvatthiyaṃ thullanandaṃ ārabbha rājānaṃ kambalaṃ viññāpanavatthusmiṃ paññattaṃ,",
  "tika-vin04t:2291_1": "tikapācittiyaṃ, ūnakacatukkaṃse dvikadukkaṭaṃ. Tasmiṃ pana ūnakasaññāya, catukkaṃsaparamaṃ",
  "tika-vin04t:2291_2": "cetāpentiyā, ñātakappavārite vā, aññassa vā atthāya, attano vā dhanena, mahagghaṃ",
  "tika-vin04t:2291_3": "cetāpentaṃ appagghaṃ cetāpentiyā, ummattikādīnañca anāpatti. Garupāvuraṇatā, atirekacatukkaṃsatā,",
  "tika-vin04t:2291_4": "ananuññātaṭṭhāne viññatti, paṭilābhoti imānettha cattāri aṅgāni. Samuṭṭhānādīni sañcarittasadisānīti.",
  "tika-vin04t:2292": "Garupāvuraṇasikkhāpadavaṇṇanā niṭṭhitā.",
  "tika-vin04t:2293": "12. Lahupāvuraṇasikkhāpadavaṇṇanā",
  "tika-vin04t:2294": "Dutiye lahupāvuraṇanti uṇhakāle pāvuraṇaṃ. Aḍḍhateyyakaṃsaparamanti dasakahāpaṇagghanakaṃ, sesaṃ paṭhamasadisamevāti.",
  "tika-vin04t:2295": "Lahupāvuraṇasikkhāpadavaṇṇanā niṭṭhitā.",
  "tika-vin04t:2296": "Ito parāni imasmiṃ vagge aṭṭha, tatiyavagge dasāti imāni aṭṭhārasa sikkhāpadāni bhikkhupātimokkhavaṇṇanāyaṃ vuttanayeneva veditabbānīti.",
  "tika-vin04t:2297": "Jātarūpavaggo tatiyo.",
  "tika-vin04t:2298": "Uddiṭṭhā kho ayyāyo tiṃsa nissaggiyā pācittiyā dhammāti bhikkhū ārabbha paññattā sādhāraṇā aṭṭhārasa, asādhāraṇā dvādasāti evaṃ tiṃsa. Sesaṃ sabbattha uttānamevāti.",
  "tika-vin04t:2299": "Kaṅkhāvitaraṇiyā pātimokkhavaṇṇanāya bhikkhunipātimokkhe",
  "tika-vin04t:2300": "Nissaggiyapācittiyavaṇṇanā niṭṭhitā.",
  "tika-vin04t:2301": "Pācittiyakaṇḍo",
  "tika-vin04t:2302": "1. Lasuṇavaggo",
  "tika-vin04t:2303": "1. Lasuṇasikkhāpadavaṇṇanā",
  "tika-vin04t:2304_0": "Pācittiyesu lasuṇavaggassa tāva paṭhame lasuṇanti magadharaṭṭhe jātaṃ āmakaṃ bhaṇḍikalasuṇameva,",
  "tika-vin04t:2304_1": "na ekadvitimiñjakaṃ. Tañhi “khādissāmī”ti paṭiggaṇhantiyā dukkaṭaṃ, ajjhohāre ajjhohāre pācittiyaṃ.",
  "tika-vin04t:2305_0": "Sāvatthiyaṃ thullanandaṃ ārabbha lasuṇaṃ harāpanavatthusmiṃ paññattaṃ, tikapācittiyaṃ,",
  "tika-vin04t:2305_1": "alasuṇe dvikadukkaṭaṃ. Tasmiṃ pana alasuṇasaññāya, palaṇḍuke, bhañjanake, haritake,",
  "tika-vin04t:2305_2": "cāpalasuṇe, sūpasampāke, maṃsasampāke, telasampāke, sāḷave, uttaribhaṅge, ummattikādīnañca",
  "tika-vin04t:2305_3": "anāpatti. Āmakalasuṇañceva, ajjhoharaṇañcāti imānettha dve aṅgāni. Samuṭṭhānādīni",
  "tika-vin04t:2305_4": "eḷakalomasadisānīti.",
  "tika-vin04t:2306": "Lasuṇasikkhāpadavaṇṇanā niṭṭhitā.",
  "tika-vin04t:2307": "2. Sambādhalomasikkhāpadavaṇṇanā",
  "tika-vin04t:2308_0": "Dutiye sambādheti paṭicchannokāse, upakacchakesu ca muttakaraṇe cāti attho. Saṃharāpeyyāti",
  "tika-vin04t:2308_1": "ettha khurasaṇḍāsakattariādīsu yena kenaci saṃharāpentiyā payogagaṇanāya pācittiyaṃ, na lomagaṇanāya.",
  "tika-vin04t:2309_0": "Sāvatthiyaṃ chabbaggiyā bhikkhuniyo ārabbha sambādhe lomaṃ saṃharāpanavatthusmiṃ",
  "tika-vin04t:2309_1": "paññattaṃ, attano atthāya aññaṃ āṇāpentiyā sāṇattikaṃ, āpattibhedonatthi. Ābādhapaccayā,",
  "tika-vin04t:2309_2": "ummattikādīnañca anāpatti. Ābādhābhāvo, sambādhe lomasaṃharaṇanti imānettha dve aṅgāni.",
  "tika-vin04t:2309_3": "Samuṭṭhānādīni bhikkhuniyā saddhiṃ ekaddhānamaggagamanasikkhāpadasadisānīti.",
  "tika-vin04t:2310": "Sambādhalomasikkhāpadavaṇṇanā niṭṭhitā.",
  "tika-vin04t:2311": "3. Talaghātakasikkhāpadavaṇṇanā",
  "tika-vin04t:2312": "Tatiye talaghātaketi antamaso uppalakesarenāpi muttakaraṇassa talaghātane muttakaraṇamhi pahāradāne pācittiyanti attho.",
  "tika-vin04t:2313_0": "Sāvatthiyaṃ dve bhikkhuniyo ārabbha talaghātakaraṇavatthusmiṃ paññattaṃ, purimanayeneva",
  "tika-vin04t:2313_1": "sāṇattikaṃ, āpattibhedo natthi. Ito paraṃ pana yattha natthi, tattha avatvāva gamissāma.",
  "tika-vin04t:2313_2": "Ābādhapaccayā gaṇḍaṃ vā vaṇaṃ vā paharantiyā, ummattikādīnañca anāpatti. Ābādhābhāvo,",
  "tika-vin04t:2313_3": "muttakaraṇe pahāradānaṃ, phassasādiyananti imānettha tīṇi aṅgāni. Samuṭṭhānādīni",
  "tika-vin04t:2313_4": "paṭhamapārājikasadisānīti.",
  "tika-vin04t:2314": "Talaghātakasikkhāpadavaṇṇanā niṭṭhitā.",
  "tika-vin04t:2315": "4. Jatumaṭṭhakasikkhāpadavaṇṇanā",
  "tika-vin04t:2316": "Catutthe jatumaṭṭhaketi jatunā kate maṭṭhadaṇḍake. Vatthuvasenetaṃ vuttaṃ, kāmarāgena pana uppalakesarampi pavesentiyā āpatti.",
  "tika-vin04t:2317": "Sāvatthiyaṃ aññataraṃ bhikkhuniṃ ārabbha jatumaṭṭhakasādiyanavatthusmiṃ paññattaṃ, sesaṃ tatiyasadisamevāti.",
  "tika-vin04t:2318": "Jatumaṭṭhakasikkhāpadavaṇṇanā niṭṭhitā.",
  "tika-vin04t:2319": "5. Udakasuddhikasikkhāpadavaṇṇanā",
  "tika-vin04t:2320_0": "Pañcame udakasuddhikanti muttakaraṇassa dhovanaṃ. Ādiyamānāyāti karontiyā. Dvaṅgulapabbaparamaṃ",
  "tika-vin04t:2320_1": "ādātabbanti dvīsu aṅgulīsu ekekaṃ katvā dvaṅgulapabbaparamaṃ ādātabbaṃ. Taṃ atikkāmentiyāti",
  "tika-vin04t:2320_2": "sace dhovanakāle rāgavasena vitthārato tatiyāya aṅguliyā aggapabbaṃ, gambhīrato ekissāva",
  "tika-vin04t:2320_3": "aṅguliyā tatiyapabbaṃ paveseti pācittiyaṃ.",
  "tika-vin04t:2321_0": "Sakkesu aññataraṃ bhikkhuniṃ ārabbha atigambhīraṃ udakasuddhikaṃ ādiyanavatthusmiṃ",
  "tika-vin04t:2321_1": "paññattaṃ, tikapācittiyaṃ, ūnakadvaṅgulapabbe dvikadukkaṭaṃ. Tasmiṃ pana ūnakasaññāya,",
  "tika-vin04t:2321_2": "dvaṅgulapabbaparamaṃ ādiyantiyā, ābādhapaccayā atirekampi, ummattikādīnañca anāpatti,",
  "tika-vin04t:2321_3": "sesaṃ tatiyasadisamevāti.",
  "tika-vin04t:2322": "Udakasuddhikasikkhāpadavaṇṇanā niṭṭhitā.",
  "tika-vin04t:2323": "6. Upatiṭṭhanasikkhāpadavaṇṇanā",
  "tika-vin04t:2324_0": "Chaṭṭhe bhuñjantassāti pañcannaṃ bhojanānaṃ aññataraṃ bhuñjato. Pānīyenāti suddhena",
  "tika-vin04t:2324_1": "vā udakena, takkādīsu vā aññatarena. Vidhūpanenāti yāya kāyaci bījaniyā. Upatiṭṭheyyāti",
  "tika-vin04t:2324_2": "yā etesu dvīsu aññataraṃ gahetvā hatthapāse tiṭṭhati, tassā pācittiyaṃ.",
  "tika-vin04t:2325_0": "Sāvatthiyaṃ aññataraṃ bhikkhuniṃ ārabbha bhuñjantassa evaṃ tiṭṭhanavatthusmiṃ paññattaṃ,",
  "tika-vin04t:2325_1": "tikapācittiyaṃ, hatthapāsaṃ vijahitvā khādanīyaṃ khādantassa upatiṭṭhantiyā dukkaṭaṃ,",
  "tika-vin04t:2325_2": "anupasampanne tikadukkaṭaṃ. “Imaṃ pivatha, iminā bījathā”ti evaṃ dentiyā vā, dāpentiyā",
  "tika-vin04t:2325_3": "vā, anupasampannaṃ vā upatiṭṭhāpanatthaṃ āṇāpentiyā, ummattikādīnañca anāpatti. Bhuñjantassa",
  "tika-vin04t:2325_4": "bhikkhuno hatthapāse ṭhānaṃ, pānīyassa vā vidhūpanassa vā gahaṇanti imānettha dve",
  "tika-vin04t:2325_5": "aṅgāni. Samuṭṭhānādīni eḷakalomasadisānīti.",
  "tika-vin04t:2326": "Upatiṭṭhanasikkhāpadavaṇṇanā niṭṭhitā.",
  "tika-vin04t:2327": "7. Āmakadhaññasikkhāpadavaṇṇanā",
  "tika-vin04t:2328_0": "Sattame viññatvāti antamaso mātarampi yācitvā. Bhuñjeyyāti ajjhohareyya. Ettha ca",
  "tika-vin04t:2328_1": "viññatti ceva bhojanañca pamāṇaṃ, tasmā sayaṃ viññatvā aññāya bhajjanādīni kārāpetvā",
  "tika-vin04t:2328_2": "vā, aññāya viññāpetvā sayaṃ bhajjanādīni katvā vā paṭiggahaṇato paṭṭhāya yāva dantehi",
  "tika-vin04t:2328_3": "saṃkhādanaṃ, tāva pubbappayogesu dukkaṭāni, ajjhohāre ajjhohāre pācittiyaṃ.",
  "tika-vin04t:2329_0": "Sāvatthiyaṃ sambahulā bhikkhuniyo ārabbha āmakadhaññaṃ viññāpanavatthusmiṃ paññattaṃ,",
  "tika-vin04t:2329_1": "sayaṃ vā aññāya vā aviññattiyā laddhaṃ bhajjanādīni katvā vā kāretvā vā bhuñjantiyā",
  "tika-vin04t:2329_2": "dukkaṭaṃ, aññāya viññattiyā laddhaṃ pana sayaṃ bhajjanādīni katvāpi kāretvāpi bhuñjantiyā",
  "tika-vin04t:2329_3": "dukkaṭameva. Ābādhe sati sedakammādīnaṃ atthāya viññāpentiyā, aviññattiyā labbhamānaṃ",
  "tika-vin04t:2329_4": "navakammatthāya sampaṭicchantiyā, ñātakappavāritaṭṭhāne muggamāsādiaparaṇṇaṃ viññāpentiyā,",
  "tika-vin04t:2329_5": "ummattikādīnañca anāpatti. Sattannaṃ dhaññānaṃ aññatarassa viññāpanaṃ vā viññāpāpanaṃ",
  "tika-vin04t:2329_6": "vā, paṭilābho, bhajjanādīni katvā vā kāretvā vā ajjhoharaṇanti imānettha tīṇi aṅgāni.",
  "tika-vin04t:2329_7": "Samuṭṭhānādīni addhānamaggasikkhāpadasadisānīti.",
  "tika-vin04t:2330": "Āmakadhaññasikkhāpadavaṇṇanā niṭṭhitā.",
  "tika-vin04t:2331": "8. Paṭhamauccārachaḍḍanasikkhāpadavaṇṇanā",
  "tika-vin04t:2332_0": "Aṭṭhame saṅkāranti kacavaraṃ. Vighāsanti yaṃkiñci paribhuttāvasesaṃ ucchiṭṭhodakampi",
  "tika-vin04t:2332_1": "dantakaṭṭhampi, aṭṭhikacalakesu pana vattabbameva natthi. Tirokuṭṭe vā tiropākāre",
  "tika-vin04t:2332_2": "vāti yassakassaci kuṭṭassa vā pākārassa vā parato. Chaḍḍeyya vā chaḍḍāpeyya vāti",
  "tika-vin04t:2332_3": "sabbānipetāni ekato chaḍḍentiyā ekappayoge ekāpatti, sakiṃ āṇattiyā bahukepi chaḍḍite ekāva.",
  "tika-vin04t:2333_0": "Sāvatthiyaṃ aññataraṃ bhikkhuniṃ ārabbha uccāraṃ tirokuṭṭe chaḍḍanavatthusmiṃ paññattaṃ,",
  "tika-vin04t:2333_1": "sāṇattikaṃ, bhikkhussa dukkaṭaṃ, oloketvā vā avalañje vā chaḍḍentiyā, ummattikādīnañca",
  "tika-vin04t:2333_2": "anāpatti. Uccārādibhāvo, anolokanaṃ, valañjanaṭṭhānaṃ, tirokuṭṭatiropākāratā, chaḍḍanaṃ",
  "tika-vin04t:2333_3": "vā chaḍḍāpanaṃ vāti imānettha pañca aṅgāni. Samuṭṭhānādīni sañcarittasadisāni, idaṃ",
  "tika-vin04t:2333_4": "pana kiriyākiriyanti.",
  "tika-vin04t:2334": "Paṭhamauccārachaḍḍanasikkhāpadavaṇṇanā niṭṭhitā.",
  "tika-vin04t:2335": "9. Dutiyauccārachaḍḍanasikkhāpadavaṇṇanā",
  "tika-vin04t:2336_0": "Navame hariteti khette vā nāḷikerādiārāme vā yatthakatthaci ropimaharitaṭṭhāne. Tāni",
  "tika-vin04t:2336_1": "vatthūni chaḍḍentiyā vā chaḍḍāpentiyā vā purimanayeneva āpatti, tādise ṭhāne nisīditvā",
  "tika-vin04t:2336_2": "antamaso udakaṃ pivitvā matthakacchinnaṃ nāḷikerampi chaḍḍentiyā āpattiyeva.",
  "tika-vin04t:2337_0": "Sāvatthiyaṃ sambahulā bhikkhuniyo ārabbha uccārādīni harite chaḍḍanavatthusmiṃ paññattaṃ,",
  "tika-vin04t:2337_1": "sāṇattikaṃ, tikapācittiyaṃ, bhikkhuno dukkaṭaṃ, bhikkhuniyāpi nikkhittabīje khette",
  "tika-vin04t:2337_2": "yāva aṅkuro na uṭṭhahati, tāva dukkaṭaṃ, aharite dvikadukkaṭaṃ. Tasmiṃ pana aharitasaññāya",
  "tika-vin04t:2337_3": "chaḍḍitakhette vā, sāmike apaloketvā vā chaḍḍentiyā, ummattikādīnañca anāpatti. Sesaṃ",
  "tika-vin04t:2337_4": "aṭṭhamasadisamevāti.",
  "tika-vin04t:2338": "Dutiyauccārachaḍḍanasikkhāpadavaṇṇanā niṭṭhitā.",
  "tika-vin04t:2339": "10. Naccagītasikkhāpadavaṇṇanā",
  "tika-vin04t:2340_0": "Dasame naccanti antamaso moranaccampi. Gītanti antamaso dhammabhāṇakagītampi. Vāditanti",
  "tika-vin04t:2340_1": "antamaso udakabherivāditampi. Dassanāyāti etesu yaṃkiñci dassanāya gacchantiyā pade",
  "tika-vin04t:2340_2": "pade dukkaṭaṃ, yattha ṭhitā passati vā suṇāti vā, ekappayoge ekāpatti, taṃ taṃ disaṃ",
  "tika-vin04t:2340_3": "olokentiyā payoge payoge āpatti.",
  "tika-vin04t:2341_0": "Rājagahe chabbaggiyā bhikkhuniyo ārabbha naccādīni dassanāya gamanavatthusmiṃ paññattaṃ,",
  "tika-vin04t:2341_1": "sayaṃ tāni vatthūni karontiyā, aññaṃ vā āṇāpentiyā, “cetiyassa upahāraṃ dethā”ti",
  "tika-vin04t:2341_2": "īdisena pariyāyena vā bhaṇantiyā, “cetiyassa upahāraṃ karomā”ti vā vutte “sādhū”ti",
  "tika-vin04t:2341_3": "sampaṭicchantiyā ca pācittiyamevāti sabbaaṭṭhakathāsu vuttaṃ, bhikkhuno sabbattha",
  "tika-vin04t:2341_4": "dukkaṭaṃ. “Tumhākaṃ cetiyassa upaṭṭhānaṃ karomā”ti vutte pana “upaṭṭhānakaraṇaṃ nāma",
  "tika-vin04t:2341_5": "sundara”nti īdisaṃ pariyāyaṃ bhaṇantiyā, ārāme ṭhatvā passantiyā vā suṇantiyā vā,",
  "tika-vin04t:2341_6": "tathā attano ṭhitokāsaṃ āgantvā payojitaṃ paṭipathaṃ gacchantiyā sammukhībhūtaṃ salākabhattādike",
  "tika-vin04t:2341_7": "sati karaṇīye gantvā, āpadāsu vā samajjaṭṭhānaṃ pavisitvāpi passantiyā vā suṇantiyā",
  "tika-vin04t:2341_8": "vā, ummattikādīnañca anāpatti. Naccādīnaṃ aññataratā, aññatra anuññātakāraṇā gamanaṃ,",
  "tika-vin04t:2341_9": "dassanaṃ vā savanaṃ vāti imānettha tīṇi aṅgāni. Samuṭṭhānādīni eḷakalomasadisāni,",
  "tika-vin04t:2341_10": "idaṃ pana lokavajjaṃ, akusalacittaṃ, tivedananti.",
  "tika-vin04t:2342": "Naccagītasikkhāpadavaṇṇanā niṭṭhitā.",
  "tika-vin04t:2343": "Lasuṇavaggo paṭhamo.",
  "tika-vin04t:2344": "2. Rattandhakāravaggo",
  "tika-vin04t:2345": "1. Rattandhakārasikkhāpadavaṇṇanā",
  "tika-vin04t:2346_0": "Andhakāravaggassa paṭhame rattandhakāreti rattiandhakāre. Appadīpeti pajjotacandasūriyaaggīsu",
  "tika-vin04t:2346_1": "ekekenāpi anobhāsite. Purisenāti santiṭṭhituṃ sallapituñca viññunā manussapurisena",
  "tika-vin04t:2346_2": "saddhiṃ. Santiṭṭheyya vāti hatthapāse ṭhitamattāya pācittiyaṃ. Sallapeyyāti tattha",
  "tika-vin04t:2346_3": "ṭhatvā gehasitakathaṃ kathentiyāpi pācittiyameva.",
  "tika-vin04t:2347_0": "Sāvatthiyaṃ aññataraṃ bhikkhuniṃ ārabbha evaṃ santiṭṭhanavatthusmiṃ paññattaṃ, purisassa",
  "tika-vin04t:2347_1": "hatthapāsaṃ vijahitvā, yakkhādīnaṃ hatthapāsaṃ avijahitvāpi santiṭṭhantiyā, sallapentiyā",
  "tika-vin04t:2347_2": "vā dukkaṭaṃ, yaṃkiñci viññuṃ dutiyaṃ gahetvā evaṃ karontiyā, arahopekkhāya, aññavihitāya,",
  "tika-vin04t:2347_3": "ummattikādīnañca anāpatti. Rattandhakāratā, purisassa hatthapāse ṭhānaṃ vā sallapanaṃ",
  "tika-vin04t:2347_4": "vā, sahāyābhāvo, rahopekkhatāti imānettha cattāri aṅgāni. Theyyasatthasamuṭṭhānaṃ,",
  "tika-vin04t:2347_5": "kiriyaṃ, saññāvimokkhaṃ, sacittakaṃ, lokavajjaṃ, kāyakammaṃ, vacīkammaṃ, akusalacittaṃ, tivedananti.",
  "tika-vin04t:2348": "Rattandhakārasikkhāpadavaṇṇanā niṭṭhitā.",
  "tika-vin04t:2349": "2. Paṭicchannokāsasikkhāpadavaṇṇanā",
  "tika-vin04t:2350": "Dutiye paṭicchanne okāseti kuṭṭādīsu yena kenaci paṭicchanne, idamevettha nānattaṃ.",
  "tika-vin04t:2351": "Paṭicchannokāsasikkhāpadavaṇṇanā niṭṭhitā.",
  "tika-vin04t:2352": "3. Ajjhokāsasallapanasikkhāpadavaṇṇanā",
  "tika-vin04t:2353": "Tatiye ajjhokāseti nānaṃ, sesaṃ ubhayatthāpi paṭhamasadisamevāti.",
  "tika-vin04t:2354": "Ajjhokāsasallapanasikkhāpadavaṇṇanā niṭṭhitā.",
  "tika-vin04t:2355": "4. Dutiyikauyyojanasikkhāpadavaṇṇanā",
  "tika-vin04t:2356_0": "Catutthe rathikāyāti racchāyaṃ. Byūheti anividdharacchāyaṃ. Siṅghāṭaketi caccare.",
  "tika-vin04t:2356_1": "Nikaṇṇikaṃ vā jappeyyāti kaṇṇamūle kiñci jappeyya. Uyyojeyyāti anācāraṃ caritukāmatāya",
  "tika-vin04t:2356_2": "“gaccha tva”nti dutiyikaṃ uyyojeyya. Pācittiyanti purimanayeneva tāva santiṭṭhanādīsu",
  "tika-vin04t:2356_3": "tīṇi pācittiyāni, uyyojentiyā pana uyyojane ca hatthapāsavijahane ca dukkaṭaṃ, vijahite pācittiyaṃ.",
  "tika-vin04t:2357_0": "Sāvatthiyaṃ thullanandaṃ ārabbha evaṃ santiṭṭhanavatthusmiṃ paññattaṃ, sesaṃ purimattayasadisameva.",
  "tika-vin04t:2357_1": "Anāpattiyaṃ pana “na anācāraṃ ācaritukāmā, sati karaṇīye dutiyikaṃ bhikkhuniṃ uyyojetī”ti ettakaṃ adhikanti.",
  "tika-vin04t:2358": "Dutiyikauyyojanasikkhāpadavaṇṇanā niṭṭhitā.",
  "tika-vin04t:2359": "5. Anāpucchāpakkamanasikkhāpadavaṇṇanā",
  "tika-vin04t:2360_0": "Pañcame purebhattanti aruṇuggamanaṃ upādāya yāva majjhanhikaṃ. Āsaneti pallaṅkassokāsabhūte.",
  "tika-vin04t:2360_1": "Sāmike anāpucchāti tasmiṃ kule yaṃkiñci viññuṃ manussaṃ anāpucchā. Pakkameyyāti ettha",
  "tika-vin04t:2360_2": "channassa anto nisīditvā anovassakaṃ ajjhokāse upacāraṃ atikkāmentiyā paṭhamapāde",
  "tika-vin04t:2360_3": "dukkaṭaṃ, dutiye pācittiyaṃ.",
  "tika-vin04t:2361_0": "Sāvatthiyaṃ aññataraṃ bhikkhuniṃ ārabbha anāpucchā pakkamanavatthusmiṃ paññattaṃ,",
  "tika-vin04t:2361_1": "tikapācittiyaṃ, pallaṅkassa anokāse dukkaṭaṃ, tathā āpucchite anāpucchitasaññāya",
  "tika-vin04t:2361_2": "ceva vematikāya ca. Āpucchitasaññāya pana, asaṃhārime, gilānāya, āpadāsu, ummattikādīnañca",
  "tika-vin04t:2361_3": "anāpatti. Purebhattatā, antaraghare nisajjā, āsanassa pallaṅkokāsatā, aññatra anuññātakāraṇā",
  "tika-vin04t:2361_4": "anāpucchanaṃ, vuttaparicchedātikkamoti imānettha pañca aṅgāni. Samuṭṭhānādīni kathinasadisāni,",
  "tika-vin04t:2361_5": "idaṃ pana kiriyākiriyanti.",
  "tika-vin04t:2362": "Anāpucchāpakkamanasikkhāpadavaṇṇanā niṭṭhitā.",
  "tika-vin04t:2363": "6. Anāpucchāabhinisīdanasikkhāpadavaṇṇanā",
  "tika-vin04t:2364_0": "Chaṭṭhe pacchābhattanti majjhanhike vītivatte yāva sūriyassa atthaṅgamā. Abhinisīdeyya",
  "tika-vin04t:2364_1": "vāti ādimhi nisīditvā gacchantiyā ekā āpatti, anisīditvā nipajjitvāva gacchantiyāpi",
  "tika-vin04t:2364_2": "ekā, nisīditvā nipajjantiyā dve.",
  "tika-vin04t:2365": "Sāvatthiyaṃ thullanandaṃ ārabbha āsane abhinisīdanavatthusmiṃ paññattaṃ, sesaṃ pañcamasadisameva. Yathā pana tattha asaṃhārime, evamidha dhuvapaññatte anāpattīti.",
  "tika-vin04t:2366": "Anāpucchāabhinisīdanasikkhāpadavaṇṇanā niṭṭhitā.",
  "tika-vin04t:2367": "7. Anāpucchāsantharaṇasikkhāpadavaṇṇanā",
  "tika-vin04t:2368": "Sattame vikāleti atthaṅgate sūriye. Seyyanti antamaso paṇṇasanthārampi, sesaṃ chaṭṭhasadisameva.",
  "tika-vin04t:2369_0": "Idaṃ pana sāvatthiyaṃ sambahulā bhikkhuniyo ārabbha vikāle kulāni upasaṅkamitvā sāmike",
  "tika-vin04t:2369_1": "anāpucchitvā seyyaṃ santharitvā abhinisīdanavatthusmiṃ paññattaṃ, anāpattiyañcettha",
  "tika-vin04t:2369_2": "dhuvapaññattaṃ nāma natthīti.",
  "tika-vin04t:2370": "Anāpucchāsantharaṇasikkhāpadavaṇṇanā niṭṭhitā.",
  "tika-vin04t:2371": "8. Paraujjhāpanakasikkhāpadavaṇṇanā",
  "tika-vin04t:2372_0": "Aṭṭhame duggahitena dūpadhāritenāti yaṃ vuttaṃ, tato aññathā gahitena ca upadhāritena",
  "tika-vin04t:2372_1": "ca. Paranti “ahaṃ kirayye ayyaṃ na sakkaccaṃ upaṭṭhahāmī”tiādinā nayena upasampannaṃ",
  "tika-vin04t:2372_2": "ujjhāpentiyā pācittiyaṃ.",
  "tika-vin04t:2373_0": "Sāvatthiyaṃ aññataraṃ bhikkhuniṃ ārabbha evaṃ paraṃ ujjhāpanavatthusmiṃ paññattaṃ,",
  "tika-vin04t:2373_1": "tikapācittiyaṃ, anupasampannāya tikadukkaṭaṃ, ummattikādīnaṃyeva anāpatti. Duggahitatā,",
  "tika-vin04t:2373_2": "ujjhāpanaṃ, yaṃ ujjhāpeti, tassā upasampannatāti imānettha tīṇi aṅgāni. Samuṭṭhānādīni",
  "tika-vin04t:2373_3": "adinnādānasadisāni, idaṃ pana dukkhavedananti.",
  "tika-vin04t:2374": "Paraujjhāpanakasikkhāpadavaṇṇanā niṭṭhitā.",
  "tika-vin04t:2375": "9. Paraabhisapanasikkhāpadavaṇṇanā",
  "tika-vin04t:2376_0": "Navame abhisapeyyāti sapathaṃ kareyya. Tattha “niraye upapajjāmi, niraye upapajjatū”tievamādīni",
  "tika-vin04t:2376_1": "vadamānā nirayena abhisapati nāma, akkosatīti attho. “Gihinī homi, gihinī hotū”tievamādīni",
  "tika-vin04t:2376_2": "vadamānā brahmacariyena. Tassā vācāya vācāya pācittiyaṃ.",
  "tika-vin04t:2377_0": "Sāvatthiyaṃ caṇḍakāḷiṃ ārabbha evaṃ abhisapanavatthusmiṃ paññattaṃ, tikapācittiyaṃ,",
  "tika-vin04t:2377_1": "anupasampannāya tikadukkaṭaṃ, tiracchānayoniyā vā pettivisayena vā manussadobhaggena",
  "tika-vin04t:2377_2": "vā abhisapane dukkaṭaṃ. Atthadhammānusāsanipurekkhārānaṃ ummattikādīnañca anāpatti.",
  "tika-vin04t:2377_3": "Nirayena vā brahmacariyena vā abhisapanaṃ, upasampannatā, atthadhammapurekkhārādīnaṃ",
  "tika-vin04t:2377_4": "abhāvoti imānettha tīṇi aṅgāni. Samuṭṭhānādīni aṭṭhamasadisānevāti.",
  "tika-vin04t:2378": "Paraabhisapanasikkhāpadavaṇṇanā niṭṭhitā.",
  "tika-vin04t:2379": "10. Rodanasikkhāpadavaṇṇanā",
  "tika-vin04t:2380": "Dasame vadhitvāti hatthādīhi paharitvā, ubhayaṃ karontiyāva pācittiyaṃ.",
  "tika-vin04t:2381_0": "Sāvatthiyaṃ caṇḍakāḷiṃ ārabbha attānaṃ vadhitvā rodanavatthusmiṃ paññattaṃ, kevalaṃ",
  "tika-vin04t:2381_1": "vadhantiyā vā rodantiyā vā dukkaṭameva. Ñātirogabhogabyasanehi phuṭṭhāya kevalaṃ",
  "tika-vin04t:2381_2": "rodantiyā eva na vadhantiyā, ummattikādīnañca anāpatti. Attānaṃ vadhanañceva, rodanañcāti",
  "tika-vin04t:2381_3": "imānettha dve aṅgāni. Samuṭṭhānādīni samanubhāsanasadisāni, idaṃ pana kiriyamevāti.",
  "tika-vin04t:2382": "Rodanasikkhāpadavaṇṇanā niṭṭhitā.",
  "tika-vin04t:2383": "Rattandhakāravaggo dutiyo.",
  "tika-vin04t:2384": "3. Naggavaggo",
  "tika-vin04t:2385": "1. Naggasikkhāpadavaṇṇanā",
  "tika-vin04t:2386": "Naggavaggassa paṭhame naggāti anivatthā vā apārutā vā. Evañhi nahāyantiyā sabbappayogesu dukkaṭaṃ, nahānapariyosāne pācittiyaṃ.",
  "tika-vin04t:2387_0": "Sāvatthiyaṃ sambahulā bhikkhuniyo ārabbha evaṃ nahānavatthusmiṃ paññattaṃ, udakasāṭikacīvare",
  "tika-vin04t:2387_1": "acchinne vā naṭṭhe vā, “mahagghaṃ idaṃ disvā corāpi hareyyu”nti evarūpāsu āpadāsu",
  "tika-vin04t:2387_2": "vā nahāyantiyā, ummattikādīnañca anāpatti. Naggatā, anuññātakāraṇābhāvo, nahānapariyosānanti",
  "tika-vin04t:2387_3": "imānettha tīṇi aṅgāni. Samuṭṭhānādīni eḷakalomasadisānīti.",
  "tika-vin04t:2388": "Naggasikkhāpadavaṇṇanā niṭṭhitā.",
  "tika-vin04t:2389": "2. Udakasāṭikasikkhāpadavaṇṇanā",
  "tika-vin04t:2390_0": "Dutiye sāvatthiyaṃ chabbaggiyā bhikkhuniyo ārabbha appamāṇikāyo udakasāṭikāyo dhāraṇavatthusmiṃ",
  "tika-vin04t:2390_1": "paññattaṃ, sesamettha sabbaṃ ratanavagge nisīdanasikkhāpade vuttanayeneva veditabbanti.",
  "tika-vin04t:2391": "Udakasāṭikasikkhāpadavaṇṇanā niṭṭhitā.",
  "tika-vin04t:2392": "3. Cīvarasibbanasikkhāpadavaṇṇanā",
  "tika-vin04t:2393_0": "Tatiye visibbetvāti dussibbitaṃ punasibbanatthāya visibbetvā. Anantarāyikinīti dasasu",
  "tika-vin04t:2393_1": "antarāyesu ekekasmimpi asati. Aññatra catūhapañcāhāti visibbitadivasato pañca divase",
  "tika-vin04t:2393_2": "atikkāmetvā “neva sibbissāmi, na sibbāpanāya ussukkaṃ karissāmī”ti dhuraṃ nikkhittamatte pācittiyaṃ.",
  "tika-vin04t:2394_0": "Sāvatthiyaṃ thullanandaṃ ārabbha cīvaraṃ visibbetvā na sibbanavatthusmiṃ paññattaṃ,",
  "tika-vin04t:2394_1": "tikapācittiyaṃ, anupasampannāya tikadukkaṭaṃ, tathā ubhinnampi aññasmiṃ parikkhāre.",
  "tika-vin04t:2394_2": "Yā pana antarāyikinī vā hoti, pariyesitvā vā kiñci na labhati, karontī vā pañcāhaṃ",
  "tika-vin04t:2394_3": "atikkāmeti, tassā ca, gilānāya ca, āpadāsu ca, ummattikādīnañca anāpatti. Nivāsanapārupanupagacīvaratā,",
  "tika-vin04t:2394_4": "upasampannāya santakatā, sibbanatthāya visibbanaṃ vā visibbāpanaṃ vā, aññatra anuññātakāraṇā",
  "tika-vin04t:2394_5": "pañcāhātikkamo, dhuranikkhepoti imānettha pañca aṅgāni. Samuṭṭhānādīni samanubhāsanasadisānīti.",
  "tika-vin04t:2395": "Cīvarasibbanasikkhāpadavaṇṇanā niṭṭhitā.",
  "tika-vin04t:2396": "4. Saṅghāṭicārasikkhāpadavaṇṇanā",
  "tika-vin04t:2397_0": "Catutthe pañca ahāni pañcāhaṃ, pañcāhameva pañcāhikaṃ. Saṅghāṭīnaṃ cāro saṅghāṭicāro,",
  "tika-vin04t:2397_1": "paribhogavasena vā otāpanavasena vā saṅghaṭitaṭṭhena ‘saṅghāṭī’ti laddhanāmaṃ ticīvaraṃ,",
  "tika-vin04t:2397_2": "udakasāṭikā, saṃkaccikāti imesaṃ pañcannaṃ cīvarānaṃ parivattananti attho. Atikkāmeyya",
  "tika-vin04t:2397_3": "pācittiyanti chaṭṭhe aruṇuggamane ekasmiṃ cīvare vuttanayena aparivattite ekā āpatti, pañcasu pañca.",
  "tika-vin04t:2398_0": "Sāvatthiyaṃ sambahulā bhikkhuniyo ārabbha cīvaraṃ nikkhipitvā santaruttarena janapadacārikaṃ",
  "tika-vin04t:2398_1": "pakkamanavatthusmiṃ paññattaṃ, tikapācittiyaṃ, pañcāhānatikkante dvikadukkaṭaṃ. Tasmiṃ",
  "tika-vin04t:2398_2": "pana anatikkantasaññāya, pañcamaṃ divasaṃ pañca cīvarāni nivāsentiyā vā pārupantiyā",
  "tika-vin04t:2398_3": "vā otāpentiyā vā, gilānāya, “idaṃ me cīvaraṃ mahagghaṃ īdise corabhaye na sakkā dhāretu”nti",
  "tika-vin04t:2398_4": "evarūpāsu āpadāsu, ummattikādīnañca anāpatti. Pañcannaṃ cīvarānaṃ aññataratā, pañcāhātikkamo,",
  "tika-vin04t:2398_5": "anuññātakāraṇābhāvo, aparivattananti imānettha cattāri aṅgāni. Samuṭṭhānādīni kathinasadisānīti.",
  "tika-vin04t:2399": "Saṅghāṭicārasikkhāpadavaṇṇanā niṭṭhitā.",
  "tika-vin04t:2400": "5. Cīvarasaṅkamanīyasikkhāpadavaṇṇanā",
  "tika-vin04t:2401_0": "Pañcame cīvarasaṅkamanīyanti saṅkametabbaṃ cīvaraṃ, aññissā santakaṃ anāpucchā gahitaṃ",
  "tika-vin04t:2401_1": "puna paṭidātabbaṃ pañcannaṃ aññataraṃ cīvaranti attho. Dhāreyyāti sace taṃ nivāseti",
  "tika-vin04t:2401_2": "vā pārupati vā pācittiyaṃ.",
  "tika-vin04t:2402_0": "Sāvatthiyaṃ aññataraṃ bhikkhuniṃ ārabbha bhikkhuniyā cīvaraṃ ādāya anāpucchā pārupanavatthusmiṃ",
  "tika-vin04t:2402_1": "paññattaṃ, tikapācittiyaṃ, anupasampannāya tikadukkaṭaṃ. Yā pana tāya vā dinnaṃ,",
  "tika-vin04t:2402_2": "taṃ vā āpucchā, acchinnanaṭṭhacīvarikā vā hutvā, “idaṃ me cīvaraṃ mahagghaṃ īdise",
  "tika-vin04t:2402_3": "corabhaye na sakkā dhāretu”nti evarūpāsu āpadāsu vā dhāreti, tassā, ummattikādīnañca",
  "tika-vin04t:2402_4": "anāpatti. Cīvarasaṅkamanīyatā, upasampannāya santakatā, anuññātakāraṇābhāvo, dhāraṇanti",
  "tika-vin04t:2402_5": "imānettha cattāri aṅgāni. Samuṭṭhānādīni paṭhamakathinasadisāni, idaṃ pana kiriyākiriyanti.",
  "tika-vin04t:2403": "Cīvarasaṅkamanīyasikkhāpadavaṇṇanā niṭṭhitā.",
  "tika-vin04t:2404": "6. Gaṇacīvarasikkhāpadavaṇṇanā",
  "tika-vin04t:2405_0": "Chaṭṭhe gaṇassāti bhikkhunisaṅghassa. Cīvaralābhanti vikappanupagampi pacchimaṃ labhitabbaṃ",
  "tika-vin04t:2405_1": "cīvaraṃ. Antarāyaṃ kareyyāti yathā te dātukāmā na denti, evaṃ parakkameyya. Pācittiyanti",
  "tika-vin04t:2405_2": "sace tassā vacanena te na denti, bhikkhuniyā pācittiyaṃ.",
  "tika-vin04t:2406_0": "Sāvatthiyaṃ thullanandaṃ ārabbha gaṇassa cīvaralābhantarāyakaraṇavatthusmiṃ paññattaṃ,",
  "tika-vin04t:2406_1": "aññasmiṃ parikkhāre dukkaṭaṃ, sambahulānaṃ pana ekabhikkhuniyā vā cīvaralābhepi dukkaṭameva.",
  "tika-vin04t:2406_2": "“Samagghakāle dassathā”ti evaṃ ānisaṃsaṃ dassetvā nivārentiyā, ummattikādīnañca anāpatti.",
  "tika-vin04t:2406_3": "Vikappanupagapacchimatā, saṅghassa pariṇatabhāvo, vinā ānisaṃsadassanena antarāyakaraṇanti",
  "tika-vin04t:2406_4": "imānettha tīṇi aṅgāni. Samuṭṭhānādīni adinnādānasadisānīti.",
  "tika-vin04t:2407": "Gaṇacīvarasikkhāpadavaṇṇanā niṭṭhitā.",
  "tika-vin04t:2408": "7. Paṭibāhanasikkhāpadavaṇṇanā",
  "tika-vin04t:2409": "Sattame dhammikaṃ cīvaravibhaṅganti samaggena saṅghena sannipatitvā karīyamānaṃ cīvaravibhaṅga. Paṭibāheyyāti paṭisedheyya, evaṃ paṭisedhentiyā pācittiyaṃ.",
  "tika-vin04t:2410_0": "Sāvatthiyaṃ thullanandaṃ ārabbha dhammikaṃ cīvaravibhaṅgaṃ paṭibāhanavatthusmiṃ paññattaṃ,",
  "tika-vin04t:2410_1": "dhammike vematikāya, adhammike dhammikasaññāya ceva vematikāya ca dukkaṭaṃ. Ubhayattha",
  "tika-vin04t:2410_2": "adhammikasaññāya, ānisaṃsaṃ dassetvā paṭibāhantiyā, ummattikādīnañca anāpatti. Cīvaravibhaṅgassa",
  "tika-vin04t:2410_3": "dhammikatā, dhammikasaññitā, vinā ānisaṃsena paṭibāhananti imānettha tīṇi aṅgāni.",
  "tika-vin04t:2410_4": "Samuṭṭhānādīni adinnādānasadisānevāti.",
  "tika-vin04t:2411": "Paṭibāhanasikkhāpadavaṇṇanā niṭṭhitā.",
  "tika-vin04t:2412": "8. Cīvaradānasikkhāpadavaṇṇanā",
  "tika-vin04t:2413_0": "Aṭṭhame samaṇacīvaranti kappakataṃ nivāsanapārupanupagaṃ, evarūpaṃ ṭhapetvā pañca",
  "tika-vin04t:2413_1": "sahadhammike mātāpitaro ca yassa kassaci gahaṭṭhassa vā pabbajitassa vā pariccajitvā dentiyā pācittiyaṃ.",
  "tika-vin04t:2414_0": "Sāvatthiyaṃ thullanandaṃ ārabbha agārikassa samaṇacīvaradānavatthusmiṃ paññattaṃ,",
  "tika-vin04t:2414_1": "bhikkhuno dukkaṭaṃ. Mātāpitūnaṃ pariccajitvāpi, aññesaṃ tāvakālikameva dentiyā, ummattikādīnañca",
  "tika-vin04t:2414_2": "anāpatti. Samaṇacīvaratā, ṭhapetvā sahadhammike ca mātāpitaro ca aññesaṃ dānaṃ, atāvakālikatāti",
  "tika-vin04t:2414_3": "imānettha tīṇi aṅgāni. Samuṭṭhānādīni sañcarittasadisānīti.",
  "tika-vin04t:2415": "Cīvaradānasikkhāpadavaṇṇanā niṭṭhitā.",
  "tika-vin04t:2416": "9. Kālaatikkamanasikkhāpadavaṇṇanā",
  "tika-vin04t:2417_0": "Navame dubbalacīvarapaccāsāyāti dubbalāya cīvarapaccāsāya, “sace sakkoma dassāmā”ti",
  "tika-vin04t:2417_1": "ettakamattaṃ sutvā uppāditāya āsāyāti attho. Cīvarakālasamayaṃ atikkāmeyyāti vassaṃvuṭṭhabhikkhunīhi",
  "tika-vin04t:2417_2": "kālacīvare bhājiyamāne “āgameyyātha, ayye, atthi saṅghassa cīvarapaccāsā”ti vatvā",
  "tika-vin04t:2417_3": "taṃ cīvaravibhaṅgaṃ cīvarakālaṃ atikkāmeyya, tassā anatthate kathine vassānassa pacchimamāsaṃ,",
  "tika-vin04t:2417_4": "atthate kathine kathinubbhāradivasaṃ atikkāmentiyā pācittiyaṃ.",
  "tika-vin04t:2418_0": "Sāvatthiyaṃ thullanandaṃ ārabbha dubbalacīvarapaccāsāya cīvarakālasamayaṃ atikkamanavatthusmiṃ",
  "tika-vin04t:2418_1": "paññattaṃ, dubbalacīvare vematikāya, adubbalacīvare dubbalacīvarasaññāya ceva vematikāya",
  "tika-vin04t:2418_2": "ca dukkaṭaṃ. Ubhayattha adubbalacīvarasaññāya, kiñcāpi ‘na sakkomā’ti vadanti, “idāni",
  "tika-vin04t:2418_3": "pana tesaṃ kappāso vā uppajjissati, saddho vā puriso āgamissati, tasmiṃ āgate addhā",
  "tika-vin04t:2418_4": "dassantī”ti evaṃ ānisaṃsaṃ dassetvā nivārentiyā, ummattikādīnañca anāpatti. Dubbalacīvaratā,",
  "tika-vin04t:2418_5": "dubbalasaññitā, vinā ānisaṃsena nivāraṇanti imānettha tīṇi aṅgāni. Samuṭṭhānādīni",
  "tika-vin04t:2418_6": "adinnādānasadisānīti.",
  "tika-vin04t:2419": "Kālaatikkamanasikkhāpadavaṇṇanā niṭṭhitā.",
  "tika-vin04t:2420": "10. Kathinuddhārasikkhāpadavaṇṇanā",
  "tika-vin04t:2421_0": "Dasame dhammikaṃ kathinuddhāranti sabbāsaṃ bhikkhunīnaṃ akālacīvaraṃ dātukāmena upāsakena",
  "tika-vin04t:2421_1": "yattako atthāramūliko ānisaṃso, tato adhikaṃ vā samakaṃ vā datvā yācitena samaggena",
  "tika-vin04t:2421_2": "bhikkhunisaṅghena yaṃ kathinaṃ ñattidutiyakammena antarā uddharīyati, tassa so uddhāro",
  "tika-vin04t:2421_3": "‘dhammiko’ti vuccati, evarūpaṃ kathinuddhāranti attho. Paṭibāheyyāti nivāreyya, tassa",
  "tika-vin04t:2421_4": "evarūpaṃ kathinuddhāraṃ nivārentiyā pācittiyaṃ.",
  "tika-vin04t:2422": "Sāvatthiyaṃ thullanandaṃ ārabbha kathinuddhāraṃ paṭibāhanavatthusmiṃ paññattaṃ, sesaṃ sattame vuttanayeneva veditabbanti.",
  "tika-vin04t:2423": "Kathinuddhārasikkhāpadavaṇṇanā niṭṭhitā.",
  "tika-vin04t:2424": "Naggavaggo tatiyo.",
  "tika-vin04t:2425": "4. Tuvaṭṭavaggo",
  "tika-vin04t:2426": "1. Ekamañcatuvaṭṭanasikkhāpadavaṇṇanā",
  "tika-vin04t:2427": "Tuvaṭṭavaggassa paṭhame tuvaṭṭeyyunti nipajjeyyuṃ. Tāsu pana ekāya vā nipannāya aparā nipajjatu, dvepi vā saheva nipajjantu, dvinnampi pācittiyaṃ.",
  "tika-vin04t:2428_0": "Sāvatthiyaṃ sambahulā bhikkhuniyo ārabbha dvinnaṃ ekamañce tuvaṭṭanavatthusmiṃ paññattaṃ,",
  "tika-vin04t:2428_1": "sace pana ekāya nipannāya ekā nisīdati, ubho vā nisīdanti, tāsaṃ, ummattikādīnañca",
  "tika-vin04t:2428_2": "anāpatti. Ekamañcatā, dvinnaṃ tuvaṭṭananti imānettha dve aṅgāni. Samuṭṭhānādīni eḷakalomasadisānīti.",
  "tika-vin04t:2429": "Ekamañcatuvaṭṭanasikkhāpadavaṇṇanā niṭṭhitā.",
  "tika-vin04t:2430": "2. Ekattharaṇatuvaṭṭanasikkhāpadavaṇṇanā",
  "tika-vin04t:2431_0": "Dutiye ekaṃ attharaṇañceva pāvuraṇañca etāsanti ekattharaṇapāvuraṇā, saṃhārimānaṃ",
  "tika-vin04t:2431_1": "pāvārattharaṇakaṭasārakādīnaṃ ekaṃ antaṃ attharitvā ekaṃ pārupitvā tuvaṭṭentīnametaṃ",
  "tika-vin04t:2431_2": "adhivacanaṃ. Pācittiyanti taṃyeva attharitvā taṃ pārupitvā nipajjantīnaṃ pācittiyaṃ.",
  "tika-vin04t:2432_0": "Sāvatthiyaṃ sambahulā bhikkhuniyo ārabbha evaṃ tuvaṭṭanavatthusmiṃ paññattaṃ, tikapācittiyaṃ,",
  "tika-vin04t:2432_1": "attharaṇe vā pāvuraṇe vā ekasmiṃ dukkaṭaṃ, nānattharaṇapāvuraṇe dvikadukkaṭaṃ. Tasmiṃ",
  "tika-vin04t:2432_2": "pana nānattharaṇapāvuraṇasaññāya, vavatthānaṃ dassetvā nipajjantiyā, ummattikādīnañca",
  "tika-vin04t:2432_3": "anāpatti. Sesaṃ paṭhamasadisamevāti.",
  "tika-vin04t:2433": "Ekattharaṇatuvaṭṭanasikkhāpadavaṇṇanā niṭṭhitā.",
  "tika-vin04t:2434": "3. Aphāsukaraṇasikkhāpadavaṇṇanā",
  "tika-vin04t:2435_0": "Tatiye aphāsunti “iminā imissā aphāsu bhavissatī”ti anāpucchā purato caṅkamanaṭṭhānanissajjādayo",
  "tika-vin04t:2435_1": "vā uddisauddisāpanaparipucchanasajjhāyaṃ vā karontiyā caṅkamane nivattanagaṇanāya,",
  "tika-vin04t:2435_2": "ṭhānādīsu payogagaṇanāya, uddesādīsu padagaṇanāya pācittiyaṃ.",
  "tika-vin04t:2436_0": "Sāvatthiyaṃ thullanandaṃ ārabbha sañcicca aphāsukaraṇavatthusmiṃ paññattaṃ, tikapācittiyaṃ,",
  "tika-vin04t:2436_1": "anupasampannāya tikadukkaṭaṃ, na aphāsukāmatāya, āpucchā purato caṅkamanādīni karontiyā,",
  "tika-vin04t:2436_2": "ummattikādīnañca anāpatti. Upasampannatā, aphāsukāmatā, aphāsukaraṇaṃ, anāpucchananti",
  "tika-vin04t:2436_3": "imānettha cattāri aṅgāni. Samuṭṭhānādīni adinnādānasadisāni, idaṃ pana kiriyākiriyaṃ, dukkhavedananti.",
  "tika-vin04t:2437": "Aphāsukaraṇasikkhāpadavaṇṇanā niṭṭhitā.",
  "tika-vin04t:2438": "4. Naupaṭṭhāpanasikkhāpadavaṇṇanā",
  "tika-vin04t:2439": "Catutthe dukkhitanti gilānaṃ. Sahajīvininti saddhivihāriniṃ. Neva upaṭṭhaheyyāti tassā upaṭṭhānaṃ sayaṃ vā akarontiyā, parehi vā akārentiyā dhuraṃ nikkhittamatte pācittiyaṃ.",
  "tika-vin04t:2440_0": "Sāvatthiyaṃ thullanandaṃ ārabbha dukkhitaṃ sahajīviniṃ anupaṭṭhānavatthusmiṃ paññattaṃ,",
  "tika-vin04t:2440_1": "antevāsiniyā vā anupasampannāya vā dukkaṭaṃ, dasasu aññatarantarāye sati pariyesitvā",
  "tika-vin04t:2440_2": "alabhantiyā, gilānāya, āpadāsu, ummattikādīnañca anāpatti. Gilānatā, saddhivihāritā,",
  "tika-vin04t:2440_3": "anuññātakāraṇābhāvo, upaṭṭhāne dhuranikkhepoti imānettha cattāri aṅgāni. Samuṭṭhānādīni",
  "tika-vin04t:2440_4": "samanubhāsanasadisānīti.",
  "tika-vin04t:2441": "Naupaṭṭhāpanasikkhāpadavaṇṇanā niṭṭhitā.",
  "tika-vin04t:2442": "5. Nikkaḍḍhanasikkhāpadavaṇṇanā",
  "tika-vin04t:2443_0": "Pañcame upassayaṃ datvāti sakavāṭabaddhaṃ attano puggalikavihāraṃ datvā. Nikkaḍḍheyyāti",
  "tika-vin04t:2443_1": "bahūnipi dvārāni ekappayogena nikkaḍḍhentiyā ekā āpatti, nānāpayogehi payogagaṇanāya",
  "tika-vin04t:2443_2": "āpattiyo, āṇattiyampi eseva nayo. Sace pana “imañcimañca dvāraṃ atikkāmehī”ti āṇāpeti,",
  "tika-vin04t:2443_3": "ekāya āṇattiyā eva dvāragaṇanāya āpattiyo.",
  "tika-vin04t:2444_0": "Sāvatthiyaṃ thullanandaṃ ārabbha etādise vatthusmiṃ paññattaṃ, tikapācittiyaṃ, akavāṭabaddhato",
  "tika-vin04t:2444_1": "dukkaṭaṃ, anupasampannāya tikadukkaṭaṃ, sakavāṭabaddhato vā akavāṭabaddhato vā ubhinnampi",
  "tika-vin04t:2444_2": "parikkhāranikkaḍḍhane dukkaṭameva, sesaṃ saṅghikavihāranikkaḍḍhanasikkhāpade vuttanayamevāti.",
  "tika-vin04t:2445": "Nikkaḍḍhanasikkhāpadavaṇṇanā niṭṭhitā.",
  "tika-vin04t:2446": "6. Saṃsaṭṭhasikkhāpadavaṇṇanā",
  "tika-vin04t:2447": "Chaṭṭhaṃ uttānapadatthameva. Sāvatthiyaṃ caṇḍakāḷiṃ ārabbha saṃsaṭṭhavihāravatthusmiṃ paññattaṃ, sesamettha paṭhamaariṭṭhasikkhāpade vuttavinicchayasadisamevāti.",
  "tika-vin04t:2448": "Saṃsaṭṭhasikkhāpadavaṇṇanā niṭṭhitā.",
  "tika-vin04t:2449": "7. Antoraṭṭhasikkhāpadavaṇṇanā",
  "tika-vin04t:2450": "Sattame antoraṭṭheti yassa vijite viharati, tassa raṭṭhe. Asatthikā cārikanti vinā satthena gacchantiyā, gāmantaragaṇanāya, agāmake araññe addhayojanagaṇanāya pācittiyaṃ.",
  "tika-vin04t:2451_0": "Sāvatthiyaṃ sambahulā bhikkhuniyo ārabbha vuttanayeneva desacārikaṃ pakkamanavatthusmiṃ",
  "tika-vin04t:2451_1": "paññattaṃ. Satthena saha gacchantiyā, kheme appaṭibhaye, āpadāsu, ummattikādīnañca",
  "tika-vin04t:2451_2": "anāpatti. Antoraṭṭhatā, akhematā, anuññātakāraṇābhāvo, cārikaṃ pakkamananti imānettha",
  "tika-vin04t:2451_3": "cattāri aṅgāni. Samuṭṭhānādīni eḷakalomasadisānīti.",
  "tika-vin04t:2452": "Antoraṭṭhasikkhāpadavaṇṇanā niṭṭhitā.",
  "tika-vin04t:2453": "8. Tiroraṭṭhasikkhāpadavaṇṇanā",
  "tika-vin04t:2454": "Aṭṭhame tiroraṭṭheti yassa vijite viharati, taṃ ṭhapetvā aññassa raṭṭhe. Sesaṃ sattame vuttanayeneva veditabbaṃ, nagaraṃ panettha rājagahanti.",
  "tika-vin04t:2455": "Tiroraṭṭhasikkhāpadavaṇṇanā niṭṭhitā.",
  "tika-vin04t:2456": "9. Antovassasikkhāpadavaṇṇanā",
  "tika-vin04t:2457_0": "Navame antovassanti purimaṃ vā temāsaṃ, pacchimaṃ vā temāsaṃ avasitvā tassa vassassa",
  "tika-vin04t:2457_1": "antoyeva. Idha sattāhakaraṇīyena vā kenaci ubbaḷhāya vā āpadāsu vā gacchantiyā ummattikādīnañca",
  "tika-vin04t:2457_2": "anāpatti. Sesaṃ aṭṭhamasadisamevāti.",
  "tika-vin04t:2458": "Antovassasikkhāpadavaṇṇanā niṭṭhitā.",
  "tika-vin04t:2459": "10. Cārikanapakkamanasikkhāpadavaṇṇanā",
  "tika-vin04t:2460_0": "Dasame vassaṃvuṭṭhāti purimaṃ vā temāsaṃ, pacchimaṃ vā temāsaṃ vuṭṭhā. Chappañcayojanānīti",
  "tika-vin04t:2460_1": "ettha pavāretvā pañca yojanāni gantumpi vaṭṭati, chasu vattabbameva natthi. Sace",
  "tika-vin04t:2460_2": "pana tīṇi gantvā teneva maggena paccāgacchati, na vaṭṭati, aññena āgantuṃ vaṭṭati.",
  "tika-vin04t:2460_3": "“Vuttappamāṇaṃ addhānaṃ na gacchissāmī”ti dhure nikkhittamatte pācittiyaṃ.",
  "tika-vin04t:2461_0": "Rājagahe sambahulā bhikkhuniyo ārabbha vassaṃ vasitvā cārikaṃ apakkamanavatthusmiṃ",
  "tika-vin04t:2461_1": "paññattaṃ. Antarāye sati, pariyesitvā dutiyikaṃ bhikkhuniṃ alabhantiyā, gilānāya,",
  "tika-vin04t:2461_2": "āpadāsu, ummattikādīnañca anāpatti. Vassaṃvuṭṭhatā, anuññātakāraṇābhāvo, pañcayojanānatikkamoti",
  "tika-vin04t:2461_3": "imānettha tīṇi aṅgāni. Samuṭṭhānādīni paṭhamapārājikasadisāni, idaṃ pana akiriyaṃ, dukkhavedananti.",
  "tika-vin04t:2462": "Cārikanapakkamanasikkhāpadavaṇṇanā niṭṭhitā.",
  "tika-vin04t:2463": "Tuvaṭṭavaggo catuttho.",
  "tika-vin04t:2464": "5. Cittāgāravaggo",
  "tika-vin04t:2465": "1. Rājāgārasikkhāpadavaṇṇanā",
  "tika-vin04t:2466_0": "Cittāgāravaggassa paṭhame rājāgāranti rañño kīḷanagharaṃ. Cittāgāranti kīḷanacittasālaṃ.",
  "tika-vin04t:2466_1": "Ārāmanti kīḷanaupavanaṃ. Uyyānanti kīḷanuyyānaṃ. Pokkharaṇinti kīḷanapokkharaṇiṃ.",
  "tika-vin04t:2466_2": "Dassanāyāti “etesu yaṃkiñci passissāmī”ti gacchantiyā pade pade dukkaṭaṃ, yattha",
  "tika-vin04t:2466_3": "ṭhatvā passati, tattha padaṃ anuddharitvā pañcāpi passantiyā ekāva āpatti. Sace pana",
  "tika-vin04t:2466_4": "taṃ taṃ viloketvā passati, gīvaṃ parivattanappayogagaṇanāya āpattiyo, na ummīlanagaṇanāya.",
  "tika-vin04t:2467_0": "Sāvatthiyaṃ chabbaggiyā bhikkhuniyo ārabbha cittāgāraṃ dassanāya gamanavatthusmiṃ",
  "tika-vin04t:2467_1": "paññattaṃ, bhikkhussa sabbattha dukkaṭaṃ, avaseso vinicchayo naccadassanasikkhāpade",
  "tika-vin04t:2467_2": "vuttanayeneva veditabboti.",
  "tika-vin04t:2468": "Rājāgārasikkhāpadavaṇṇanā niṭṭhitā.",
  "tika-vin04t:2469": "2. Āsandiparibhuñjanasikkhāpadavaṇṇanā",
  "tika-vin04t:2470": "Dutiye āsandī nāma atikkantappamāṇā vuccati. Pallaṅko nāma saṃhārimena vāḷena katoti vutto. Paribhuñjeyyāti ettha pana nisīdananipajjanappayogagaṇanāya pācittiyaṃ veditabbaṃ.",
  "tika-vin04t:2471_0": "Sāvatthiyaṃ sambahulā bhikkhuniyo ārabbha āsandipallaṅkaparibhogavatthusmiṃ paññattaṃ,",
  "tika-vin04t:2471_1": "āsandiyā pāde chinditvā, pallaṅkassa vāḷe bhinditvā paribhuñjantiyā, ummattikādīnañca",
  "tika-vin04t:2471_2": "anāpatti. Āsandipallaṅkatā, nisīdanaṃ nipajjanaṃ vāti imānettha dve aṅgāni. Samuṭṭhānādīni",
  "tika-vin04t:2471_3": "eḷakalomasadisānīti.",
  "tika-vin04t:2472": "Āsandiparibhuñjanasikkhāpadavaṇṇanā niṭṭhitā.",
  "tika-vin04t:2473": "3. Suttakantanasikkhāpadavaṇṇanā",
  "tika-vin04t:2474": "Tatiye suttanti channaṃ aññataraṃ. Kanteyyāti ettha yattakaṃ hatthena añchitaṃ hoti, tasmiṃ takkamhi veṭhite ekā āpatti. Idañhi sandhāya padabhājanīye “ujjavujjave”ti vuttaṃ.",
  "tika-vin04t:2475_0": "Sāvatthiyaṃ chabbaggiyā bhikkhuniyo ārabbha suttaṃ kantanavatthusmiṃ paññattaṃ, kantanato",
  "tika-vin04t:2475_1": "pubbe kappāsavicinanaṃ ādiṃ katvā sabbappayogesu hatthavāragaṇanāya dukkaṭaṃ. Kantitasuttaṃ",
  "tika-vin04t:2475_2": "kantantiyā, ummattikādīnañca anāpatti. Akantitatā, kantananti imānettha dve aṅgāni.",
  "tika-vin04t:2475_3": "Samuṭṭhānādīni eḷakalomasadisānīti.",
  "tika-vin04t:2476": "Suttakantanasikkhāpadavaṇṇanā niṭṭhitā.",
  "tika-vin04t:2477": "4. Gihiveyyāvaccasikkhāpadavaṇṇanā",
  "tika-vin04t:2478_0": "Catutthe gihiveyyāvaccanti gihīnaṃ veyyāvaccaṃ. Sacepi hi mātāpitaro attano kiñci",
  "tika-vin04t:2478_1": "kammaṃ akārāpetvā tesaṃ yāgupacanādīni karonti, pubbappayogesu payogagaṇanāya dukkaṭāni",
  "tika-vin04t:2478_2": "āpajjitvā yāguādīsu bhājanagaṇanāya, khādanīyādīsu pūvagaṇanāya pācittiyaṃ āpajjati.",
  "tika-vin04t:2479_0": "Sāvatthiyaṃ sambahulā bhikkhuniyo ārabbha gihīnaṃ veyyāvaccakaraṇavatthusmiṃ paññattaṃ,",
  "tika-vin04t:2479_1": "manussehi saṅghassa yāgupāne vā bhatte vā cetiyapūjāya vā karīyamānāya tesaṃ sahāyabhāvena",
  "tika-vin04t:2479_2": "yāgupacanādīni, attano veyyāvaccakarassa ca tāniyeva karontiyā, ummattikādīnañca",
  "tika-vin04t:2479_3": "anāpatti. Gihiveyyāvaccakaraṇaṃ, anuññātakāraṇābhāvoti imānettha dve aṅgāni. Samuṭṭhānādīni",
  "tika-vin04t:2479_4": "eḷakalomasadisānevāti.",
  "tika-vin04t:2480": "Gihiveyyāvaccasikkhāpadavaṇṇanā niṭṭhitā.",
  "tika-vin04t:2481": "5. Adhikaraṇasikkhāpadavaṇṇanā",
  "tika-vin04t:2482": "Pañcame adhikaraṇanti catunnaṃ aññataraṃ. Pācittiyanti idha cīvarasibbane viya dhuraṃ nikkhittamatte pācittiyaṃ, ekāhampi parihāro natthi.",
  "tika-vin04t:2483": "Sāvatthiyaṃ thullanandaṃ ārabbha adhikaraṇaṃ navūpasamanavatthusmiṃ paññattaṃ, sesamettha cīvarasibbanasikkhāpade vuttanayeneva veditabbanti.",
  "tika-vin04t:2484": "Adhikaraṇasikkhāpadavaṇṇanā niṭṭhitā.",
  "tika-vin04t:2485": "6. Bhojanadānasikkhāpadavaṇṇanā",
  "tika-vin04t:2486": "Chaṭṭhe sahatthāti kāyena vā kāyappaṭibaddhena vā nissaggiyena vā ṭhapetvā pañcasahadhammike avasesānaṃ aññatra udakadantaponā yaṃkiñci ajjhoharaṇīyaṃ dadantiyā pācittiyaṃ.",
  "tika-vin04t:2487_0": "Sāvatthiyaṃ thullanandaṃ ārabbha agārikassa khādanīyabhojanīyadānavatthusmiṃ paññattaṃ,",
  "tika-vin04t:2487_1": "udakadantapone dukkaṭaṃ. Yā pana dāpeti na deti, upanikkhipitvā deti, bāhiralepaṃ",
  "tika-vin04t:2487_2": "deti, tassā, ummattikādīnañca anāpatti. Aññatra udakadantaponā ajjhoharaṇiyaṃ, ṭhapetvā",
  "tika-vin04t:2487_3": "pañca sahadhammike aññassa sahatthā dānanti imānettha dve aṅgāni. Samuṭṭhānādīni",
  "tika-vin04t:2487_4": "eḷakalomasadisānīti.",
  "tika-vin04t:2488": "Bhojanadānasikkhāpadavaṇṇanā niṭṭhitā.",
  "tika-vin04t:2489": "7. Āvasathacīvarasikkhāpadavaṇṇanā",
  "tika-vin04t:2490_0": "Sattame āvasathacīvaranti “utuniyo bhikkhuniyo paribhuñjantū”ti dinnacīvaraṃ. Anissajjitvāti",
  "tika-vin04t:2490_1": "catutthe divase dhovitvā aññissā antamaso sāmaṇeriyāpi utuniyā adatvā. Pācittiyanti",
  "tika-vin04t:2490_2": "evaṃ anissajjitvā paribhuñjantiyā pācittiyaṃ.",
  "tika-vin04t:2491_0": "Sāvatthiyaṃ thullanandaṃ ārabbha āvasathacīvaraṃ anissajjitvā paribhuñjanavatthusmiṃ",
  "tika-vin04t:2491_1": "paññattaṃ, tikapācittiyaṃ, nissajjite dvikadukkaṭaṃ. Tasmiṃ pana nissajjitasaññāya,",
  "tika-vin04t:2491_2": "puna pariyāyena vā, aññāsaṃ utunīnaṃ abhāvena vā, acchinnanaṭṭhacīvarikāya vā, āpadāsu",
  "tika-vin04t:2491_3": "vā paribhuñjantiyā, ummattikādīnañca anāpatti. Āvasathacīvaratā, catutthadivasatā,",
  "tika-vin04t:2491_4": "dhovitvā anissajjanaṃ, anuññātakāraṇābhāvoti imānettha cattāri aṅgāni. Samuṭṭhānādīni",
  "tika-vin04t:2491_5": "kathinasadisāni, idaṃ pana kiriyākiriyanti.",
  "tika-vin04t:2492": "Āvasathacīvarasikkhāpadavaṇṇanā niṭṭhitā.",
  "tika-vin04t:2493": "8. Āvasathavihārasikkhāpadavaṇṇanā",
  "tika-vin04t:2494_0": "Aṭṭhame āvasathanti kavāṭabaddhavihāraṃ. Anissajjitvāti rakkhaṇatthāya adatvā, “idaṃ",
  "tika-vin04t:2494_1": "jaggeyyāsī”ti evaṃ anāpucchitvāti attho. Cārikaṃ pakkameyya pācittiyanti ettha sakagāmato",
  "tika-vin04t:2494_2": "aññaṃ gāmaṃ ekarattivāsatthāyapi pakkamantiyā parikkhittassa āvasathassa parikkhepaṃ,",
  "tika-vin04t:2494_3": "aparikkhittassa upacāraṃ paṭhamapādena atikkantamatte dukkaṭaṃ, dutiyena pācittiyaṃ.",
  "tika-vin04t:2495_0": "Sāvatthiyaṃ thullanandaṃ ārabbha āvasathaṃ anissajjitvā cārikaṃ pakkamanavatthusmiṃ",
  "tika-vin04t:2495_1": "paññattaṃ, tikapācittiyaṃ, akavāṭabaddhe dukkaṭaṃ, nissajjite dvikadukkaṭaṃ. Tasmiṃ",
  "tika-vin04t:2495_2": "pana nissajjitasaññāya, sati antarāye, paṭijaggikaṃ pariyesitvā alabhantiyā, gilānāya,",
  "tika-vin04t:2495_3": "āpadāsu, ummattikādīnañca anāpatti. Sakavāṭabaddhatā, vuttanayena pakkamanaṃ, anuññātakāraṇābhāvoti",
  "tika-vin04t:2495_4": "imānettha tīṇi aṅgāni. Samuṭṭhānādīni kathinasadisānīti, idaṃ pana kiriyākiriyanti.",
  "tika-vin04t:2496": "Āvasathavihārasikkhāpadavaṇṇanā niṭṭhitā.",
  "tika-vin04t:2497": "9. Tiracchānavijjāpariyāpuṇanasikkhāpadavaṇṇanā",
  "tika-vin04t:2498_0": "Navame tiracchānavijjanti yaṃkiñci bāhirakaṃ anatthasaṃhitaṃ hatthiassarathadhanutharusippaāthabbaṇakhilanavasīkaraṇasosāpanamantāgadappayogādibhedaṃ",
  "tika-vin04t:2498_1": "parūpaghātakaraṃ vijjaṃ. Pariyāpuṇeyyāti ettha yassa kassaci santike taṃ padādivasena",
  "tika-vin04t:2498_2": "pariyāpuṇantiyā padagaṇanāya ceva akkharagaṇanāya ca pācittiyanti.",
  "tika-vin04t:2499": "Tiracchānavijjāpariyāpuṇanasikkhāpadavaṇṇanā niṭṭhitā.",
  "tika-vin04t:2500": "10. Tiracchānavijjāvācanasikkhāpadavaṇṇanā",
  "tika-vin04t:2501_0": "Dasame vāceyyāti padaṃ viseso. Ubhayampi sāvatthiyaṃ chabbaggiyā ceva sambahulā bhikkhuniyo",
  "tika-vin04t:2501_1": "ca ārabbha tiracchānavijjaṃ pariyāpuṇanavācanavatthusmiṃ paññattaṃ. Lekhe, dhāraṇāya",
  "tika-vin04t:2501_2": "ca, guttatthāya ca yakkhaparittanāgamaṇḍalādike sabbaparitte, ummattikādīnañca anāpatti.",
  "tika-vin04t:2501_3": "Tiracchānavijjatā, pariyāpuṇanavācanā, anuññātakāraṇābhāvoti imānettha dvīsupi tīṇi",
  "tika-vin04t:2501_4": "aṅgāni. Samuṭṭhānādīni padasodhammasadisānīti.",
  "tika-vin04t:2502": "Tiracchānavijjāvācanasikkhāpadavaṇṇanā niṭṭhitā.",
  "tika-vin04t:2503": "Cittāgāravaggo pañcamo.",
  "tika-vin04t:2504": "6. Ārāmavaggo",
  "tika-vin04t:2505": "1. Ārāmapavisanasikkhāpadavaṇṇanā",
  "tika-vin04t:2506_0": "Ārāmavaggassa paṭhame sabhikkhukaṃ ārāmanti yattha bhikkhū rukkhamūlepi vasanti,",
  "tika-vin04t:2506_1": "taṃ padesaṃ. Anāpucchāti ettha bhikkhusāmaṇeraārāmikesu yaṃkiñci anāpucchā, parikkhittassa",
  "tika-vin04t:2506_2": "ārāmassa parikkhepaṃ atikkamantiyā, aparikkhittassa upacāraṃ okkamantiyā paṭhamapāde",
  "tika-vin04t:2506_3": "dukkaṭaṃ, dutiyapāde pācittiyaṃ.",
  "tika-vin04t:2507_0": "Sāvatthiyaṃ sambahulā bhikkhuniyo ārabbha anāpucchā ārāmaṃ pavisanavatthusmiṃ paññattaṃ,",
  "tika-vin04t:2507_1": "“santaṃ bhikkhuṃ anāpucchā”ti ca “jānaṃ sabhikkhuka”nti ca imānettha dve anupaññattiyo,",
  "tika-vin04t:2507_2": "sabhikkhuke vematikāya, abhikkhuke sabhikkhukasaññāya ceva vematikāya ca dukkaṭaṃ.",
  "tika-vin04t:2507_3": "Tasmiṃ pana duvidhepi abhikkhukasaññāya, santaṃ bhikkhuṃ āpucchā pavisantiyā, paṭhamappaviṭṭhānaṃ",
  "tika-vin04t:2507_4": "vā bhikkhunīnaṃ sīsaṃnulokikāya, yattha vā bhikkhuniyo sannipatitā, tattha “tāsaṃ",
  "tika-vin04t:2507_5": "santikaṃ gacchāmī”ti saññāya, ārāmena vā maggo hoti, tena gacchantiyā, āpadāsu, ummattikādīnañca",
  "tika-vin04t:2507_6": "anāpatti. Sabhikkhukārāmatā, sabhikkhukasaññitā, vuttaparicchedātikkamo, anuññātakāraṇābhāvoti",
  "tika-vin04t:2507_7": "imānettha cattāri aṅgāni. Samanubhāsanasamauṭṭhānaṃ, kiriyākiriyaṃ, saññāvimokkhaṃ,",
  "tika-vin04t:2507_8": "sacittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "tika-vin04t:2508": "Ārāmapavisanasikkhāpadavaṇṇanā niṭṭhitā.",
  "tika-vin04t:2509": "2. Bhikkhuakkosanasikkhāpadavaṇṇanā",
  "tika-vin04t:2510": "Dutiye akkoseyyāti dasannaṃ akkosavatthūnaṃ aññatarena sammukhā vā parammukhā vā akkoseyya. Paribhāseyyāti bhayamassa upadaṃseyya. Pācittiyanti tassā evaṃ karontiyā pācittiyaṃ.",
  "tika-vin04t:2511_0": "Vesāliyaṃ chabbaggiyā bhikkhuniyo ārabbha āyasmantaṃ upāliṃ akkosanavatthusmiṃ paññattaṃ,",
  "tika-vin04t:2511_1": "tikapācittiyaṃ, anupasampanne tikadukkaṭaṃ, atthadhammaanusāsanipurekkhārāya, ummattikādīnañca",
  "tika-vin04t:2511_2": "anāpatti. Upasampannatā, akkosanaparibhāsanaṃ, atthapurekkhāratādīnaṃ abhāvoti imānettha",
  "tika-vin04t:2511_3": "tīṇi aṅgāni. Samuṭṭhānādīni adinnādānasadisāni, idaṃ pana dukkhavedananti.",
  "tika-vin04t:2512": "Bhikkhuakkosanasikkhāpadavaṇṇanā niṭṭhitā.",
  "tika-vin04t:2513": "3. Gaṇaparibhāsanasikkhāpadavaṇṇanā",
  "tika-vin04t:2514_0": "Tatiye caṇḍikatāti kuddhā. Gaṇanti bhikkhunisaṅghaṃ. Paribhāseyyāti ettha “bālā etā",
  "tika-vin04t:2514_1": "abyattā etā, netā jānanti kammaṃ vā kammadosaṃ vā kammasampattiṃ vā kammavipattiṃ",
  "tika-vin04t:2514_2": "vā”ti evaṃ yattha katthaci paribhāsantiyā pācittiyaṃ.",
  "tika-vin04t:2515": "Sāvatthiyaṃ thullanandaṃ ārabbha gaṇaṃ paribhāsanavatthusmiṃ paññattaṃ, sambahulā vā ekaṃ vā anupasampannaṃ vā paribhāsantiyā dukkaṭaṃ. Sesaṃ dutiyasadisamevāti.",
  "tika-vin04t:2516": "Gaṇaparibhāsanasikkhāpadavaṇṇanā niṭṭhitā.",
  "tika-vin04t:2517": "4. Pavāritasikkhāpadavaṇṇanā",
  "tika-vin04t:2518_0": "Catutthe gaṇabhojane vuttanayena nimantitā, pavāraṇāsikkhāpade vuttanayena pavāritā",
  "tika-vin04t:2518_1": "veditabbā. Pācittiyanti tassā purebhattaṃ ṭhapetvā yāguñceva sesāni ca tīṇi kālikāni",
  "tika-vin04t:2518_2": "aññaṃ yaṃkiñci āmisaṃ ajjhoharaṇatthāya paṭiggaṇhantiyā gahaṇe dukkaṭaṃ, ajjhohāre",
  "tika-vin04t:2518_3": "ajjhohāre pācittiyaṃ.",
  "tika-vin04t:2519_0": "Sāvatthiyaṃ sambahulā bhikkhuniyo ārabbha aññatra bhuñjanavatthusmiṃ paññattaṃ, tīṇi",
  "tika-vin04t:2519_1": "kālikāni āhāratthāya paṭiggaṇhantiyāpi ajjhoharantiyāpi dukkaṭaṃ. Yā pana nimantitā",
  "tika-vin04t:2519_2": "appavāritā yāguṃ pivati, sāmike apaloketvā bhuñjati, tīṇi kālikāni sati paccaye paribhuñjati,",
  "tika-vin04t:2519_3": "tassā, ummattikādīnañca anāpatti. Nimantitā vā pavāritā vā taṃ ubhayaṃ vā, purebhattaṃ",
  "tika-vin04t:2519_4": "vuttalakkhaṇassa āmisassa ajjhohāro, sāmikānaṃ anāpucchananti imānettha tīṇi aṅgāni.",
  "tika-vin04t:2519_5": "Addhānasamuṭṭhānaṃ, nimantitāya anāpucchā bhuñjantiyā āpattisambhavato siyā kiriyākiriyaṃ,",
  "tika-vin04t:2519_6": "pavāritāya kappiyaṃ kāretvāpi akāretvāpi paribhuñjantiyā āpattisambhavato siyā kiriyaṃ,",
  "tika-vin04t:2519_7": "nosaññāvimokkhaṃ, acittakaṃ, paṇṇattivajjaṃ kāyakammaṃ, vacīkammaṃ, ticittaṃ, tivedananti.",
  "tika-vin04t:2520": "Pavāritasikkhāpadavaṇṇanā niṭṭhitā.",
  "tika-vin04t:2521": "5. Kulamaccharinīsikkhāpadavaṇṇanā",
  "tika-vin04t:2522_0": "Pañcame kule maccharo kulamaccharo, kulamaccharo etissā atthi, kulaṃ vā maccharāyatīti",
  "tika-vin04t:2522_1": "kulamaccharinī. Assāti yā īdisī bhaveyya. Pācittiyanti tassā “yaṃ kulaṃ bhikkhunīnaṃ",
  "tika-vin04t:2522_2": "paccaye dātukāmaṃ, kathaṃ nāma tattha bhikkhuniyo na gaccheyyu”nti bhikkhunīnaṃ vā",
  "tika-vin04t:2522_3": "santike kulassa, “kathaṃ nāma ime tāsaṃ kiñci na dajjeyyu”nti kulassa vā santike",
  "tika-vin04t:2522_4": "bhikkhunīnaṃ avaṇṇaṃ bhāsantiyā pācittiyaṃ.",
  "tika-vin04t:2523_0": "Sāvatthiyaṃ aññataraṃ bhikkhuniṃ ārabbha kulamaccharāyanavatthusmiṃ paññattaṃ. Amaccharāyitvā",
  "tika-vin04t:2523_1": "santaṃyeva ādīnavaṃ ācikkhantiyā, ummattikādīnañca anāpatti. Bhikkhunīnaṃ alābhakāmatā,",
  "tika-vin04t:2523_2": "kulassa vā santike bhikkhunīnaṃ bhikkhunīnaṃ vā santike kulassa avaṇṇabhaṇananti",
  "tika-vin04t:2523_3": "imānettha dve aṅgāni. Samuṭṭhānādīni adinnādānasadisāni, idaṃ pana dukkhavedananti.",
  "tika-vin04t:2524": "Kulamaccharinīsikkhāpadavaṇṇanā niṭṭhitā.",
  "tika-vin04t:2525": "6. Abhikkhukāvāsasikkhāpadavaṇṇanā",
  "tika-vin04t:2526_0": "Chaṭṭhe sace bhikkhunupassayato addhayojanabbhantare ovādadāyakā bhikkhū na vasanti,",
  "tika-vin04t:2526_1": "maggo vā akhemo hoti na sakkā anantarāyena gantuṃ, ayaṃ abhikkhuko nāma āvāso. Tattha",
  "tika-vin04t:2526_2": "“vassaṃ vasissāmī”ti senāsanapaññāpanapānīyaupaṭṭhāpanādīni karontiyā dukkaṭaṃ, saha",
  "tika-vin04t:2526_3": "aruṇuggamanā pācittiyaṃ. Ayamettha saṅkhepo, vitthāro pana samantapāsādikāyaṃ vutto.",
  "tika-vin04t:2527_0": "Sāvatthiyaṃ sambahulā bhikkhuniyo ārabbha abhikkhuke āvāse vassaṃ vasanavatthusmiṃ",
  "tika-vin04t:2527_1": "paññattaṃ, yattha pana vassūpagatā bhikkhū pakkantā vā honti vibbhantā vā kālaṅkatā",
  "tika-vin04t:2527_2": "vā pakkhasaṅkantā vā tattha vasantiyā, āpadāsu, ummattikādīnañca anāpatti. Abhikkhukāvāsatā,",
  "tika-vin04t:2527_3": "vassūpagamanaṃ, aruṇuggamananti imānettha tīṇi aṅgāni. Samuṭṭhānādīni eḷakalomasadisānevāti.",
  "tika-vin04t:2528": "Abhikkhukāvāsasikkhāpadavaṇṇanā niṭṭhitā.",
  "tika-vin04t:2529": "7. Apavāraṇāsikkhāpadavaṇṇanā",
  "tika-vin04t:2530_0": "Sattame vassaṃvuṭṭhāti purimaṃ vā pacchimaṃ vā temāsaṃ vuṭṭhā. Ubhatosaṅgheti bhikkhunisaṅghe",
  "tika-vin04t:2530_1": "ceva bhikkhusaṅghe ca. Ayaṃ panettha vinicchayakathā – bhikkhunīhi cātuddaseyeva",
  "tika-vin04t:2530_2": "sannipatitvā “suṇātu me, ayye, saṅgho, ajja pavāraṇā cātuddasī, yadi saṅghassa pattakallaṃ,",
  "tika-vin04t:2530_3": "saṅgho pavāreyyā”ti evaṃ sabbasaṅgāhikañattiṃ vā, “tevācikaṃ pavāreyyā”ti evaṃ tevācikañattiṃ",
  "tika-vin04t:2530_4": "vā, sati antarāye “dvevācikaṃ, ekavācikaṃ, samānavassikaṃ pavāreyyā”ti evaṃ dvevācikādiñattiṃ",
  "tika-vin04t:2530_5": "vā ṭhapetvā sabbasaṅgāhikañatti ce ṭhapitā, “saṅghaṃ, ayye, pavāremi diṭṭhena vā",
  "tika-vin04t:2530_6": "sutena vā parisaṅkāya vā, vadantu maṃ ayyāyo anukampaṃ upādāya, passantī paṭikarissāmī”ti",
  "tika-vin04t:2530_7": "evaṃ sakiṃ vā, “dutiyampi, ayye, saṅghaṃ…pe… tatiyampi, ayye, saṅghaṃ…pe… paṭikarissāmī”ti",
  "tika-vin04t:2530_8": "evaṃ dvattikkhattuṃ vā vatvā paṭipāṭiyā pavāretabbaṃ. Tevācikāya ñattiyā vacanaṃ",
  "tika-vin04t:2530_9": "na hāpetabbaṃ, dvevācikādīsu vaḍḍhetuṃ vaṭṭati, hāpetuṃ na vaṭṭati. Evaṃ bhikkhunisaṅghe",
  "tika-vin04t:2530_10": "pavāretvā tattheva ekā bhikkhunī bhikkhunikkhandhake vuttena ñattidutiyakammena bhikkhunisaṅghassatthāya",
  "tika-vin04t:2530_11": "bhikkhusaṅghaṃ pavāretuṃ sammannitabbā. Tāya sammatāya bhikkhuniyā pannarase bhikkhunisaṅghaṃ",
  "tika-vin04t:2530_12": "ādāya bhikkhusaṅghaṃ upasaṅkamitvā ekaṃsaṃ uttarāsaṅgaṃ karitvā añjaliṃ paggahetvā",
  "tika-vin04t:2530_13": "evamassa vacanīyo “bhikkhunisaṅgho ayya bhikkhusaṅghaṃ pavāreti diṭṭhena vā sutena",
  "tika-vin04t:2530_14": "vā parisaṅkāya vā, vadatāyya bhikkhusaṅgho bhikkhunisaṅghaṃ anukampaṃ upādāya, passanto",
  "tika-vin04t:2530_15": "paṭikarissati, dutiyampi ayya…pe… tatiyampi ayya…pe… passanto paṭikarissatī”ti evaṃ pavāretabbaṃ.",
  "tika-vin04t:2531": "Sace pañcavaggo bhikkhunisaṅgho na pūrati, catūhi vā tīhi vā gaṇañattiṃ ṭhapetvā, dvīhi vinā ñattiyā aññamaññaṃ pavāretabbaṃ. Ekāya “ajja me pavāraṇā”ti adhiṭṭhātabbaṃ.",
  "tika-vin04t:2532_0": "Vihāraṃ pana gantvā “bhikkhuniyo, ayya, bhikkhusaṅghaṃ pavārenti diṭṭhena vā sutena",
  "tika-vin04t:2532_1": "vā parisaṅkāya vā, vadatāyya bhikkhusaṅgho bhikkhuniyo anukampaṃ upādāya, passantiyo",
  "tika-vin04t:2532_2": "paṭikarissantī”ti ca, “ahaṃ, ayya, bhikkhusaṅghaṃ pavāremi diṭṭhena vā sutena vā",
  "tika-vin04t:2532_3": "parisaṅkāya vā, vadatu maṃ, ayya, bhikkhusaṅgho anukampaṃ upādāya, passantī paṭikarissāmī”ti",
  "tika-vin04t:2532_4": "ca evaṃ tikkhattuṃ vattabbaṃ.",
  "tika-vin04t:2533_0": "Sace bhikkhusaṅgho na pūrati, “bhikkhunisaṅgho, ayya, ayye pavāreti diṭṭhena vā sutena",
  "tika-vin04t:2533_1": "vā parisaṅkāya vā, vadantu ayyā bhikkhunisaṅghaṃ anukampaṃ upādāya, passanto paṭikarissatī”ti",
  "tika-vin04t:2533_2": "ca, “bhikkhunisaṅgho, ayya, ayyaṃ pavāreti diṭṭhena vā sutena vā parisaṅkāya vā,",
  "tika-vin04t:2533_3": "vadatāyyo bhikkhunisaṅghaṃ anukampaṃ upādāya, passanto paṭikarissatī”ti ca evaṃ tikkhattuṃ vattabbaṃ.",
  "tika-vin04t:2534_0": "Ubhinnaṃ aparipūriyā “bhikkhuniyo, ayyā, ayye pavārenti diṭṭhena vā sutena vā parisaṅkāya",
  "tika-vin04t:2534_1": "vā, vadantāyyā bhikkhuniyo anukampaṃ upādāya, passantiyo paṭikarissantī”ti ca, “bhikkhuniyo,",
  "tika-vin04t:2534_2": "ayya, ayyaṃ pavārenti diṭṭhena vā sutena vā parisaṅkāya vā, vadatāyyo bhikkhuniyo",
  "tika-vin04t:2534_3": "anukampaṃ upādāya, passantiyo paṭikarissantī”ti ca, “ahaṃ, ayyā, ayye pavāremi diṭṭhena",
  "tika-vin04t:2534_4": "vā sutena vā…pe… vadantu maṃ, ayyā, anukampaṃ upādāya, passantī paṭikarissāmī”ti",
  "tika-vin04t:2534_5": "ca, “ahaṃ, ayya, ayyaṃ pavāremi diṭṭhena vā sutena vā…pe… vadatu maṃ, ayyo, anukampaṃ",
  "tika-vin04t:2534_6": "upādāya, passantī paṭikarissāmī”ti ca evaṃ tikkhattuṃ vattabbaṃ. Sabbāheva hi iminā",
  "tika-vin04t:2534_7": "nayena ubhatosaṅghe pavāritā hoti, yā pana vassaṃvuṭṭhā “ubhatosaṅghe evaṃ na pavāressāmī”ti",
  "tika-vin04t:2534_8": "dhuraṃ nikkhipati, tassā saha dhuranikkhepena pācittiyaṃ.",
  "tika-vin04t:2535_0": "Sāvatthiyaṃ sambahulā bhikkhuniyo ārabbha vassaṃ vasitvā na pavāraṇāvatthusmiṃ paññattaṃ.",
  "tika-vin04t:2535_1": "Antarāye pana sati, pariyesitvā bhikkhū alabhantiyā, gilānāya, āpadāsu, ummattikādīnañca",
  "tika-vin04t:2535_2": "anāpatti. Vassaṃvuṭṭhatā, na ubhatosaṅghe pavāraṇā, anuññātakāraṇābhāvoti imānettha",
  "tika-vin04t:2535_3": "tīṇi aṅgāni. Samuṭṭhānādīni samanubhāsanasadisānīti.",
  "tika-vin04t:2536": "Apavāraṇāsikkhāpadavaṇṇanā niṭṭhitā.",
  "tika-vin04t:2537": "8. Ovādasikkhāpadavaṇṇanā",
  "tika-vin04t:2538": "Aṭṭhame ovādāyāti garudhammassavanatthāya. Saṃvāsāyāti uposathapucchanatthāya ceva pavāraṇatthāya ca. Pācittiyanti “etesaṃ atthāya na gacchāmī”ti dhuraṃ nikkhittamatte pācittiyaṃ.",
  "tika-vin04t:2539_0": "Sakkesu chabbaggiyā bhikkhuniyo ārabbha ovādāya agamanavatthusmiṃ paññattaṃ. Antarāye",
  "tika-vin04t:2539_1": "pana sati, pariyesitvā dutiyikaṃ alabhantiyā, gilānāya, āpadāsu, ummattikādīnañca",
  "tika-vin04t:2539_2": "anāpatti. Ovādasaṃvāsānaṃ atthāya agamanaṃ, anuññātakāraṇābhāvoti imānettha dve aṅgāni.",
  "tika-vin04t:2539_3": "Samuṭṭhānādīni paṭhamapārājikasadisāni, idaṃ pana akiriyaṃ, dukkhavedananti.",
  "tika-vin04t:2540": "Ovādasikkhāpadavaṇṇanā niṭṭhitā.",
  "tika-vin04t:2541": "9. Ovādūpasaṅkamanasikkhāpadavaṇṇanā",
  "tika-vin04t:2542_0": "Navame anvaddhamāsanti addhamāse addhamāse. Uposathapucchakanti uposathapucchanaṃ.",
  "tika-vin04t:2542_1": "Ovādūpasaṅkamananti ovādatthāya upasaṅkamanaṃ. Taṃ atikkāmentiyāti ettha bhikkhunīhi",
  "tika-vin04t:2542_2": "terase vā cātuddase vā ārāmaṃ gantvā “ayaṃ uposatho cātuddaso pannaraso”ti pucchitabbaṃ,",
  "tika-vin04t:2542_3": "uposathadivase nidānavaṇṇanāyaṃ vuttanayena ovādūpasaṅkamanaṃ yācitabbaṃ. Yā bhikkhunī",
  "tika-vin04t:2542_4": "vuttappakāre kāle tadubhayaṃ na karoti, sā taṃ atikkāmeti nāma, tassā “uposathampi",
  "tika-vin04t:2542_5": "na pucchissāmi, ovādampi na yācissāmī”ti dhuraṃ nikkhittamatte pācittiyaṃ.",
  "tika-vin04t:2543_0": "Sāvatthiyaṃ sambahulā bhikkhuniyo ārabbha uposathaovādānaṃ apucchanaayācanavatthusmiṃ",
  "tika-vin04t:2543_1": "paññattaṃ, anāpatti aṭṭhamasadisāyeva. Uposathovādānaṃ apucchanaayācanāyaṃ dhuranikkhepo,",
  "tika-vin04t:2543_2": "anuññātakāraṇābhāvoti imānettha dve aṅgāni. Samuṭṭhānādīni samanubhāsanasadisānīti.",
  "tika-vin04t:2544": "Ovādūpasaṅkamanasikkhāpadavaṇṇanā niṭṭhitā.",
  "tika-vin04t:2545": "10. Pasākhejātasikkhāpadavaṇṇanā",
  "tika-vin04t:2546_0": "Dasame pasākheti nābhiyā heṭṭhā jāṇumaṇḍalānaṃ uparipadese. Tato hi yasmā rukkhassa",
  "tika-vin04t:2546_1": "sākhā viya ubho ūrū pabhijjitvā gatā, tasmā so “pasākho”ti vuccati, tasmiṃ pasākhe.",
  "tika-vin04t:2546_2": "Gaṇḍanti yaṃkiñci gaṇḍaṃ. Rudhitanti vaṇaṃ. Bhedāpeyya vātiādīsu sace “bhinda phālehī”ti",
  "tika-vin04t:2546_3": "sabbāni āṇāpeti, so ca tatheva karoti, cha dukkaṭāni cha ca pācittiyāni. Athāpi “yaṃkiñci",
  "tika-vin04t:2546_4": "ettha kattabbaṃ, taṃ sabbaṃ karohī”ti evaṃ āṇāpeti, so ca sabbānipi bhedanādīni karoti,",
  "tika-vin04t:2546_5": "ekavācāya cha dukkaṭāni cha ca pācittiyāni. Sace pana bhedanādīsu ekaṃyeva “idaṃ",
  "tika-vin04t:2546_6": "nāma karohī”ti āṇāpeti, so ca sabbāni karoti. Yaṃ āṇattaṃ, tasseva karaṇe pācittiyaṃ.",
  "tika-vin04t:2547_0": "Sāvatthiyaṃ aññataraṃ bhikkhuniṃ ārabbha pasākhe jātaṃ gaṇḍaṃ purisena bhedāpanavatthusmiṃ",
  "tika-vin04t:2547_1": "paññattaṃ, apaloketvā vā viññuṃ vā yaṃkañci dutiyikaṃ gahetvā evaṃ karontiyā, ummattikādīnañca",
  "tika-vin04t:2547_2": "anāpatti. Pasākhe jātatā, anapalokanaṃ, dutiyikābhāvo, purisena bhedādīnaṃ kārāpananti",
  "tika-vin04t:2547_3": "imānettha cattāri aṅgāni. Samuṭṭhānādīni kathinasadisāni, idaṃ pana kiriyākiriyanti.",
  "tika-vin04t:2548": "Pasākhejātasikkhāpadavaṇṇanā niṭṭhitā.",
  "tika-vin04t:2549": "Ārāmavaggo chaṭṭho.",
  "tika-vin04t:2550": "7. Gabbhinīvaggo",
  "tika-vin04t:2551": "1. Gabbhinīsikkhāpadavaṇṇanā",
  "tika-vin04t:2552": "Gabbhinivaggassa paṭhame “gabbhinī”ti jānitvā upajjhāyāya vuṭṭhāpentiyā gaṇapariyesanādīsu ca ñattikammavācādvaye ca dukkaṭaṃ, kammavācāpariyosāne pācittiyaṃ.",
  "tika-vin04t:2553_0": "Sāvatthiyaṃ sambahulā bhikkhuniyo ārabbha gabbhiniṃ vuṭṭhāpanavatthusmiṃ paññattaṃ,",
  "tika-vin04t:2553_1": "gabbhiniyā vematikāya agabbhiniyā gabbhinisaññāya ceva vematikāya ca dukkaṭaṃ. Ubhosu",
  "tika-vin04t:2553_2": "agabbhinisaññāya, ummattikādīnañca anāpatti. Gabbhinitā, ‘gabbhinī’ti jānanaṃ, vuṭṭhāpananti",
  "tika-vin04t:2553_3": "imānettha tīṇi aṅgāni. Samuṭṭhānādīni adinnādānasadisāni, idaṃ pana paṇṇattivajjaṃ,",
  "tika-vin04t:2553_4": "ticittaṃ, tivedananti.",
  "tika-vin04t:2554": "Gabbhinīsikkhāpadavaṇṇanā niṭṭhitā.",
  "tika-vin04t:2555": "2. Pāyantīsikkhāpadavaṇṇanā",
  "tika-vin04t:2556": "Dutiye pāyantinti thaññaṃ pāyamānaṃ, yaṃ pāyeti, tassa mātā vā, dhāti vā. Idaṃ vatthumattamevettha viseso, sesaṃ paṭhamasikkhāpadasadisamevāti.",
  "tika-vin04t:2557": "Pāyantīsikkhāpadavaṇṇanā niṭṭhitā.",
  "tika-vin04t:2558": "3. Paṭhamasikkhamānasikkhāpadavaṇṇanā",
  "tika-vin04t:2559_0": "Tatiye dve vassānīti pavāraṇāvasena dve saṃvaccharāni. Chasu dhammesūti pāṇātipātāveramaṇiādīsu",
  "tika-vin04t:2559_1": "vikālabhojanāveramaṇipariyosānesu chasu sikkhāpadesu. Asikkhitasikkhanti padabhājane",
  "tika-vin04t:2559_2": "vuttanayeneva adinnasikkhaṃ vā kupitasikkhaṃ vā. Sikkhamānaṃ vuṭṭhāpeyyāti tesu chasu",
  "tika-vin04t:2559_3": "dhammesu sikkhanato, te vā sikkhāsaṅkhāte dhamme mānanato evaṃladdhanāmaṃ anupasampannaṃ",
  "tika-vin04t:2559_4": "upasampādeyya. Pācittiyanti paṭhamasikkhāpade vuttanayeneva kammavācāpariyosāne pācittiyaṃ.",
  "tika-vin04t:2560_0": "Sāvatthiyaṃ sambahulā bhikkhuniyo ārabbha evarūpaṃ sikkhamānaṃ vuṭṭhāpanavatthusmiṃ",
  "tika-vin04t:2560_1": "paññattaṃ, dhammakamme tikapācittiyaṃ, adhammakamme tikadukkaṭaṃ. Dve vassāni chasu",
  "tika-vin04t:2560_2": "dhammesu sikkhitasikkhaṃ sikkhamānaṃ vuṭṭhāpentiyā, ummattikādīnañca anāpatti. Vuttanayena",
  "tika-vin04t:2560_3": "asikkhitasikkhatā, dhammakammatā, kammavācāpariyosānanti imānettha tīṇi aṅgāni. Samuṭṭhānādīni",
  "tika-vin04t:2560_4": "paṭhame vuttanayānevāti.",
  "tika-vin04t:2561": "Paṭhamasikkhamānasikkhāpadavaṇṇanā niṭṭhitā.",
  "tika-vin04t:2562": "4. Dutiyasikkhamānasikkhāpadavaṇṇanā",
  "tika-vin04t:2563_0": "Catutthe saṅghena asammatanti yassā saṅghena antamaso upasampadāmāḷakepi padabhājane",
  "tika-vin04t:2563_1": "vuttā upasampadāsammuti na dinnā hoti, taṃ imā dvepi mahāsikkhamānā nāma. Idha saṅghena",
  "tika-vin04t:2563_2": "sammataṃ vuṭṭhāpentiyā, ummattikādīnañca anāpatti. Sesaṃ tatiye vuttasadisameva,",
  "tika-vin04t:2563_3": "idaṃ pana kiriyākiriyaṃ hotīti.",
  "tika-vin04t:2564": "Dutiyasikkhamānasikkhāpadavaṇṇanā niṭṭhitā.",
  "tika-vin04t:2565": "5. Paṭhamagihigatasikkhāpadavaṇṇanā",
  "tika-vin04t:2566_0": "Pañcame gihigatanti purisantaragataṃ, idhāpi idaṃ vatthumattameva viseso. Ūnadvādasavassañca",
  "tika-vin04t:2566_1": "paripuṇṇasaññāya vuṭṭhāpentiyā kiñcāpi anāpatti, sā pana anupasampannāva hoti. Sesaṃ",
  "tika-vin04t:2566_2": "paṭhamasikkhāpadasadisamevāti.",
  "tika-vin04t:2567": "Paṭhamagihigatasikkhāpadavaṇṇanā niṭṭhitā.",
  "tika-vin04t:2568": "6-7. Dutiyatatiyagihigatasikkhāpadavaṇṇanā",
  "tika-vin04t:2569": "Chaṭṭhe sabbaṃ tatiye vuttanayena. Sattamepi sabbaṃ catutthe vuttanayeneva veditabbanti.",
  "tika-vin04t:2570": "Dutiyatatiyagihigatasikkhāpadavaṇṇanā niṭṭhitā.",
  "tika-vin04t:2571": "8. Paṭhamasahajīvinisikkhāpadavaṇṇanā",
  "tika-vin04t:2572_0": "Aṭṭhame sahajīvininti saddhivihāriniṃ. Neva anuggaṇheyyāti sayaṃ uddesādīhi nānuggaṇheyya.",
  "tika-vin04t:2572_1": "Na anuggaṇhāpeyyāti “imissā, ayye, uddesādīni dehī”ti evaṃ na aññāya anuggaṇhāpeyya.",
  "tika-vin04t:2572_2": "Pācittiyanti dhure nikkhittamatte pācittiyaṃ.",
  "tika-vin04t:2573": "Sāvatthiyaṃ thullanandaṃ ārabbha evarūpe vatthusmiṃ paññattaṃ, sesamettha tuvaṭṭavagge dukkhitasahajīvinisikkhāpade vuttasadisamevāti.",
  "tika-vin04t:2574": "Paṭhamasahajīvinisikkhāpadavaṇṇanā niṭṭhitā.",
  "tika-vin04t:2575": "9. Nānubandhanasikkhāpadavaṇṇanā",
  "tika-vin04t:2576_0": "Navame vuṭṭhāpitaṃ pavattininti vuṭṭhāpitaṃ pavattiniṃ yāya upasampāditā, taṃ upajjhāyininti",
  "tika-vin04t:2576_1": "attho. Nānubandheyyāti cuṇṇena mattikāya dantakaṭṭhena mukhodakenāti evaṃ tena tena",
  "tika-vin04t:2576_2": "karaṇīyena na upaṭṭhaheyya. Pācittiyanti nānubandhissanti dhure nikkhittamatte pācittiyaṃ.",
  "tika-vin04t:2577_0": "Sāvatthiyaṃ sambahulā bhikkhuniyo ārabbha nānubandhanavatthusmiṃ paññattaṃ. Bālaṃ",
  "tika-vin04t:2577_1": "pana alajjiniṃ vā ananubandhantiyā, gilānāya, āpadāsu, ummattikādīnañca anāpatti.",
  "tika-vin04t:2577_2": "Vuṭṭhāpitappavattinitā, dve vassāni ananubandhane dhuranikkhepo, anuññātakāraṇābhāvoti",
  "tika-vin04t:2577_3": "imānettha tīṇi aṅgāni. Samuṭṭhānādīni paṭhamapārājikasadisāni, idaṃ pana akiriyaṃ, dukkhavedananti.",
  "tika-vin04t:2578": "Nānubandhanasikkhāpadavaṇṇanā niṭṭhitā.",
  "tika-vin04t:2579": "10. Dutiyasahajīvinisikkhāpadavaṇṇanā",
  "tika-vin04t:2580": "Dasame neva vūpakāseyyāti na gahetvā gaccheyya. Na vūpakāsāpeyyāti “imaṃ, ayye, gahetvā gacchāhī”ti aññaṃ na āṇāpeyya. Pācittiyanti dhure nikkhittamatte pācittiyaṃ.",
  "tika-vin04t:2581_0": "Sāvatthiyaṃ thullanandaṃ ārabbha sahajīviniyā avūpakāsanavatthusmiṃ paññattaṃ. Sati",
  "tika-vin04t:2581_1": "pana antarāye, pariyesitvā dutiyikaṃ alabhantiyā, gilānāya, āpadāsu, ummattikādīnañca",
  "tika-vin04t:2581_2": "anāpatti. Sahajīvinitā, vūpakāsavūpakāsāpane dhuranikkhepo, anuññātakāraṇābhāvoti",
  "tika-vin04t:2581_3": "imānettha tīṇi aṅgāni. Samuṭṭhānādīni samanubhāsanasadisānīti.",
  "tika-vin04t:2582": "Dutiyasahajīvinisikkhāpadavaṇṇanā niṭṭhitā.",
  "tika-vin04t:2583": "Gabbhinīvaggo sattamo.",
  "tika-vin04t:2584": "8. Kumāribhūtavaggo",
  "tika-vin04t:2585": "1-2-3. Paṭhamakumāribhūtādisikkhāpadavaṇṇanā",
  "tika-vin04t:2586_0": "Kumāribhūtavaggassa paṭhamadutiyatatiyāni tīhi gihigatasikkhāpadehi sadisāneva. Yā",
  "tika-vin04t:2586_1": "pana tā sabbapaṭhamā dve mahāsikkhamānā, tā atikkantavīsativassāti veditabbā. Tā",
  "tika-vin04t:2586_2": "hi gihigatā vā hontu, agihigatā vā, sammutikammādīsu “sikkhamānā”icceva vattabbā,",
  "tika-vin04t:2586_3": "“gihigatā”ti vā “kumāribhūtā”ti vā na vattabbā. Gihigatāya dasavassakāle sikkhāsammutiṃ",
  "tika-vin04t:2586_4": "datvā dvādasavassakāle upasampadā kātabbā, ekādasavassakāle datvā terasavassakāle",
  "tika-vin04t:2586_5": "kātabbā, dvādasaterasacuddasapannarasasoḷasasattarasaaṭṭhārasavassakāle sikkhāsammutiṃ",
  "tika-vin04t:2586_6": "datvā vīsativassakāle upasampadā kātabbā. Aṭṭhārasavassakālato paṭṭhāya ca panāyaṃ",
  "tika-vin04t:2586_7": "“gihigatā”tipi “kumāribhūtā”tipi vattuṃ vaṭṭati. Yā panāyaṃ “kumāribhūtā”ti vuttā",
  "tika-vin04t:2586_8": "sāmaṇerī, sā “gihigatā”ti na vattabbā, “kumāribhūtā”icceva vattabbā. Sikkhāsammutidānavasena",
  "tika-vin04t:2586_9": "pana sabbāpi “sikkhamānā”ti vattuṃ vaṭṭatīti.",
  "tika-vin04t:2587": "Paṭhamakumāribhūtādisikkhāpadavaṇṇanā niṭṭhitā.",
  "tika-vin04t:2588": "4. Ūnadvādasavassasikkhāpadavaṇṇanā",
  "tika-vin04t:2589": "Catutthe ūnadvādasavassāti upasampadāvasena aparipuṇṇadvādasavassā. Pācittiyanti upajjhāyā hutvā vuṭṭhāpentiyā vuttanayeneva dukkaṭāni antarā, kammavācāpariyosāne pācittiyanti.",
  "tika-vin04t:2590": "Ūnadvādasavassasikkhāpadavaṇṇanā niṭṭhitā.",
  "tika-vin04t:2591": "5. Paripuṇṇadvādasavassasikkhāpadavaṇṇanā",
  "tika-vin04t:2592": "Pañcame saṅghena asammatāti yassā saṅghena padabhājane vuttā vuṭṭhāpanasammuti na dinnā. Sesaṃ ubhayatthāpi mahāsikkhamānāsikkhāpadadvayasadisamevāti.",
  "tika-vin04t:2593": "Paripuṇṇadvādasavassasikkhāpadavaṇṇanā niṭṭhitā.",
  "tika-vin04t:2594": "6. Khīyanadhammasikkhāpadavaṇṇanā",
  "tika-vin04t:2595_0": "Chaṭṭhe alaṃ tāva te ayye vuṭṭhāpitenāti vuccamānāti vuṭṭhāpanasammutiyā yācitāya",
  "tika-vin04t:2595_1": "saṅghena upaparikkhipitvā “yasmā bālā abyattā ca alajjinī ca hoti, tasmā alaṃ tāva",
  "tika-vin04t:2595_2": "tuyhaṃ upasampāditenā”ti evaṃ nivārīyamānā. Pacchā khīyanadhammanti pacchā aññāsaṃ",
  "tika-vin04t:2595_3": "byattānaṃ lajjinīnaṃ vuṭṭhāpanasammutiṃ diyyamānaṃ disvā “ahameva nūna bālā”tiādīni",
  "tika-vin04t:2595_4": "bhaṇamānā yattha katthaci khīyeyya. Pācittiyanti evaṃ khīyanadhammaṃ āpajjantiyā pācittiyaṃ.",
  "tika-vin04t:2596_0": "Sāvatthiyaṃ caṇḍakāḷiṃ ārabbha evaṃ khīyanadhammaṃ āpajjanavatthusmiṃ paññattaṃ,",
  "tika-vin04t:2596_1": "pakatiyā chandādīnaṃ vasena karontīnaṃ khīyantiyā, ummattikādīnañca anāpatti. Vuṭṭhāpanasammutiyā",
  "tika-vin04t:2596_2": "yācanaṃ, upaparikkhitvā na chandādivasena paṭikkhittāya “sādhū”ti paṭissavo, pacchākhīyananti",
  "tika-vin04t:2596_3": "imānettha tīṇi aṅgāni. Samuṭṭhānādīni adinnādānasadisāni, idaṃ pana dukkhavedananti.",
  "tika-vin04t:2597": "Khīyanadhammasikkhāpadavaṇṇanā niṭṭhitā.",
  "tika-vin04t:2598": "7-8. Sikkhamānanavuṭṭhāpanapaṭhamadutiyasikkhāpadavaṇṇanā",
  "tika-vin04t:2599_0": "Sattame sā pacchāti sikkhamānāya upasampadāya yāciyamānāya sā bhikkhunī evaṃ vatvā",
  "tika-vin04t:2599_1": "laddhe cīvare pacchā asati antarāye “neva vuṭṭhāpessāmi, na vuṭṭhāpanāya ussukkaṃ",
  "tika-vin04t:2599_2": "karissāmī”ti dhuraṃ nikkhipeyya, tassā saha dhuranikkhepena pācittiyanti. Aṭṭhamepi eseva nayo.",
  "tika-vin04t:2600_0": "Ubhayampi sāvatthiyaṃ thullanandaṃ ārabbha etesu vatthūsu paññattaṃ, dvīsupi sati",
  "tika-vin04t:2600_1": "antarāye, pariyesitvā alabhantiyā, gilānāya, āpadāsu, ummattikādīnañca anāpatti.",
  "tika-vin04t:2600_2": "Ubhayattha “evāhaṃ taṃ vuṭṭhāpessāmī”ti paṭiññā, ākaṅkhitanipphatti, pacchā dhuranikkhepo,",
  "tika-vin04t:2600_3": "anuññātakāraṇābhāvoti imānettha cattāri aṅgāni. Samuṭṭhānādīni samanubhāsanasadisānīti.",
  "tika-vin04t:2601": "Sikkhamānanavuṭṭhāpanapaṭhamadutiyasikkhāpadavaṇṇanā niṭṭhitā.",
  "tika-vin04t:2602": "9. Sokāvāsasikkhāpadavaṇṇanā",
  "tika-vin04t:2603_0": "Navame sokāvāsanti saṅketaṃ katvā āgacchamānā purisānaṃ antosokaṃ pavesetīti sokāvāsā,",
  "tika-vin04t:2603_1": "taṃ sokāvāsaṃ. Atha vā gharaṃ viya gharasāmikā ayampi purisasamāgamaṃ alabhamānā",
  "tika-vin04t:2603_2": "sokaṃ āvisati, iti yaṃ āvisati, svāssā āvāso hotīti sokāvāsā. Tenevassa padabhājane",
  "tika-vin04t:2603_3": "“sokāvāsā nāma paresaṃ dukkhaṃ uppādeti, sokaṃ āvisatī”ti dvidhā attho vutto. Pācittiyanti",
  "tika-vin04t:2603_4": "evarūpaṃ vuṭṭhāpentiyā vuttanayeneva kammavācāpariyosāne upajjhāyāya pācittiyaṃ.",
  "tika-vin04t:2604_0": "Sāvatthiyaṃ thullanandaṃ ārabbha evarūpaṃ sikkhamānaṃ vuṭṭhāpanavatthusmiṃ paññattaṃ.",
  "tika-vin04t:2604_1": "Ajānantiyā, ummattikādīnañca anāpatti. Sokāvāsatā, jānanaṃ, vuṭṭhāpananti imānettha",
  "tika-vin04t:2604_2": "tīṇi aṅgāni. Samuṭṭhānādīni gabbhinivuṭṭhāpanasadisānevāti.",
  "tika-vin04t:2605": "Sokāvāsasikkhāpadavaṇṇanā niṭṭhitā.",
  "tika-vin04t:2606": "10. Ananuññātasikkhāpadavaṇṇanā",
  "tika-vin04t:2607_0": "Dasame mātāpitūhīti vijātamātarā ca janakapitarā ca. Sāmikenāti yena pariggahitā,",
  "tika-vin04t:2607_1": "tena. Ananuññātanti upasampadatthāya ananuññātaṃ. Dvikkhattuñhi bhikkhunīhi āpucchitabbaṃ,",
  "tika-vin04t:2607_2": "pabbajjākāle ca upasampadākāle ca, bhikkhūnaṃ pana sakiṃ āpucchitepi vaṭṭati. Tasmā",
  "tika-vin04t:2607_3": "yā upasampadākāle anāpucchā upasampādeti, tassā vuttanayeneva pācittiyaṃ.",
  "tika-vin04t:2608_0": "Sāvatthiyaṃ thullanandaṃ ārabbha ananuññātavuṭṭhāpanavatthusmiṃ paññattaṃ. Apaloketvā",
  "tika-vin04t:2608_1": "vuṭṭhāpentiyā, tesaṃ atthibhāvaṃ ajānantiyā, ummattikādīnañca anāpatti. Anapalokanaṃ,",
  "tika-vin04t:2608_2": "atthibhāvajānanaṃ, vuṭṭhāpananti imānettha tīṇi aṅgāni. Ananuññātasamuṭṭhānaṃ, kiriyākiriyaṃ,",
  "tika-vin04t:2608_3": "nosaññāvimokkhaṃ, acittakaṃ, paṇṇattivajjaṃ, kāyakammaṃ, vacīkammaṃ, ticittaṃ, tivedananti.",
  "tika-vin04t:2609": "Ananuññātasikkhāpadavaṇṇanā niṭṭhitā.",
  "tika-vin04t:2610": "11. Pārivāsikasikkhāpadavaṇṇanā",
  "tika-vin04t:2611": "Ekādasame pārivāsikachandadānenāti pārivāsiyena chandadānena. Tattha catubbidhaṃ pārivāsiyaṃ parisapārivāsiyaṃ rattipārivāsiyaṃ chandapārivāsiyaṃ ajjhāsayapārivāsiyanti.",
  "tika-vin04t:2612_0": "Tattha parisapārivāsiyaṃ nāma bhikkhū kenacideva karaṇīyena sannipatitā honti, atha",
  "tika-vin04t:2612_1": "megho vā uṭṭhahati, ussāraṇā vā karīyati, manussā vā ajjhottharantā āgacchanti, bhikkhū",
  "tika-vin04t:2612_2": "“anokāsā mayaṃ, aññatra gacchāmā”ti chandaṃ avissajjitvāva uṭṭhahanti, idaṃ parisapārivāsiyaṃ",
  "tika-vin04t:2612_3": "nāma, kiñcāpi parisapārivāsiyaṃ, chandassa pana avissaṭṭhattā kammaṃ kātuṃ vaṭṭati.",
  "tika-vin04t:2613_0": "Puna bhikkhū “uposathādīni karissāmā”ti rattiṃ sannipatitvā “yāva sabbe sannipatanti,",
  "tika-vin04t:2613_1": "tāva dhammaṃ suṇissāmā”ti ekaṃ ajjhesanti, tasmiṃ dhammakathaṃ kathenteyeva aruṇo",
  "tika-vin04t:2613_2": "uggacchati. Sace “cātuddasikaṃ uposathaṃ karissāmā”ti nisinnā, “pannaraso”ti kātuṃ",
  "tika-vin04t:2613_3": "vaṭṭati. Sace pannarasikaṃ kātuṃ nisinnā, pāṭipade anuposathe uposathaṃ kātuṃ na",
  "tika-vin04t:2613_4": "vaṭṭati. Aññaṃ pana saṅghakiccaṃ kātuṃ vaṭṭati, idaṃ rattipārivāsiyaṃ nāma.",
  "tika-vin04t:2614_0": "Puna bhikkhū “kiñcideva abbhānādisaṅghakammaṃ karissāmā”ti sannisinnā honti, tatreko",
  "tika-vin04t:2614_1": "nakkhattapāṭhako bhikkhu evaṃ vadati “ajja nakkhattaṃ dāruṇaṃ, mā idaṃ kammaṃ karothā”ti.",
  "tika-vin04t:2614_2": "Te tassa vacanena chandaṃ vissajjetvā tattheva nisinnā honti, athañño āgantvā “nakkhattaṃ",
  "tika-vin04t:2614_3": "patimānentaṃ, attho bālaṃ upajjhagā, kiṃ nakkhattena karothā”ti vadati, idaṃ chandapārivāsiyañceva",
  "tika-vin04t:2614_4": "ajjhāsayapārivāsiyañca. Etasmiṃ pārivāsiye puna chandapārisuddhiṃ anāharitvā kammaṃ",
  "tika-vin04t:2614_5": "kātuṃ na vaṭṭati, idaṃ sandhāya vuttaṃ “pārivāsikachandadānenā”ti. Pācittiyanti evaṃ",
  "tika-vin04t:2614_6": "vuṭṭhāpentiyā vuttanayeneva kammavācāpariyosāne pācittiyaṃ.",
  "tika-vin04t:2615_0": "Rājagahe thullanandaṃ ārabbha evaṃ vuṭṭhāpanavatthusmiṃ paññattaṃ. Chandaṃ avissajjetvāva",
  "tika-vin04t:2615_1": "avuṭṭhitāya parisāya vuṭṭhāpentiyā, ummattikādīnañca anāpatti. Pārivāsikachandadānatā,",
  "tika-vin04t:2615_2": "vuṭṭhāpananti imānettha dve aṅgāni. Samuṭṭhānādīni gambhinisikkhāpadasadisānevāti.",
  "tika-vin04t:2616": "Pārivāsikasikkhāpadavaṇṇanā niṭṭhitā.",
  "tika-vin04t:2617": "12. Anuvassasikkhāpadavaṇṇanā",
  "tika-vin04t:2618": "Dvādasame anuvassanti anusaṃvaccharaṃ. Evaṃ vuṭṭhāpentiyāpi vuttanayeneva pācittiyaṃ.",
  "tika-vin04t:2619_0": "Sāvatthiyaṃ sambahulā bhikkhuniyo ārabbha anuvassaṃ vuṭṭhāpanavatthusmiṃ paññattaṃ.",
  "tika-vin04t:2619_1": "Ekantarikaṃ vuṭṭhāpentiyā, ummattikādīnañca anāpatti. Anuvassatā, vuṭṭhāpananti imānettha",
  "tika-vin04t:2619_2": "dve aṅgāni. Samuṭṭhānādīni ekādasame vuttanayānevāti.",
  "tika-vin04t:2620": "Anuvassasikkhāpadavaṇṇanā niṭṭhitā.",
  "tika-vin04t:2621": "13. Ekavassasikkhāpadavaṇṇanā",
  "tika-vin04t:2622": "Terasame ekantarikaṃ ekaṃ vuṭṭhāpentiyā, ummattikādīnañca anāpatti. Sesaṃ dvādasamena sadisamevāti.",
  "tika-vin04t:2623": "Ekavassasikkhāpadavaṇṇanā niṭṭhitā.",
  "tika-vin04t:2624": "Kumāribhūtavaggo aṭṭhamo.",
  "tika-vin04t:2625": "9. Chattupāhanavaggo",
  "tika-vin04t:2626": "1. Chattupāhanasikkhāpadavaṇṇanā",
  "tika-vin04t:2627_0": "Chattavaggassa paṭhame chattupāhananti padabhājane vuttalakkhaṇaṃ chattañca upāhanāyo",
  "tika-vin04t:2627_1": "ca. Dhāreyyāti paribhogavasena maggagamane ekappayogeneva divasampi dhārentiyā ekā",
  "tika-vin04t:2627_2": "āpatti. Sace pana tādisaṃ ṭhānaṃ patvā chattampi apanāmetvā upāhanāpi omuñcitvā punappunaṃ",
  "tika-vin04t:2627_3": "dhāreti, payogagaṇanāya pācittiyaṃ.",
  "tika-vin04t:2628_0": "Sāvatthiyaṃ chabbaggiyā bhikkhuniyo ārabbha chattupāhanadhāraṇavatthusmiṃ paññattaṃ,",
  "tika-vin04t:2628_1": "“agilānā”ti ayamettha anupaññatti, chattasseva upāhanānaṃyeva vā dhāraṇe dukkaṭaṃ,",
  "tika-vin04t:2628_2": "agilānāya tikapācittiyaṃ, gilānāya dvikadukkaṭaṃ. Gilānasaññāya pana, ārāme ārāmūpacāre",
  "tika-vin04t:2628_3": "dhārentiyā, āpadāsu, ummattikādīnañca anāpatti. Ubhinnaṃ dhāraṇaṃ, anuññātakāraṇābhāvoti",
  "tika-vin04t:2628_4": "imānettha dve aṅgāni. Samuṭṭhānādīni eḷakalomasadisānīti.",
  "tika-vin04t:2629": "Chattupāhanasikkhāpadavaṇṇanā niṭṭhitā.",
  "tika-vin04t:2630": "2. Yānasikkhāpadavaṇṇanā",
  "tika-vin04t:2631": "Dutiye yānenāti vayhādinā. Etthāpi orohitvā punappunaṃ abhiruhantiyā payogagaṇanāya pācittiyaṃ. Anāpattiyaṃ “ārāme ārāmūpacāre”ti natthi, sesaṃ paṭhame vuttanayeneva veditabbanti.",
  "tika-vin04t:2632": "Yānasikkhāpadavaṇṇanā niṭṭhitā.",
  "tika-vin04t:2633": "3. Saṅghāṇisikkhāpadavaṇṇanā",
  "tika-vin04t:2634": "Tatiye saṅghāṇinti yaṃkiñci kaṭūpagaṃ. Dhāreyyāti kaṭiyaṃ paṭimuñceyya. Etthāpi omuñcitvā omuñcitvā dhārentiyā payogagaṇanāya pācittiyaṃ.",
  "tika-vin04t:2635_0": "Sāvatthiyaṃ aññataraṃ bhikkhuniṃ ārabbha saṅghāṇiṃ dhāraṇavatthusmiṃ paññattaṃ. Ābādhapaccayā",
  "tika-vin04t:2635_1": "kaṭisuttaṃ dhārentiyā, ummattikādīnañca anāpatti. Sesaṃ vuttanayeneva veditabbaṃ,",
  "tika-vin04t:2635_2": "idaṃ pana akusalacittanti.",
  "tika-vin04t:2636": "Saṅghāṇisikkhāpadavaṇṇanā niṭṭhitā.",
  "tika-vin04t:2637": "4. Itthālaṅkārasikkhāpadavaṇṇanā",
  "tika-vin04t:2638": "Catutthe itthālaṅkāranti sīsūpagādīsu aññataraṃ yaṃkiñci piḷandhanaṃ. Idha tassa tassa vasena vatthugaṇanāya āpatti veditabbā.",
  "tika-vin04t:2639": "Sāvatthiyaṃ chabbaggiyā bhikkhuniyo ārabbha itthālaṅkāraṃ dhāraṇavatthusmiṃ paññattaṃ, ābādhapaccayā kiñcideva dhārentiyā, ummattikādīnañca anāpatti. Sesaṃ vuttasadisamevāti.",
  "tika-vin04t:2640": "Itthālaṅkārasikkhāpadavaṇṇanā niṭṭhitā.",
  "tika-vin04t:2641": "5. Gandhavaṇṇakasikkhāpadavaṇṇanā",
  "tika-vin04t:2642_0": "Pañcame gandhavaṇṇakenāti yenakenaci gandhena ca vaṇṇakena ca. Idha gandhādiyojanato",
  "tika-vin04t:2642_1": "paṭṭhāya pubbapayoge dukkaṭaṃ, nahānapariyosāne pācittiyaṃ. Ābādhapaccayā, ummattikādīnañca",
  "tika-vin04t:2642_2": "anāpatti. Sesaṃ catutthasadisamevāti.",
  "tika-vin04t:2643": "Gandhavaṇṇakasikkhāpadavaṇṇanā niṭṭhitā.",
  "tika-vin04t:2644": "6. Vāsitakasikkhāpadavaṇṇanā",
  "tika-vin04t:2645": "Chaṭṭhe vāsitakenāti gandhavāsitakena. Piññākenāti tilapiṭṭhena. Sesaṃ pañcamasadisamevāti.",
  "tika-vin04t:2646": "Vāsitakasikkhāpadavaṇṇanā niṭṭhitā.",
  "tika-vin04t:2647": "7. Bhikkhuniummaddāpanasikkhāpadavaṇṇanā",
  "tika-vin04t:2648_0": "Sattame ummaddāpeyyāti ubbaṭṭāpeyya. Parimaddāpeyyāti sambāhāpeyya. Ettha ca hatthaṃ",
  "tika-vin04t:2648_1": "amuñcitvā ubbaṭṭane ekāva āpatti, mocetvā mocetvā ubbaṭṭane payogagaṇanāya āpattiyo.",
  "tika-vin04t:2648_2": "Sambāhanepi eseva nayo.",
  "tika-vin04t:2649_0": "Sāvatthiyaṃ sambahulā bhikkhuniyo ārabbha bhikkhuniyā ummaddāpanaparimaddāpanavatthusmiṃ",
  "tika-vin04t:2649_1": "paññattaṃ, gilānāya, āpadāsu, ummattikādīnañca anāpatti. Idha maggagamanaparissamopi",
  "tika-vin04t:2649_2": "gelaññaṃ, corabhayādīhi sarīrakampanādayopi āpadā. Sesaṃ catutthe vuttanayeneva veditabbanti.",
  "tika-vin04t:2650": "Bhikkhuniummaddāpanasikkhāpadavaṇṇanā niṭṭhitā.",
  "tika-vin04t:2651": "8-9-10. Sikkhamānaummaddāpanādisikkhāpadavaṇṇanā",
  "tika-vin04t:2652": "Aṭṭhamanavamadasamesupi sikkhamānāya sāmaṇeriyā gihiniyāti ettakameva nānaṃ. Sesaṃ sattamasadisamevāti.",
  "tika-vin04t:2653": "Sikkhamānaummaddāpanādisikkhāpadavaṇṇanā niṭṭhitā.",
  "tika-vin04t:2654": "11. Anāpucchāsikkhāpadavaṇṇanā",
  "tika-vin04t:2655_0": "Ekādasame bhikkhussa puratoti na abhimukhamevāti attho, idaṃ pana upacāraṃ sandhāya",
  "tika-vin04t:2655_1": "kathitanti veditabbaṃ. Tasmā bhikkhussa upacāre antamaso chamāyapi “nisīdāmi, ayyā”ti",
  "tika-vin04t:2655_2": "anāpucchitvā nisīdantiyā pācittiyaṃ.",
  "tika-vin04t:2656_0": "Sāvatthiyaṃ sambahulā bhikkhuniyo ārabbha anāpucchā nisīdanavatthusmiṃ paññattaṃ,",
  "tika-vin04t:2656_1": "tikapācittiyaṃ, āpucchite dvikadukkaṭaṃ. Tasmiṃ āpucchitasaññāya, gilānāya, āpadāsu,",
  "tika-vin04t:2656_2": "ummattikādīnañca anāpatti. Bhikkhussa anāpucchā, upacāre nisajjā, anuññātakāraṇābhāvoti",
  "tika-vin04t:2656_3": "imānettha tīṇi aṅgāni. Samuṭṭhānādīni kathinasadisāni, idaṃ pana kiriyākiriyanti.",
  "tika-vin04t:2657": "Anāpucchāsikkhāpadavaṇṇanā niṭṭhitā.",
  "tika-vin04t:2658": "12. Pañhāpucchanasikkhāpadavaṇṇanā",
  "tika-vin04t:2659_0": "Dvādasame anokāsakatanti “asukasmiṃ nāma ṭhāne pucchāmī”ti evaṃ akataokāsaṃ, tasmā",
  "tika-vin04t:2659_1": "suttante okāsaṃ kārāpetvā vinayaṃ vā abhidhammaṃ vā pucchantiyā pācittiyaṃ. Sesesupi",
  "tika-vin04t:2659_2": "eseva nayo, sabbaso akārite pana vattabbameva natthi.",
  "tika-vin04t:2660_0": "Sāvatthiyaṃ sambahulā bhikkhuniyo ārabbha anokāsakataṃ bhikkhuṃ pañhaṃ pucchanavatthusmiṃ",
  "tika-vin04t:2660_1": "paññattaṃ. Tattha tattha okāsaṃ kārāpetvā pucchantiyā, anodissa okāsaṃ kārāpetvā",
  "tika-vin04t:2660_2": "yattha katthaci pucchantiyā, ummattikādīnañca anāpatti. Bhikkhussa anokāsakārāpanaṃ,",
  "tika-vin04t:2660_3": "pañhaṃ pucchananti imānettha dve aṅgāni. Samuṭṭhānādīni padasodhammasadisāni, idaṃ",
  "tika-vin04t:2660_4": "pana kiriyākiriyanti.",
  "tika-vin04t:2661": "Pañhāpucchanasikkhāpadavaṇṇanā niṭṭhitā.",
  "tika-vin04t:2662": "13. Asaṃkaccikasikkhāpadavaṇṇanā",
  "tika-vin04t:2663_0": "Terasame asaṃkaccikāti adhakkhakaubbhanābhimaṇḍalasaṅkhātassa sarīrassa paṭicchādanatthaṃ",
  "tika-vin04t:2663_1": "anuññātasaṃkaccikavirahitā. Gāmaṃ paviseyyāti ettha parikkhittassa gāmassa parikkhepaṃ,",
  "tika-vin04t:2663_2": "aparikkhittassa upacāraṃ atikkamantiyā vā okkamantiyā vā paṭhamapāde dukkaṭaṃ, dutiye pācittiyaṃ.",
  "tika-vin04t:2664_0": "Sāvatthiyaṃ aññataraṃ bhikkhuniṃ ārabbha asaṃkaccikāya gāmaṃ pavisanavatthusmiṃ paññattaṃ.",
  "tika-vin04t:2664_1": "Yassā pana saṃkaccikacīvaraṃ acchinnaṃ vā naṭṭhaṃ vā, tassā, gilānāya, āpadāsu, ummattikādīnañca",
  "tika-vin04t:2664_2": "anāpatti. Asaṃkaccikatā, vuttaparicchedātikkamo, anuññātakāraṇābhāvoti imānettha",
  "tika-vin04t:2664_3": "tīṇi aṅgāni. Samuṭṭhānādīni eḷakalomasadisānīti.",
  "tika-vin04t:2665": "Asaṃkaccikasikkhāpadavaṇṇanā niṭṭhitā.",
  "tika-vin04t:2666": "Chattupāhanavaggo navamo.",
  "tika-vin04t:2667": "10…Pe…16. musāvādādivaggo",
  "tika-vin04t:2668": "Musāvādādisikkhāpadavaṇṇanā",
  "tika-vin04t:2669": "Ito paresu musāvādavaggādīsu sattasu vaggesu bhikkhupātimokkhavaṇṇanāyaṃ vuttanayeneva vinicchayo veditabboti.",
  "tika-vin04t:2670": "Soḷasamavaggo.",
  "tika-vin04t:2671": "Uddiṭṭhā kho ayyāyo chasaṭṭhisatā pācittiyā dhammāti bhikkhū ārabbha paññattā sādhāraṇā sattati, asādhāraṇā channavutīti evaṃ chasaṭṭhisatā. Sesaṃ sabbattha uttānamevāti.",
  "tika-vin04t:2672": "Kaṅkhāvitaraṇiyā pātimokkhavaṇṇanāya",
  "tika-vin04t:2673": "Bhikkhunipātimokkhe",
  "tika-vin04t:2674": "Suddhapācittiyavaṇṇanā niṭṭhitā.",
  "tika-vin04t:2675_0": "Tatrāyaṃ saṅkhepato asādhāraṇasikkhāpadesu samuṭṭhānavinicchayo – giraggasamajjā",
  "tika-vin04t:2675_1": "cittāgārasikkhāpadaṃ saṅghāṇī itthālaṅkāro gandhavaṇṇako vāsitakapiññāko bhikkhuniādīhi",
  "tika-vin04t:2675_2": "ummaddanaparimaddanāti imāni dasa sikkhāpadāni acittakāni lokavajjāni akusalacittāni.",
  "tika-vin04t:2675_3": "Ayaṃ panettha adhippāyo, vināpi cittena āpajjitabbattā acittakāni, citte pana sati",
  "tika-vin04t:2675_4": "akusaleneva āpajjitabbattā lokavajjāni ceva akusalacittāni cāti. Avasesāni sacittakāni",
  "tika-vin04t:2675_5": "paṇṇattivajjāneva. Corivuṭṭhāpanaṃ gāmantaraṃ ārāmasikkhāpadaṃ gabbhinivagge ādito",
  "tika-vin04t:2675_6": "paṭṭhāya satta, kumāribhūtavagge ādito paṭṭhāya pañca purisādisaṃsaṭṭhaṃ pārivāsikachandadānaṃ",
  "tika-vin04t:2675_7": "anuvassavuṭṭhāpanaṃ ekantarikavuṭṭhāpananti imāni ekūnavīsati sikkhāpadāni sacittakāni",
  "tika-vin04t:2675_8": "paṇṇattivajjāni. Avasesāni sacittakāni lokavajjānevāti.",
  "tika-vin04t:2676": "Pāṭidesanīyakaṇḍo",
  "tika-vin04t:2677": "1. Sappiviññāpanasikkhāpadavaṇṇanā",
  "tika-vin04t:2678_0": "Pāṭidesanīyesu paṭhame sappinti pubbe vuttavinicchayaṃ pāḷiāgataṃ gosappiādimeva.",
  "tika-vin04t:2678_1": "Viññāpetvā bhuñjeyyāti ettha “viññattiyā paṭiladdhaṃ bhuñjissāmī”ti gahaṇe dukkaṭaṃ,",
  "tika-vin04t:2678_2": "gahitassa ajjhohāre ajjhohāre pāṭidesanīyaṃ.",
  "tika-vin04t:2679_0": "Sāvatthiyaṃ chabbaggiyā bhikkhuniyo ārabbha sappiṃ viññāpetvā bhuñjanavatthusmiṃ",
  "tika-vin04t:2679_1": "paññattaṃ, “agilānā”ti ayamettha anupaññatti, tikapāṭidesanīyaṃ, gilānāya dvikadukkaṭaṃ.",
  "tika-vin04t:2679_2": "Yā pana gilānā gilānasaññā, gilānakāle vā viññāpetvā pacchā agilānā hutvā bhuñjati,",
  "tika-vin04t:2679_3": "gilānāya vā sesakaṃ, ñātakappavāritaṭṭhānato vā viññattaṃ, aññassa vā atthāya, attano",
  "tika-vin04t:2679_4": "vā dhanena gahitaṃ bhuñjati, tassā, ummattikādīnañca anāpatti. Vuttalakkhaṇasappitā,",
  "tika-vin04t:2679_5": "anuññātakāraṇābhāvo, viññatti, ajjhohāroti imānettha cattāri aṅgāni. Samuṭṭhānādīni addhānasadisānīti.",
  "tika-vin04t:2680": "Sappiviññāpanasikkhāpadavaṇṇanā niṭṭhitā.",
  "tika-vin04t:2681": "2. Telaviññāpanādisikkhāpadavaṇṇanā",
  "tika-vin04t:2682": "Dutiyādīsupi telādīni pubbe vuttavinicchayāni pāḷiyaṃ āgatāneva, pāḷiyaṃ anāgatesu pana aṭṭhasupi dukkaṭameva. Sesaṃ sabbattha paṭhame vuttasadisamevāti.",
  "tika-vin04t:2683": "Telaviññāpanādisikkhāpadavaṇṇanā niṭṭhitā.",
  "tika-vin04t:2684": "Kaṅkhāvitaraṇiyā pātimokkhavaṇṇanāya",
  "tika-vin04t:2685": "Bhikkhunipātimokkhe",
  "tika-vin04t:2686": "Pāṭidesanīyavaṇṇanā niṭṭhitā.",
  "tika-vin04t:2687": "1. Parimaṇḍalādisikkhāpadavaṇṇanā",
  "tika-vin04t:2688": "Ito paraṃ pana sekhiyāni ceva adhikaraṇasamathā ca sabbapakārato bhikkhupātimokkhavaṇṇanāyaṃ vuttanayeneva veditabbāti.",
  "tika-vin04t:2689": "Kaṅkhāvitaraṇiyā pātimokkhavaṇṇanāya",
  "tika-vin04t:2690": "Bhikkhunipātimokkhavaṇṇanā niṭṭhitā.",
  "tika-vin04t:2691": "Nigamanakathā",
  "tika-vin04t:2692": "Ettāvatā ca –",
  "tika-vin04t:2693": "Vaṇṇanaṃ pātimokkhassa, soṇattherena yācito;",
  "tika-vin04t:2694": "Vinaye jātakaṅkhānaṃ, kaṅkhāvitaraṇatthiko.",
  "tika-vin04t:2695": "Ārabhiṃ yamahaṃ sabbaṃ, sīhaḷaṭṭhakathānayaṃ;",
  "tika-vin04t:2696": "Mahāvihāravāsīnaṃ, vācanāmagganissitaṃ.",
  "tika-vin04t:2697": "Nissāya sā ayaṃ niṭṭhaṃ, gatā ādāya sabbaso;",
  "tika-vin04t:2698": "Sabbaṃ aṭṭhakathāsāraṃ, pāḷiyatthañca kevalaṃ.",
  "tika-vin04t:2699": "Na hettha taṃ padaṃ atthi, yaṃ virujjheyya pāḷiyā;",
  "tika-vin04t:2700": "Mahāvihāravāsīnaṃ, porāṇaṭṭhakathāhi vā.",
  "tika-vin04t:2701": "Yasmā tasmā akatvāva, ettha kaṅkhaṃ hitesinā;",
  "tika-vin04t:2702": "Sikkhitabbāva sakkaccaṃ, kaṅkhāvitaraṇī ayaṃ.",
  "tika-vin04t:2703": "Yathā ca niṭṭhaṃ sampattā, kaṅkhāvitaraṇī ayaṃ;",
  "tika-vin04t:2704": "Dvāvīsati bhāṇavārapaamāṇāya pāḷiyā.",
  "tika-vin04t:2705": "Evaṃ anantarāyena, niṭṭhaṃ kalyāṇanissitā;",
  "tika-vin04t:2706": "Aciraṃ sabbasattānaṃ, yantu sabbe manorathāti.",
  "tika-vin04t:2707_0": "Paramavisuddhasaddhābuddhivīriyappaṭimaṇḍitena sīlācārajjavamaddavādiguṇasamudayasamuditena",
  "tika-vin04t:2707_1": "sakasamayasamayantaragahanajjhogāhaṇasamatthena paññāveyyattiyasamannāgatena tipiṭakapariyattippabhede",
  "tika-vin04t:2707_2": "sāṭṭhakathe satthusāsane appaṭihatañāṇappabhāvena mahāveyyākaraṇena karaṇasampattijanitasuviniggatamadhaurodāravacanalāvaṇṇayuttena",
  "tika-vin04t:2707_3": "yuttamuttavādinā vādīvarena mahākavinā pabhinnapaṭisambhidāparivāre chaḷabhiññādippabhedaguṇappaṭimaṇḍite",
  "tika-vin04t:2707_4": "uttarimanussadhamme suppatiṭṭhitabuddhīnaṃ theravaṃsappadīpānaṃ therānaṃ mahāvihāravāsīnaṃ",
  "tika-vin04t:2707_5": "vaṃsālaṅkārabhūtena vipulavisuddhabuddhinā buddhaghosoti garūhi gahitanāmadheyyena",
  "tika-vin04t:2707_6": "therena katā ayaṃ kaṅkhāvitaraṇī nāma pātimokkhavaṇṇanā –",
  "tika-vin04t:2708": "Tāva tiṭṭhatu lokasmiṃ, lokanittharaṇesinaṃ;",
  "tika-vin04t:2709": "Dassentī kulaputtānaṃ, nayaṃ sīlavisuddhiyā.",
  "tika-vin04t:2710": "Yāva “buddho”ti nāmampi, suddhacittassa tādino;",
  "tika-vin04t:2711": "Lokamhi lokajeṭṭhassa, pavattati mahesinoti.",
  "tika-vin04t:2712": "Kaṅkhāvitaraṇī-aṭṭhakathā niṭṭhitā."
}