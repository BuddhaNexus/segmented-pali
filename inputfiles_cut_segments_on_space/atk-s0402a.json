{
  "atk-s0402a:0": ". Namo tassa bhagavato arahato sammāsambuddhassa.",
  "atk-s0402a:1": "Aṅguttaranikāye",
  "atk-s0402a:2": "Dukanipāta-aṭṭhakathā",
  "atk-s0402a:3": "1. Paṭhamapaṇṇāsakaṃ",
  "atk-s0402a:4": "1. Kammakāraṇavaggo",
  "atk-s0402a:5": "1. Vajjasuttavaṇṇanā",
  "atk-s0402a:6_0": "1. Dukanipātassa paṭhame vajjānīti dosā aparādhā. Diṭṭhadhammikanti diṭṭheva dhamme",
  "atk-s0402a:6_1": "imasmiṃyeva attabhāve uppannaphalaṃ. Samparāyikanti samparāye anāgate attabhāve uppannaphalaṃ.",
  "atk-s0402a:6_2": "Āgucārinti pāpakāriṃ aparādhakārakaṃ. Rājāno gahetvā vividhā kammakāraṇā kārenteti",
  "atk-s0402a:6_3": "coraṃ gahetvā vividhā kammakāraṇā rājapurisā karonti, rājāno pana tā kārenti nāma.",
  "atk-s0402a:6_4": "Taṃ coraṃ evaṃ kammakāraṇā kāriyamānaṃ esa passati. Tena vuttaṃ – “passati coraṃ",
  "atk-s0402a:6_5": "āgucāriṃ rājāno gahetvā vividhā kammakāraṇā kārente”ti. Addhadaṇḍakehīti muggarehi,",
  "atk-s0402a:6_6": "pahārasādhanatthaṃ vā catuhatthadaṇḍaṃ dvedhā chetvā gahitadaṇḍakehi. Bilaṅgathālikanti",
  "atk-s0402a:6_7": "kañjiyaukkhalikakammakāraṇaṃ. Taṃ karontā sīsakaṭāhaṃ uppāṭetvā tattaṃ ayoguḷaṃ saṇḍāsena",
  "atk-s0402a:6_8": "gahetvā tattha pakkhipanti, tena matthaluṅgaṃ pakkuthitvā uttarati. Saṅkhamuṇḍikanti",
  "atk-s0402a:6_9": "saṅkhamuṇḍakammakāraṇaṃ. Taṃ karontā uttaroṭṭhaubhatokaṇṇacūḷikagalavāṭakaparicchedena",
  "atk-s0402a:6_10": "cammaṃ chinditvā sabbakese ekato gaṇṭhiṃ katvā daṇḍakena veṭhetvā uppāṭenti, saha",
  "atk-s0402a:6_11": "kesehi cammaṃ uṭṭhahati. Tato sīsakaṭāhaṃ thūlasakkharāhi ghaṃsitvā dhovantā saṅkhavaṇṇaṃ",
  "atk-s0402a:6_12": "karonti. Rāhumukhanti rāhumukhakammakāraṇaṃ. Taṃ karontā saṅkunā mukhaṃ vivaritvā",
  "atk-s0402a:6_13": "antomukhe dīpaṃ jālenti, kaṇṇacūḷikāhi vā paṭṭhāya mukhaṃ nikhādanena khananti, lohitaṃ",
  "atk-s0402a:6_14": "paggharitvā mukhaṃ pūreti.",
  "atk-s0402a:7_0": "Jotimālikanti sakalasarīraṃ telapilotikāya veṭhetvā ālimpenti. Hatthapajjotikanti",
  "atk-s0402a:7_1": "hatthe telapilotikāya veṭhetvā dīpaṃ viya pajjālenti. Erakavattikanti erakavattakammakāraṇaṃ.",
  "atk-s0402a:7_2": "Taṃ karontā heṭṭhāgīvato paṭṭhāya cammavaṭṭe kantitvā gopphake ṭhapenti, atha naṃ",
  "atk-s0402a:7_3": "yottehi bandhitvā kaḍḍhanti. So attano cammavaṭṭe akkamitvā akkamitvā patati. Cīrakavāsikanti",
  "atk-s0402a:7_4": "cīrakavāsikakammakāraṇaṃ. Taṃ karontā tatheva cammavaṭṭe kantitvā kaṭiyaṃ ṭhapenti,",
  "atk-s0402a:7_5": "kaṭito paṭṭhāya kantitvā gopphakesu ṭhapenti, uparimehi heṭṭhimasarīraṃ cīrakanivāsananivatthaṃ",
  "atk-s0402a:7_6": "viya hoti. Eṇeyyakanti eṇeyyakakammakāraṇaṃ. Taṃ karontā ubhosu kapparesu ca ubhosu",
  "atk-s0402a:7_7": "jāṇukesu ca ayavalayāni datvā ayasūlāni koṭṭenti. So catūhi ayasūlehi bhūmiyaṃ patiṭṭhahati.",
  "atk-s0402a:7_8": "Atha naṃ parivāretvā aggiṃ karonti. “Eṇeyyako jotipariggaho yathā”ti āgataṭṭhānepi",
  "atk-s0402a:7_9": "idameva vuttaṃ. Taṃ kālena kālaṃ sūlāni apanetvā catūhi aṭṭhikoṭīhiyeva ṭhapenti.",
  "atk-s0402a:7_10": "Evarūpā kammakāraṇā nāma natthi.",
  "atk-s0402a:8_0": "Baḷisamaṃsikanti ubhatomukhehi baḷisehi paharitvā cammamaṃsanhārūni uppāṭenti. Kahāpaṇikanti",
  "atk-s0402a:8_1": "sakalasarīraṃ tiṇhāhi vāsīhi koṭito paṭṭhāya kahāpaṇamattaṃ, kahāpaṇamattaṃ pātentā",
  "atk-s0402a:8_2": "koṭṭenti. Khārāpatacchikanti sarīraṃ tattha tattha āvudhehi paharitvā kocchehi khāraṃ",
  "atk-s0402a:8_3": "ghaṃsanti, cammamaṃsanhārūni paggharitvā aṭṭhikasaṅkhalikāva tiṭṭhati. Palighaparivattikanti",
  "atk-s0402a:8_4": "ekena passena nipajjāpetvā kaṇṇacchiddena ayasūlaṃ koṭṭetvā pathaviyā ekābaddhaṃ",
  "atk-s0402a:8_5": "karonti. Atha naṃ pāde gahetvā āviñchanti. Palālapīṭhakanti cheko kāraṇiko chavicammaṃ",
  "atk-s0402a:8_6": "acchinditvā nisadapotehi aṭṭhīni bhinditvā kesesu gahetvā ukkhipati, maṃsarāsiyeva",
  "atk-s0402a:8_7": "hoti. Atha naṃ keseheva pariyonandhitvā gaṇhanti, palālavaṭṭiṃ viya katvā puna veṭhenti.",
  "atk-s0402a:8_8": "Sunakhehipīti katipayāni divasāni āhāraṃ adatvā chātakasunakhehi khādāpenti. Te muhuttena",
  "atk-s0402a:8_9": "aṭṭhikasaṅkhalikameva karonti. Sūle uttāsenteti sūle āropente.",
  "atk-s0402a:9_0": "Na paresaṃ pābhataṃ vilumpanto caratīti paresaṃ santakaṃ bhaṇḍaṃ parammukhaṃ ābhataṃ",
  "atk-s0402a:9_1": "antamaso antaravīthiyaṃ patitaṃ sahassabhaṇḍikampi disvā “iminā jīvissāmī”ti vilumpanto",
  "atk-s0402a:9_2": "na vicarati, ko iminā atthoti piṭṭhipādena vā pavaṭṭetvā gacchati.",
  "atk-s0402a:10_0": "Pāpakoti lāmako. Dukkhoti aniṭṭho. Kiñca tanti kiṃ nāma taṃ kāraṇaṃ bhaveyya. Yāhanti",
  "atk-s0402a:10_1": "yena ahaṃ. Kāyaduccaritanti pāṇātipātādi tividhaṃ akusalaṃ kāyakammaṃ. Kāyasucaritanti",
  "atk-s0402a:10_2": "tassa paṭipakkhabhūtaṃ tividhaṃ kusalakammaṃ. Vacīduccaritanti musāvādādi catubbidhaṃ",
  "atk-s0402a:10_3": "akusalaṃ vacīkammaṃ. Vacīsucaritanti tassa paṭipakkhabhūtaṃ catubbidhaṃ kusalakammaṃ.",
  "atk-s0402a:10_4": "Manoduccaritanti abhijjhādi tividhaṃ akusalakammaṃ. Manosucaritanti tassa paṭipakkhabhūtaṃ",
  "atk-s0402a:10_5": "tividhaṃ kusalakammaṃ. Suddhaṃ attānaṃ pariharatīti ettha duvidhā suddhi – pariyāyato",
  "atk-s0402a:10_6": "ca nippariyāyato ca. Saraṇagamanena hi pariyāyena suddhaṃ attānaṃ pariharati nāma.",
  "atk-s0402a:10_7": "Tathā pañcahi sīlehi, dasahi sīlehi – catupārisuddhisīlena, paṭhamajjhānena…pe… nevasaññānāsaññāyatanena,",
  "atk-s0402a:10_8": "sotāpattimaggena, sotāpattiphalena…pe… arahattamaggena pariyāyena suddhaṃ attānaṃ",
  "atk-s0402a:10_9": "pariharati nāma. Arahattaphale patiṭṭhito pana khīṇāsavo chinnamūlake pañcakkhandhe",
  "atk-s0402a:10_10": "nhāpentopi khādāpentopi bhuñjāpentopi nisīdāpentopi nipajjāpentopi nippariyāyeneva",
  "atk-s0402a:10_11": "suddhaṃ nimmalaṃ attānaṃ pariharati paṭijaggatīti veditabbo.",
  "atk-s0402a:11_0": "Tasmāti yasmā imāni dve vajjāneva, no na vajjāni, tasmā. Vajjabhīrunoti vajjabhīrukā.",
  "atk-s0402a:11_1": "Vajjabhayadassāvinoti vajjāni bhayato dassanasīlā. Etaṃ pāṭikaṅkhanti etaṃ icchitabbaṃ,",
  "atk-s0402a:11_2": "etaṃ avassaṃbhāvīti attho. Yanti nipātamattaṃ, kāraṇavacanaṃ vā yena kāraṇena parimuccissati",
  "atk-s0402a:11_3": "sabbavajjehi. Kena pana kāraṇena parimuccissatīti? Catutthamaggena ceva catutthaphalena",
  "atk-s0402a:11_4": "ca. Maggena hi parimuccati nāma, phalaṃ patto parimutto nāma hotīti. Kiṃ pana khīṇāsavassa",
  "atk-s0402a:11_5": "akusalaṃ na vipaccatīti? Vipaccati, taṃ pana khīṇāsavabhāvato pubbe kataṃ. Tañca",
  "atk-s0402a:11_6": "kho imasmiṃyeva attabhāve, samparāye panassa kammaphalaṃ nāma natthīti. Paṭhamaṃ.",
  "atk-s0402a:12": "2. Padhānasuttavaṇṇanā",
  "atk-s0402a:13_0": "2. Dutiye padhānānīti vīriyāni. Vīriyañhi padahitabbato padhānabhāvakaraṇato vā padhānanti",
  "atk-s0402a:13_1": "vuccati. Durabhisambhavānīti dussahāni duppūriyāni, dukkarānīti attho. Agāraṃ ajjhāvasatanti",
  "atk-s0402a:13_2": "agāre vasantānaṃ. Cīvarapiṇḍapātasenāsanagilānapaccayabhesajjaparikkhārānuppadānatthaṃ",
  "atk-s0402a:13_3": "padhānanti etesaṃ cīvarādīnaṃ catunnaṃ paccayānaṃ anuppadānatthāya padhānaṃ nāma",
  "atk-s0402a:13_4": "durabhisambhavanti dasseti. Caturatanikampi hi pilotikaṃ, pasatataṇḍulamattaṃ vā",
  "atk-s0402a:13_5": "bhattaṃ, caturatanikaṃ vā paṇṇasālaṃ, telasappinavanītādīsu vā appamattakampi bhesajjaṃ",
  "atk-s0402a:13_6": "paresaṃ dethāti vattumpi nīharitvā dātumpi dukkaraṃ ubhatobyūḷhasaṅgāmappavesanasadisaṃ. Tenāha bhagavā –",
  "atk-s0402a:14": "“Dānañca yuddhañca samānamāhu,",
  "atk-s0402a:15": "Appāpi santā bahuke jinanti;",
  "atk-s0402a:16": "Appampi ce saddahāno dadāti,",
  "atk-s0402a:17": "Teneva so hoti sukhī paratthā”ti. ;",
  "atk-s0402a:18_0": "Agārasmā anagāriyaṃ pabbajitānanti gehato nikkhamitvā agārassa gharāvāsassa hitāvahehi",
  "atk-s0402a:18_1": "kasigorakkhādīhi virahitaṃ anagāriyaṃ pabbajjaṃ upagatānaṃ. Sabbūpadhipaṭinissaggatthāya",
  "atk-s0402a:18_2": "padhānanti sabbesaṃ khandhūpadhikilesūpadhiabhisaṅkhārūpadhisaṅkhātānaṃ upadhīnaṃ",
  "atk-s0402a:18_3": "paṭinissaggasaṅkhātassa nibbānassa atthāya vipassanāya ceva maggena ca sahajātavīriyaṃ.",
  "atk-s0402a:18_4": "Tasmāti yasmā imāni dve padhānāni durabhisambhavāni, tasmā. Dutiyaṃ.",
  "atk-s0402a:19": "3. Tapanīyasuttavaṇṇanā",
  "atk-s0402a:20_0": "3. Tatiye tapanīyāti idha ceva samparāye ca tapantīti tapanīyā. Tappatīti cittasantāpena",
  "atk-s0402a:20_1": "tappati anusocati kāyaduccaritaṃ katvā nandayakkho viya nandamāṇavo viya nandagoghātako",
  "atk-s0402a:20_2": "viya devadatto viya dvebhātikā viya ca. Te kira gāvaṃ vadhitvā maṃsaṃ dve koṭṭhāse",
  "atk-s0402a:20_3": "akaṃsu. Tato kaniṭṭho jeṭṭhakaṃ āha – “mayhaṃ dārakā bahū, imāni me antāni dehī”ti.",
  "atk-s0402a:20_4": "Atha naṃ so “sabbaṃ maṃsaṃ dvedhā vibhattaṃ, puna kiṃ maggasī”ti paharitvā jīvitakkhayaṃ",
  "atk-s0402a:20_5": "pāpesi. Nivattitvā ca naṃ olokento mataṃ disvā “bhāriyaṃ me kammaṃ kata”nti cittaṃ",
  "atk-s0402a:20_6": "uppādesi. Athassa balavasoko uppajji. So ṭhitaṭṭhānepi nisinnaṭṭhānepi tadeva kammaṃ",
  "atk-s0402a:20_7": "āvajjeti, cittassādaṃ na labhati. Asitapītakhāyitasāyitampissa sarīre ojaṃ na pharati,",
  "atk-s0402a:20_8": "aṭṭhicammamattameva ahosi. Atha naṃ eko thero disvā – “upāsaka, tvaṃ pahūtaannapāno,",
  "atk-s0402a:20_9": "aṭṭhicammamattameva te avasiṭṭhaṃ, atthi nu kho te kiñci tapanīyakamma”nti? So “āma,",
  "atk-s0402a:20_10": "bhante”ti sabbaṃ ārocesi. Atha naṃ thero “bhāriyaṃ te upāsaka kammaṃ kataṃ, anaparādhaṭṭhāne",
  "atk-s0402a:20_11": "aparaddha”nti āha. So teneva kammena kālaṃ katvā niraye nibbatto. Vacīduccaritena",
  "atk-s0402a:20_12": "suppabuddhasakkakokālikaciñcamāṇavikādayo viya tappati. Sesamettha catutthe ca uttānatthameva. Tatiyaṃ.",
  "atk-s0402a:21": "5. Upaññātasuttavaṇṇanā",
  "atk-s0402a:22_0": "5. Pañcame dvinnāhanti dvinnaṃ ahaṃ. Upaññāsinti upagantvā guṇaṃ aññāsiṃ, jāniṃ paṭivijjhinti",
  "atk-s0402a:22_1": "attho. Idāni te dhamme dassento yā ca asantuṭṭhitātiādimāha. Imañhi dhammadvayaṃ",
  "atk-s0402a:22_2": "nissāya satthā sabbaññutaṃ patto, tasmā tassānubhāvaṃ dassento evamāha. Tattha asantuṭṭhitā",
  "atk-s0402a:22_3": "kusalesu dhammesūti iminā imaṃ dīpeti – “ahaṃ jhānamattakena vā obhāsanimittamattakena",
  "atk-s0402a:22_4": "vā asantuṭṭho hutvā arahattamaggameva uppādesiṃ. Yāva so na uppajji, na tāvāhaṃ santuṭṭho",
  "atk-s0402a:22_5": "ahosiṃ. Padhānasmiṃ ca anukkaṇṭhito hutvā anosakkanāya ṭhatvāyeva padhānakiriyaṃ",
  "atk-s0402a:22_6": "akāsi”nti imamatthaṃ dassento yā ca appaṭivānitātiādimāha. Tattha appaṭivānitāti",
  "atk-s0402a:22_7": "appaṭikkamanā anosakkanā. Appaṭivānī sudāhaṃ, bhikkhave, padahāmīti ettha sudanti",
  "atk-s0402a:22_8": "nipātamattaṃ. Ahaṃ, bhikkhave, anosakkanāyaṃ ṭhito bodhisattakāle sabbaññutaṃ patthento",
  "atk-s0402a:22_9": "padhānamakāsinti ayamettha attho.",
  "atk-s0402a:23_0": "Idāni yathā tena taṃ padhānaṃ kataṃ, taṃ dassento kāmaṃ taco cātiādimāha. Tattha",
  "atk-s0402a:23_1": "pattabbanti iminā pattabbaṃ guṇajātaṃ dasseti. Purisathāmenātiādinā purisassa ñāṇathāmo",
  "atk-s0402a:23_2": "ñāṇavīriyaṃ ñāṇaparakkamo ca kathito. Saṇṭhānanti ṭhapanā appavattanā osakkanā, paṭippassaddhīti",
  "atk-s0402a:23_3": "attho. Ettāvatā tena caturaṅgasamannāgataṃ vīriyādhiṭṭhānaṃ nāma kathitaṃ. Ettha",
  "atk-s0402a:23_4": "hi kāmaṃ taco cāti ekaṃ aṅgaṃ, nhāru cāti ekaṃ, aṭṭhi cāti ekaṃ, maṃsalohitanti ekaṃ,",
  "atk-s0402a:23_5": "imāni cattāri aṅgāni. Purisathāmenātiādīni adhimattavīriyādhivacanāni. Iti purimehi",
  "atk-s0402a:23_6": "catūhi aṅgehi samannāgatena hutvā evaṃ adhiṭṭhitaṃ vīriyaṃ caturaṅgasamannāgataṃ",
  "atk-s0402a:23_7": "vīriyādhiṭṭhānaṃ nāmāti veditabbaṃ. Ettāvatā tena bodhipallaṅke attano āgamanīyapaṭipadā kathitā.",
  "atk-s0402a:24_0": "Idāni tāya paṭipadāya paṭiladdhaguṇaṃ kathetuṃ tassa mayhaṃ, bhikkhavetiādimāha.",
  "atk-s0402a:24_1": "Tattha appamādādhigatāti satiavippavāsasaṅkhātena appamādena adhigatā, na suttappamattena",
  "atk-s0402a:24_2": "laddhā. Sambodhīti catumaggañāṇañceva sabbaññutaññāṇañca. Na hi sakkā etaṃ suttappamattena",
  "atk-s0402a:24_3": "adhigantunti. Tenāha – “appamādādhigatā sambodhī”ti. Anuttaro yogakkhemoti na kevalaṃ",
  "atk-s0402a:24_4": "bodhiyeva, arahattaphalanibbānasaṅkhāto anuttaro yogakkhemopi appamādādhigatova.",
  "atk-s0402a:25_0": "Idāni attanā paṭiladdhaguṇesu bhikkhusaṅghaṃ samādapento tumhe cepi bhikkhavetiādimāha.",
  "atk-s0402a:25_1": "Tattha yassatthāyāti yassa atthāya, yaṃ upasampajja viharitukāmā hutvāti attho. Tadanuttaranti",
  "atk-s0402a:25_2": "taṃ anuttaraṃ. Brahmacariyapariyosānanti maggabrahmacariyassa pariyosānabhūtaṃ ariyaphalaṃ.",
  "atk-s0402a:25_3": "Abhiññā sacchikatvāti abhiññāya uttamapaññāya paccakkhaṃ katvā. Upasampajja viharissathāti",
  "atk-s0402a:25_4": "paṭilabhitvā pāpuṇitvā viharissatha. Tasmāti yasmā appaṭivānapadhānaṃ nāmetaṃ bahūpakāraṃ",
  "atk-s0402a:25_5": "uttamatthasādhakaṃ, tasmā. Pañcamaṃ.",
  "atk-s0402a:26": "6. Saṃyojanasuttavaṇṇanā",
  "atk-s0402a:27_0": "6. Chaṭṭhe saṃyojaniyesu dhammesūti dasannaṃ saṃyojanānaṃ paccayabhūtesu tebhūmakadhammesu.",
  "atk-s0402a:27_1": "Assādānupassitāti assādato passitā passanabhāvoti attho. Nibbidānupassitāti nibbidāvasena",
  "atk-s0402a:27_2": "ukkaṇṭhanavasena passanabhāvo. Jātiyāti khandhanibbattito. Jarāyāti khandhaparipākato.",
  "atk-s0402a:27_3": "Maraṇenāti khandhabhedato. Sokehīti antonijjhāyanalakkhaṇehi sokehi. Paridevehīti",
  "atk-s0402a:27_4": "tannissitalālappitalakkhaṇehi paridevehi. Dukkhehīti kāyapaṭipīḷanadukkhehi. Domanassehīti",
  "atk-s0402a:27_5": "manovighātadomanassehi. Upāyāsehīti adhimattāyāsalakkhaṇaupāyāsehi. Dukkhasmāti sakalavaṭṭadukkhato.",
  "atk-s0402a:27_6": "Pajahatīti maggena pajahati. Pahāyāti ettha pana phalakkhaṇo kathito. Imasmiṃ sutte",
  "atk-s0402a:27_7": "vaṭṭavivaṭṭaṃ kathitaṃ. Chaṭṭhaṃ.",
  "atk-s0402a:28": "7. Kaṇhasuttavaṇṇanā",
  "atk-s0402a:29_0": "7. Sattame kaṇhāti na kāḷavaṇṇatāya kaṇhā, kaṇhatāya pana upanentīti nipphattikāḷatāya",
  "atk-s0402a:29_1": "kaṇhā. Sarasenāpi vā sabbākusaladhammā kaṇhā eva. Na hi tesaṃ uppattiyā cittaṃ pabhassaraṃ",
  "atk-s0402a:29_2": "hoti. Ahirikanti ahirikabhāvo. Anottappanti anottāpibhāvo. Sattamaṃ.",
  "atk-s0402a:30": "8. Sukkasuttavaṇṇanā",
  "atk-s0402a:31_0": "8. Aṭṭhame sukkāti na vaṇṇasukkatāya sukkā, sukkatāya pana upanentīti nipphattisukkatāya",
  "atk-s0402a:31_1": "sukkā. Sarasenāpi vā sabbakusaladhammā sukkā eva. Tesaṃ hi uppattiyā cittaṃ pabhassaraṃ",
  "atk-s0402a:31_2": "hoti. Hirī ca ottappañcāti ettha pāpato jigucchanalakkhaṇā hirī, bhāyanalakkhaṇaṃ",
  "atk-s0402a:31_3": "ottappaṃ. Yaṃ panettha vitthārato vattabbaṃ siyā, taṃ visuddhimagge vuttameva. Aṭṭhamaṃ.",
  "atk-s0402a:32": "9. Cariyasuttavaṇṇanā",
  "atk-s0402a:33_0": "9. Navame lokaṃ pālentīti lokaṃ sandhārenti ṭhapenti rakkhanti. Nayidha paññāyetha",
  "atk-s0402a:33_1": "mātāti imasmiṃ loke janikā mātā “ayaṃ me mātā”ti garucittīkāravasena na paññāyetha.",
  "atk-s0402a:33_2": "Sesapadesupi eseva nayo. Sambhedanti saṅkaraṃ mariyādabhedaṃ vā. Yathā ajeḷakātiādīsu",
  "atk-s0402a:33_3": "ete hi sattā “ayaṃ me mātā”ti vā “mātucchā”ti vā garucittīkāravasena na jānanti.",
  "atk-s0402a:33_4": "Yaṃ vatthuṃ nissāya uppannā, tattheva vippaṭipajjanti. Tasmā upamaṃ āharanto “yathā",
  "atk-s0402a:33_5": "ajeḷakā”tiādimāha. Navamaṃ.",
  "atk-s0402a:34": "10. Vassūpanāyikasuttavaṇṇanā",
  "atk-s0402a:35_0": "10. Dasamaṃ aṭṭhuppattiyaṃ vuttaṃ. Kataraaṭṭhuppattiyaṃ? Manussānaṃ ujjhāyane. Bhagavatā",
  "atk-s0402a:35_1": "hi paṭhamabodhiyaṃ vīsati vassāni vassūpanāyikā appaññattā ahosi. Bhikkhū anibaddhavāsā",
  "atk-s0402a:35_2": "vassepi utuvassepi yathāsukhaṃ vicariṃsu. Te disvā manussā “kathañhi nāma samaṇā",
  "atk-s0402a:35_3": "sakyaputtiyā hemantampi gimhampi vassampi cārikaṃ carissanti haritāni tiṇāni sammaddantā",
  "atk-s0402a:35_4": "ekindriyaṃ jīvaṃ viheṭhentā bahū khuddake pāṇe saṅghātaṃ āpādentā. Ime hi nāma aññatitthiyā",
  "atk-s0402a:35_5": "durakkhātadhammā vassāvāsaṃ allīyissanti saṃkasāyissanti, ime nāma sakuṇā rukkhaggesu",
  "atk-s0402a:35_6": "kulāvakāni katvā vassāvāsaṃ allīyissanti saṃkasāyissantī”tiādīni vatvā ujjhāyiṃsu.",
  "atk-s0402a:35_7": "Tamatthaṃ bhikkhū bhagavato ārocesuṃ. Bhagavā taṃ aṭṭhuppattiṃ katvā imaṃ suttaṃ",
  "atk-s0402a:35_8": "desento paṭhamaṃ tāva “anujānāmi, bhikkhave, vassaṃ upagantu”nti ettakamevāha. Atha",
  "atk-s0402a:35_9": "bhikkhūnaṃ “kadā nu kho vassaṃ upagantabba”nti uppannaṃ vitakkaṃ sutvā “anujānāmi,",
  "atk-s0402a:35_10": "bhikkhave, vassāne vassaṃ upagantu”nti āha. Atha kho bhikkhūnaṃ etadahosi – “kati",
  "atk-s0402a:35_11": "nu kho vassūpanāyikā”ti. Bhagavato etamatthaṃ ārocesuṃ. Taṃ sutvā sakalampi idaṃ",
  "atk-s0402a:35_12": "suttaṃ desento dvemā, bhikkhavetiādimāha. Tattha vassūpanāyikāti vassūpagamanāni.",
  "atk-s0402a:35_13": "Purimikāti aparajjugatāya āsāḷhiyā upagantabbā purimakattikapuṇṇamipariyosānā paṭhamā",
  "atk-s0402a:35_14": "temāsī. Pacchimikāti māsagatāya āsāḷhiyā upagantabbā pacchimakattikapariyosānā pacchimā temāsīti. Dasamaṃ.",
  "atk-s0402a:36": "Kammakāraṇavaggo paṭhamo.",
  "atk-s0402a:37": "2. Adhikaraṇavaggavaṇṇanā",
  "atk-s0402a:38_0": "11. Dutiyassa paṭhame balānīti kenaṭṭhena balāni. Akampiyaṭṭhena balāni nāma, tathā",
  "atk-s0402a:38_1": "durabhibhavanaṭṭhena anajjhomaddanaṭṭhena ca. Paṭisaṅkhānabalanti paccavekkhaṇabalaṃ.",
  "atk-s0402a:38_2": "Bhāvanābalanti brūhanabalaṃ vaḍḍhanabalaṃ. Suddhaṃ attānanti idaṃ heṭṭhā vuttanayeneva",
  "atk-s0402a:38_3": "veditabbaṃ. Tatrāti tesu dvīsu balesu. Yamidanti yaṃ idaṃ. Sekhānametaṃ balanti sattannaṃ",
  "atk-s0402a:38_4": "sekhānaṃ ñāṇabalametaṃ. Sekhañhi so, bhikkhave, balaṃ āgammāti sattannaṃ sekhānaṃ",
  "atk-s0402a:38_5": "ñāṇabalaṃ ārabbha sandhāya paṭicca. Pajahatīti maggena pajahati. Pahāyāti iminā pana",
  "atk-s0402a:38_6": "phalaṃ kathitaṃ. Yaṃ pāpanti yaṃ pāpakaṃ lāmakaṃ. Yasmā panetāni dvepi vaḍḍhetvā",
  "atk-s0402a:38_7": "arahattaṃ pāpuṇāti, tasmā ettha etadaggaṃ nāgatanti veditabbaṃ.",
  "atk-s0402a:39_0": "12. Dutiye satisambojjhaṅgaṃ bhāvetītiādīsu ayaṃ heṭṭhā anāgatānaṃ padānaṃ vasena",
  "atk-s0402a:39_1": "atthavaṇṇanā – vivekanissitanti vivekaṃ nissitaṃ. Vivekoti vivittatā. Svāyaṃ tadaṅgaviveko",
  "atk-s0402a:39_2": "vikkhambhana-samuccheda-paṭippassaddhi-nissaraṇavivekoti pañcavidho. Tasmiṃ pañcavidhe",
  "atk-s0402a:39_3": "viveke. Vivekanissitanti tadaṅgavivekanissitaṃ, samucchedavivekanissitaṃ, nissaraṇavivekanissitañca",
  "atk-s0402a:39_4": "satisambojjhaṅgaṃ bhāvetīti ayamattho veditabbo. Tathā hi satisambojjhaṅgabhāvanānuyutto",
  "atk-s0402a:39_5": "yogī vipassanākkhaṇe kiccato tadaṅgavivekanissitaṃ, ajjhāsayato nissaraṇavivekanissitaṃ,",
  "atk-s0402a:39_6": "maggakāle pana kiccato samucchedavivekanissitaṃ, ārammaṇato nissaraṇavivekanissitaṃ",
  "atk-s0402a:39_7": "satisambojjhaṅgaṃ bhāveti. Pañcavidhavivekanissitampīti eke. Te hi na kevalaṃ balavavipassanāmaggaphalakkhaṇesuyeva",
  "atk-s0402a:39_8": "bojjhaṅge uddharanti, vipassanāpādakakasiṇajjhānaānāpānāsubhabrahmavihārajjhānesupi",
  "atk-s0402a:39_9": "uddharanti, na ca paṭisiddhā aṭṭhakathācariyehi. Tasmā tesaṃ matena etesaṃ jhānānaṃ",
  "atk-s0402a:39_10": "pavattikkhaṇe kiccato eva vikkhambhanavivekanissitaṃ. Yathā ca “vipassanākkhaṇe ajjhāsayato",
  "atk-s0402a:39_11": "nissaraṇavivekanissita”nti vuttaṃ, evaṃ “paṭippassaddhivivekanissitampi bhāvetī”ti",
  "atk-s0402a:39_12": "vattuṃ vaṭṭati. Esa nayo virāganissitantiādīsu. Vivekatthā eva hi virāgādayo.",
  "atk-s0402a:40_0": "Kevalaṃ hettha vossaggo duvidho pariccāgavossaggo ca pakkhandanavossaggo cāti. Tattha",
  "atk-s0402a:40_1": "pariccāgavossaggoti vipassanākkhaṇe ca tadaṅgavasena, maggakkhaṇe ca samucchedavasena",
  "atk-s0402a:40_2": "kilesappahānaṃ. Pakkhandanavossaggoti vipassanākkhaṇe tanninnabhāvena, maggakkhaṇe",
  "atk-s0402a:40_3": "pana ārammaṇakaraṇena nibbānapakkhandanaṃ. Tadubhayampi imasmiṃ lokiyalokuttaramissake",
  "atk-s0402a:40_4": "atthavaṇṇanānaye vaṭṭati. Tathā hi ayaṃ satisambojjhaṅgo yathāvuttena pakārena kilese",
  "atk-s0402a:40_5": "pariccajati, nibbānañca pakkhandati. Vossaggapariṇāminti iminā pana sakalena vacanena",
  "atk-s0402a:40_6": "vossaggatthaṃ pariṇamantaṃ pariṇatañca, paripaccantaṃ paripakkañcāti idaṃ vuttaṃ",
  "atk-s0402a:40_7": "hoti. Ayañhi bojjhaṅgabhāvanānuyutto bhikkhu yathā satisambojjhaṅgo kilesapariccāgavossaggatthaṃ",
  "atk-s0402a:40_8": "nibbānapakkhandanavossaggatthañca paripaccati, yathā ca paripakko hoti, tathā naṃ",
  "atk-s0402a:40_9": "bhāvetīti. Esa nayo sesabojjhaṅgesu.",
  "atk-s0402a:41_0": "Idha pana nibbānaṃyeva sabbasaṅkhatehi vivittattā viveko, sabbesaṃ virāgabhāvato",
  "atk-s0402a:41_1": "virāgo, nirodhabhāvato nirodhoti vuttaṃ. Maggo eva ca vossaggapariṇāmī, tasmā satisambojjhaṅgaṃ",
  "atk-s0402a:41_2": "bhāveti vivekaṃ ārammaṇaṃ katvā pavattiyā vivekanissitaṃ, tathā virāganissitaṃ nirodhanissitaṃ.",
  "atk-s0402a:41_3": "Tañca kho ariyamaggakkhaṇuppattiyā kilesānaṃ samucchedato pariccāgabhāvena ca nibbānapakkhandanabhāvena",
  "atk-s0402a:41_4": "ca pariṇataṃ paripakkanti ayameva attho daṭṭhabbo. Esa nayo sesabojjhaṅgesu. Iti",
  "atk-s0402a:41_5": "ime satta bojjhaṅgā lokiyalokuttaramissakā kathitā. Imesupi dvīsu balesu etadaggabhāvo",
  "atk-s0402a:41_6": "vuttanayeneva veditabbo.",
  "atk-s0402a:42_0": "13. Tatiye vivicceva kāmehītiādīnaṃ catunnaṃ jhānānaṃ pāḷiattho ca bhāvanānayo ca",
  "atk-s0402a:42_1": "sabbo sabbākārena visuddhimagge vitthāritoyeva. Imāni pana cattāri jhānāni eko bhikkhu",
  "atk-s0402a:42_2": "cittekaggatthāya bhāveti, eko vipassanāpādakatthāya, eko abhiññāpādakatthāya, eko",
  "atk-s0402a:42_3": "nirodhapādakatthāya, eko bhavavisesatthāya. Idha pana tānipi vipassanāpādakāni adhippetāni.",
  "atk-s0402a:42_4": "Ayaṃ hi bhikkhu imāni jhānāni samāpajjitvā samāpattito vuṭṭhāya saṅkhāre sammasitvā",
  "atk-s0402a:42_5": "hetupaccayapariggahaṃ katvā sappaccayaṃ nāmarūpañca vavatthapetvā indriyabalabojjhaṅgāni",
  "atk-s0402a:42_6": "samodhānetvā arahattaṃ pāpuṇāti. Evametāni jhānāni lokiyalokuttaramissakāneva kathitāni.",
  "atk-s0402a:42_7": "Imasmimpi baladvaye etadaggabhāvo vuttanayeneva veditabbo.",
  "atk-s0402a:43_0": "14. Catutthe saṃkhittena ca vitthārena cāti saṃkhittadhammadesanā vitthāradhammadesanā",
  "atk-s0402a:43_1": "cāti dveyeva dhammadesanāti dasseti. Tattha mātikaṃ uddisitvā kathitā desanā saṃkhittadesanā",
  "atk-s0402a:43_2": "nāma. Tameva mātikaṃ vitthārato vibhajitvā kathitā vitthāradesanā nāma. Mātikaṃ vā",
  "atk-s0402a:43_3": "ṭhapetvāpi aṭṭhapetvāpi vitthārato vibhajitvā kathitā vitthāradesanā nāma. Tāsu saṃkhittadesanā",
  "atk-s0402a:43_4": "nāma mahāpaññassa puggalassa vasena kathitā, vitthāradesanā nāma mandapaññassa. Mahāpaññassa",
  "atk-s0402a:43_5": "hi vitthāradesanā atipapañco viya hoti. Mandapaññassa saṅkhepadesanā sasakassa uppatanaṃ",
  "atk-s0402a:43_6": "viya hoti, neva antaṃ na koṭiṃ pāpuṇituṃ sakkoti. Saṅkhepadesanā ca ugghaṭitaññussa",
  "atk-s0402a:43_7": "vasena kathitā, vitthāradesanā itaresaṃ tiṇṇaṃ vasena. Sakalampi hi tepiṭakaṃ saṅkhepadesanā",
  "atk-s0402a:43_8": "vitthāradesanāti ettheva saṅkhaṃ gacchati.",
  "atk-s0402a:44_0": "15. Pañcame yasmiṃ, bhikkhave, adhikaraṇeti vivādādhikaraṇaṃ, anuvādādhikaraṇaṃ,",
  "atk-s0402a:44_1": "āpattādhikaraṇaṃ, kiccādhikaraṇanti imesaṃ catunnaṃ adhikaraṇānaṃ yasmiṃ adhikaraṇe.",
  "atk-s0402a:44_2": "Āpanno ca bhikkhūti āpattiṃ āpanno bhikkhu ca. Tasmetanti tasmiṃ etaṃ. Dīghattāyāti",
  "atk-s0402a:44_3": "dīghaṃ addhānaṃ tiṭṭhanatthāya. Kharattāyāti dāsa-koṇḍa-caṇḍāla-venāti evaṃ kharavācāpavattanatthāya.",
  "atk-s0402a:44_4": "Vāḷattāyāti pāṇi leḍḍudaṇḍādīhi paharaṇavasena kakkhaḷabhāvatthāya. Bhikkhū ca na",
  "atk-s0402a:44_5": "phāsuṃ viharissantīti aññamaññaṃ vivādāpanne bhikkhusaṅghe yepi uddesaṃ vā paripucchaṃ",
  "atk-s0402a:44_6": "vā gahetukāmā padhānaṃ vā anuyuñjitukāmā, te phāsuṃ na viharissanti. Bhikkhusaṅghasmiṃ",
  "atk-s0402a:44_7": "hi uposathapavāraṇāya ṭhitāya uddesādīhi atthikā uddesādīni gahetuṃ na sakkonti,",
  "atk-s0402a:44_8": "vipassakānaṃ cittuppādo na ekaggo hoti, tato visesaṃ nibbattetuṃ na sakkonti. Evaṃ",
  "atk-s0402a:44_9": "bhikkhū ca na phāsuṃ viharissanti. Na dīghattāyātiādīsu vuttapaṭipakkhanayena attho veditabbo.",
  "atk-s0402a:45_0": "Idhāti imasmiṃ sāsane. Iti paṭisañcikkhatīti evaṃ paccavekkhati. Akusalaṃ āpannoti",
  "atk-s0402a:45_1": "ettha akusalanti āpatti adhippetā, āpattiṃ āpannoti attho. Kañcideva desanti na sabbameva",
  "atk-s0402a:45_2": "āpattiṃ, āpattiyā pana kañcideva desaṃ aññataraṃ āpattinti attho. Kāyenāti karajakāyena.",
  "atk-s0402a:45_3": "Anattamanoti atuṭṭhacitto. Anattamanavācanti atuṭṭhavācaṃ. Mamevāti maṃyeva. Tatthāti",
  "atk-s0402a:45_4": "tasmiṃ adhikaraṇe. Accayo accagamāti aparādho atikkamitvā madditvā gato, ahamevettha",
  "atk-s0402a:45_5": "aparādhiko. Suṅkadāyakaṃva bhaṇḍasminti yathā suṅkaṭṭhānaṃ pariharitvā nīte bhaṇḍasmiṃ",
  "atk-s0402a:45_6": "suṅkadāyakaṃ aparādho abhibhavati, so ca tattha aparādhiko hoti, na rājāno na rājapurisāti attho.",
  "atk-s0402a:46_0": "Idaṃ vuttaṃ hoti – yo hi raññā ṭhapitaṃ suṅkaṭṭhānaṃ pariharitvā bhaṇḍaṃ harati,",
  "atk-s0402a:46_1": "taṃ saha bhaṇḍasakaṭena ānetvā rañño dassenti. Tattha neva suṅkaṭṭhānassa doso atthi,",
  "atk-s0402a:46_2": "na rañño na rājapurisānaṃ, pariharitvā gatasseva pana doso, evamevaṃ yaṃ so bhikkhu",
  "atk-s0402a:46_3": "āpattiṃ āpanno, tattha neva āpattiyā doso, na codakassa. Tīhi pana kāraṇehi tasseva",
  "atk-s0402a:46_4": "bhikkhuno doso. Tassa hi āpattiṃ āpannabhāvenapi doso, codake anattamanatāyapi doso,",
  "atk-s0402a:46_5": "anattamanassa sato paresaṃ ārocanenapi doso. Codakassa pana yaṃ so taṃ āpattiṃ āpajjantaṃ",
  "atk-s0402a:46_6": "addasa, tattha doso natthi. Anattamanatāya codanāya pana doso. Tampi amanasikaritvā",
  "atk-s0402a:46_7": "ayaṃ bhikkhu attanova dosaṃ paccavekkhanto “iti mameva tattha accayo accagamā suṅkadāyakaṃva",
  "atk-s0402a:46_8": "bhaṇḍasmi”nti evaṃ paṭisañcikkhatīti attho. Dutiyavāre codakassa anattamanatā ca",
  "atk-s0402a:46_9": "anattamanatāya coditabhāvo cāti dve dosā, tesaṃ vasena “accayo accagamā”ti ettha",
  "atk-s0402a:46_10": "yojanā kātabbā. Sesamettha uttānamevāti.",
  "atk-s0402a:47_0": "16. Chaṭṭhe aññataroti eko apākaṭanāmo brāhmaṇo. Yena bhagavā tenupasaṅkamīti yenāti",
  "atk-s0402a:47_1": "bhummatthe karaṇavacanaṃ. Tasmā yattha bhagavā, tattha upasaṅkamīti evamettha attho",
  "atk-s0402a:47_2": "veditabbo. Yena vā kāraṇena bhagavā devamanussehi upasaṅkamitabbo, tena kāraṇena",
  "atk-s0402a:47_3": "upasaṅkamīti evamettha attho daṭṭhabbo. Kena ca kāraṇena bhagavā upasaṅkamitabbo?",
  "atk-s0402a:47_4": "Nānappakāraguṇavisesādhigamādhippāyena, sāduphalūpabhogādhippāyena dijagaṇehi niccaphalitamahārukkho",
  "atk-s0402a:47_5": "viya. Upasaṅkamīti gatoti vuttaṃ hoti. Upasaṅkamitvāti upasaṅkamanapariyosānadīpanaṃ.",
  "atk-s0402a:47_6": "Atha vā evaṃ gato tato āsannataraṃ ṭhānaṃ bhagavato samīpasaṅkhātaṃ gantvātipi vuttaṃ hoti.",
  "atk-s0402a:48_0": "Bhagavatā saddhiṃ sammodīti yathā ca khamanīyādīni pucchanto bhagavā tena, evaṃ sopi",
  "atk-s0402a:48_1": "bhagavatā saddhiṃ samappavattamodo ahosi, sītodakaṃ viya uṇhodakena sammoditaṃ ekībhāvaṃ",
  "atk-s0402a:48_2": "agamāsi. Yāya ca “kacci, bho gotama, khamanīyaṃ, kacci yāpanīyaṃ, kacci bhoto gotamassa",
  "atk-s0402a:48_3": "ca sāvakānañca appābādhaṃ appātaṅkaṃ lahuṭṭhānaṃ balaṃ phāsuvihāro”tiādikāya kathāya",
  "atk-s0402a:48_4": "sammodi, taṃ pītipāmojjasaṅkhātassa sammodassa jananato sammodituṃ yuttabhāvato ca",
  "atk-s0402a:48_5": "sammodanīyaṃ, atthabyañjanamadhuratāya sucirampi kālaṃ sāretuṃ nirantaraṃ pavattetuṃ",
  "atk-s0402a:48_6": "araharūpato saritabbabhāvato ca sāraṇīyaṃ. Suyyamānasukhato vā sammodanīyaṃ, anussariyamānasukhato",
  "atk-s0402a:48_7": "sāraṇīyaṃ, tathā byañjanaparisuddhatāya sammodanīyaṃ, atthaparisuddhatāya sāraṇīyanti",
  "atk-s0402a:48_8": "evaṃ anekehi pariyāyehi sammodanīyaṃ sāraṇīyaṃ kathaṃ vītisāretvā pariyosāpetvā niṭṭhapetvā",
  "atk-s0402a:48_9": "yenatthena āgato, taṃ pucchitukāmo ekamantaṃ nisīdi.",
  "atk-s0402a:49_0": "Ekamantanti bhāvanapuṃsakaniddeso “visamaṃ candimasūriyā parivattantī”tiādīsu viya.",
  "atk-s0402a:49_1": "Tasmā yathā nisinno ekamantaṃ nisinno hoti, tathā nisīdīti evamettha attho daṭṭhabbo.",
  "atk-s0402a:49_2": "Bhummatthe vā etaṃ upayogavacanaṃ. Nisīdīti upāvisi. Paṇḍitā hi purisā garuṭṭhānīyaṃ",
  "atk-s0402a:49_3": "upasaṅkamitvā āsanakusalatāya ekamantaṃ nisīdanti. Ayañca nesaṃ aññataro, tasmā ekamantaṃ nisīdi.",
  "atk-s0402a:50_0": "Kathaṃ nisinno pana ekamantaṃ nisinno hotīti? Cha nisajjadose vajjetvā. Seyyathidaṃ",
  "atk-s0402a:50_1": "– atidūraṃ, accāsannaṃ, uparivātaṃ, unnatappadesaṃ, atisammukhaṃ atipacchāti. Atidūre",
  "atk-s0402a:50_2": "nisinno hi sace kathetukāmo hoti, uccāsaddena kathetabbaṃ hoti. Accāsanne nisinno",
  "atk-s0402a:50_3": "saṅghaṭṭanaṃ karoti. Uparivāte nisinno sarīragandhena bādhati. Unnatappadese nisinno",
  "atk-s0402a:50_4": "agāravaṃ pakāseti. Atisammukhā nisinno sace daṭṭhukāmo hoti, cakkhunā cakkhuṃ āhacca",
  "atk-s0402a:50_5": "daṭṭhabbaṃ hoti. Atipacchā nisinno sace daṭṭhukāmo hoti, gīvaṃ pasāretvā daṭṭhabbaṃ",
  "atk-s0402a:50_6": "hoti. Tasmā ayampi ete cha nisajjadose vajjetvā nisīdi. Tena vuttaṃ “ekamantaṃ nisīdī”ti.",
  "atk-s0402a:51_0": "Etadavocāti duvidhā hi pucchā – agārikapucchā, anagārikapucchā ca. Tattha “kiṃ, bhante,",
  "atk-s0402a:51_1": "kusalaṃ, kiṃ akusala”nti iminā nayena agārikapucchā āgatā. “Ime nu kho, bhante, pañcupādānakkhandhā”ti",
  "atk-s0402a:51_2": "iminā nayena anagārikapucchā. Ayaṃ pana attano anurūpaṃ agārikapucchaṃ pucchanto",
  "atk-s0402a:51_3": "etaṃ “ko nu kho, bho gotama, hetu ko paccayo”tiādivacanaṃ avoca. Tattha hetu paccayoti",
  "atk-s0402a:51_4": "ubhayampetaṃ kāraṇavevacanameva. Adhammacariyāvisamacariyāhetūti adhammacariyāsaṅkhātāya",
  "atk-s0402a:51_5": "visamacariyāya hetu, taṃkāraṇā tappaccayāti attho. Tatrāyaṃ padattho – adhammassa",
  "atk-s0402a:51_6": "cariyā adhammacariyā, adhammakāraṇanti attho. Visamaṃ cariyā, visamassa vā kammassa",
  "atk-s0402a:51_7": "cariyāti visamacariyā. Adhammacariyā ca sā visamacariyā cāti adhammacariyāvisamacariyā.",
  "atk-s0402a:51_8": "Etenupāyena sukkapakkhepi attho veditabbo. Atthato panettha adhammacariyāvisamacariyā",
  "atk-s0402a:51_9": "nāma dasa akusalakammapathā, dhammacariyāsamacariyā nāma dasa kusalakammapathāti veditabbā.",
  "atk-s0402a:52_0": "Abhikkantaṃ, bho gotamāti ettha ayaṃ abhikkantasaddo khayasundarābhirūpaabbhanumodanesu",
  "atk-s0402a:52_1": "dissati. “Abhikkantā, bhante, ratti, nikkhanto paṭhamo yāmo, ciranisinno bhikkhusaṅgho”tiādīsu",
  "atk-s0402a:52_2": "hi khaye dissati. “Ayaṃ imesaṃ catunnaṃ puggalānaṃ abhikkantataro ca paṇītataro cā”tiādīsu sundare.",
  "atk-s0402a:53": "“Ko me vandati pādāni, iddhiyā yasasā jalaṃ;",
  "atk-s0402a:54": "Abhikkantena vaṇṇena, sabbā obhāsayaṃ disā”ti. –",
  "atk-s0402a:55": "Ādīsu abhirūpe. “Abhikkantaṃ, bhante”tiādīsu abbhanumodane. Idhāpi abbhanumodaneyeva. Yasmā ca abbhanumodane, tasmā sādhu sādhu, bho gotamāti vuttaṃ hotīti veditabbaṃ.",
  "atk-s0402a:56": "“Bhaye kodhe pasaṃsāyaṃ, turite kotūhalacchare;",
  "atk-s0402a:57": "Hāse soke pasāde ca, kare āmeḍitaṃ budho”ti. –",
  "atk-s0402a:58": "Iminā ca lakkhaṇena idha pasādavasena pasaṃsāvasena cāyaṃ dvikkhattuṃ vuttoti veditabbo. Atha vā abhikkantanti abhikkantaṃ atiiṭṭhaṃ atimanāpaṃ, atisundaranti vuttaṃ hoti.",
  "atk-s0402a:59_0": "Tattha ekena abhikkantasaddena desanaṃ thometi, ekena attano pasādaṃ. Ayañhettha",
  "atk-s0402a:59_1": "adhippāyo – abhikkantaṃ, bho gotama, yadidaṃ bhoto gotamassa dhammadesanā, abhikkantaṃ",
  "atk-s0402a:59_2": "yadidaṃ bhoto gotamassa dhammadesanaṃ āgamma mama pasādoti. Bhagavatoyeva vā vacanaṃ",
  "atk-s0402a:59_3": "dve dve atthe sandhāya thometi – bhoto gotamassa vacanaṃ abhikkantaṃ dosanāsanato,",
  "atk-s0402a:59_4": "abhikkantaṃ guṇādhigamanato, tathā saddhājananato, paññājananato, sātthato, sabyañjanato,",
  "atk-s0402a:59_5": "uttānapadato, gambhīratthato, kaṇṇasukhato, hadayaṅgamato, anattukkaṃsanato, aparavambhanato,",
  "atk-s0402a:59_6": "karuṇāsītalato, paññāvadātato, āpātharamaṇīyato, vimaddakkhamato, suyyamānasukhato,",
  "atk-s0402a:59_7": "vīmaṃsiyamānahitatoti evamādīhi yojetabbaṃ.",
  "atk-s0402a:60_0": "Tato parampi catūhi upamāhi desanaṃyeva thometi. Tattha nikkujjitanti adhomukhaṭhapitaṃ,",
  "atk-s0402a:60_1": "heṭṭhāmukhajātaṃ vā. Ukkujjeyyāti uparimukhaṃ kareyya. Paṭicchannanti tiṇapaṇṇādichāditaṃ.",
  "atk-s0402a:60_2": "Vivareyyāti ugghāṭeyya. Mūḷhassāti disāmūḷhassa. Maggaṃ ācikkheyyāti hatthe gahetvā",
  "atk-s0402a:60_3": "“esa maggo”ti vadeyya. Andhakāreti kāḷapakkhacātuddasīaḍḍharattaghanavanasaṇḍameghapaṭalehi",
  "atk-s0402a:60_4": "caturaṅge tame. Ayaṃ tāva anuttānapadattho.",
  "atk-s0402a:61_0": "Ayaṃ pana adhippāyayojanā – yathā koci nikkujjitaṃ ukkujjeyya, evaṃ saddhammavimukhaṃ",
  "atk-s0402a:61_1": "asaddhamme patitaṃ maṃ asaddhammā vuṭṭhāpentena, yathā paṭicchannaṃ vivareyya, evaṃ",
  "atk-s0402a:61_2": "kassapassa bhagavato sāsanantaradhānato pabhuti micchādiṭṭhigahanapaṭicchannaṃ sāsanaṃ",
  "atk-s0402a:61_3": "vivarantena, yathā mūḷhassa maggaṃ ācikkheyya, evaṃ kummaggamicchāmaggappaṭipannassa",
  "atk-s0402a:61_4": "me saggamokkhamaggaṃ āvikarontena, yathā andhakāre telapajjotaṃ dhāreyya, evaṃ mohandhakāre",
  "atk-s0402a:61_5": "nimuggassa me buddhādiratanarūpāni apassato tappaṭicchādakamohandhakāraviddhaṃsakadesanāpajjotadhāraṇena",
  "atk-s0402a:61_6": "mayhaṃ bhotā gotamena etehi pariyāyehi pakāsitattā anekapariyāyena dhammo pakāsitoti.",
  "atk-s0402a:62_0": "Evaṃ desanaṃ thometvā imāya desanāya ratanattaye pasannacitto pasannākāraṃ karonto",
  "atk-s0402a:62_1": "esāhantiādimāha. Tattha esāhanti eso ahaṃ. Bhavantaṃ gotamaṃ saraṇaṃ gacchāmīti bhavaṃ",
  "atk-s0402a:62_2": "me gotamo saraṇaṃ parāyaṇaṃ aghassa tātā hitassa ca vidhātāti iminā adhippāyena bhavantaṃ",
  "atk-s0402a:62_3": "gotamaṃ gacchāmi bhajāmi sevāmi payirupāsāmi, evaṃ vā jānāmi bujjhāmīti. Yesañhi",
  "atk-s0402a:62_4": "dhātūnaṃ gati attho, buddhipi tesaṃ attho. Tasmā gacchāmīti imassa jānāmi bujjhāmīti",
  "atk-s0402a:62_5": "ayamattho vutto. Dhammañca bhikkhusaṅghañcāti ettha pana adhigatamagge sacchikatanirodhe",
  "atk-s0402a:62_6": "yathānusiṭṭhaṃ paṭipajjamāne ca catūsu apāyesu apatamāne dhāretīti dhammo. So atthato",
  "atk-s0402a:62_7": "ariyamaggo ceva nibbānañca. Vuttañhetaṃ – “yāvatā, bhikkhave, dhammā saṅkhatā, ariyo",
  "atk-s0402a:62_8": "aṭṭhaṅgiko maggo tesaṃ aggamakkhāyatī”ti vitthāro. Na kevalañca ariyamaggo ceva nibbānañca,",
  "atk-s0402a:62_9": "apica kho ariyaphalehi saddhiṃ pariyattidhammopi. Vuttañhetaṃ chattamāṇavakavimāne –",
  "atk-s0402a:63": "“Rāgavirāgamanejamasokaṃ, dhammamasaṅkhatamappaṭikūlaṃ;",
  "atk-s0402a:64": "Madhuramimaṃ paguṇaṃ suvibhattaṃ, dhammamimaṃ saraṇatthamupehī”ti. ;",
  "atk-s0402a:65_0": "Ettha rāgavirogoti maggo kathito. Anojamasokanti phalaṃ. Dhammamasaṅkhatanti nibbānaṃ.",
  "atk-s0402a:65_1": "Appaṭikūlaṃ madhuramimaṃ paguṇaṃ suvibhattanti piṭakattayena vibhattā sabbadhammakkhandhāti.",
  "atk-s0402a:65_2": "Diṭṭhisīlasaṅghātena saṃhatoti saṅgho. So atthato aṭṭhaariyapuggalasamūho. Vuttañhetaṃ tasmiyeva vimāne –",
  "atk-s0402a:66": "“Yattha ca dinnamahapphalamāhu, catūsu sucīsu purisayugesu;",
  "atk-s0402a:67": "Aṭṭha ca puggaladhammadasā te, saṅghamimaṃ saraṇatthamupehī”ti. ;",
  "atk-s0402a:68": "Bhikkhūnaṃ saṅgho bhikkhusaṅgho. Ettāvatā brāhmaṇo tīṇi saraṇagamanāni paṭivedesi.",
  "atk-s0402a:69": "Idāni tesu saraṇagamanesu kosallatthaṃ saraṇaṃ, saraṇagamanaṃ, yo ca saraṇaṃ gacchati, saraṇagamanappabhedo, saraṇagamanaphalaṃ, saṃkileso, bhedoti ayaṃ vidhi veditabbo.",
  "atk-s0402a:70_0": "Seyyathidaṃ – padatthato tāva hiṃsatīti saraṇaṃ, saraṇagatānaṃ teneva saraṇagamanena",
  "atk-s0402a:70_1": "bhayaṃ santāsaṃ dukkhaṃ duggatiparikilesaṃ hanati vināsetīti attho, ratanattayassevetaṃ",
  "atk-s0402a:70_2": "adhivacanaṃ. Atha vā hite pavattanena ahitā ca nivattanena sattānaṃ bhayaṃ hiṃsatīti",
  "atk-s0402a:70_3": "buddho, bhavakantārā uttāraṇena lokassa assāsadānena ca dhammo, appakānampi kārānaṃ",
  "atk-s0402a:70_4": "vipulaphalapaṭilābhakaraṇena saṅgho. Tasmā imināpi pariyāyena ratanattayaṃ saraṇaṃ.",
  "atk-s0402a:70_5": "Tappasādataggarutāhi vihatakileso tapparāyaṇatākārappavatto cittuppādo saraṇagamanaṃ.",
  "atk-s0402a:70_6": "Taṃsamaṅgīsatto saraṇaṃ gacchati, vuttappakārena cittuppādena “etāni me tīṇi ratanāni",
  "atk-s0402a:70_7": "saraṇaṃ, etāni parāyaṇa”nti evaṃ upetīti attho. Evaṃ tāva saraṇaṃ saraṇagamanaṃ yo",
  "atk-s0402a:70_8": "ca saraṇaṃ gacchati idaṃ tayaṃ veditabbaṃ.",
  "atk-s0402a:71_0": "Saraṇagamanappabhede pana duvidhaṃ saraṇagamanaṃ lokuttaraṃ lokiyañcāti. Tattha lokuttaraṃ",
  "atk-s0402a:71_1": "diṭṭhasaccānaṃ maggakkhaṇe saraṇagamanupakkilesasamucchedena ārammaṇato nibbānārammaṇaṃ",
  "atk-s0402a:71_2": "hutvā kiccato sakalepi ratanattaye ijjhati. Lokiyaṃ puthujjanānaṃ saraṇagamanupakkilesavikkhambhanena",
  "atk-s0402a:71_3": "ārammaṇato buddhādiguṇārammaṇaṃ hutvā ijjhati. Taṃ atthato buddhādīsu vatthūsu saddhāpaṭilābho,",
  "atk-s0402a:71_4": "saddhāmūlikā ca sammādiṭṭhi dasasu puññakiriyāvatthūsu diṭṭhijukammanti vuccati.",
  "atk-s0402a:72_0": "Tayidaṃ catudhā pavattati attasanniyyātanena tapparāyaṇatāya sissabhāvūpagamanena",
  "atk-s0402a:72_1": "paṇipātenāti. Tattha attasanniyyātanaṃ nāma “ajja ādiṃ katvā ahaṃ attānaṃ buddhassa",
  "atk-s0402a:72_2": "niyyātemi, dhammassa, saṅghassā”ti evaṃ buddhādīnaṃ attapariccajanaṃ. Tapparāyaṇatā",
  "atk-s0402a:72_3": "nāma “ajja ādiṃ katvā ahaṃ buddhaparāyaṇo, dhammaparāyaṇo, saṅghaparāyaṇo iti maṃ",
  "atk-s0402a:72_4": "dhārethā”ti evaṃ tapparāyaṇabhāvo. Sissabhāvūpagamanaṃ nāma “ajja ādiṃ katvā ahaṃ",
  "atk-s0402a:72_5": "buddhassa antevāsiko, dhammassa, saṅghassa iti maṃ dhārethā”ti evaṃ sissabhāvūpagamo.",
  "atk-s0402a:72_6": "Paṇipāto nāma “ajja ādiṃ katvā ahaṃ abhivādana-paccuṭṭhāna-añjalikamma-sāmīcikammaṃ",
  "atk-s0402a:72_7": "buddhādīnaṃyeva tiṇṇaṃ vatthūnaṃ karomi iti maṃ dhārethā”ti evaṃ buddhādīsu paramanipaccakāro.",
  "atk-s0402a:72_8": "Imesañhi catunnampi ākārānaṃ aññatarampi karontena gahitaṃyeva hoti saraṇagamanaṃ.",
  "atk-s0402a:73_0": "Apica “bhagavato attānaṃ pariccajāmi, dhammassa, saṅghassa attānaṃ pariccajāmi, jīvitaṃ",
  "atk-s0402a:73_1": "pariccajāmi, pariccattoyeva me attā, pariccattaṃyeva me jīvitaṃ, jīvitapariyantikaṃ",
  "atk-s0402a:73_2": "buddhaṃ saraṇaṃ gacchāmi, buddho me saraṇaṃ leṇaṃ tāṇa”nti evampi attasanniyyātanaṃ",
  "atk-s0402a:73_3": "veditabbaṃ. “Satthārañca vatāhaṃ passeyyaṃ, bhagavantameva passeyyaṃ, sugatañca vatāhaṃ",
  "atk-s0402a:73_4": "passeyyaṃ, bhagavantameva passeyyaṃ, sammāsambuddhañca vatāhaṃ passeyyaṃ, bhagavantameva",
  "atk-s0402a:73_5": "passeyya”nti evampi mahākassapassa saraṇagamane viya sissabhāvūpagamanaṃ daṭṭhabbaṃ.",
  "atk-s0402a:74": "“So ahaṃ vicarissāmi, gāmā gāmaṃ purā puraṃ;",
  "atk-s0402a:75": "Namassamāno sambuddhaṃ, dhammassa ca sudhammata”nti. ;",
  "atk-s0402a:76_0": "Evampi āḷavakādīnaṃ saraṇagamanaṃ viya tapparāyaṇatā veditabbā. “Atha kho brahmāyu",
  "atk-s0402a:76_1": "brāhmaṇo uṭṭhāyāsanā ekaṃsaṃ uttarāsaṅgaṃ karitvā bhagavato pādesu sirasā nipatitvā",
  "atk-s0402a:76_2": "bhagavato pādāni mukhena ca paricumbati, pāṇīhi ca parisambāhati, nāmañca sāveti",
  "atk-s0402a:76_3": "– ‘brahmāyu ahaṃ, bho gotama, brāhmaṇo; brahmāyu ahaṃ, bho gotama, brāhmaṇo”’ti evampi paṇipāto veditabbo.",
  "atk-s0402a:77_0": "So panesa ñātibhayācariyadakkhiṇeyyavasena catubbidho hoti. Tattha dakkhiṇeyyapaṇipātena",
  "atk-s0402a:77_1": "saraṇagamanaṃ hoti, na itarehi. Seṭṭhavaseneva hi saraṇaṃ gaṇhāti, seṭṭhavasena ca",
  "atk-s0402a:77_2": "bhijjati. Tasmā yo sākiyo vā koliyo vā “buddho amhākaṃ ñātako”ti vandati, aggahitameva",
  "atk-s0402a:77_3": "hoti saraṇaṃ. Yo vā “samaṇo gotamo rājapūjito mahānubhāvo avandiyamāno anatthampi",
  "atk-s0402a:77_4": "kareyyā”ti bhayena vandati, aggahitameva hoti saraṇaṃ. Yo vā bodhisattakāle bhagavato",
  "atk-s0402a:77_5": "santike kiñci uggahitaṃ saramāno buddhakāle vā –",
  "atk-s0402a:78": "“Ekena bhoge bhuñjeyya, dvīhi kammaṃ payojaye;",
  "atk-s0402a:79": "Catutthañca nidhāpeyya, āpadāsu bhavissatī”ti. –",
  "atk-s0402a:80": "Evarūpaṃ anusāsaniṃ uggahetvā “ācariyo me”ti vandati, aggahitameva hoti saraṇaṃ. Yo pana “ayaṃ loke aggadakkhiṇeyyo”ti vandati, teneva gahitaṃ hoti saraṇaṃ.",
  "atk-s0402a:81_0": "Evaṃ gahitasaraṇassa ca upāsakassa vā upāsikāya vā aññatitthiyesu pabbajitampi ñātiṃ",
  "atk-s0402a:81_1": "“ñātako me aya”nti vandato saraṇagamanaṃ na bhijjati, pageva apabbajitaṃ. Tathā rājānaṃ",
  "atk-s0402a:81_2": "bhayavasena vandato. So hi raṭṭhapūjitattā avandiyamāno anatthampi kareyyāti. Tathā",
  "atk-s0402a:81_3": "yaṃ kiñci sippaṃ sikkhāpakaṃ titthiyaṃ “ācariyo me aya”nti vandatopi na bhijjatīti",
  "atk-s0402a:81_4": "evaṃ saraṇagamanappabhedo veditabbo.",
  "atk-s0402a:82": "Ettha ca lokuttarassa saraṇagamanassa cattāri sāmaññaphalāni vipākaphalaṃ, sabbadukkhakkhayo ānisaṃsaphalaṃ. Vuttañhetaṃ –",
  "atk-s0402a:83": "“Yo ca buddhañca dhammañca, saṅghañca saraṇaṃ gato;",
  "atk-s0402a:84": "Cattāri ariyasaccāni, sammappaññāya passati. ;",
  "atk-s0402a:85": "“Dukkhaṃ dukkhasamuppādaṃ, dukkhassa ca atikkamaṃ;",
  "atk-s0402a:86": "Ariyañcaṭṭhaṅgikaṃ maggaṃ, dukkhūpasamagāminaṃ. ;",
  "atk-s0402a:87": "“Etaṃ kho saraṇaṃ khemaṃ, etaṃ saraṇamuttamaṃ;",
  "atk-s0402a:88": "Etaṃ saraṇamāgamma, sabbadukkhā pamuccatī”ti. ;",
  "atk-s0402a:89": "Apica niccato anupagamanādivasenapetassa ānisaṃsaphalaṃ veditabbaṃ. Vuttañhetaṃ –",
  "atk-s0402a:90_0": "“Aṭṭhānametaṃ, bhikkhave, anavakāso, yaṃ diṭṭhisampanno puggalo kañci saṅkhāraṃ niccato",
  "atk-s0402a:90_1": "upagaccheyya, sukhato upagaccheyya, kañci dhammaṃ attato upagaccheyya, mātaraṃ jīvitā",
  "atk-s0402a:90_2": "voropeyya, pitaraṃ, arahantaṃ jīvitā voropeyya, paduṭṭhacitto tathāgatassa lohitaṃ",
  "atk-s0402a:90_3": "uppādeyya, saṅghaṃ bhindeyya, aññaṃ satthāraṃ uddiseyya, netaṃ ṭhānaṃ vijjatī”ti.",
  "atk-s0402a:91": "Lokiyassa pana saraṇagamanassa bhavasampadāpi bhogasampadāpi phalameva. Vuttañhetaṃ –",
  "atk-s0402a:92": "“Ye keci buddhaṃ saraṇaṃ gatāse,",
  "atk-s0402a:93": "Na te gamissanti apāyabhūmiṃ;",
  "atk-s0402a:94": "Pahāya mānusaṃ dehaṃ,",
  "atk-s0402a:95": "Devakāyaṃ paripūressantī”ti. ;",
  "atk-s0402a:96": "Aparampi vuttaṃ –",
  "atk-s0402a:97_0": "“Atha kho sakko devānamindo asītiyā devatāsahassehi saddhiṃ yenāyasmā mahāmoggallāno",
  "atk-s0402a:97_1": "tenupasaṅkami…pe… ekamantaṃ ṭhitaṃ kho sakkaṃ devānamindaṃ āyasmā mahāmoggallāno",
  "atk-s0402a:97_2": "etadavoca – ‘sādhu kho, devānaminda, buddhasaraṇagamanaṃ hoti. Buddhasaraṇagamanahetu",
  "atk-s0402a:97_3": "kho devānaminda evamidhekacce sattā kāyassa bhedā paraṃ maraṇā sugatiṃ saggaṃ lokaṃ",
  "atk-s0402a:97_4": "upapajjanti. Te aññe deve dasahi ṭhānehi adhigaṇhanti dibbena āyunā dibbena vaṇṇena",
  "atk-s0402a:97_5": "sukhena yasena ādhipateyyena dibbehi rūpehi saddehi gandhehi rasehi phoṭṭhabbehī”’ti.",
  "atk-s0402a:98": "Eseva nayo dhamme saṅghe ca. Apica velāmasuttādivasenāpi saraṇagamanassa phalaviseso veditabbo. Evaṃ saraṇagamanaphalaṃ veditabbaṃ.",
  "atk-s0402a:99_0": "Tattha lokiyasaraṇagamanaṃ tīsu vatthūsu aññāṇasaṃsayamicchāñāṇādīhi saṃkilissati,",
  "atk-s0402a:99_1": "na mahājutikaṃ hoti na mahāvipphāraṃ. Lokuttarassa natthi saṃkileso. Lokiyassa ca",
  "atk-s0402a:99_2": "saraṇagamanassa duvidho bhedo sāvajjo anavajjo ca. Tattha sāvajjo aññasatthārādīsu",
  "atk-s0402a:99_3": "attasanniyyātanādīhi hoti, so aniṭṭhaphalo. Anavajjo kālakiriyāya, so avipākattā",
  "atk-s0402a:99_4": "aphalo. Lokuttarassa pana nevatthi bhedo. Bhavantarepi hi ariyasāvako aññaṃ satthāraṃ",
  "atk-s0402a:99_5": "na uddisatīti evaṃ saraṇagamanassa saṃkileso ca bhedo ca veditabbo.",
  "atk-s0402a:100_0": "Upāsakaṃ maṃ bhavaṃ gotamo dhāretūti maṃ bhavaṃ gotamo “upāsako aya”nti evaṃ dhāretu,",
  "atk-s0402a:100_1": "jānātūti attho. Upāsakavidhikosallatthaṃ panettha ko upāsako, kasmā upāsakoti vuccati,",
  "atk-s0402a:100_2": "kimassa sīlaṃ, ko ājīvo, kā vipatti, kā sampattīti idaṃ pakiṇṇakaṃ veditabbaṃ.",
  "atk-s0402a:101": "Tattha ko upāsakoti yo koci saraṇagato gahaṭṭho. Vuttañhetaṃ –",
  "atk-s0402a:102": "“Yato kho, mahānāma, upāsako buddhaṃ saraṇaṃ gato hoti, dhammaṃ saraṇaṃ gato, saṅghaṃ saraṇaṃ gato hoti. Ettāvatā kho, mahānāma, upāsako hotī”ti.",
  "atk-s0402a:103": "Kasmā upāsakoti. Ratanattayassa upāsanato. So hi buddhaṃ upāsatīti upāsako. Dhammaṃ, saṅghaṃ upāsatīti upāsakoti.",
  "atk-s0402a:104": "Kimassa sīlanti. Pañca veramaṇiyo. Yathāha –",
  "atk-s0402a:105_0": "“Yato kho, mahānāma, upāsako pāṇātipātā paṭivirato hoti, adinnādānā, kāmesumicchācārā,",
  "atk-s0402a:105_1": "musāvādā, surāmerayamajjappamādaṭṭhānā paṭivirato hoti. Ettāvatā kho, mahānāma, upāsako sīlavā hotī”ti.",
  "atk-s0402a:106": "Ko ājīvoti. Pañca micchāvaṇijjā pahāya dhammena samena jīvikakappanaṃ. Vuttañhetaṃ –",
  "atk-s0402a:107_0": "“Pañcimā, bhikkhave, vaṇijjā upāsakena akaraṇīyā. Katamā pañca. Satthavaṇijjā, sattavaṇijjā,",
  "atk-s0402a:107_1": "maṃsavaṇijjā, majjavaṇijjā, visavaṇijjā. Imā kho, bhikkhave, pañca vaṇijjā upāsakena akaraṇīyā”ti.",
  "atk-s0402a:108_0": "Kā vipattīti. Yā tasseva sīlassa ca ājīvassa ca vipatti, ayamassa vipatti. Apica",
  "atk-s0402a:108_1": "yāya esa caṇḍālo ceva hoti malañca patikuṭṭho ca, sāpi tassa vipattīti veditabbā.",
  "atk-s0402a:108_2": "Te ca atthato assaddhiyādayo pañca dhammā honti. Yathāha –",
  "atk-s0402a:109_0": "“Pañcahi, bhikkhave, dhammehi samannāgato upāsako upāsakacaṇḍālo ca hoti upāsakamalañca",
  "atk-s0402a:109_1": "upāsakapatikuṭṭho ca. Katamehi pañcahi? Assaddho hoti, dussīlo hoti, kotūhalamaṅgaliko",
  "atk-s0402a:109_2": "hoti, maṅgalaṃ pacceti no kammaṃ, ito ca bahiddhā dakkhiṇeyyaṃ pariyesati, tattha",
  "atk-s0402a:109_3": "ca pubbakāraṃ karotī”ti.",
  "atk-s0402a:110": "Kā sampattīti. Yā cassa sīlasampadā ca ājīvasampadā ca, sā sampatti. Ye cassa ratanabhāvādikarā saddhādayo pañca dhammā. Yathāha –",
  "atk-s0402a:111_0": "“Pañcahi, bhikkhave, dhammehi samannāgato upāsako upāsakaratanañca hoti upāsakapadumañca",
  "atk-s0402a:111_1": "upāsakapuṇḍarīkañca. Katamehi pañcahi? Saddho hoti, sīlavā hoti, na kotūhalamaṅgaliko",
  "atk-s0402a:111_2": "hoti, kammaṃ pacceti no maṅgalaṃ, na ito bahiddhā dakkhiṇeyyaṃ gavesati, idha ca",
  "atk-s0402a:111_3": "pubbakāraṃ karotī”ti.",
  "atk-s0402a:112_0": "Ajjataggeti ettha ayaṃ aggasaddo ādikoṭikoṭṭhāsaseṭṭhesu dissati. “Ajjatagge samma,",
  "atk-s0402a:112_1": "dovārika, āvarāmi dvāraṃ nigaṇṭhānaṃ nigaṇṭhīna”ntiādīsu hi ādimhi dissati. “Teneva",
  "atk-s0402a:112_2": "aṅgulaggena taṃ aṅgulaggaṃ parāmaseyya. Ucchaggaṃ veḷagga”ntiādīsu koṭiyaṃ. “Ambilaggaṃ",
  "atk-s0402a:112_3": "vā madhuraggaṃ vā tittakaggaṃ vā, anujānāmi, bhikkhave, vihāraggena vā pariveṇaggena",
  "atk-s0402a:112_4": "vā bhājetu”ntiādīsu koṭṭhāse. “Yāvatā, bhikkhave, sattā apadā vā…pe… tathāgato tesaṃ",
  "atk-s0402a:112_5": "aggamakkhāyatī”tiādīsu seṭṭhe. Idha panāyaṃ ādimhi daṭṭhabbo. Tasmā ajjataggeti ajjataṃ",
  "atk-s0402a:112_6": "ādiṃ katvāti evamettha attho veditabbo. Ajjatanti ajjabhāvaṃ. Ajjadaggeti vā pāṭho,",
  "atk-s0402a:112_7": "dakāro padasandhikaro, ajja aggaṃ katvāti attho.",
  "atk-s0402a:113_0": "Pāṇupetanti pāṇehi upetaṃ, yāva me jīvitaṃ pavattati, tāva upetaṃ, anaññasatthukaṃ",
  "atk-s0402a:113_1": "tīhi saraṇagamanehi saraṇaṃ gataṃ upāsakaṃ kappiyakārakaṃ maṃ bhavaṃ gotamo dhāretu",
  "atk-s0402a:113_2": "jānātu. Ahañhi sacepi me tikhiṇena asinā sīsaṃ chindeyya, neva buddhaṃ “na buddho”ti",
  "atk-s0402a:113_3": "vā dhammaṃ “na dhammo”ti vā saṅghaṃ “na saṅgho”ti vā vadeyyanti evaṃ attasanniyyātanena",
  "atk-s0402a:113_4": "saraṇaṃ gantvā catūhi ca paccayehi pavāretvā uṭṭhāyāsanā bhagavantaṃ abhivādetvā",
  "atk-s0402a:113_5": "tikkhattuṃ padakkhiṇaṃ katvā pakkāmīti.",
  "atk-s0402a:114_0": "17. Sattame jāṇussoṇīti jāṇussoṇiṭhānantaraṃ kira nāmekaṃ ṭhānantaraṃ, taṃ yena kulena",
  "atk-s0402a:114_1": "laddhaṃ, taṃ jāṇussoṇikulanti vuccati. Ayaṃ tasmiṃ kule jātattā rañño santike ca",
  "atk-s0402a:114_2": "laddhajāṇussoṇisakkārattā jāṇussoṇīti vuccati. Tenupasaṅkamīti “samaṇo kira gotamo",
  "atk-s0402a:114_3": "paṇḍito byatto bahussuto”ti sutvā “sace so liṅgavibhattikārakādibhedaṃ jānissati,",
  "atk-s0402a:114_4": "amhehi ñātameva jānissati, aññātaṃ kiṃ jānissati. Ñātameva kathessati, aññātaṃ kiṃ",
  "atk-s0402a:114_5": "kathessatī”ti cintetvā mānaddhajaṃ paggayha siṅgaṃ ukkhipitvā mahāparivārehi parivuto",
  "atk-s0402a:114_6": "yena bhagavā tenupasaṅkami. Katattā ca, brāhmaṇa, akatattā cāti satthā tassa vacanaṃ",
  "atk-s0402a:114_7": "sutvā “ayaṃ brāhmaṇo idha āgacchanto na jānitukāmo atthagavesī hutvā āgato, mānaṃ",
  "atk-s0402a:114_8": "pana paggayha siṅgaṃ ukkhipitvā āgato. Kiṃ nu khvassa yathā pañhassa atthaṃ jānāti,",
  "atk-s0402a:114_9": "evaṃ kathite vaḍḍhi bhavissati, udāhu yathā na jānātī”ti cintetvā “yathā na jānāti,",
  "atk-s0402a:114_10": "evaṃ kathite vaḍḍhi bhavissatī”ti ñatvā “katattā ca, brāhmaṇa, akatattā cā”ti āha.",
  "atk-s0402a:115_0": "Brāhmaṇo taṃ sutvā “samaṇo gotamo katattāpi akatattāpi niraye nibbattiṃ vadati, idaṃ",
  "atk-s0402a:115_1": "ubhayakāraṇenāpi ekaṭṭhāne nibbattiyā kathitattā dujjānaṃ mahandhakāraṃ, natthi mayhaṃ",
  "atk-s0402a:115_2": "ettha patiṭṭhā. Sace panāhaṃ ettakeneva tuṇhī bhaveyyaṃ, brāhmaṇānaṃ majjhe kathanakālepi",
  "atk-s0402a:115_3": "maṃ evaṃ vadeyyuṃ – ‘tvaṃ samaṇassa gotamassa santikaṃ mānaṃ paggayha siṅgaṃ ukkhipitvā",
  "atk-s0402a:115_4": "gatosi, ekavacaneneva tuṇhī hutvā kiñci vattuṃ nāsakkhi, imasmiṃ ṭhāne kasmā kathesī’ti.",
  "atk-s0402a:115_5": "Tasmā parājitopi aparājitasadiso hutvā puna saggagamanapañhaṃ pucchissāmī”ti cintetvā",
  "atk-s0402a:115_6": "ko nu kho, bho gotamāti imaṃ dutiyapañhaṃ ārabhi.",
  "atk-s0402a:116_0": "Evampi tassa ahosi – “uparipañhena heṭṭhāpañhaṃ jānissāmi, heṭṭhāpañhena uparipañha”nti.",
  "atk-s0402a:116_1": "Tasmāpi imaṃ pañhaṃ pucchi. Satthā purimanayeneva cintetvā yathā na jānāti, evameva",
  "atk-s0402a:116_2": "kathento punapi “katattā ca, brāhmaṇa, akatattā cā”ti āha. Brāhmaṇo tasmimpi patiṭṭhātuṃ",
  "atk-s0402a:116_3": "asakkonto “alaṃ, bho, na īdisassa purisassa santikaṃ āgatena ajānitvā gantuṃ vaṭṭati,",
  "atk-s0402a:116_4": "sakavādaṃ pahāya samaṇaṃ gotamaṃ anuvattitvā mayhaṃ atthaṃ gavesissāmi, paralokamaggaṃ",
  "atk-s0402a:116_5": "sodhessāmī”ti sanniṭṭhānaṃ katvā satthāraṃ āyācanto na kho ahantiādimāha. Athassa",
  "atk-s0402a:116_6": "nihatamānataṃ ñatvā satthā upari desanaṃ vaḍḍhento tena hi, brāhmaṇātiādimāha. Tattha",
  "atk-s0402a:116_7": "tena hīti kāraṇaniddeso. Yasmā saṃkhittena bhāsitassa atthaṃ ajānanto vitthāradesanaṃ",
  "atk-s0402a:116_8": "yācasi, tasmāti attho. Sesamettha uttānatthamevāti.",
  "atk-s0402a:117_0": "18. Aṭṭhame āyasmāti piyavacanametaṃ. Ānandoti tassa therassa nāmaṃ. Ekaṃsenāti ekantena.",
  "atk-s0402a:117_1": "Anuviccāti anupavisitvā. Viññūti paṇḍitā. Garahantīti nindanti, avaṇṇaṃ bhāsanti.",
  "atk-s0402a:117_2": "Sesamettha navame ca sabbaṃ uttānatthameva.",
  "atk-s0402a:118_0": "20. Dasame dunnikkhittañca padabyañjananti uppaṭipāṭiyā gahitapāḷipadameva hi atthassa",
  "atk-s0402a:118_1": "byañjanattā byañjananti vuccati. Ubhayametaṃ pāḷiyāva nāmaṃ. Attho ca dunnītoti parivattetvā",
  "atk-s0402a:118_2": "uppaṭipāṭiyā gahitā aṭṭhakathā. Dunnikkhittassa, bhikkhave, padabyañjanassa atthopi",
  "atk-s0402a:118_3": "dunnayo hotīti parivattetvā uppaṭipāṭiyā gahitāya pāḷiyā aṭṭhakathā nāma dunnayā",
  "atk-s0402a:118_4": "dunnīhārā dukkathā nāma hoti. Ekādasame vuttapaṭipakkhanayena attho veditabboti.",
  "atk-s0402a:119": "Adhikaraṇavaggo dutiyo.",
  "atk-s0402a:120": "3. Bālavaggavaṇṇanā",
  "atk-s0402a:121_0": "22. Tatiyassa paṭhame accayaṃ accayato na passatīti “aparajjhitvā aparaddhaṃ mayā”ti",
  "atk-s0402a:121_1": "attano aparādhaṃ na passati, aparaddhaṃ mayāti vatvā daṇḍakammaṃ āharitvā na khamāpetīti",
  "atk-s0402a:121_2": "attho. Accayaṃ desentassāti evaṃ vatvā daṇḍakammaṃ āharitvā khamāpentassa. Yathādhammaṃ",
  "atk-s0402a:121_3": "nappaṭiggaṇhātīti “puna evaṃ na karissāmi, khamatha me”ti vuccamāno accayaṃ imaṃ",
  "atk-s0402a:121_4": "yathādhammaṃ yathāsabhāvaṃ na paṭiggaṇhāti. “Ito paṭṭhāya puna evarūpaṃ mā akāsi,",
  "atk-s0402a:121_5": "khamāmi tuyha”nti na vadati. Sukkapakkho vuttapaṭipakkhanayeneva veditabbo.",
  "atk-s0402a:122_0": "23. Dutiye abbhācikkhantīti abhibhavitvā ācikkhanti, abhūtena vadanti. Dosantaroti",
  "atk-s0402a:122_1": "antare patitadoso. Evarūpo hi “natthi samaṇassa gotamassa uttarimanussadhammo”tiādīni",
  "atk-s0402a:122_2": "vadanto sunakkhatto viya tathāgataṃ abbhācikkhati. Saddho vā duggahitenāti yo hi",
  "atk-s0402a:122_3": "ñāṇavirahitāya saddhāya atisaddho hoti muddhappasanno, sopi “buddho nāma sabbalokuttaro,",
  "atk-s0402a:122_4": "sabbe tassa kesādayo bāttiṃsa koṭṭhāsā lokuttarāyevā”tiādinā nayena duggahitaṃ gaṇhitvā",
  "atk-s0402a:122_5": "tathāgataṃ abbhācikkhati. Tatiyaṃ uttānatthamevāti.",
  "atk-s0402a:123_0": "25. Catutthe neyyatthaṃ suttantanti yassa attho netabbo, taṃ netabbatthaṃ suttantaṃ.",
  "atk-s0402a:123_1": "Nītattho suttantoti dīpetīti kathitattho ayaṃ suttantoti vadati. Tattha “ekapuggalo,",
  "atk-s0402a:123_2": "bhikkhave, dveme, bhikkhave, puggalā, tayome, bhikkhave, puggalā, cattārome, bhikkhave,",
  "atk-s0402a:123_3": "puggalā”ti evarūpo suttanto neyyattho nāma. Ettha hi kiñcāpi sammāsambuddhena “ekapuggalo,",
  "atk-s0402a:123_4": "bhikkhave”tiādi vuttaṃ, paramatthato pana puggalo nāma natthīti evamassa attho netabbova",
  "atk-s0402a:123_5": "hoti. Ayaṃ pana attano bālatāya nītattho ayaṃ suttantoti dīpeti. Paramatthato hi",
  "atk-s0402a:123_6": "puggale asati na tathāgato “ekapuggalo, bhikkhave”tiādīni vadeyya. Yasmā pana tena",
  "atk-s0402a:123_7": "vuttaṃ, tasmā paramatthato atthi puggaloti gaṇhanto taṃ neyyatthaṃ suttantaṃ nītattho",
  "atk-s0402a:123_8": "suttantoti dīpeti. Nītatthanti aniccaṃ dukkhaṃ anattāti evaṃ kathitatthaṃ. Ettha",
  "atk-s0402a:123_9": "hi aniccameva dukkhameva anattāyevāti attho. Ayaṃ pana attano bālatāya “neyyattho",
  "atk-s0402a:123_10": "ayaṃ suttanto, atthamassa āharissāmī”ti “niccaṃ nāma atthi, sukhaṃ nāma atthi, attā",
  "atk-s0402a:123_11": "nāma atthī”ti gaṇhanto nītatthaṃ suttantaṃ neyyattho suttantoti dīpeti nāma. Pañcamaṃ uttānatthamevāti.",
  "atk-s0402a:124_0": "27. Chaṭṭhe paṭicchannakammantassāti pāpakammassa. Pāpaṃ hi paṭicchādetvā karonti.",
  "atk-s0402a:124_1": "No cepi paṭicchādetvā karonti, pāpakammaṃ paṭicchannamevāti vuccati. Nirayoti sahokāsakā",
  "atk-s0402a:124_2": "khandhā. Tiracchānayoniyaṃ khandhāva labbhanti. Sattamaṭṭhamāni uttānatthāneva.",
  "atk-s0402a:125": "30. Navame paṭiggāhāti paṭiggāhakā, dussīlaṃ puggalaṃ dve ṭhānāni paṭiggaṇhantīti attho.",
  "atk-s0402a:126_0": "31. Dasame atthavaseti kāraṇāni. Araññavanapatthānīti araññāni ca vanapatthāni ca.",
  "atk-s0402a:126_1": "Tattha kiñcāpi abhidhamme nippariyāyena “nikkhamitvā bahi indakhīlā, sabbametaṃ arañña”nti",
  "atk-s0402a:126_2": "vuttaṃ, tathāpi yaṃ taṃ “pañcadhanusatikaṃ pacchima”nti āraññakaṅganipphādakaṃ senāsanaṃ",
  "atk-s0402a:126_3": "vuttaṃ, tadeva adhippetanti veditabbaṃ. Vanapatthanti gāmantaṃ atikkamitvā manussānaṃ",
  "atk-s0402a:126_4": "anupacāraṭṭhānaṃ, yattha na kasīyati na vapīyati. Pantānīti pariyantāni atidūrāni,",
  "atk-s0402a:126_5": "diṭṭhadhammasukhavihāranti lokiyalokuttaraṃ phāsuvihāraṃ. Pacchimañca janataṃ anukampamānoti",
  "atk-s0402a:126_6": "pacchime mama sāvake anukampanto.",
  "atk-s0402a:127_0": "32. Ekādasame vijjābhāgiyāti vijjākoṭṭhāsikā. Samathoti cittekaggatā. Vipassanāti",
  "atk-s0402a:127_1": "saṅkhārapariggāhakañāṇaṃ. Kamatthamanubhotīti katamaṃ atthaṃ ārādheti sampādeti paripūreti.",
  "atk-s0402a:127_2": "Cittaṃ bhāvīyatīti maggacittaṃ bhāvīyati brūhīyati vaḍḍhīyati. Yo rāgo, so pahīyatīti",
  "atk-s0402a:127_3": "yo rajjanakavasena rāgo, so pahīyati. Rāgo hi maggacittassa paccanīko, maggacittaṃ",
  "atk-s0402a:127_4": "rāgassa ca. Rāgakkhaṇe maggacittaṃ natthi, maggacittakkhaṇe rāgo natthi. Yadā pana",
  "atk-s0402a:127_5": "rāgo uppajjati, tadā maggacittassa uppattiṃ nivāreti, padaṃ pacchindati. Yadā pana",
  "atk-s0402a:127_6": "maggacittaṃ uppajjati, tadā rāgaṃ samūlakaṃ ubbaṭṭetvā samugghātentameva uppajjati.",
  "atk-s0402a:127_7": "Tena vuttaṃ – “rāgo pahīyatī”ti.",
  "atk-s0402a:128_0": "Vipassanā, bhikkhave, bhāvitāti vipassanāñāṇaṃ brūhitaṃ vaḍḍhitaṃ. Paññā bhāvīyatīti",
  "atk-s0402a:128_1": "maggapaññā bhāvīyati brūhīyati vaḍḍhīyati. Yā avijjā, sā pahīyatīti aṭṭhasu ṭhānesu",
  "atk-s0402a:128_2": "vaṭṭamūlikā mahāavijjā pahīyati. Avijjā hi maggapaññāya paccanīkā, maggapaññā avijjāya.",
  "atk-s0402a:128_3": "Avijjākkhaṇe maggapaññā natthi, maggapaññākkhaṇe avijjā natthi. Yadā pana avijjā",
  "atk-s0402a:128_4": "uppajjati, tadā maggapaññāya uppattiṃ nivāreti, padaṃ pacchindati. Yadā maggapaññā",
  "atk-s0402a:128_5": "uppajjati, tadā avijjaṃ samūlikaṃ ubbaṭṭetvā samugghātayamānāva uppajjati. Tena vuttaṃ",
  "atk-s0402a:128_6": "– “avijjā pahīyatī”ti. Iti maggacittaṃ maggapaññāti dvepi sahajātadhammāva kathitā.",
  "atk-s0402a:129_0": "Rāgupakkiliṭṭhaṃ vā, bhikkhave, cittaṃ na vimuccatīti rāgena upakkiliṭṭhattā maggacittaṃ",
  "atk-s0402a:129_1": "na vimuccatīti dasseti. Avijjupakkiliṭṭhā vā paññā na bhāvīyatīti avijjāya upakkiliṭṭhattā",
  "atk-s0402a:129_2": "maggapaññā na bhāvīyatīti dasseti. Iti kho, bhikkhaveti evaṃ kho, bhikkhave. Rāgavirāgā",
  "atk-s0402a:129_3": "cetovimuttīti rāgassa khayavirāgena cetovimutti nāma hoti. Phalasamādhissetaṃ nāmaṃ.",
  "atk-s0402a:129_4": "Avijjāvirāgā paññāvimuttīti avijjāya khayavirāgena paññāvimutti nāma hoti. Imasmiṃ",
  "atk-s0402a:129_5": "sutte nānākkhaṇikā samādhivipassanā kathitāti.",
  "atk-s0402a:130": "Bālavaggo tatiyo.",
  "atk-s0402a:131": "4. Samacittavaggavaṇṇanā",
  "atk-s0402a:132_0": "33. Catutthassa paṭhame asappurisabhūmīti asappurisānaṃ patiṭṭhānaṭṭhānaṃ. Sappurisabhūmiyampi",
  "atk-s0402a:132_1": "eseva nayo. Akataññūti kataṃ na jānāti. Akatavedīti kataṃ pākaṭaṃ katvā na jānāti.",
  "atk-s0402a:132_2": "Upaññātanti vaṇṇitaṃ thomitaṃ pasatthaṃ. Yadidanti yā ayaṃ. Akataññutā akataveditāti",
  "atk-s0402a:132_3": "parena katassa upakārassa ajānanañceva pākaṭaṃ katvā ajānanañca. Kevalāti sakalā.",
  "atk-s0402a:132_4": "Sukkapakkhepi vuttanayeneva attho veditabbo.",
  "atk-s0402a:133_0": "34. Dutiye mātu ca pitu cāti janakamātu ca janakapitu ca. Ekena, bhikkhave, aṃsena",
  "atk-s0402a:133_1": "mātaraṃ parihareyyāti ekasmiṃ aṃsakūṭe ṭhapetvā mātaraṃ paṭijaggeyya. Ekena aṃsena",
  "atk-s0402a:133_2": "pitaraṃ parihareyyāti ekasmiṃ aṃsakūṭe ṭhapetvā pitaraṃ paṭijaggeyya. Vassasatāyuko",
  "atk-s0402a:133_3": "vassasatajīvīti vassasatāyukakāle jāto sakalaṃ vassasataṃ jīvanto. Idaṃ vuttaṃ hoti",
  "atk-s0402a:133_4": "– sace putto nāma “mātāpitūnaṃ paṭikarissāmī”ti uṭṭhāya samuṭṭhāya dakkhiṇe aṃsakūṭe",
  "atk-s0402a:133_5": "mātaraṃ, vāme pitaraṃ ṭhapetvā vassasatāyuko sakalampi vassasataṃ jīvamāno parihareyya.",
  "atk-s0402a:133_6": "So ca nesaṃ ucchādanaparimaddananhāpanasambāhanenāti so ca putto nesaṃ mātāpitūnaṃ",
  "atk-s0402a:133_7": "aṃsakūṭesu ṭhitānaṃyeva duggandhapaṭivinodanatthaṃ sugandhakaraṇena ucchādanena,",
  "atk-s0402a:133_8": "parissamavinodanatthaṃ hatthaparimaddanena, sītuṇhakāle ca uṇhodakasītodakanhāpanena,",
  "atk-s0402a:133_9": "hatthapādādīnaṃ ākaḍḍhanaparikaḍḍhanasaṅkhātena sambāhanena upaṭṭhānaṃ kareyya. Te",
  "atk-s0402a:133_10": "ca tatthevāti te ca mātāpitaro tattheva tassa aṃsakūṭesu nisinnāva muttakarīsaṃ cajeyyuṃ.",
  "atk-s0402a:133_11": "Natveva, bhikkhaveti, bhikkhave, evampi natveva mātāpitūnaṃ kataṃ vā hoti paṭikataṃ vā.",
  "atk-s0402a:134_0": "Issarādhipacce rajjeti cakkavattirajjaṃ sandhāyevamāha. Āpādakāti vaḍḍhakā anupālakā.",
  "atk-s0402a:134_1": "Puttā hi mātāpitūhi vaḍḍhitā ceva anupālitā ca. Posakāti hatthapāde vaḍḍhetvā hadayalohitaṃ",
  "atk-s0402a:134_2": "pāyetvā posakā. Puttā hi mātāpitūhi puṭṭhā bhatā annapānādīhi paṭijaggitā. Imassa",
  "atk-s0402a:134_3": "lokassa dassetāroti sace hi mātāpitaro jātadivaseyeva puttaṃ pāde gahetvā araññe",
  "atk-s0402a:134_4": "vā nadiyaṃ vā papāte vā khipeyyuṃ, imasmiṃ loke iṭṭhāniṭṭhārammaṇaṃ na passeyya.",
  "atk-s0402a:134_5": "Evaṃ akatvā āpāditattā positattā esa imasmiṃ loke iṭṭhāniṭṭhārammaṇaṃ mātāpitaro",
  "atk-s0402a:134_6": "nissāya passatīti tyāssa imassa lokassa dassetāro nāma honti. Samādapetīti gaṇhāpeti.",
  "atk-s0402a:134_7": "Imasmiṃ sutte saddhāsīlacāgapaññā lokiyalokuttaramissakā kathitā. Dhammasenāpatisāriputtattherasadisova",
  "atk-s0402a:134_8": "bhikkhu tesu patiṭṭhāpeti nāmāti veditabbo.",
  "atk-s0402a:135_0": "35. Tatiye tenupasaṅkamīti so hi brāhmaṇo “samaṇo kira gotamo kathitaṃ vissajjeti,",
  "atk-s0402a:135_1": "pucchāyassa virajjhanaṃ nāma natthi. Ahamassa virajjhanapañhaṃ abhisaṅkharissāmī”ti",
  "atk-s0402a:135_2": "paṇītabhojanaṃ bhuñjitvā gabbhadvāraṃ pidahitvā nisinno cintetuṃ ārabhi. Athassa",
  "atk-s0402a:135_3": "etadahosi – “imasmiṃ ṭhāne uccāsaddamahāsaddo vattati, cittaṃ na ekaggaṃ hoti, bhūmigharaṃ",
  "atk-s0402a:135_4": "kāressāmī”ti bhūmigharaṃ kāretvā tattha pavisitvā – “evaṃ puṭṭho evaṃ kathessati,",
  "atk-s0402a:135_5": "evaṃ puṭṭho evaṃ kathessatī”ti ekaṃ gaṇhitvā ekaṃ vissajjento sakaladivasaṃ kiñci",
  "atk-s0402a:135_6": "passituṃ nāsakkhi. Tassa imināva nīhārena cattāro māsā vītivattā. So catunnaṃ māsānaṃ",
  "atk-s0402a:135_7": "accayena ubhatokoṭikaṃ pañhaṃ nāma addasa. Evaṃ kirassa ahosi – “ahaṃ samaṇaṃ gotamaṃ",
  "atk-s0402a:135_8": "upasaṅkamitvā ‘kiṃvādī bhava’nti pucchissāmi. Sace ‘kiriyavādimhī’ti vakkhati, ‘sabbākusalānaṃ",
  "atk-s0402a:135_9": "nāma tumhe kiriyaṃ vadethā’ti naṃ niggaṇhissāmi. Sace ‘akiriyavādimhī’ti vakkhati,",
  "atk-s0402a:135_10": "‘kusaladhammānaṃ nāma tumhe akiriyaṃ vadethā’ti naṃ niggaṇhissāmi. Idañhi ubhatokoṭikaṃ",
  "atk-s0402a:135_11": "pañhaṃ puṭṭho neva uggilituṃ sakkhissati na niggilituṃ. Evaṃ mama jayo bhavissati,",
  "atk-s0402a:135_12": "samaṇassa gotamassa parājayo”ti uṭṭhāya apphoṭetvā bhūmigharā nikkhamma “evarūpaṃ",
  "atk-s0402a:135_13": "pañhaṃ pucchantena na ekakena gantuṃ vaṭṭatī”ti nagare ghosanaṃ kāretvā sakalanāgarehi",
  "atk-s0402a:135_14": "parivuto yena bhagavā tenupasaṅkami. Kiṃvādīti kiṃladdhiko. Kimakkhāyīti kiṃ nāma",
  "atk-s0402a:135_15": "sāvakānaṃ paṭipadaṃ akkhāyīti pucchi. Athassa bhagavā catūhi māsehi pañhaṃ abhisaṅkharitvā",
  "atk-s0402a:135_16": "“diṭṭho me samaṇassa gotamassa parājayapañho”ti mānaṃ paggayha āgatabhāvaṃ ñatvā",
  "atk-s0402a:135_17": "ekapadeneva taṃ pañhaṃ bhindanto kiriyavādī cāhaṃ, brāhmaṇātiādimāha. Atha brāhmaṇo",
  "atk-s0402a:135_18": "attano mānaṃ apanetvā bhagavantaṃ āyācanto yathākathaṃ panātiādimāha. Sesamettha uttānatthamevāti.",
  "atk-s0402a:136_0": "36. Catutthe dakkhiṇeyyāti dakkhiṇā vuccati dānaṃ, tassa paṭiggahaṇayuttā kati puggalāti",
  "atk-s0402a:136_1": "pucchati. Sekhoti iminā satta sekkhe dasseti. Ettha ca sīlavantaputhujjanopi sotāpanneneva",
  "atk-s0402a:136_2": "saṅgahito. Āhuneyyā yajamānānaṃ hontīti dānaṃ dadantānaṃ āhunassa arahā dānapaṭiggāhakā",
  "atk-s0402a:136_3": "nāma hontīti attho. Khettanti vatthu patiṭṭhā, puññassa viruhanaṭṭhānanti attho.",
  "atk-s0402a:137_0": "37. Pañcame pubbārāmeti sāvatthito puratthimadisābhāge ārāme. Migāramātupāsādeti",
  "atk-s0402a:137_1": "visākhāya upāsikāya pāsāde. Sā hi migāraseṭṭhinā mātuṭṭhāne ṭhapitattāpi, sabbajeṭṭhakassa",
  "atk-s0402a:137_2": "puttassa ayyakaseṭṭhinova samānanāmakattāpi migāramātāti vuccati. Tāya kārito sahassagabbho",
  "atk-s0402a:137_3": "pāsādo migāramātupāsādo nāma. Thero tasmiṃ viharati. Tatra kho āyasmā sāriputtoti",
  "atk-s0402a:137_4": "tasmiṃ pāsāde viharanto dhammasenāpatisāriputtatthero.",
  "atk-s0402a:138_0": "Bhikkhū āmantesīti kasmiṃ kāle āmantesi? Kānici hi suttāni purebhatte bhāsitāni atthi,",
  "atk-s0402a:138_1": "kānici pacchābhatte, kānici purimayāme, kānici majjhimayāme, kānici pacchimayāme.",
  "atk-s0402a:138_2": "Idaṃ pana samacittapaṭipadāsuttaṃ pacchābhatte bhāsitaṃ. Tasmā sāyanhasamaye āmantesi.",
  "atk-s0402a:139_0": "Na kevalaṃ cetaṃ thereneva bhāsitaṃ, tathāgatenāpi bhāsitaṃ. Kattha nisīditvāti?",
  "atk-s0402a:139_1": "Visākhāya ratanapāsāde nisīditvā. Tathāgato hi paṭhamabodhiyaṃ vīsati vassāni anibaddhavāso",
  "atk-s0402a:139_2": "hutvā yattha yattha phāsukaṃ hoti, tattha tattheva gantvā vasi. Paṭhamaṃ antovassañhi",
  "atk-s0402a:139_3": "isipatane dhammacakkaṃ pavattetvā aṭṭhārasa mahābrahmakoṭiyo amatapānaṃ pāyetvā bārāṇasiṃ",
  "atk-s0402a:139_4": "upanissāya isipatane vasi. Dutiyaṃ antovassaṃ rājagahaṃ upanissāya veḷuvane, tatiyacatutthānipi",
  "atk-s0402a:139_5": "tattheva, pañcamaṃ antovassaṃ vesāliṃ upanissāya mahāvane kūṭāgārasālāyaṃ, chaṭṭhaṃ",
  "atk-s0402a:139_6": "antovassaṃ makulapabbate, sattamaṃ tāvatiṃsabhavane, aṭṭhamaṃ bhagge susumāragiraṃ",
  "atk-s0402a:139_7": "nissāya bhesakaḷāvane, navamaṃ kosambiyaṃ, dasamaṃ pālileyyake vanasaṇḍe, ekādasamaṃ",
  "atk-s0402a:139_8": "nālāyaṃ brāhmaṇagāme, dvādasamaṃ verañjāyaṃ, terasamaṃ cāliyapabbate, cuddasamaṃ",
  "atk-s0402a:139_9": "jetavane, pañcadasamaṃ kapilavatthusmiṃ, soḷasamaṃ āḷavakaṃ dametvā caturāsītipāṇasahassāni",
  "atk-s0402a:139_10": "amatapānaṃ pāyetvā āḷaviyaṃ, sattarasamaṃ rājagaheyeva, aṭṭhārasamaṃ cāliyapabbateyeva,",
  "atk-s0402a:139_11": "tathā ekūnavīsatimaṃ, vīsatimaṃ pana antovassaṃ rājagahaṃyeva upanissāya vasi. Evaṃ",
  "atk-s0402a:139_12": "vīsati vassāni anibaddhavāso hutvā yattha yattha phāsukaṃ hoti, tattha tattheva vasi.",
  "atk-s0402a:140_0": "Tato paṭṭhāya pana dve senāsanāni dhuvaparibhogāni akāsi. Katarāni dve? Jetavanañca",
  "atk-s0402a:140_1": "pubbārāmañca. Kasmā? Dvinnaṃ kulānaṃ guṇamahantatāya. Anāthapiṇḍikassa hi visākhāya",
  "atk-s0402a:140_2": "ca guṇaṃ sandhāya guṇaṃ paṭicca satthā tāni senāsanāni dhuvaparibhogena paribhuñji.",
  "atk-s0402a:140_3": "Utuvassaṃ cārikaṃ caritvāpi hi antovasse dvīsuyeva senāsanesu vasati. Evaṃ vasanto",
  "atk-s0402a:140_4": "pana jetavane rattiṃ vasitvā punadivase bhikkhusaṅghaparivuto dakkhiṇadvārena sāvatthiṃ",
  "atk-s0402a:140_5": "piṇḍāya pavisitvā pācīnadvārena nikkhamitvā pubbārāme divāvihāraṃ karoti. Pubbārāme",
  "atk-s0402a:140_6": "rattiṃ vasitvā punadivase pācīnadvārena sāvatthiṃ piṇḍāya pavisitvā dakkhiṇadvārena",
  "atk-s0402a:140_7": "nikkhamitvā jetavane divāvihāraṃ karoti. Tasmiṃ pana divase sammāsambuddho jetavaneyeva",
  "atk-s0402a:140_8": "vasi. Yattha katthaci vasantassa cassa pañcavidhakiccaṃ avijahitameva hoti. Taṃ heṭṭhā",
  "atk-s0402a:140_9": "vitthāritameva. Tesu kiccesu pacchimayāmakiccakāle bhagavā lokaṃ olokento sāvatthivāsīnañca",
  "atk-s0402a:140_10": "samantā ca sāvatthiyā gāvutaaḍḍhayojanayojanaparame ṭhāne aparimāṇānaṃ sattānaṃ abhisamayabhāvaṃ addasa.",
  "atk-s0402a:141_0": "Tato “kasmiṃ nu kho kāle abhisamayo bhavissatī”ti olokento “sāyanhasamaye”ti disvā",
  "atk-s0402a:141_1": "“mayi nu kho kathente abhisamayo bhavissati, sāvake kathente bhavissatī”ti “sāriputtatthere",
  "atk-s0402a:141_2": "kathente bhavissatī”ti addasa. Tato “kattha nisīditvā kathente bhavissatī”ti olokento",
  "atk-s0402a:141_3": "“visākhāya ratanapāsāde nisīditvā”ti disvā “buddhānaṃ nāma tayo sāvakasannipātā honti,",
  "atk-s0402a:141_4": "aggasāvakānaṃ eko. Tesu ajja dhammasenāpatisāriputtattherassa sāvakasannipāto bhavissatī”ti",
  "atk-s0402a:141_5": "addasa. Disvā pātova sarīrapaṭijagganaṃ katvā nivatthanivāsano sugatacīvaraṃ pārupitvā",
  "atk-s0402a:141_6": "selamayapattaṃ ādāya bhikkhusaṅghaparivuto dakkhiṇadvārena nagaraṃ pavisitvā piṇḍāya",
  "atk-s0402a:141_7": "caranto bhikkhusaṅghassa sulabhapiṇḍapātaṃ katvā vātappahatā viya nāvā paṭinivattitvā",
  "atk-s0402a:141_8": "dakkhiṇadvārena nikkhamitvā bahidvāre aṭṭhāsi. Tato asīti mahāsāvakā bhikkhuniparisā",
  "atk-s0402a:141_9": "upāsakaparisā upāsikāparisāti catasso parisā satthāraṃ parivārayiṃsu.",
  "atk-s0402a:142_0": "Satthā sāriputtattheraṃ āmantesi – “sāriputta, tayā pubbārāmaṃ gantuṃ vaṭṭati, tava",
  "atk-s0402a:142_1": "ca parisaṃ gahetvā gacchāhī”ti. “Sādhu, bhante”ti thero attano parivārehi pañcahi",
  "atk-s0402a:142_2": "bhikkhusatehi parivuto pubbārāmaṃ agamāsi. Eteneva niyāmena asīti mahāsāvake pubbārāmameva",
  "atk-s0402a:142_3": "pesetvā sayaṃ ekena ānandatthereneva saddhiṃ jetavanaṃ agamāsi. Ānandattheropi vihāre",
  "atk-s0402a:142_4": "satthu vattaṃ katvā vanditvā “pubbārāmaṃ gacchāmi, bhante”ti āha. Evaṃ karohi ānandāti.",
  "atk-s0402a:142_5": "Satthāraṃ vanditvā tattheva agamāsi. Satthā ekakova jetavane ohīno.",
  "atk-s0402a:143_0": "Taṃ divasañhi catasso parisā therasseva dhammakathaṃ sotukāmā ahesuṃ. Kosalamahārājāpi",
  "atk-s0402a:143_1": "balakāyena parivuto pubbārāmameva gato. Tathā pañcasataupāsakaparivāro anāthapiṇḍiko.",
  "atk-s0402a:143_2": "Visākhā pana mahāupāsikā dvīhi jaṅghasahassehi parivuto agamāsi. Sattapaṇṇāsāya kulasatasahassānaṃ",
  "atk-s0402a:143_3": "vasanaṭṭhāne sāvatthinagare gehapālakadārake ṭhapetvā sesajano gandhacuṇṇamālādīni",
  "atk-s0402a:143_4": "gahetvā pubbārāmameva agamāsi. Catūsu dvāragāmesu gāvutaaḍḍhayojanayojanaparamaṭṭhāne",
  "atk-s0402a:143_5": "sabbeyeva manussā gandhacuṇṇamālādihatthā pubbārāmameva agamaṃsu. Sakalavihāro missakapupphehi",
  "atk-s0402a:143_6": "abhikiṇṇo viya ahosi.",
  "atk-s0402a:144_0": "Dhammasenāpatisāriputtattheropi kho vihāraṃ gantvā vihārapariveṇe aṅgaṇaṭṭhāne aṭṭhāsi.",
  "atk-s0402a:144_1": "Bhikkhū therassa āsanaṃ paññāpayiṃsu. Thero tattha nisīditvā upaṭṭhākattherena vatte",
  "atk-s0402a:144_2": "kate bhikkhusaṅghassa ovādaṃ katvā gandhakuṭiṃ pavisitvā samāpattiṃ appetvā nisīdi.",
  "atk-s0402a:144_3": "So paricchinnakālavasena samāpattito vuṭṭhāya aciravatiṃ gantvā rajojallaṃ pavāhetvā",
  "atk-s0402a:144_4": "paṭippassaddhadaratho otiṇṇatittheneva uttaritvā nivatthanivāsano saṅghāṭiṃ pārupitvā",
  "atk-s0402a:144_5": "aṭṭhāsi. Bhikkhusaṅghopi sammukhasammukhaṭṭhānena otaritvā sarīre rajojallaṃ pavāhetvā",
  "atk-s0402a:144_6": "paccuttaritvā theraṃ parivārayiṃsu. Antovihārepi therassa dhammāsanaṃ paññāpayiṃsu.",
  "atk-s0402a:144_7": "Catassopi parisā attano attano okāsaṃ ñatvā maggaṃ ṭhapetvā nisīdiṃsu. Sāriputtattheropi",
  "atk-s0402a:144_8": "pañcabhikkhusataparivāro dhammasabhaṃ āgantvā sīhamatthakappatiṭṭhite samussitasetacchatte",
  "atk-s0402a:144_9": "ratanapallaṅke cittabījaniṃ gahetvā puratthābhimukho nisīdi. Nisīditvā parisaṃ oloketvā",
  "atk-s0402a:144_10": "– “mahatī vatāyaṃ parisā, imissā na appamattikā parittakadhammadesanā anucchavikā,",
  "atk-s0402a:144_11": "kataradhammadesanā nu kho anucchavikā bhavissatī”ti tīṇi piṭakāni āvajjamāno imaṃ",
  "atk-s0402a:144_12": "saṃyojanapariyāya dhammadesanaṃ addasa.",
  "atk-s0402a:145_0": "Evaṃ desanaṃ sallakkhetvā taṃ desetukāmo bhikkhū āmantesi āvuso, bhikkhaveti. Āvusoti",
  "atk-s0402a:145_1": "hi avatvā, bhikkhaveti vacanaṃ buddhālāpo nāma hoti, ayaṃ panāyasmā “dasabalena samānaṃ",
  "atk-s0402a:145_2": "ālapanaṃ na karissāmī”ti satthu gāravavasena sāvakālāpaṃ karonto, “āvuso bhikkhave”ti",
  "atk-s0402a:145_3": "āha. Etadavocāti etaṃ “ajjhattasaṃyojanañca, āvuso, puggalaṃ desessāmi bahiddhāsaṃyojanañcā”ti",
  "atk-s0402a:145_4": "dhammadesanāpadaṃ avoca.",
  "atk-s0402a:146_0": "Tasmiṃ pana ratanapāsāde adhivattho eko sotāpanno devaputto atthi, so buddhehi vā",
  "atk-s0402a:146_1": "sāvakehi vā desanāya āraddhamattāyayeva jānāti – “ayaṃ desanā uttānikā bhavissati,",
  "atk-s0402a:146_2": "ayaṃ gambhīrā. Ayaṃ jhānanissitā bhavissati, ayaṃ vipassanānissitā. Ayaṃ magganissitā",
  "atk-s0402a:146_3": "ayaṃ phalanissitā, ayaṃ nibbānanissitā”ti. So tasmimpi divase therena desanāya āraddhamattāya",
  "atk-s0402a:146_4": "evaṃ aññāsi – “yena nīhārena mayhaṃ ayyena dhammasenāpatinā sāriputtattherena desanā",
  "atk-s0402a:146_5": "āraddhā, ayaṃ desanā vipassanāgāḷhā bhavissati, chahi mukhehi vipassanaṃ kathessati.",
  "atk-s0402a:146_6": "Desanāpariyosāne koṭisatasahassadevatā arahattaṃ pāpuṇissanti, sotāpannādīnaṃ pana",
  "atk-s0402a:146_7": "devamanussānaṃ paricchedo na bhavissati. Desanāya anucchavikaṃ katvā mayhaṃ ayyassa",
  "atk-s0402a:146_8": "sādhukāraṃ dassāmī”ti devānubhāvena mahantaṃ saddaṃ katvā – “sādhu sādhu ayyā”ti āha.",
  "atk-s0402a:147_0": "Devarājena sādhukāre dinne parivārakapāsādasahasse adhivatthā devatā sabbāva sādhukāraṃ",
  "atk-s0402a:147_1": "adaṃsu. Tāsaṃ sādhukārasaddena sabbā pubbārāme vasanadevatā, tāsaṃ saddena gāvutamatte",
  "atk-s0402a:147_2": "devatā, tato aḍḍhayojane yojaneti etenupāyena ekacakkavāḷe, dvīsu cakkavāḷesu, tīsu",
  "atk-s0402a:147_3": "cakkavāḷesūti dasasahassacakkavāḷesu devatā sādhukāramadaṃsu. Tāsaṃ sādhukārasaddena",
  "atk-s0402a:147_4": "pathaviṭṭhakanāgā ca ākāsaṭṭhakadevatā ca. Tato abbhavalāhakā, uṇhavalāhakā, sītavalāhakā,",
  "atk-s0402a:147_5": "vassavalāhakā, cātumahārājikā cattāro mahārājāno, tāvatiṃsā devatā, sakko devarājā,",
  "atk-s0402a:147_6": "yāmā devatā, suyāmo devarājā, tusitā devatā, santusito devarājā, nimmānaratī devatā,",
  "atk-s0402a:147_7": "sunimmito devarājā, vasavattī devatā, vasavattī devarājā, brahmapārisajjā, brahmapurohitā,",
  "atk-s0402a:147_8": "mahābrahmāno, parittābhā, appamāṇābhā, ābhassarā, parittasubhā, appamāṇasubhā, subhakiṇhā,",
  "atk-s0402a:147_9": "vehapphalā, avihā, atappā, sudassā, sudassī, akaniṭṭhā devatāti asaññe ca arūpāvacarasatte",
  "atk-s0402a:147_10": "ca ṭhapetvā sotāyatanapavattiṭṭhāne sabbā devatā sādhukāramadaṃsu.",
  "atk-s0402a:148_0": "Tato khīṇāsavamahābrahmāno – “mahā vatāyaṃ sādhukārasaddo, pathavitalato paṭṭhāya",
  "atk-s0402a:148_1": "yāva akaniṭṭhalokaṃ āgato, kimatthaṃ nu kho eso”ti āvajjento “dhammasenāpatisāriputtatthero",
  "atk-s0402a:148_2": "pubbārāme visākhāya ratanapāsāde nisīditvā saṃyojanapariyāyadhammadesanamārabhi,",
  "atk-s0402a:148_3": "amhehipi tattha kāyasakkhīhi bhavituṃ vaṭṭatī”ti cintetvā tattha agamaṃsu. Pubbārāmo",
  "atk-s0402a:148_4": "devatāhi paripuṇṇo, samantā pubbārāmassa gāvutaṃ aḍḍhayojanaṃ, yojananti sakalacakkavāḷaṃ",
  "atk-s0402a:148_5": "heṭṭhā pathavitalena tiriyaṃ cakkavāḷapariyantena paricchinnaṃ dasahi cakkavāḷasahassehi",
  "atk-s0402a:148_6": "sannipatitāhi devatāhi nirantaramahosi, āragganitudanamatte ṭhāne uparimakoṭiyā saṭṭhi",
  "atk-s0402a:148_7": "devatā sukhumattabhāve māpetvā aṭṭhaṃsu.",
  "atk-s0402a:149_0": "Athāyasmā sāriputto “mahantaṃ vatidaṃ halāhalaṃ, kiṃ nu kho eta”nti āvajjento dasasahassacakkavāḷe",
  "atk-s0402a:149_1": "ṭhitānaṃ devatānaṃ ekacakkavāḷe sannipatitabhāvaṃ addasa. Atha yasmā buddhānaṃ adhiṭṭhānakiccaṃ",
  "atk-s0402a:149_2": "natthi, parisaparimāṇeneva passanti ceva saddañca sāventi. Sāvakānaṃ pana adhiṭṭhānaṃ",
  "atk-s0402a:149_3": "vaṭṭati. Tasmā thero samāpattiṃ samāpajjitvā samāpattito vuṭṭhāya mahaggatacittena",
  "atk-s0402a:149_4": "adhiṭṭhāsi – “cakkavāḷapariyantā parisā sabbāpi maṃ passatu, dhammañca me desentassa",
  "atk-s0402a:149_5": "saddaṃ suṇātū”ti. Adhiṭṭhitakālato paṭṭhāya dakkhiṇajāṇupasse ca cakkavāḷamukhavaṭṭiyañca",
  "atk-s0402a:149_6": "nisīditvā “dhammasenāpatisāriputtatthero nāma kīdiso dīgho rasso sāmo odāto”ti vattabbakāraṇaṃ",
  "atk-s0402a:149_7": "nāhosi, sabbesampi sabbadisāsu nisinnānaṃ abhimukheyeva paññāyittha, nabhamajjhe",
  "atk-s0402a:149_8": "ṭhitacando viya ahosi. Dhammaṃ desentassāpissa dakkhiṇajāṇupasse ca cakkavāḷamukhavaṭṭiyañca",
  "atk-s0402a:149_9": "nisinnā sabbe ekakaṃseneva saddaṃ suṇiṃsu.",
  "atk-s0402a:150_0": "Evaṃ adhiṭṭhahitvā thero ajjhattasaṃyojanañca, āvusoti imaṃ dhammadesanaṃ ārabhi.",
  "atk-s0402a:150_1": "Tattha ajjhattanti kāmabhavo. Bahiddhāti rūpārūpabhavo. Kiñcāpi hi sattā kāmabhave",
  "atk-s0402a:150_2": "appaṃ kālaṃ vasanti kappassa catutthameva koṭṭhāsaṃ, itaresu tīsu koṭṭhāsesu kāmabhavo",
  "atk-s0402a:150_3": "suñño hoti tuccho, rūpabhave bahuṃ kālaṃ vasanti, tathāpi tesaṃ yasmā kāmabhave cutipaṭisandhiyo",
  "atk-s0402a:150_4": "bahukā honti, appakā rūpārūpabhavesu. Yattha ca cutipaṭisandhiyo bahukā, tattha ālayopi",
  "atk-s0402a:150_5": "patthanāpi abhilāsopi bahu hoti. Yattha appā, tattha appo. Tasmā kāmabhavo ajjhattaṃ",
  "atk-s0402a:150_6": "nāma jātaṃ, rūpārūpabhavā bahiddhā nāma. Iti ajjhattasaṅkhāte kāmabhave chandarāgo",
  "atk-s0402a:150_7": "ajjhattasaṃyojanaṃ nāma, bahiddhāsaṅkhātesu rūpārūpabhavesu chandarāgo bahiddhāsaṃyojanaṃ",
  "atk-s0402a:150_8": "nāma. Orambhāgiyāni vā pañca saṃyojanāni ajjhattasaṃyojanaṃ nāma, uddhambhāgiyāni",
  "atk-s0402a:150_9": "pañca bahiddhāsaṃyojanaṃ nāma. Tatrāyaṃ vacanattho – oraṃ vuccati kāmadhātu, tattha",
  "atk-s0402a:150_10": "upapattinipphādanato taṃ oraṃ bhajantīti orambhāgiyāni. Uddhaṃ vuccati rūpārūpadhātu,",
  "atk-s0402a:150_11": "tattha upapattinipphādanato taṃ uddhaṃ bhajantīti uddhambhāgiyāni.",
  "atk-s0402a:151_0": "Evaṃ vuttappabhedena ajjhattasaṃyojanena saṃyutto puggalo ajjhattasaṃyojano, bahiddhāsaṃyojanena",
  "atk-s0402a:151_1": "saṃyutto puggalo bahiddhāsaṃyojano. Ubhayampi cetaṃ na lokiyassa vaṭṭanissitamahājanassa",
  "atk-s0402a:151_2": "nāmaṃ. Yesaṃ pana bhavo dvedhā paricchinno, tesaṃ sotāpannasakadāgāmianāgāmīnaṃ ariyasāvakānaṃ",
  "atk-s0402a:151_3": "etaṃ nāmaṃ. Yathā hi mahāaraññe khadiravanasālavanādīni thambho tulāsaṅghāṭoti nāmaṃ",
  "atk-s0402a:151_4": "na labhanti, khadiravanaṃ sālavananti nāmameva labhanti. Yadā pana tato rukkhā tiṇhāya",
  "atk-s0402a:151_5": "kuṭhāriyā chinditvā thambhādisaṇṭhānena tacchitā honti, tadā thambho tulāsaṅghāṭoti",
  "atk-s0402a:151_6": "nāmaṃ labhanti. Evamevaṃ aparicchinnabhavo bahalakileso puthujjano etaṃ nāmaṃ na",
  "atk-s0402a:151_7": "labhati, bhavaṃ paricchinditvā kilese tanuke katvā ṭhitā sotāpannādayova labhanti.",
  "atk-s0402a:152_0": "Imassa ca panatthassa vibhāvanatthaṃ idaṃ vacchakasālopamaṃ veditabbaṃ. Vacchakasālaṃ",
  "atk-s0402a:152_1": "hi katvā anto khāṇuke koṭṭetvā vacchake yottehi bandhitvā tesu upanibandhanti, yottesu",
  "atk-s0402a:152_2": "appahontesu kaṇṇesupi gahetvā tattha vacchake pavesenti, antosālāya okāse appahonte",
  "atk-s0402a:152_3": "bahi khāṇuke koṭṭetvāpi evameva karonti. Tattha koci antobaddho vacchako bahinipanno",
  "atk-s0402a:152_4": "hoti, koci bahibaddho antonipanno, koci antobaddho antova nipanno, koci bahibaddho",
  "atk-s0402a:152_5": "bahiyeva nipanno. Koci antopi abaddhova carati, bahipi abaddhova. Tattha antobaddhassa",
  "atk-s0402a:152_6": "bahinipannassa bandhanaṃ dīghaṃ hoti. So hi uṇhādipīḷito nikkhamitvā bahi vacchakānaṃ",
  "atk-s0402a:152_7": "abbhantare nipajjati. Bahibaddhe antonipannepi eseva nayo. Yo pana antobaddho antonipanno,",
  "atk-s0402a:152_8": "tassa bandhanaṃ rassaṃ hoti. Bahibaddhe bahinipannepi eseva nayo. Ubhopi hi te divasampi",
  "atk-s0402a:152_9": "khāṇukaṃ anuparigantvā tattheva sayanti. Yo pana anto abaddho tattheva vacchakānaṃ",
  "atk-s0402a:152_10": "antare vicarati. Ayaṃ sīlavā vacchako kaṇṇe gahetvā vacchakānaṃ antare vissaṭṭho",
  "atk-s0402a:152_11": "divasampi aññattha agantvā tattheva carati. Bahi abaddhe tattheva vicarantepi eseva nayo.",
  "atk-s0402a:153_0": "Tattha vacchakasālā viya tayo bhavā veditabbā. Vacchakasālāyaṃ khāṇukā viya avijjākhāṇuko.",
  "atk-s0402a:153_1": "Vacchakabandhanayottaṃ viya dasa saṃyojanāni. Vacchakā viya tīsu bhavesu nibbattasattā.",
  "atk-s0402a:153_2": "Antobaddho bahisayitavacchako viya rūpārūpabhavesu sotāpannasakadāgāmino. Te hi kiñcāpi",
  "atk-s0402a:153_3": "tattheva vasanti, saṃyojanaṃ pana tesaṃ kāmāvacarūpanibaddhameva. Kenaṭṭhena? Appahīnaṭṭhena.",
  "atk-s0402a:153_4": "Rūpārūpabhavesu puthujjanopi eteheva saṅgahito. Sopi hi kiñcāpi tattha vasati, saṃyojanaṃ",
  "atk-s0402a:153_5": "panassa kāmāvacarūpanibaddhameva. Bahibaddho antosayitavacchako viya kāmāvacare anāgāmī.",
  "atk-s0402a:153_6": "So hi kiñcāpi kāmāvacare vasati, saṃyojanaṃ panassa rūpārūpabhavūpanibaddhameva.",
  "atk-s0402a:153_7": "Antobaddho antonipanno viya kāmāvacare sotāpannasakadāgāmino. Te hi sayampi kāmāvacare",
  "atk-s0402a:153_8": "vasanti, saṃyojanampi tesaṃ kāmāvacarūpanibaddhameva. Bahibaddho bahinipanno viya",
  "atk-s0402a:153_9": "rūpārūpabhavesu anāgāmī. So hi sayampi tattha vasati, saṃyojanampissa rūpārūpabhavūpanibaddhameva.",
  "atk-s0402a:153_10": "Antoabaddho antovicaraṇavacchako viya kāmāvacare khīṇāsavo. Bahiabaddho bahivicaraṇavacchako",
  "atk-s0402a:153_11": "viya rūpārūpabhave khīṇāsavo. Saṃyojanesu pana sakkāyadiṭṭhi vicikicchā sīlabbataparāmāsoti",
  "atk-s0402a:153_12": "imāni tīṇi gacchantaṃ nivārenti, gataṃ paṭiānenti. Kāmacchando byāpādoti imāni pana",
  "atk-s0402a:153_13": "dve saṃyojanāni samāpattiyā vā avikkhambhetvā maggena vā asamucchinditvā rūpārūpabhave",
  "atk-s0402a:153_14": "nibbattituṃ na sakkoti.",
  "atk-s0402a:154_0": "Katamo cāvusoti idaṃ thero yathā nāma puriso dve ratanapeḷā passe ṭhapetvā sampattaparisāya",
  "atk-s0402a:154_1": "dve hatthe pūretvā sattavidhaṃ ratanaṃ bhājetvā dadeyya, evaṃ paṭhamaṃ ratanapeḷaṃ",
  "atk-s0402a:154_2": "datvā dutiyampi tatheva dadeyya. Evamevaṃ “ajjhattasaṃyojanañca, āvuso, puggalaṃ",
  "atk-s0402a:154_3": "desessāmi bahiddhāsaṃyojanañcā”ti imāni dve padāni mātikāvasena ṭhapetvā idāni aṭṭhavidhāya",
  "atk-s0402a:154_4": "parisāya bhājetvā dassetuṃ vitthārakathaṃ ārabhi.",
  "atk-s0402a:155_0": "Tattha idhāti imasmiṃ sāsane. Sīlavā hotīti catupārisuddhisīlehi sīlasampanno hoti.",
  "atk-s0402a:155_1": "Iti thero ettāvatā ca kira catupārisuddhisīlaṃ uddisitvā “pātimokkhasaṃvarasaṃvuto”ti",
  "atk-s0402a:155_2": "iminā tattha jeṭṭhakasīlaṃ vitthāretvā dassesīti dīpavihāravāsī summatthero āha.",
  "atk-s0402a:155_3": "Antevāsiko panassa tipiṭakacūḷanāgatthero āha – “ubhayatthāpi pātimokkhasaṃvarova",
  "atk-s0402a:155_4": "vutto. Pātimokkhasaṃvaroyeva hi sīlaṃ, itarāni pana tīṇi sīlanti vuttaṭṭhānaṃ nāma",
  "atk-s0402a:155_5": "atthī”ti ananujānanto uttari āha – indriyasaṃvaro nāma chadvārarakkhāmattakameva,",
  "atk-s0402a:155_6": "ājīvapārisuddhi dhammena samena paccayuppattimattakaṃ, paccayasannissitaṃ paṭiladdhapaccaye",
  "atk-s0402a:155_7": "“idamattha”nti paccavekkhitvā paribhuñjanamattakaṃ, nippariyāyena pana pātimokkhasaṃvarova",
  "atk-s0402a:155_8": "sīlaṃ. Yassa so bhinno, ayaṃ chinnasīso viya puriso hatthapāde sesāni rakkhissatīti",
  "atk-s0402a:155_9": "na vattabbo. Yassa pana so arogo, ayaṃ acchinnasīso viya puriso jīvitaṃ sesāni puna",
  "atk-s0402a:155_10": "pākatikāni katvā rakkhituṃ sakkoti. Tasmā sīlavāti iminā pātimokkhasaṃvaraṃ uddisitvā",
  "atk-s0402a:155_11": "taṃ vitthārento “pātimokkhasaṃvarasaṃvuto”tiādimāhāti.",
  "atk-s0402a:156_0": "Tattha pātimokkhasaṃvarasaṃvutoti pātimokkhasaṃvarena samannāgato. Ācāragocarasampannoti",
  "atk-s0402a:156_1": "ācārena ca gocarena ca sampanno. Aṇumattesūti appamattakesu. Vajjesūti akusaladhammesu.",
  "atk-s0402a:156_2": "Bhayadassāvīti bhayadassī. Samādāyāti sammā ādiyitvā. Sikkhati sikkhāpadesūti taṃ",
  "atk-s0402a:156_3": "taṃ sikkhāpadaṃ samādiyitvā sikkhati. Apica samādāya sikkhati sikkhāpadesūti yaṃkiñci",
  "atk-s0402a:156_4": "sikkhāpadesu sikkhākoṭṭhāsesu sikkhitabbaṃ kāyikaṃ vā vācasikaṃ vā, taṃ sabbaṃ sammā",
  "atk-s0402a:156_5": "ādāya sikkhati. Ayamettha saṅkhepo, vitthārato pana sabbānetāni pātimokkhasaṃvarādīni",
  "atk-s0402a:156_6": "padāni visuddhimagge vuttāni, catupārisuddhisīlañca sabbākārena vibhajitvā dassitaṃ.",
  "atk-s0402a:156_7": "Aññataraṃ devanikāyanti chasu kāmāvacaradevaghaṭāsu aññataraṃ devaghaṭaṃ. Āgāmī hotīti",
  "atk-s0402a:156_8": "heṭṭhā āgāmī hoti. Āgantā itthattanti itthattaṃ mānusakapañcakkhandhabhāvameva āgantā",
  "atk-s0402a:156_9": "hoti. Tatrūpapattiko vā uparūpapattiko vā na hoti, puna heṭṭhāgāmīyeva hotīti dasseti.",
  "atk-s0402a:156_10": "Iminā aṅgena sukkhavipassakassa dhātukammaṭṭhānikabhikkhuno heṭṭhimaṃ maggadvayañceva",
  "atk-s0402a:156_11": "phaladvayañca kathitaṃ.",
  "atk-s0402a:157_0": "Aññataraṃ santaṃ cetovimuttinti aṭṭhasu samāpattīsu aññataraṃ catutthajjhānasamāpattiṃ.",
  "atk-s0402a:157_1": "Sā hi paccanīkakilesānaṃ santattā santā, teheva ca kilesehi cetaso vimuttattā cetovimuttīti",
  "atk-s0402a:157_2": "vuccati. Aññataraṃ devanikāyanti pañcasu suddhāvāsadevanikāyesu aññataraṃ. Anāgantā",
  "atk-s0402a:157_3": "itthattanti puna imaṃ pañcakkhandhabhāvaṃ anāgantā, heṭṭhūpapattiko na hoti, uparūpapattiko",
  "atk-s0402a:157_4": "vā hoti tattheva vā parinibbāyīti dasseti. Iminā aṅgena samādhikammikassa bhikkhuno",
  "atk-s0402a:157_5": "tayo maggā tīṇi ca phalāni kathitāni.",
  "atk-s0402a:158_0": "Kāmānaṃyeva nibbidāyāti duvidhānampi kāmānaṃ nibbindanatthāya ukkaṇṭhanatthāya. Virāgāyāti",
  "atk-s0402a:158_1": "virajjanatthāya. Nirodhāyāti appavattikaraṇatthāya. Paṭipanno hotīti paṭipattiṃ paṭipanno",
  "atk-s0402a:158_2": "hoti. Ettāvatā sotāpannassa ca sakadāgāmino ca pañcakāmaguṇikarāgakkhayatthāya anāgāmimaggavipassanā",
  "atk-s0402a:158_3": "kathitā hoti. Bhavānaṃyevāti tiṇṇaṃ bhavānaṃ. Iminā anāgāmino bhavarāgakkhayatthāya",
  "atk-s0402a:158_4": "arahattamaggavipassanā kathitā hoti. Taṇhākkhayāya paṭipanno hotīti imināpi sotāpannasakadāgāmīnaṃyeva",
  "atk-s0402a:158_5": "pañcakāmaguṇikataṇhākkhayakaraṇatthaṃ anāgāmimaggavipassanā kathitā. So lobhakkhayāyāti",
  "atk-s0402a:158_6": "imināpi anāgāmino bhavalobhakkhayatthāya arahattamaggavipassanāva kathitā. Aññataraṃ",
  "atk-s0402a:158_7": "devanikāyanti suddhāvāsesveva aññataraṃ devanikāyaṃ. Anāgantā itthattanti imaṃ khandhapañcakabhāvaṃ",
  "atk-s0402a:158_8": "anāgantā, heṭṭhūpapattiko na hoti, uparūpapattiko vā hoti, tattheva vā parinibbāyati.",
  "atk-s0402a:159_0": "Iti paṭhamena aṅgena sukkhavipassakassa dhātukammaṭṭhānikabhikkhuno heṭṭhimāni dve",
  "atk-s0402a:159_1": "maggaphalāni kathitāni, dutiyena samādhikammikassa tīṇi maggaphalāni, “so kāmāna”nti",
  "atk-s0402a:159_2": "iminā sotāpannasakadāgāmīnaṃ pañcakāmaguṇikarāgakkhayāya upari anāgāmimaggavipassanā,",
  "atk-s0402a:159_3": "“so bhavānaṃyevā”ti iminā anāgāmissa upari arahattamaggavipassanā, “so taṇhākkhayāyā”ti",
  "atk-s0402a:159_4": "iminā sotāpannasakadāgāmīnaṃ pañcakāmaguṇikataṇhākkhayāya upari anāgāmimaggavipassanā,",
  "atk-s0402a:159_5": "“so lobhakkhayāyā”ti iminā anāgāmino bhavalobhakkhayāya upari arahattamaggavipassanā",
  "atk-s0402a:159_6": "kathitāti evaṃ chahi mukhehi vipassanaṃ kathetvā desanaṃ yathānusandhiṃ pāpesi. Desanāpariyosāne",
  "atk-s0402a:159_7": "koṭisatasahassadevatā arahattaṃ pāpuṇiṃsu, sotāpannādīnaṃ paricchedova nāhosi. Yathā",
  "atk-s0402a:159_8": "ca imasmiṃ samāgame, evaṃ mahāsamayasutte maṅgalasutte ca cūḷarāhulovādasutte ca",
  "atk-s0402a:159_9": "koṭisatasahassadevatā arahattaṃ pāpuṇiṃsu, sotāpannādīnaṃ devamanussānaṃ paricchedo nāhosi.",
  "atk-s0402a:160_0": "Samacittā devatāti cittassa sukhumabhāvasamatāya samacittā. Sabbāpi hi tā attano",
  "atk-s0402a:160_1": "attabhāve sukhume cittasarikkhake katvā māpesuṃ. Tena samacittā nāma jātā. Aparenapi",
  "atk-s0402a:160_2": "kāraṇena samacittā – “therena samāpatti tāva kathitā, samāpattithāmo pana na kathito.",
  "atk-s0402a:160_3": "Mayaṃ dasabalaṃ pakkositvā samāpattiyā thāmaṃ kathāpessāmā”ti sabbāpi ekacittā ahesuntipi",
  "atk-s0402a:160_4": "samacittā. Aparampi kāraṇaṃ – “therena ekena pariyāyena samāpattipi samāpattithāmopi",
  "atk-s0402a:160_5": "kathito, ko nu kho imaṃ samāgamaṃ sampatto, ko na sampatto”ti olokayamānā tathāgatassa",
  "atk-s0402a:160_6": "asampattabhāvaṃ disvā “mayaṃ tathāgataṃ pakkositvā parisaṃ paripuṇṇaṃ karissāmā”ti",
  "atk-s0402a:160_7": "sabbāpi ekacittā ahesuntipi samacittā. Aparampi kāraṇaṃ – anāgate kocideva bhikkhu",
  "atk-s0402a:160_8": "vā bhikkhunī vā devo vā manusso vā “ayaṃ desanā sāvakabhāsitā”ti agāravaṃ kareyya,",
  "atk-s0402a:160_9": "sammāsambuddhaṃ pakkositvā imaṃ desanaṃ sabbaññubhāsitaṃ karissāma. Evaṃ anāgate",
  "atk-s0402a:160_10": "garubhāvanīyā bhavissatīti sabbāva ekacittā ahesuntipi samacittā. Aparampi kāraṇaṃ",
  "atk-s0402a:160_11": "– sabbāpi hi tā ekasamāpattilābhiniyo vā ahesuṃ ekārammaṇalābhiniyo vāti evampi samacittā.",
  "atk-s0402a:161_0": "Haṭṭhāti tuṭṭhapahaṭṭhā āmoditā pamoditā. Sādhūti āyācanatthe nipāto. Anukampaṃ upādāyāti",
  "atk-s0402a:161_1": "na therassa anukampaṃ kāruññaṃ anuddayaṃ paṭicca, na ca imasmiṃ ṭhāne therassa anukampitabbakiccaṃ",
  "atk-s0402a:161_2": "atthi. Yasmiṃ hi divase thero sūkarakhataleṇadvāre bhāgineyyassa dīghanakhaparibbājakassa",
  "atk-s0402a:161_3": "vedanākammaṭṭhāne kathiyamāne tālavaṇṭaṃ gahetvā satthāraṃ bījamāno ṭhito parassa",
  "atk-s0402a:161_4": "vaḍḍhitabhojanaṃ bhuñjitvā khudaṃ vinodento viya parassa sajjitapasādhanaṃ sīse paṭimuñcanto",
  "atk-s0402a:161_5": "viya ca sāvakapāramiñāṇassa nippadesato matthakaṃ patto, tasmiṃyeva divase bhagavatā",
  "atk-s0402a:161_6": "anukampito nāma. Avasesānaṃ pana taṃ ṭhānaṃ sampattānaṃ devamanussānaṃ anukampaṃ",
  "atk-s0402a:161_7": "upādāya gacchatu bhagavāti bhagavantaṃ yāciṃsu.",
  "atk-s0402a:162_0": "Balavā purisoti dubbalo hi khippaṃ samiñjanapasāraṇaṃ kātuṃ na sakkoti, balavāva",
  "atk-s0402a:162_1": "sakkoti. Tenetaṃ vuttaṃ. Sammukhe pāturahosīti sammukhaṭṭhāne puratoyeva pākaṭo ahosi.",
  "atk-s0402a:162_2": "Bhagavā etadavocāti etaṃ “idha sāriputtā”tiādinā nayena attano āgamanakāraṇaṃ avoca.",
  "atk-s0402a:162_3": "Evaṃ kirassa ahosi – “sace koci bālo akataññū bhikkhu vā bhikkhunī vā upāsako vā",
  "atk-s0402a:162_4": "upāsikā vā evaṃ cinteyya – ‘sāriputtatthero mahantaṃ parisaṃ alattha, sammāsambuddho",
  "atk-s0402a:162_5": "ettakaṃ adhivāsetuṃ asakkonto usūyāya parisaṃ uṭṭhāpetuṃ āgato’ti. So imaṃ mayi manopadosaṃ",
  "atk-s0402a:162_6": "katvā apāye nibbatteyyā”ti. Athattano āgamanakāraṇaṃ kathento etaṃ “idha sāriputtā”tiādivacanaṃ avoca.",
  "atk-s0402a:163_0": "Evaṃ attano āgamanakāraṇaṃ kathetvā idāni samāpattiyā thāmaṃ kathetuṃ tā kho pana,",
  "atk-s0402a:163_1": "sāriputta, devatā dasapi hutvātiādimāha. Tattha yasavasena vā atthaṃ āharituṃ vaṭṭati",
  "atk-s0402a:163_2": "samāpattivasena vā. Yasavasena tāva mahesakkhā devatā dasa dasa ekaṭṭhāne aṭṭhaṃsu,",
  "atk-s0402a:163_3": "tāhi appesakkhatarā vīsati vīsati ekaṭṭhāne aṭṭhaṃsu, tāhi appesakkhatarā…pe… saṭṭhi",
  "atk-s0402a:163_4": "saṭṭhi ekaṭṭhāne aṭṭhaṃsu. Samāpattivasena pana yāhi paṇītā samāpatti bhāvitā, tā",
  "atk-s0402a:163_5": "saṭṭhi saṭṭhi ekaṭṭhāne aṭṭhaṃsu. Yāhi tato hīnatarā, tā paññāsa paññāsa…pe… yāhi",
  "atk-s0402a:163_6": "tato hīnatarā samāpatti bhāvitā…pe… tā dasa dasa ekaṭṭhāne aṭṭhaṃsu. Yāhi vā hīnā",
  "atk-s0402a:163_7": "bhāvitā, tā dasa dasa ekaṭṭhāne aṭṭhaṃsu. Yāhi tato paṇītatarā bhāvitā, tā vīsati",
  "atk-s0402a:163_8": "vīsati. Yāhi tato paṇītatarā…pe… tā saṭṭhi saṭṭhi ekaṭṭhāne aṭṭhaṃsu.",
  "atk-s0402a:164_0": "Āraggakoṭinitudanamatteti āraggakoṭiyā patanamatte okāse. Na ca aññamaññaṃ byābādhentīti",
  "atk-s0402a:164_1": "evaṃ sambādhe ṭhāne tiṭṭhantiyopi aññamaññaṃ na byābādhenti na ghaṭṭenti, asampīḷā",
  "atk-s0402a:164_2": "asambādhāva ahesuṃ. “Tava hattho maṃ bādhati, tava pādo maṃ bādhati, tvaṃ maṃ maddantī",
  "atk-s0402a:164_3": "ṭhitā”ti vattabbakāraṇaṃ nāhosi. Tattha nūnāti tasmiṃ bhave nūna. Tathācittaṃ bhāvitanti",
  "atk-s0402a:164_4": "tenākārena cittaṃ bhāvitaṃ. Yena tā devatāti yena tathābhāvitena cittena tā devatā",
  "atk-s0402a:164_5": "dasapi hutvā…pe… tiṭṭhanti, na ca aññamaññaṃ byābādhentīti. Idheva khoti sāsane vā",
  "atk-s0402a:164_6": "manussaloke vā bhummaṃ, imasmiṃyeva sāsane imasmiṃyeva manussaloketi attho. Tāsañhi",
  "atk-s0402a:164_7": "devatānaṃ imasmiṃyeva manussaloke imasmiṃyeva ca sāsane taṃ cittaṃ bhāvitaṃ, yena",
  "atk-s0402a:164_8": "tā sante rūpabhave nibbattā, tato ca pana āgantvā evaṃ sukhume attabhāve māpetvā",
  "atk-s0402a:164_9": "ṭhitā. Tattha kiñcāpi kassapadasabalassa sāsane tīṇi maggaphalāni nibbattetvā brahmaloke",
  "atk-s0402a:164_10": "nibbattadevatāpi atthi, sabbabuddhānaṃ pana ekāva anusāsanī ekaṃ sāsananti katvā",
  "atk-s0402a:164_11": "“idheva kho, sāriputtā”ti aññabuddhānaṃ sāsanampi imameva sāsanaṃ karonto āha. Ettāvatā",
  "atk-s0402a:164_12": "tathāgatena samāpattiyā thāmo kathito.",
  "atk-s0402a:165_0": "Idāni sāriputtattheraṃ ārabbha tantivasena anusāsaniṃ kathento tasmātiha, sāriputtāti",
  "atk-s0402a:165_1": "āha. Tattha tasmāti yasmā tā devatā idheva santaṃ samāpattiṃ nibbattetvā sante bhave",
  "atk-s0402a:165_2": "nibbattā, tasmā. Santindriyāti pañcannaṃ indriyānaṃ santatāya nibbutatāya paṇītatāya",
  "atk-s0402a:165_3": "santindriyā. Santamānasāti mānasassa santatāya nibbutatāya paṇītatāya santamānasā.",
  "atk-s0402a:165_4": "Santaṃyeva upahāraṃ upaharissāmāti kāyacittūpahāraṃ santaṃ nibbutaṃ paṇītaṃyeva upaharissāma.",
  "atk-s0402a:165_5": "Sabrahmacārīsūti samānaṃ ekuddesatādiṃ brahmaṃ carantesu sahadhammikesu. Evañhi vo,",
  "atk-s0402a:165_6": "sāriputta, sikkhitabbanti iminā ettakena vārena bhagavā desanaṃ sabbaññubhāsitaṃ",
  "atk-s0402a:165_7": "akāsi. Anassunti naṭṭhā vinaṭṭhā. Ye imaṃ dhammapariyāyaṃ nāssosunti ye attano pāpikaṃ",
  "atk-s0402a:165_8": "tucchaṃ niratthakaṃ diṭṭhiṃ nissāya imaṃ evarūpaṃ dhammadesanaṃ sotuṃ na labhiṃsūti",
  "atk-s0402a:165_9": "yathānusandhinā desanaṃ niṭṭhāpesi.",
  "atk-s0402a:166_0": "38. Chaṭṭhe varaṇāyaṃ viharatīti varaṇā nāma ekaṃ nagaraṃ, taṃ upanissāya viharati.",
  "atk-s0402a:166_1": "Kāmarāgābhinivesavinibandhapaligedhapariyuṭṭhānajjhosānahetūti kāmarāgābhinivesahetu,",
  "atk-s0402a:166_2": "kāmarāgavinibandhahetu, kāmarāgapaligedhahetu, kāmarāgapariyuṭṭhānahetu, kāmarāgaajjhosānahetūti",
  "atk-s0402a:166_3": "attho. Idaṃ vuttaṃ hoti – yvāyaṃ pañca kāmaguṇe nissāya uppajjati kāmarāgo, tassābhinivesādihetu.",
  "atk-s0402a:166_4": "Kāmarāgena abhiniviṭṭhattā vinibaddhattā tasmiṃyeva ca kāmarāge mahāpaṅke viya paligedhattā",
  "atk-s0402a:166_5": "anupaviṭṭhattā teneva ca kāmarāgena pariyuṭṭhitattā gahitattā kāmarāgeneva ca ajjhositattā",
  "atk-s0402a:166_6": "gilitvā pariniṭṭhapetvā gahitattāti. Diṭṭhirāgādipadesupi eseva nayo. Diṭṭhirāgoti",
  "atk-s0402a:166_7": "panettha dvāsaṭṭhi diṭṭhiyo nissāya uppajjanakarāgo veditabbo. Puratthimesu janapadesūti",
  "atk-s0402a:166_8": "therassa vasanaṭṭhānato sāvatthijanapado puratthimadisābhāge hoti, thero ca nisīdantopi",
  "atk-s0402a:166_9": "tatomukhova nisinno, tasmā evamāha. Udānaṃ udānesīti udāhāraṃ udāhari. Yathā hi yaṃ",
  "atk-s0402a:166_10": "telaṃ mānaṃ gahetuṃ na sakkoti, vissanditvā gacchati, taṃ avasesakoti vuccati. Yañca",
  "atk-s0402a:166_11": "jalaṃ taḷākaṃ gahetuṃ na sakkoti, ajjhottharitvā gacchati, taṃ oghoti vuccati, evamevaṃ",
  "atk-s0402a:166_12": "yaṃ pītivacanaṃ hadayaṃ gahetuṃ na sakkoti, adhikaṃ hutvā anto asaṇṭhahitvā bahi",
  "atk-s0402a:166_13": "nikkhamati, taṃ udānanti vuccati, evarūpaṃ pītimayavacanaṃ nicchāresīti attho.",
  "atk-s0402a:167_0": "39. Sattame gundāvaneti evaṃ nāmake vane. Upasaṅkamīti “mahākaccānatthero kira nāma",
  "atk-s0402a:167_1": "attano pitumattampi ayyakamattampi disvā neva abhivādeti na paccuṭṭheti na āsanena",
  "atk-s0402a:167_2": "nimantetī”ti sutvā “na sakkā ettakena niṭṭhaṃ gantuṃ, upasaṅkamitvā naṃ pariggaṇhissāmī”ti",
  "atk-s0402a:167_3": "bhuttapātarāso yenāyasmā mahākaccāno tenupasaṅkami. Jiṇṇeti jarājiṇṇe. Vuddheti vayovuddhe.",
  "atk-s0402a:167_4": "Mahallaketi jātimahallake. Addhagateti dīghakāladdhānaṃ atikkante. Vayoanuppatteti",
  "atk-s0402a:167_5": "pacchimavayaṃ anuppatte. Tayidaṃ, bho kaccāna, tathevāti, bho kaccāna, yaṃ taṃ amhehi",
  "atk-s0402a:167_6": "kevalaṃ sutameva, taṃ iminā diṭṭhena sameti. Tasmā taṃ tatheva, na aññathā. Na hi",
  "atk-s0402a:167_7": "bhavaṃ kaccāno brāhmaṇeti idaṃ attānaṃ sandhāya vadati. Ayaṃ kirassa adhippāyo –",
  "atk-s0402a:167_8": "amhe evaṃ mahallake disvā bhoto kaccānassa abhivādanamattampi paccuṭṭhānamattampi",
  "atk-s0402a:167_9": "āsanena nimantanamattampi natthīti. Na sampannamevāti na yuttameva na anucchavikameva.",
  "atk-s0402a:168_0": "Thero brāhmaṇassa vacanaṃ sutvā “ayaṃ brāhmaṇo neva vuddhe jānāti na dahare, ācikkhissāmissa",
  "atk-s0402a:168_1": "vuddhe ca dahare cā”ti desanaṃ vaḍḍhento atthi brāhmaṇātiādimāha. Tattha jānatāti",
  "atk-s0402a:168_2": "sabbaṃ neyyaṃ jānantena. Passatāti tadeva hatthe ṭhapitaṃ āmalakaṃ viya passantena.",
  "atk-s0402a:168_3": "Vuddhabhūmīti yena kāraṇena vuddho nāma hoti, taṃ kāraṇaṃ. Daharabhūmīti yena kāraṇena",
  "atk-s0402a:168_4": "daharo nāma hoti, taṃ kāraṇaṃ. Āsītikoti asītivassavayo. Nāvutikoti navutivassavayo.",
  "atk-s0402a:168_5": "Kāme paribhuñjatīti vatthukāme kilesakāmeti duvidhepi kāme kamanavasena paribhuñjati.",
  "atk-s0402a:168_6": "Kāmamajjhāvasatīti duvidhepi kāme ghare gharassāmiko viya vasati adhivasati. Kāmapariyesanāya",
  "atk-s0402a:168_7": "ussukoti duvidhānampi kāmānaṃ pariyesanatthaṃ ussukkamāpanno. Bālo na therotveva",
  "atk-s0402a:168_8": "saṅkhyaṃ gacchatīti so na thero bālo mandotveva gaṇanaṃ gacchati. Vuttaṃ hetaṃ –",
  "atk-s0402a:169": "“Na tena thero so hoti, yenassa palitaṃ siro;",
  "atk-s0402a:170": "Paripakko vayo tassa, moghajiṇṇoti vuccatī”ti. ;",
  "atk-s0402a:171_0": "Daharoti taruṇo. Yuvāti yobbanena samannāgato. Susukāḷakesoti suṭṭhu kāḷakeso. Bhadrena",
  "atk-s0402a:171_1": "yobbanena samannāgatoti yena yobbanena samannāgato yuvā, taṃ yobbanaṃ bhadraṃ laddhakanti",
  "atk-s0402a:171_2": "dasseti. Paṭhamena vayasāti paṭhamavayo nāma tettiṃsa vassāni, tena samannāgatoti",
  "atk-s0402a:171_3": "attho. Paṇḍito therotveva saṅkhyaṃ gacchatīti so evarūpo puggalo paṇḍitoti ca theroti",
  "atk-s0402a:171_4": "ca gaṇanaṃ gacchati. Vuttampi cetaṃ –",
  "atk-s0402a:172": "“Yamhi saccañca dhammo ca, ahiṃsā saṃyamo damo;",
  "atk-s0402a:173": "Sa ve vantamalo dhīro, thero iti pavuccatī”ti. ;",
  "atk-s0402a:174_0": "40. Aṭṭhame corā balavanto hontīti pakkhasampannā, parivārasampannā, dhanasampannā,",
  "atk-s0402a:174_1": "nivāsaṭṭhānasampannā, vāhanasampannā ca honti. Rājāno tasmiṃ samaye dubbalā hontīti",
  "atk-s0402a:174_2": "tasmiṃ samaye rājāno tāsaṃ sampattīnaṃ abhāvena dubbalā honti. Atiyātunti bahiddhā",
  "atk-s0402a:174_3": "janapadacārikaṃ caritvā icchiticchitakkhaṇe antonagaraṃ pavisituṃ. Niyyātunti “corā",
  "atk-s0402a:174_4": "janapadaṃ vilumpanti maddanti, te nisedhessāmā”ti paṭhamayāme vā majjhimayāme vā",
  "atk-s0402a:174_5": "pacchimayāme vā nikkhamituṃ phāsukaṃ na hoti. Tato uṭṭhāya corā manusse pothetvā",
  "atk-s0402a:174_6": "acchinditvā gacchanti. Paccantime vā janapade anusaññātunti gāmaṃ vāsakaraṇatthāya",
  "atk-s0402a:174_7": "setuṃ attharaṇatthāya pokkharaṇiṃ khaṇāpanatthāya sālādīnaṃ karaṇatthāya paccantime",
  "atk-s0402a:174_8": "janapade anusaññātumpi na sukhaṃ hoti. Brāhmaṇagahapatikānanti antonagaravāsīnaṃ",
  "atk-s0402a:174_9": "brāhmaṇagahapatikānaṃ. Bāhirāni vā kammantānīti bahigāme ārāme khettakammantāni.",
  "atk-s0402a:174_10": "Pāpabhikkhū balavanto hontīti pakkhuttarā yasuttarā puññavanto bahukehi upaṭṭhākehi",
  "atk-s0402a:174_11": "ca upaṭṭhākīhi ca samannāgatā rājarājamahāmattasannissitā. Pesalā bhikkhū tasmiṃ",
  "atk-s0402a:174_12": "samaye dubbalā hontīti tasmiṃ samaye piyasīlā bhikkhū tāsaṃ sampattīnaṃ abhāvena",
  "atk-s0402a:174_13": "dubbalā honti. Tuṇhībhūtā tuṇhībhūtāva saṅghamajjhe saṅkasāyantīti nissaddā hutvā",
  "atk-s0402a:174_14": "saṅghamajjhe nisinnā kiñci ekavacanampi mukhaṃ ukkhipitvā kathetuṃ asakkontā pajjhāyantā",
  "atk-s0402a:174_15": "viya nisīdanti. Tayidanti tadetaṃ kāraṇaṃ. Sukkapakkho vuttavipallāsena veditabbo.",
  "atk-s0402a:175_0": "41. Navame micchāpaṭipattādhikaraṇahetūti micchāpaṭipattiyā kāraṇahetu paṭipajjanahetūti",
  "atk-s0402a:175_1": "attho. Ñāyaṃ dhammaṃ kusalanti sahavipassanakaṃ maggaṃ. Evarūpo hi sahavipassanakaṃ",
  "atk-s0402a:175_2": "maggaṃ ārādhetuṃ sampādetuṃ pūretuṃ na sakkoti. Sukkapakkho vuttavipallāsena veditabbo.",
  "atk-s0402a:175_3": "Imasmiṃ sutte saha vipassanāya maggo kathito.",
  "atk-s0402a:176_0": "42. Dasame duggahitehīti uppaṭipāṭiyā gahitehi. Byañjanappatirūpakehīti byañjanaso",
  "atk-s0402a:176_1": "patirūpakehi akkharacitratāya laddhakehi. Atthañca dhammañca paṭibāhantīti suggahitasuttantānaṃ",
  "atk-s0402a:176_2": "atthañca pāḷiñca paṭibāhanti, attano duggahitasuttantānaṃyeva atthañca pāḷiñca uttaritaraṃ",
  "atk-s0402a:176_3": "katvā dassenti. Sukkapakkho vuttavipallāsena veditabbo. Imasmiṃ sutte sāsanassa vuddhi",
  "atk-s0402a:176_4": "ca parihāni ca kathitāti.",
  "atk-s0402a:177": "Samacittavaggo catuttho.",
  "atk-s0402a:178": "5. Parisavaggavaṇṇanā",
  "atk-s0402a:179_0": "43. Pañcamassa paṭhame uttānāti pākaṭā appaṭicchannā. Gambhīrāti guḷhā paṭicchannā.",
  "atk-s0402a:179_1": "Uddhatāti uddhaccena samannāgatā. Unnaḷāti uggatanaḷā, uṭṭhitatucchamānāti vuttaṃ",
  "atk-s0402a:179_2": "hoti. Capalāti pattacīvaramaṇḍanādinā cāpallena yuttā. Mukharāti mukhakharā kharavacanā.",
  "atk-s0402a:179_3": "Vikiṇṇavācāti asaṃyatavacanā divasampi niratthakavacanapalāpino. Muṭṭhassatīti vissaṭṭhasatino.",
  "atk-s0402a:179_4": "Asampajānāti nippaññā. Asamāhitāti cittekaggatāmattassāpi alābhino. Pākatindriyāti",
  "atk-s0402a:179_5": "pakatiyā ṭhitehi vivaṭehi arakkhitehi indriyehi samannāgatā. Sukkapakkho vuttavipallāsena veditabbo.",
  "atk-s0402a:180_0": "44. Dutiye bhaṇḍanajātāti bhaṇḍanaṃ vuccati kalahassa pubbabhāgo, taṃ tesaṃ jātanti",
  "atk-s0402a:180_1": "bhaṇḍanajātā. Tathā “mayaṃ tumhe daṇḍāpessāma bandhāpessāmā”tiādivacanappavattiyā",
  "atk-s0402a:180_2": "sañjātakalahā. Ayaṃ tāva gihīsu nayo. Pabbajitā pana āpattivītikkamavācaṃ vadantā",
  "atk-s0402a:180_3": "kalahajātā nāma. Vivādāpannāti viruddhavādaṃ āpannā. Mukhasattīhi vitudantāti guṇānaṃ",
  "atk-s0402a:180_4": "chindanaṭṭhena dubbhāsitā vācā mukhasattiyoti vuccanti, tāhi vitudantā vijjhantā.",
  "atk-s0402a:180_5": "Samaggāti ekakammaṃ ekuddeso samasikkhatāti etesaṃ karaṇena samaggatāya sahitā. Piyacakkhūhīti mettācakkhūhi.",
  "atk-s0402a:181_0": "45. Tatiye aggavatīti uttamapuggalavatī, aggāya vā uttamāya paṭipattiyā samannāgatā.",
  "atk-s0402a:181_1": "Tato viparītā anaggavatī. Bāhulikāti cīvarādibāhullāya paṭipannā. Sāsanaṃ sithilaṃ",
  "atk-s0402a:181_2": "gaṇhantīti sāthalikā. Okkamane pubbaṅgamāti ettha okkamanaṃ vuccati avagamanaṭṭhena",
  "atk-s0402a:181_3": "pañca nīvaraṇāni, tena pañcanīvaraṇapūraṇe pubbaṅgamāti vuttaṃ hoti. Paviveketi upadhiviveke",
  "atk-s0402a:181_4": "nibbāne. Nikkhittadhurāti tividhepi viveke oropitadhurā. Na vīriyaṃ ārabhantīti duvidhampi",
  "atk-s0402a:181_5": "vīriyaṃ na karonti. Appattassa pattiyāti pubbe appattassa jhānavipassanāmaggaphalavisesassa",
  "atk-s0402a:181_6": "pattiatthāya. Itaraṃ padadvayaṃ tasseva vevacanaṃ. Pacchimā janatāti saddhivihārikaantevāsikajano.",
  "atk-s0402a:181_7": "Diṭṭhānugatiṃ āpajjatīti ācariyupajjhāyehi kataṃ anukaronto diṭṭhassa tesaṃ ācārassa",
  "atk-s0402a:181_8": "anugatiṃ āpajjati nāma. Sesaṃ vuttapaṭipakkhanayena veditabbaṃ.",
  "atk-s0402a:182_0": "46. Catutthe ariyāti ariyasāvakaparisā. Anariyāti puthujjanaparisā. “Idaṃ dukkha”nti",
  "atk-s0402a:182_1": "yathābhūtaṃ nappajānantīti ṭhapetvā taṇhaṃ tebhūmakā pañcakkhandhā dukkhasaccaṃ nāma,",
  "atk-s0402a:182_2": "ettakameva dukkhaṃ, ito uddhaṃ dukkhaṃ natthīti yathāsabhāvato nappajānanti. Esa",
  "atk-s0402a:182_3": "nayo sabbattha. Sesapadesu pana tassa dukkhassa samuṭṭhāpikā purimataṇhā samudayo",
  "atk-s0402a:182_4": "nāma, tassāyeva taṇhāya, dvinnampi vā tesaṃ saccānaṃ accantakkhayo asamuppatti dukkhanirodho",
  "atk-s0402a:182_5": "nāma, aṭṭhaṅgiko ariyamaggo dukkhanirodhagāminī paṭipadā nāmāti evaṃ imasmiṃ sutte",
  "atk-s0402a:182_6": "catūhi saccehi cattāro maggā ca cattāri ca phalāni kathitāni.",
  "atk-s0402a:183_0": "47. Pañcame parisākasaṭoti kasaṭaparisā kacavaraparisā palāpaparisāti attho. Parisāmaṇḍoti",
  "atk-s0402a:183_1": "pasannaparisā sāraparisāti attho. Chandāgatiṃ gacchantīti chandena agatiṃ gacchanti,",
  "atk-s0402a:183_2": "akattabbaṃ karontīti attho. Sesapadesupi eseva nayo. Imāni pana cattāri agatigamanāni",
  "atk-s0402a:183_3": "bhaṇḍabhājanīye ca vinicchayaṭṭhāne ca labbhanti. Tattha bhaṇḍabhājanīye tāva attano",
  "atk-s0402a:183_4": "bhārabhūtānaṃ bhikkhūnaṃ amanāpe bhaṇḍake patte taṃ parivattetvā manāpaṃ dento chandāgatiṃ",
  "atk-s0402a:183_5": "gacchati nāma. Attano pana abhārabhūtānaṃ manāpe bhaṇḍake patte taṃ parivattetvā",
  "atk-s0402a:183_6": "amanāpaṃ dento dosāgatiṃ gacchati nāma. Bhaṇḍakabhājanīyavatthuñca ṭhitikañca ajānanto",
  "atk-s0402a:183_7": "mohāgatiṃ gacchati nāma. Mukharānaṃ vā rājādinissitānaṃ vā “ime me amanāpe bhaṇḍake",
  "atk-s0402a:183_8": "dinne anatthampi kareyyu”nti bhayena parivattetvā manāpaṃ dento bhayāgatiṃ gacchati",
  "atk-s0402a:183_9": "nāma. Yo pana evaṃ na gacchati, sabbesaṃ tulābhūto pamāṇabhūto majjhatto hutvā yaṃ",
  "atk-s0402a:183_10": "yassa pāpuṇāti, taññeva tassa deti, ayaṃ catubbidhampi agatigamanaṃ na gacchati nāma.",
  "atk-s0402a:183_11": "Vinicchayaṭṭhāne pana attano bhārabhūtassa garukāpattiṃ lahukāpattīti katvā kathento",
  "atk-s0402a:183_12": "chandāgatiṃ gacchati nāma. Itarassa lahukāpattiṃ garukāpattīti katvā kathento dosāgatiṃ",
  "atk-s0402a:183_13": "gacchati nāma. Āpattivuṭṭhānaṃ pana samuccayakkhandhakañca ajānanto mohāgatiṃ gacchati",
  "atk-s0402a:183_14": "nāma. Mukharassa vā rājapūjitassa vā “ayaṃ me garukaṃ katvā āpattiṃ kathentassa anatthampi",
  "atk-s0402a:183_15": "kareyyā”ti garukameva lahukāti katvā kathento bhayāgatiṃ gacchati nāma. Yo pana sabbesaṃ",
  "atk-s0402a:183_16": "yathābhūtameva katheti, ayaṃ catubbidhampi agatigamanaṃ na gacchati nāma.",
  "atk-s0402a:184_0": "48. Chaṭṭhe okkācitavinītāti dubbinītā. No paṭipucchāvinītāti na pucchitvā vinītā.",
  "atk-s0402a:184_1": "Gambhīrāti pāḷivasena gambhīrā sallasuttasadisā. Gambhīratthāti atthavasena gambhīrā",
  "atk-s0402a:184_2": "mahāvedallasuttasadisā. Lokuttarāti lokuttaraatthadīpakā. Suññatāpaṭisaṃyuttāti sattasuññaṃ",
  "atk-s0402a:184_3": "dhammamattameva pakāsakā asaṅkhatasaṃyuttasadisā. Na aññā cittaṃ upaṭṭhapentīti vijānanatthāya",
  "atk-s0402a:184_4": "cittaṃ na upaṭṭhapenti, niddāyanti vā aññavihitā vā honti. Uggahetabbaṃ pariyāpuṇitabbanti",
  "atk-s0402a:184_5": "uggahetabbe ca pariyāpuṇitabbe ca. Kavitāti kavīhi katā. Itaraṃ tasseva vevacanaṃ.",
  "atk-s0402a:184_6": "Cittakkharāti vicitraakkharā. Itaraṃ tasseva vevacanaṃ. Bāhirakāti sāsanato bahibhūtā.",
  "atk-s0402a:184_7": "Sāvakabhāsitāti tesaṃ tesaṃ sāvakehi bhāsitā. Sussūsantīti akkharacittatāya ceva",
  "atk-s0402a:184_8": "sarasampattiyā ca attamanā hutvā suṇanti. Na ceva aññamaññaṃ paṭipucchantīti aññamaññaṃ",
  "atk-s0402a:184_9": "atthaṃ vā anusandhiṃ vā pubbāparaṃ vā na pucchanti. Na ca paṭivicarantīti pucchanatthāya",
  "atk-s0402a:184_10": "cārikaṃ na vicaranti. Idaṃ kathanti idaṃ byañjanaṃ kathaṃ ropetabbaṃ kinti ropetabbaṃ?",
  "atk-s0402a:184_11": "Imassa ko atthoti imassa bhāsitassa ko attho, kā anusandhi, kiṃ pubbāparaṃ? Avivaṭanti",
  "atk-s0402a:184_12": "paṭicchannaṃ. Na vivarantīti na ugghāṭenti. Anuttānīkatanti apākaṭaṃ kataṃ. Na uttāniṃ",
  "atk-s0402a:184_13": "karontīti pākaṭaṃ na karonti. Kaṅkhāṭhāniyesūti kaṅkhāya kāraṇabhūtesu. Sukkapakkho",
  "atk-s0402a:184_14": "vuttavipallāsena veditabbo.",
  "atk-s0402a:185_0": "49. Sattame āmisagarūti catupaccayagarukā lokuttaradhammaṃ lāmakato gahetvā ṭhitaparisā.",
  "atk-s0402a:185_1": "Saddhammagarūti nava lokuttaradhamme garuke katvā cattāro paccaye lāmakato gahetvā",
  "atk-s0402a:185_2": "ṭhitaparisā. Ubhatobhāgavimuttoti dvīhi bhāgehi vimutto. Paññāvimuttoti paññāya vimutto",
  "atk-s0402a:185_3": "sukkhavipassakakhīṇāsavo. Kāyasakkhīti kāyena jhānaphassaṃ phusitvā pacchā nirodhaṃ",
  "atk-s0402a:185_4": "nibbānaṃ sacchikatvā ṭhito. Diṭṭhippattoti diṭṭhantaṃ patto. Ime dvepi chasu ṭhānesu",
  "atk-s0402a:185_5": "labbhanti. Saddhāvimuttoti saddahanto vimutto. Ayampi chasu ṭhānesu labbhati. Dhammaṃ",
  "atk-s0402a:185_6": "anussaratīti dhammānusārī. Saddhaṃ anussaratīti saddhānusārī. Ime dvepi paṭhamamaggasamaṅgino.",
  "atk-s0402a:185_7": "Kalyāṇadhammoti sundaradhammo. Dussīlo pāpadhammoti nissīlo lāmakadhammo. Imaṃ kasmā",
  "atk-s0402a:185_8": "gaṇhanti? Sabbesu hi ekasadisesu jātesu sīlavantesu balavagāravaṃ na hoti, ekaccesu",
  "atk-s0402a:185_9": "pana dussīlesu sati sīlavantānaṃ upari balavagāravaṃ hotīti maññantā gaṇhanti. Te",
  "atk-s0402a:185_10": "tena lābhaṃ labhantīti te bhikkhū ekaccānaṃ vaṇṇaṃ ekaccānaṃ avaṇṇaṃ kathetvā cattāro",
  "atk-s0402a:185_11": "paccaye labhanti. Gathitāti taṇhāya ganthitā. Mucchitāti taṇhāvaseneva mucchitā.",
  "atk-s0402a:185_12": "Ajjhopannāti ajjhosāya gilitvā pariniṭṭhapetvā ṭhitā. Anādīnavadassāvinoti apaccavekkhitaparibhoge",
  "atk-s0402a:185_13": "ādīnavaṃ apassantā. Anissaraṇapaññāti catūsu paccayesu chandarāgaapakaḍḍhanāya nissaraṇapaññāya",
  "atk-s0402a:185_14": "virahitā idamatthaṃ etanti ajānantā. Paribhuñjantīti sacchandarāgā hutvā paribhuñjanti.",
  "atk-s0402a:186_0": "Sukkapakkhe ubhatobhāgavimuttotiādīsu ayaṃ sattannampi ariyapuggalānaṃ saṅkhepapakāsanā",
  "atk-s0402a:186_1": "– eko bhikkhu paññādhurena abhiniviṭṭho aṭṭha samāpattiyo nibbattetvā sotāpattimaggaṃ",
  "atk-s0402a:186_2": "pāpuṇāti. So tasmiṃ khaṇe dhammānusārī nāma hoti, sotāpattiphalādīsu chasu ṭhānesu",
  "atk-s0402a:186_3": "kāyasakkhi nāma, arahattaphalakkhaṇe ubhatobhāgavimutto nāma. Samāpattīhi vikkhambhanavimuttiyā",
  "atk-s0402a:186_4": "maggena samucchedavimuttiyāti dvikkhattuṃ vā dvīhi vā bhāgehi vimuttoti attho. Aparo",
  "atk-s0402a:186_5": "paññādhurena abhiniviṭṭho samāpattiyo nibbattetuṃ asakkonto sukkhavipassakova hutvā",
  "atk-s0402a:186_6": "sotāpattimaggaṃ pāpuṇāti. So tasmiṃ khaṇe dhammānusārī nāma hoti, sotāpattiphalādīsu",
  "atk-s0402a:186_7": "chasu ṭhānesu diṭṭhippatto nāma, arahattaphalakkhaṇe paññāvimutto nāma. Aparo saddhādhurena",
  "atk-s0402a:186_8": "abhiniviṭṭho aṭṭha samāpattiyo nibbattetvā sotāpattimaggaṃ pāpuṇāti. So tasmiṃ khaṇe",
  "atk-s0402a:186_9": "saddhānusārī nāma hoti, sotāpattiphalādīsu chasu ṭhānesu kāyasakkhi nāma, arahattaphalakkhaṇe",
  "atk-s0402a:186_10": "ubhatobhāgavimutto nāma. Aparo saddhādhurena abhiniviṭṭho samāpattiyo nibbattetuṃ",
  "atk-s0402a:186_11": "asakkonto sukkhavipassakova hutvā sotāpattimaggaṃ pāpuṇāti. So tasmiṃ khaṇe saddhānusārī",
  "atk-s0402a:186_12": "nāma hoti, sotāpattiphalādīsu chasu ṭhānesu saddhāvimutto nāma, arahattaphalakkhaṇe paññāvimutto nāma.",
  "atk-s0402a:187": "50. Aṭṭhame visamāti sapakkhalanaṭṭhena visamā. Samāti nipakkhalanaṭṭhena samā. Adhammakammānīti uddhammāni kammāni. Avinayakammānīti ubbinayāni kammāni.",
  "atk-s0402a:188": "51. Navame adhammikāti niddhammā. Dhammikāti dhammayuttā.",
  "atk-s0402a:189_0": "52. Dasame adhikaraṇanti vivādādhikaraṇādicatubbidhaṃ adhikaraṇaṃ. Ādiyantīti gaṇhanti.",
  "atk-s0402a:189_1": "Saññāpentīti jānāpenti. Na ca saññattiṃ upagacchantīti saññāpanatthaṃ na sannipatanti.",
  "atk-s0402a:189_2": "Na ca nijjhāpentīti na pekkhāpenti. Na ca nijjhattiṃ upagacchantīti aññamaññaṃ nijjhāpanatthāya",
  "atk-s0402a:189_3": "na sannipatanti. Asaññattibalāti asaññattiyeva balaṃ etesanti asaññattibalā. Appaṭinissaggamantinoti",
  "atk-s0402a:189_4": "yesaṃ hi evaṃ hoti – “sace amhehi gahitaṃ adhikaraṇaṃ dhammikaṃ bhavissati, gaṇhissāma.",
  "atk-s0402a:189_5": "Sace adhammikaṃ, vissajjessāmā”ti, te paṭinissaggamantino nāma honti. Ime pana na",
  "atk-s0402a:189_6": "tathā mantentīti appaṭinissaggamantino. Thāmasā parāmāsā abhinivissāti diṭṭhithāmena",
  "atk-s0402a:189_7": "ca diṭṭhiparāmāsena ca abhinivisitvā. Idameva saccanti idaṃ amhākaṃ vacanameva saccaṃ.",
  "atk-s0402a:189_8": "Moghamaññanti avasesānaṃ vacanaṃ moghaṃ tucchaṃ. Sukkapakkho uttānatthoyevāti.",
  "atk-s0402a:190": "Parisavaggo pañcamo.",
  "atk-s0402a:191": "Paṭhamapaṇṇāsakaṃ niṭṭhitaṃ.",
  "atk-s0402a:192": "2. Dutiyapaṇṇāsakaṃ",
  "atk-s0402a:193": "(6) 1. Puggalavaggavaṇṇanā",
  "atk-s0402a:194": "53. Dutiyapaṇṇāsakassa paṭhame cakkavattinā saddhiṃ gahitattā “lokānukampāyā”ti na vuttaṃ. Ettha ca cakkavattino uppattiyā dve sampattiyo labhanti, buddhānaṃ uppattiyā tissopi.",
  "atk-s0402a:195": "54. Dutiye acchariyamanussāti āciṇṇamanussā abbhutamanussā.",
  "atk-s0402a:196_0": "55. Tatiye bahuno janassa anutappā hotīti mahājanassa anutāpakārī hoti. Tattha cakkavattino",
  "atk-s0402a:196_1": "kālakiriyā ekacakkavāḷe devamanussānaṃ anutāpaṃ karoti, tathāgatassa kālakiriyā dasasu cakkavāḷasahassesu.",
  "atk-s0402a:197": "56. Catutthe thūpārahāti thūpassa yuttā anucchavikā. Cakkavattino hi cetiyaṃ paṭijaggitvā dve sampattiyo labhanti, buddhānaṃ cetiyaṃ paṭijaggitvā tissopi.",
  "atk-s0402a:198": "57. Pañcame buddhāti attano ānubhāvena cattāri saccāni buddhā.",
  "atk-s0402a:199_0": "58. Chaṭṭhe phalantiyāti saddaṃ karontiyā. Na santasantīti na bhāyanti. Tattha khīṇāsavo",
  "atk-s0402a:199_1": "attano sakkāyadiṭṭhiyā pahīnattā na bhāyati, hatthājānīyo sakkāyadiṭṭhiyā balavattāti.",
  "atk-s0402a:199_2": "Sattamaṭṭhamesupi eseva nayo.",
  "atk-s0402a:200_0": "61. Navame kiṃpurisāti kinnarā. Mānusiṃ vācaṃ na bhāsantīti manussakathaṃ na kathenti.",
  "atk-s0402a:200_1": "Dhammāsokassa kira ekaṃ kinnaraṃ ānetvā dassesuṃ. So “kathāpetha na”nti āha. Kinnaro",
  "atk-s0402a:200_2": "kathetuṃ na icchati. Eko puriso “ahametaṃ kathāpessāmī”ti heṭṭhāpāsādaṃ otāretvā",
  "atk-s0402a:200_3": "dve khāṇuke koṭṭetvā ukkhaliṃ āropesi. Sā ubhatopassehi patati. Taṃ disvā kinnaro",
  "atk-s0402a:200_4": "“kiṃ aññaṃ ekaṃ khāṇukaṃ koṭṭetuṃ na vaṭṭatī”ti ettakameva āha. Puna aparabhāge dve",
  "atk-s0402a:200_5": "kinnare ānetvā dassesuṃ. Rājā “kathāpetha ne”ti āha. Te kathetuṃ na icchiṃsu. Eko",
  "atk-s0402a:200_6": "puriso “ahamete kathāpessāmī”ti te gahetvā antarāpaṇaṃ agamāsi. Tattheko ambapakkañca",
  "atk-s0402a:200_7": "macche ca addasa, eko kabiṭṭhaphalañca ambilikāphalañca. Tattha purimo “mahāvisaṃ",
  "atk-s0402a:200_8": "manussā khādanti, kathaṃ te kilāsino na hontī”ti āha. Itaro “kathaṃ ime etaṃ nissāya",
  "atk-s0402a:200_9": "kuṭṭhino na hontī”ti āha. Evaṃ mānusiṃ vācaṃ kathetuṃ sakkontāpi dve atthe sampassamānā na kathentīti.",
  "atk-s0402a:201": "62. Dasame appaṭivānoti anukaṇṭhito apaccosakkito.",
  "atk-s0402a:202_0": "63. Ekādasame asantasannivāsanti asappurisānaṃ sannivāsaṃ. Na vadeyyāti ovādena vā",
  "atk-s0402a:202_1": "anusāsaniyā vā na vadeyya, mā vadatūti attho. Therampāhaṃ na vadeyyanti ahampi theraṃ",
  "atk-s0402a:202_2": "bhikkhuṃ ovādānusāsanivasena na vadeyyaṃ. Ahitānukampīti ahitaṃ icchamāno. No hitānukampīti",
  "atk-s0402a:202_3": "hitaṃ anicchamāno. Noti naṃ vadeyyanti “ahaṃ tava vacanaṃ na karissa”nti naṃ vadeyyaṃ.",
  "atk-s0402a:202_4": "Viheṭheyyanti vacanassa akaraṇena viheṭheyyaṃ. Passampissa nappaṭikareyyanti passantopi",
  "atk-s0402a:202_5": "jānantopi ahaṃ tassa vacanaṃ na kareyyaṃ. Iminā upāyena sabbattha attho veditabbo.",
  "atk-s0402a:202_6": "Sukkapakkhe pana sādhūti naṃ vadeyyanti “sādhu bhaddakaṃ sukathitaṃ tayā”ti tassa",
  "atk-s0402a:202_7": "kathaṃ abhinandanto naṃ vadeyyanti attho.",
  "atk-s0402a:203_0": "64. Dvādasame ubhato vacīsaṃsāroti dvīsupi pakkhesu aññamaññaṃ akkosanapaccakkosanavasena",
  "atk-s0402a:203_1": "saṃsaramānā vācā vacīsaṃsāro. Diṭṭhipaḷāsoti diṭṭhiṃ nissāya uppajjanako yugaggāhalakkhaṇo",
  "atk-s0402a:203_2": "paḷāso diṭṭhipaḷāso nāma. Cetaso āghātoti kopo. So hi cittaṃ āghātento uppajjati.",
  "atk-s0402a:203_3": "Appaccayoti atuṭṭhākāro, domanassanti attho. Anabhiraddhīti kopoyeva. So hi anabhirādhanavasena",
  "atk-s0402a:203_4": "anabhiraddhīti vuccati. Ajjhattaṃ avūpasantaṃ hotīti sabbampetaṃ niyakajjhattasaṅkhāte",
  "atk-s0402a:203_5": "attano citte ca saddhivihārikaantevāsikasaṅkhātāya attano parisāya ca avūpasantaṃ",
  "atk-s0402a:203_6": "hoti. Tasmetanti tasmiṃ etaṃ. Sesaṃ vuttanayeneva veditabbanti.",
  "atk-s0402a:204": "Puggalavaggo paṭhamo.",
  "atk-s0402a:205": "(7) 2. Sukhavaggavaṇṇanā",
  "atk-s0402a:206": "65. Dutiyassa paṭhame gihisukhanti gihīnaṃ sabbakāmanipphattimūlakaṃ sukhaṃ. Pabbajitasukhanti pabbajitānaṃ pabbajjāmūlakaṃ sukhaṃ.",
  "atk-s0402a:207": "66. Dutiye kāmasukhanti kāme ārabbha uppajjanakasukhaṃ. Nekkhammasukhanti nekkhammaṃ vuccati pabbajjā, taṃ ārabbha uppajjanakasukhaṃ.",
  "atk-s0402a:208": "67. Tatiye upadhisukhanti tebhūmakasukhaṃ. Nirupadhisukhanti lokuttarasukhaṃ.",
  "atk-s0402a:209": "68. Catutthe sāsavasukhanti āsavānaṃ paccayabhūtaṃ vaṭṭasukhaṃ. Anāsavasukhanti tesaṃ apaccayabhūtaṃ vivaṭṭasukhaṃ.",
  "atk-s0402a:210": "69. Pañcame sāmisanti saṃkilesaṃ vaṭṭagāmisukhaṃ. Nirāmisanti nikkilesaṃ vivaṭṭagāmisukhaṃ.",
  "atk-s0402a:211": "70. Chaṭṭhe ariyasukhanti aputhujjanasukhaṃ. Anariyasukhanti puthujjanasukhaṃ.",
  "atk-s0402a:212": "71. Sattame kāyikanti kāyaviññāṇasahajātaṃ. Cetasikanti manodvārikasukhaṃ. Taṃ lokiyalokuttaramissakaṃ kathitaṃ.",
  "atk-s0402a:213_0": "72. Aṭṭhame sappītikanti paṭhamadutiyajjhānasukhaṃ. Nippītikanti tatiyacatutthajjhānasukhaṃ.",
  "atk-s0402a:213_1": "Tattha lokiyasappītikato lokiyanippītikaṃ, lokuttarasappītikato ca lokuttaranippītikaṃ",
  "atk-s0402a:213_2": "agganti evaṃ bhummantaraṃ abhinditvā aggabhāvo veditabbo.",
  "atk-s0402a:214": "73. Navame sātasukhanti tīsu jhānesu sukhaṃ. Upekkhāsukhanti catutthajjhānasukhaṃ.",
  "atk-s0402a:215": "74. Dasame samādhisukhanti appanaṃ vā upacāraṃ vā pattasukhaṃ. Asamādhisukhanti tadubhayaṃ appattasukhaṃ.",
  "atk-s0402a:216": "75. Ekādasame sappītikārammaṇanti sappītikaṃ jhānadvayaṃ paccavekkhantassa uppannasukhaṃ. Nippītikārammaṇepi eseva nayo. Dvādasamepi imināva upāyena attho veditabbo.",
  "atk-s0402a:217_0": "77. Terasame rūpārammaṇanti rūpāvacaracatutthajjhānārammaṇaṃ, yaṃkiñci rūpaṃ ārabbha",
  "atk-s0402a:217_1": "uppajjanakaṃ vā. Arūpārammaṇanti arūpāvacarajjhānārammaṇaṃ, yaṃkiñci arūpaṃ ārabbha uppajjanakaṃ vāti.",
  "atk-s0402a:218": "Sukhavaggo dutiyo.",
  "atk-s0402a:219": "(8) 3. Sanimittavaggavaṇṇanā",
  "atk-s0402a:220": "78-79. Tatiyassa paṭhame sanimittāti sakāraṇā. Dutiyādīsupi eseva nayo. Nidānaṃ hetu saṅkhāro paccayo rūpanti sabbānipi hi etāni kāraṇavevacanāneva.",
  "atk-s0402a:221": "84. Sattame savedanāti paccayabhūtāya sampayuttavedanāya satiyeva uppajjanti, nāsatīti attho. Aṭṭhamanavamesupi eseva nayo.",
  "atk-s0402a:222_0": "87. Dasame saṅkhatārammaṇāti paccayanibbattaṃ saṅkhatadhammaṃ ārammaṇaṃ katvāva uppajjanti.",
  "atk-s0402a:222_1": "No asaṅkhatārammaṇāti asaṅkhataṃ pana nibbānaṃ ārabbha na uppajjanti. Na hontīti",
  "atk-s0402a:222_2": "maggakkhaṇe na honti nāma, phale patte nāhesunti. Evametesu dasasupi ṭhānesu yāva",
  "atk-s0402a:222_3": "arahattā desanā desitāti.",
  "atk-s0402a:223": "Sanimittavaggo tatiyo.",
  "atk-s0402a:224": "(9) 4. Dhammavaggavaṇṇanā",
  "atk-s0402a:225": "88. Catutthassa paṭhame cetovimuttīti phalasamādhi. Paññāvimuttīti phalapaññā.",
  "atk-s0402a:226": "89. Dutiye paggāhoti vīriyaṃ. Avikkhepoti cittekaggatā.",
  "atk-s0402a:227": "90. Tatiye nāmanti cattāro arūpakkhandhā. Rūpanti rūpakkhandho. Iti imasmiṃ sutte dhammakoṭṭhāsaparicchedañāṇaṃ nāma kathitaṃ.",
  "atk-s0402a:228": "91. Catutthe vijjāti phalañāṇaṃ. Vimuttīti taṃsampayuttā sesadhammā.",
  "atk-s0402a:229": "92. Pañcame bhavadiṭṭhīti sassatadiṭṭhi. Vibhavadiṭṭhīti ucchedadiṭṭhi. Chaṭṭhasattamāni uttānatthāneva.",
  "atk-s0402a:230": "95. Aṭṭhame dovacassatāti dubbacabhāvo. Pāpamittatāti pāpamittasevanabhāvo. Navamaṃ vuttavipariyāyena veditabbaṃ.",
  "atk-s0402a:231": "97. Dasame dhātukusalatāti aṭṭhārasa dhātuyo dhātūti jānanaṃ. Manasikārakusalatāti tāsaṃyeva dhātūnaṃ aniccādivasena lakkhaṇattayaṃ āropetvā jānanaṃ.",
  "atk-s0402a:232": "98. Ekādasame āpattikusalatāti pañcannañca sattannañca āpattikkhandhānaṃ jānanaṃ. Āpattivuṭṭhānakusalatāti desanāya vā kammavācāya vā āpattīhi vuṭṭhānajānananti.",
  "atk-s0402a:233": "Dhammavaggo catuttho.",
  "atk-s0402a:234": "(10) 5. Bālavaggavaṇṇanā",
  "atk-s0402a:235_0": "99. Pañcamassa paṭhame anāgataṃ bhāraṃ vahatīti “sammajjanī padīpo ca, udakaṃ āsanena",
  "atk-s0402a:235_1": "ca, chandapārisuddhiutukkhānaṃ, bhikkhugaṇanā ca ovādo, pātimokkhaṃ therabhāroti",
  "atk-s0402a:235_2": "vuccatī”ti imaṃ dasavidhaṃ therabhāraṃ navako hutvā therena anajjhiṭṭho karonto anāgataṃ",
  "atk-s0402a:235_3": "bhāraṃ vahati nāma. Āgataṃ bhāraṃ na vahatīti thero samāno tameva dasavidhaṃ bhāraṃ",
  "atk-s0402a:235_4": "attanā vā akaronto paraṃ vā asamādapento āgataṃ bhāraṃ na vahati nāma. Dutiyasuttepi",
  "atk-s0402a:235_5": "imināva nayena attho veditabbo.",
  "atk-s0402a:236_0": "101. Tatiye akappiye kappiyasaññīti akappiye sīhamaṃsādimhi “kappiyaṃ ida”nti evaṃsaññī.",
  "atk-s0402a:236_1": "Kappiye akappiyasaññīti kumbhīlamaṃsabiḷāramaṃsādimhi kappiye “akappiyaṃ ida”nti",
  "atk-s0402a:236_2": "evaṃsaññī. Catutthaṃ vuttanayeneva veditabbaṃ.",
  "atk-s0402a:237_0": "103. Pañcame anāpattiyā āpattisaññīti āpucchitvā bhaṇḍakaṃ dhovantassa, pattaṃ pacantassa,",
  "atk-s0402a:237_1": "kese chindantassa, gāmaṃ pavisantassātiādīsu anāpatti, tattha “āpatti aya”nti evaṃsaññī.",
  "atk-s0402a:237_2": "Āpattiyā anāpattisaññīti tesaññeva vatthūnaṃ anāpucchākaraṇe āpatti, tattha “anāpattī”ti",
  "atk-s0402a:237_3": "evaṃsaññī. Chaṭṭhepi vuttanayeneva attho veditabbo. Sattamādīni uttānatthāneva.",
  "atk-s0402a:238_0": "109. Ekādasame āsavāti kilesā. Na kukkuccāyitabbanti saṅghabhogassa apaṭṭhapanaṃ",
  "atk-s0402a:238_1": "avicāraṇaṃ na kukkuccāyitabbaṃ nāma, taṃ kukkuccāyati. Kukkuccāyitabbanti tasseva",
  "atk-s0402a:238_2": "paṭṭhapanaṃ vicāraṇaṃ, taṃ na kukkuccāyati. Dvādasamādīni heṭṭhā vuttanayeneva veditabbānīti.",
  "atk-s0402a:239": "Bālavaggo pañcamo.",
  "atk-s0402a:240": "Dutiyapaṇṇāsakaṃ niṭṭhitaṃ.",
  "atk-s0402a:241": "3. Tatiyapaṇṇāsakaṃ",
  "atk-s0402a:242": "(11) 1. Āsāduppajahavaggavaṇṇanā",
  "atk-s0402a:243_0": "119. Tatiyassa paṇṇāsakassa paṭhame āsāti taṇhā. Duppajahāti duccajā dunnīharā. Lābhāsāya",
  "atk-s0402a:243_1": "duppajahabhāvena sattā dasapi vassāni vīsatipi saṭṭhipi vassāni “ajja labhissāma,",
  "atk-s0402a:243_2": "sve labhissāmā”ti rājānaṃ upaṭṭhahanti, kasikammādīni karonti, ubhatobyūḷhaṃ saṅgāmaṃ",
  "atk-s0402a:243_3": "pakkhandanti, ajapathasaṅkupathādayo paṭipajjanti, nāvāya mahāsamuddaṃ pavisanti.",
  "atk-s0402a:243_4": "Jīvitāsāya duppajahattā sampatte maraṇakālepi vassasatajīviṃ attānaṃ maññanti. So",
  "atk-s0402a:243_5": "kammakammanimittādīni passantopi “dānaṃ dehi pūjaṃ, karohī”ti anukampakehi vuccamāno",
  "atk-s0402a:243_6": "“nāhaṃ marissāmi, jīvissāmi”cceva āsāya kassaci vacanaṃ na gaṇhāti.",
  "atk-s0402a:244_0": "120. Dutiye pubbakārīti paṭhamaṃ upakārassa kārako. Kataññūkatavedīti tena kataṃ",
  "atk-s0402a:244_1": "ñatvā pacchā kārako. Tesu pubbakārī “iṇaṃ demī”ti saññaṃ karoti, pacchā kārako “iṇaṃ",
  "atk-s0402a:244_2": "jīrāpemī”ti saññaṃ karoti.",
  "atk-s0402a:245": "121. Tatiye titto ca tappetā cāti paccekabuddho ca tathāgatasāvako ca khīṇāsavo titto nāma, tathāgato arahaṃ sammāsambuddho titto ca tappetā ca.",
  "atk-s0402a:246": "122. Catutthe duttappayāti dāyakena duttappayā tappetuṃ na sukarā. Nikkhipatīti nidahati na paribhuñjati. Vissajjetīti paresaṃ deti.",
  "atk-s0402a:247": "123. Pañcame na vissajjetīti sabbaṃyeva paresaṃ na deti, attano pana yāpanamattaṃ gahetvā avasesaṃ deti.",
  "atk-s0402a:248": "124. Chaṭṭhe subhanimittanti iṭṭhārammaṇaṃ.",
  "atk-s0402a:249": "125. Sattame paṭighanimittanti aniṭṭhanimittaṃ.",
  "atk-s0402a:250": "126. Aṭṭhame parato ca ghosoti parassa santikā assaddhammasavanaṃ.",
  "atk-s0402a:251": "127. Navame parato ca ghosoti parassa santikā saddhammasavanaṃ. Sesaṃ sabbattha uttānatthamevāti.",
  "atk-s0402a:252": "Āsāduppajahavaggo paṭhamo.",
  "atk-s0402a:253": "(12) 2. Āyācanavaggavaṇṇanā",
  "atk-s0402a:254_0": "131. Dutiyassa paṭhame evaṃ sammā āyācamāno āyāceyyāti saddho bhikkhu uṭṭhahitvā",
  "atk-s0402a:254_1": "“yādiso sāriputtatthero paññāya, ahampi tādiso homi. Yādiso mahāmoggallānatthero",
  "atk-s0402a:254_2": "iddhiyā, ahampi tādiso homī”ti evaṃ āyācanto pihento patthento yaṃ atthi, tasseva",
  "atk-s0402a:254_3": "patthitattā sammā pattheyya nāma. Ito uttari patthento micchā pattheyya. Evarūpā",
  "atk-s0402a:254_4": "hi patthanā yaṃ natthi, tassa patthitattā micchāpatthanā nāma hoti. Kiṃ kāraṇā? Esā,",
  "atk-s0402a:254_5": "bhikkhave, tulā etaṃ pamāṇanti yathā hi suvaṇṇaṃ vā hiraññaṃ vā tulentassa tulā icchitabbā,",
  "atk-s0402a:254_6": "dhaññaṃ minantassa mānanti tulane tulā, minane ca mānaṃ pamāṇaṃ hoti, evameva mama",
  "atk-s0402a:254_7": "sāvakānaṃ bhikkhūnaṃ esā tulā etaṃ pamāṇaṃ yadidaṃ sāriputtamoggallānā. Te gahetvā",
  "atk-s0402a:254_8": "“ahampi ñāṇena vā iddhiyā vā etampamāṇo homī”ti attānaṃ tuletuṃ vā pamāṇetuṃ vā sakkā, na ito aññathā.",
  "atk-s0402a:255_0": "132. Dutiyādīsupi eseva nayo. Idaṃ panettha visesamattaṃ – khemā ca bhikkhunī uppalavaṇṇā",
  "atk-s0402a:255_1": "cāti etāsu hi khemā paññāya aggā, uppalavaṇṇā iddhiyā. Tasmā “paññāya vā iddhiyā",
  "atk-s0402a:255_2": "vā etādisī homī”ti sammā āyācamānā āyāceyya. Tathā citto gahapati paññāya aggo, hatthako",
  "atk-s0402a:255_3": "rājakumāro mahiddhikatāya. Tasmā “paññāya vā iddhiyā vā ediso homī”ti sammā āyācamāno",
  "atk-s0402a:255_4": "āyāceyya. Khujjuttarāpi mahāpaññatāya aggā, nandamātā mahiddhikatāya. Tasmā “paññāya",
  "atk-s0402a:255_5": "vā iddhiyā vā etādisī homī”ti sammā āyācamānā āyāceyya.",
  "atk-s0402a:256_0": "135. Pañcame khatanti guṇānaṃ khatattā khataṃ. Upahatanti guṇānaṃ upahatattā upahataṃ,",
  "atk-s0402a:256_1": "chinnaguṇaṃ naṭṭhaguṇanti attho. Attānaṃ pariharatīti nigguṇaṃ attānaṃ jaggati gopāyati.",
  "atk-s0402a:256_2": "Sāvajjoti sadoso. Sānuvajjoti saupavādo. Pasavatīti paṭilabhati. Ananuviccāti ajānitvā",
  "atk-s0402a:256_3": "avinicchinitvā. Apariyogāhetvāti ananupavisitvā. Avaṇṇārahassāti avaṇṇayuttassa micchāpaṭipannassa",
  "atk-s0402a:256_4": "titthiyassa vā titthiyasāvakassa vā. Vaṇṇaṃ bhāsatīti “suppaṭipanno esa sammāpaṭipanno”ti",
  "atk-s0402a:256_5": "guṇaṃ katheti. Vaṇṇārahassāti buddhādīsu aññatarassa sammāpaṭipannassa. Avaṇṇaṃ bhāsatīti",
  "atk-s0402a:256_6": "“duppaṭipanno esa micchāpaṭipanno”ti aguṇaṃ katheti. Avaṇṇārahassa avaṇṇaṃ bhāsatīti",
  "atk-s0402a:256_7": "idhekacco puggalo duppaṭipannānaṃ micchāpaṭipannānaṃ titthiyānaṃ titthiyasāvakānaṃ",
  "atk-s0402a:256_8": "“itipi duppaṭipannā itipi micchāpaṭipannā”ti avaṇṇaṃ bhāsati. Vaṇṇārahassa vaṇṇaṃ",
  "atk-s0402a:256_9": "bhāsatīti suppaṭipannānaṃ sammāpaṭipannānaṃ buddhānaṃ buddhasāvakānaṃ “itipi suppaṭipannā",
  "atk-s0402a:256_10": "itipi sammāpaṭipannā”ti vaṇṇaṃ bhāsati.",
  "atk-s0402a:257_0": "136. Chaṭṭhe appasādanīye ṭhāneti appasādakāraṇe. Pasādaṃ upadaṃsetīti duppaṭipadāya",
  "atk-s0402a:257_1": "micchāpaṭipadāya “ayaṃ suppaṭipadā sammāpaṭipadā”ti pasādaṃ janeti. Pasādanīye ṭhāne",
  "atk-s0402a:257_2": "appasādanti suppaṭipadāya sammāpaṭipadāya “ayaṃ duppaṭipadā micchāpaṭipadā”ti appasādaṃ",
  "atk-s0402a:257_3": "janetīti. Sesamettha uttānameva.",
  "atk-s0402a:258_0": "137. Sattame dvīsūti dvīsu okāsesu dvīsu kāraṇesu. Micchāpaṭipajjamānoti micchāpaṭipattiṃ",
  "atk-s0402a:258_1": "paṭipajjamāno. Mātari ca pitari cāti mittavindako viya mātari, ajātasattu viya pitari.",
  "atk-s0402a:258_2": "Sukkapakkho vuttanayeneva veditabbo.",
  "atk-s0402a:259_0": "138. Aṭṭhame tathāgate ca tathāgatasāvake cāti devadatto viya tathāgate, kokāliko",
  "atk-s0402a:259_1": "viya ca tathāgatasāvake. Sukkapakkhe ānandatthero viya tathāgate, nandagopālakaseṭṭhiputto",
  "atk-s0402a:259_2": "viya ca tathāgatasāvake.",
  "atk-s0402a:260_0": "139. Navame sacittavodānanti sakacittassa vodānaṃ, aṭṭhannaṃ samāpattīnaṃ etaṃ nāmaṃ.",
  "atk-s0402a:260_1": "Na ca kiñci loke upādiyatīti loke ca rūpādīsu dhammesu kiñci ekaṃ dhammampi na gaṇhāti",
  "atk-s0402a:260_2": "na parāmasati. Evamettha anupādānaṃ nāma dutiyo dhammo hoti. Dasamekādasamāni uttānatthānevāti.",
  "atk-s0402a:261": "Āyācanavaggo dutiyo.",
  "atk-s0402a:262": "(13) 3. Dānavaggavaṇṇanā",
  "atk-s0402a:263_0": "142. Tatiyassa paṭhame dānānīti diyyanakavasena dānāni, deyyadhammassetaṃ nāmaṃ.",
  "atk-s0402a:263_1": "Savatthukā vā cetanā dānaṃ, sampattipariccāgassetaṃ nāmaṃ. Āmisadānanti cattāro paccayā",
  "atk-s0402a:263_2": "diyyanakavasena āmisadānaṃ nāma. Dhammadānanti idhekacco amatapattipaṭipadaṃ kathetvā",
  "atk-s0402a:263_3": "deti, idaṃ dhammadānaṃ nāma.",
  "atk-s0402a:264": "143. Dutiye cattāro paccayā yajanakavasena yāgo nāma dhammopi yajanakavasena yāgoti veditabbo.",
  "atk-s0402a:265": "144. Tatiye āmisassa cajanaṃ āmisacāgo, dhammassa cajanaṃ dhammacāgo. Catutthe upasaggamattaṃ viseso.",
  "atk-s0402a:266": "146. Pañcame catunnaṃ paccayānaṃ bhuñjanaṃ āmisabhogo, dhammassa bhuñjanaṃ dhammabhogo. Chaṭṭhe upasaggamattaṃ viseso.",
  "atk-s0402a:267": "148. Sattame catunnaṃ paccayānaṃ saṃvibhajanaṃ āmisasaṃvibhāgo, dhammassa saṃvibhajanaṃ dhammasaṃvibhāgo.",
  "atk-s0402a:268": "149. Aṭṭhame catūhi paccayehi saṅgaho āmisasaṅgaho, dhammena saṅgaho dhammasaṅgaho.",
  "atk-s0402a:269": "150. Navame catūhi paccayehi anuggaṇhanaṃ āmisānuggaho, dhammena anuggaṇhanaṃ dhammānuggaho.",
  "atk-s0402a:270": "151. Dasame catūhi paccayehi anukampanaṃ āmisānukampā, dhammena anukampanaṃ dhammānukampāti.",
  "atk-s0402a:271": "Dānavaggo tatiyo.",
  "atk-s0402a:272": "(14) 4. Santhāravaggavaṇṇanā",
  "atk-s0402a:273_0": "152. Catutthassa paṭhame catūhi paccayehi attano ca parassa ca antarapaṭicchādanavasena",
  "atk-s0402a:273_1": "santharaṇaṃ āmisasanthāro, dhammena santharaṇaṃ dhammasanthāro. Dutiye upasaggamattaṃ viseso.",
  "atk-s0402a:274": "154. Tatiye vuttappakārassa āmisassa esanā āmisesanā, dhammassa esanā dhammesanā. Catutthe upasaggamattameva viseso.",
  "atk-s0402a:275": "156. Pañcame matthakappattā āmisapariyesanā āmisapariyeṭṭhi, matthakappattāva dhammapariyesanā dhammapariyeṭṭhīti vuttā.",
  "atk-s0402a:276": "157. Chaṭṭhe āmisena pūjanaṃ āmisapūjā, dhammena pūjanaṃ dhammapūjā.",
  "atk-s0402a:277": "158. Sattame ātitheyyānīti āgantukadānāni. Atitheyyānītipi pāṭho.",
  "atk-s0402a:278": "159. Aṭṭhame āmisaṃ ijjhanakasamijjhanakavasena āmisiddhi, dhammopi ijjhanakasamijjhanakavasena dhammiddhi.",
  "atk-s0402a:279": "160. Navame āmisena vaḍḍhanaṃ āmisavuddhi, dhammena vaḍḍhanaṃ dhammavuddhi.",
  "atk-s0402a:280": "161. Dasame ratikaraṇaṭṭhena āmisaṃ āmisaratanaṃ, dhammo dhammaratanaṃ.",
  "atk-s0402a:282": "162. Ekādasame āmisassa cinanaṃ vaḍḍhanaṃ āmisasannicayo, dhammassa cinanaṃ vaḍḍhanaṃ dhammasannicayo.",
  "atk-s0402a:283": "163. Dvādasame āmisassa vipulabhāvo āmisavepullaṃ, dhammassa vipulabhāvo dhammavepullanti.",
  "atk-s0402a:284": "Santhāravaggo catuttho.",
  "atk-s0402a:285": "(15) 5. Samāpattivaggavaṇṇanā",
  "atk-s0402a:286_0": "164. Pañcamassa paṭhame samāpattikusalatāti āhārasappāyaṃ utusappāyaṃ pariggaṇhitvā",
  "atk-s0402a:286_1": "samāpattisamāpajjane chekatā. Samāpattivuṭṭhānakusalatāti yathāparicchedena gate",
  "atk-s0402a:286_2": "kāle viyatto hutvā uṭṭhahanto vuṭṭhānakusalo nāma hoti, evaṃ kusalatā.",
  "atk-s0402a:287": "165. Dutiye ajjavanti ujubhāvo. Maddavanti mudubhāvo.",
  "atk-s0402a:288": "166. Tatiye khantīti adhivāsanakhanti. Soraccanti susīlyabhāvena suratabhāvo.",
  "atk-s0402a:289": "167. Catutthe sākhalyanti saṇhavācāvasena sammodamānabhāvo. Paṭisanthāroti āmisena vā dhammena vā paṭisantharaṇaṃ.",
  "atk-s0402a:290": "168. Pañcame avihiṃsāti karuṇāpubbabhāgo. Soceyyanti sīlavasena sucibhāvo. Chaṭṭhasattamāni uttānatthāneva.",
  "atk-s0402a:291": "171. Aṭṭhame paṭisaṅkhānabalanti paccavekkhaṇabalaṃ.",
  "atk-s0402a:292": "172. Navame muṭṭhassacce akampanena satiyeva satibalaṃ. Uddhacce akampanena samādhiyeva samādhibalaṃ.",
  "atk-s0402a:293": "173. Dasame samathoti cittekaggatā. Vipassanāti saṅkhārapariggāhakaññāṇaṃ.",
  "atk-s0402a:294": "174. Ekādasame sīlavipattīti dussīlyaṃ. Diṭṭhivipattīti micchādiṭṭhi.",
  "atk-s0402a:295_0": "175. Dvādasame sīlasampadāti paripuṇṇasīlatā. Diṭṭhisampadāti sammādiṭṭhikabhāvo.",
  "atk-s0402a:295_1": "Tena kammassakatasammādiṭṭhi, jhānasammādiṭṭhi, vipassanāsammādiṭṭhi, maggasammādiṭṭhi,",
  "atk-s0402a:295_2": "phalasammādiṭṭhīti sabbāpi pañcavidhā sammādiṭṭhi saṅgahitā hoti.",
  "atk-s0402a:296": "176. Terasame sīlavisuddhīti visuddhisampāpakaṃ sīlaṃ. Diṭṭhivisuddhīti visuddhisampāpikā catumaggasammādiṭṭhi, pañcavidhāpi vā sammādiṭṭhi.",
  "atk-s0402a:297_0": "177. Cuddasame diṭṭhivisuddhīti visuddhisampāpikā sammādiṭṭhiyeva. Yathādiṭṭhissa",
  "atk-s0402a:297_1": "ca padhānanti heṭṭhimamaggasampayuttaṃ vīriyaṃ. Tañhi tassā diṭṭhiyā anurūpattā “yathādiṭṭhissa",
  "atk-s0402a:297_2": "ca padhāna”nti vuttaṃ.",
  "atk-s0402a:298": "178. Pannarasame asantuṭṭhitā ca kusalesu dhammesūti aññatra arahattamaggā kusalesu dhammesu asantuṭṭhibhāvo.",
  "atk-s0402a:299": "179. Soḷasame muṭṭhassaccanti muṭṭhassatibhāvo. Asampajaññanti aññāṇabhāvo.",
  "atk-s0402a:300": "180. Sattarasame apilāpanalakkhaṇā sati. Sammā pajānanalakkhaṇaṃ sampajaññanti.",
  "atk-s0402a:301": "Samāpattivaggo pañcamo. Tatiyapaṇṇāsakaṃ niṭṭhitaṃ.",
  "atk-s0402a:302": "1. Kodhapeyyālaṃ",
  "atk-s0402a:303_0": "181. Ito paresu kujjhanalakkhaṇo kodho. Upanandhanalakkhaṇo upanāho. Sukatakaraṇamakkhanalakkhaṇo",
  "atk-s0402a:303_1": "makkho. Yugaggāhalakkhaṇo palāso. Usūyanalakkhaṇā issā. Pañcamaccherabhāvo macchariyaṃ.",
  "atk-s0402a:303_2": "Taṃ sabbampi maccharāyanalakkhaṇaṃ. Katapaṭicchādanalakkhaṇā māyā. Kerāṭikalakkhaṇaṃ",
  "atk-s0402a:303_3": "sāṭheyyaṃ. Alajjanākāro ahirikaṃ. Upavādato abhāyanākāro anottappaṃ. Akkodhādayo",
  "atk-s0402a:303_4": "tesaṃ paṭipakkhavasena veditabbā.",
  "atk-s0402a:304_0": "185. Sekkhassa bhikkhunoti sattavidhassāpi sekkhassa upariupariguṇehi parihānāya",
  "atk-s0402a:304_1": "saṃvattanti, puthujjanassa pana paṭhamataraṃyeva parihānāya saṃvattantīti veditabbā.",
  "atk-s0402a:304_2": "Aparihānāyāti upariupariguṇehi aparihānatthāya.",
  "atk-s0402a:305": "187. Yathābhataṃ nikkhittoti yathā ānetvā nikkhitto, evaṃ niraye patiṭṭhito vāti veditabbo.",
  "atk-s0402a:306": "190. Ekaccoti yassete kodhādayo atthi, so ekacco nāma.",
  "atk-s0402a:307": "Kodhapeyyālaṃ niṭṭhitaṃ.",
  "atk-s0402a:308": "2. Akusalapeyyālaṃ",
  "atk-s0402a:309_0": "191-200. Sāvajjāti sadosā. Anavajjāti niddosā. Dukkhudrayāti dukkhavaḍḍhikā. Sukhudriyāti",
  "atk-s0402a:309_1": "sukhavaḍḍhikā. Sabyābajjhāti sadukkhā. Abyābajjhāti niddukkhā. Ettāvatā vaṭṭavivaṭṭameva kathitaṃ.",
  "atk-s0402a:310": "Akusalapeyyālaṃ niṭṭhitaṃ.",
  "atk-s0402a:311": "3. Vinayapeyyālaṃ",
  "atk-s0402a:312_0": "201. Dveme, bhikkhave, atthavase paṭiccāti, bhikkhave, dve atthe nissāya dve kāraṇāni",
  "atk-s0402a:312_1": "sandhāya. Sikkhāpadaṃ paññattanti sikkhākoṭṭhāso ṭhapito. Saṅghasuṭṭhutāyāti saṅghassa",
  "atk-s0402a:312_2": "suṭṭhubhāvāya, “suṭṭhu, bhante”ti vatvā sampaṭicchanatthāyāti attho. Saṅghaphāsutāyāti",
  "atk-s0402a:312_3": "saṅghassa phāsuvihāratthāya. Dummaṅkūnanti dussīlānaṃ. Pesalānanti pīyasīlānaṃ. Diṭṭhadhammikānaṃ",
  "atk-s0402a:312_4": "āsavānanti diṭṭhadhamme imasmiṃyeva attabhāve vītikkamapaccayā paṭiladdhabbānaṃ vadhabandhanādidukkhadhammasaṅkhātānaṃ",
  "atk-s0402a:312_5": "āsavānaṃ. Saṃvarāyāti pidahanatthāya. Samparāyikānanti tathārūpānaṃyeva apāyadukkhasaṅkhātānaṃ",
  "atk-s0402a:312_6": "samparāye uppajjanakaāsavānaṃ. Paṭighātāyāti paṭisedhanatthāya. Verānanti akusalaverānampi",
  "atk-s0402a:312_7": "puggalaverānampi. Vajjānanti dosānaṃ. Te eva vā dukkhadhammā vajjanīyattā idha vajjāti",
  "atk-s0402a:312_8": "adhippetā. Bhayānanti cittutrāsabhayānampi bhayahetūnaṃ tesaṃyeva dukkhadhammānampi.",
  "atk-s0402a:312_9": "Akusalānanti akkhamaṭṭhena akusalasaṅkhātānaṃ dukkhadhammānaṃ. Gihīnaṃ anukampāyāti",
  "atk-s0402a:312_10": "gihīsu ujjhāyantesu paññattasikkhāpadaṃ gihīnaṃ anukampāya paññattaṃ nāma. Pāpicchānaṃ",
  "atk-s0402a:312_11": "pakkhupacchedāyāti pāpicchā pakkhaṃ nissāya saṅghaṃ bhindeyyunti tesaṃ pakkhupacchedanatthāya.",
  "atk-s0402a:312_12": "Appasannānaṃ pasādāyāti pubbe appasannānampi paṇḍitamanussānaṃ sikkhāpadapaññattisampadaṃ",
  "atk-s0402a:312_13": "disvā pasāduppattiatthāya. Pasannānaṃ bhiyyobhāvāyāti pasannānaṃ uparūparipasādabhāvāya.",
  "atk-s0402a:312_14": "Saddhammaṭṭhitiyāti saddhammassa ciraṭṭhitatthaṃ. Vinayānuggahāyāti pañcavidhassāpi",
  "atk-s0402a:312_15": "vinayassa anuggaṇhanatthāya.",
  "atk-s0402a:313_0": "202-230. Pātimokkhaṃ paññattanti bhikkhupātimokkhaṃ bhikkhunipātimokkhanti duvidhaṃ",
  "atk-s0402a:313_1": "pātimokkhaṃ paññattaṃ. Pātimokkhuddesoti bhikkhūnaṃ pañca, bhikkhunīnaṃ cattāroti",
  "atk-s0402a:313_2": "nava pātimokkhuddesā paññattā. Pātimokkhaṭṭhapananti uposathaṭṭhapanaṃ. Pavāraṇā",
  "atk-s0402a:313_3": "paññattāti cātuddasikā pannarasikāti dve pavāraṇā paññattā. Pavāraṇaṭṭhapanaṃ paññattanti",
  "atk-s0402a:313_4": "sāpattikassa bhikkhuno pavāraṇā uttiyā vattamānāya pavāraṇaṭṭhapanaṃ paññattaṃ. Tajjanīyakammādīsu",
  "atk-s0402a:313_5": "bhikkhū vācāsattīhi vitudantānaṃ paṇḍukalohitakānaṃ bhikkhūnaṃ tajjanīyakammaṃ paññattaṃ.",
  "atk-s0402a:313_6": "Bālassa abyattassa seyyasakassa bhikkhuno niyassakammaṃ paññattaṃ. Kuladūsake assajipunabbasuke",
  "atk-s0402a:313_7": "bhikkhū ārabbha pabbājanīyakammaṃ paññattaṃ. Gihīnaṃ akkosakassa sudhammattherassa",
  "atk-s0402a:313_8": "paṭisāraṇīyakammaṃ paññattaṃ. Āpattiyā adassanādīsu ukkhepanīyakammaṃ paññattaṃ.",
  "atk-s0402a:313_9": "Garukāpattiṃ āpannassa paṭicchannāya āpattiyā parivāsadānaṃ paññattaṃ. Parivāse antarāpattiṃ",
  "atk-s0402a:313_10": "āpannassa mūlāya paṭikassanaṃ paññattaṃ. Paṭicchannāyapi appaṭicchannāyapi āpattiyā",
  "atk-s0402a:313_11": "mānattadānaṃ paññattaṃ. Ciṇṇamānattassa abbhānaṃ paññattaṃ. Sammā vattantassa osāraṇīyaṃ",
  "atk-s0402a:313_12": "paññattaṃ. Asammāvattanādīsu nissāraṇīyaṃ paññattaṃ.",
  "atk-s0402a:314_0": "Ehibhikkhūpasampadā saraṇagamanūpasampadā ovādūpasampadā pañhābyākaraṇūpasampadā",
  "atk-s0402a:314_1": "ñatticatutthakammūpasampadā garudhammūpasampadā ubhatosaṅghe upasampadā dūtena upasampadāti",
  "atk-s0402a:314_2": "aṭṭhavidhā upasampadā paññattā. Ñattikammaṃ nava ṭhānāni gacchatīti evaṃ navaṭṭhānikaṃ",
  "atk-s0402a:314_3": "ñattikammaṃ paññattaṃ. Ñattidutiyakammaṃ satta ṭhānāni gacchatīti evaṃ sattaṭṭhānikameva",
  "atk-s0402a:314_4": "ñattidutiyakammaṃ paññattaṃ. Ñatticatutthakammaṃ satta ṭhānāni gacchatīti evaṃ sattaṭṭhānikameva",
  "atk-s0402a:314_5": "ñatticatutthakammaṃ paññattaṃ. Paṭhamapārājikādīnaṃ paṭhamapaññatti apaññatte paññattaṃ.",
  "atk-s0402a:314_6": "Tesaṃyeva anupaññatti paññatte anupaññattaṃ. Dhammasammukhatā vinayasammukhatā saṅghasammukhatā",
  "atk-s0402a:314_7": "puggalasammukhatāti imassa catubbidhassa sammukhībhāvassa vasena sammukhāvinayo paññatto.",
  "atk-s0402a:314_8": "Sativepullappattassa khīṇāsavassa acodanatthāya sativinayo paññatto. Ummattakassa",
  "atk-s0402a:314_9": "bhikkhuno amūḷhavinayo paññatto. Appaṭiññāya cuditakassa āpattiyā ataraṇatthaṃ paṭiññātakaraṇaṃ",
  "atk-s0402a:314_10": "paññattaṃ. Bahutarānaṃ dhammavādīnaṃ laddhiṃ gahetvā adhikaraṇavūpasamanatthaṃ. Yebhuyyasikā",
  "atk-s0402a:314_11": "paññattā. Pāpussannassa puggalassa niggaṇhanatthaṃ tassapāpiyasikā paññattā. Bhaṇḍanādivasena",
  "atk-s0402a:314_12": "bahuṃ assāmaṇakaṃ katvā āpattiṃ āpannānaṃ bhikkhūnaṃ ṭhapetvā thullavajjaṃ ṭhapetvā",
  "atk-s0402a:314_13": "gihipaṭisaṃyuttañca avasesāpattīnaṃ vūpasamanatthāya tiṇavatthārako paññatto.",
  "atk-s0402a:315": "Vinayapeyyālaṃ niṭṭhitaṃ.",
  "atk-s0402a:316": "4. Rāgapeyyālaṃ",
  "atk-s0402a:317_0": "231. Rāgassa, bhikkhave, abhiññāyāti pañcakāmaguṇikarāgassa abhijānanatthaṃ paccakkhakaraṇatthaṃ.",
  "atk-s0402a:317_1": "Pariññāyāti parijānanatthaṃ. Parikkhayāyāti parikkhayagamanatthaṃ. Pahānāyāti pajahanatthaṃ.",
  "atk-s0402a:317_2": "Khayāya vayāyāti khayavayagamanatthaṃ. Virāgāyāti virajjanatthaṃ. Nirodhāyāti nirujjhanatthaṃ.",
  "atk-s0402a:317_3": "Cāgāyāti cajanatthaṃ. Paṭinissaggāyāti paṭinissajjanatthaṃ.",
  "atk-s0402a:318_0": "232-246. Thambhassāti kodhamānavasena thaddhabhāvassa. Sārabbhassāti kāraṇuttariyalakkhaṇassa",
  "atk-s0402a:318_1": "sārabbhassa. Mānassāti navavidhamānassa. Atimānassāti atikkamitvā maññanamānassa.",
  "atk-s0402a:318_2": "Madassāti majjanākāramadassa. Pamādassāti sativippavāsassa, pañcasu kāmaguṇesu cittavossaggassa.",
  "atk-s0402a:318_3": "Sesaṃ sabbattha uttānatthamevāti.",
  "atk-s0402a:319": "Rāgapeyyālaṃ niṭṭhitaṃ.",
  "atk-s0402a:320": "Manorathapūraṇiyā aṅguttaranikāya-aṭṭhakathāya",
  "atk-s0402a:321": "Dukanipātassa saṃvaṇṇanā niṭṭhitā.",
  "atk-s0402a:322": ". Namo tassa bhagavato arahato sammāsambuddhassa.",
  "atk-s0402a:323": "Aṅguttaranikāye",
  "atk-s0402a:324": "Tikanipāta-aṭṭhakathā",
  "atk-s0402a:325": "1. Paṭhamapaṇṇāsakaṃ",
  "atk-s0402a:326": "1. Bālavaggo",
  "atk-s0402a:327": "1. Bhayasuttavaṇṇanā",
  "atk-s0402a:328": "1. Tikanipātassa paṭhame bhayānītiādīsu bhayanti cittutrāso. Upaddavoti anekaggatākāro. Upasaggoti upasaṭṭhākāro tattha tattha lagganākāro.",
  "atk-s0402a:329_0": "Tesaṃ evaṃ nānattaṃ veditabbaṃ – pabbatavisamanissitā corā janapadavāsīnaṃ pesenti",
  "atk-s0402a:329_1": "– “mayaṃ asukadivase nāma tumhākaṃ gāmaṃ paharissāmā”ti. Te taṃ pavattiṃ sutakālato",
  "atk-s0402a:329_2": "paṭṭhāya bhayaṃ santāsaṃ āpajjanti. Ayaṃ cittutrāso nāma. “Yathā no te corā kupitā",
  "atk-s0402a:329_3": "anatthampi āvaheyyu”nti hatthasāraṃ gahetvā dvipadacatuppadehi saddhiṃ araññaṃ pavisitvā",
  "atk-s0402a:329_4": "tattha tattha bhūmiyaṃ nipajjanti ḍaṃsamakasādīhi khajjamānā, gumbantarāni pavisantā",
  "atk-s0402a:329_5": "khāṇukaṇṭake maddanti. Tesaṃ evaṃ vicarantānaṃ vikkhittabhāvo anekaggatākāro nāma.",
  "atk-s0402a:329_6": "Tato coresu yathāvutte divase anāgacchantesu “tucchakasāsanaṃ bhavissati, gāmaṃ pavisissāmā”ti",
  "atk-s0402a:329_7": "saparikkhārā gāmaṃ pavisanti. Atha tesaṃ paviṭṭhabhāvaṃ ñatvā gāmaṃ parivāretvā dvāre",
  "atk-s0402a:329_8": "aggiṃ datvā manusse ghātetvā corā sabbaṃ vibhavaṃ vilumpitvā gacchanti. Tesu ghātitāvasesā",
  "atk-s0402a:329_9": "aggiṃ nibbāpetvā koṭṭhakacchāyābhitticchāyādīsu tattha tattha laggitvā nisīdanti",
  "atk-s0402a:329_10": "naṭṭhaṃ anusocamānā. Ayaṃ upasaṭṭhākāro lagganākāro nāma.",
  "atk-s0402a:330_0": "Naḷāgārāti naḷehi channapaṭicchannaagārā. Sesasambhārā panettha rukkhamayā honti.",
  "atk-s0402a:330_1": "Tiṇāgārepi eseva nayo. Kūṭāgārānīti kūṭasaṅgahitāni agārāni. Ullittāvalittānīti anto",
  "atk-s0402a:330_2": "ca bahi ca littāni. Nivātānīti nivāritavātappavesāni. Phusitaggaḷānīti chekehi vaḍḍhakīhi",
  "atk-s0402a:330_3": "katattā piṭṭhasaṅghāṭamhi suṭṭhu phusitakavāṭāni. Pihitavātapānānīti yuttavātapānāni.",
  "atk-s0402a:330_4": "Iminā padadvayena kavāṭavātapānānaṃ niccapihitataṃ akathetvā sampattiyeva kathitā.",
  "atk-s0402a:330_5": "Icchiticchitakkhaṇe pana tāni pidhīyanti ca vivarīyanti ca.",
  "atk-s0402a:331_0": "Bālato uppajjantīti bālameva nissāya uppajjanti. Bālo hi apaṇḍitapuriso rajjaṃ vā",
  "atk-s0402a:331_1": "oparajjaṃ vā aññaṃ vā pana mahantaṃ ṭhānaṃ patthento katipaye attanā sadise vidhavaputte",
  "atk-s0402a:331_2": "mahādhutte gahetvā “etha ahaṃ tumhe issare karissāmī”ti pabbatagahanādīni nissāya",
  "atk-s0402a:331_3": "antamante gāme paharanto dāmarikabhāvaṃ jānāpetvā anupubbena nigamepi janapadepi",
  "atk-s0402a:331_4": "paharati. Manussā gehāni chaḍḍetvā khemaṭṭhānaṃ patthayamānā pakkamanti. Te nissāya",
  "atk-s0402a:331_5": "vasantā bhikkhūpi bhikkhuniyopi attano attano vasanaṭṭhānāni pahāya pakkamanti. Gatagataṭṭhāne",
  "atk-s0402a:331_6": "bhikkhāpi senāsanampi dullabhaṃ hoti. Evaṃ catunnampi parisānaṃ bhayaṃ āgatameva",
  "atk-s0402a:331_7": "hoti. Pabbajjitesupi dve bālā bhikkhū aññamaññaṃ vivādaṃ paṭṭhapetvā codanaṃ ārabhanti.",
  "atk-s0402a:331_8": "Iti kosambivāsikānaṃ viya mahākalaho uppajjati. Catunnaṃ parisānaṃ bhayaṃ āgatameva",
  "atk-s0402a:331_9": "hotīti evaṃ yāni kānici bhayāni uppajjanti, sabbāni tāni bālato uppajjantīti yathānusandhinā desanaṃ niṭṭhapesi.",
  "atk-s0402a:332": "2. Lakkhaṇasuttavaṇṇanā",
  "atk-s0402a:333_0": "2. Dutiye kāyadvārādipavattaṃ kammaṃ lakkhaṇaṃ sañjānanakāraṇaṃ assāti kammalakkhaṇo.",
  "atk-s0402a:333_1": "Apadānasobhanī paññāti yā paññā nāma apadānena sobhati, bālā ca paṇḍitā ca attano",
  "atk-s0402a:333_2": "attano cariteneva pākaṭā hontīti attho. Bālena hi gatamaggo rukkhagacchagāmanigamādīni",
  "atk-s0402a:333_3": "jhāpetvā gacchantassa indaggino gatamaggo viya hoti, jhāmaṭṭhānamattameva aṅgāramasichārikāsamākulaṃ",
  "atk-s0402a:333_4": "paññāyati. Paṇḍitena gatamaggo kusobbhādayo pūretvā vividhasassasampadaṃ āvahamānena",
  "atk-s0402a:333_5": "catudīpikameghena gatamaggo viya hoti. Yathā tena gatamagge udakapūrāni ceva vividhasassaphalāphalāni",
  "atk-s0402a:333_6": "ca tāni tāni ṭhānāni paññāyanti, evaṃ paṇḍitena gatamagge sampattiyova paññāyanti",
  "atk-s0402a:333_7": "no vipattiyoti. Sesamettha uttānatthameva.",
  "atk-s0402a:334": "3. Cintīsuttavaṇṇanā",
  "atk-s0402a:335_0": "3. Tatiye bālalakkhaṇānīti “bālo aya”nti etehi lakkhīyati ñāyatīti bālalakkhaṇāni.",
  "atk-s0402a:335_1": "Tānevassa sañjānanakāraṇānīti bālanimittāni. Bālāpadānānīti bālassa apadānāni. Duccintitacintīti",
  "atk-s0402a:335_2": "cintayanto abhijjhābyāpādamicchādassanavasena duccintitameva cinteti. Dubbhāsitabhāsīti",
  "atk-s0402a:335_3": "bhāsamānopi musāvādādibhedaṃ dubbhāsitameva bhāsati. Dukkaṭakammakārīti karontopi",
  "atk-s0402a:335_4": "pāṇātipātādivasena dukkaṭakammameva karoti. Paṇḍitalakkhaṇānītiādi vuttānusāreneva",
  "atk-s0402a:335_5": "veditabbaṃ. Sucintitacintītiādīni cettha manosucaritādīnaṃ vasena yojetabbāni.",
  "atk-s0402a:336": "4. Accayasuttavaṇṇanā",
  "atk-s0402a:337_0": "4. Catutthe accayaṃ accayato na passatīti attano aparādhaṃ aparādhato na passati.",
  "atk-s0402a:337_1": "Accayato disvā yathādhammaṃ nappaṭikarotīti “aparaddhaṃ mayā”ti ñatvāpi yo dhammo,",
  "atk-s0402a:337_2": "taṃ na karoti, daṇḍakammaṃ āharitvā accayaṃ na deseti nakkhamāpeti. Accayaṃ desentassa",
  "atk-s0402a:337_3": "yathādhammaṃ nappaṭiggaṇhātīti parassa “viraddhaṃ mayā”ti ñatvā daṇḍakammaṃ āharitvā",
  "atk-s0402a:337_4": "khamāpentassa nakkhamati. Sukkapakkho vuttapaṭipakkhato veditabbo.",
  "atk-s0402a:338": "5. Ayonisosuttavaṇṇanā",
  "atk-s0402a:339_0": "5. Pañcame ayoniso pañhaṃ kattā hotīti “kati nu kho, udāyi, anussatiṭṭhānānī”ti vutte",
  "atk-s0402a:339_1": "“pubbenivāso anussatiṭṭhānaṃ bhavissatī”ti cintetvā lāḷudāyitthero viya anupāyacintāya",
  "atk-s0402a:339_2": "apañhameva pañhanti kattā hoti. Ayoniso pañhaṃ vissajjetā hotīti evaṃ cintitaṃ pana",
  "atk-s0402a:339_3": "pañhaṃ vissajjentopi “idha, bhante, bhikkhu anekavihitaṃ pubbenivāsaṃ anussarati.",
  "atk-s0402a:339_4": "Seyyathidaṃ, ekampi jāti”ntiādinā nayena soyeva thero viya ayoniso vissajjetā hoti,",
  "atk-s0402a:339_5": "apañhameva pañhanti katheti. Parimaṇḍalehi padabyañjanehīti ettha padameva atthassa",
  "atk-s0402a:339_6": "byañjanato padabyañjanaṃ. Taṃ akkharapāripūriṃ katvā dasavidhaṃ byañjanabuddhiṃ aparihāpetvā",
  "atk-s0402a:339_7": "vuttaṃ parimaṇḍalaṃ nāma hoti, evarūpehi padabyañjanehīti attho. Siliṭṭhehīti padasiliṭṭhatāya",
  "atk-s0402a:339_8": "siliṭṭhehi. Upagatehīti atthañca kāraṇañca upagatehi. Nābbhanumoditāti evaṃ yoniso",
  "atk-s0402a:339_9": "sabbaṃ kāraṇasampannaṃ katvāpi vissajjitaṃ parassa pañhaṃ nābhinumodati nābhinandati",
  "atk-s0402a:339_10": "sāriputtattherassa pañhaṃ lāḷudāyitthero viya. Yathāha –",
  "atk-s0402a:340_0": "“Aṭṭhānaṃ kho etaṃ, āvuso sāriputta, anavakāso, yaṃ so atikkammeva kabaḷīkārāhārabhakkhānaṃ",
  "atk-s0402a:340_1": "devānaṃ sahabyataṃ aññataraṃ manomayaṃ kāyaṃ upapanno saññāvedayitanirodhaṃ samāpajjeyyāpi",
  "atk-s0402a:340_2": "vuṭṭhaheyyāpi, natthetaṃ ṭhāna”nti.",
  "atk-s0402a:341_0": "Yoniso pañhaṃ kattātiādīsu ānandatthero viya yonisova pañhaṃ cintetvā yoniso vissajjitā",
  "atk-s0402a:341_1": "hoti. Thero hi “kati nu kho, ānanda, anussatiṭṭhānānī”ti pucchito “ayaṃ pañho bhavissatī”ti",
  "atk-s0402a:341_2": "yoniso cintetvā yoniso vissajjento āha – “idha, bhante, bhikkhu vivicceva kāmehi…pe…",
  "atk-s0402a:341_3": "catutthajjhānaṃ upasampajja viharati. Idaṃ, bhante, anussatiṭṭhānaṃ evaṃbhāvitaṃ",
  "atk-s0402a:341_4": "evaṃbahulīkataṃ diṭṭhadhammasukhavihārāya saṃvattatī”ti. Abbhanumoditā hotīti tathāgato",
  "atk-s0402a:341_5": "viya yoniso abbhanumoditā hoti. Tathāgato hi ānandattherena pañhe vissajjite “sādhu",
  "atk-s0402a:341_6": "sādhu, ānanda, tena hi tvaṃ, ānanda, imampi chaṭṭhaṃ anussatiṭṭhānaṃ dhārehi. Idhānanda,",
  "atk-s0402a:341_7": "bhikkhu satova abhikkamati satova paṭikkamatī”tiādimāha. Chaṭṭhādīni uttānatthāneva.",
  "atk-s0402a:342": "9. Khatasuttavaṇṇanā",
  "atk-s0402a:343": "9. Navame sukkapakkho pubbabhāge dasahipi kusalakammapathehi paricchinno, upari yāva arahattamaggā labbhati. Bahuñca puññaṃ pasavatīti ettha lokiyalokuttaramissakapuññaṃ kathitaṃ.",
  "atk-s0402a:344": "10. Malasuttavaṇṇanā",
  "atk-s0402a:345_0": "10. Dasame dussīlabhāvo dussīlyaṃ, dussīlyameva malaṃ dussīlyamalaṃ. Kenaṭṭhena malanti?",
  "atk-s0402a:345_1": "Anudahanaṭṭhena duggandhaṭṭhena kiliṭṭhakaraṇaṭṭhena ca. Tañhi nirayādīsu apāyesu",
  "atk-s0402a:345_2": "anudahatīti anudahanaṭṭhenapi malaṃ. Tena samannāgato puggalo mātāpitūnampi santike",
  "atk-s0402a:345_3": "bhikkhusaṅghassāpi antare bodhicetiyaṭṭhānesupi jigucchanīyo hoti, sabbadisāsu cassa",
  "atk-s0402a:345_4": "“evarūpaṃ kira tena pāpakammaṃ kata”nti avaṇṇagandho vāyatīti duggandhaṭṭhenapi malaṃ.",
  "atk-s0402a:345_5": "Tena ca samannāgato puggalo gatagataṭṭhāne upatāpañceva labhati, kāyakammādīni cassa",
  "atk-s0402a:345_6": "asucīni honti apabhassarānīti kiliṭṭhakaraṇaṭṭhenapi malaṃ. Apica taṃ devamanussasampattiyo",
  "atk-s0402a:345_7": "ceva nibbānasampattiñca milāpetīti milāpanaṭṭhenapi malanti veditabbaṃ. Issāmalamaccheramalesupi eseva nayo.",
  "atk-s0402a:346": "Bālavaggo paṭhamo.",
  "atk-s0402a:347": "2. Rathakāravaggo",
  "atk-s0402a:348": "1. Ñātasuttavaṇṇanā",
  "atk-s0402a:349_0": "11. Dutiyassa paṭhame ñātoti paññāto pākaṭo. Ananulomiketi sāsanassa na anulometīti",
  "atk-s0402a:349_1": "ananulomikaṃ, tasmiṃ ananulomike. Kāyakammeti pāṇātipātādimhi kāyaduccarite. Oḷārikaṃ",
  "atk-s0402a:349_2": "vā etaṃ, na evarūpe samādapetuṃ sakkoti. Disā namassituṃ vaṭṭati, bhūtabaliṃ kātuṃ",
  "atk-s0402a:349_3": "vaṭṭatīti evarūpe samādapeti gaṇhāpeti. Vacīkammepi musāvādādīni oḷārikāni, attano",
  "atk-s0402a:349_4": "santakaṃ parassa adātukāmena “natthī”ti ayaṃ vañcanamusāvādo nāma vattuṃ vaṭṭatīti",
  "atk-s0402a:349_5": "evarūpe samādapeti. Manokammepi abhijjhādayo oḷārikā, kammaṭṭhānaṃ visaṃvādetvā kathento",
  "atk-s0402a:349_6": "pana ananulomikesu dhammesu samādapeti nāma dakkhiṇavihāravāsitthero viya. Taṃ kira",
  "atk-s0402a:349_7": "theraṃ eko upaṭṭhāko amaccaputto upasaṅkamitvā “mettāyantena paṭhamaṃ kīdise puggale",
  "atk-s0402a:349_8": "mettāyitabba”nti pucchi. Thero sabhāgavisabhāgaṃ anācikkhitvā “piyapuggale”ti āha.",
  "atk-s0402a:349_9": "Tassa ca bhariyā piyā hoti manāpā, so taṃ ārabbha mettāyanto ummādaṃ pāpuṇi. Kathaṃ",
  "atk-s0402a:349_10": "panesa bahujanaahitāya paṭipanno hotīti? Evarūpassa hi saddhivihārikādayo ceva upaṭṭhākādayo",
  "atk-s0402a:349_11": "ca tesaṃ ārakkhadevatā ādiṃ katvā tāsaṃ tāsaṃ mittabhūtā yāva brahmalokā sesadevatā",
  "atk-s0402a:349_12": "ca “ayaṃ bhikkhu na ajānitvā karissatī”ti tena katameva karonti, evamesa bahujanaahitāya paṭipanno hoti.",
  "atk-s0402a:350_0": "Sukkapakkhe pāṇātipātā veramaṇiādīnaṃyeva vasena kāyakammavacīkammāni veditabbāni.",
  "atk-s0402a:350_1": "Kammaṭṭhānaṃ pana avisaṃvādetvā kathento anulomikesu dhammesu samādapeti nāma koḷitavihāravāsī",
  "atk-s0402a:350_2": "catunikāyikatissatthero viya. Tassa kira jeṭṭhabhātā nandābhayatthero nāma potaliyavihāre",
  "atk-s0402a:350_3": "vasanto ekasmiṃ roge samuṭṭhite kaniṭṭhaṃ pakkosāpetvā āha – “āvuso, mayhaṃ sallahukaṃ",
  "atk-s0402a:350_4": "katvā ekaṃ kammaṭṭhānaṃ kathehī”ti. Kiṃ, bhante, aññena kammaṭṭhānena, kabaḷīkārāhāraṃ",
  "atk-s0402a:350_5": "pariggaṇhituṃ vaṭṭatīti? Kimatthiko esa, āvusoti? Bhante, kabaḷīkārāhāro upādārūpaṃ,",
  "atk-s0402a:350_6": "ekasmiñca upādārūpe diṭṭhe tevīsati upādārūpāni pākaṭāni hontīti. So “vaṭṭissati,",
  "atk-s0402a:350_7": "āvuso, ettaka”nti taṃ uyyojetvā kabaḷīkārāhāraṃ pariggaṇhitvā upādārūpaṃ sallakkhetvā",
  "atk-s0402a:350_8": "vivaṭṭetvā arahattaṃ pāpuṇi. Atha naṃ theraṃ bahivihārā anikkhantameva pakkositvā,",
  "atk-s0402a:350_9": "“āvuso, mahāavassayosi mayhaṃ jāto”ti kaniṭṭhattherassa attanā paṭiladdhaguṇaṃ ārocesi.",
  "atk-s0402a:350_10": "Bahujanahitāyāti etassapi hi saddhivihārikādayo “ayaṃ na ajānitvā karissatī”ti tena",
  "atk-s0402a:350_11": "katameva karontīti bahujanahitāya paṭipanno nāma hotīti.",
  "atk-s0402a:351": "2. Sāraṇīyasuttavaṇṇanā",
  "atk-s0402a:352_0": "12. Dutiye khattiyassāti jātiyā khattiyassa. Muddhāvasittassāti rājābhisekena muddhani",
  "atk-s0402a:352_1": "abhisittassa. Sāraṇīyāni bhavantīti saritabbāni asammussanīyāni honti. Jātoti nibbatto.",
  "atk-s0402a:352_2": "Yāvajīvaṃ sāraṇīyanti daharakāle jānitumpi na sakkā, aparabhāge pana mātāpituādīhi",
  "atk-s0402a:352_3": "ñātakehi vā dāsādīhi vā “tvaṃ asukajanapade asukanagare asukadivase asukanakkhatte",
  "atk-s0402a:352_4": "jāto”ti ācikkhite sutvā tato paṭṭhāya yāvajīvaṃ sarati na sammussati. Tena vuttaṃ",
  "atk-s0402a:352_5": "– “yāvajīvaṃ sāraṇīyaṃ hotī”ti.",
  "atk-s0402a:353_0": "Idaṃ, bhikkhave, dutiyanti abhisekaṭṭhānaṃ nāma rañño balavatuṭṭhikaraṃ hoti, tenassa",
  "atk-s0402a:353_1": "taṃ yāvajīvaṃ sāraṇīyaṃ. Saṅgāmavijayaṭṭhānepi eseva nayo. Ettha pana saṅgāmanti",
  "atk-s0402a:353_2": "yuddhaṃ. Abhivijinitvāti jinitvā sattumaddanaṃ katvā. Tameva saṅgāmasīsanti tameva",
  "atk-s0402a:353_3": "saṅgāmaṭṭhānaṃ. Ajjhāvasatīti abhibhavitvā āvasati.",
  "atk-s0402a:354_0": "Idāni yasmā sammāsambuddhassa rañño jātiṭṭhānādīhi kattabbakiccaṃ natthi, imasmiṃ",
  "atk-s0402a:354_1": "pana sāsane tappaṭibhāge tayo puggale dassetuṃ idaṃ kāraṇaṃ ābhataṃ, tasmā te dassento",
  "atk-s0402a:354_2": "evameva kho, bhikkhavetiādimāha. Tattha anagāriyaṃ pabbajito hotīti ettha catupārisuddhisīlampi",
  "atk-s0402a:354_3": "pabbajjānissitamevāti veditabbaṃ. Sāraṇīyaṃ hotīti “ahaṃ asukaraṭṭhe asukajanapade",
  "atk-s0402a:354_4": "asukavihāre asukamāḷake asukadivāṭṭhāne asukacaṅkame asukarukkhamūle pabbajito”ti",
  "atk-s0402a:354_5": "evaṃ yāvajīvaṃ saritabbameva hoti na sammussitabbaṃ.",
  "atk-s0402a:355_0": "Idaṃ dukkhanti ettakaṃ dukkhaṃ, na ito uddhaṃ dukkhaṃ atthi. Ayaṃ dukkhasamudayoti",
  "atk-s0402a:355_1": "ettako dukkhasamudayo, na ito uddhaṃ dukkhasamudayo atthīti. Sesapadadvayepi eseva",
  "atk-s0402a:355_2": "nayo. Evamettha catūhi saccehi sotāpattimaggo kathito. Kasiṇaparikammavipassanāñāṇāni",
  "atk-s0402a:355_3": "pana maggasannissitāneva honti. Sāraṇīyaṃ hotīti “ahaṃ asukaraṭṭhe…pe… asukarukkhamūle",
  "atk-s0402a:355_4": "sotāpanno jāto”ti yāvajīvaṃ sāraṇīyaṃ hoti asammussanīyaṃ.",
  "atk-s0402a:356_0": "Āsavānaṃ khayāti āsavānaṃ khayena. Cetovimuttinti phalasamādhiṃ. Paññāvimuttinti",
  "atk-s0402a:356_1": "phalapaññaṃ. Sayaṃ abhiññā sacchikatvāti attanāva abhivisiṭṭhāya paññāya paccakkhaṃ",
  "atk-s0402a:356_2": "katvā. Upasampajja viharatīti paṭilabhitvā viharati. Sāraṇīyanti “mayā asukaraṭṭhe…pe…",
  "atk-s0402a:356_3": "asukarukkhamūle arahattaṃ patta”nti attano arahattapattiṭṭhānaṃ nāma yāvajīvaṃ sāraṇīyaṃ",
  "atk-s0402a:356_4": "hoti asammussanīyanti yathānusandhināva desanaṃ niṭṭhapesi.",
  "atk-s0402a:357": "3. Āsaṃsasuttavaṇṇanā",
  "atk-s0402a:358_0": "13. Tatiye santoti atthi upalabbhanti. Saṃvijjamānāti tasseva vevacanaṃ. Lokasminti",
  "atk-s0402a:358_1": "sattaloke. Nirāsoti anāso apatthano. Āsaṃsoti āsaṃsamāno patthayamāno. Vigatāsoti",
  "atk-s0402a:358_2": "apagatāso. Caṇḍālakuleti caṇḍālānaṃ kule. Venakuleti vilīvakārakule. Nesādakuleti",
  "atk-s0402a:358_3": "migaluddakānaṃ kule. Rathakārakuleti cammakārakule. Pukkusakuleti pupphacchaḍḍakakule.",
  "atk-s0402a:359_0": "Ettāvatā kulavipattiṃ dassetvā idāni yasmā nīcakule jātopi ekacco aḍḍho hoti mahaddhano,",
  "atk-s0402a:359_1": "ayaṃ pana na tādiso, tasmāssa bhogavipattiṃ dassetuṃ daliddetiādimāha. Tattha daliddeti",
  "atk-s0402a:359_2": "dāliddiyena samannāgate. Appannapānabhojaneti parittakaannapānabhojane. Kasiravuttiketi",
  "atk-s0402a:359_3": "dukkhajīvike, yattha vāyāmena payogena jīvitavuttiṃ sādhenti, tathārūpeti attho.",
  "atk-s0402a:359_4": "Yattha kasirena ghāsacchādo labbhatīti yasmiṃ kule dukkhena yāgubhattaghāso ca kopīnamattaṃ",
  "atk-s0402a:359_5": "acchādanañca labbhati.",
  "atk-s0402a:360_0": "Idāni yasmā ekacco nīcakule jātopi upadhisampanno hoti attabhāvasamiddhiyaṃ ṭhito,",
  "atk-s0402a:360_1": "ayañca na tādiso, tasmāssa sarīravipattimpi dassetuṃ so ca hoti dubbaṇṇotiādimāha.",
  "atk-s0402a:360_2": "Tattha dubbaṇṇoti paṃsupisācako viya jhāmakhāṇuvaṇṇo. Duddasikoti vijātamātuyāpi",
  "atk-s0402a:360_3": "amanāpadassano. Okoṭimakoti lakuṇḍako. Kāṇoti ekakkhikāṇo vā ubhayakkhikāṇo vā. Kuṇīti",
  "atk-s0402a:360_4": "ekahatthakuṇī vā ubhayahatthakuṇī vā. Khañjoti ekapādakhañjo vā ubhayapādakhañjo",
  "atk-s0402a:360_5": "vā. Pakkhahatoti hatapakkho pīṭhasappī. Padīpeyyassāti vaṭṭitelakapallakādino padīpaupakaraṇassa.",
  "atk-s0402a:360_6": "Tassa na evaṃ hotīti. Kasmā na hoti? Nīcakule jātattā.",
  "atk-s0402a:361_0": "Jeṭṭhoti aññasmiṃ jeṭṭhe sati kaniṭṭho āsaṃ na karoti, tasmā jeṭṭhoti āha. Ābhisekoti",
  "atk-s0402a:361_1": "jeṭṭhopi na abhisekāraho āsaṃ na karoti, tasmā ābhisekoti āha. Anabhisittoti abhisekārahopi",
  "atk-s0402a:361_2": "kāṇakuṇiādidosarahito sakiṃ abhisitto puna abhiseke āsaṃ na karoti, tasmā anabhisittoti",
  "atk-s0402a:361_3": "āha. Acalappattoti jeṭṭhopi ābhiseko anabhisitto mando uttānaseyyako, sopi abhiseke",
  "atk-s0402a:361_4": "āsaṃ na karoti. Soḷasavassuddesiko pana paññāyamānamassubhedo acalappatto nāma hoti,",
  "atk-s0402a:361_5": "mahantampi rajjaṃ vicāretuṃ samattho, tasmā “acalappatto”ti āha. Tassa evaṃ hotīti",
  "atk-s0402a:361_6": "kasmā hoti? Mahājātitāya.",
  "atk-s0402a:362_0": "Dussīloti nissīlo. Pāpadhammoti lāmakadhammo. Asucīti asucīhi kāyakammādīhi samannāgato.",
  "atk-s0402a:362_1": "Saṅkassarasamācāroti saṅkāhi saritabbasamācāro, kiñcideva asāruppaṃ disvā “idaṃ iminā",
  "atk-s0402a:362_2": "kataṃ bhavissatī”ti evaṃ paresaṃ āsaṅkanīyasamācāro, attanāyeva vā saṅkāhi saritabbasamācāro,",
  "atk-s0402a:362_3": "sāsaṅkasamācāroti attho. Tassa hi divāṭṭhānādīsu sannipatitvā kiñcideva mantayante",
  "atk-s0402a:362_4": "bhikkhū disvā “ime ekato hutvā mantenti, kacci nu kho mayā katakammaṃ jānitvā mantentī”ti",
  "atk-s0402a:362_5": "evaṃ sāsaṅkasamācāro hoti. Paṭicchannakammantoti paṭicchādetabbayuttakena pāpakammena",
  "atk-s0402a:362_6": "samannāgato. Assamaṇo samaṇapaṭiññoti assamaṇo hutvāva samaṇapatirūpakatāya “samaṇo",
  "atk-s0402a:362_7": "aha”nti evaṃ paṭiñño. Abrahmacārī brahmacāripaṭiññoti aññe brahmacārino sunivatthe",
  "atk-s0402a:362_8": "supārute sumbhakapattadhare gāmanigamarājadhānīsu piṇḍāya caritvā jīvikaṃ kappente",
  "atk-s0402a:362_9": "disvā sayampi tādisena ākārena tathā paṭipajjanato “ahaṃ brahmacārī”ti paṭiññaṃ dento",
  "atk-s0402a:362_10": "viya hoti. “Ahaṃ bhikkhū”ti vatvā uposathaggādīni pavisanto pana brahmacāripaṭiñño",
  "atk-s0402a:362_11": "hotiyeva, tathā saṅghikaṃ lābhaṃ gaṇhanto. Antopūtīti pūtinā kammena anto anupaviṭṭho.",
  "atk-s0402a:362_12": "Avassutoti rāgādīhi tinto. Kasambujātoti sañjātarāgādikacavaro. Tassa na evaṃ hotīti.",
  "atk-s0402a:362_13": "Kasmā na hoti? Lokuttaradhammaupanissayassa natthitāya. Tassa evaṃ hotīti. Kasmā",
  "atk-s0402a:362_14": "hoti? Mahāsīlasmiṃ paripūrakāritāya.",
  "atk-s0402a:363": "4. Cakkavattisuttavaṇṇanā",
  "atk-s0402a:364_0": "14. Catutthe catūhi saṅgahavatthūhi janaṃ rañjetīti rājā. Cakkaṃ vattetīti cakkavattī.",
  "atk-s0402a:364_1": "Vattitaṃ vā anena cakkanti cakkavattī. Dhammo assa atthīti dhammiko. Dhammeneva dasavidhena",
  "atk-s0402a:364_2": "cakkavattivattena rājā jātoti dhammarājā. Sopi na arājakanti sopi aññaṃ nissayarājānaṃ",
  "atk-s0402a:364_3": "alabhitvā cakkaṃ nāma vattetuṃ na sakkotīti attho. Iti satthā desanaṃ paṭṭhapetvā",
  "atk-s0402a:364_4": "yathānusandhiṃ apāpetvāva tuṇhī ahosi. Kasmā? Anusandhikusalā uṭṭhahitvā anusandhiṃ",
  "atk-s0402a:364_5": "pucchissanti, bahū hi imasmiṃ ṭhāne tathārūpā bhikkhū, athāhaṃ tehi puṭṭho desanaṃ",
  "atk-s0402a:364_6": "vaḍḍhessāmīti. Atheko anusandhikusalo bhikkhu bhagavantaṃ pucchanto ko pana, bhantetiādimāha.",
  "atk-s0402a:364_7": "Bhagavāpissa byākaronto dhammo bhikkhūtiādimāha.",
  "atk-s0402a:365_0": "Tattha dhammoti dasakusalakammapathadhammo. Dhammanti tameva vuttappakāraṃ dhammaṃ.",
  "atk-s0402a:365_1": "Nissāyāti tadadhiṭṭhānena cetasā tameva nissayaṃ katvā. Dhammaṃ sakkarontoti yathā",
  "atk-s0402a:365_2": "kato so dhammo suṭṭhu kato hoti, evametaṃ karonto. Dhammaṃ garuṃ karontoti tasmiṃ",
  "atk-s0402a:365_3": "gāravuppattiyā taṃ garukaronto. Dhammaṃ apacāyamānoti tasseva dhammassa añjalikaraṇādīhi",
  "atk-s0402a:365_4": "nīcavuttitaṃ karonto. Dhammaddhajo dhammaketūti taṃ dhammaṃ dhajamiva purakkhatvā",
  "atk-s0402a:365_5": "ketumiva ukkhipitvā pavattiyā dhammaddhajo dhammaketu ca hutvāti attho. Dhammādhipateyyoti",
  "atk-s0402a:365_6": "dhammādhipatibhūtāgatabhāvena dhammavaseneva ca sabbakiriyānaṃ karaṇena dhammādhipateyyo",
  "atk-s0402a:365_7": "hutvā. Dhammikaṃ rakkhāvaraṇaguttiṃ saṃvidahatīti dhammo assā atthīti dhammikā, rakkhā",
  "atk-s0402a:365_8": "ca āvaraṇañca gutti ca rakkhāvaraṇagutti. Tattha “paraṃ rakkhanto attānaṃ rakkhatī”ti",
  "atk-s0402a:365_9": "vacanato khantiādayo rakkhā. Vuttañhetaṃ – “kathañca, bhikkhave, paraṃ rakkhanto",
  "atk-s0402a:365_10": "attānaṃ rakkhati. Khantiyā avihiṃsāya mettacittatāya anuddayāyā”ti. Nivāsanapārupanagehādīni",
  "atk-s0402a:365_11": "āvaraṇaṃ. Corādiupaddavanivāraṇatthaṃ gopāyanā gutti. Taṃ sabbampi suṭṭhu vidahati",
  "atk-s0402a:365_12": "pavatteti ṭhapetīti attho.",
  "atk-s0402a:366_0": "Idāni yattha sā saṃvidahitabbā, taṃ dassento antojanasmintiādimāha. Tatrāyaṃ saṅkhepattho",
  "atk-s0402a:366_1": "– antojanasaṅkhātaṃ puttadāraṃ sīlasaṃvare patiṭṭhāpento vatthagandhamālādīni cassa",
  "atk-s0402a:366_2": "dadamāno sabbopaddave cassa nivārayamāno dhammikaṃ rakkhāvaraṇaguttiṃ saṃvidahati",
  "atk-s0402a:366_3": "nāma. Khattiyādīsupi eseva nayo. Ayaṃ pana viseso – abhisittakhattiyā bhadraassājānīyādiratanasampadānenapi",
  "atk-s0402a:366_4": "upagaṇhitabbā, anuyantā khattiyā tesaṃ anurūpayānavāhanasampadānenapi paritosetabbā,",
  "atk-s0402a:366_5": "balakāyo kālaṃ anatikkametvā bhattavetanasampadānenapi anuggahetabbo, brāhmaṇā annapānavatthādinā",
  "atk-s0402a:366_6": "deyyadhammena, gahapatikā bhattabījanaṅgalabalibaddādisampadānena, tathā nigamavāsino",
  "atk-s0402a:366_7": "negamā janapadavāsino ca jānapadā. Samitapāpabāhitapāpā pana samaṇabrāhmaṇā samaṇaparikkhārasampadānena",
  "atk-s0402a:366_8": "sakkātabbā, migapakkhino abhayadānena samassāsetabbā.",
  "atk-s0402a:367_0": "Dhammeneva cakkaṃ vattetīti dasakusalakammapathadhammeneva cakkaṃ pavatteti. Taṃ",
  "atk-s0402a:367_1": "hoti cakkaṃ appaṭivattiyanti taṃ tena evaṃ pavattitaṃ āṇācakkaṃ appaṭivattiyaṃ hoti.",
  "atk-s0402a:367_2": "Kenaci manussabhūtenāti devatā nāma attanā icchiticchitameva karonti, tasmā tā aggaṇhitvā",
  "atk-s0402a:367_3": "“manussabhūtenā”ti vuttaṃ. Paccatthikenāti paṭiatthikena, paṭisattunāti attho. Dhammikoti",
  "atk-s0402a:367_4": "cakkavattī dasakusalakammapathavasena dhammiko, tathāgato pana navalokuttaradhammavasena.",
  "atk-s0402a:367_5": "Dhammarājāti navahi lokuttaradhammehi mahājanaṃ rañjetīti dhammarājā. Dhammaṃyevāti",
  "atk-s0402a:367_6": "navalokuttaradhammameva nissāya tameva sakkaronto taṃ garukaronto taṃ apacāyamāno.",
  "atk-s0402a:367_7": "Sovassa dhammo abbhuggataṭṭhena dhajoti dhammaddhajo. Sovassa ketūti dhammaketu.",
  "atk-s0402a:367_8": "Tameva adhipatiṃ jeṭṭhakaṃ katvā viharatīti dhammādhipateyyo. Dhammikaṃ rakkhāvaraṇaguttinti",
  "atk-s0402a:367_9": "lokiyalokuttaradhammadāyikarakkhañca āvaraṇañca guttiñca. Saṃvidahatīti ṭhapeti paññapeti.",
  "atk-s0402a:367_10": "Evarūpanti tividhaṃ kāyaduccaritaṃ na sevitabbaṃ, sucaritaṃ sevitabbanti evaṃ sabbattha",
  "atk-s0402a:367_11": "attho veditabbo. Saṃvidahitvāti ṭhapetvā kathetvā. Dhammeneva anuttaraṃ dhammacakkaṃ",
  "atk-s0402a:367_12": "pavattetīti navalokuttaradhammeneva asadisaṃ dhammacakkaṃ pavatteti. Taṃ hoti cakkaṃ",
  "atk-s0402a:367_13": "appaṭivattiyanti taṃ evaṃ pavattitaṃ dhammacakkaṃ etesu samaṇādīsu ekenapi paṭivattetuṃ",
  "atk-s0402a:367_14": "paṭibāhituṃ na sakkā. Sesaṃ sabbattha uttānamevāti.",
  "atk-s0402a:368": "5. Sacetanasuttavaṇṇanā",
  "atk-s0402a:369_0": "15. Pañcame isipataneti buddhapaccekabuddhasaṅkhātānaṃ isīnaṃ dhammacakkappavattanatthāya",
  "atk-s0402a:369_1": "ceva uposathakaraṇatthāya ca āgantvā patane, sannipātaṭṭhāneti attho. Padanetipi",
  "atk-s0402a:369_2": "pāṭho, ayameva attho. Migadāyeti migānaṃ abhayatthāya dinne. Chahi māsehi chārattūnehīti",
  "atk-s0402a:369_3": "so kira raññā āṇattadivaseyeva sabbūpakaraṇāni sajjetvā antevāsikehi saddhiṃ araññaṃ",
  "atk-s0402a:369_4": "pavisitvā gāmadvāragāmamajjhadevakulasusānādīsu ṭhitarukkhe ceva jhāmapatitasukkharukkhe",
  "atk-s0402a:369_5": "ca vivajjetvā sampannapadese ṭhite sabbadosavivajjite nābhiaranemīnaṃ anurūpe rukkhe",
  "atk-s0402a:369_6": "gahetvā taṃ cakkaṃ akāsi. Tassa rukkhe vicinitvā gaṇhantassa ceva karontassa ca ettako",
  "atk-s0402a:369_7": "kālo vītivatto. Tena vuttaṃ – “chahi māsehi chārattūnehī”ti. Nānākaraṇanti nānattaṃ.",
  "atk-s0402a:369_8": "Nesanti na esaṃ. Atthesanti atthi esaṃ. Abhisaṅkhārassa gatīti payogassa gamanaṃ.",
  "atk-s0402a:369_9": "Ciṅgulāyitvāti paribbhamitvā. Akkhāhataṃ maññeti akkhe pavesetvā ṭhapitamiva.",
  "atk-s0402a:370_0": "Sadosāti sagaṇḍā uṇṇatoṇataṭṭhānayuttā. Sakasāvāti pūtisārena ceva pheggunā ca yuttā.",
  "atk-s0402a:370_1": "Kāyavaṅkātiādīni kāyaduccaritādīnaṃ nāmāni. Evaṃ papatitāti evaṃ guṇapatanena patitā.",
  "atk-s0402a:370_2": "Evaṃ patiṭṭhitāti evaṃ guṇehi patiṭṭhitā. Tattha lokiyamahājanā papatitā nāma, sotāpannādayo",
  "atk-s0402a:370_3": "patiṭṭhitā nāma. Tesupi purimā tayo kilesānaṃ samudācārakkhaṇe papatitā nāma, khīṇāsavā",
  "atk-s0402a:370_4": "pana ekanteneva patiṭṭhitā nāma. Tasmāti yasmā appahīnakāyavaṅkādayo papatanti, pahīnakāyavaṅkādayo",
  "atk-s0402a:370_5": "patiṭṭhahanti, tasmā. Kāyavaṅkādīnaṃ pana evaṃ pahānaṃ veditabbaṃ – pāṇātipāto adinnādānaṃ",
  "atk-s0402a:370_6": "micchācāro musāvādo pisuṇāvācā micchādiṭṭhīti ime tāva cha sotāpattimaggena pahīyanti,",
  "atk-s0402a:370_7": "pharusāvācā byāpādoti dve anāgāmimaggena, abhijjhā samphappalāpoti dve arahattamaggenāti.",
  "atk-s0402a:371": "6. Apaṇṇakasuttavaṇṇanā",
  "atk-s0402a:372_0": "16. Chaṭṭhe apaṇṇakapaṭipadanti aviraddhapaṭipadaṃ ekaṃsapaṭipadaṃ niyyānikapaṭipadaṃ",
  "atk-s0402a:372_1": "kāraṇapaṭipadaṃ sārapaṭipadaṃ maṇḍapaṭipadaṃ apaccanīkapaṭipadaṃ anulomapaṭipadaṃ",
  "atk-s0402a:372_2": "dhammānudhammapaṭipadaṃ paṭipanno hoti, na takkaggāhena vā nayaggāhena vā. Evaṃ gahetvā",
  "atk-s0402a:372_3": "paṭipanno hi bhikkhu vā bhikkhunī vā upāsako vā upāsikā vā manussadevanibbānasampattīhi",
  "atk-s0402a:372_4": "hāyati parihāyati, apaṇṇakapaṭipadaṃ paṭipanno pana tāhi sampattīhi na parihāyati.",
  "atk-s0402a:372_5": "Atīte kantāraddhānamaggaṃ paṭipannesu dvīsu satthavāhesu yakkhassa vacanaṃ gahetvā",
  "atk-s0402a:372_6": "bālasatthavāho saddhiṃ satthena anayabyasanaṃ patto, yakkhassa vacanaṃ aggahetvā",
  "atk-s0402a:372_7": "“udakadiṭṭhaṭṭhāne udakaṃ chaḍḍessāmā”ti satthake saññāpetvā maggaṃ paṭipanno paṇḍitasatthavāho",
  "atk-s0402a:372_8": "viya. Yaṃ sandhāya vuttaṃ –",
  "atk-s0402a:373": "“Apaṇṇakaṃ ṭhānameke, dutiyaṃ āhu takkikā;",
  "atk-s0402a:374": "Etadaññāya medhāvī, taṃ gaṇhe yadapaṇṇaka”nti. ;",
  "atk-s0402a:375_0": "Yoni cassa āraddhā hotīti ettha yonīti khandhakoṭṭhāsassapi kāraṇassapi passāvamaggassapi",
  "atk-s0402a:375_1": "nāmaṃ. “Catasso kho imā, sāriputta, yoniyo”tiādīsu hi khandhakoṭṭhāso yoni nāma.",
  "atk-s0402a:375_2": "“Yoni hesā bhūmija phalassa adhigamāyā”tiādīsu kāraṇaṃ. “Na cāhaṃ brāhmaṇaṃ brūmi,",
  "atk-s0402a:375_3": "yonijaṃ mattisambhava”nti ca “tamenaṃ kammajavātā nivattitvā uddhaṃpādaṃ adhosiraṃ",
  "atk-s0402a:375_4": "samparivattetvā mātu yonimukhe sampaṭipādentī”ti ca ādīsu passāvamaggo. Idha pana",
  "atk-s0402a:375_5": "kāraṇaṃ adhippetaṃ. Āraddhāti paggahitā paripuṇṇā.",
  "atk-s0402a:376_0": "Āsavānaṃ khayāyāti ettha āsavantīti āsavā, cakkhutopi…pe… manatopi sandanti pavattantīti",
  "atk-s0402a:376_1": "vuttaṃ hoti. Dhammato yāva gotrabhu, okāsato yāva bhavaggā savantīti vā āsavā, ete",
  "atk-s0402a:376_2": "dhamme etañca okāsaṃ antokaritvā pavattantīti attho. Antokaraṇattho hi ayaṃ ākāro.",
  "atk-s0402a:376_3": "Cirapārivāsiyaṭṭhena madirādayo āsavā, āsavā viyātipi āsavā. Lokasmimpi hi cirapārivāsikā",
  "atk-s0402a:376_4": "madirādayo āsavāti vuccanti, yadi ca cirapārivāsiyaṭṭhena āsavā, eteyeva bhavitumarahanti.",
  "atk-s0402a:376_5": "Vuttañhetaṃ – “purimā, bhikkhave, koṭi na paññāyati avijjāya, ito pubbe avijjā nāhosī”tiādi.",
  "atk-s0402a:376_6": "Āyataṃ vā saṃsāradukkhaṃ savanti pasavantītipi āsavā. Purimāni cettha nibbacanāni",
  "atk-s0402a:376_7": "yattha kilesā āsavāti āgacchanti, tattha yujjanti, pacchimaṃ kammepi. Na kevalañca",
  "atk-s0402a:376_8": "kammakilesāyeva āsavā, apica kho nānappakārā upaddavāpi. Suttesu hi “nāhaṃ, cunda,",
  "atk-s0402a:376_9": "diṭṭhadhammikānaṃyeva āsavānaṃ saṃvarāya dhammaṃ desemī”ti ettha vivādamūlabhūtā",
  "atk-s0402a:376_10": "kilesā āsavāti āgatā.",
  "atk-s0402a:377": "“Yena devūpapatyassa, gandhabbo vā vihaṅgamo;",
  "atk-s0402a:378": "Yakkhattaṃ yena gaccheyyaṃ, manussattañca abbaje;",
  "atk-s0402a:379": "Te mayhaṃ āsavā khīṇā, viddhastā vinaḷīkatā”ti. –",
  "atk-s0402a:380_0": "Ettha tebhūmakaṃ ca kammaṃ avasesā ca akusalā dhammā. “Diṭṭhadhammikānaṃ āsavānaṃ",
  "atk-s0402a:380_1": "saṃvarāya samparāyikānaṃ āsavānaṃ paṭighātāyā”ti ettha parūpavādavippaṭisāravadhabandhādayo",
  "atk-s0402a:380_2": "ceva apāyadukkhabhūtā ca nānappakārā upaddavā.",
  "atk-s0402a:381_0": "Te panete āsavā yattha yathā āgatā, tattha tathā veditabbā. Ete hi vinaye tāva “diṭṭhadhammikānaṃ",
  "atk-s0402a:381_1": "āsavānaṃ saṃvarāya, samparāyikānaṃ āsavānaṃ paṭighātāyā”ti dvedhā āgatā. Saḷāyatane",
  "atk-s0402a:381_2": "“tayo me, āvuso, āsavā kāmāsavo bhavāsavo avijjāsavo”ti tidhā āgatā. Aññesu ca suttantesu",
  "atk-s0402a:381_3": "abhidhamme ca teyeva diṭṭhāsavena saha catudhā āgatā. Nibbedhikapariyāyena “atthi,",
  "atk-s0402a:381_4": "bhikkhave, āsavā nirayagāminiyā, atthi āsavā tiracchānayonigāminiyā, atthi āsavā",
  "atk-s0402a:381_5": "pettivisayagāminiyā, atthi āsavā manussalokagāminiyā, atthi āsavā devalokagāminiyā”ti",
  "atk-s0402a:381_6": "pañcadhā āgatā. Kammameva cettha āsavāti vuttaṃ. Chakkanipāte “atthi, bhikkhave,",
  "atk-s0402a:381_7": "āsavā saṃvarāpahātabbā”tiādinā nayena chadhā āgatā. Sabbāsavapariyāye teyeva dassanena",
  "atk-s0402a:381_8": "pahātabbehi saddhiṃ sattadhā āgatā. Idha pana abhidhammanayena cattāro āsavā adhippetāti veditabbā.",
  "atk-s0402a:382_0": "Khayāyāti ettha pana āsavānaṃ sarasabhedopi khīṇākāropi maggaphalanibbānānipi “āsavakkhayo”ti",
  "atk-s0402a:382_1": "vuccati. “Yo āsavānaṃ khayo vayo bhedo paribhedo aniccatā antaradhāna”nti ettha hi",
  "atk-s0402a:382_2": "āsavānaṃ sarasabhedo “āsavakkhayo”ti vutto. “Jānato ahaṃ, bhikkhave, passato āsavānaṃ",
  "atk-s0402a:382_3": "khayaṃ vadāmī”ti ettha āsavappahānaṃ āsavānaṃ accantakkhayo asamuppādo khīṇākāro",
  "atk-s0402a:382_4": "natthibhāvo “āsavakkhayo”ti vutto.",
  "atk-s0402a:383": "“Sekhassa sikkhamānassa, ujumaggānusārino;",
  "atk-s0402a:384": "Khayasmiṃ paṭhamaṃ ñāṇaṃ, tato aññā anantarā”ti. –",
  "atk-s0402a:385": "Ettha maggo “āsavakkhayo”ti vutto. “Āsavānaṃ khayā samaṇo hotī”ti ettha phalaṃ.",
  "atk-s0402a:386": "“Paravajjānupassissa, niccaṃ ujjhānasaññino;",
  "atk-s0402a:387": "Āsavā tassa vaḍḍhanti, ārā so āsavakkhayā”ti. –",
  "atk-s0402a:388": "Ettha nibbānaṃ. Imasmiṃ pana sutte phalaṃ sandhāya “āsavānaṃ khayāyā”ti āha, arahattaphalatthāyāti attho.",
  "atk-s0402a:389_0": "Indriyesu guttadvāroti manacchaṭṭhesu indriyesu pihitadvāro. Bhojane mattaññūti bhojanasmiṃ",
  "atk-s0402a:389_1": "pamāṇaññū, paṭiggahaṇaparibhogapaccavekkhaṇamattaṃ jānāti pajānātīti attho. Jāgariyaṃ",
  "atk-s0402a:389_2": "anuyuttoti rattindivaṃ cha koṭṭhāse katvā pañcasu koṭṭhāsesu jāgaraṇabhāvaṃ anuyutto,",
  "atk-s0402a:389_3": "jāgaraṇeyeva yuttappayuttoti attho.",
  "atk-s0402a:390_0": "Evaṃ mātikaṃ ṭhapetvā idāni tameva ṭhapitapaṭipāṭiyā vibhajanto kathañca, bhikkhave,",
  "atk-s0402a:390_1": "bhikkhūtiādimāha. Tattha cakkhunā rūpaṃ disvātiādīnaṃ attho visuddhimagge vitthārito,",
  "atk-s0402a:390_2": "tathā paṭisaṅkhā yoniso āhāraṃ āhāreti neva davāyātiādīnaṃ. Āvaraṇīyehi dhammehīti",
  "atk-s0402a:390_3": "pañcahi nīvaraṇehi dhammehi. Nīvaraṇāni hi cittaṃ āvaritvā tiṭṭhanti, tasmā āvaraṇīyā",
  "atk-s0402a:390_4": "dhammāti vuccanti. Sīhaseyyaṃ kappetīti sīho viya seyyaṃ kappeti. Pāde pādaṃ accādhāyāti",
  "atk-s0402a:390_5": "vāmapādaṃ dakkhiṇapāde atiādhāya. Samaṃ ṭhapite hi pāde jāṇukena jāṇukaṃ gopphakena",
  "atk-s0402a:390_6": "ca gopphakaṃ ghaṭīyati, tato vedanā uṭṭhahanti. Tasmā tassa dosassa parivajjanatthaṃ",
  "atk-s0402a:390_7": "thokaṃ atikkamitvā esa pādaṃ ṭhapeti. Tena vuttaṃ – “pāde pādaṃ accādhāyā”ti.",
  "atk-s0402a:391_0": "Sato sampajānoti satiyā ceva sampajaññena ca samannāgato. Kathaṃ panesa niddāyanto",
  "atk-s0402a:391_1": "sato sampajāno nāma hotīti? Purimappavattivasena. Ayaṃ hi caṅkame caṅkamanto niddāya",
  "atk-s0402a:391_2": "okkamanabhāvaṃ ñatvā pavattamānaṃ kammaṭṭhānaṃ ṭhapetvā mañce vā phalake vā nipanno",
  "atk-s0402a:391_3": "niddaṃ upagantvā puna pabujjhamāno kammaṭṭhānaṃ ṭhitaṭṭhāne gaṇhantoyeva pabujjhati.",
  "atk-s0402a:391_4": "Tasmā niddāyantopi sato sampajāno nāma hoti. Ayaṃ tāva mūlakammaṭṭhāne nayova. Pariggahakammaṭṭhānavasenāpi",
  "atk-s0402a:391_5": "panesa sato sampajāno nāma hoti. Kathaṃ? Ayaṃ hi caṅkamanto niddāya okkamanabhāvaṃ",
  "atk-s0402a:391_6": "ñatvā pāsāṇaphalake vā mañce vā dakkhiṇena passena nipajjitvā paccavekkhati – “acetano",
  "atk-s0402a:391_7": "kāyo acetane mañce patiṭṭhito, acetano mañco acetanāya pathaviyā, acetanā pathavī",
  "atk-s0402a:391_8": "acetane udake, acetanaṃ udakaṃ acetane vāte, acetano vāto acetane ākāse patiṭṭhito.",
  "atk-s0402a:391_9": "Tattha ākāsampi ‘ahaṃ vātaṃ ukkhipitvā ṭhita’nti na jānāti, vātopi ‘ahaṃ ākāse patiṭṭhito’ti",
  "atk-s0402a:391_10": "na jānāti. Tathā vāto na jānāti. ‘Ahaṃ udakaṃ ukkhipitvā ṭhito’ti…pe… mañco na jānāti,",
  "atk-s0402a:391_11": "‘ahaṃ kāyaṃ ukkhipitvā ṭhito’ti, kāyo na jānāti ‘ahaṃ mañce patiṭṭhito’ti. Na hi",
  "atk-s0402a:391_12": "tesaṃ aññamaññaṃ ābhogo vā samannāhāro vā manasikāro vā cetanā vā patthanā vā atthī”ti.",
  "atk-s0402a:391_13": "Tassa evaṃ paccavekkhato taṃ paccavekkhaṇacittaṃ bhavaṅge otarati. Evaṃ niddāyantopi",
  "atk-s0402a:391_14": "sato sampajāno nāma hotīti.",
  "atk-s0402a:392_0": "Uṭṭhānasaññaṃ manasikaritvāti “ettakaṃ ṭhānaṃ gate cande vā tārakāya vā uṭṭhahissāmī”ti",
  "atk-s0402a:392_1": "uṭṭhānakālaparicchedikaṃ saññaṃ manasikaritvā, citte ṭhapetvāti attho. Evaṃ karitvā",
  "atk-s0402a:392_2": "sayito hi yathāparicchinneyeva kāle uṭṭhahati.",
  "atk-s0402a:393": "7. Attabyābādhasuttavaṇṇanā",
  "atk-s0402a:394": "17. Sattame attabyābādhāyāti attadukkhāya. Parabyābādhāyāti paradukkhāya. Kāyasucaritantiādīni pubbabhāge dasakusalakammapathavasena āgatāni, upari pana yāva arahattā avāritāneva.",
  "atk-s0402a:395": "8. Devalokasuttavaṇṇanā",
  "atk-s0402a:396_0": "18. Aṭṭhame aṭṭīyeyyāthāti aṭṭā pīḷitā bhaveyyātha. Harāyeyyāthāti lajjeyyātha. Jiguccheyyāthāti",
  "atk-s0402a:396_1": "gūthe viya tasmiṃ vacane sañjātajigucchā bhaveyyātha. Iti kirāti ettha itīti padasandhibyañjanasiliṭṭhatā,",
  "atk-s0402a:396_2": "kirāti anussavatthe nipāto. Dibbena kira āyunā aṭṭīyathāti evamassa sambandho veditabbo.",
  "atk-s0402a:396_3": "Pageva kho panāti paṭhamataraṃyeva.",
  "atk-s0402a:397": "9. Paṭhamapāpaṇikasuttavaṇṇanā",
  "atk-s0402a:398_0": "19. Navame pāpaṇikoti āpaṇiko, āpaṇaṃ ugghāṭetvā bhaṇḍavikkāyakassa vāṇijassetaṃ",
  "atk-s0402a:398_1": "adhivacanaṃ. Abhabboti abhājanabhūto. Na sakkaccaṃ kammantaṃ adhiṭṭhātīti yathā adhiṭṭhitaṃ",
  "atk-s0402a:398_2": "suadhiṭṭhitaṃ hoti, evaṃ sayaṃ attapaccakkhaṃ karonto nādhiṭṭhāti. Tattha paccūsakāle",
  "atk-s0402a:398_3": "padasaddena uṭṭhāya dīpaṃ jāletvā bhaṇḍaṃ pasāretvā anisīdanto pubbaṇhasamayaṃ na",
  "atk-s0402a:398_4": "sakkaccaṃ kammantaṃ adhiṭṭhāti nāma. Ayaṃ hi yaṃ corā rattiṃ bhaṇḍaṃ haritvā “idaṃ",
  "atk-s0402a:398_5": "amhākaṃ hatthato vissajjessāmā”ti āpaṇaṃ gantvā appena agghena denti, yampi bahuverino",
  "atk-s0402a:398_6": "manussā rattiṃ nagare vasitvā pātova āpaṇaṃ gantvā bhaṇḍaṃ gaṇhanti, yaṃ vā pana",
  "atk-s0402a:398_7": "janapadaṃ gantukāmā manussā pātova āpaṇaṃ gantvā bhaṇḍaṃ kiṇanti, tappaccayassa lābhassa assāmiko hoti.",
  "atk-s0402a:399_0": "Aññesaṃ bhojanavelāya pana bhuñjituṃ āgantvā pātova bhaṇḍaṃ paṭisāmetvā gharaṃ gantvā",
  "atk-s0402a:399_1": "bhuñjitvā niddāyitvā sāyaṃ puna āpaṇaṃ āgacchanto majjhanhikasamayaṃ na sakkaccaṃ",
  "atk-s0402a:399_2": "kammantaṃ adhiṭṭhāti nāma. So hi yaṃ corā pātova vissajjetuṃ na sampāpuṇiṃsu, divākāle",
  "atk-s0402a:399_3": "pana paresaṃ asañcārakkhaṇe āpaṇaṃ gantvā appagghena denti, yañca bhojanavelāya puññavanto",
  "atk-s0402a:399_4": "issarā “āpaṇato idañcidañca laddhuṃ vaṭṭatī”ti pahiṇitvā āharāpenti, tappaccayassa",
  "atk-s0402a:399_5": "lābhassa assāmiko hoti.",
  "atk-s0402a:400_0": "Yāva yāmabherinikkhamanā pana antoāpaṇe dīpaṃ jālāpetvā anisīdanto sāyanhasamayaṃ",
  "atk-s0402a:400_1": "na sakkaccaṃ kammantaṃ adhiṭṭhāti nāma. So hi yaṃ corā pātopi divāpi vissajjetuṃ",
  "atk-s0402a:400_2": "na sampāpuṇiṃsu, sāyaṃ pana āpaṇaṃ gantvā appagghena denti, tappaccayassa lābhassa assāmiko hoti.",
  "atk-s0402a:401_0": "Na sakkaccaṃ samādhinimittaṃ adhiṭṭhātīti sakkaccakiriyāya samādhiṃ na samāpajjati.",
  "atk-s0402a:401_1": "Ettha ca pātova cetiyaṅgaṇabodhiyaṅgaṇesu vattaṃ katvā senāsanaṃ pavisitvā yāva bhikkhācāravelā,",
  "atk-s0402a:401_2": "tāva samāpattiṃ appetvā anisīdanto pubbaṇhasamayaṃ na sakkaccaṃ samādhinimittaṃ adhiṭṭhāti",
  "atk-s0402a:401_3": "nāma. Pacchābhattaṃ pana piṇḍapātapaṭikkanto rattiṭṭhānadivāṭṭhānaṃ pavisitvā yāva",
  "atk-s0402a:401_4": "sāyanhasamayā samāpattiṃ appetvā anisīdanto majjhanhikasamayaṃ na sakkaccaṃ samādhinimittaṃ",
  "atk-s0402a:401_5": "adhiṭṭhāti nāma. Sāyaṃ pana cetiyaṃ vanditvā therūpaṭṭhānaṃ katvā senāsanaṃ pavisitvā",
  "atk-s0402a:401_6": "paṭhamayāmaṃ samāpattiṃ samāpajjitvā anisīdanto sāyanhasamayaṃ na sakkaccaṃ samādhinimittaṃ",
  "atk-s0402a:401_7": "adhiṭṭhāti nāma. Sukkapakkho vuttapaṭipakkhanayeneva veditabbo. Apicettha “samāpattiṃ",
  "atk-s0402a:401_8": "appetvā”ti vuttaṭṭhāne samāpattiyā asati vipassanāpi vaṭṭati, samādhinimittanti ca",
  "atk-s0402a:401_9": "samādhiārammaṇampi vaṭṭatiyeva. Vuttampi cetaṃ – “samādhipi samādhinimittaṃ, samādhārammaṇampi samādhinimitta”nti.",
  "atk-s0402a:402": "10. Dutiyapāpaṇikasuttavaṇṇanā",
  "atk-s0402a:403_0": "20. Dasame cakkhumāti paññācakkhunā cakkhumā hoti. Vidhuroti visiṭṭhadhuro uttamadhuro",
  "atk-s0402a:403_1": "ñāṇasampayuttena vīriyena samannāgato. Nissayasampannoti avassayasampanno patiṭṭhānasampanno.",
  "atk-s0402a:403_2": "Paṇiyanti vikkāyikabhaṇḍaṃ. Ettakaṃ mūlaṃ bhavissati ettako udayoti tasmiṃ “evaṃ",
  "atk-s0402a:403_3": "kītaṃ evaṃ vikkāyamāna”nti vuttapaṇiye yena kayena taṃ kītaṃ, taṃ kayasaṅkhātaṃ mūlaṃ",
  "atk-s0402a:403_4": "ettakaṃ bhavissati. Yo ca tasmiṃ vikkayamāne vikkayo, tasmiṃ vikkaye ettako udayo",
  "atk-s0402a:403_5": "bhavissati, ettikā vaḍḍhīti attho.",
  "atk-s0402a:404": "Kusalo hoti paṇiyaṃ ketuñca vikketuñcāti sulabhaṭṭhānaṃ gantvā kiṇanto dullabhaṭṭhānaṃ gantvā vikkiṇanto ca ettha kusalo nāma hoti, dasaguṇampi vīsatiguṇampi lābhaṃ labhati.",
  "atk-s0402a:405_0": "Aḍḍhāti issarā bahunā nikkhittadhanena samannāgatā. Mahaddhanāti vaḷañjanakavasena",
  "atk-s0402a:405_1": "mahaddhanā. Mahābhogāti upabhogaparibhogabhaṇḍena mahābhogā. Paṭibaloti kāyabalena",
  "atk-s0402a:405_2": "ceva ñāṇabalena ca samannāgatattā samattho. Amhākañca kālena kālaṃ anuppadātunti",
  "atk-s0402a:405_3": "amhākañca gahitadhanamūlikaṃ vaḍḍhiṃ kālena kālaṃ anuppadātuṃ. Nipatantīti nimantenti.",
  "atk-s0402a:405_4": "Nipātentītipi pāṭho, ayameva attho.",
  "atk-s0402a:406_0": "Kusalānaṃ dhammānaṃ upasampadāyāti kusaladhammānaṃ sampādanatthāya paṭilābhatthāya.",
  "atk-s0402a:406_1": "Thāmavāti ñāṇathāmena samannāgato. Daḷhaparakkamoti thirena ñāṇaparakkamena samannāgato.",
  "atk-s0402a:406_2": "Anikkhittadhuroti “aggamaggaṃ apāpuṇitvā imaṃ vīriyadhuraṃ na ṭhapessāmī”ti evaṃ aṭṭhapitadhuro.",
  "atk-s0402a:407_0": "Bahussutāti ekanikāyādivasena bahu buddhavacanaṃ sutaṃ etesanti bahussutā. Āgatāgamāti",
  "atk-s0402a:407_1": "eko nikāyo eko āgamo nāma, dve nikāyā dve āgamā nāma, pañca nikāyā pañca āgamā nāma,",
  "atk-s0402a:407_2": "etesu āgamesu yesaṃ ekopi āgamo āgato paguṇo pavattito, te āgatāgamā nāma. Dhammadharāti",
  "atk-s0402a:407_3": "suttantapiṭakadharā. Vinayadharāti vinayapiṭakadharā. Mātikādharāti dvemātikādharā.",
  "atk-s0402a:407_4": "Paripucchatīti atthānatthaṃ kāraṇākāraṇaṃ pucchati. Paripañhatīti “imaṃ nāma pucchissāmī”ti",
  "atk-s0402a:407_5": "aññāti tuleti pariggaṇhāti. Sesamettha uttānatthameva.",
  "atk-s0402a:408_0": "Imasmiṃ pana sutte paṭhamaṃ paññā āgatā, pacchā vīriyañca kalyāṇamittasevanā ca.",
  "atk-s0402a:408_1": "Tattha paṭhamaṃ arahattaṃ patvā pacchā vīriyaṃ katvā kalyāṇamittā sevitabbāti na",
  "atk-s0402a:408_2": "evaṃ attho daṭṭhabbo, desanāya nāma heṭṭhimena vā paricchedo hoti uparimena vā dvīhipi",
  "atk-s0402a:408_3": "vā koṭīhi. Idha pana uparimena paricchedo veditabbo. Tasmā kathentena paṭhamaṃ kalyāṇamittaupanissayaṃ",
  "atk-s0402a:408_4": "dassetvā majjhe vīriyaṃ dassetvā pacchā arahattaṃ kathetabbanti.",
  "atk-s0402a:409": "Rathakāravaggo dutiyo.",
  "atk-s0402a:410": "3. Puggalavaggo",
  "atk-s0402a:411": "1. Samiddhasuttavaṇṇanā",
  "atk-s0402a:412_0": "21. Tatiyassa paṭhame jhānaphassaṃ paṭhamaṃ phusati, pacchā nirodhaṃ nibbānaṃ sacchikarotīti",
  "atk-s0402a:412_1": "kāyasakkhi. Diṭṭhantaṃ pattoti diṭṭhippatto. Saddahanto vimuttoti saddhāvimutto.",
  "atk-s0402a:412_2": "Khamatīti ruccati. Abhikkantataroti atisundarataro. Paṇītataroti atipaṇītataro. Saddhindriyaṃ",
  "atk-s0402a:412_3": "adhimattaṃ hotīti samiddhattherassa kira arahattamaggakkhaṇe saddhindriyaṃ dhuraṃ",
  "atk-s0402a:412_4": "ahosi, sesāni cattāri sahajātindriyāni tasseva parivārāni ahesuṃ. Iti thero attanā",
  "atk-s0402a:412_5": "paṭividdhamaggaṃ kathento evamāha. Mahākoṭṭhikattherassa pana arahattamaggakkhaṇe",
  "atk-s0402a:412_6": "samādhindriyaṃ dhuraṃ ahosi, sesāni cattāri indriyāni tasseva parivārāni ahesuṃ.",
  "atk-s0402a:412_7": "Tasmā sopi samādhindriyaṃ adhimattanti kathento attanā paṭividdhamaggameva kathesi.",
  "atk-s0402a:412_8": "Sāriputtattherassa pana arahattamaggakkhaṇe paññindriyaṃ dhuraṃ ahosi. Sesāni cattāri",
  "atk-s0402a:412_9": "indriyāni tasseva parivārāni ahesuṃ. Tasmā sopi paññindriyaṃ adhimattanti kathento",
  "atk-s0402a:412_10": "attanā paṭividdhamaggameva kathesi.",
  "atk-s0402a:413_0": "Na khvetthāti na kho ettha. Ekaṃsena byākātunti ekantena byākarituṃ. Arahattāya paṭipannoti",
  "atk-s0402a:413_1": "arahattamaggasamaṅgiṃ dasseti. Evametasmiṃ sutte tīhipi therehi attanā paṭividdhamaggova",
  "atk-s0402a:413_2": "kathito, sammāsambuddho pana bhummantareneva kathesi.",
  "atk-s0402a:414": "2. Gilānasuttavaṇṇanā",
  "atk-s0402a:415_0": "22. Dutiye sappāyānīti hitāni vuddhikarāni. Patirūpanti anucchavikaṃ. Neva vuṭṭhāti",
  "atk-s0402a:415_1": "tamhā ābādhāti iminā atekicchena vātāpamārādinā rogena samannāgato niṭṭhāpattagilāno",
  "atk-s0402a:415_2": "kathito. Vuṭṭhāti tamhā ābādhāti iminā khipitakakacchutiṇapupphakajarādibhedo appamattaābādho",
  "atk-s0402a:415_3": "kathito. Labhanto sappāyāni bhojanāni no alabhantoti iminā pana yesaṃ paṭijagganena",
  "atk-s0402a:415_4": "phāsukaṃ hoti, sabbepi te ābādhā kathitā. Ettha ca patirūpo upaṭṭhāko nāma gilānupaṭṭhākaaṅgehi",
  "atk-s0402a:415_5": "samannāgato paṇḍito dakkho analaso veditabbo. Gilānupaṭṭhāko anuññātoti bhikkhusaṅghena",
  "atk-s0402a:415_6": "dātabboti anuññāto. Tasmiñhi gilāne attano dhammatāya yāpetuṃ asakkonte bhikkhusaṅghena",
  "atk-s0402a:415_7": "tassa bhikkhuno eko bhikkhu ca sāmaṇero ca “imaṃ paṭijaggathā”ti apaloketvā dātabbā.",
  "atk-s0402a:415_8": "Yāva pana te taṃ paṭijagganti, tāva gilānassa ca tesañca dvinnaṃ yenattho, sabbaṃ",
  "atk-s0402a:415_9": "bhikkhusaṅghasseva bhāro.",
  "atk-s0402a:416_0": "Aññepi gilānā upaṭṭhātabbāti itarepi dve gilānā upaṭṭhāpetabbā. Kiṃ kāraṇā? Yopi",
  "atk-s0402a:416_1": "hi niṭṭhapattagilāno, so anupaṭṭhiyamāno “sace maṃ paṭijaggeyyuṃ, phāsukaṃ me bhaveyya.",
  "atk-s0402a:416_2": "Na kho pana maṃ paṭijaggantī”ti manopadosaṃ katvā apāye nibbatteyya. Paṭijaggiyamānassa",
  "atk-s0402a:416_3": "panassa evaṃ hoti “bhikkhusaṅghena yaṃ kātabbaṃ, taṃ kataṃ. Mayhaṃ pana kammavipāko",
  "atk-s0402a:416_4": "īdiso”ti. So bhikkhusaṅghe mettaṃ paccupaṭṭhāpetvā sagge nibbattissati. Yo pana appamattakena",
  "atk-s0402a:416_5": "byādhinā samannāgato labhantopi alabhantopi vuṭṭhātiyeva, tassa vināpi bhesajjena",
  "atk-s0402a:416_6": "vūpasamanabyādhi bhesajje kate khippataraṃ vūpasammati. So tato buddhavacanaṃ vā",
  "atk-s0402a:416_7": "uggaṇhituṃ sakkhissati, samaṇadhammaṃ vā kātuṃ sakkhissati. Iminā kāraṇena “aññepi",
  "atk-s0402a:416_8": "gilānā upaṭṭhātabbā”ti vuttaṃ.",
  "atk-s0402a:417_0": "Neva okkamatīti neva pavisati. Niyāmaṃ kusalesu dhammesu sammattanti kusalesu dhammesu",
  "atk-s0402a:417_1": "magganiyāmasaṅkhātaṃ sammattaṃ. Iminā padaparamo puggalo kathito. Dutiyavārena ugghaṭitaññū",
  "atk-s0402a:417_2": "gahito sāsane nālakattherasadiso buddhantare ekavāraṃ paccekabuddhānaṃ santike ovādaṃ",
  "atk-s0402a:417_3": "labhitvā paṭividdhapaccekabodhiñāṇo ca. Tatiyavārena vipañcitaññū puggalo kathito,",
  "atk-s0402a:417_4": "neyyo pana tannissitova hoti.",
  "atk-s0402a:418_0": "Dhammadesanā anuññātāti māsassa aṭṭha vāre dhammakathā anuññātā. Aññesampi dhammo",
  "atk-s0402a:418_1": "desetabboti itaresampi dhammo kathetabbo. Kiṃ kāraṇā? Padaparamassa hi imasmiṃ attabhāve",
  "atk-s0402a:418_2": "dhammaṃ paṭivijjhituṃ asakkontassāpi anāgate paccayo bhavissati. Yo pana tathāgatassa",
  "atk-s0402a:418_3": "rūpadassanaṃ labhantopi alabhantopi dhammavinayañca savanāya labhantopi alabhantopi",
  "atk-s0402a:418_4": "dhammaṃ abhisameti, so alabhanto tāva abhisameti. Labhanto pana khippameva abhisamessatīti",
  "atk-s0402a:418_5": "iminā kāraṇena tesaṃ dhammo desetabbo. Tatiyassa pana punappunaṃ desetabbova.",
  "atk-s0402a:419": "3. Saṅkhārasuttavaṇṇanā",
  "atk-s0402a:420_0": "23. Tatiye sabyābajjhanti sadukkhaṃ. Kāyasaṅkhāranti kāyadvāre cetanārāsiṃ. Abhisaṅkharotīti",
  "atk-s0402a:420_1": "āyūhati rāsiṃ karoti piṇḍaṃ karoti. Vacīmanodvāresupi eseva nayo. Sabyābajjhaṃ lokanti",
  "atk-s0402a:420_2": "sadukkhaṃ lokaṃ. Sabyābajjhā phassā phusantīti sadukkhā vipākaphassā phusanti. Sabyābajjhaṃ",
  "atk-s0402a:420_3": "vedanaṃ vediyatīti sadukkhaṃ vipākavedanaṃ vediyati, sābādhaṃ nirassādanti attho.",
  "atk-s0402a:420_4": "Seyyathāpi sattā nerayikāti yathā niraye nibbattasattā ekantadukkhaṃ vedanaṃ vediyanti,",
  "atk-s0402a:420_5": "evaṃ vediyatīti attho. Kiṃ pana tattha upekkhāvedanā natthīti? Atthi, dukkhavedanāya",
  "atk-s0402a:420_6": "pana balavabhāvena sā abbohārikaṭṭhāne ṭhitā. Iti nirayova nirayassa upamaṃ katvā",
  "atk-s0402a:420_7": "āhaṭo. Tatra paṭibhāgaupamā nāma kira esā.",
  "atk-s0402a:421_0": "Seyyathāpi devā subhakiṇhāti idhāpi devalokova devalokassa upamaṃ katvā āhaṭo. Yasmā",
  "atk-s0402a:421_1": "pana heṭṭhimesu brahmalokesu sappītikajjhānavipāko vattati, subhakiṇhesu nippītiko",
  "atk-s0402a:421_2": "ekantasukhova, tasmā te aggahetvā subhakiṇhāva kathitā. Iti ayampi tatra paṭibhāgaupamā nāmāti veditabbā.",
  "atk-s0402a:422_0": "Vokiṇṇasukhadukkhanti vomissakasukhadukkhaṃ. Seyyathāpi manussāti manussānaṃ hi kālena",
  "atk-s0402a:422_1": "sukhaṃ hoti, kālena dukkhaṃ. Ekacce ca devāti kāmāvacaradevā. Tesampi kālena sukhaṃ",
  "atk-s0402a:422_2": "hoti, kālena dukkhaṃ. Tesaṃ hi hīnatarānaṃ mahesakkhatarā devatā disvā āsanā vuṭṭhātabbaṃ",
  "atk-s0402a:422_3": "hoti, maggā ukkamitabbaṃ, pārutavatthaṃ apanetabbaṃ, añjalikammaṃ kātabbanti taṃ",
  "atk-s0402a:422_4": "sabbampi dukkhaṃ nāma hoti. Ekacce ca vinipātikāti vemānikapetā. Te hi kālena sampattiṃ",
  "atk-s0402a:422_5": "anubhavanti kālena kammanti vokiṇṇasukhadukkhāva honti. Iti imasmiṃ sutte tīṇi sucaritāni",
  "atk-s0402a:422_6": "lokiyalokuttaramissakāni kathitānīti veditabbāni.",
  "atk-s0402a:423": "4. Bahukārasuttavaṇṇanā",
  "atk-s0402a:424_0": "24. Catutthe tayome, bhikkhave, puggalāti tayo ācariyapuggalā. Puggalassa bahukārāti",
  "atk-s0402a:424_1": "antevāsikapuggalassa bahūpakārā. Buddhanti sabbaññubuddhaṃ. Saraṇaṃ gato hotīti avassayaṃ",
  "atk-s0402a:424_2": "gato hoti. Dhammanti satantikaṃ navalokuttaradhammaṃ. Saṅghanti aṭṭhaariyapuggalasamūhaṃ.",
  "atk-s0402a:424_3": "Idañca pana saraṇagamanaṃ aggahitasaraṇapubbassa akatābhinivesassa vasena vuttaṃ.",
  "atk-s0402a:424_4": "Iti imasmiṃ sutte saraṇadāyako sotāpattimaggasampāpako arahattamaggasampāpakoti tayo",
  "atk-s0402a:424_5": "ācariyā bahukārāti āgatā, pabbajjādāyako buddhavacanadāyako kammavācācariyo sakadāgāmimaggasampāpako",
  "atk-s0402a:424_6": "anāgāmimaggasampāpakoti ime ācariyā na āgatā, kiṃ ete na bahukārāti? No, na bahukārā.",
  "atk-s0402a:424_7": "Ayaṃ pana desanā duvidhena paricchinnā. Tasmā sabbepete bahukārā. Tesu saraṇagamanasmiṃyeva",
  "atk-s0402a:424_8": "akatābhiniveso vaṭṭati, catupārisuddhisīlakasiṇaparikammavipassanāñāṇāni pana paṭhamamaggasannissitāni",
  "atk-s0402a:424_9": "honti, upari dve maggā ca phalāni ca arahattamaggasannissitānīti veditabbāni.",
  "atk-s0402a:425_0": "Iminā puggalenāti iminā antevāsikapuggalena. Na suppatikāraṃ vadāmīti patikāraṃ kātuṃ",
  "atk-s0402a:425_1": "na sukaranti vadāmi. Abhivādanādīsu anekasatavāraṃ anekasahassavārampi hi pañcapatiṭṭhitena",
  "atk-s0402a:425_2": "nipatitvā vandanto āsanā vuṭṭhāya paccuggacchanto diṭṭhadiṭṭhakkhaṇe añjaliṃ paggaṇhanto",
  "atk-s0402a:425_3": "anucchavikaṃ sāmīcikammaṃ karonto divase divase cīvarasataṃ cīvarasahassaṃ piṇḍapātasataṃ",
  "atk-s0402a:425_4": "piṇḍapātasahassaṃ dadamāno cakkavāḷapariyantena sabbaratanamayaṃ āvāsaṃ karonto sappinavanītādinānappakāraṃ",
  "atk-s0402a:425_5": "bhesajjaṃ anuppadajjamāno neva sakkoti ācariyena katassa patikāraṃ nāma kātunti evamattho veditabbo.",
  "atk-s0402a:426": "5. Vajirūpamasuttavaṇṇanā",
  "atk-s0402a:427_0": "25. Pañcame arukūpamacittoti purāṇavaṇasadisacitto. Vijjūpamacittoti ittarakālobhāsanena",
  "atk-s0402a:427_1": "vijjusadisacitto. Vajirūpamacittoti kilesānaṃ mūlaghātakaraṇasamatthatāya vajirena",
  "atk-s0402a:427_2": "sadisacitto. Abhisajjatīti laggati. Kuppatīti kopavasena kuppati. Byāpajjatīti pakatibhāvaṃ",
  "atk-s0402a:427_3": "pajahati, pūtiko hoti. Patitthīyatīti thinabhāvaṃ thaddhabhāvaṃ āpajjati. Kopanti",
  "atk-s0402a:427_4": "dubbalakodhaṃ. Dosanti dussanavasena tato balavataraṃ. Appaccayanti atuṭṭhākāraṃ",
  "atk-s0402a:427_5": "domanassaṃ. Duṭṭhārukoti purāṇavaṇo. Kaṭṭhenāti daṇḍakakoṭiyā. Kaṭhalenāti kapālena.",
  "atk-s0402a:427_6": "Āsavaṃ detīti aparāparaṃ savati. Purāṇavaṇo hi attano dhammatāyeva pubbaṃ lohitaṃ",
  "atk-s0402a:427_7": "yūsanti imāni tīṇi savati, ghaṭṭito pana tāni adhikataraṃ savati.",
  "atk-s0402a:428_0": "Evameva khoti ettha idaṃ opammasaṃsandanaṃ – duṭṭhāruko viya hi kodhanapuggalo, tassa",
  "atk-s0402a:428_1": "attano dhammatāya savanaṃ viya kodhanassapi attano dhammatāya uddhumātassa viya caṇḍikatassa",
  "atk-s0402a:428_2": "caraṇaṃ, kaṭṭhena vā kaṭhalāya vā ghaṭṭanaṃ viya appamattaṃ vacanaṃ, bhiyyosomattāya",
  "atk-s0402a:428_3": "savanaṃ viya “mādisaṃ nāma esa evaṃ vadatī”ti bhiyyosomattāya uddhumāyanabhāvo daṭṭhabbo.",
  "atk-s0402a:429_0": "Rattandhakāratimisāyanti rattiṃ cakkhuviññāṇuppattinivāraṇena andhabhāvakaraṇe bahalatame.",
  "atk-s0402a:429_1": "Vijjantarikāyāti vijjuppattikkhaṇe. Idhāpi idaṃ opammasaṃsandanaṃ – cakkhumā puriso",
  "atk-s0402a:429_2": "viya hi yogāvacaro daṭṭhabbo, andhakāraṃ viya sotāpattimaggavajjhā kilesā, vijjusañcaraṇaṃ",
  "atk-s0402a:429_3": "viya sotāpattimaggañāṇassa uppattikālo, vijjantarikāya cakkhumato purisassa samantā",
  "atk-s0402a:429_4": "rūpadassanaṃ viya sotāpattimaggakkhaṇe nibbānadassanaṃ, puna andhakārāvattharaṇaṃ",
  "atk-s0402a:429_5": "viya sakadāgāmimaggavajjhā kilesā, puna vijjusañcaraṇaṃ viya sakadāgāmimaggañāṇassa",
  "atk-s0402a:429_6": "uppādo, vijjantarikāya cakkhumato purisassa samantā rūpadassanaṃ viya sakadāgāmimaggakkhaṇe",
  "atk-s0402a:429_7": "nibbānadassanaṃ, puna andhakārāvattharaṇaṃ viya anāgāmimaggavajjhā kilesā, puna vijjusañcaraṇaṃ",
  "atk-s0402a:429_8": "viya anāgāmimaggañāṇassa uppādo, vijjantarikāya cakkhumato purisassa samantā rūpadassanaṃ",
  "atk-s0402a:429_9": "viya anāgāmimaggakkhaṇe nibbānadassanaṃ veditabbaṃ.",
  "atk-s0402a:430_0": "Vajirūpamacittatāyapi idaṃ opammasaṃsandanaṃ – vajiraṃ viya hi arahattamaggañāṇaṃ",
  "atk-s0402a:430_1": "daṭṭhabbaṃ, maṇigaṇṭhipāsāṇagaṇṭhi viya arahattamaggavajjhā kilesā, vajirassa maṇigaṇṭhimpi",
  "atk-s0402a:430_2": "vā pāsāṇagaṇṭhimpi vā vinivijjhitvā agamanabhāvassa natthitā viya arahattamaggañāṇena",
  "atk-s0402a:430_3": "acchejjānaṃ kilesānaṃ natthibhāvo, vajirena nibbiddhavedhassa puna apatipūraṇaṃ viya",
  "atk-s0402a:430_4": "arahattamaggena chinnānaṃ kilesānaṃ puna anuppādo daṭṭhabboti.",
  "atk-s0402a:431": "6. Sevitabbasuttavaṇṇanā",
  "atk-s0402a:432_0": "26. Chaṭṭhe sevitabboti upasaṅkamitabbo. Bhajitabboti allīyitabbo. Payirupāsitabboti",
  "atk-s0402a:432_1": "santike nisīdanavasena punappunaṃ upāsitabbo. Sakkatvā garuṃ katvāti sakkārañceva",
  "atk-s0402a:432_2": "garukārañca katvā. Hīno hoti sīlenātiādīsu upādāyupādāya hīnatā veditabbā. Tattha",
  "atk-s0402a:432_3": "yo hi pañca sīlāni rakkhati, so dasa sīlāni rakkhantena na sevitabbo. Yo dasa sīlāni",
  "atk-s0402a:432_4": "rakkhati, so catupārisuddhisīlaṃ rakkhantena na sevitabbo. Aññatra anuddayā aññatra",
  "atk-s0402a:432_5": "anukampāti ṭhapetvā anuddayañca anukampañca. Attano atthāyeva hi evarūpo puggalo",
  "atk-s0402a:432_6": "na sevitabbo, anuddayānukampāvasena pana taṃ upasaṅkamituṃ vaṭṭati.",
  "atk-s0402a:433_0": "Sīlasāmaññagatānaṃ satanti sīlena samānabhāvaṃ gatānaṃ santānaṃ. Sīlakathā ca no",
  "atk-s0402a:433_1": "bhavissatīti evaṃ samānasīlānaṃ amhākaṃ sīlameva ārabbha kathā bhavissati. Sā ca",
  "atk-s0402a:433_2": "no pavattinī bhavissatīti sā ca amhākaṃ kathā divasampi kathentānaṃ pavattissati",
  "atk-s0402a:433_3": "na paṭihaññissati. Sā ca no phāsu bhavissatīti sā ca divasampi pavattamānā sīlakathā",
  "atk-s0402a:433_4": "amhākaṃ phāsuvihāro sukhavihāro bhavissati. Samādhipaññākathāsupi eseva nayo.",
  "atk-s0402a:434_0": "Sīlakkhandhanti sīlarāsiṃ. Tattha tattha paññāya anuggahessāmīti ettha sīlassa asappāye",
  "atk-s0402a:434_1": "anupakāradhamme vajjetvā sappāye upakāradhamme sevanto tasmiṃ tasmiṃ ṭhāne sīlakkhandhaṃ",
  "atk-s0402a:434_2": "paññāya anuggaṇhāti nāma. Samādhipaññākkhandhesupi eseva nayo. Nihīyatīti attano",
  "atk-s0402a:434_3": "hīnataraṃ puggalaṃ sevanto khāraparissāvane āsittaudakaṃ viya satataṃ samitaṃ hāyati",
  "atk-s0402a:434_4": "parihāyati. Tulyasevīti attanā samānasevī. Seṭṭhamupanamanti seṭṭhaṃ puggalaṃ oṇamanto.",
  "atk-s0402a:434_5": "Udeti khippanti khippameva vaḍḍhati. Tasmā attano uttariṃ bhajethāti yasmā seṭṭhaṃ",
  "atk-s0402a:434_6": "puggalaṃ upanamanto udeti khippaṃ, tasmā attano uttaritaraṃ visiṭṭhataraṃ bhajetha.",
  "atk-s0402a:435": "7. Jigucchitabbasuttavaṇṇanā",
  "atk-s0402a:436_0": "27. Sattame jigucchitabboti gūthaṃ viya jigucchitabbo. Atha kho nanti atha kho assa.",
  "atk-s0402a:436_1": "Kittisaddoti kathāsaddo. Evameva khoti ettha gūthakūpo viya dussīlyaṃ daṭṭhabbaṃ.",
  "atk-s0402a:436_2": "Gūthakūpe patitvā ṭhito dhammaniahi viya dussīlapuggalo. Gūthakūpato uddhariyamānena",
  "atk-s0402a:436_3": "tena ahinā purisassa sarīraṃ āruḷhenāpi adaṭṭhabhāvo viya dussīlaṃ sevamānassāpi",
  "atk-s0402a:436_4": "tassa kiriyāya akaraṇabhāvo. Sarīraṃ gūthena makkhetvā ahinā gatakālo viya dussīlaṃ",
  "atk-s0402a:436_5": "sevamānassa pāpakittisaddaabbhuggamanakālo veditabbo.",
  "atk-s0402a:437_0": "Tindukālātanti tindukarukkhaalātaṃ. Bhiyyosomattāya cicciṭāyatīti taṃ hi jhāyamānaṃ",
  "atk-s0402a:437_1": "pakatiyāpi papaṭikāyo muñcantaṃ cicciṭāti “ciṭiciṭā”ti saddaṃ karoti, ghaṭṭitaṃ pana",
  "atk-s0402a:437_2": "adhimattaṃ karotīti attho. Evameva khoti evamevaṃ kodhano attano dhammatāyapi uddhato",
  "atk-s0402a:437_3": "caṇḍikato hutvā carati, appamattakaṃ pana vacanaṃ sutakāle “mādisaṃ nāma evaṃ vadati",
  "atk-s0402a:437_4": "evaṃ vadatī”ti atirekataraṃ uddhato caṇḍikato hutvā carati. Gūthakūpoti gūthapuṇṇakūpo,",
  "atk-s0402a:437_5": "gūtharāsiyeva vā. Opammasaṃsandanaṃ panettha purimanayeneva veditabbaṃ. Tasmā evarūpo",
  "atk-s0402a:437_6": "puggalo ajjhupekkhitabbo na sevitabboti yasmā kodhano atiseviyamāno atiupasaṅkamiyamānopi",
  "atk-s0402a:437_7": "kujjhatiyeva, “kiṃ iminā”ti paṭikkamantepi kujjhatiyeva. Tasmā palālaggi viya ajjhupekkhitabbo",
  "atk-s0402a:437_8": "na sevitabbo na bhajitabbo. Kiṃ vuttaṃ hoti? Yo hi palālaggiṃ atiupasaṅkamitvā tappati,",
  "atk-s0402a:437_9": "tassa sarīraṃ jhāyati. Yo atipaṭikkamitvā tappati, tassa sītaṃ na vūpasammati. Anupasaṅkamitvā",
  "atk-s0402a:437_10": "apaṭikkamitvā pana majjhattabhāvena tappantassa sītaṃ vūpasammati, tasmā palālaggi",
  "atk-s0402a:437_11": "viya kodhano puggalo majjhattabhāvena ajjhupekkhitabbo, na sevitabbo na bhajitabbo na payirupāsitabbo.",
  "atk-s0402a:438_0": "Kalyāṇamittoti sucimitto. Kalyāṇasahāyoti sucisahāyo. Sahāyā nāma sahagāmino saddhiṃcarā.",
  "atk-s0402a:438_1": "Kalyāṇasampavaṅkoti kalyāṇesu sucipuggalesu sampavaṅko, tanninnatappoṇatappabbhāramānasoti attho.",
  "atk-s0402a:439": "8. Gūthabhāṇīsuttavaṇṇanā",
  "atk-s0402a:440_0": "28. Aṭṭhame gūthabhāṇīti yo gūthaṃ viya duggandhakathaṃ katheti. Pupphabhāṇīti yo",
  "atk-s0402a:440_1": "pupphāni viya sugandhakathaṃ katheti. Madhubhāṇīti yo madhu viya madhurakathaṃ katheti.",
  "atk-s0402a:440_2": "Sabhaggatoti sabhāya ṭhito. Parisaggatoti gāmaparisāya ṭhito. Ñātimajjhagatoti ñātīnaṃ",
  "atk-s0402a:440_3": "majjhe ṭhito. Pūgamajjhagatoti seṇīnaṃ majjhe ṭhito. Rājakulamajjhagatoti rājakulassa",
  "atk-s0402a:440_4": "majjhe mahāvinicchaye ṭhito. Abhinītoti pucchanatthāyānīto. Sakkhipuṭṭhoti sakkhiṃ",
  "atk-s0402a:440_5": "katvā pucchito. Ehambho purisāti ālapanametaṃ. Attahetu vā parahetu vāti attano vā",
  "atk-s0402a:440_6": "parassa vā hatthapādādihetu vā dhanahetu vā. Āmisakiñcikkhahetu vāti ettha āmisanti",
  "atk-s0402a:440_7": "lañjo adhippeto. Kiñcikkhanti yaṃ vā taṃ vā appamattakaṃ antamaso tittiriyavaṭṭakasappipiṇḍanavanītapiṇḍādimattakassa",
  "atk-s0402a:440_8": "lañjassa hetūti attho. Sampajānamusā bhāsitā hotīti jānantoyeva musāvādaṃ kattā hoti.",
  "atk-s0402a:441_0": "Nelāti elaṃ vuccati doso, nāssa elanti nelā, niddosāti attho. “Nelaṅgo setapacchādo”ti",
  "atk-s0402a:441_1": "ettha vuttasīlaṃ viya. Kaṇṇasukhāti byañjanamadhuratāya kaṇṇānaṃ sukhā, sūcivijjhanaṃ",
  "atk-s0402a:441_2": "viya kaṇṇasūlaṃ na janeti. Atthamadhuratāya sakalasarīre kopaṃ ajanetvā pemaṃ janetīti",
  "atk-s0402a:441_3": "pemanīyā. Hadayaṃ gacchati appaṭihaññamānā sukhena cittaṃ pavisatīti hadayaṅgamā.",
  "atk-s0402a:441_4": "Guṇaparipuṇṇatāya pure bhavāti porī. Pure saṃvaḍḍhanārī viya sukumārātipi porī. Purassa",
  "atk-s0402a:441_5": "esātipi porī. Purassa esāti nagaravāsīnaṃ kathāti attho. Nagaravāsino hi yuttakathā",
  "atk-s0402a:441_6": "honti, pitimattaṃ pitāti, mātimattaṃ mātāti, bhātimattaṃ bhātāti vadanti. Evarūpī",
  "atk-s0402a:441_7": "kathā bahuno janassa kantā hotīti bahujanakantā. Kantabhāveneva bahuno janassa manāpā",
  "atk-s0402a:441_8": "cittavuddhikarāti bahujanamanāpā.",
  "atk-s0402a:442": "9. Andhasuttavaṇṇanā",
  "atk-s0402a:443_0": "29. Navame cakkhu na hotīti paññācakkhu na hoti. Phātiṃ kareyyāti phītaṃ vaḍḍhitaṃ",
  "atk-s0402a:443_1": "kareyya. Sāvajjānavajjeti sadosaniddose. Hīnappaṇīteti adhamuttame. Kaṇhasukkasappaṭibhāgeti",
  "atk-s0402a:443_2": "kaṇhasukkāyeva aññamaññaṃ paṭibāhanato paṭipakkhavasena sappaṭibhāgāti vuccanti.",
  "atk-s0402a:443_3": "Ayaṃ panettha saṅkhepo – kusale dhamme “kusalā dhammā”ti jāneyya, akusale dhamme",
  "atk-s0402a:443_4": "“akusalā dhammā”ti jāneyya. Sāvajjādīsupi eseva nayo. Kaṇhasukkasappaṭibhāgesu pana",
  "atk-s0402a:443_5": "kaṇhadhamme “sukkasappaṭibhāgā”ti jāneyya, sukkadhamme “kaṇhasappaṭibhāgā”ti yena",
  "atk-s0402a:443_6": "paññācakkhunā jāneyya, tathārūpampissa cakkhu na hotīti. Iminā nayena sesavāresupi attho veditabbo.",
  "atk-s0402a:444_0": "Na ceva bhogā tathārūpāti tathājātikā bhogāpissa na honti. Na ca puññāni kubbatīti",
  "atk-s0402a:444_1": "puññāni ca na karoti. Ettāvatā bhoguppādanacakkhuno ca puññakaraṇacakkhuno ca abhāvo",
  "atk-s0402a:444_2": "vutto. Ubhayattha kaliggāhoti idhaloke ca paraloke cāti ubhayasmimpi aparaddhaggāho,",
  "atk-s0402a:444_3": "parājayaggāho hotīti attho. Atha vā ubhayattha kaliggāhoti ubhayesampi diṭṭhadhammikasamparāyikānaṃ",
  "atk-s0402a:444_4": "atthānaṃ kaliggāho, parājayaggāhoti attho. Dhammādhammenāti dasakusalakammapathadhammenapi",
  "atk-s0402a:444_5": "dasaakusalakammapathaadhammenapi. Saṭhoti kerāṭiko. Bhogāni pariyesatīti bhoge gavesati.",
  "atk-s0402a:444_6": "Theyyena kūṭakammena, musāvādena cūbhayanti theyyādīsu ubhayena pariyesatīti attho.",
  "atk-s0402a:444_7": "Kathaṃ? Theyyena kūṭakammena ca pariyesati, theyyena musāvādena ca pariyesati, kūṭakammena",
  "atk-s0402a:444_8": "musāvādena ca pariyesati. Saṅghātunti saṅgharituṃ. Dhammaladdhehīti dasakusalakammapathadhammaṃ",
  "atk-s0402a:444_9": "akopetvā laddhehi. Uṭṭhānādhigatanti vīriyena adhigataṃ. Abyagghamānasoti nibbicikicchacitto.",
  "atk-s0402a:444_10": "Bhaddakaṃ ṭhānanti seṭṭhaṃ devaṭṭhānaṃ. Na socatīti yasmiṃ ṭhāne antosokena na socati.",
  "atk-s0402a:445": "10. Avakujjasuttavaṇṇanā",
  "atk-s0402a:446_0": "30. Dasame avakujjapaññoti adhomukhapañño. Ucchaṅgapaññoti ucchaṅgasadisapañño. Puthupaññoti",
  "atk-s0402a:446_1": "vitthārikapañño. Ādikalyāṇantiādīsu ādīti pubbapaṭṭhapanā. Majjhanti kathāvemajjhaṃ.",
  "atk-s0402a:446_2": "Pariyosānanti sanniṭṭhānaṃ. Itissa te dhammaṃ kathentā pubbapaṭṭhapanepi kalyāṇaṃ",
  "atk-s0402a:446_3": "bhaddakaṃ anavajjameva katvā kathenti, vemajjhepi pariyosānepi. Ettha ca atthi desanāya",
  "atk-s0402a:446_4": "ādimajjhapariyosānāni, atthi sāsanassa. Tattha desanāya tāva catuppadikagāthāya paṭhamapadaṃ",
  "atk-s0402a:446_5": "ādi, dve padāni majjhaṃ, avasānapadaṃ pariyosānaṃ. Ekānusandhikassa suttassa nidānaṃ",
  "atk-s0402a:446_6": "ādi, anusandhi majjhaṃ, idamavocāti appanā pariyosānaṃ. Anekānusandhikassa paṭhamo",
  "atk-s0402a:446_7": "anusandhi ādi, tato paraṃ eko vā aneke vā majjhaṃ, pacchimo pariyosānaṃ. Ayaṃ tāva",
  "atk-s0402a:446_8": "desanāya nayo. Sāsanassa pana sīlaṃ ādi, samādhi majjhaṃ, vipassanā pariyosānaṃ.",
  "atk-s0402a:446_9": "Samādhi vā ādi, vipassanā majjhaṃ, maggo pariyosānaṃ. Vipassanā vā ādi, maggo majjhaṃ,",
  "atk-s0402a:446_10": "phalaṃ pariyosānaṃ. Maggo vā ādi, phalaṃ majjhaṃ, nibbānaṃ pariyosānaṃ. Dve dve vā",
  "atk-s0402a:446_11": "kayiramāne sīlasamādhayo ādi, vipassanāmaggā majjhaṃ, phalanibbānāni pariyosānaṃ.",
  "atk-s0402a:447_0": "Sātthanti sātthakaṃ katvā desenti. Sabyañjananti akkharapāripūriṃ katvā desenti.",
  "atk-s0402a:447_1": "Kevalaparipuṇṇanti sakalaparipuṇṇaṃ anūnaṃ katvā desenti. Parisuddhanti parisuddhaṃ",
  "atk-s0402a:447_2": "nijjaṭaṃ niggaṇṭhiṃ katvā desenti. Brahmacariyaṃ pakāsentīti evaṃ desentā ca seṭṭhacariyabhūtaṃ",
  "atk-s0402a:447_3": "sikkhattayasaṅgahitaṃ ariyaṃ aṭṭhaṅgikaṃ maggaṃ pakāsenti. Neva ādiṃ manasi karotīti",
  "atk-s0402a:447_4": "neva pubbapaṭṭhapanaṃ manasi karoti.",
  "atk-s0402a:448_0": "Kumbhoti ghaṭo. Nikujjoti adhomukho ṭhapito. Evameva khoti ettha kumbho nikujjo viya",
  "atk-s0402a:448_1": "avakujjapañño puggalo daṭṭhabbo, udakāsiñcanakālo viya dhammadesanāya laddhakālo,",
  "atk-s0402a:448_2": "udakassa vivaṭṭanakālo viya tasmiṃ āsane nisinnassa uggahetuṃ asamatthakālo, udakassa",
  "atk-s0402a:448_3": "asaṇṭhānakālo viya vuṭṭhahitvā asallakkhaṇakālo veditabbo.",
  "atk-s0402a:449_0": "Ākiṇṇānīti pakkhittāni. Satisammosāya pakireyyāti muṭṭhassatitāya vikireyya. Evameva",
  "atk-s0402a:449_1": "khoti ettha ucchaṅgo viya ucchaṅgapañño puggalo daṭṭhabbo, nānākhajjakāni viya nānappakāraṃ",
  "atk-s0402a:449_2": "buddhavacanaṃ, ucchaṅge nānākhajjakāni khādantassa nisinnakālo viya tasmiṃ āsane",
  "atk-s0402a:449_3": "nisinnassa uggaṇhanakālo, vuṭṭhahantassa satisammosā pakiraṇakālo viya tasmā āsanā",
  "atk-s0402a:449_4": "vuṭṭhāya gacchantassa asallakkhaṇakālo veditabbo.",
  "atk-s0402a:450_0": "Ukkujjoti uparimukho ṭhapito. Saṇṭhātīti patiṭṭhahati. Evameva khoti ettha uparimukho",
  "atk-s0402a:450_1": "ṭhapito kumbho viya puthupañño puggalo daṭṭhabbo, udakassa āsittakālo viya desanāya",
  "atk-s0402a:450_2": "laddhakālo, udakassa saṇṭhānakālo viya tattha nisinnassa uggaṇhanakālo, no vivaṭṭanakālo",
  "atk-s0402a:450_3": "viya vuṭṭhāya gacchantassa sallakkhaṇakālo veditabbo.",
  "atk-s0402a:451_0": "Dummedhoti nippañño. Avicakkhaṇoti saṃvidahanapaññāya rahito. Gantāti gamanasīlo.",
  "atk-s0402a:451_1": "Seyyo etena vuccatīti etasmā puggalā uttaritaroti vuccati. Dhammānudhammappaṭipannoti",
  "atk-s0402a:451_2": "navalokuttaradhammassa anudhammaṃ saha sīlena pubbabhāgapaṭipadaṃ paṭipanno. Dukkhassāti",
  "atk-s0402a:451_3": "vaṭṭadukkhassa. Antakaro siyāti koṭikaro paricchedakaro parivaṭumakaro bhaveyyāti.",
  "atk-s0402a:452": "Puggalavaggo tatiyo.",
  "atk-s0402a:453": "4. Devadūtavaggo",
  "atk-s0402a:454": "1. Sabrahmakasuttavaṇṇanā",
  "atk-s0402a:455_0": "31. Catutthassa paṭhame ajjhāgāreti sake ghare. Pūjitā hontīti yaṃ ghare atthi, tena",
  "atk-s0402a:455_1": "paṭijaggitā gopitā honti. Iti mātāpitupūjakāni kulāni mātāpitūhi sabrahmakānīti pakāsetvā",
  "atk-s0402a:455_2": "idāni nesaṃ sapubbācariyakādibhāvaṃ pakāsento sapubbācariyakānītiādimāha. Tattha",
  "atk-s0402a:455_3": "brahmātiādīni tesaṃ brahmādibhāvasādhanatthaṃ vuttāni. Bahukārāti puttānaṃ bahūpakārā.",
  "atk-s0402a:455_4": "Āpādakāti jīvitassa āpādakā. Puttakānaṃ hi mātāpitūhi jīvitaṃ āpāditaṃ pālitaṃ ghaṭitaṃ",
  "atk-s0402a:455_5": "anuppabandhena pavattitaṃ. Posakāti hatthapāde vaḍḍhetvā hadayalohitaṃ pāyetvā posetāro.",
  "atk-s0402a:455_6": "Imassa lokassa dassetāroti puttānaṃ hi imasmiṃ loke iṭṭhāniṭṭhārammaṇassa dassanaṃ",
  "atk-s0402a:455_7": "nāma mātāpitaro nissāya jātanti imassa lokassa dassetāro nāma.",
  "atk-s0402a:456_0": "Brahmāti mātāpitaroti seṭṭhādhivacanaṃ. Yathā brahmuno catasso bhāvanā avijahitā",
  "atk-s0402a:456_1": "honti mettā karuṇā muditā upekkhāti, evameva mātāpitūnaṃ puttakesu catasso bhāvanā",
  "atk-s0402a:456_2": "avijahitā honti. Tā tasmiṃ tasmiṃ kāle veditabbā – kucchigatasmiṃ hi dārake “kadā",
  "atk-s0402a:456_3": "nu kho puttakaṃ arogaṃ paripuṇṇaṅgapaccaṅgaṃ passissāmā”ti mātāpitūnaṃ mettacittaṃ",
  "atk-s0402a:456_4": "uppajjati. Yadā panesa mando uttānaseyyako ūkāhi vā maṅkulādīhi pāṇakehi daṭṭho dukkhaseyyāya",
  "atk-s0402a:456_5": "vā pana pīḷito parodati viravati, tadāssa saddaṃ sutvā mātāpitūnaṃ kāruññaṃ uppajjati,",
  "atk-s0402a:456_6": "ādhāvitvā vidhāvitvā kīḷanakāle pana lobhanīyavayasmiṃ vā ṭhitakāle dārakaṃ oloketvā",
  "atk-s0402a:456_7": "mātāpitūnaṃ cittaṃ sappimaṇḍe pakkhittasatavihatakappāsapicupaṭalaṃ viya mudukaṃ",
  "atk-s0402a:456_8": "hoti āmoditaṃ pamoditaṃ, tadā tesaṃ muditā labbhati. Yadā panesa putto dārābharaṇaṃ",
  "atk-s0402a:456_9": "paccupaṭṭhāpetvā pāṭiyekkaṃ agāraṃ ajjhāvasati, tadā mātāpitūnaṃ “sakkoti dāni no",
  "atk-s0402a:456_10": "puttako attano dhammatāya yāpetu”nti majjhattabhāvo uppajjati, tasmiṃ kāle upekkhā",
  "atk-s0402a:456_11": "labbhatīti iminā kāraṇena “brahmāti mātāpitaro”ti vuttaṃ.",
  "atk-s0402a:457_0": "Pubbācariyāti vuccareti mātāpitaro hi jātakālato paṭṭhāya “evaṃ nisīda, evaṃ tiṭṭha,",
  "atk-s0402a:457_1": "evaṃ gaccha, evaṃ saya, evaṃ khāda, evaṃ bhuñja, ayaṃ te, tātāti vattabbo, ayaṃ bhātikāti,",
  "atk-s0402a:457_2": "ayaṃ bhaginīti, idaṃ nāma kātuṃ vaṭṭati, idaṃ na vaṭṭati, asukaṃ nāma upasaṅkamituṃ",
  "atk-s0402a:457_3": "vaṭṭati, asukaṃ na vaṭṭatī”ti gāhāpenti sikkhāpenti. Athāparabhāge aññe ācariyā hatthisippaassasipparathasippadhanusippatharusippamuddāgaṇanādīni",
  "atk-s0402a:457_4": "sikkhāpenti. Añño saraṇāni deti, añño sīlesu patiṭṭhāpeti, añño pabbājeti, añño buddhavacanaṃ",
  "atk-s0402a:457_5": "uggaṇhāpeti, añño upasampādeti, añño sotāpattimaggādīni pāpeti. Iti sabbepi te pacchācariyā",
  "atk-s0402a:457_6": "nāma honti, mātāpitaro pana sabbapaṭhamā, tenāha – “pubbācariyāti vuccare”ti. Tattha",
  "atk-s0402a:457_7": "vuccareti vuccanti kathiyanti. Āhuneyyā ca puttānanti puttānaṃ āhutaṃ pāhutaṃ abhisaṅkhataṃ",
  "atk-s0402a:457_8": "annapānādiṃ arahanti, anucchavikā taṃ paṭiggahetuṃ. Tasmā “āhuneyyā ca puttāna”nti",
  "atk-s0402a:457_9": "vuttaṃ. Pajāya anukampakāti paresaṃ pāṇe acchinditvāpi attano pajaṃ paṭijagganti",
  "atk-s0402a:457_10": "gopāyanti. Tasmā “pajāya anukampakā”ti vuttaṃ.",
  "atk-s0402a:458_0": "Namasseyyāti namo kareyya. Sakkareyyāti sakkārena paṭimāneyya. Idāni taṃ sakkāraṃ",
  "atk-s0402a:458_1": "dassento “annenā”tiādimāha. Tattha annenāti yāgubhattakhādanīyena. Pānenāti aṭṭhavidhapānena.",
  "atk-s0402a:458_2": "Vatthenāti nivāsanapārupanakena vatthena. Sayanenāti mañcapīṭhānuppadānena. Ucchādanenāti",
  "atk-s0402a:458_3": "duggandhaṃ paṭivinodetvā sugandhakaraṇucchādanena. Nhāpanenāti sīte uṇhodakena, uṇhe",
  "atk-s0402a:458_4": "sītodakena gattāni parisiñcitvā nhāpanena. Pādānaṃ dhovanenāti uṇhodakasītodakehi",
  "atk-s0402a:458_5": "pādadhovanena ceva telamakkhanena ca. Peccāti paralokaṃ gantvā. Sagge pamodatīti",
  "atk-s0402a:458_6": "idha tāva mātāpitūsu pāricariyaṃ disvā pāricariyakāraṇā taṃ paṇḍitamanussā idheva",
  "atk-s0402a:458_7": "pasaṃsanti, paralokaṃ pana gantvā sagge ṭhito so mātāpituupaṭṭhāko dibbasampattīhi āmodati pamodatīti.",
  "atk-s0402a:459": "2. Ānandasuttavaṇṇanā",
  "atk-s0402a:460_0": "32. Dutiye tathārūpoti tathājātiko. Samādhipaṭilābhoti cittekaggatālābho. Imasmiṃ",
  "atk-s0402a:460_1": "ca saviññāṇaketi ettha attano ca parassa cāti ubhayesampi kāyo saviññāṇakaṭṭhena",
  "atk-s0402a:460_2": "ekato katvā imasminti vutto. Ahaṅkāramamaṅkāramānānusayāti ahaṅkāradiṭṭhi ca mamaṅkārataṇhā",
  "atk-s0402a:460_3": "ca mānānusayo cāti attano ca parassa ca kilesā. Nāssūti na bhaveyyuṃ. Bahiddhā ca",
  "atk-s0402a:460_4": "sabbanimittesūti rūpanimittaṃ, saddanimittaṃ, gandhanimittaṃ, rasanimittaṃ, phoṭṭhabbanimittaṃ,",
  "atk-s0402a:460_5": "sassatādinimittaṃ, puggalanimittaṃ dhammanimittanti evarūpesu ca bahiddhā sabbanimittesu.",
  "atk-s0402a:460_6": "Cetovimuttiṃ paññāvimuttinti phalasamādhiñceva phalañāṇañca. Siyāti bhaveyya.",
  "atk-s0402a:461_0": "Idhānanda, bhikkhunoti, ānanda, imasmiṃ sāsane bhikkhuno. Etaṃ santaṃ etaṃ paṇītanti",
  "atk-s0402a:461_1": "nibbānaṃ dassento āha. Nibbānaṃ hi kilesānaṃ santatāya santaṃ nāma, nibbānaṃ santanti",
  "atk-s0402a:461_2": "samāpattiṃ appetvāva divasampi nisinnassa cittuppādo santanteva pavattatītipi santaṃ.",
  "atk-s0402a:461_3": "Paṇītanti samāpattiṃ appetvā nisinnassāpi cittuppādo paṇītanteva pavattatīti nibbānaṃ",
  "atk-s0402a:461_4": "paṇītaṃ nāma. Sabbasaṅkhārasamathotiādīnipi tasseva vevacanāni. “Sabbasaṅkhārasamatho”ti",
  "atk-s0402a:461_5": "samāpattiṃ appetvā nisinnassa hi divasabhāgampi cittuppādo sabbasaṅkhārasamathoteva",
  "atk-s0402a:461_6": "pavattati…pe… tathā tīsu bhavesu vānasaṅkhātāya taṇhāya abhāvena nibbānanti laddhanāme",
  "atk-s0402a:461_7": "tasmiṃ samāpattiṃ appetvā nisinnassa cittuppādo nibbānaṃ nibbānanteva pavattatīti",
  "atk-s0402a:461_8": "sabbasaṅkhārasamathotiādīni nāmāni labhati. Imasmiṃ pana aṭṭhavidhe ābhogasamannāhāre",
  "atk-s0402a:461_9": "imasmiṃ ṭhāne ekopi labbhati, dvepi sabbepi labbhanteva.",
  "atk-s0402a:462_0": "Saṅkhāyāti ñāṇena jānitvā. Paroparānīti parāni ca oparāni ca. Paraattabhāvasakaattabhāvāni",
  "atk-s0402a:462_1": "hi parāni ca oparāni cāti vuttaṃ hoti. Yassāti yassa arahato. Iñjitanti rāgiñjitaṃ",
  "atk-s0402a:462_2": "dosamohamānadiṭṭhikilesaduccaritiñjitanti imāni satta iñjitāni calitāni phanditāni.",
  "atk-s0402a:462_3": "Natthi kuhiñcīti katthaci ekārammaṇepi natthi. Santoti paccanīkakilesānaṃ santatāya",
  "atk-s0402a:462_4": "santo. Vidhūmoti kāyaduccaritādidhūmavirahito. Anīghoti rāgādiīghavirahito. Nirāsoti",
  "atk-s0402a:462_5": "nittaṇho. Atārīti tiṇṇo uttiṇṇo samatikkanto. Soti so arahaṃ khīṇāsavo. Jātijaranti",
  "atk-s0402a:462_6": "ettha jātijarāgahaṇeneva byādhimaraṇampi gahitamevāti veditabbaṃ. Iti suttantepi",
  "atk-s0402a:462_7": "gāthāyapi arahattaphalasamāpattiyeva kathitāti.",
  "atk-s0402a:463": "3. Sāriputtasuttavaṇṇanā",
  "atk-s0402a:464_0": "33. Tatiye saṃkhittenāti mātikāṭhapanena. Vitthārenāti ṭhapitamātikāvibhajanena.",
  "atk-s0402a:464_1": "Saṃkhittavitthārenāti kāle saṃkhittena kāle vitthārena. Aññātāro ca dullabhāti paṭivijjhanakapuggalā",
  "atk-s0402a:464_2": "pana dullabhā. Idaṃ bhagavā “sāriputtattherassa ñāṇaṃ ghaṭṭemī”ti adhippāyena kathesi.",
  "atk-s0402a:464_3": "Taṃ sutvā thero kiñcāpi “ahaṃ, bhante, ājānissāmī”ti na vadati, adhippāyena pana",
  "atk-s0402a:464_4": "“vissatthā tumhe, bhante, desetha, ahaṃ tumhehi desitaṃ dhammaṃ nayasatena nayasahassena",
  "atk-s0402a:464_5": "paṭivijjhissāmi, mamesa bhāro hotū”ti satthāraṃ desanāya ussāhento etassa bhagavā kālotiādimāha.",
  "atk-s0402a:465_0": "Athassa satthā tasmātihāti desanaṃ ārabhi. Tattha imasmiñca saviññāṇaketiādi vuttanayameva.",
  "atk-s0402a:465_1": "Acchecchi taṇhanti maggañāṇasatthena taṇhaṃ chindi. Vivattayi saṃyojananti dasavidhampi",
  "atk-s0402a:465_2": "saṃyojanaṃ samūlakaṃ ubbattetvā chaḍḍesi. Sammā mānābhisamayā antamakāsi dukkhassāti",
  "atk-s0402a:465_3": "sammā upāyena sammā paṭipattiyā navavidhassa mānassa pahānābhisamayena vaṭṭadukkhassa",
  "atk-s0402a:465_4": "antamakāsi. Idañca pana metaṃ, sāriputta, sandhāya bhāsitanti, sāriputta, mayā pārāyane",
  "atk-s0402a:465_5": "udayapañhe idaṃ phalasamāpattimeva sandhāya etaṃ bhāsitaṃ.",
  "atk-s0402a:466_0": "Idāni yaṃ taṃ bhagavatā bhāsitaṃ, taṃ dassento pahānaṃ kāmasaññānantiādi āraddhaṃ.",
  "atk-s0402a:466_1": "Udayapañhe ca etaṃ padaṃ “pahānaṃ kāmacchandāna”nti āgataṃ, idha pana aṅguttarabhāṇakehi",
  "atk-s0402a:466_2": "“kāmasaññāna”nti āropitaṃ. Tattha byañjanameva nānaṃ, attho pana ekoyeva. Kāmasaññānanti",
  "atk-s0402a:466_3": "kāme ārabbha uppannasaññānaṃ, aṭṭhahi vā lobhasahagatacittehi sahajātasaññānaṃ. Domanassāna",
  "atk-s0402a:466_4": "cūbhayanti etāsañca kāmasaññānaṃ cetasikadomanassānañcāti ubhinnampi pahānaṃ paṭippassaddhipahānasaṅkhātaṃ",
  "atk-s0402a:466_5": "arahattaphalaṃ aññāvimokkhaṃ pabrūmīti attho. Niddese pana “kāmacchandassa ca domanassassa",
  "atk-s0402a:466_6": "ca ubhinnaṃ pahānaṃ vūpasamaṃ paṭinissaggaṃ paṭippassaddhiṃ amataṃ nibbāna”nti vuttaṃ,",
  "atk-s0402a:466_7": "taṃ atthuddhāravasena vuttaṃ. Pahānanti hi khīṇākārasaṅkhāto vūpasamopi vuccati,",
  "atk-s0402a:466_8": "kilese paṭinissajjanto maggopi, kilesapaṭippassaddhisaṅkhātaṃ phalampi, yaṃ āgamma",
  "atk-s0402a:466_9": "kilesā pahīyanti, taṃ amataṃ nibbānampi. Tasmā tattha tāni padāni āgatāni. “Aññāvimokkhaṃ",
  "atk-s0402a:466_10": "pabrūmī”ti vacanato pana arahattaphalameva adhippetaṃ. Thinassa ca panūdanantipi",
  "atk-s0402a:466_11": "thinassa ca panūdanante uppannattā arahattaphalameva adhippetaṃ. Kukkuccānaṃ nivāraṇanti",
  "atk-s0402a:466_12": "kukkuccanivāraṇassa maggassa anantaraṃ uppannattā phalameva adhippetaṃ.",
  "atk-s0402a:467_0": "Upekkhāsatisaṃsuddhanti catutthajjhānike phale uppannāya upekkhāya ca satiyā ca saṃsuddhaṃ.",
  "atk-s0402a:467_1": "Dhammatakkapurejavanti dhammatakko vuccati sammāsaṅkappo, so ādito hoti, purato hoti,",
  "atk-s0402a:467_2": "pubbaṅgamo hoti aññāvimokkhassāti dhammatakkapurejavo. Taṃ dhammatakkapurejavaṃ.",
  "atk-s0402a:467_3": "Aññāvimokkhanti aññindriyapariyosāne uppannaṃ vimokkhaṃ, aññāya vā vimokkhaṃ aññāvimokkhaṃ,",
  "atk-s0402a:467_4": "paññāvimuttanti attho. Avijjāya pabhedananti avijjāya pabhedanante uppannattā, avijjāya",
  "atk-s0402a:467_5": "pabhedanasaṅkhātaṃ vā nibbānaṃ ārabbha uppannattā evaṃladdhanāmaṃ arahattaphalameva.",
  "atk-s0402a:467_6": "Iti sabbehipi imehi pahānantiādīhi padehi arahattaphalameva pakāsitanti veditabbaṃ.",
  "atk-s0402a:468": "4. Nidānasuttavaṇṇanā",
  "atk-s0402a:469_0": "34. Catutthe nidānānīti kāraṇāni. Kammānanti vaṭṭagāmikammānaṃ. Lobho nidānaṃ kammānaṃ",
  "atk-s0402a:469_1": "samudayāyāti lubbhanapalubbhanasabhāvo lobho vaṭṭagāmikammānaṃ samudayāya piṇḍakaraṇatthāya",
  "atk-s0402a:469_2": "nidānaṃ kāraṇaṃ paccayoti attho. Dosoti dussanapadussanasabhāvo doso. Mohoti muyhanapamuyhanasabhāvo moho.",
  "atk-s0402a:470_0": "Lobhapakatanti lobhena pakataṃ, lobhābhibhūtena luddhena hutvā katakammanti attho.",
  "atk-s0402a:470_1": "Lobhato jātanti lobhajaṃ. Lobho nidānamassāti lobhanidānaṃ. Lobho samudayo assāti",
  "atk-s0402a:470_2": "lobhasamudayaṃ. Samudayoti paccayo, lobhapaccayanti attho. Yatthassa attabhāvo nibbattatīti",
  "atk-s0402a:470_3": "yasmiṃ ṭhāne assa lobhajakammavato puggalassa attabhāvo nibbattati, khandhā pātubhavanti.",
  "atk-s0402a:470_4": "Tattha taṃ kammaṃ vipaccatīti tesu khandhesu taṃ kammaṃ vipaccati. Diṭṭhe vā dhammetiādi",
  "atk-s0402a:470_5": "yasmā taṃ kammaṃ diṭṭhadhammavedanīyaṃ vā hoti upapajjavedanīyaṃ vā aparapariyāyavedanīyaṃ",
  "atk-s0402a:470_6": "vā, tasmā taṃ pabhedaṃ dassetuṃ vuttaṃ. Sesadvayepi eseva nayo.",
  "atk-s0402a:471_0": "Akhaṇḍānīti abhinnāni. Apūtīnīti pūtibhāvena abījattaṃ appattāni. Avātātapahatānīti",
  "atk-s0402a:471_1": "na vātena na ca ātapena hatāni. Sārādānīti gahitasārāni sāravantāni na nissārāni.",
  "atk-s0402a:471_2": "Sukhasayitānīti sannicayabhāvena sukhaṃ sayitāni. Sukhetteti maṇḍakhette. Suparikammakatāya",
  "atk-s0402a:471_3": "bhūmiyāti naṅgalakasanena ceva aṭṭhadantakena ca suṭṭhu parikammakatāya khettabhūmiyā.",
  "atk-s0402a:471_4": "Nikkhittānīti ṭhapitāni ropitāni. Anuppaveccheyyāti anuppaveseyya. Vuddhintiādīsu",
  "atk-s0402a:471_5": "uddhaggamanena vuddhiṃ, heṭṭhā mūlappatiṭṭhānena virūḷhiṃ, samantā vitthārikabhāvena vepullaṃ.",
  "atk-s0402a:472_0": "Yaṃ panettha diṭṭhe vā dhammetiādi vuttaṃ, tattha asammohatthaṃ imasmiṃ ṭhāne kammavibhatti",
  "atk-s0402a:472_1": "nāma kathetabbā. Suttantikapariyāyena hi ekādasa kammāni vibhattāni. Seyyathidaṃ",
  "atk-s0402a:472_2": "– diṭṭhadhammavedanīyaṃ upapajjavedanīyaṃ aparapariyāyavedanīyaṃ, yaggarukaṃ yabbahulaṃ",
  "atk-s0402a:472_3": "yadāsannaṃ kaṭattā vā pana kammaṃ, janakaṃ upatthambhakaṃ upapīḷakaṃ upaghātakanti.",
  "atk-s0402a:472_4": "Tattha ekajavanavīthiyaṃ sattasu cittesu kusalā vā akusalā vā paṭhamajavanacetanā",
  "atk-s0402a:472_5": "diṭṭhadhammavedanīyakammaṃ nāma. Taṃ imasmiṃyeva attabhāve vipākaṃ deti kākavaḷiyapuṇṇaseṭṭhīnaṃ",
  "atk-s0402a:472_6": "viya kusalaṃ, nandayakkhanandamāṇavakanandagoghātakakokāliyasuppabuddhadevadattaciñcamāṇavikānaṃ",
  "atk-s0402a:472_7": "viya ca akusalaṃ. Tathā asakkontaṃ pana ahosikammaṃ nāma hoti, avipākaṃ sampajjati.",
  "atk-s0402a:472_8": "Taṃ migaluddakopamāya sādhetabbaṃ. Yathā hi migaluddakena migaṃ disvā dhanuṃ ākaḍḍhitvā",
  "atk-s0402a:472_9": "khitto saro sace na virajjhati, taṃ migaṃ tattheva pāteti, atha naṃ migaluddako niccammaṃ",
  "atk-s0402a:472_10": "katvā khaṇḍākhaṇḍikaṃ chetvā maṃsaṃ ādāya puttadāraṃ tosento gacchati. Sace pana",
  "atk-s0402a:472_11": "virajjhati, migo palāyitvā puna taṃ disaṃ na oloketi. Evaṃ sampadamidaṃ daṭṭhabbaṃ.",
  "atk-s0402a:472_12": "Sarassa avirajjhitvā migavijjhanaṃ viya hi diṭṭhadhammavedanīyassa kammassa vipākavārapaṭilābho,",
  "atk-s0402a:472_13": "avijjhanaṃ viya avipākabhāvāya sampajjananti.",
  "atk-s0402a:473_0": "Atthasādhikā pana sattamajavanacetanā upapajjavedanīyakammaṃ nāma. Taṃ anantare attabhāve",
  "atk-s0402a:473_1": "vipākaṃ deti. Taṃ panetaṃ kusalapakkhe aṭṭhasamāpattivasena, akusalapakkhe pañcānantariyakammavasena",
  "atk-s0402a:473_2": "veditabbaṃ. Tattha aṭṭhasamāpattilābhī ekāya samāpattiyā brahmaloke nibbattati. Pañcannampi",
  "atk-s0402a:473_3": "ānantariyānaṃ kattā ekena kammena niraye nibbattati, sesasamāpattiyo ca kammāni ca",
  "atk-s0402a:473_4": "ahosikammabhāvaṃyeva āpajjanti, avipākāni honti. Ayampi attho purimaupamāyayeva dīpetabbo.",
  "atk-s0402a:474_0": "Ubhinnaṃ antare pana pañcajavanacetanā aparapariyāyavedanīyakammaṃ nāma. Taṃ anāgate",
  "atk-s0402a:474_1": "yadā okāsaṃ labhati, tadā vipākaṃ deti. Sati saṃsārappavattiyā ahosikammaṃ nāma na",
  "atk-s0402a:474_2": "hoti. Taṃ sabbaṃ sunakhaluddakena dīpetabbaṃ. Yathā hi sunakhaluddakena migaṃ disvā",
  "atk-s0402a:474_3": "sunakho vissajjito migaṃ anubandhitvā yasmiṃ ṭhāne pāpuṇāti, tasmiṃ yeva ḍaṃsati;",
  "atk-s0402a:474_4": "evamevaṃ idaṃ kammaṃ yasmiṃ ṭhāne okāsaṃ labhati, tasmiṃyeva vipākaṃ deti, tena mutto satto nāma natthi.",
  "atk-s0402a:475_0": "Kusalākusalesu pana garukāgarukesu yaṃ garukaṃ hoti, taṃ yaggarukaṃ nāma. Tadetaṃ",
  "atk-s0402a:475_1": "kusalapakkhe mahaggatakammaṃ, akusalapakkhe pañcānantariyakammaṃ veditabbaṃ. Tasmiṃ",
  "atk-s0402a:475_2": "sati sesāni kusalāni vā akusalāni vā vipaccituṃ na sakkonti, tadeva duvidhampi paṭisandhiṃ",
  "atk-s0402a:475_3": "deti. Yathā hi sāsapappamāṇāpi sakkharā vā ayaguḷikā vā udakarahade pakkhittā udakapiṭṭhe",
  "atk-s0402a:475_4": "uplavituṃ na sakkoti, heṭṭhāva pavisati; evameva kusalepi akusalepi yaṃ garukaṃ,",
  "atk-s0402a:475_5": "tadeva gaṇhitvā gacchati.",
  "atk-s0402a:476_0": "Kusalākusalesu pana yaṃ bahulaṃ hoti, taṃ yabbahulaṃ nāma. Taṃ dīgharattaṃ laddhāsevanavasena",
  "atk-s0402a:476_1": "veditabbaṃ. Yaṃ vā balavakusalakammesu somanassakaraṃ, akusalakammesu santāpakaraṃ,",
  "atk-s0402a:476_2": "etaṃ yabbahulaṃ nāma. Tadetaṃ yathā nāma dvīsu mallesu yuddhabhūmiṃ otiṇṇesu yo balavā,",
  "atk-s0402a:476_3": "so itaraṃ pātetvā gacchati; evameva itaraṃ dubbalakammaṃ avattharitvā yaṃ āsevanavasena",
  "atk-s0402a:476_4": "vā bahulaṃ, āsannavasena vā balavaṃ, taṃ vipākaṃ deti, duṭṭhagāmaṇiabhayarañño kammaṃ viya.",
  "atk-s0402a:477_0": "So kira cūḷaṅgaṇiyayuddhe parājito vaḷavaṃ āruyha palāyi. Tassa cūḷupaṭṭhāko tissāmacco",
  "atk-s0402a:477_1": "nāma ekakova pacchato ahosi. So ekaṃ aṭaviṃ pavisitvā nisinno jighacchāya bādhayamānāya",
  "atk-s0402a:477_2": "– “bhātika tissa, ativiya no jighacchā bādhati, kiṃ karissāmā”ti āha. Atthi, deva,",
  "atk-s0402a:477_3": "mayā sāṭakantare ṭhapetvā ekaṃ suvaṇṇasarakabhattaṃ ābhatanti. Tena hi āharāti. So",
  "atk-s0402a:477_4": "nīharitvā rañño purato ṭhapesi. Rājā disvā, “tāta, cattāro koṭṭhāse karohī”ti āha.",
  "atk-s0402a:477_5": "Mayaṃ tayo janā, kasmā devo cattāro koṭṭhāse kārayatīti? Bhātika tissa, yato paṭṭhāya",
  "atk-s0402a:477_6": "ahaṃ attānaṃ sarāmi, na me ayyānaṃ adatvā āhāro paribhuttapubbo atthi, svāhaṃ ajjapi",
  "atk-s0402a:477_7": "adatvā na paribhuñjissāmīti. So cattāro koṭṭhāse akāsi. Rājā “kālaṃ ghosehī”ti āha.",
  "atk-s0402a:477_8": "Chaḍḍitāraññe kuto, ayye, labhissāma devāti. “Nāyaṃ tava bhāro. Sace mama saddhā",
  "atk-s0402a:477_9": "atthi, ayye, labhissāma, vissattho kālaṃ ghosehī”ti āha. So “kālo, bhante, kālo,",
  "atk-s0402a:477_10": "bhante”ti tikkhattuṃ ghosesi.",
  "atk-s0402a:478_0": "Athassa bodhimātumahātissatthero taṃ saddaṃ dibbāya sotadhātuyā sutvā ‘katthāyaṃ",
  "atk-s0402a:478_1": "saddo’ti taṃ āvajjento “ajja duṭṭhagāmaṇiabhayamahārājā yuddhaparājito aṭaviṃ pavisitvā",
  "atk-s0402a:478_2": "nisinno ekaṃ sarakabhattaṃ cattāro koṭṭhāse kāretvā ‘ekakova na paribhuñjissāmī’ti",
  "atk-s0402a:478_3": "kālaṃ ghosāpesī”ti ñatvā “ajja mayā rañño saṅgahaṃ kātuṃ vaṭṭatī”ti manogatiyā āgantvā",
  "atk-s0402a:478_4": "rañño purato aṭṭhāsi. Rājā disvā pasannacitto “passa, bhātika, tissā”ti vatvā theraṃ",
  "atk-s0402a:478_5": "vanditvā “pattaṃ, bhante, dethā”ti āha. Thero pattaṃ nīhari. Rājā attano koṭṭhāsena",
  "atk-s0402a:478_6": "saddhiṃ therassa koṭṭhāsaṃ patte pakkhipitvā, “bhante, āhāraparissayo nāma mā kadāci",
  "atk-s0402a:478_7": "hotū”ti vanditvā aṭṭhāsi. Tissāmaccopi “mama ayyaputte passante bhuñjituṃ na sakkhissāmī”ti",
  "atk-s0402a:478_8": "attano koṭṭhāsaṃ therasseva patte ākiri. Vaḷavāpi cintesi – “mayhampi koṭṭhāsaṃ therasseva",
  "atk-s0402a:478_9": "dātuṃ vaṭṭatī”ti. Rājā vaḷavaṃ oloketvā “ayampi attano koṭṭhāsaṃ therasseva patte",
  "atk-s0402a:478_10": "pakkhipanaṃ paccāsīsatī”ti ñatvā tampi tattheva pakkhipitvā theraṃ vanditvā uyyojesi.",
  "atk-s0402a:478_11": "Thero taṃ bhattaṃ ādāya gantvā ādito paṭṭhāya bhikkhusaṅghassa ālopasaṅkhepena adāsi.",
  "atk-s0402a:479_0": "Rājāpi cintesi – “ativiyamhā jighacchitā, sādhu vatassa sace atirekabhattasitthāni",
  "atk-s0402a:479_1": "pahiṇeyyā”ti. Thero rañño cittaṃ ñatvā atirekabhattaṃ etesaṃ yāpanamattaṃ katvā pattaṃ",
  "atk-s0402a:479_2": "ākāse khipi, patto āgantvā rañño hatthe patiṭṭhāsi. Bhattaṃ tiṇṇampi janānaṃ yāvadatthaṃ",
  "atk-s0402a:479_3": "ahosi. Atha rājā pattaṃ dhovitvā “tucchapattaṃ na pesissāmī”ti uttarisāṭakaṃ mocetvā",
  "atk-s0402a:479_4": "udakaṃ puñchitvā sāṭakaṃ patte ṭhapetvā “patto gantvā mama ayyassa hatthe patiṭṭhātū”ti",
  "atk-s0402a:479_5": "ākāse khipi. Patto gantvā therassa hatthe patiṭṭhāsi.",
  "atk-s0402a:480_0": "Aparabhāge rañño tathāgatassa sarīradhātūnaṃ aṭṭhamabhāgaṃ patiṭṭhāpetvā vīsaratanasatikaṃ",
  "atk-s0402a:480_1": "mahācetiyaṃ kārentassa apariniṭṭhiteyeva cetiye kālakiriyāsamayo anuppatto. Athassa",
  "atk-s0402a:480_2": "mahācetiyassa dakkhiṇapasse nipannassa pañcanikāyavasena bhikkhusaṅghe sajjhāyaṃ",
  "atk-s0402a:480_3": "karonte chahi devalokehi cha rathā āgantvā purato ākāse aṭṭhaṃsu. Rājā “puññapotthakaṃ",
  "atk-s0402a:480_4": "āharathā”ti ādito paṭṭhāya puññapotthakaṃ vācāpesi. Atha naṃ kiñci kammaṃ na paritosesi.",
  "atk-s0402a:480_5": "So “parato vācethā”ti āha. Potthakavācako “cūḷaṅgaṇiyayuddhe parājitena te deva aṭaviṃ",
  "atk-s0402a:480_6": "pavisitvā nisinnena ekaṃ sarakabhattaṃ cattāro koṭṭhāse kāretvā bodhimātumahātissattherassa",
  "atk-s0402a:480_7": "bhikkhā dinnā”ti āha. Rājā “ṭhapehī”ti vatvā bhikkhusaṅghaṃ pucchi, “bhante, kataro",
  "atk-s0402a:480_8": "devaloko ramaṇīyo”ti? Sabbabodhisattānaṃ vasanaṭṭhānaṃ tusitabhavanaṃ mahārājāti.",
  "atk-s0402a:480_9": "Rājā kālaṃ katvā tusitabhavanato āgataratheva patiṭṭhāya tusitabhavanaṃ agamāsi.",
  "atk-s0402a:480_10": "Idaṃ balavakammassa vipākadāne vatthu.",
  "atk-s0402a:481_0": "Yaṃ pana kusalākusalesu āsannamaraṇe anussarituṃ sakkoti, taṃ yadāsannaṃ nāma. Tadetaṃ",
  "atk-s0402a:481_1": "yathā nāma gogaṇaparipuṇṇassa vajassa dvāre vivaṭe parabhāge dammagavabalavagavesu",
  "atk-s0402a:481_2": "santesupi yo vajadvārassa āsanno hoti antamaso dubbalajaraggavopi, so eva paṭhamataraṃ",
  "atk-s0402a:481_3": "nikkhamati, evameva aññesu kusalākusalesu santesupi maraṇakālassa āsannattā vipākaṃ deti.",
  "atk-s0402a:482_0": "Tatrimāni vatthūni – madhuaṅgaṇagāme kira eko damiḷadovāriko pātova baḷisaṃ ādāya",
  "atk-s0402a:482_1": "gantvā macche vadhitvā tayo koṭṭhāse katvā ekena taṇḍulaṃ gaṇhāti, ekena dadhiṃ,",
  "atk-s0402a:482_2": "ekaṃ pacati. Iminā nīhārena paññāsa vassāni pāṇātipātakammaṃ katvā aparabhāge mahallako",
  "atk-s0402a:482_3": "anuṭṭhānaseyyaṃ upagacchati. Tasmiṃ khaṇe girivihāravāsī cūḷapiṇḍapātikatissatthero",
  "atk-s0402a:482_4": "“mā ayaṃ satto mayi passante nassatū”ti gantvā tassa gehadvāre aṭṭhāsi. Athassa bhariyā,",
  "atk-s0402a:482_5": "“sāmi, thero āgato”ti ārocesi. Ahaṃ paññāsa vassāni therassa santikaṃ na gatapubbo,",
  "atk-s0402a:482_6": "katarena me guṇena thero āgamissati, gacchāti naṃ vadathāti. Sā “aticchatha, bhante”ti",
  "atk-s0402a:482_7": "āha. Thero “upāsakassa kā sarīrappavattī”ti pucchi. Dubbalo, bhanteti. Thero gharaṃ",
  "atk-s0402a:482_8": "pavisitvā satiṃ uppādetvā “sīlaṃ gaṇhissasī”ti āha. Āma, bhante, dethāti. Thero tīṇi",
  "atk-s0402a:482_9": "saraṇāni datvā pañca sīlāni dātuṃ ārabhi. Tassa pañca sīlānīti vacanakāleyeva jivhā",
  "atk-s0402a:482_10": "papati. Thero “vaṭṭissati ettaka”nti nikkhamitvā gato. Sopi kālaṃ katvā cātumahārājikabhavane",
  "atk-s0402a:482_11": "nibbatti. Nibbattakkhaṇeyeva ca “kiṃ nu kho kammaṃ katvā mayā idaṃ laddha”nti āvajjento",
  "atk-s0402a:482_12": "theraṃ nissāya laddhabhāvaṃ ñatvā devalokato āgantvā theraṃ vanditvā ekamantaṃ aṭṭhāsi.",
  "atk-s0402a:482_13": "“Ko eso”ti ca vutte “ahaṃ, bhante, damiḷadovāriko”ti āha. Kuhiṃ nibbattosīti? Cātumahārājikesu,",
  "atk-s0402a:482_14": "bhante, sace me ayyo pañca sīlāni adassa, upari devaloke nibbatto assaṃ. Ahaṃ kiṃ",
  "atk-s0402a:482_15": "karissāmi, tvaṃ gaṇhituṃ nāsakkhi, puttakāti. So theraṃ vanditvā devalokameva gato.",
  "atk-s0402a:482_16": "Idaṃ tāva kusalakamme vatthu.",
  "atk-s0402a:483_0": "Antaragaṅgāya pana mahāvācakālaupāsako nāma ahosi. So tiṃsa vassāni sotāpattimaggatthāya",
  "atk-s0402a:483_1": "dvattiṃsākāraṃ sajjhāyitvā “ahaṃ evaṃ dvattiṃsākāraṃ sajjhāyanto obhāsamattampi nibbattetuṃ",
  "atk-s0402a:483_2": "nāsakkhiṃ, buddhasāsanaṃ aniyyānikaṃ bhavissatī”ti diṭṭhivipallāsaṃ patvā kālakiriyaṃ",
  "atk-s0402a:483_3": "katvā mahāgaṅgāya navausabhiko susumārapeto hutvā nibbatti. Ekaṃ samayaṃ kacchakatitthena",
  "atk-s0402a:483_4": "saṭṭhi pāsāṇatthambhasakaṭāni agamaṃsu. So sabbepi te goṇe ca pāsāṇe ca khādi. Idaṃ",
  "atk-s0402a:483_5": "akusalakamme vatthu.",
  "atk-s0402a:484_0": "Etehi pana tīhi muttaṃ aññāṇavasena kataṃ kaṭattā vā pana kammaṃ nāma. Taṃ yathā",
  "atk-s0402a:484_1": "nāma ummattakena khittadaṇḍaṃ yattha vā tattha vā gacchati, evameva tesaṃ abhāve",
  "atk-s0402a:484_2": "yattha katthaci vipākaṃ deti.",
  "atk-s0402a:485_0": "Janakaṃ nāma ekaṃ paṭisandhiṃ janetvā pavattiṃ na janeti, pavatte aññaṃ kammaṃ vipākaṃ",
  "atk-s0402a:485_1": "nibbatteti. Yathā hi mātā janetiyeva, dhātiyeva pana jaggati; evamevaṃ mātā viya",
  "atk-s0402a:485_2": "paṭisandhinibbattakaṃ janakakammaṃ, dhāti viya pavatte sampattakammaṃ. Upatthambhakaṃ",
  "atk-s0402a:485_3": "nāma kusalepi labbhati akusalepi. Ekacco hi kusalaṃ katvā sugatibhave nibbattati.",
  "atk-s0402a:485_4": "So tattha ṭhito punappunaṃ kusalaṃ katvā taṃ kammaṃ upatthambhetvā anekāni vassasatasahassāni",
  "atk-s0402a:485_5": "sugatibhavasmiṃyeva vicarati. Ekacco akusalaṃ katvā duggatibhave nibbattati. So tattha",
  "atk-s0402a:485_6": "ṭhito punappunaṃ akusalaṃ katvā taṃ kammaṃ upatthambhetvā bahūni vassasatasahassāni",
  "atk-s0402a:485_7": "duggatibhavasmiṃyeva vicarati.",
  "atk-s0402a:486_0": "Aparo nayo – janakaṃ nāma kusalampi hoti akusalampi. Taṃ paṭisandhiyampi pavattepi",
  "atk-s0402a:486_1": "rūpārūpavipākakkhandhe janeti. Upatthambhakaṃ pana vipākaṃ janetuṃ na sakkoti, aññena",
  "atk-s0402a:486_2": "kammena dinnāya paṭisandhiyā janite vipāke uppajjanakasukhadukkhaṃ upatthambheti,",
  "atk-s0402a:486_3": "addhānaṃ pavatteti. Upapīḷakaṃ nāma aññena kammena dinnāya paṭisandhiyā janite vipāke",
  "atk-s0402a:486_4": "uppajjanakasukhadukkhaṃ pīḷeti bādheti, addhānaṃ pavattituṃ na deti. Tatrāyaṃ nayo",
  "atk-s0402a:486_5": "– kusalakamme vipaccamāne akusalakammaṃ upapīḷakaṃ hutvā tassa vipaccituṃ na deti.",
  "atk-s0402a:486_6": "Akusalakamme vipaccamāne kusalakammaṃ upapīḷakaṃ hutvā tassa vipaccituṃ na deti.",
  "atk-s0402a:486_7": "Yathā vaḍḍhamānakaṃ rukkhaṃ vā gacchaṃ vā lataṃ vā kocideva daṇḍena vā satthena vā",
  "atk-s0402a:486_8": "bhindeyya vā chindeyya vā, atha so rukkho vā gaccho vā latā vā vaḍḍhituṃ na sakkuṇeyya;",
  "atk-s0402a:486_9": "evamevaṃ kusalaṃ vipaccamānaṃ akusalena upapīḷitaṃ, akusalaṃ vā pana vipaccamānaṃ",
  "atk-s0402a:486_10": "kusalena upapīḷitaṃ vipaccituṃ na sakkoti. Tattha sunakkhattassa akusalakammaṃ kusalaṃ",
  "atk-s0402a:486_11": "upapīḷesi, coraghātakassa kusalakammaṃ akusalaṃ upapīḷesi.",
  "atk-s0402a:487_0": "Rājagahe kira vātakāḷako paññāsa vassāni coraghātakammaṃ akāsi. Atha naṃ rañño ārocesuṃ",
  "atk-s0402a:487_1": "– “deva, vātakāḷako mahallako core ghātetuṃ na sakkotī”ti. “Apanetha naṃ tasmā ṭhānantarāti.",
  "atk-s0402a:487_2": "Amaccā naṃ apanetvā aññaṃ tasmiṃ ṭhāne ṭhapayiṃsu. Vātakāḷakopi yāva taṃ kammaṃ akāsi,",
  "atk-s0402a:487_3": "tāva ahatavatthāni vā acchādituṃ surabhipupphāni vā piḷandhituṃ pāyāsaṃ vā bhuñjituṃ",
  "atk-s0402a:487_4": "ucchādananhāpanaṃ vā paccanubhotuṃ nālattha. So “dīgharattaṃ me kiliṭṭhavesena carita”nti",
  "atk-s0402a:487_5": "“pāyāsaṃ me pacāhī”ti bhariyaṃ āṇāpetvā nhānīyasambhārāni gāhāpetvā nhānatitthaṃ",
  "atk-s0402a:487_6": "gantvā sīsaṃ nhatvā ahatavatthāni acchādetvā gandhe vilimpitvā pupphāni piḷandhitvā",
  "atk-s0402a:487_7": "gharaṃ āgacchanto sāriputtattheraṃ disvā “saṃkiliṭṭhakammato camhi apagato, ayyo",
  "atk-s0402a:487_8": "ca me diṭṭho”ti tuṭṭhamānaso theraṃ gharaṃ netvā navasappisakkaracuṇṇābhisaṅkhatena",
  "atk-s0402a:487_9": "pāyāsena parivisi. Thero tassa anumodanamakāsi. So anumodanaṃ sutvā anulomikakhantiṃ",
  "atk-s0402a:487_10": "paṭilabhitvā theraṃ anugantvā nivattamāno antarāmagge taruṇavacchāya gāviyā madditvā",
  "atk-s0402a:487_11": "jīvitakkhayaṃ pāpito gantvā tāvatiṃsabhavane nibbatti. Bhikkhū tathāgataṃ pucchiṃsu",
  "atk-s0402a:487_12": "– “bhante, coraghātako ajjeva kiliṭṭhakammato apanīto, ajjeva kālaṅkato, kahaṃ nu",
  "atk-s0402a:487_13": "kho nibbatto”ti? Tāvatiṃsabhavane, bhikkhaveti. Bhante, coraghātako dīgharattaṃ purise",
  "atk-s0402a:487_14": "ghātesi, tumhe ca evaṃ vadetha, natthi nu kho pāpakammassa phalanti. Mā, bhikkhave,",
  "atk-s0402a:487_15": "evaṃ avacuttha, balavakalyāṇamittūpanissayaṃ labhitvā dhammasenāpatissa piṇḍapātaṃ",
  "atk-s0402a:487_16": "datvā anumodanaṃ sutvā anulomikakhantiṃ paṭilabhitvā so tattha nibbattoti.",
  "atk-s0402a:488": "“Subhāsitaṃ suṇitvāna, nāgariyo coraghātako;",
  "atk-s0402a:489": "Anulomakhantiṃ laddhāna, modatī tidivaṃ gato”ti.",
  "atk-s0402a:490_0": "Upaghātakaṃ pana sayaṃ kusalampi akusalampi samānaṃ aññaṃ dubbalakammaṃ ghātetvā",
  "atk-s0402a:490_1": "tassa vipākaṃ paṭibāhitvā attano vipākassa okāsaṃ karoti. Evaṃ pana kammena kate",
  "atk-s0402a:490_2": "okāse taṃ vipākaṃ uppannaṃ nāma vuccati. Upacchedakantipi etasseva nāmaṃ. Tatrāyaṃ",
  "atk-s0402a:490_3": "nayo – kusalakammassa vipaccanakāle ekaṃ akusalakammaṃ uṭṭhāya taṃ kammaṃ chinditvā",
  "atk-s0402a:490_4": "pāteti. Akusalakammassapi vipaccanakāle ekaṃ kusalakammaṃ uṭṭhāya taṃ kammaṃ chinditvā",
  "atk-s0402a:490_5": "pāteti. Idaṃ upacchedakaṃ nāma. Tattha ajātasattuno kammaṃ kusalacchedakaṃ ahosi,",
  "atk-s0402a:490_6": "aṅgulimālattherassa akusalacchedakanti. Evaṃ suttantikapariyāyena ekādasa kammāni vibhattāni.",
  "atk-s0402a:491_0": "Abhidhammapariyāyena pana soḷasa kammāni vibhattāni, seyyathidaṃ – “atthekaccāni",
  "atk-s0402a:491_1": "pāpakāni kammasamādānāni gatisampattipaṭibāḷhāni na vipaccanti, atthekaccāni pāpakāni",
  "atk-s0402a:491_2": "kammasamādānāni upadhisampattipaṭibāḷhāni na vipaccanti, atthekaccāni pāpakāni kammasamādānāni",
  "atk-s0402a:491_3": "kālasampattipaṭibāḷhāni na vipaccanti, atthekaccāni pāpakāni kammasamādānāni payogasampattipaṭibāḷhāni",
  "atk-s0402a:491_4": "na vipaccanti. Atthekaccāni pāpakāni kammasamādānāni gativipattiṃ āgamma vipaccanti,",
  "atk-s0402a:491_5": "upadhivipattiṃ, kālavipattiṃ, payogavipattiṃ āgamma vipaccanti. Atthekaccāni kalyāṇāni",
  "atk-s0402a:491_6": "kammasamādānāni gativipattipaṭibāḷhāni na vipaccanti, upadhivipatti, kālavipatti,",
  "atk-s0402a:491_7": "payogavipattipaṭibāḷhāni na vipaccanti. Atthekaccāni kalyāṇāni kammasamādānāni gatisampattiṃ",
  "atk-s0402a:491_8": "āgamma vipaccanti, upadhisampattiṃ, kālasampattiṃ, payogasampattiṃ āgamma vipaccantī”ti.",
  "atk-s0402a:492_0": "Tattha pāpakānīti lāmakāni. Kammasamādānānīti kammaggahaṇāni. Gahitasamādinnānaṃ",
  "atk-s0402a:492_1": "kammānametaṃ adhivacanaṃ. Gatisampattipaṭibāḷhāni na vipaccantītiādīsu aniṭṭhārammaṇānubhavanārahe",
  "atk-s0402a:492_2": "kamme vijjamāneyeva sugatibhave nibbattassa taṃ kammaṃ gatisampattipaṭibāḷhaṃ na",
  "atk-s0402a:492_3": "vipaccati nāma. Gatisampattiyā patibāhitaṃ hutvā na vipaccatīti attho. Yo pana pāpakammena",
  "atk-s0402a:492_4": "dāsiyā vā kammakāriyā vā kucchiyaṃ nibbattitvā upadhisampanno hoti, attabhāvasamiddhiyaṃ",
  "atk-s0402a:492_5": "tiṭṭhati. Athassa sāmikā tassa rūpasampattiṃ disvā “nāyaṃ kiliṭṭhakammassānucchaviko”ti",
  "atk-s0402a:492_6": "cittaṃ uppādetvā attano jātaputtaṃ viya bhaṇḍāgārikādiṭṭhānesu ṭhapetvā sampattiṃ",
  "atk-s0402a:492_7": "yojetvā pariharanti. Evarūpassa kammaṃ upadhisampattipaṭibāḷhaṃ na vipaccati nāma.",
  "atk-s0402a:492_8": "Yo pana paṭhamakappikakālasadise sulabhasampannarasabhojane subhikkhakāle nibbattati,",
  "atk-s0402a:492_9": "tassa vijjamānampi pāpakammaṃ kālasampattipaṭibāḷhaṃ na vipaccati nāma. Yo pana sammāpayogaṃ",
  "atk-s0402a:492_10": "nissāya jīvati, upasaṅkamitabbayuttakāle upasaṅkamati, paṭikkamitabbayuttakāle paṭikkamati,",
  "atk-s0402a:492_11": "palāyitabbayuttakāle palāyati. Lañjadānayuttakāle lañjaṃ deti, corikayuttakāle corikaṃ",
  "atk-s0402a:492_12": "karoti, evarūpassa pāpakammaṃ payogasampattipaṭibāḷhaṃ na vipaccati nāma.",
  "atk-s0402a:493_0": "Duggatibhave nibbattassa pana pāpakammaṃ gativipattiṃ āgamma vipaccati nāma. Yo pana",
  "atk-s0402a:493_1": "dāsiyā vā kammakāriyā vā kucchismiṃ nibbatto dubbaṇṇo hoti dussaṇṭhāno, “yakkho nu",
  "atk-s0402a:493_2": "kho manusso nu kho”ti vimatiṃ uppādeti. So sace puriso hoti, atha naṃ “nāyaṃ aññassa",
  "atk-s0402a:493_3": "kammassa anucchaviko”ti hatthiṃ vā rakkhāpenti assaṃ vā goṇe vā, tiṇakaṭṭhādīni vā",
  "atk-s0402a:493_4": "āharāpenti, kheḷasarakaṃ vā gaṇhāpenti. Sace itthī hoti, atha naṃ hatthiassādīnaṃ",
  "atk-s0402a:493_5": "bhattamāsādīni vā pacāpenti, kacavaraṃ vā chaḍḍāpenti, aññaṃ vā pana jigucchanīyakammaṃ",
  "atk-s0402a:493_6": "kārenti. Evarūpassa pāpakammaṃ upadhivipattiṃ āgamma vipaccati nāma. Yo pana dubbhikkhakāle",
  "atk-s0402a:493_7": "vā parihīnasampattikāle vā antarakappe vā nibbattati, tassa pāpakammaṃ kālavipattiṃ",
  "atk-s0402a:493_8": "āgamma vipaccati nāma. Yo pana payogaṃ sampādetuṃ na jānāti, upasaṅkamitabbayuttakāle",
  "atk-s0402a:493_9": "upasaṅkamituṃ na jānāti…pe… corikayuttakāle corikaṃ kātuṃ na jānāti, tassa pāpakammaṃ",
  "atk-s0402a:493_10": "payogavipattiṃ āgamma vipaccati nāma.",
  "atk-s0402a:494_0": "Yo pana iṭṭhārammaṇānubhavanārahe kamme vijjamāneyeva gantvā duggatibhave nibbattati,",
  "atk-s0402a:494_1": "tassa taṃ kammaṃ gativipattipaṭibāḷhaṃ na vipaccati nāma. Yo pana puññānubhāvena",
  "atk-s0402a:494_2": "rājarājamahāmattādīnaṃ gehe nibbattitvā kāṇo vā hoti kuṇī vā khañjo vā pakkhahato",
  "atk-s0402a:494_3": "vā, tassa oparajjasenāpatibhaṇḍāgārikaṭṭhānādīni na anucchavikānīti na denti. Iccassa",
  "atk-s0402a:494_4": "taṃ puññaṃ upadhivipattipaṭibāḷhaṃ na vipaccati nāma. Yo pana dubbhikkhakāle vā parihīnasampattikāle",
  "atk-s0402a:494_5": "vā antarakappe vā manussesu nibbattati, tassa taṃ kalyāṇakammaṃ kālavipattipaṭibāḷhaṃ",
  "atk-s0402a:494_6": "na vipaccati nāma. Yo heṭṭhā vuttanayeneva payogaṃ sampādetuṃ na jānāti, tassa kalyāṇakammaṃ",
  "atk-s0402a:494_7": "payogavipattipaṭibāḷhaṃ na vipaccati nāma.",
  "atk-s0402a:495_0": "Kalyāṇakammena pana sugatibhave nibbattassa taṃ kammaṃ gatisampattiṃ āgamma vipaccati",
  "atk-s0402a:495_1": "nāma. Rājarājamahāmattādīnaṃ kule nibbattitvā upadhisampattiṃ pattassa attabhāvasamiddhiyaṃ",
  "atk-s0402a:495_2": "ṭhitassa devanagare samussitaratanatoraṇasadisaṃ attabhāvaṃ disvā “imassa oparajjasenāpatibhaṇḍāgārikaṭṭhānādīni",
  "atk-s0402a:495_3": "anucchavikānī”ti daharasseva sato tāni ṭhānantarāni denti, evarūpassa kalyāṇakammaṃ",
  "atk-s0402a:495_4": "upadhisampattiṃ āgamma vipaccati nāma. Yo paṭhamakappikesu vā sulabhannapānakāle",
  "atk-s0402a:495_5": "vā nibbattati, tassa kalyāṇakammaṃ kālasampattiṃ āgamma vipaccati nāma. Yo vuttanayeneva",
  "atk-s0402a:495_6": "payogaṃ sampādetuṃ jānāti, tassa kammaṃ payogasampattiṃ āgamma vipaccati nāma. Evaṃ",
  "atk-s0402a:495_7": "abhidhammapariyāyena soḷasa kammāni vibhattāni.",
  "atk-s0402a:496_0": "Aparānipi paṭisambhidāmaggapariyāyena dvādasa kammāni vibhattāni. Seyyathidaṃ – “ahosi",
  "atk-s0402a:496_1": "kammaṃ ahosi kammavipāko, ahosi kammaṃ nāhosi kammavipāko, ahosi kammaṃ atthi kammavipāko,",
  "atk-s0402a:496_2": "ahosi kammaṃ natthi kammavipāko, ahosi kammaṃ bhavissati kammavipāko, ahosi kammaṃ",
  "atk-s0402a:496_3": "na bhavissati kammavipāko, atthi kammaṃ atthi kammavipāko, atthi kammaṃ natthi kammavipāko,",
  "atk-s0402a:496_4": "atthi kammaṃ bhavissati kammavipāko, atthi kammaṃ na bhavissati kammavipāko, bhavissati",
  "atk-s0402a:496_5": "kammaṃ bhavissati kammavipāko, bhavissati kammaṃ na bhavissati kammavipāko”ti.",
  "atk-s0402a:497_0": "Tattha yaṃ kammaṃ atīte āyūhitaṃ atīteyeva vipākavāraṃ labhi, paṭisandhijanakaṃ paṭisandhiṃ",
  "atk-s0402a:497_1": "janesi, rūpajanakaṃ rūpaṃ, taṃ ahosi kammaṃ ahosi kammavipākoti vuttaṃ. Yaṃ pana",
  "atk-s0402a:497_2": "vipākavāraṃ na labhi, paṭisandhijanakaṃ paṭisandhiṃ rūpajanakaṃ vā rūpaṃ janetuṃ",
  "atk-s0402a:497_3": "nāsakkhi, taṃ ahosi kammaṃ nāhosi kammavipākoti vuttaṃ. Yaṃ pana atīte āyūhitaṃ etarahi",
  "atk-s0402a:497_4": "laddhavipākavāraṃ paṭisandhijanakaṃ paṭisandhiṃ janetvā rūpajanakaṃ rūpaṃ janetvā",
  "atk-s0402a:497_5": "ṭhitaṃ, taṃ ahosi kammaṃ atthi kammavipākoti vuttaṃ. Yaṃ aladdhavipākavāraṃ paṭisandhijanakaṃ",
  "atk-s0402a:497_6": "vā paṭisandhiṃ rūpajanakaṃ vā rūpaṃ janetuṃ nāsakkhi, taṃ ahosi kammaṃ natthi kammavipākoti",
  "atk-s0402a:497_7": "vuttaṃ. Yaṃ pana atīte āyūhitaṃ anāgate vipākavāraṃ labhissati, paṭisandhijanakaṃ",
  "atk-s0402a:497_8": "paṭisandhiṃ rūpajanakaṃ rūpaṃ janetuṃ sakkhissati, taṃ ahosi kammaṃ bhavissati kammavipākoti",
  "atk-s0402a:497_9": "vuttaṃ. Yaṃ anāgate vipākavāraṃ na labhissati, paṭisandhijanakaṃ paṭisandhiṃ rūpajanakaṃ",
  "atk-s0402a:497_10": "vā rūpaṃ janetuṃ na sakkhissati, taṃ ahosi kammaṃ na bhavissati kammavipākoti vuttaṃ.",
  "atk-s0402a:498_0": "Yaṃ pana etarahi āyūhitaṃ etarahiyeva vipākavāraṃ labhati, taṃ atthi kammaṃ atthi",
  "atk-s0402a:498_1": "kammavipākoti vuttaṃ. Yaṃ pana etarahi vipākavāraṃ na labhati, taṃ atthi kammaṃ natthi",
  "atk-s0402a:498_2": "kammavipākoti vuttaṃ. Yaṃ pana etarahi āyūhitaṃ anāgate vipākavāraṃ labhissati, paṭisandhijanakaṃ",
  "atk-s0402a:498_3": "paṭisandhiṃ rūpajanakaṃ rūpaṃ janetuṃ sakkhissati, taṃ atthi kammaṃ bhavissati kammavipākoti",
  "atk-s0402a:498_4": "vuttaṃ. Yaṃ pana vipākavāraṃ na labhissati, paṭisandhijanakaṃ paṭisandhiṃ rūpajanakaṃ",
  "atk-s0402a:498_5": "vā rūpaṃ janetuṃ sakkhissati, taṃ atthi kammaṃ na bhavissati kammavipākoti vuttaṃ.",
  "atk-s0402a:499_0": "Yaṃ panānāgate āyūhissati, anāgateyeva vipākavāraṃ labhissati, paṭisandhijanakaṃ",
  "atk-s0402a:499_1": "paṭisandhiṃ rūpajanakaṃ vā rūpaṃ janessati, taṃ bhavissati kammaṃ bhavissati kammavipākoti",
  "atk-s0402a:499_2": "vuttaṃ. Yaṃ pana vipākavāraṃ na labhissati, paṭisandhijanakaṃ paṭisandhiṃ rūpajanakaṃ",
  "atk-s0402a:499_3": "vā rūpaṃ janetuṃ na sakkhissati, taṃ bhavissati kammaṃ na bhavissati kammavipākoti",
  "atk-s0402a:499_4": "vuttaṃ. Evaṃ paṭisambhidāmaggapariyāyena dvādasa kammāni vibhattāni.",
  "atk-s0402a:500_0": "Iti imāni ceva dvādasa abhidhammapariyāyena vibhattāni ca soḷasa kammāni attano ṭhānā",
  "atk-s0402a:500_1": "osakkitvā suttantikapariyāyena vuttāni ekādasa kammāniyeva bhavanti. Tānipi tato",
  "atk-s0402a:500_2": "osakkitvā tīṇiyeva kammāni honti diṭṭhadhammavedanīyaṃ, upapajjavedanīyaṃ, aparapariyāyavedanīyanti.",
  "atk-s0402a:500_3": "Tesaṃ saṅkamanaṃ natthi, yathāṭhāneyeva tiṭṭhanti. Yadi hi diṭṭhadhammavedanīyaṃ",
  "atk-s0402a:500_4": "kammaṃ upapajjavedanīyaṃ vā aparapariyāyavedanīyaṃ vā bhaveyya, “diṭṭhe vā dhamme”ti",
  "atk-s0402a:500_5": "satthā na vadeyya. Sacepi upapajjavedanīyaṃ diṭṭhadhammavedanīyaṃ vā aparapariyāyavedanīyaṃ",
  "atk-s0402a:500_6": "vā bhaveyya, “upapajja vā”ti satthā na vadeyya. Athāpi aparapariyāyavedanīyaṃ diṭṭhadhammavedanīyaṃ",
  "atk-s0402a:500_7": "vā upapajjavedanīyaṃ vā bhaveyya, “apare vā pariyāye”ti satthā na vadeyya.",
  "atk-s0402a:501_0": "Sukkapakkhepi imināva nayena attho veditabbo. Ettha pana lobhe vigateti lobhe apagate",
  "atk-s0402a:501_1": "niruddhe. Tālavatthukatanti tālavatthu viya kataṃ, matthakacchinnatālo viya puna",
  "atk-s0402a:501_2": "aviruḷhisabhāvaṃ katanti attho. Anabhāvaṃ katanti anuabhāvaṃ kataṃ, yathā puna nuppajjati,",
  "atk-s0402a:501_3": "evaṃ katanti attho. Evassūti evaṃ bhaveyyuṃ. Evameva khoti ettha bījāni viya kusalākusalaṃ",
  "atk-s0402a:501_4": "kammaṃ daṭṭhabbaṃ, tāni agginā ḍahanapuriso viya yogāvacaro, aggi viya maggañāṇaṃ,",
  "atk-s0402a:501_5": "aggiṃ datvā bījānaṃ ḍahanakālo viya maggañāṇena kilesānaṃ daḍḍhakālo, masikatakālo",
  "atk-s0402a:501_6": "viya pañcannaṃ khandhānaṃ chinnamūlake katvā ṭhapitakālo, mahāvāte opunitvā nadiyā",
  "atk-s0402a:501_7": "vā pavāhetvā appavattikatakālo viya upādinnakasantānassa nirodhena chinnamūlakānaṃ",
  "atk-s0402a:501_8": "pañcannaṃ khandhānaṃ appaṭisandhikabhāvena nirujjhitvā puna bhavasmiṃ paṭisandhiṃ",
  "atk-s0402a:501_9": "aggahitakālo veditabbo.",
  "atk-s0402a:502_0": "Mohajañcāpaviddasūti mohajañcāpi aviddasu. Idaṃ vuttaṃ hoti – yaṃ so avidū andhabālo",
  "atk-s0402a:502_1": "lobhajañca dosajañca mohajañcāti kammaṃ karoti, evaṃ karontena yaṃ tena pakataṃ kammaṃ",
  "atk-s0402a:502_2": "appaṃ vā yadi vā bahuṃ. Idheva taṃ vedaniyanti taṃ kammaṃ tena bālena idha sake attabhāveyeva",
  "atk-s0402a:502_3": "vedanīyaṃ, tasseva taṃ attabhāve vipaccatīti attho. Vatthuṃ aññaṃ na vijjatīti tassa",
  "atk-s0402a:502_4": "kammassa vipaccanatthāya aññaṃ vatthu natthi. Na hi aññena kataṃ kammaṃ aññassa attabhāve",
  "atk-s0402a:502_5": "vipaccati. Tasmā lobhañca dosañca, mohajañcāpi viddasūti tasmā yo vidū medhāvī paṇḍito",
  "atk-s0402a:502_6": "taṃ lobhajādibhedaṃ kammaṃ na karoti, so vijjaṃ uppādayaṃ bhikkhu, sabbā duggatiyo",
  "atk-s0402a:502_7": "jahe, arahattamaggavijjaṃ uppādetvā taṃ vā pana vijjaṃ uppādento sabbā duggatiyo",
  "atk-s0402a:502_8": "jahati. Desanāsīsamevetaṃ, sugatiyopi pana so khīṇāsavo jahatiyeva. Yampi cetaṃ “tasmā",
  "atk-s0402a:502_9": "lobhañca dosañcā”ti vuttaṃ, etthāpi lobhadosasīsena lobhajañca dosajañca kammameva",
  "atk-s0402a:502_10": "niddiṭṭhanti veditabbaṃ. Evaṃ suttantesupi gāthāyapi vaṭṭavivaṭṭameva kathitanti.",
  "atk-s0402a:503": "5. Hatthakasuttavaṇṇanā",
  "atk-s0402a:504_0": "35. Pañcame āḷaviyanti āḷaviraṭṭhe. Gomaggeti gunnaṃ gamanamagge. Paṇṇasanthareti",
  "atk-s0402a:504_1": "sayaṃ patitapaṇṇasanthare. Athāti evaṃ gunnaṃ gamanamaggaṃ ujuṃ mahāpathaṃ nissāya",
  "atk-s0402a:504_2": "siṃsapāvane sayaṃ patitapaṇṇāni saṅkaḍḍhitvā katasanthare sugatamahācīvaraṃ pattharitvā",
  "atk-s0402a:504_3": "pallaṅkaṃ ābhujitvā nisinne tathāgate. Hatthako āḷavakoti hatthato hatthaṃ gatattā",
  "atk-s0402a:504_4": "evaṃladdhanāmo āḷavako rājaputto. Etadavocāti etaṃ “kacci, bhante, bhagavā”tiādivacanaṃ",
  "atk-s0402a:504_5": "avoca. Kasmā pana sammāsambuddho taṃ ṭhānaṃ gantvā nisinno, kasmā rājakumāro tattha",
  "atk-s0402a:504_6": "gatoti? Sammāsambuddho tāva aṭṭhuppattikāya dhammadesanāya samuṭṭhānaṃ disvā tattha",
  "atk-s0402a:504_7": "nisinno, rājakumāropi pātova uṭṭhāya pañcahi upāsakasatehi parivuto buddhupaṭṭhānaṃ",
  "atk-s0402a:504_8": "gacchanto mahāmaggā okkamma gopathaṃ gahetvā “buddhānaṃ pūjanatthāya missakamālaṃ",
  "atk-s0402a:504_9": "ocinissāmī”ti gacchanto satthāraṃ disvā upasaṅkamitvā vanditvā ekamantaṃ nisīdi,",
  "atk-s0402a:504_10": "evaṃ so tattha gatoti. Sukhamasayitthāti sukhaṃ sayittha.",
  "atk-s0402a:505_0": "Antaraṭṭhakoti māghaphagguṇānaṃ antare aṭṭhadivasaparimāṇo kālo. Māghassa hi avasāne",
  "atk-s0402a:505_1": "cattāro divasā, phagguṇassa ādimhi cattāroti ayaṃ “antaraṭṭhako”ti vuccati. Himapātasamayoti",
  "atk-s0402a:505_2": "himassa patanasamayo. Kharāti pharusā kakkhaḷā vā. Gokaṇṭakahatāti navavuṭṭhe deve",
  "atk-s0402a:505_3": "gāvīnaṃ akkantakkantaṭṭhāne khurantarehi kaddamo uggantvā tiṭṭhati, so vātātapena",
  "atk-s0402a:505_4": "sukkho kakacadantasadiso hoti dukkhasamphasso. Taṃ sandhāyāha – “gokaṇṭakahatā bhūmī”ti.",
  "atk-s0402a:505_5": "Gunnaṃ khurantarehi chinnātipi attho. Verambho vāto vāyatīti catūhi disāhi vāyanto",
  "atk-s0402a:505_6": "vāto vāyati. Ekāya disāya vā dvīhi vā disāhi tīhi vā disāhi vāyanto vāto verambhoti na vuccati.",
  "atk-s0402a:506_0": "Tena hi rājakumārāti idaṃ satthā “ayaṃ rājakumāro lokasmiṃ neva sukhavāsino, na dukkhavāsino",
  "atk-s0402a:506_1": "jānāti, jānāpessāmi na”nti upari desanaṃ vaḍḍhento āha. Tattha yathā te khameyyāti",
  "atk-s0402a:506_2": "yathā tuyhaṃ rucceyya. Idhassāti imasmiṃ loke assa. Gonakatthatoti caturaṅgulādhikalomena",
  "atk-s0402a:506_3": "kāḷakojavena atthato. Paṭikatthatoti uṇṇāmayena setattharaṇena atthato. Paṭalikatthatoti",
  "atk-s0402a:506_4": "ghanapupphena uṇṇāmayaattharaṇena atthato. Kadalimigapavarapaccattharaṇoti kadalimigacammamayena",
  "atk-s0402a:506_5": "uttamapaccattharaṇena atthato. Taṃ kira paccattharaṇaṃ setavatthassa upari kadalimigacammaṃ",
  "atk-s0402a:506_6": "attharitvā sibbitvā karonti. Sauttaracchadoti saha uttaracchadena, upari baddhena",
  "atk-s0402a:506_7": "rattavitānena saddhinti attho. Ubhatolohitakūpadhānoti sīsūpadhānañca pādūpadhānañcāti",
  "atk-s0402a:506_8": "pallaṅkassa ubhato ṭhapitalohitakūpadhāno. Pajāpatiyoti bhariyāyo. Manāpena paccupaṭṭhitā",
  "atk-s0402a:506_9": "assūti manāpena upaṭṭhānavidhānena paccupaṭṭhitā bhaveyyuṃ.",
  "atk-s0402a:507_0": "Kāyikāti pañcadvārakāyaṃ khobhayamānā. Cetasikāti manodvāraṃ khobhayamānā. So rāgo",
  "atk-s0402a:507_1": "tathāgatassa pahīnoti tathārūpo rāgo tathāgatassa pahīnoti attho. Yo pana tassa rāgo,",
  "atk-s0402a:507_2": "na so tathāgatassa pahīno nāma. Dosamohesupi eseva nayo.",
  "atk-s0402a:508_0": "Brāhmaṇoti bāhitapāpo khīṇāsavabrāhmaṇo. Parinibbutoti kilesaparinibbānena parinibbuto.",
  "atk-s0402a:508_1": "Na limpati kāmesūti vatthukāmesu ca kilesakāmesu ca taṇhādiṭṭhilepehi na limpati.",
  "atk-s0402a:508_2": "Sītibhūtoti abbhantare tāpanakilesānaṃ abhāvena sītibhūto. Nirūpadhīti kilesūpadhīnaṃ",
  "atk-s0402a:508_3": "abhāvena nirūpadhi. Sabbā āsattiyo chetvāti āsattiyo vuccanti taṇhāyo, tā sabbāpi",
  "atk-s0402a:508_4": "rūpādīsu ārammaṇesu āsattavisattā āsattiyo chinditvā. Vineyya hadaye daranti hadayanissitaṃ",
  "atk-s0402a:508_5": "darathaṃ vinayitvā vūpasametvā. Santiṃ pappuyya cetasoti cittassa kilesanibbānaṃ",
  "atk-s0402a:508_6": "pāpuṇitvā. Karaṇavacanaṃ vā etaṃ “sabbacetaso samannāharitvā”tiādīsu viya, cetasā",
  "atk-s0402a:508_7": "nibbānaṃ pāpuṇitvāti attho.",
  "atk-s0402a:509": "6. Devadūtasuttavaṇṇanā",
  "atk-s0402a:510_0": "36. Chaṭṭhe devadūtānīti devadūtā. Ayaṃ panettha vacanattho – devoti maccu, tassa",
  "atk-s0402a:510_1": "dūtāti devadūtā. Jiṇṇabyādhimatā hi saṃvegajananaṭṭhena “idāni te maccusamīpaṃ gantabba”nti",
  "atk-s0402a:510_2": "codenti viya, tasmā devadūtāti vuccanti. Devā viya dūtātipi devadūtā. Yathā hi alaṅkatapaṭiyattāya",
  "atk-s0402a:510_3": "devatāya ākāse ṭhatvā “tvaṃ asukadivase marissasī”ti vutte tassā vacanaṃ saddhātabbaṃ",
  "atk-s0402a:510_4": "hoti; evamevaṃ jiṇṇabyādhimatāpi dissamānā “tvampi evaṃdhammo”ti codenti viya, tesañca",
  "atk-s0402a:510_5": "taṃ vacanaṃ anaññathābhāvitāya devatāya byākaraṇasadisameva hotīti devā viya dūtāti",
  "atk-s0402a:510_6": "devadūtā. Visuddhidevānaṃ dūtātipi devadūtā. Sabbabodhisattā hi jiṇṇabyādhimatapabbajite",
  "atk-s0402a:510_7": "disvāva saṃvegaṃ āpajjitvā nikkhamma pabbajiṃsu. Evaṃ visuddhidevānaṃ dūtātipi devadūtā.",
  "atk-s0402a:510_8": "Idha pana liṅgavipallāsena “devadūtānī”ti vuttaṃ.",
  "atk-s0402a:511_0": "Kāyena duccaritantiādi kasmā āraddhaṃ? Devadūtānuyuñjanaṭṭhānupakkamakammadassanatthaṃ.",
  "atk-s0402a:511_1": "Iminā hi kammena ayaṃ satto niraye nibbattati, atha naṃ tattha yamo rājā devadūte",
  "atk-s0402a:511_2": "samanuyuñjati. Tattha kāyena duccaritaṃ caratīti kāyadvārena tividhaṃ duccaritaṃ",
  "atk-s0402a:511_3": "carati. Vācāyāti vacīdvārena catubbidhaṃ duccaritaṃ carati. Manasāti manodvārena",
  "atk-s0402a:511_4": "tividhaṃ duccaritaṃ carati.",
  "atk-s0402a:512_0": "Tamenaṃ, bhikkhave, nirayapālāti ettha ekacce therā “nirayapālā nāma natthi, yantarūpaṃ",
  "atk-s0402a:512_1": "viya kammameva kāraṇaṃ kāretī”ti vadanti. Taṃ “atthi niraye nirayapālāti, āmantā.",
  "atk-s0402a:512_2": "Atthi ca kāraṇikā”tiādinā nayena abhidhamme paṭisedhitameva. Yathā hi manussaloke",
  "atk-s0402a:512_3": "kammakāraṇakārakā atthi, evameva niraye nirayapālā atthīti. Yamassa raññoti yamarājā",
  "atk-s0402a:512_4": "nāma vemānikapetarājā. Ekasmiṃ kāle dibbavimāne dibbakapparukkhadibbauyyānadibbanāṭakādisabbasampattiṃ",
  "atk-s0402a:512_5": "anubhavati, ekasmiṃ kāle kammavipākaṃ, dhammiko rājā, na cesa ekova hoti, catūsu",
  "atk-s0402a:512_6": "pana dvāresu cattāro janā honti. Amatteyyoti mātu hito matteyyo, mātari sammā paṭipannoti",
  "atk-s0402a:512_7": "attho. Na matteyyoti amatteyyo, mātari micchā paṭipannoti attho. Sesapadesupi eseva",
  "atk-s0402a:512_8": "nayo. Abrahmaññoti ettha ca khīṇāsavā brāhmaṇā nāma, tesu micchā paṭipanno abrahmañño nāma.",
  "atk-s0402a:513_0": "Samanuyuñjatīti anuyogavattaṃ āropento pucchati, laddhiṃ patiṭṭhāpento pana samanuggāhati",
  "atk-s0402a:513_1": "nāma, kāraṇaṃ pucchanto samanubhāsati nāma. Nāddasanti attano santike pahitassa kassaci",
  "atk-s0402a:513_2": "devadūtassa abhāvaṃ sandhāya evaṃ vadati.",
  "atk-s0402a:514_0": "Atha naṃ yamo “nāyaṃ bhāsitassa atthaṃ sallakkhetī”ti ñatvā atthaṃ sallakkhāpetukāmo",
  "atk-s0402a:514_1": "ambhotiādimāha. Tattha jiṇṇanti jarājiṇṇaṃ. Gopānasivaṅkanti gopānasī viya vaṅkaṃ.",
  "atk-s0402a:514_2": "Bhogganti bhaggaṃ. Imināpissa vaṅkabhāvameva dīpeti. Daṇḍaparāyaṇanti daṇḍapaṭisaraṇaṃ",
  "atk-s0402a:514_3": "daṇḍadutiyaṃ. Pavedhamānanti kampamānaṃ. Āturanti jarāturaṃ. Khaṇḍadantanti jarānubhāvena",
  "atk-s0402a:514_4": "khaṇḍitadantaṃ. Palitakesanti paṇḍarakesaṃ. Vilūnanti luñcitvā gahitakesaṃ viya khallāṭaṃ.",
  "atk-s0402a:514_5": "Khalitasiranti mahākhallāṭasīsaṃ. Valitanti sañjātavaliṃ. Tilakāhatagattanti setatilakakāḷatilakehi",
  "atk-s0402a:514_6": "vikiṇṇasarīraṃ. Jarādhammoti jarāsabhāvo, aparimutto jarāya, jarā nāma mayhaṃ abbhantareyeva",
  "atk-s0402a:514_7": "pavattatīti. Parato byādhidhammo maraṇadhammoti padadvayepi eseva nayo.",
  "atk-s0402a:515_0": "Paṭhamaṃ devadūtaṃ samanuyuñjitvāti ettha jarājiṇṇasatto atthato evaṃ vadati nāma",
  "atk-s0402a:515_1": "– “passatha, bho, ahampi tumhe viya taruṇo ahosiṃ ūrubalī bāhubalī javasampanno,",
  "atk-s0402a:515_2": "tassa me tā balajavasampattiyo antarahitā, vijjamānāpi me hatthapādā hatthapādakiccaṃ",
  "atk-s0402a:515_3": "na karonti, jarāyamhi aparimuttatāya ediso jāto. Na kho panāhameva, tumhepi jarāya",
  "atk-s0402a:515_4": "aparimuttāva. Yatheva hi mayhaṃ, evaṃ tumhākampi jarā āgamissati. Iti tassā pure",
  "atk-s0402a:515_5": "āgamanāva kalyāṇaṃ karothā”ti. Tenevesa devadūto nāma jāto. Ābādhikanti bādhikaṃ.",
  "atk-s0402a:515_6": "Dukkhitanti dukkhappattaṃ. Bāḷhagilānanti adhimattagilānaṃ.",
  "atk-s0402a:516_0": "Dutiyaṃ devadūtanti etthapi gilānasatto atthato evaṃ vadati nāma – “passatha, bho,",
  "atk-s0402a:516_1": "ahampi tumhe viya nirogo ahosiṃ, somhi etarahi byādhinā abhihato, sake muttakarīse",
  "atk-s0402a:516_2": "palipanno, uṭṭhātumpi na sakkomi. Vijjamānāpi me hatthapādā hatthapādakiccaṃ na karonti,",
  "atk-s0402a:516_3": "byādhitomhi aparimuttatāya ediso jāto. Na kho panāhameva, tumhepi byādhito aparimuttāva.",
  "atk-s0402a:516_4": "Yatheva hi mayhaṃ, evaṃ tumhākampi byādhi āgamissati. Iti tassa pure āgamanāva kalyāṇaṃ",
  "atk-s0402a:516_5": "karothā”ti. Tenevesa devadūto nāma jāto.",
  "atk-s0402a:517_0": "Ekāhamatantiādīsu ekāhaṃ matassa assāti ekāhamato, taṃ ekāhamataṃ. Parato padadvayepi",
  "atk-s0402a:517_1": "eseva nayo. Bhastā viya vāyunā uddhaṃ jīvitapariyādānā yathākkamaṃ samuggatena sūnabhāvena",
  "atk-s0402a:517_2": "uddhumātattā uddhumātakaṃ. Vinīlo vuccati viparibhinnavaṇṇo, vinīlova vinīlako, taṃ",
  "atk-s0402a:517_3": "vinīlakaṃ. Paṭikūlattā vā kucchitaṃ vinīlanti vinīlakaṃ. Vipubbakanti vissandamānapubbakaṃ,",
  "atk-s0402a:517_4": "paribhinnaṭṭhāne hi paggharitena pubbena palimakkhitanti attho.",
  "atk-s0402a:518_0": "Tatiyaṃ devadūtanti ettha matakasatto atthato evaṃ vadati nāma – “passatha, bho,",
  "atk-s0402a:518_1": "maṃ āmakasusāne chaḍḍitaṃ uddhumātakādibhāvappattaṃ, maraṇatomhi aparimuttatāya ediso",
  "atk-s0402a:518_2": "jāto. Na kho panāhameva, tumhepi maraṇato aparimuttā. Yatheva hi mayhaṃ, evaṃ tumhākampi",
  "atk-s0402a:518_3": "maraṇaṃ āgamissati. Iti tassa pure āgamanāva kalyāṇaṃ karothā”ti. Tenevassa devadūto nāma jāto.",
  "atk-s0402a:519_0": "Imaṃ pana devadūtānuyogaṃ ko labhati, ko na labhati? Yena tāva bahuṃ pāpaṃ kataṃ,",
  "atk-s0402a:519_1": "so gantvā niraye nibbattatiyeva. Yena pana parittaṃ pāpaṃ kataṃ, so labhati. Yathā",
  "atk-s0402a:519_2": "hi sabhaṇḍaṃ coraṃ gahetvā kattabbameva karonti na vinicchinanti. Anuvijjitvā gahitaṃ",
  "atk-s0402a:519_3": "pana vinicchayaṭṭhānaṃ nayanti, so vinicchayaṃ labhati. Evaṃsampadametaṃ. Parittapāpakammā",
  "atk-s0402a:519_4": "hi attano dhammatāyapi saranti, sārīyamānāpi saranti.",
  "atk-s0402a:520_0": "Tattha dīghajayantadamiḷo nāma attano dhammatāya sari. So kira damiḷo sumanagirimahāvihāre",
  "atk-s0402a:520_1": "ākāsacetiyaṃ rattapaṭena pūjesi, atha niraye ussadasāmante nibbatto aggijālasaddaṃ",
  "atk-s0402a:520_2": "sutvāva attanā pūjitapaṭaṃ anussari, so gantvā sagge nibbatto. Aparopi puttassa daharabhikkhuno",
  "atk-s0402a:520_3": "khalisāṭakaṃ dento pādamūle ṭhapesi, maraṇakālamhi paṭapaṭāti sadde nimittaṃ gaṇhi,",
  "atk-s0402a:520_4": "sopi ussadasāmante nibbatto jālasaddena taṃ sāṭakaṃ anussaritvā sagge nibbatto. Evaṃ",
  "atk-s0402a:520_5": "tāva attano dhammatāya kusalaṃ kammaṃ saritvā sagge nibbattatīti.",
  "atk-s0402a:521_0": "Attano dhammatāya asarante pana tayo devadūte pucchati. Tattha koci paṭhamena devadūtena",
  "atk-s0402a:521_1": "sarati, koci dutiyatatiyehi, koci tīhipi nassarati. Taṃ yamo rājā disvā sayaṃ sāreti.",
  "atk-s0402a:521_2": "Eko kira amacco sumanapupphakumbhena mahācetiyaṃ pūjetvā yamassa pattiṃ adāsi, taṃ",
  "atk-s0402a:521_3": "akusalakammena niraye nibbattaṃ yamassa santikaṃ nayiṃsu. Tasmiṃ tīhipi devadūtehi",
  "atk-s0402a:521_4": "kusalaṃ asarante yamo sayaṃ olokento disvā – “nanu tvaṃ mahācetiyaṃ sumanapupphakumbhena",
  "atk-s0402a:521_5": "pūjetvā mayhaṃ pattiṃ adāsī”ti sāresi, so tasmiṃ kāle saritvā devalokaṃ gato. Yamo",
  "atk-s0402a:521_6": "pana sayaṃ oloketvāpi apassanto – “mahādukkhaṃ nāma anubhavissati ayaṃ satto”ti tuṇhī ahosi.",
  "atk-s0402a:522_0": "Tattaṃ ayokhilanti tigāvutaṃ attabhāvaṃ sampajjalitāya lohapathaviyā uttānakaṃ nipajjāpetvā",
  "atk-s0402a:522_1": "dakkhiṇahatthe tālappamāṇaṃ ayasūlaṃ pavesenti, tathā vāmahatthādīsu. Yathā ca taṃ",
  "atk-s0402a:522_2": "uttānakaṃ nipajjāpetvā, evaṃ urenapi vāmapassenapi dakkhiṇapassenapi nipajjāpetvā",
  "atk-s0402a:522_3": "te taṃ kammakāraṇaṃ karontiyeva. Saṃvesetvāti jalitāya lohapathaviyā tigāvutaṃ attabhāvaṃ",
  "atk-s0402a:522_4": "nipajjāpetvā. Kuṭhārīhīti mahatīhi gehassa ekapakkhacchadanamattāhi kuṭhārīhi tacchanti,",
  "atk-s0402a:522_5": "lohitaṃ nadī hutvā sandati, lohapathavito jālā uṭṭhahitvā tacchitaṭṭhānaṃ gaṇhāti,",
  "atk-s0402a:522_6": "mahādukkhaṃ uppajjati. Tacchantā pana suttāhataṃ karitvā dāruṃ viya aṭṭhaṃsampi chaḷaṃsampi",
  "atk-s0402a:522_7": "karonti. Vāsīhīti mahāsuppappamāṇāhi vāsīhi. Rathe yojetvāti saddhiṃ yugayottapakkharathacakkakubbarapājanehi",
  "atk-s0402a:522_8": "sabbato pajjalite rathe yojetvā. Mahantanti mahākūṭāgārappamāṇaṃ. Āropentīti sampajjalitehi",
  "atk-s0402a:522_9": "ayamuggarehi pothentā āropenti. Sakimpi uddhanti supakkuthitāya ukkhaliyā pakkhittataṇḍulā",
  "atk-s0402a:522_10": "viya uddhamadhotiriyañca gacchati. Mahānirayeti avīcimahānirayamhi.",
  "atk-s0402a:523_0": "Bhāgaso mitoti bhāge ṭhapetvā vibhatto. Pariyantoti parikkhitto. Ayasāti upari ayapaṭṭena",
  "atk-s0402a:523_1": "chādito. Samantā yojanasataṃ, pharitvā tiṭṭhatīti evaṃ pharitvā tiṭṭhati, yathā taṃ",
  "atk-s0402a:523_2": "samantā yojanasate ṭhatvā olokentassa akkhīni yamakagoḷakā viya nikkhamanti.",
  "atk-s0402a:524_0": "Hīnakāyūpagāti hīnaṃ kāyaṃ upagatā hutvā. Upādāneti taṇhādiṭṭhiggahaṇe. Jātimaraṇasambhaveti",
  "atk-s0402a:524_1": "jātiyā ca maraṇassa ca kāraṇabhūte. Anupādāti catūhi upādānehi anupādiyitvā. Jātimaraṇasaṅkhayeti",
  "atk-s0402a:524_2": "jātimaraṇasaṅkhayasaṅkhāte nibbāne vimuccanti. Diṭṭhadhammābhinibbutāti diṭṭhadhamme",
  "atk-s0402a:524_3": "imasmiṃyeva attabhāve sabbakilesanibbānena nibbutā. Sabbadukkhaṃ upaccagunti sakalavaṭṭadukkhaṃ atikkantā.",
  "atk-s0402a:525": "7. Catumahārājasuttavaṇṇanā",
  "atk-s0402a:526_0": "37. Sattame amaccā pārisajjāti paricārikadevatā. Imaṃ lokaṃ anuvicarantīti aṭṭhamīdivase",
  "atk-s0402a:526_1": "kira sakko devarājā cattāro mahārājāno āṇāpeti – “tātā, ajja aṭṭhamīdivase manussalokaṃ",
  "atk-s0402a:526_2": "anuvicaritvā puññāni karontānaṃ nāmagottaṃ uggaṇhitvā āgacchathā”ti. Te gantvā attano",
  "atk-s0402a:526_3": "paricārake pesenti – “gacchatha, tātā, manussalokaṃ vicaritvā puññakārakānaṃ nāmagottāni",
  "atk-s0402a:526_4": "suvaṇṇapaṭṭe likhitvā ānethā”ti. Te tathā karonti. Tena vuttaṃ – “imaṃ lokaṃ anuvicarantī”ti.",
  "atk-s0402a:526_5": "Kacci bahūtiādi tesaṃ upaparikkhākāradassanatthaṃ vuttaṃ. Evaṃ upaparikkhantā hi",
  "atk-s0402a:526_6": "te anuvicaranti. Tattha uposathaṃ upavasantīti māsassa aṭṭhavāre uposathaṅgāni adhiṭṭhahanti.",
  "atk-s0402a:526_7": "Paṭijāgarontīti paṭijāgarauposathakammaṃ nāma karonti. Taṃ karontā ekasmiṃ addhamāse",
  "atk-s0402a:526_8": "catunnaṃ uposathadivasānaṃ paccuggamanānuggamanavasena karonti. Pañcamīuposathaṃ",
  "atk-s0402a:526_9": "paccuggacchantā catutthiyaṃ uposathikā honti, anugacchantā chaṭṭhiyaṃ. Aṭṭhamīuposathaṃ",
  "atk-s0402a:526_10": "paccuggacchantā sattamiyaṃ, anugacchantā navamiyaṃ. Cātuddasiṃ paccuggacchantā terasiyaṃ,",
  "atk-s0402a:526_11": "pannarasīuposathaṃ anugacchantā pāṭipade uposathikā honti. Puññāni karontīti saraṇagamananiccasīlapupphapūjādhammassavanapadīpasahassaāropanavihārakaraṇādīni",
  "atk-s0402a:526_12": "nānappakārāni puññāni karonti. Te evaṃ anuvicaritvā puññakammakārakānaṃ nāmagottāni",
  "atk-s0402a:526_13": "sovaṇṇamaye paṭṭe likhitvā āharitvā catunnaṃ mahārājānaṃ denti. Puttā imaṃ lokaṃ",
  "atk-s0402a:526_14": "anuvicarantīti catūhi mahārājehi purimanayeneva pahitattā anuvicaranti. Tadahūti",
  "atk-s0402a:526_15": "taṃdivasaṃ. Uposatheti uposathadivase.",
  "atk-s0402a:527_0": "Sace, bhikkhave, appakā hontīti catunnaṃ mahārājānaṃ amaccā pārisajjā tā tā gāmanigamarājadhāniyo",
  "atk-s0402a:527_1": "upasaṅkamanti, tato taṃ upanissāya adhivatthā devatā “mahārājānaṃ amaccā āgatā”ti",
  "atk-s0402a:527_2": "paṇṇākāraṃ gahetvā tesaṃ santikaṃ gacchanti. Te paṇṇākāraṃ gahetvā “kacci nu kho",
  "atk-s0402a:527_3": "mārisā bahū manussā matteyyā”ti vuttanayena manussānaṃ puññapaṭipattiṃ pucchitvā",
  "atk-s0402a:527_4": "“āma, mārisa, imasmiṃ gāme asuko ca asuko ca puññāni karontī”ti vutte tesaṃ nāmagottaṃ",
  "atk-s0402a:527_5": "likhitvā aññattha gacchanti. Atha cātuddasiyaṃ catunnaṃ mahārājānaṃ puttāpi tameva",
  "atk-s0402a:527_6": "suvaṇṇapaṭṭaṃ gahetvā teneva nayena anuvicarantā nāmagottāni likhanti. Tadahuposathe",
  "atk-s0402a:527_7": "pannarase cattāropi mahārājāno teneva nayena tasmiṃyeva suvaṇṇapaṭṭe nāmagottāni",
  "atk-s0402a:527_8": "likhanti. Te suvaṇṇapaṭṭaparimāṇeneva – “imasmiṃ kāle manussā appakā, imasmiṃ kāle",
  "atk-s0402a:527_9": "bahukā”ti jānanti. Taṃ sandhāya “sace, bhikkhave, appakā honti manussā”tiādi vuttaṃ.",
  "atk-s0402a:527_10": "Devānaṃ tāvatiṃsānanti paṭhamaṃ abhinibbatte tettiṃsa devaputte upādāya evaṃladdhanāmānaṃ.",
  "atk-s0402a:527_11": "Tesaṃ pana uppattikathā dīghanikāye sakkapañhasuttavaṇṇanāya vitthāritā. Tenāti tena",
  "atk-s0402a:527_12": "ārocanena, tena vā puññakārakānaṃ appakabhāvena. Dibbā vata, bho, kāyā parihāyissantīti",
  "atk-s0402a:527_13": "navanavānaṃ devaputtānaṃ apātubhāvena devakāyā parihāyissanti, ramaṇīyaṃ dasayojanasahassaṃ",
  "atk-s0402a:527_14": "devanagaraṃ suññaṃ bhavissati. Paripūrissanti asurakāyāti cattāro apāyā paripūrissanti.",
  "atk-s0402a:527_15": "Iminā “mayaṃ paripuṇṇe devanagare devasaṅghamajjhe nakkhattaṃ kīḷituṃ na labhissāmā”ti",
  "atk-s0402a:527_16": "anattamanā honti. Sukkapakkhepi imināva upāyena attho veditabbo.",
  "atk-s0402a:528_0": "Bhūtapubbaṃ, bhikkhave, sakko devānamindoti attano sakkadevarājakālaṃ sandhāya katheti.",
  "atk-s0402a:528_1": "Ekassa vā sakkassa ajjhāsayaṃ gahetvā kathetīti vuttaṃ. Anunayamānoti anubodhayamāno.",
  "atk-s0402a:528_2": "Tāyaṃ velāyanti tasmiṃ kāle.",
  "atk-s0402a:529_0": "Pāṭihāriyapakkhañcāti ettha pāṭihāriyapakkho nāma antovasse temāsaṃ nibaddhuposatho,",
  "atk-s0402a:529_1": "taṃ asakkontassa dvinnaṃ pavāraṇānaṃ antare ekamāsaṃ nibaddhuposatho, tampi asakkontassa",
  "atk-s0402a:529_2": "paṭhamapavāraṇato paṭṭhāya eko addhamāso pāṭihāriyapakkhoyeva nāma. Aṭṭhaṅgasusamāgatanti",
  "atk-s0402a:529_3": "aṭṭhahi guṇaṅgehi samannāgataṃ. Yopissa mādiso naroti yopi satto mādiso bhaveyya.",
  "atk-s0402a:529_4": "Sakkopi kira vuttappakārassa uposathakammassa guṇaṃ jānitvā dve devalokasampattiyo",
  "atk-s0402a:529_5": "pahāya māsassa aṭṭha vāre uposathaṃ upavasati. Tasmā evamāha. Aparo nayo – yopissa",
  "atk-s0402a:529_6": "mādiso naroti yopi satto mādiso assa, mayā pattaṃ sampattiṃ pāpuṇituṃ iccheyyāti",
  "atk-s0402a:529_7": "attho. Sakkā hi evarūpena uposathakammena sakkasampattiṃ pāpuṇitunti ayamettha adhippāyo.",
  "atk-s0402a:530_0": "Vusitavāti vutthavāso. Katakaraṇīyoti catūhi maggehi kattabbakiccaṃ katvā ṭhito.",
  "atk-s0402a:530_1": "Ohitabhāroti khandhabhārakilesabhāraabhisaṅkhārabhāre otāretvā ṭhito. Anuppattasadatthoti",
  "atk-s0402a:530_2": "sadattho vuccati arahattaṃ, taṃ anuppatto. Parikkhīṇabhavasaṃyojanoti yena saṃyojanena",
  "atk-s0402a:530_3": "baddho bhavesu ākaḍḍhīyati, tassa khīṇattā parikkhīṇabhavasaṃyojano. Sammadaññā vimuttoti",
  "atk-s0402a:530_4": "hetunā nayena kāraṇena jānitvā vimutto. Kallaṃ vacanāyāti yuttaṃ vattuṃ.",
  "atk-s0402a:531_0": "Yopissa mādiso naroti yopi mādiso khīṇāsavo assa, sopi evarūpaṃ uposathaṃ upavaseyyāti",
  "atk-s0402a:531_1": "uposathakammassa guṇaṃ jānanto evaṃ vadeyya. Aparo nayo yopissa mādiso naroti yopi",
  "atk-s0402a:531_2": "satto mādiso assa, mayā pattaṃ sampattiṃ pāpuṇituṃ iccheyyāti attho. Sakkā hi evarūpena",
  "atk-s0402a:531_3": "uposathakammena khīṇāsavasampattiṃ pāpuṇitunti ayamettha adhippāyo. Aṭṭhamaṃ uttānatthameva.",
  "atk-s0402a:532": "9. Sukhumālasuttavaṇṇanā",
  "atk-s0402a:533_0": "39. Navame sukhumāloti niddukkho. Paramasukhumāloti paramaniddukkho. Accantasukhumāloti",
  "atk-s0402a:533_1": "satataniddukkho. Imaṃ bhagavā kapilapure nibbattakālato paṭṭhāya niddukkhabhāvaṃ",
  "atk-s0402a:533_2": "gahetvā āha, cariyakāle pana tena anubhūtadukkhassa anto natthīti. Ekatthāti ekissā",
  "atk-s0402a:533_3": "pokkharaṇiyā. Uppalaṃ vappatīti uppalaṃ ropeti. Sā nīluppalavanasañchannā hoti. Padumanti",
  "atk-s0402a:533_4": "paṇḍarapadumaṃ. Puṇḍarīkanti rattapadumaṃ. Evaṃ itarāpi dve padumapuṇḍarīkavanehi",
  "atk-s0402a:533_5": "sañchannā honti. Bodhisattassa kira sattaṭṭhavassikakāle rājā amacce pucchi – “taruṇadārakā",
  "atk-s0402a:533_6": "katarakīḷikaṃ piyāyantī”ti? Udakakīḷikaṃ devāti. Tato rājā kuddālakammakārake sannipātetvā",
  "atk-s0402a:533_7": "pokkharaṇiṭṭhānāni gaṇhāpesi. Atha sakko devarājā āvajjento taṃ pavattiṃ ñatvā –",
  "atk-s0402a:533_8": "“na yutto mahāsattassa mānusakaparibhogo, dibbaparibhogo yutto”ti vissakammaṃ āmantetvā",
  "atk-s0402a:533_9": "– “gaccha, tāta, mahāsattassa kīḷābhūmiyaṃ pokkharaṇiyo māpehī”ti āha. Kīdisā hontu,",
  "atk-s0402a:533_10": "devāti? Apagatakalalakaddamā hontu vippakiṇṇamaṇimuttapavāḷikā sattaratanamayapākāraparikkhittā",
  "atk-s0402a:533_11": "pavāḷamayauṇhīsehi maṇimayasopānabāhukehi suvaṇṇarajatamaṇimayaphalakehi sopānehi",
  "atk-s0402a:533_12": "samannāgatā. Suvaṇṇarajatamaṇipavāḷamayā cettha nāvā hontu, suvaṇṇanāvāya rajatapallaṅko",
  "atk-s0402a:533_13": "hotu, rajatanāvāya suvaṇṇapallaṅko, maṇināvāya pavāḷapallaṅko, pavāḷanāvāya maṇipallaṅko,",
  "atk-s0402a:533_14": "suvaṇṇarajatamaṇipavāḷamayāva udakasecananāḷikā hontu, pañcavaṇṇehi ca padumehi sañchannā",
  "atk-s0402a:533_15": "hontūti. “Sādhu, devā”ti vissakammadevaputto sakkassa paṭissutvā rattibhāge otaritvā",
  "atk-s0402a:533_16": "rañño gāhāpitapokkharaṇiṭṭhānesuyeva teneva niyāmena pokkharaṇiyo māpesi.",
  "atk-s0402a:534_0": "Nanu cetā apagatakalalakaddamā, kathamettha padumāni pupphiṃsūti? So kira tāsu pokkharaṇīsu",
  "atk-s0402a:534_1": "tattha tattha suvaṇṇarajatamaṇipavāḷamayā khuddakanāvāyo māpetvā “etā kalalakaddamapūritā",
  "atk-s0402a:534_2": "ca hontu, pañcavaṇṇāni cettha padumāni pupphantū”ti adhiṭṭhāsi. Evaṃ pañcavaṇṇāni",
  "atk-s0402a:534_3": "padumāni pupphiṃsu, reṇuvaṭṭiyo uggantvā udakapiṭṭhaṃ ajjhottharitvā vicaranti. Pañcavidhā",
  "atk-s0402a:534_4": "bhamaragaṇā upakūjantā vicaranti. Evaṃ tā māpetvā vissakammo devapurameva gato. Tato",
  "atk-s0402a:534_5": "vibhātāya rattiyā mahājano disvā “mahāpurissassa māpitā bhavissantī”ti gantvā rañño",
  "atk-s0402a:534_6": "ārocesi. Rājā mahājanaparivāro gantvā pokkharaṇiyo disvā “mama puttassa puññiddhiyā",
  "atk-s0402a:534_7": "devatāhi māpitā bhavissantī”ti attamano ahosi. Tato paṭṭhāya mahāpuriso udakakīḷikaṃ agamāsi.",
  "atk-s0402a:535_0": "Yāvadeva mamatthāyāti ettha yāvadevāti payojanāvadhiniyāmavacanaṃ, yāva mameva atthāya,",
  "atk-s0402a:535_1": "natthettha aññaṃ kāraṇanti attho. Na kho panassāhanti na kho panassa ahaṃ. Akāsikaṃ",
  "atk-s0402a:535_2": "candananti asaṇhaṃ candanaṃ. Kāsikaṃ, bhikkhave, su me taṃ veṭhananti, bhikkhave,",
  "atk-s0402a:535_3": "veṭhanampi me kāsikaṃ hoti. Ettha hi suiti ca tanti ca nipātamattaṃ, meti sāmivacanaṃ.",
  "atk-s0402a:535_4": "Veṭhanampi me saṇhameva hotīti dasseti. Kāsikā kañcukāti pārupanakañcukopi saṇhakañcukova.",
  "atk-s0402a:535_5": "Setacchattaṃ dhārīyatīti mānusakasetacchattampi dibbasetacchattampi uparidhāritameva",
  "atk-s0402a:535_6": "hoti. Mā naṃ phusi sītaṃ vāti mā etaṃ bodhisattaṃ sītaṃ vā uṇhādīsu vā aññataraṃ phusatūti attho.",
  "atk-s0402a:536_0": "Tayo pāsādā ahesunti bodhisatte kira soḷasavassuddesike jāte suddhodanamahārājā “puttassa",
  "atk-s0402a:536_1": "vasanakapāsāde kāressāmī”ti vaḍḍhakino sannipātāpetvā bhaddakena nakkhattamuhuttena",
  "atk-s0402a:536_2": "navabhūmikataparikammaṃ kāretvā tayo pāsāde kārāpesi. Te sandhāyetaṃ vuttaṃ. Hemantikotiādīsu",
  "atk-s0402a:536_3": "yattha sukhaṃ hemante vasituṃ, ayaṃ hemantiko. Itaresupi eseva nayo. Ayaṃ panettha",
  "atk-s0402a:536_4": "vacanattho – hemante vāso hemantaṃ, hemantaṃ arahatīti hemantiko. Itaresupi eseva nayo.",
  "atk-s0402a:537_0": "Tattha hemantiko pāsādo navabhūmako ahosi, bhūmiyo panassa uṇhautuggāhāpanatthāya",
  "atk-s0402a:537_1": "nīcā ahesuṃ. Tattha dvāravātapānāni suphusitakavāṭāni ahesuṃ nibbivarāni. Cittakammampi",
  "atk-s0402a:537_2": "karontā tattha tattha pajjalite aggikkhandheyeva akaṃsu. Bhūmattharaṇaṃ panettha",
  "atk-s0402a:537_3": "kambalamayaṃ, tathā sāṇivitānanivāsanapārupanaveṭhanāni. Vātapānāni uṇhaggāhāpanatthaṃ",
  "atk-s0402a:537_4": "divā vivaṭāni rattiṃ pihitāni honti.",
  "atk-s0402a:538_0": "Gimhiko pana pañcabhūmako ahosi. Sītautuggāhāpanatthaṃ panettha bhūmiyo uccā asambādhā",
  "atk-s0402a:538_1": "ahesuṃ. Dvāravātapānāni nātiphusitāni savivarāni sajālāni ahesuṃ. Cittakamme uppalāni",
  "atk-s0402a:538_2": "padumāni puṇḍarīkāniyeva akaṃsu. Bhūmattharaṇaṃ panettha dukūlamayaṃ, tathā sāṇivitānanivāsanapārupanaveṭhanāni.",
  "atk-s0402a:538_3": "Vātapānasamīpesu cettha nava cāṭiyo ṭhapetvā udakassa pūretvā nīluppalādīhi sañchādenti.",
  "atk-s0402a:538_4": "Tesu tesu padesesu udakayantāni karonti, yehi deve vassante viya udakadhārā nikkhamanti.",
  "atk-s0402a:538_5": "Antopāsāde tattha tattha kalalapūrā doṇiyo ṭhapetvā pañcavaṇṇāni padumāni ropayiṃsu.",
  "atk-s0402a:538_6": "Pāsādamatthake sukkhamahiṃsacammaṃ bandhitvā yantaṃ parivattetvā yāva chadanapiṭṭhiyā",
  "atk-s0402a:538_7": "pāsāṇe āropetvā tasmiṃ vissajjenti. Tesaṃ camme pavaṭṭantānaṃ saddo meghagajjitaṃ",
  "atk-s0402a:538_8": "viya hoti. Dvāravātapānāni panettha divā pihitāni honti rattiṃ vivaṭāni.",
  "atk-s0402a:539_0": "Vassiko sattabhūmako ahosi. Bhūmiyo panettha dvinnampi utūnaṃ gāhāpanatthāya nātiuccā",
  "atk-s0402a:539_1": "nātinīcā akaṃsu. Ekaccāni dvāravātapānāni suphusitāni, ekaccāni savivarāni. Tattha",
  "atk-s0402a:539_2": "cittakammampi kesuci ṭhānesu pajjalitaaggikkhandhavasena, kesuci jātassaravasena",
  "atk-s0402a:539_3": "kataṃ. Bhūmattharaṇādīni panettha kambaladukūlavasena ubhayamissakāni. Ekacce dvāravātapānā",
  "atk-s0402a:539_4": "rattiṃ vivaṭā divā pihitā, ekacce divā vivaṭā rattiṃ pihitā. Tayopi pāsādā ubbedhena",
  "atk-s0402a:539_5": "samappamāṇā. Bhūmikāsu pana nānattaṃ ahosi.",
  "atk-s0402a:540_0": "Evaṃ niṭṭhitesu pāsādesu rājā cintesi – “putto me vayappatto, chattamassa ussāpetvā",
  "atk-s0402a:540_1": "rajjasiriṃ passissāmī”ti. So sākiyānaṃ paṇṇāni pahiṇi – “putto me vayappatto, rajje",
  "atk-s0402a:540_2": "naṃ patiṭṭhāpessāmi, sabbe attano attano gehesu vayappattā, dārikā imaṃ gehaṃ pesentū”ti.",
  "atk-s0402a:540_3": "Te sāsanaṃ sutvā – “kumāro kevalaṃ dassanakkhamo rūpasampanno, na kiñci sippaṃ jānāti,",
  "atk-s0402a:540_4": "dārabharaṇaṃ kātuṃ na sakkhissati, na mayaṃ dhītaro dassāmā”ti āhaṃsu. Rājā taṃ pavattiṃ",
  "atk-s0402a:540_5": "sutvā puttassa santikaṃ gantvā ārocesi. Bodhisatto “kiṃ sippaṃ dassetuṃ vaṭṭati,",
  "atk-s0402a:540_6": "tātā”ti āha. Sahassathāmadhanuṃ āropetuṃ vaṭṭati, tātāti. Tena hi āharāpethāti. Rājā",
  "atk-s0402a:540_7": "āharāpetvā adāsi. Dhanuṃ purisasahassaṃ āropeti, purisasahassaṃ oropeti. Mahāpuriso",
  "atk-s0402a:540_8": "dhanuṃ āharāpetvā pallaṅke nisinnova jiyaṃ pādaṅguṭṭhake veṭhetvā kaḍḍhanto pādaṅguṭṭhakeneva",
  "atk-s0402a:540_9": "dhanuṃ āropetvā vāmena hatthena daṇḍe gahetvā dakkhiṇena hatthena kaḍḍhitvā jiyaṃ",
  "atk-s0402a:540_10": "pothesi. Sakalanagaraṃ uppatanākārappattaṃ ahosi. “Kiṃ saddo eso”ti ca vutte “devo",
  "atk-s0402a:540_11": "gajjatī”ti āhaṃsu. Athaññe “tumhe na jānātha, na devo gajjati, aṅgīrasassa kumārassa",
  "atk-s0402a:540_12": "sahassathāmadhanuṃ āropetvā jiyaṃ pothentassa jiyappahārasaddo eso”ti āhaṃsu. Sākiyā",
  "atk-s0402a:540_13": "tāvatakeneva āraddhacittā ahesuṃ.",
  "atk-s0402a:541_0": "Mahāpuriso “aññaṃ kiṃ kātuṃ vaṭṭatī”ti āha. Aṭṭhaṅgulamattabahalaṃ ayopaṭṭaṃ kaṇḍena",
  "atk-s0402a:541_1": "vinivijjhituṃ vaṭṭatīti. Taṃ vinivijjhitvā “aññaṃ kiṃ kātuṃ vaṭṭatī”ti āha. Caturaṅgulabahalaṃ",
  "atk-s0402a:541_2": "asanaphalakaṃ vinivijjhituṃ vaṭṭatīti. Taṃ vinivijjhitvā “aññaṃ kiṃ kātuṃ vaṭṭatī”ti",
  "atk-s0402a:541_3": "āha. Vidatthibahalaṃ udumbaraphalakaṃ vinivijjhituṃ vaṭṭatīti. Taṃ vinivijjhitvā",
  "atk-s0402a:541_4": "“aññaṃ kiṃ kātuṃ vaṭṭatī”ti. Yante baddhaṃ phalakasataṃ vinivijjhituṃ vaṭṭatīti.",
  "atk-s0402a:541_5": "Taṃ vinivijjhitvā “aññaṃ kiṃ kātuṃ vaṭṭatī”ti āha. Saṭṭhipaṭalaṃ sukkhamahiṃsacammaṃ",
  "atk-s0402a:541_6": "vinivijjhituṃ vaṭṭatīti. Tampi vinivijjhitvā “aññaṃ kiṃ kātuṃ vaṭṭatī”ti āha. Tato",
  "atk-s0402a:541_7": "vālikasakaṭādīni ācikkhiṃsu. Mahāsatto vālikasakaṭampi palālasakaṭampi vinivijjhitvā",
  "atk-s0402a:541_8": "udake ekusabhappamāṇaṃ kaṇḍaṃ pesesi, thale aṭṭhausabhappamāṇaṃ. Atha naṃ “idāni",
  "atk-s0402a:541_9": "vātiṅgaṇasaññāya vālaṃ vijjhituṃ vaṭṭatī”ti āhaṃsu. Tena hi bandhāpethāti. Saddantare",
  "atk-s0402a:541_10": "bajjhatu, tātāti. Purato gacchantu, gāvutantare bandhantūti. Purato gacchantu, addhayojane",
  "atk-s0402a:541_11": "bandhantūti. Purato gacchantu yojane bandhantūti. Bandhāpetha, tātāti yojanamatthake",
  "atk-s0402a:541_12": "vātiṅgaṇasaññāya vālaṃ bandhāpetvā rattandhakāre meghapaṭalacchannāsu disāsu kaṇḍaṃ",
  "atk-s0402a:541_13": "khipi, taṃ gantvā yojanamatthake vālaṃ phāletvā pathaviṃ pāvisi. Na kevalañca ettakameva,",
  "atk-s0402a:541_14": "taṃ divasaṃ pana mahāsatto loke vattamānasippaṃ sabbameva sandassesi. Sakyarājāno",
  "atk-s0402a:541_15": "attano attano dhītaro alaṅkaritvā pesayiṃsu, cattālīsasahassanāṭakitthiyo ahesuṃ.",
  "atk-s0402a:541_16": "Mahāpuriso tīsu pāsādesu devo maññe paricārento mahāsampattiṃ anubhavati.",
  "atk-s0402a:542_0": "Nippurisehīti purisavirahitehi. Na kevalaṃ cettha tūriyāneva nippurisāni, sabbaṭṭhānānipi",
  "atk-s0402a:542_1": "nippurisāneva. Dovārikāpi itthiyova, nhāpanādiparikammakarāpi itthiyova. Rājā kira",
  "atk-s0402a:542_2": "“tathārūpaṃ issariyasukhasampattiṃ anubhavamānassa purisaṃ disvā parisaṅkā uppajjati,",
  "atk-s0402a:542_3": "sā me puttassa mā ahosī”ti sabbakiccesu itthiyova ṭhapesi. Paricārayamānoti modamāno.",
  "atk-s0402a:542_4": "Na heṭṭhāpāsādaṃ orohāmīti pāsādato heṭṭhā na otarāmi. Iti maṃ cattāro māse añño",
  "atk-s0402a:542_5": "sikhābaddho puriso nāma passituṃ nālattha. Yathāti yena niyāmena. Dāsakammakaraporisassāti",
  "atk-s0402a:542_6": "dāsānañceva devasikabhattavetanābhatānaṃ kammakarānañca nissāya jīvamānapurisānañca.",
  "atk-s0402a:542_7": "Kaṇājakanti sakuṇḍakabhattaṃ. Bilaṅgadutiyanti kañjikadutiyaṃ.",
  "atk-s0402a:543_0": "Evarūpāya iddhiyāti evaṃjātikāya puññiddhiyā samannāgatassa. Evarūpena ca sukhumālenāti",
  "atk-s0402a:543_1": "evaṃjātikena ca niddukkhabhāvena. Sokhumālenātipi pāṭho. Evaṃ tathāgato ettakena",
  "atk-s0402a:543_2": "ṭhānena attano sirisampattiṃ kathesi. Kathento ca na uppilāvitabhāvatthaṃ kathesi,",
  "atk-s0402a:543_3": "“evarūpāyapi pana sampattiyā ṭhito pamādaṃ akatvā appamattova ahosi”nti appamādalakkhaṇasseva",
  "atk-s0402a:543_4": "dīpanatthaṃ kathesi. Teneva assutavā kho puthujjanotiādimāha. Tattha paranti parapuggalaṃ.",
  "atk-s0402a:543_5": "Jiṇṇanti jarājiṇṇaṃ. Aṭṭīyatīti aṭṭo pīḷito hoti. Harāyatīti hiriṃ karoti lajjati.",
  "atk-s0402a:543_6": "Jigucchatīti asuciṃ viya disvā jigucchaṃ uppādeti. Attānaṃyeva atisitvāti jarādhammampi",
  "atk-s0402a:543_7": "samānaṃ attānaṃ atikkamitvā aṭṭīyati harāyatīti attho. Jarādhammoti jarāsabhāvo.",
  "atk-s0402a:543_8": "Jaraṃ anatītoti jaraṃ anatikkanto, anto jarāya vattāmi. Iti paṭisañcikkhatoti evaṃ",
  "atk-s0402a:543_9": "paccavekkhantassa. Yobbanamadoti yobbanaṃ nissāya uppajjanako mānamado. Sabbaso pahīyīti",
  "atk-s0402a:543_10": "sabbākārena pahīno. Maggena pahīnasadiso katvā dassito. Na panesa maggena pahīno,",
  "atk-s0402a:543_11": "paṭisaṅkhānena pahīnova kathitoti veditabbo. Bodhisattassa hi devatā jarāpattaṃ dassesuṃ.",
  "atk-s0402a:543_12": "Tato paṭṭhāya yāva arahattā antarā mahāsattassa yobbanamado nāma na uppajjati. Sesapadadvayepi",
  "atk-s0402a:543_13": "eseva nayo. Ettha pana ārogyamadoti ahaṃ nirogoti ārogyaṃ nissāya uppajjanako mānamado.",
  "atk-s0402a:543_14": "Jīvitamadoti ahaṃ ciraṃ jīvīti taṃ nissāya uppajjanako mānamado. Sikkhaṃ paccakkhāyāti",
  "atk-s0402a:543_15": "sikkhaṃ paṭikkhipitvā. Hīnāyāvattatīti hīnāya lāmakāya gihibhāvāya āvattati.",
  "atk-s0402a:544_0": "Yathādhammāti byādhiādīhi yathāsabhāvā. Tathāsantāti yathā santā eva aviparītabyādhiādisabhāvāva",
  "atk-s0402a:544_1": "hutvāti attho. Jigucchantīti parapuggalaṃ jigucchanti. Mama evaṃ vihārinoti mayhaṃ",
  "atk-s0402a:544_2": "evaṃ jigucchāvihārena viharantassa evaṃ jigucchanaṃ nappatirūpaṃ bhaveyya nānucchavikaṃ.",
  "atk-s0402a:544_3": "Sohaṃ evaṃ viharantoti so ahaṃ evaṃ paraṃ jigucchamāno viharanto, evaṃ vā iminā paṭisaṅkhānavihārena",
  "atk-s0402a:544_4": "viharanto. Ñatvā dhammaṃ nirūpadhinti sabbūpadhivirahitaṃ nibbānadhammaṃ ñatvā. Sabbe",
  "atk-s0402a:544_5": "made abhibhosmīti sabbe tayopi made abhibhaviṃ samatikkamiṃ. Nekkhamme daṭṭhu khematanti",
  "atk-s0402a:544_6": "nibbāne khemabhāvaṃ disvā. Nekkhammaṃ daṭṭhu khematotipi pāṭho, nibbānaṃ khemato",
  "atk-s0402a:544_7": "disvāti attho. Tassa me ahu ussāhoti tassa mayhaṃ taṃ nekkhammasaṅkhātaṃ nibbānaṃ",
  "atk-s0402a:544_8": "abhipassantassa ussāho ahu, vāyāmo ahosīti attho. Nāhaṃ bhabbo etarahi, kāmāni paṭisevitunti",
  "atk-s0402a:544_9": "ahaṃ dāni duvidhepi kāme paṭisevituṃ abhabbo. Anivatti bhavissāmīti pabbajjato ca",
  "atk-s0402a:544_10": "sabbaññutaññāṇato ca na nivattissāmi, anivattako bhavissāmi. Brahmacariyaparāyaṇoti",
  "atk-s0402a:544_11": "maggabrahmacariyaparāyaṇo jātosmīti attho. Iti imāhi gāthāhi mahābodhipallaṅke attano",
  "atk-s0402a:544_12": "āgamanīyavīriyaṃ kathesi.",
  "atk-s0402a:545": "10. Ādhipateyyasuttavaṇṇanā",
  "atk-s0402a:546_0": "40. Dasame ādhipateyyānīti jeṭṭhakakāraṇato nibbattāni. Attādhipateyyantiādīsu attānaṃ",
  "atk-s0402a:546_1": "jeṭṭhakaṃ katvā nibbattitaṃ guṇajātaṃ attādhipateyyaṃ. Lokaṃ jeṭṭhakaṃ katvā nibbattitaṃ",
  "atk-s0402a:546_2": "lokādhipateyyaṃ. Navavidhaṃ lokuttaradhammaṃ jeṭṭhakaṃ katvā nibbattitaṃ dhammādhipateyyaṃ.",
  "atk-s0402a:546_3": "Na iti bhavābhavahetūti iti bhavo, iti bhavoti evaṃ āyatiṃ, na tassa tassa sampattibhavassa",
  "atk-s0402a:546_4": "hetu. Otiṇṇoti anupaviṭṭho. Yassa hi jāti antopaviṭṭhā, so jātiyā otiṇṇo nāma. Jarādīsupi",
  "atk-s0402a:546_5": "eseva nayo. Kevalassa dukkhakkhandhassāti sakalassa vaṭṭadukkharāsissa. Antakiriyā",
  "atk-s0402a:546_6": "paññāyethāti antakaraṇaṃ paricchedaparivaṭumakaraṇaṃ paññāyeyya. Ohāyāti pahāya.",
  "atk-s0402a:546_7": "Pāpiṭṭhatareti lāmakatare. Āraddhanti paggahitaṃ paripuṇṇaṃ, āraddhattāva asallīnaṃ.",
  "atk-s0402a:546_8": "Upaṭṭhitāti catusatipaṭṭhānavasena upaṭṭhitā. Upaṭṭhitattāva asammuṭṭhā. Passaddho",
  "atk-s0402a:546_9": "kāyoti nāmakāyo ca karajakāyo ca passaddho vūpasantadaratho. Passaddhattāva asāraddho.",
  "atk-s0402a:546_10": "Samāhitaṃ cittanti ārammaṇe cittaṃ sammā āhitaṃ suṭṭhu ṭhapitaṃ. Sammā āhitattāva",
  "atk-s0402a:546_11": "ekaggaṃ. Adhipatiṃ karitvāti jeṭṭhakaṃ katvā. Suddhaṃ attānaṃ pariharatīti suddhaṃ",
  "atk-s0402a:546_12": "nimmalaṃ katvā attānaṃ pariharati paṭijaggati, gopāyatīti attho. Ayañca yāva arahattamaggā",
  "atk-s0402a:546_13": "pariyāyena suddhamattānaṃ pariharati nāma, phalappattova pana nippariyāyena suddhamattānaṃ pariharati.",
  "atk-s0402a:547_0": "Svākkhātotiādīni visuddhimagge vitthāritāni. Jānaṃ passaṃ viharantīti taṃ dhammaṃ",
  "atk-s0402a:547_1": "jānantā passantā viharanti. Imāni kho, bhikkhave, tīṇi ādhipateyyānīti ettāvatā tīṇi",
  "atk-s0402a:547_2": "ādhipateyyāni lokiyalokuttaramissakāni kathitāni.",
  "atk-s0402a:548_0": "Pakubbatoti karontassa. Attā te purisa jānāti, saccaṃ vā yadi vā musāti yaṃ tvaṃ",
  "atk-s0402a:548_1": "karosi, taṃ yadi vā yathāsabhāvaṃ yadi vā no yathāsabhāvanti tava attāva jānāti.",
  "atk-s0402a:548_2": "Iminā ca kāraṇena veditabbaṃ “pāpakammaṃ karontassa loke paṭicchannaṭṭhānaṃ nāma",
  "atk-s0402a:548_3": "natthī”ti. Kalyāṇanti sundaraṃ. Atimaññasīti atikkamitvā maññasi. Attānaṃ parigūhasīti",
  "atk-s0402a:548_4": "yathā me attāpi na jānāti, evaṃ naṃ parigūhāmīti vāyamasi. Attādhipateyyakoti attajeṭṭhako.",
  "atk-s0402a:548_5": "Lokādhipoti lokajeṭṭhako. Nipakoti paññavā. Jhāyīti jhāyanto. Dhammādhipoti dhammajeṭṭhako.",
  "atk-s0402a:548_6": "Saccaparakkamoti thiraparakkamo bhūtaparakkamo. Pasayha māranti māraṃ pasahitvā.",
  "atk-s0402a:548_7": "Abhibhuyya antakanti idaṃ tasseva vevacanaṃ. Yo ca phusī jātikkhayaṃ padhānavāti",
  "atk-s0402a:548_8": "yo jhāyī padhānavā māraṃ abhibhavitvā jātikkhayaṃ arahattaṃ phusi. So tādisoti so",
  "atk-s0402a:548_9": "tathāvidho tathāsaṇṭhito. Lokavidūti tayo loke vidite pākaṭe katvā ṭhito. Sumedhoti",
  "atk-s0402a:548_10": "supañño. Sabbesu dhammesu atammayo munīti sabbe tebhūmakadhamme taṇhāsaṅkhātāya tammayatāya",
  "atk-s0402a:548_11": "abhāvena atammayo khīṇāsavamuni kadāci katthaci na hīyati na parihīyatīti vuttaṃ hotīti.",
  "atk-s0402a:549": "Devadūtavaggo catuttho.",
  "atk-s0402a:550": "5. Cūḷavaggo",
  "atk-s0402a:551": "1. Sammukhībhāvasuttavaṇṇanā",
  "atk-s0402a:552_0": "41. Pañcamassa paṭhame sammukhībhāvāti sammukhībhāvena, vijjamānatāyāti attho. Pasavatīti",
  "atk-s0402a:552_1": "paṭilabhati. Saddhāya sammukhībhāvāti yadi hi saddhā na bhaveyya, deyyadhammo na",
  "atk-s0402a:552_2": "bhaveyya, dakkhiṇeyyasaṅkhātā paṭiggāhakapuggalā na bhaveyyuṃ, kathaṃ puññakammaṃ",
  "atk-s0402a:552_3": "kareyya. Tesaṃ pana sammukhībhāvena sakkā kātunti tasmā “saddhāya sammukhībhāvā”tiādimāha.",
  "atk-s0402a:552_4": "Ettha ca dve dhammā sulabhā deyyadhammā ceva dakkhiṇeyyā ca, saddhā pana dullabhā.",
  "atk-s0402a:552_5": "Puthujjanassa hi saddhā athāvarā padavārena nānā hoti, teneva mahāmoggallānasadisopi",
  "atk-s0402a:552_6": "aggasāvako pāṭibhogo bhavituṃ asakkonto āha – “dvinnaṃ kho te ahaṃ, āvuso, dhammānaṃ",
  "atk-s0402a:552_7": "pāṭibhogo bhogānañca jīvitassa ca, saddhāya pana tvaṃyeva pāṭibhogo”ti.",
  "atk-s0402a:553": "2. Tiṭhānasuttavaṇṇanā",
  "atk-s0402a:554_0": "42. Dutiye vigatamalamaccherenāti vigatamacchariyamalena. Muttacāgoti vissaṭṭhacāgo.",
  "atk-s0402a:554_1": "Payatapāṇīti dhotahattho. Assaddho hi satakkhattuṃ hatthe dhovitvāpi malinahatthova",
  "atk-s0402a:554_2": "hoti, saddho pana dānābhiratattā malinahatthopi dhotahatthova. Vossaggaratoti vossaggasaṅkhāte",
  "atk-s0402a:554_3": "dāne rato. Yācayogoti yācituṃ yutto, yācakehi vā yogo assātipi yācayogo. Dānasaṃvibhāgaratoti",
  "atk-s0402a:554_4": "dānaṃ dadanto saṃvibhāgañca karonto dānasaṃvibhāgarato nāma hoti.",
  "atk-s0402a:555_0": "Dassanakāmo sīlavatanti dasapi yojanāni vīsampi tiṃsampi yojanasatampi gantvā sīlasampanne",
  "atk-s0402a:555_1": "daṭṭhukāmo hoti pāṭaliputtakabrāhmaṇo viya saddhātissamahārājā viya ca. Pāṭaliputtassa",
  "atk-s0402a:555_2": "kira nagaradvāre sālāya nisinnā dve brāhmaṇā kāḷavallimaṇḍapavāsimahānāgattherassa",
  "atk-s0402a:555_3": "guṇakathaṃ sutvā “amhehi taṃ bhikkhuṃ daṭṭhuṃ vaṭṭatī”ti dvepi janā nikkhamiṃsu.",
  "atk-s0402a:555_4": "Eko antarāmagge kālamakāsi. Eko samuddatīraṃ patvā nāvāya mahātitthapaṭṭane oruyha",
  "atk-s0402a:555_5": "anurādhapuraṃ āgantvā “kāḷavallimaṇḍapo kuhi”nti pucchi. Rohaṇajanapadeti. So anupubbena",
  "atk-s0402a:555_6": "therassa vasanaṭṭhānaṃ patvā cūḷanagaragāme dhuraghare nivāsaṃ gahetvā therassa āhāraṃ",
  "atk-s0402a:555_7": "sampādetvā pātova vuṭṭhāya therassa vasanaṭṭhānaṃ pucchitvā gantvā janapariyante",
  "atk-s0402a:555_8": "ṭhito theraṃ dūratova āgacchantaṃ disvā sakiṃ tattheva ṭhito vanditvā puna upasaṅkamitvā",
  "atk-s0402a:555_9": "gopphakesu daḷhaṃ gahetvā vandanto “uccā, bhante, tumhe”ti āha. Thero ca nātiucco",
  "atk-s0402a:555_10": "nātirasso pamāṇayuttova, tena naṃ puna āha – “nātiuccā tumhe, tumhākaṃ pana guṇā",
  "atk-s0402a:555_11": "mecakavaṇṇassa samuddassa matthakena gantvā sakalajambudīpatalaṃ ajjhottharitvā gatā,",
  "atk-s0402a:555_12": "ahampi pāṭaliputtanagaradvāre nisinno tumhākaṃ guṇakathaṃ assosi”nti. So therassa",
  "atk-s0402a:555_13": "bhikkhāhāraṃ datvā attano ticīvaraṃ paṭiyādetvā therassa santike pabbajitvā tassovāde",
  "atk-s0402a:555_14": "patiṭṭhāya katipāheneva arahattaṃ pāpuṇi.",
  "atk-s0402a:556_0": "Saddhātissamahārājāpi, “bhante, mayhaṃ vanditabbayuttakaṃ ekaṃ ayyaṃ ācikkhathā”ti",
  "atk-s0402a:556_1": "pucchi. Bhikkhū “maṅgalavāsī kuṭṭatissatthero”ti āhaṃsu. Rājā mahāparivārena pañcayojanamaggaṃ",
  "atk-s0402a:556_2": "agamāsi. Thero “kiṃ saddo eso, āvuso”ti bhikkhusaṅghaṃ pucchi. “Rājā, bhante, tumhākaṃ",
  "atk-s0402a:556_3": "dassanatthāya āgato”ti. Thero cintesi – “kiṃ mayhaṃ mahallakakāle rājagehe kamma”nti",
  "atk-s0402a:556_4": "divāṭṭhāne mañce nipajjitvā bhūmiyaṃ lekhaṃ likhanto acchi. Rājā “kahaṃ thero”ti",
  "atk-s0402a:556_5": "pucchitvā “divāṭṭhāne”ti sutvā tattha gacchanto theraṃ bhūmiyaṃ lekhaṃ likhantaṃ",
  "atk-s0402a:556_6": "disvā “khīṇāsavassa nāma hatthakukkuccaṃ natthi, nāyaṃ khīṇāsavo”ti avanditvāva nivatti.",
  "atk-s0402a:556_7": "Bhikkhusaṅgho theraṃ āha – “bhante, evaṃvidhassa saddhassa pasannassa rañño kasmā",
  "atk-s0402a:556_8": "vippaṭisāraṃ karitthā”ti. “Āvuso, rañño pasādarakkhanaṃ na tumhākaṃ bhāro, mahallakattherassa",
  "atk-s0402a:556_9": "bhāro”ti vatvā aparabhāge anupādisesāya nibbānadhātuyā parinibbāyanto bhikkhusaṅghaṃ",
  "atk-s0402a:556_10": "āha – “mayhaṃ kūṭāgāramhi aññampi pallaṅkaṃ attharathā”ti. Tasmiṃ atthate thero –",
  "atk-s0402a:556_11": "“idaṃ kūṭāgāraṃ antare appatiṭṭhahitvā raññā diṭṭhakāleyeva bhūmiyaṃ patiṭṭhātū”ti",
  "atk-s0402a:556_12": "adhiṭṭhahitvā parinibbāyi. Kūṭāgāraṃ pañcayojanamaggaṃ ākāsena agamāsi. Pañcayojanamagge",
  "atk-s0402a:556_13": "dhajaṃ dhāretuṃ samatthā rukkhā dhajapaggahitāva ahesuṃ. Gacchāpi gumbāpi sabbe kūṭāgārābhimukhā hutvā aṭṭhaṃsu.",
  "atk-s0402a:557_0": "Raññopi paṇṇaṃ pahiṇiṃsu “thero parinibbuto, kūṭāgāraṃ ākāsena āgacchatī”ti. Rājā",
  "atk-s0402a:557_1": "na saddahi. Kūṭāgāraṃ ākāsena gantvā thūpārāmaṃ padakkhiṇaṃ katvā silācetiyaṭṭhānaṃ",
  "atk-s0402a:557_2": "agamāsi. Cetiyaṃ saha vatthunā uppatitvā kūṭāgāramatthake aṭṭhāsi, sādhukārasahassāni",
  "atk-s0402a:557_3": "pavattiṃsu. Tasmiṃ khaṇe mahābyagghatthero nāma lohapāsāde sattamakūṭāgāre nisinno",
  "atk-s0402a:557_4": "bhikkhūnaṃ vinayakammaṃ karonto taṃ saddaṃ sutvā “kiṃ saddo eso”ti paṭipucchi. Bhante,",
  "atk-s0402a:557_5": "maṅgalavāsī kuṭṭatissatthero parinibbuto, kūṭāgāraṃ pañcayojanamaggaṃ ākāsena āgataṃ,",
  "atk-s0402a:557_6": "tattha so sādhukārasaddoti. Āvuso, puññavante nissāya sakkāraṃ labhissāmāti antevāsike",
  "atk-s0402a:557_7": "khamāpetvā ākāseneva āgantvā taṃ kūṭāgāraṃ pavisitvā dutiyamañce nisīditvā anupādisesāya",
  "atk-s0402a:557_8": "nibbānadhātuyā parinibbāyi. Rājā gandhapupphacuṇṇāni ādāya gantvā ākāse ṭhitaṃ kūṭāgāraṃ",
  "atk-s0402a:557_9": "disvā kūṭāgāraṃ pūjesi. Tasmiṃ khaṇe kūṭāgāraṃ otaritvā pathaviyaṃ patiṭṭhitaṃ. Rājā",
  "atk-s0402a:557_10": "mahāsakkārena sarīrakiccaṃ kāretvā dhātuyo gahetvā cetiyaṃ akāsi. Evarūpā sīlavantānaṃ",
  "atk-s0402a:557_11": "dassanakāmā nāma honti.",
  "atk-s0402a:558_0": "Saddhammaṃ sotumicchatīti tathāgatappaveditaṃ saddhammaṃ sotukāmo hoti piṇḍapātikattherādayo",
  "atk-s0402a:558_1": "viya. Gaṅgāvanavāliaṅgaṇamhi kira tiṃsa bhikkhū vassaṃ upagatā anvaddhamāsaṃ uposathadivase",
  "atk-s0402a:558_2": "catupaccayasantosabhāvanārāmamahāariyavaṃsañca kathenti. Eko piṇḍapātikatthero pacchābhāgena",
  "atk-s0402a:558_3": "āgantvā paṭicchannaṭṭhāne nisīdi. Atha naṃ eko gonaso jaṅghapiṇḍimaṃsaṃ saṇḍāsena",
  "atk-s0402a:558_4": "gaṇhanto viya ḍaṃsi. Thero olokento gonasaṃ disvā “ajja dhammassavanantarāyaṃ na",
  "atk-s0402a:558_5": "karissāmī”ti gonasaṃ gahetvā thavikāya pakkhipitvā thavikāmukhaṃ bandhitvā avidūre",
  "atk-s0402a:558_6": "ṭhāne ṭhapetvā dhammaṃ suṇantova nisīdi. Aruṇuggamanañca visaṃ vikkhambhetvā therassa",
  "atk-s0402a:558_7": "tiṇṇaṃ phalānaṃ pāpuṇanañca visassa daṭṭhaṭṭhāneneva otaritvā pathavipavisanañca",
  "atk-s0402a:558_8": "dhammakathikattherassa dhammakathāniṭṭhāpanañca ekakkhaṇeyeva ahosi. Tato thero āha",
  "atk-s0402a:558_9": "– “āvuso eko me coro gahito”ti thavikaṃ muñcitvā gonasaṃ vissajjesi. Bhikkhū disvā",
  "atk-s0402a:558_10": "“kāya velāya daṭṭhattha, bhante”ti pucchiṃsu. Hiyyo sāyanhasamaye, āvusoti. Kasmā,",
  "atk-s0402a:558_11": "bhante, evaṃ bhāriyaṃ kammaṃ karitthāti. Āvuso, sacāhaṃ dīghajātikena daṭṭhoti vadeyyaṃ,",
  "atk-s0402a:558_12": "nayimaṃ ettakaṃ ānisaṃsaṃ labheyyanti. Idaṃ tāva piṇḍapātikattherassa vatthu.",
  "atk-s0402a:559_0": "Dīghavāpiyampi “mahājātakabhāṇakatthero gāthāsahassaṃ mahāvessantaraṃ kathessatī”ti",
  "atk-s0402a:559_1": "tissamahāgāme tissamahāvihāravāsī eko daharo sutvā tato nikkhamitvā ekāheneva navayojanamaggaṃ",
  "atk-s0402a:559_2": "āgato. Tasmiṃyeva khaṇe thero dhammakathaṃ ārabhi. Daharo dūramaggāgamanena sañjātakāyadarathattā",
  "atk-s0402a:559_3": "paṭṭhānagāthāya saddhiṃ avasānagāthaṃyeva vavatthapesi. Tato therassa “idamavocā”ti",
  "atk-s0402a:559_4": "vatvā uṭṭhāya gamanakāle “mayhaṃ āgamanakammaṃ moghaṃ jāta”nti rodamāno aṭṭhāsi.",
  "atk-s0402a:559_5": "Eko manusso taṃ kathaṃ sutvā gantvā therassa ārocesi, “bhante, ‘tumhākaṃ dhammakathaṃ",
  "atk-s0402a:559_6": "sossāmī’ti eko daharabhikkhu tissamahāvihārā āgato, so ‘kāyadarathabhāvena me āgamanaṃ",
  "atk-s0402a:559_7": "moghaṃ jāta’nti rodamāno ṭhito”ti. Gacchatha saññāpetha naṃ “puna sve kathessāmā”ti.",
  "atk-s0402a:559_8": "So punadivase therassa dhammakathaṃ sutvā sotāpattiphalaṃ pāpuṇi.",
  "atk-s0402a:560_0": "Aparāpi ullakolikaṇṇivāsikā ekā itthī puttakaṃ pāyamānā “dīghabhāṇakamahāabhayatthero",
  "atk-s0402a:560_1": "nāma ariyavaṃsapaṭipadaṃ kathetī”ti sutvā pañcayojanamaggaṃ gantvā divākathikattherassa",
  "atk-s0402a:560_2": "nisinnakāleyeva vihāraṃ pavisitvā bhūmiyaṃ puttaṃ nipajjāpetvā divākathikattherassa",
  "atk-s0402a:560_3": "ṭhitakāva dhammaṃ assosi. Sarabhāṇake there uṭṭhite dīghabhāṇakamahāabhayatthero",
  "atk-s0402a:560_4": "catupaccayasantosabhāvanārāmamahāariyavaṃsaṃ ārabhi. Sā ṭhitakāva paggaṇhāti. Thero",
  "atk-s0402a:560_5": "tayo eva paccaye kathetvā uṭṭhānākāraṃ akāsi. Sā upāsikā āha – “ayyo, ‘ariyavaṃsaṃ",
  "atk-s0402a:560_6": "kathessāmī’ti siniddhabhojanaṃ bhuñjitvā madhurapānakaṃ pivitvā yaṭṭhimadhukatelādīhi",
  "atk-s0402a:560_7": "bhesajjaṃ katvā kathetuṃ yuttaṭṭhāneyeva uṭṭhahatī”ti. Thero “sādhu, bhaginī”ti vatvā",
  "atk-s0402a:560_8": "upari bhāvanārāmaṃ paṭṭhapesi. Aruṇuggamanañca therassa “idamavocā”ti vacanañca upāsikāya",
  "atk-s0402a:560_9": "sotāpattiphaluppatti ca ekakkhaṇeyeva ahosi.",
  "atk-s0402a:561_0": "Aparāpi kaḷamparavāsikā itthī aṅkena puttaṃ ādāya “dhammaṃ sossāmī”ti cittalapabbataṃ",
  "atk-s0402a:561_1": "gantvā ekaṃ rukkhaṃ nissāya dārakaṃ nipajjāpetvā sayaṃ ṭhitakāva dhammaṃ suṇāti.",
  "atk-s0402a:561_2": "Rattibhāgasamanantare eko dīghajātiko tassā passantiyāyeva samīpe nipannadārakaṃ",
  "atk-s0402a:561_3": "catūhi dāṭhāhi ḍaṃsitvā agamāsi. Sā cintesi – “sacāhaṃ ‘putto me sappena daṭṭho’ti",
  "atk-s0402a:561_4": "vakkhāmi, dhammassa antarāyo bhavissati. Anekakkhattuṃ kho pana me ayaṃ saṃsāravaṭṭe",
  "atk-s0402a:561_5": "vaṭṭantiyā putto ahosi, dhammameva carissāmī”ti tiyāmarattiṃ ṭhitakāva dhammaṃ paggaṇhitvā",
  "atk-s0402a:561_6": "sotāpattiphale patiṭṭhāya aruṇe uggate saccakiriyāya puttassa visaṃ nimmathetvā puttaṃ",
  "atk-s0402a:561_7": "gahetvā gatā. Evarūpā puggalā dhammaṃ sotukāmā nāma honti.",
  "atk-s0402a:562": "3. Atthavasasuttavaṇṇanā",
  "atk-s0402a:563_0": "43. Tatiye tayo, bhikkhave, atthavase sampassamānenāti tayo atthe tīṇi kāraṇāni passantena.",
  "atk-s0402a:563_1": "Alamevāti yuttameva. Yo dhammaṃ desetīti yo puggalo catusaccadhammaṃ pakāseti. Atthappaṭisaṃvedīti",
  "atk-s0402a:563_2": "aṭṭhakathaṃ ñāṇena paṭisaṃvedī. Dhammappaṭisaṃvedīti pāḷidhammaṃ paṭisaṃvedī.",
  "atk-s0402a:564": "4. Kathāpavattisuttavaṇṇanā",
  "atk-s0402a:565": "44. Catutthe ṭhānehīti kāraṇehi. Pavattinīti appaṭihatā niyyānikā.",
  "atk-s0402a:566": "5. Paṇḍitasuttavaṇṇanā",
  "atk-s0402a:567_0": "45. Pañcame paṇḍitapaññattānīti paṇḍitehi paññattāni kathitāni pasatthāni. Sappurisapaññattānīti",
  "atk-s0402a:567_1": "sappurisehi mahāpurisehi paññattāni kathitāni pasatthāni. Ahiṃsāti karuṇā ceva karuṇāpubbabhāgo",
  "atk-s0402a:567_2": "ca. Saṃyamoti sīlasaṃyamo. Damoti indriyasaṃvaro, uposathavasena vā attadamanaṃ,",
  "atk-s0402a:567_3": "puṇṇovāde damoti vuttā khantipi āḷavake vuttā paññāpi imasmiṃ sutte vaṭṭatiyeva.",
  "atk-s0402a:567_4": "Mātāpitu upaṭṭhānanti mātāpitūnaṃ rakkhanaṃ gopanaṃ paṭijagganaṃ. Santānanti aññattha",
  "atk-s0402a:567_5": "buddhapaccekabuddhaariyasāvakā santo nāma, idha pana mātāpituupaṭṭhākā adhippetā.",
  "atk-s0402a:567_6": "Tasmā uttamaṭṭhena santānaṃ, seṭṭhacariyaṭṭhena brahmacārīnaṃ. Idaṃ mātāpituupaṭṭhānaṃ",
  "atk-s0402a:567_7": "sabbhi upaññātanti evamettha attho daṭṭhabbo. Sataṃ etāni ṭhānānīti santānaṃ uttamapurisānaṃ",
  "atk-s0402a:567_8": "etāni ṭhānāni kāraṇāni. Ariyo dassanasampannoti idha imesaṃyeva tiṇṇaṃ ṭhānānaṃ kāraṇena",
  "atk-s0402a:567_9": "ariyo ceva dassanasampanno ca veditabbo, na buddhādayo na sotāpannā. Atha vā sataṃ",
  "atk-s0402a:567_10": "etāni ṭhānānīti mātupaṭṭhānaṃ pitupaṭṭhānanti etāni ṭhānāni santānaṃ uttamapurisānaṃ",
  "atk-s0402a:567_11": "kāraṇānīti evaṃ mātāpituupaṭṭhākavasena imissā gāthāya attho veditabbo. Mātāpituupaṭṭhākoyeva",
  "atk-s0402a:567_12": "hi idha “ariyo dassanasampanno”ti vutto. Sa lokaṃ bhajate sivanti so khemaṃ devalokaṃ gacchatīti.",
  "atk-s0402a:568": "6. Sīlavantasuttavaṇṇanā",
  "atk-s0402a:569_0": "46. Chaṭṭhe tīhi ṭhānehīti tīhi kāraṇehi. Kāyenātiādīsu bhikkhū āgacchante disvā",
  "atk-s0402a:569_1": "paccuggamanaṃ karontā gacchante anugacchantā āsanasālāya sammajjanaupalepanādīni",
  "atk-s0402a:569_2": "karontā āsanāni paññāpentā pānīyaṃ paccupaṭṭhāpentā kāyena puññaṃ pasavanti nāma.",
  "atk-s0402a:569_3": "Bhikkhusaṅghaṃ piṇḍāya carantaṃ disvā “yāguṃ detha, bhattaṃ detha, sappinavanītādīni",
  "atk-s0402a:569_4": "detha, gandhapupphādīhi pūjetha, uposathaṃ upavasatha, dhammaṃ suṇātha, cetiyaṃ vandathā”tiādīni",
  "atk-s0402a:569_5": "vadantā vācāya puññaṃ pasavanti nāma. Bhikkhū piṇḍāya carante disvā “labhantū”ti",
  "atk-s0402a:569_6": "cintentā manasā puññaṃ pasavanti nāma. Pasavantīti paṭilabhanti. Puññaṃ panettha",
  "atk-s0402a:569_7": "lokiyalokuttaramissakaṃ kathitaṃ.",
  "atk-s0402a:570": "7. Saṅkhatalakkhaṇasuttavaṇṇanā",
  "atk-s0402a:571_0": "47. Sattame saṅkhatassāti paccayehi samāgantvā katassa. Saṅkhatalakkhaṇānīti saṅkhataṃ",
  "atk-s0402a:571_1": "etanti sañjānanakāraṇāni nimittāni. Uppādoti jāti. Vayoti bhedo. Ṭhitassa aññathattaṃ",
  "atk-s0402a:571_2": "nāma jarā. Tattha saṅkhatanti tebhūmakā dhammā. Maggaphalāni pana asammasanūpagattā",
  "atk-s0402a:571_3": "idha na kathīyanti. Uppādādayo saṅkhatalakkhaṇā nāma. Tesu uppādakkhaṇe uppādo, ṭhānakkhaṇe",
  "atk-s0402a:571_4": "jarā, bhedakkhaṇe vayo. Lakkhaṇaṃ na saṅkhataṃ, saṅkhataṃ na lakkhaṇaṃ, lakkhaṇena",
  "atk-s0402a:571_5": "pana saṅkhataṃ paricchinnaṃ. Yathā hatthiassagomahiṃsādīnaṃ sattisūlādīni sañjānanalakkhaṇāni",
  "atk-s0402a:571_6": "na hatthiādayo, napi hatthiādayo lakkhaṇāneva, lakkhaṇehi pana te “asukassa hatthī,",
  "atk-s0402a:571_7": "asukassa asso, asukahatthī, asukaasso”ti vā paññāyanti, evaṃsampadamidaṃ veditabbaṃ.",
  "atk-s0402a:572": "8. Asaṅkhatalakkhaṇasuttavaṇṇanā",
  "atk-s0402a:573_0": "48. Aṭṭhame asaṅkhatassāti paccayehi samāgantvā akatassa. Asaṅkhatalakkhaṇānīti asaṅkhataṃ",
  "atk-s0402a:573_1": "etanti sañjānanakāraṇāni nimittāni. Na uppādo paññāyatītiādīhi uppādajarābhaṅgānaṃ",
  "atk-s0402a:573_2": "abhāvo vutto. Uppādādīnañhi abhāvena asaṅkhatanti paññāyati.",
  "atk-s0402a:574": "9. Pabbatarājasuttavaṇṇanā",
  "atk-s0402a:575_0": "49. Navame mahāsālāti mahārukkhā. Kulapatinti kulajeṭṭhakaṃ. Seloti silāmayo. Araññasminti",
  "atk-s0402a:575_1": "agāmakaṭṭhāne. Brahmāti mahanto. Vaneti aṭaviyaṃ. Vanappatīti vanajeṭṭhakā. Idha",
  "atk-s0402a:575_2": "dhammaṃ caritvāna, maggaṃ sugatigāminanti sugatigāmikamaggasaṅkhātaṃ dhammaṃ caritvā.",
  "atk-s0402a:576": "10. Ātappakaraṇīyasuttavaṇṇanā",
  "atk-s0402a:577_0": "50. Dasame ātappaṃ karaṇīyanti vīriyaṃ kātuṃ yuttaṃ. Anuppādāyāti anuppādatthāya,",
  "atk-s0402a:577_1": "anuppādaṃ sādhessāmīti iminā kāraṇena kattabbanti attho. Paratopi eseva nayo. Sārīrikānanti",
  "atk-s0402a:577_2": "sarīrasambhavānaṃ. Dukkhānanti dukkhamānaṃ. Tibbānanti bahalānaṃ, tāpanavasena vā",
  "atk-s0402a:577_3": "tibbānaṃ. Kharānanti pharusānaṃ. Kaṭukānanti tikhiṇānaṃ. Asātānanti amadhurānaṃ.",
  "atk-s0402a:577_4": "Amanāpānanti manaṃ vaḍḍhetuṃ asamatthānaṃ. Pāṇaharānanti jīvitaharānaṃ. Adhivāsanāyāti",
  "atk-s0402a:577_5": "adhivāsanatthāya sahanatthāya khamanatthāya.",
  "atk-s0402a:578_0": "Ettake ṭhāne satthā āṇāpetvā āṇattiṃ pavattetvā idāni samādapento yato kho, bhikkhavetiādimāha.",
  "atk-s0402a:578_1": "Tattha yatoti yadā. Ātāpīti vīriyavā. Nipakoti sappañño. Satoti satiyā samannāgato.",
  "atk-s0402a:578_2": "Dukkhassa antakiriyāyāti vaṭṭadukkhassa paricchedaparivaṭumakiriyāya. Ime ca pana",
  "atk-s0402a:578_3": "ātāpādayo tayopi lokiyalokuttaramissakā kathitā.",
  "atk-s0402a:579": "11. Mahācorasuttavaṇṇanā",
  "atk-s0402a:580_0": "51. Ekādasame mahācoroti mahanto balavacoro. Sandhinti gharasandhiṃ. Nillopanti mahāvilopaṃ.",
  "atk-s0402a:580_1": "Ekāgārikanti ekameva gehaṃ parivāretvā vilumpanaṃ. Paripanthepi tiṭṭhatīti panthadūhanakammaṃ",
  "atk-s0402a:580_2": "karoti. Nadīvidugganti nadīnaṃ duggamaṭṭhānaṃ antaradīpakaṃ, yattha sakkā hoti dvīhipi",
  "atk-s0402a:580_3": "tīhipi jaṅghasahassehi saddhiṃ nilīyituṃ. Pabbatavisamanti pabbatānaṃ visamaṭṭhānaṃ",
  "atk-s0402a:580_4": "pabbatantaraṃ, yattha sakkā hoti sattahi vā aṭṭhahi vā jaṅghasahassehi saddhiṃ nilīyituṃ.",
  "atk-s0402a:580_5": "Tiṇagahananti tiṇena vaḍḍhitvā sañchannaṃ dvattiyojanaṭṭhānaṃ. Rodhanti ghanaṃ aññamaññaṃ",
  "atk-s0402a:580_6": "saṃsaṭṭhasākhaṃ ekābaddhaṃ mahāvanasaṇḍaṃ. Pariyodhāya atthaṃ bhaṇissantīti pariyodahitvā",
  "atk-s0402a:580_7": "taṃ taṃ kāraṇaṃ pakkhipitvā atthaṃ kathayissanti. Tyāssāti te assa. Pariyodhāya atthaṃ",
  "atk-s0402a:580_8": "bhaṇantīti kismiñci kiñci vattuṃ āraddheyeva “mā evaṃ avacuttha, mayaṃ etaṃ kulaparamparāya",
  "atk-s0402a:580_9": "jānāma, na esa evarūpaṃ karissatī”ti taṃ taṃ kāraṇaṃ pakkhipitvā mahantampi dosaṃ",
  "atk-s0402a:580_10": "harantā atthaṃ bhaṇanti. Atha vā pariyodhāyāti paṭicchādetvātipi attho. Te hi tassapi",
  "atk-s0402a:580_11": "dosaṃ paṭicchādetvā atthaṃ bhaṇanti. Khataṃ upahatanti guṇakhananena khataṃ, guṇupaghātena",
  "atk-s0402a:580_12": "upahataṃ. Visamena kāyakammenāti sampakkhalanaṭṭhena visamena kāyadvārikakammena.",
  "atk-s0402a:580_13": "Vacīmanokammesupi eseva nayo. Antaggāhikāyāti dasavatthukāya antaṃ gahetvā ṭhitadiṭṭhiyā.",
  "atk-s0402a:580_14": "Sesaṃ sabbattha uttānatthamevāti.",
  "atk-s0402a:581": "Cūḷavaggo pañcamo.",
  "atk-s0402a:582": "Paṭhamapaṇṇāsakaṃ niṭṭhitaṃ.",
  "atk-s0402a:583": "2. Dutiyapaṇṇāsakaṃ",
  "atk-s0402a:584": "(6) 1. Brāhmaṇavaggo",
  "atk-s0402a:585": "1. Paṭhamadvebrāhmaṇasuttavaṇṇanā",
  "atk-s0402a:586_0": "52. Brāhmaṇavaggassa paṭhame jiṇṇāti jarājiṇṇā. Vuddhāti vayovuddhā. Mahallakāti",
  "atk-s0402a:586_1": "jātimahallakā. Addhagatāti tayo addhe atikkantā. Vayoanuppattāti tatiyaṃ vayaṃ anuppattā.",
  "atk-s0402a:586_2": "Yena bhagavā tenupasaṅkamiṃsūti puttadāre attano vacanaṃ akaronte disvā “samaṇassa",
  "atk-s0402a:586_3": "gotamassa santikaṃ gantvā niyyānikamaggaṃ gavesissāmā”ti cintetvā upasaṅkamiṃsu.",
  "atk-s0402a:586_4": "Mayamassu, bho gotama, brāhmaṇāti; bho gotama, mayaṃ brāhmaṇā na khattiyā nāmaccā",
  "atk-s0402a:586_5": "na gahapatikāti brāhmaṇabhāvaṃ jānāpetvā jiṇṇātiādimāhaṃsu. Akatabhīruttāṇāti akatabhayaparittāṇā.",
  "atk-s0402a:586_6": "Avassayabhūtaṃ patiṭṭhākammaṃ amhehi na katanti dassenti. Tagghāti ekaṃsatthe nipāto,",
  "atk-s0402a:586_7": "sampaṭicchanatthe vā. Ekantena tumhe evarūpā, ahampi kho etaṃ sampaṭicchāmīti ca",
  "atk-s0402a:586_8": "dasseti. Upanīyatīti upasaṃharīyati. Ayaṃ hi jātiyā jaraṃ upanīyati, jarāya byādhiṃ,",
  "atk-s0402a:586_9": "byādhinā maraṇaṃ, maraṇena puna jātiṃ. Tena vuttaṃ – “upanīyatī”ti.",
  "atk-s0402a:587_0": "Idāni yasmā te brāhmaṇā mahallakattā pabbajitvāpi vattaṃ pūretuṃ na sakkhissanti,",
  "atk-s0402a:587_1": "tasmā ne pañcasu sīlesu patiṭṭhāpento bhagavā yodha kāyena saṃyamotiādimāha. Tattha",
  "atk-s0402a:587_2": "kāyena saṃyamoti kāyadvārena saṃvaro. Sesesupi eseva nayo. Taṃ tassa petassāti taṃ",
  "atk-s0402a:587_3": "puññaṃ tassa paralokaṃ gatassa tāyanaṭṭhena tāṇaṃ, nilīyanaṭṭhena leṇaṃ, patiṭṭhānaṭṭhena",
  "atk-s0402a:587_4": "dīpo, avassayanaṭṭhena saraṇaṃ, uttamagativasena parāyaṇañca hotīti dasseti. Gāthā",
  "atk-s0402a:587_5": "uttānatthāyeva. Evaṃ te brāhmaṇā tathāgatena pañcasu sīlesu samādapitā yāvajīvaṃ",
  "atk-s0402a:587_6": "pañca sīlāni rakkhitvā sagge nibbattiṃsu.",
  "atk-s0402a:588": "2. Dutiyadvebrāhmaṇasuttavaṇṇanā",
  "atk-s0402a:589": "53. Dutiye bhājananti yaṃkiñci bhaṇḍakaṃ. Sesaṃ paṭhame vuttanayeneva veditabbaṃ.",
  "atk-s0402a:590": "3. Aññatarabrāhmaṇasuttavaṇṇanā",
  "atk-s0402a:591_0": "54. Tatiye sammodanīyanti sammodajananiṃ. Sāraṇīyanti saritabbayuttakaṃ. Vītisāretvāti",
  "atk-s0402a:591_1": "pariyosāpetvā. Kittāvatāti kittakena. Sandiṭṭhiko dhammo hotīti sāmaṃ passitabbo",
  "atk-s0402a:591_2": "hoti. Akālikoti na kālantare phaladāyako. Ehipassikoti “ehi passā”ti evaṃ dassetuṃ",
  "atk-s0402a:591_3": "sakkāti āgamanīyapaṭipadaṃ pucchati. Opaneyyikoti attano cittaṃ upanetabbo. Paccattaṃ",
  "atk-s0402a:591_4": "veditabboti sāmaṃyeva jānitabbo. Viññūhīti paṇḍitehi. Pariyādinnacittoti ādinnagahitaparāmaṭṭhacitto",
  "atk-s0402a:591_5": "hutvā. Cetetīti cinteti. Sesamettha uttānameva. Imasmiṃ pana sutte brāhmaṇena lokuttaramaggo",
  "atk-s0402a:591_6": "pucchito, satthārāpi soyeva kathito. So hi sāmaṃ passitabbattā sandiṭṭhiko nāmāti.",
  "atk-s0402a:592": "4. Paribbājakasuttavaṇṇanā",
  "atk-s0402a:593": "55. Catutthe brāhmaṇaparibbājakoti brāhmaṇajātiko paribbājako, na khattiyādijātiko. Attatthampīti diṭṭhadhammikasamparāyikaṃ lokiyalokuttaramissakaṃ attano atthaṃ.",
  "atk-s0402a:594": "5. Nibbutasuttavaṇṇanā",
  "atk-s0402a:595": "56. Pañcame akālikanti na kālantare pattabbaṃ. Opaneyyikanti paṭipattiyā upagantabbaṃ.",
  "atk-s0402a:596": "6. Palokasuttavaṇṇanā",
  "atk-s0402a:597_0": "57. Chaṭṭhe ācariyapācariyānanti ācariyānañceva ācariyācariyānañca. Avīci maññe phuṭo",
  "atk-s0402a:597_1": "ahosīti yathā avīci mahānirayo nirantaraphuṭo nerayikasattehi paripuṇṇo, manussehi",
  "atk-s0402a:597_2": "evaṃ paripuṇṇo hoti. Kukkuṭasaṃpātikāti ekagāmassa chadanapiṭṭhito uppatitvā itaragāmassa",
  "atk-s0402a:597_3": "chadanapiṭṭhe patanasaṅkhāto kukkuṭasaṃpāto etāsu atthīti kukkuṭasaṃpātikā. Kukkuṭasaṃpādikātipi",
  "atk-s0402a:597_4": "pāṭho, gāmantarato gāmantaraṃ kukkuṭānaṃ padasā gamanasaṅkhāto kukkuṭasaṃpādo etāsu",
  "atk-s0402a:597_5": "atthīti attho. Ubhayampetaṃ ghananivāsataṃyeva dīpeti. Adhammarāgarattāti rāgo nāma",
  "atk-s0402a:597_6": "ekanteneva adhammo, attano parikkhāresu pana uppajjamāno na adhammarāgoti adhippeto,",
  "atk-s0402a:597_7": "paraparikkhāresu uppajjamānova adhammarāgoti. Visamalobhābhibhūtāti lobhassa samakālo",
  "atk-s0402a:597_8": "nāma natthi, ekantaṃ visamova esa. Attanā pariggahitavatthumhi pana uppajjamāno samalobho",
  "atk-s0402a:597_9": "nāma, parapariggahitavatthumhi uppajjamānova visamoti adhippeto. Micchādhammaparetāti",
  "atk-s0402a:597_10": "avatthupaṭisevanasaṅkhātena micchādhammena samannāgatā. Devo na sammā dhāraṃ anuppavecchatīti",
  "atk-s0402a:597_11": "vassitabbayutte kāle vassaṃ na vassati. Dubbhikkhanti dullabhabhikkhaṃ. Dussassanti",
  "atk-s0402a:597_12": "vividhasassānaṃ asampajjanena dussassaṃ. Setaṭṭhikanti sasse sampajjamāne pāṇakā",
  "atk-s0402a:597_13": "patanti, tehi daṭṭhattā nikkhantanikkhantāni sālisīsāni setavaṇṇāni honti nissārāni.",
  "atk-s0402a:597_14": "Taṃ sandhāya vuttaṃ “setaṭṭhika”nti. Salākāvuttanti vapitaṃ vapitaṃ sassaṃ salākāmattameva",
  "atk-s0402a:597_15": "sampajjati, phalaṃ na detīti attho. Yakkhāti yakkhādhipatino. Vāḷe amanusse ossajjantīti",
  "atk-s0402a:597_16": "caṇḍayakkhe manussapathe vissajjenti, te laddhokāsā mahājanaṃ jīvitakkhayaṃ pāpenti.",
  "atk-s0402a:598": "7. Vacchagottasuttavaṇṇanā",
  "atk-s0402a:599_0": "58. Sattame mahapphalanti mahāvipākaṃ. Dhammassa cānudhammaṃ byākarontīti ettha dhammo",
  "atk-s0402a:599_1": "nāma kathitakathā, anudhammo nāma kathitassa paṭikathanaṃ. Sahadhammikoti sakāraṇo",
  "atk-s0402a:599_2": "sahetuko. Vādānupātoti vādassa anupāto, anupatanaṃ pavattīti attho. Gārayhaṃ ṭhānanti",
  "atk-s0402a:599_3": "garahitabbayuttaṃ kāraṇaṃ. Idaṃ vuttaṃ hoti – bhotā gotamena vuttā sakāraṇā vādappavatti",
  "atk-s0402a:599_4": "kiñcipi gārayhaṃ kāraṇaṃ na āgacchatīti. Atha vā tehi parehi vuttā sakāraṇā vādappavatti",
  "atk-s0402a:599_5": "kiñci gārayhaṃ kāraṇaṃ na āgacchatīti pucchati.",
  "atk-s0402a:600": "Antarāyakaro hotīti antarāyaṃ vināsaṃ kicchalābhakaṃ vilomakaṃ karoti. Pāripanthikoti panthadūhanacoro. Khato ca hotīti guṇakhananena khato hoti. Upahatoti guṇupaghāteneva upahato.",
  "atk-s0402a:601_0": "Candanikāyāti asucikalalakūpe. Oligalleti niddhamanakalale. So cāti so sīlavāti vuttakhīṇāsavo.",
  "atk-s0402a:601_1": "Sīlakkhandhenāti sīlarāsinā. Sesapadesupi eseva nayo. Ettha ca vimuttiñāṇadassanaṃ",
  "atk-s0402a:601_2": "vuccati paccavekkhaṇañāṇaṃ, taṃ asekkhassa pavattattā asekkhanti vuttaṃ. Itarāni",
  "atk-s0402a:601_3": "sikkhāpariyosānappattatāya sayampi asekkhāneva. Tāni ca pana lokuttarāni, paccavekkhaṇañāṇaṃ lokiyaṃ.",
  "atk-s0402a:602_0": "Rohiṇīsūti rattavaṇṇāsu. Sarūpāsūti attano vacchakehi samānarūpāsu. Pārevatāsūti",
  "atk-s0402a:602_1": "kapotavaṇṇāsu. Dantoti nibbisevano. Puṅgavoti usabho. Dhorayhoti dhuravāho. Kalyāṇajavanikkamoti",
  "atk-s0402a:602_2": "kalyāṇena ujunā javena gantā. Nāssa vaṇṇaṃ parikkhareti assa goṇassa sarīravaṇṇaṃ",
  "atk-s0402a:602_3": "na upaparikkhanti, dhuravahanakammameva pana upaparikkhanti. Yasmiṃ kasmiñci jātiyeti",
  "atk-s0402a:602_4": "yattha katthaci kulajāte. Yāsu kāsuci etāsūti etāsu khattiyādippabhedāsu yāsu kāsuci jātīsu.",
  "atk-s0402a:603_0": "Brahmacariyassa kevalīti brahmacariyassa kevalena samannāgato, paripuṇṇabhāvena yuttoti",
  "atk-s0402a:603_1": "attho. Khīṇāsavo hi sakalabrahmacārī nāma hoti. Tenetaṃ vuttaṃ. Pannabhāroti oropitabhāro,",
  "atk-s0402a:603_2": "khandhabhāraṃ kilesabhāraṃ kāmaguṇabhārañca oropetvā ṭhitoti attho. Katakiccoti catūhi",
  "atk-s0402a:603_3": "maggehi kiccaṃ katvā ṭhito. Pāragū sabbadhammānanti sabbadhammā vuccanti pañcakkhandhā",
  "atk-s0402a:603_4": "dvādasāyatanāni aṭṭhārasa dhātuyo, tesaṃ sabbadhammānaṃ abhiññāpāraṃ, pariññāpāraṃ,",
  "atk-s0402a:603_5": "pahānapāraṃ, bhāvanāpāraṃ, sacchikiriyāpāraṃ, samāpattipārañcāti chabbidhaṃ pāraṃ",
  "atk-s0402a:603_6": "gatattā pāragū. Anupādāyāti aggahetvā. Nibbutoti kilesasantāparahito. Virajeti rāgadosamoharajarahite.",
  "atk-s0402a:604_0": "Avijānantāti khettaṃ ajānantā. Dummedhāti nippaññā. Assutāvinoti khettavinicchayasavanena",
  "atk-s0402a:604_1": "rahitā. Bahiddhāti imamhā sāsanā bahiddhā. Na hi sante upāsareti buddhapaccekabuddhakhīṇāsave",
  "atk-s0402a:604_2": "uttamapurise na upasaṅkamanti. Dhīrasammateti paṇḍitehi sammate sambhāvite. Mūlajātā",
  "atk-s0402a:604_3": "patiṭṭhitāti iminā sotāpannassa saddhaṃ dasseti. Kule vā idha jāyareti idha vā manussaloke",
  "atk-s0402a:604_4": "khattiyabrāhmaṇavessakule jāyanti. Ayameva hi tividhā kulasampatti nāma. Anupubbena",
  "atk-s0402a:604_5": "nibbānaṃ, adhigacchantīti sīlasamādhipaññāti ime guṇe pūretvā anukkamena nibbānaṃ adhigacchantīti.",
  "atk-s0402a:605": "8. Tikaṇṇasuttavaṇṇanā",
  "atk-s0402a:606_0": "59. Aṭṭhame tikaṇṇoti tassa nāmaṃ. Upasaṅkamīti “samaṇo kira gotamo paṇḍito, gacchissāmi",
  "atk-s0402a:606_1": "tassa santika”nti cintetvā bhuttapātarāso mahājanaparivuto upasaṅkami. Bhagavato",
  "atk-s0402a:606_2": "sammukhāti dasabalassa purato nisīditvā. Vaṇṇaṃ bhāsatīti kasmā bhāsati? So kira",
  "atk-s0402a:606_3": "ito pubbe tathāgatassa santikaṃ agatapubbo. Athassa etadahosi – “buddhā nāma durāsadā,",
  "atk-s0402a:606_4": "mayi paṭhamataraṃ akathente katheyya vā na vā. Sace na kathessati, atha maṃ samāgamaṭṭhāne",
  "atk-s0402a:606_5": "kathentaṃ evaṃ vakkhanti ‘tvaṃ idha kasmā kathesi, yena te samaṇassa gotamassa santikaṃ",
  "atk-s0402a:606_6": "gantvā vacanamattampi na laddha’nti. Tasmā ‘evaṃ me ayaṃ garahā muccissatī”’ti maññamāno",
  "atk-s0402a:606_7": "bhāsati. Kiñcāpi brāhmaṇānaṃ vaṇṇaṃ bhāsati, tathāgatassa pana ñāṇaṃ ghaṭṭessāmīti",
  "atk-s0402a:606_8": "adhippāyeneva bhāsati. Evampi tevijjā brāhmaṇāti tevijjakabrāhmaṇā evaṃpaṇḍitā evaṃdhīrā",
  "atk-s0402a:606_9": "evaṃbyattā evaṃbahussutā evaṃvādino, evaṃsammatāti attho. Itipīti iminā tesaṃ paṇḍitādiākāraparicchedaṃ",
  "atk-s0402a:606_10": "dasseti. Ettakena kāraṇena paṇḍitā…pe… ettakena kāraṇena sammatāti ayañhi ettha attho.",
  "atk-s0402a:607_0": "Yathā kathaṃ pana brāhmaṇāti ettha yathāti kāraṇavacanaṃ, kathaṃ panāti pucchāvacanaṃ.",
  "atk-s0402a:607_1": "Idaṃ vuttaṃ hoti – kathaṃ pana, brāhmaṇa, brāhmaṇā tevijjaṃ paññāpenti. Yathā evaṃ",
  "atk-s0402a:607_2": "sakkā hoti jānituṃ, taṃ kāraṇaṃ vadehīti. Taṃ sutvā brāhmaṇo “jānanaṭṭhāneyeva maṃ",
  "atk-s0402a:607_3": "sammāsambuddho pucchi, no ajānanaṭṭhāne”ti attamano hutvā idha, bho gotamātiādimāha.",
  "atk-s0402a:607_4": "Tattha ubhatoti dvīhipi pakkhehi. Mātito ca pitito cāti yassa mātā brāhmaṇī, mātu",
  "atk-s0402a:607_5": "mātā brāhmaṇī, tassāpi mātā brāhmaṇī. Pitā brāhmaṇo, pitu pitā brāhmaṇo, tassāpi",
  "atk-s0402a:607_6": "pitā brāhmaṇo, so ubhato sujāto mātito ca pitito ca. Saṃsuddhagahaṇikoti yassa saṃsuddhā",
  "atk-s0402a:607_7": "mātu gahaṇī, kucchīti attho. “Samavepākiniyā gahaṇiyā”ti pana ettha kammajatejodhātu gahaṇīti vuccati.",
  "atk-s0402a:608_0": "Yāva sattamā pitāmahayugāti ettha pitu pitā pitāmaho, pitāmahassa yugaṃ pitāmahayugaṃ.",
  "atk-s0402a:608_1": "Yuganti āyuppamāṇaṃ vuccati. Abhilāpamattameva cetaṃ, atthato pana pitāmahoyeva pitāmahayugaṃ.",
  "atk-s0402a:608_2": "Tato uddhaṃ sabbepi pubbapurisā pitāmahaggahaṇeneva gahitā. Evaṃ yāva sattamo puriso,",
  "atk-s0402a:608_3": "tāva saṃsuddhagahaṇiko, atha vā akkhitto anupakkuṭṭho jātivādenāti dasseti. Akkhittoti",
  "atk-s0402a:608_4": "“apanetha etaṃ, kiṃ iminā”ti evaṃ akkhitto anavakkhitto. Anupakkuṭṭhoti na upakkuṭṭho,",
  "atk-s0402a:608_5": "na akkosaṃ vā nindaṃ vā pattapubbo. Kena kāraṇenāti? Jātivādena. “Itipi hīnajātiko",
  "atk-s0402a:608_6": "eso”ti evarūpena vacanenāti attho.",
  "atk-s0402a:609_0": "Ajjhāyakoti idaṃ “na dānime jhāyanti, na dānime jhāyantīti kho, vāseṭṭha, ajjhāyakā",
  "atk-s0402a:609_1": "ajjhāyakāteva tatiyaṃ akkharaṃ upanibbatta”nti evaṃ paṭhamakappikakāle jhānavirahitānaṃ",
  "atk-s0402a:609_2": "brāhmaṇānaṃ garahavacanaṃ uppannaṃ. Idāni pana taṃ ajjhāyatīti ajjhāyako, mante parivattetīti",
  "atk-s0402a:609_3": "iminā atthena pasaṃsāvacanaṃ katvā voharanti. Mante dhāretīti mantadharo.",
  "atk-s0402a:610_0": "Tiṇṇaṃ vedānanti irubbedayajubbedasāmabbedānaṃ. Oṭṭhapahatakaraṇavasena pāraṃ gatoti",
  "atk-s0402a:610_1": "pāragū. Saha nighaṇḍunā ca keṭubhena ca sanighaṇḍukeṭubhānaṃ. Nighaṇḍūti nāmanighaṇḍurukkhādīnaṃ",
  "atk-s0402a:610_2": "vevacanapakāsakasatthaṃ. Keṭubhanti kiriyākappavikappo kavīnaṃ upakārāya satthaṃ.",
  "atk-s0402a:610_3": "Saha akkharappabhedena sākkharappabhedānaṃ. Akkharappabhedoti sikkhā ca nirutti ca.",
  "atk-s0402a:610_4": "Itihāsapañcamānanti āthabbaṇavedaṃ catutthaṃ katvā itiha āsa, itiha āsāti īdisavacanapaṭisaṃyutto",
  "atk-s0402a:610_5": "purāṇakathāsaṅkhāto khattavijjāsaṅkhāto vā itihāso pañcamo etesanti itihāsapañcamā.",
  "atk-s0402a:610_6": "Tesaṃ itihāsapañcamānaṃ vedānaṃ.",
  "atk-s0402a:611_0": "Padaṃ tadavasesañca byākaraṇaṃ adhīyati vedeti cāti padako veyyākaraṇo. Lokāyataṃ",
  "atk-s0402a:611_1": "vuccati vitaṇḍavādasatthaṃ. Mahāpurisalakkhaṇanti mahāpurisānaṃ buddhādīnaṃ lakkhaṇadīpakaṃ",
  "atk-s0402a:611_2": "dvādasasahassaganthapamāṇaṃ satthaṃ, yattha soḷasasahassagāthāpadaparimāṇā buddhamantā",
  "atk-s0402a:611_3": "nāma ahesuṃ, yesaṃ vasena “iminā lakkhaṇena samannāgatā buddhā nāma honti, iminā",
  "atk-s0402a:611_4": "paccekabuddhā, dve aggasāvakā, asīti mahāsāvakā, buddhamātā, buddhapitā, aggupaṭṭhākā,",
  "atk-s0402a:611_5": "aggupaṭṭhāyikā, rājā cakkavattī”ti ayaṃ viseso ñāyati. Anavayoti imesu lokāyatamahāpurisalakkhaṇesu",
  "atk-s0402a:611_6": "anūno paripūrakārī, avayo na hotīti vuttaṃ hoti. Avayo nāma yo tāni atthato ca ganthato",
  "atk-s0402a:611_7": "ca sandhāretuṃ na sakkoti. Atha vā anavayoti anu avayo, sandhivasena ukāralopo. Anu",
  "atk-s0402a:611_8": "avayo paripuṇṇasippoti attho.",
  "atk-s0402a:612_0": "Tena hīti idaṃ bhagavā naṃ āyācantaṃ disvā “idānissa pañhaṃ kathetuṃ kālo”ti ñatvā",
  "atk-s0402a:612_1": "āha. Tassattho – yasmā maṃ āyācasi, tasmā suṇāhīti. Vivicceva kāmehītiādi visuddhimagge",
  "atk-s0402a:612_2": "vitthāritameva. Idha panetaṃ tissannaṃ vijjānaṃ pubbabhāgapaṭipattidassanatthaṃ vuttanti",
  "atk-s0402a:612_3": "veditabbaṃ. Tattha dvinnaṃ vijjānaṃ anupadavaṇṇanā ceva bhāvanānayo ca visuddhimagge vitthāritova.",
  "atk-s0402a:613_0": "Paṭhamā vijjāti paṭhamaṃ uppannāti paṭhamā, viditakaraṇaṭṭhena vijjā. Kiṃ viditaṃ",
  "atk-s0402a:613_1": "karoti? Pubbenivāsaṃ. Avijjāti tasseva pubbenivāsassa aviditakaraṇaṭṭhena tappaṭicchādako",
  "atk-s0402a:613_2": "moho vuccati. Tamoti sveva moho paṭicchādakaṭṭhena tamoti vuccati. Ālokoti sāyeva",
  "atk-s0402a:613_3": "vijjā obhāsakaraṇaṭṭhena ālokoti vuccati. Ettha ca vijjā adhigatāti ayaṃ attho. Sesaṃ",
  "atk-s0402a:613_4": "pasaṃsāvacanaṃ. Yojanā panettha ayamassa vijjā adhigatā, athassa adhigatavijjassa",
  "atk-s0402a:613_5": "avijjā vihatā vinaṭṭhāti attho. Kasmā? Yasmā vijjā uppannā. Itarasmimpi padadvaye",
  "atk-s0402a:613_6": "eseva nayo. Yathā tanti ettha yathāti opammaṃ, tanti nipātamattaṃ. Satiyā avippavāsena",
  "atk-s0402a:613_7": "appamattassa. Vīriyātāpena ātāpino. Kāye ca jīvite ca anapekkhatāya pahitattassa.",
  "atk-s0402a:613_8": "Pesitattassāti attho. Idaṃ vuttaṃ hoti – yathā appamattassa ātāpino pahitattassa",
  "atk-s0402a:613_9": "viharato avijjā vihaññeyya, vijjā uppajjeyya. Tamo vihaññeyya, āloko uppajjeyya,",
  "atk-s0402a:613_10": "evameva tassa avijjā vihatā, vijjā uppannā. Tamo vihato, āloko uppanno. Etassa tena",
  "atk-s0402a:613_11": "padhānānuyogassa anurūpameva phalaṃ laddhanti.",
  "atk-s0402a:614": "Cutūpapātakathāyaṃ vijjāti dibbacakkhuñāṇavijjā. Avijjāti sattānaṃ cutipaṭisandhippaṭicchādikā avijjā. Sesaṃ vuttanayameva.",
  "atk-s0402a:615_0": "Tatiyavijjāya so evaṃ samāhite citteti vipassanāpādakaṃ catutthajjhānacittaṃ veditabbaṃ.",
  "atk-s0402a:615_1": "Āsavānaṃ khayañāṇāyāti arahattamaggañāṇatthāya. Arahattamaggo hi āsavavināsanato",
  "atk-s0402a:615_2": "āsavānaṃ khayoti vuccati, tatra cetaṃ ñāṇaṃ tattha pariyāpannattāti. Cittaṃ abhininnāmetīti",
  "atk-s0402a:615_3": "vipassanācittaṃ abhinīharati. So idaṃ dukkhanti evamādīsu ettakaṃ dukkhaṃ, na ito",
  "atk-s0402a:615_4": "bhiyyoti sabbampi dukkhasaccaṃ sarasalakkhaṇappaṭivedhena yathābhūtaṃ pajānāti paṭivijjhati,",
  "atk-s0402a:615_5": "tassa ca dukkhassa nibbattikaṃ taṇhaṃ “ayaṃ dukkhasamudayo”ti, tadubhayampi yaṃ ṭhānaṃ",
  "atk-s0402a:615_6": "patvā nirujjhati, taṃ tesaṃ apavattiṃ nibbānaṃ “ayaṃ dukkhanirodho”ti. Tassa ca sampāpakaṃ",
  "atk-s0402a:615_7": "ariyamaggaṃ “ayaṃ dukkhanirodhagāminī paṭipadā”ti sarasalakkhaṇappaṭivedhena yathābhūtaṃ",
  "atk-s0402a:615_8": "pajānāti paṭivijjhatīti evamattho veditabbo.",
  "atk-s0402a:616_0": "Evaṃ sarūpato saccāni dassetvā idāni kilesavasena pariyāyato dassento ime āsavātiādimāha.",
  "atk-s0402a:616_1": "Tassa evaṃ jānato evaṃ passatoti tassa bhikkhuno evaṃ jānantassa evaṃ passantassa.",
  "atk-s0402a:616_2": "Saha vipassanāya koṭippattaṃ maggaṃ kathesi. Kāmāsavāti kāmāsavato. Vimuccatīti iminā",
  "atk-s0402a:616_3": "maggakkhaṇaṃ dasseti. Maggakkhaṇe hi cittaṃ vimuccati, phalakkhaṇe vimuttaṃ hoti.",
  "atk-s0402a:616_4": "Vimuttasmiṃ vimuttamiti ñāṇanti iminā paccavekkhaṇañāṇaṃ dasseti. Khīṇā jātītiādīhi",
  "atk-s0402a:616_5": "tassa bhūmiṃ. Tena hi ñāṇena so paccavekkhanto khīṇā jātītiādīni pajānāti. Katamā",
  "atk-s0402a:616_6": "panassa jāti khīṇā, kathañca naṃ pajānātīti? Na tāvassa atītā jāti khīṇā pubbeva",
  "atk-s0402a:616_7": "khīṇattā, na anāgatā, anāgate vāyāmābhāvato, na paccuppannā, vijjamānattā. Yā pana",
  "atk-s0402a:616_8": "maggassa abhāvitattā uppajjeyya ekacatupañcavokārabhavesu ekacatupañcakkhandhappabhedā",
  "atk-s0402a:616_9": "jāti, sā maggassa bhāvitattā anuppādadhammataṃ āpajjanena khīṇā. Taṃ so maggabhāvanāya",
  "atk-s0402a:616_10": "pahīnakilese paccavekkhitvā kilesābhāve vijjamānampi kammaṃ āyatiappaṭisandhikaṃ",
  "atk-s0402a:616_11": "hotīti jānanto pajānāti.",
  "atk-s0402a:617_0": "Vusitanti vutthaṃ parivutthaṃ, kataṃ caritaṃ niṭṭhitanti attho. Brahmacariyanti maggabrahmacariyaṃ.",
  "atk-s0402a:617_1": "Puthujjanakalyāṇakena hi saddhiṃ satta sekkhā brahmacariyavāsaṃ vasanti nāma, khīṇāsavo",
  "atk-s0402a:617_2": "vutthavāso. Tasmā so attano brahmacariyavāsaṃ paccavekkhanto “vusitaṃ brahmacariya”nti",
  "atk-s0402a:617_3": "pajānāti. Kataṃ karaṇīyanti catūsu saccesu catūhi maggehi pariññāpahānasacchikiriyābhāvanābhisamayavasena",
  "atk-s0402a:617_4": "soḷasavidhampi kiccaṃ niṭṭhāpitanti attho. Puthujjanakalyāṇakādayo hi taṃ kiccaṃ",
  "atk-s0402a:617_5": "karonti, khīṇāsavo katakaraṇīyo. Tasmā so attano karaṇīyaṃ paccavekkhanto “kataṃ",
  "atk-s0402a:617_6": "karaṇīya”nti pajānāti. Nāparaṃ itthattāyāti puna itthabhāvāya, evaṃ soḷasavidhakiccabhāvāya",
  "atk-s0402a:617_7": "kilesakkhayāya vā maggabhāvanākiccaṃ me natthīti pajānāti. Atha vā itthattāyāti itthabhāvato,",
  "atk-s0402a:617_8": "imasmā evaṃ pakārā idāni vattamānakkhandhasantānā aparaṃ khandhasantānaṃ mayhaṃ natthi,",
  "atk-s0402a:617_9": "ime pana pañcakkhandhā pariññātā tiṭṭhanti chinnamūlakā rukkhā viya. Te carimakaviññāṇanirodhena",
  "atk-s0402a:617_10": "anupādāno viya jātavedo nibbāyissantīti pajānāti. Idha vijjāti arahattamaggañāṇavijjā.",
  "atk-s0402a:617_11": "Avijjāti catusaccappaṭicchādikā avijjā. Sesaṃ vuttanayameva.",
  "atk-s0402a:618_0": "Anuccāvacasīlassāti yassa sīlaṃ kālena hāyati, kālena vaḍḍhati, so uccāvacasīlo nāma",
  "atk-s0402a:618_1": "hoti. Khīṇāsavassa pana sīlaṃ ekantavaḍḍhitameva. Tasmā so anuccāvacasīlo nāma hoti.",
  "atk-s0402a:618_2": "Vasībhūtanti vasippattaṃ. Susamāhitanti suṭṭhu samāhitaṃ, ārammaṇamhi suṭṭhapitaṃ.",
  "atk-s0402a:618_3": "Dhīranti dhitisampannaṃ. Maccuhāyinanti maccuṃ jahitvā ṭhitaṃ. Sabbappahāyinanti",
  "atk-s0402a:618_4": "sabbe pāpadhamme pajahitvā ṭhitaṃ. Buddhanti catusaccabuddhaṃ. Antimadehinanti sabbapacchimasarīradhārinaṃ.",
  "atk-s0402a:618_5": "Taṃ namassanti gotamanti taṃ gotamagottaṃ buddhasāvakā namassanti. Atha vā gotamabuddhassa",
  "atk-s0402a:618_6": "sāvakopi gotamo, taṃ gotamaṃ devamanussā namassantīti attho.",
  "atk-s0402a:619_0": "Pubbenivāsanti pubbenivutthakkhandhaparamparaṃ. Yovetīti yo aveti avagacchati. Yovedītipi",
  "atk-s0402a:619_1": "pāṭho. Yo avedi, viditaṃ pākaṭaṃ katvā ṭhitoti attho. Saggāpāyañca passatīti cha",
  "atk-s0402a:619_2": "kāmāvacare nava brahmaloke cattāro ca apāye passati. Jātikkhayaṃ pattoti arahattaṃ",
  "atk-s0402a:619_3": "patto. Abhiññāvositoti jānitvā kiccavosānena vosito. Munīti moneyyena samannāgato",
  "atk-s0402a:619_4": "khīṇāsavamuni. Etāhīti heṭṭhā niddiṭṭhāhi pubbenivāsañāṇādīhi. Nāññaṃ lapitalāpananti",
  "atk-s0402a:619_5": "yo panañño tevijjoti aññehi lapitavacanamattameva lapati, tamahaṃ tevijjoti na vadāmi,",
  "atk-s0402a:619_6": "attapaccakkhato ñatvā parassapi tisso vijjā kathentamevāhaṃ tevijjoti vadāmīti attho.",
  "atk-s0402a:619_7": "Kalanti koṭṭhāsaṃ. Nāgghatīti na pāpuṇāti. Idāni brāhmaṇo bhagavato kathāya pasanno",
  "atk-s0402a:619_8": "pasannākāraṃ karonto abhikkantantiādimāha.",
  "atk-s0402a:620": "9. Jāṇussoṇisuttavaṇṇanā",
  "atk-s0402a:621_0": "60. Navame yassassūti yassa bhaveyyuṃ. Yaññotiādīsu yajitabboti yañño, deyyadhammassetaṃ",
  "atk-s0402a:621_1": "nāmaṃ. Saddhanti matakabhattaṃ. Thālipākoti varapurisānaṃ dātabbayuttaṃ bhattaṃ.",
  "atk-s0402a:621_2": "Deyyadhammanti vuttāvasesaṃ yaṃkiñci deyyadhammaṃ nāma. Tevijjesu brāhmaṇesu dānaṃ",
  "atk-s0402a:621_3": "dadeyyāti sabbametaṃ dānaṃ tevijjesu dadeyya, tevijjā brāhmaṇāva paṭiggahetuṃ yuttāti",
  "atk-s0402a:621_4": "dasseti. Sesamettha heṭṭhā vuttanayamevāti.",
  "atk-s0402a:622": "10. Saṅgāravasuttavaṇṇanā",
  "atk-s0402a:623_0": "61. Dasame saṅgāravoti evaṃnāmako rājagahanagare jiṇṇapaṭisaṅkharaṇakārako āyuttakabrāhmaṇo.",
  "atk-s0402a:623_1": "Upasaṅkamīti bhuttapātarāso hutvā mahājanaparivuto upasaṅkami. Mayamassūti ettha",
  "atk-s0402a:623_2": "assūti nipātamattaṃ, mayaṃ, bho gotama, brāhmaṇā nāmāti idameva atthapadaṃ. Yaññaṃ",
  "atk-s0402a:623_3": "yajāmāti bāhirasamaye sabbacatukkena sabbaṭṭhakena sabbasoḷasakena sabbadvattiṃsāya",
  "atk-s0402a:623_4": "sabbacatusaṭṭhiyā sabbasatena sabbapañcasatenāti ca evaṃ pāṇaghātapaṭisaṃyutto yañño",
  "atk-s0402a:623_5": "nāma hoti. Taṃ sandhāyevamāha. Anekasārīrikanti anekasarīrasambhavaṃ. Yadidanti yā",
  "atk-s0402a:623_6": "esā. Yaññādhikaraṇanti yajanakāraṇā ceva yājanakāraṇā cāti attho. Ekasmiñhi bahūnaṃ",
  "atk-s0402a:623_7": "dadantepi dāpentepi bahūsupi bahūnaṃ dentesupi dāpentesupi puññapaṭipadā anekasārīrikā",
  "atk-s0402a:623_8": "nāma hoti. Taṃ sandhāyetaṃ vuttaṃ. Tuyhañca tuyhañca yajāmīti vadantassāpi tvañca",
  "atk-s0402a:623_9": "tvañca yajāhīti āṇāpentassāpi ca anekasārīrikāva hoti. Tampi sandhāyetaṃ vuttaṃ.",
  "atk-s0402a:623_10": "Yassa vā tassa vāti yasmā vā tasmā vā. Ekamattānaṃ dametīti attano indriyadamanavasena",
  "atk-s0402a:623_11": "ekaṃ attānameva dameti. Ekamattānaṃ sametīti attano rāgādisamanavasena ekaṃ attānameva",
  "atk-s0402a:623_12": "sameti. Parinibbāpetīti rāgādiparinibbāneneva parinibbāpeti. Evamassāyanti evaṃ santepi ayaṃ.",
  "atk-s0402a:624_0": "Evamidaṃ brāhmaṇassa kathaṃ sutvā satthā cintesi – “ayaṃ brāhmaṇo pasughātakasaṃyuttaṃ",
  "atk-s0402a:624_1": "mahāyaññaṃ anekasārīrikaṃ puññapaṭipadaṃ vadeti, pabbajjāmūlakaṃ pana puññuppattipaṭipadaṃ",
  "atk-s0402a:624_2": "ekasārīrikanti vadeti. Nevāyaṃ ekasārīrikaṃ jānāti, na anekasārīrikaṃ, handassa ekasārīrikañca",
  "atk-s0402a:624_3": "anekasārīrikañca paṭipadaṃ desessāmī”ti upari desanaṃ vaḍḍhento tena hi brāhmaṇātiādimāha.",
  "atk-s0402a:624_4": "Tattha yathā te khameyyāti yathā tuyhaṃ rucceyya. Idha tathāgato loke uppajjatītiādi",
  "atk-s0402a:624_5": "visuddhimagge vitthāritameva. Ethāyaṃ maggoti etha tumhe, ahamanusāsāmi, ayaṃ maggo.",
  "atk-s0402a:624_6": "Ayaṃ paṭipadāti tasseva vevacanaṃ. Yathā paṭipannoti yena maggena paṭipanno. Anuttaraṃ",
  "atk-s0402a:624_7": "brahmacariyogadhanti arahattamaggasaṅkhātassa brahmacariyassa anuttaraṃ ogadhaṃ uttamapatiṭṭhābhūtaṃ",
  "atk-s0402a:624_8": "nibbānaṃ. Iccāyanti iti ayaṃ.",
  "atk-s0402a:625_0": "Appaṭṭhatarāti yattha bahūhi veyyāvaccakarehi vā upakaraṇehi vā attho natthi. Appasamārambhatarāti",
  "atk-s0402a:625_1": "yattha bahūnaṃ kammacchedavasena pīḷāsaṅkhāto samārambho natthi. Seyyathāpi bhavaṃ",
  "atk-s0402a:625_2": "gotamo, bhavaṃ cānando, ete me pujjāti yathā bhavaṃ gotamo, bhavañcānando, evarūpā",
  "atk-s0402a:625_3": "mama pūjitā, tumheyeva dve janā mayhaṃ pujjā ca pāsaṃsā cāti imamatthaṃ sandhāyetaṃ",
  "atk-s0402a:625_4": "vadati. Tassa kira evaṃ ahosi – “ānandatthero maṃyeva imaṃ pañhaṃ kathāpetukāmo,",
  "atk-s0402a:625_5": "attano kho pana vaṇṇe vutte padussanako nāma natthī”ti. Tasmā pañhaṃ akathetukāmo",
  "atk-s0402a:625_6": "vaṇṇabhaṇanena vikkhepaṃ karonto evamāha.",
  "atk-s0402a:626": "Na kho tyāhanti na kho te ahaṃ. Theropi kira cintesi – “ayaṃ brāhmaṇo pañhaṃ akathetukāmo parivattati, imaṃ pañhaṃ etaṃyeva kathāpessāmī”ti. Tasmā naṃ evamāha.",
  "atk-s0402a:627_0": "Sahadhammikanti sakāraṇaṃ. Saṃsādetīti saṃsīdāpeti. No vissajjetīti na katheti. Yaṃnūnāhaṃ",
  "atk-s0402a:627_1": "parimoceyyanti yaṃnūnāhaṃ ubhopete vihesato parimoceyyaṃ. Brāhmaṇo hi ānandena pucchitaṃ",
  "atk-s0402a:627_2": "pañhaṃ akathento viheseti, ānandopi brāhmaṇaṃ akathentaṃ kathāpento. Iti ubhopete",
  "atk-s0402a:627_3": "vihesato mocessāmīti cintetvā evamāha. Kā nvajjāti kā nu ajja. Antarākathā udapādīti",
  "atk-s0402a:627_4": "aññissā kathāya antarantare katarā kathā uppajjīti pucchati. Tadā kira rājantepure",
  "atk-s0402a:627_5": "tīṇi pāṭihāriyāni ārabbha kathā udapādi, taṃ pucchāmīti satthā evamāha. Atha brāhmaṇo",
  "atk-s0402a:627_6": "“idāni vattuṃ sakkhissāmī”ti rājantepure uppannaṃ kathaṃ ārocento ayaṃ khvajja, bho",
  "atk-s0402a:627_7": "gotamātiādimāha. Tattha ayaṃ khvajjāti ayaṃ kho ajja. Pubbe sudanti ettha sudanti",
  "atk-s0402a:627_8": "nipātamattaṃ. Uttari manussadhammāti dasakusalakammapathasaṅkhātā manussadhammā uttariṃ.",
  "atk-s0402a:627_9": "Iddhipāṭihāriyaṃ dassesunti bhikkhācāraṃ gacchantā ākāseneva gamiṃsu ceva āgamiṃsu",
  "atk-s0402a:627_10": "cāti evaṃ pubbe pavattaṃ ākāsagamanaṃ sandhāyevamāha. Etarahi pana bahutarā ca bhikkhūti",
  "atk-s0402a:627_11": "idaṃ so brāhmaṇo “pubbe bhikkhū ‘cattāro paccaye uppādessāmā’ti maññe evamakaṃsu,",
  "atk-s0402a:627_12": "idāni paccayānaṃ uppannabhāvaṃ ñatvā soppena ceva pamādena ca vītināmentī”ti laddhiyā evamāha.",
  "atk-s0402a:628_0": "Pāṭihāriyānīti paccanīkapaṭiharaṇavasena pāṭihāriyāni. Iddhipāṭihāriyanti ijjhanavasena",
  "atk-s0402a:628_1": "iddhi, paṭiharaṇavasena pāṭihāriyaṃ, iddhiyeva pāṭihāriyaṃ iddhipāṭihāriyaṃ. Itaresupi",
  "atk-s0402a:628_2": "eseva nayo. Anekavihitaṃ iddhividhantiādīnaṃ attho ceva bhāvanānayo ca visuddhimagge vitthāritova.",
  "atk-s0402a:629_0": "Nimittena ādisatīti āgatanimittena vā gatanimittena vā ṭhitanimittena vā “idaṃ nāma",
  "atk-s0402a:629_1": "bhavissatī”ti katheti. Tatridaṃ vatthu – eko kira rājā tisso muttā gahetvā purohitaṃ",
  "atk-s0402a:629_2": "pucchi “kiṃ me, ācariya, hatthe”ti. So ito cito ca olokesi, tena ca samayena ekā",
  "atk-s0402a:629_3": "sarabū “makkhikaṃ gahessāmī”ti pakkhantā, gahaṇakāle makkhikā palātā. So makkhikāya",
  "atk-s0402a:629_4": "muttattā “muttā mahārājā”ti āha. Muttā tāva hontu, kati muttāti. So puna nimittaṃ",
  "atk-s0402a:629_5": "olokesi. Athāvidūre kukkuṭo tikkhattuṃ saddaṃ nicchāresi. Brāhmaṇo “tisso mahārājā”ti",
  "atk-s0402a:629_6": "āha. Evaṃ ekacco āgatanimittena katheti. Etenupāyena gataṭhitanimittehipi kathanaṃ",
  "atk-s0402a:629_7": "veditabbaṃ. Evampi te manoti evaṃ tava mano somanassito vā domanassito vā kāmavitakkādisaṃyutto",
  "atk-s0402a:629_8": "vāti. Dutiyaṃ tasseva vevacanaṃ. Itipi te cittanti itipi tava cittaṃ, imañca imañca",
  "atk-s0402a:629_9": "atthaṃ cintayamānaṃ pavattatīti attho. Bahuṃ cepi ādisatīti bahuṃ cepi katheti. Tatheva",
  "atk-s0402a:629_10": "taṃ hotīti yathā kathitaṃ, tatheva hoti.",
  "atk-s0402a:630_0": "Amanussānanti yakkhapisācādīnaṃ. Devatānanti cātumahārājikādīnaṃ. Saddaṃ sutvāti",
  "atk-s0402a:630_1": "aññassa cittaṃ ñatvā kathentānaṃ sutvā. Vitakkavipphārasaddanti vitakkavipphāravasena",
  "atk-s0402a:630_2": "uppannaṃ vippalapantānaṃ suttappamattādīnaṃ saddaṃ. Sutvāti taṃ sutvā. Yaṃ vitakkayato",
  "atk-s0402a:630_3": "tassa so saddo uppanno, tassa vasena “evampi te mano”tiādisati.",
  "atk-s0402a:631_0": "Tatrimāni vatthūni – eko kira manusso “aṭṭaṃ karissāmī”ti gāmā nagaraṃ gacchanto",
  "atk-s0402a:631_1": "nikkhantaṭṭhānato paṭṭhāya “vinicchayasabhāyaṃ rañño ca rājamahāmattānañca idaṃ kathessāmi",
  "atk-s0402a:631_2": "idaṃ kathessāmī”ti vitakkento rājakulaṃ gato viya rañño purato ṭhito viya aṭṭakārakena",
  "atk-s0402a:631_3": "saddhiṃ kathento viya ca ahosi, tassa taṃ vitakkavipphāravasena niccharantaṃ saddaṃ",
  "atk-s0402a:631_4": "sutvā eko puriso “kenaṭṭhena gacchasī”ti āha. Aṭṭakammenāti. Gaccha, jayo te bhavissatīti.",
  "atk-s0402a:631_5": "So gantvā aṭṭaṃ katvā jayameva pāpuṇi.",
  "atk-s0402a:632_0": "Aparopi thero moḷiyagāme piṇḍāya cari. Atha naṃ nikkhamantaṃ ekā dārikā aññavihitā",
  "atk-s0402a:632_1": "na addasa. So gāmadvāre ṭhatvā nivattitvā oloketvā taṃ disvā vitakkento agamāsi.",
  "atk-s0402a:632_2": "Gacchantoyeva ca “kiṃ nu kho kurumānā dārikā na addasā”ti vacībhedaṃ akāsi. Passe",
  "atk-s0402a:632_3": "ṭhito eko puriso sutvā “tumhe, bhante, moḷiyagāme caritthā”ti āha.",
  "atk-s0402a:633_0": "Manosaṅkhārā paṇihitāti cittasaṅkhārā suṭṭhapitā. Vitakkessatīti vitakkayissati pavattayissatīti",
  "atk-s0402a:633_1": "pajānāti. Pajānanto ca āgamanena jānāti, pubbabhāgena jānāti, antosamāpattiyaṃ cittaṃ",
  "atk-s0402a:633_2": "apaloketvā jānāti. Āgamanena jānāti nāma kasiṇaparikammakāleyeva “yenākārenesa kasiṇabhāvanaṃ",
  "atk-s0402a:633_3": "āraddho paṭhamajjhānaṃ vā…pe… catutthajjhānaṃ vā aṭṭha vā samāpattiyo nibbattessatī”ti",
  "atk-s0402a:633_4": "jānāti. Pubbabhāgena jānāti nāma paṭhamavipassanāya āraddhāyayeva jānāti, “yenākārena",
  "atk-s0402a:633_5": "esa vipassanaṃ āraddho sotāpattimaggaṃ vā nibbattessati…pe… arahattamaggaṃ vā nibbattessatī”ti",
  "atk-s0402a:633_6": "jānāti. Antosamāpattiyaṃ cittaṃ oloketvā jānāti nāma – “yenākārena imassa manosaṅkhārā",
  "atk-s0402a:633_7": "suṭṭhapitā, imassa nāma cittassa anantarā imaṃ nāma vitakkaṃ vitakkessati, ito vuṭṭhitassa",
  "atk-s0402a:633_8": "etassa hānabhāgiyo vā samādhi bhavissati ṭhitibhāgiyo vā visesabhāgiyo vā nibbedhabhāgiyo",
  "atk-s0402a:633_9": "vā, abhiññāyo vā nibbattessatī”ti jānāti. Tattha puthujjano cetopariyañāṇalābhī puthujjanānaṃyeva",
  "atk-s0402a:633_10": "cittaṃ jānāti, na ariyānaṃ. Ariyesupi heṭṭhimo uparimassa cittaṃ na jānāti, uparimo",
  "atk-s0402a:633_11": "pana heṭṭhimassa jānāti. Etesu ca sotāpanno sotāpattiphalasamāpattiṃ samāpajjati…pe…",
  "atk-s0402a:633_12": "arahā arahattaphalasamāpattiṃ samāpajjati. Uparimo heṭṭhimaṃ na samāpajjati. Tesañhi",
  "atk-s0402a:633_13": "heṭṭhimā heṭṭhimā samāpatti tatravattiyeva hoti. Tatheva taṃ hotīti etaṃ ekaṃsena",
  "atk-s0402a:633_14": "tatheva hoti. Cetopariyañāṇavasena ñātañhi aññathābhāvi nāma natthi.",
  "atk-s0402a:634_0": "Evaṃ vitakkethāti evaṃ nekkhammavitakkādayo pavattentā vitakketha. Mā evaṃ vitakkayitthāti",
  "atk-s0402a:634_1": "evaṃ kāmavitakkādayo pavattentā mā vitakkayittha. Evaṃ manasi karothāti evaṃ aniccasaññameva,",
  "atk-s0402a:634_2": "dukkhasaññādīsu vā aññataraṃ manasi karotha. Mā evanti niccantiādinā nayena mā manasā",
  "atk-s0402a:634_3": "karittha. Idanti idaṃ pañcakāmaguṇarāgaṃ pajahatha. Idañca upasampajjāti idaṃ catumaggaphalappabhedaṃ",
  "atk-s0402a:634_4": "lokuttaradhammameva upasampajja pāpuṇitvā nipphādetvā viharatha.",
  "atk-s0402a:635_0": "Māyāsahadhammarūpaṃ viya khāyatīti māyāya samānakāraṇajātikaṃ viya hutvā upaṭṭhāti.",
  "atk-s0402a:635_1": "Māyākāropi hi udakaṃ gahetvā telaṃ karoti, telaṃ gahetvā udakanti evaṃ anekarūpaṃ",
  "atk-s0402a:635_2": "māyaṃ dasseti. Idampi pāṭihāriyaṃ tathārūpamevāti. Idampi me, bho gotama, pāṭihāriyaṃ",
  "atk-s0402a:635_3": "māyāsahadhammarūpaṃ viya khāyatīti cintāmaṇikavijjāsarikkhakataṃ sandhāya evaṃ āha.",
  "atk-s0402a:635_4": "Cintāmaṇikavijjaṃ jānantāpi hi āgacchantameva disvā “ayaṃ idaṃ nāma vitakkento āgacchatī”ti",
  "atk-s0402a:635_5": "jānanti. Tathā “idaṃ nāma vitakkento ṭhito, idaṃ nāma vitakkento nisinno, idaṃ nāma",
  "atk-s0402a:635_6": "vitakkento nipanno”ti jānanti.",
  "atk-s0402a:636_0": "Abhikkantataranti sundarataraṃ. Paṇītataranti uttamataraṃ. Bhavañhi gotamo avitakkaṃ",
  "atk-s0402a:636_1": "avicāranti idha brāhmaṇo avasesaṃ ādesanāpāṭihāriyaṃ bāhirakanti na gaṇhi. Idañca",
  "atk-s0402a:636_2": "pana sabbaṃ so brāhmaṇo tathāgatassa vaṇṇaṃ kathentoyeva āha. Addhā kho tyāyanti",
  "atk-s0402a:636_3": "ekaṃseneva tayā ayaṃ. Āsajja upanīya vācā bhāsitāti mama guṇe ghaṭṭetvā mameva guṇānaṃ",
  "atk-s0402a:636_4": "santikaṃ upanītā vācā bhāsitā. Apica tyāhaṃ byākarissāmīti apica te ahameva kathessāmīti.",
  "atk-s0402a:636_5": "Sesaṃ uttānatthamevāti.",
  "atk-s0402a:637": "Brāhmaṇavaggo paṭhamo.",
  "atk-s0402a:638": "(7) 2. Mahāvaggo",
  "atk-s0402a:639": "1. Titthāyatanasuttavaṇṇanā",
  "atk-s0402a:640_0": "62. Dutiyassa paṭhame titthāyatanānīti titthabhūtāni āyatanāni, titthiyānaṃ vā āyatanāni.",
  "atk-s0402a:640_1": "Tattha titthaṃ jānitabbaṃ, titthakarā jānitabbā, titthiyā jānitabbā, titthiyasāvakā",
  "atk-s0402a:640_2": "jānitabbā. Titthaṃ nāma dvāsaṭṭhi diṭṭhiyo. Titthikarā nāma tāsaṃ diṭṭhīnaṃ uppādakā.",
  "atk-s0402a:640_3": "Titthiyā nāma yesaṃ tā diṭṭhiyo ruccanti khamanti. Titthiyasāvakā nāma tesaṃ paccayadāyakā.",
  "atk-s0402a:640_4": "Āyatananti “kambojo assānaṃ āyatanaṃ, gunnaṃ dakkhiṇāpatho āyatana”nti ettha sañjātiṭṭhānaṃ āyatanaṃ nāma.",
  "atk-s0402a:641": "“Manorame āyatane, sevanti naṃ vihaṅgamā;",
  "atk-s0402a:642": "Chāyaṃ chāyatthino yanti, phalatthaṃ phalabhojino”ti. –",
  "atk-s0402a:643_0": "Ettha samosaraṇaṭṭhānaṃ. “Pañcimāni, bhikkhave, vimuttāyatanānī”ti ettha kāraṇaṃ.",
  "atk-s0402a:643_1": "Taṃ idha sabbampi labbhati. Sabbepi hi diṭṭhigatikā sañjāyamānā imesuyeva tīsu ṭhānesu",
  "atk-s0402a:643_2": "sañjāyanti, samosaraṇamānāpi etesuyeva tīsu ṭhānesu samosaranti sannipatanti, diṭṭhigatikabhāve",
  "atk-s0402a:643_3": "ca nesaṃ etāneva tīṇi kāraṇānīti titthabhūtāni sañjātiādinā atthena āyatanānītipi",
  "atk-s0402a:643_4": "titthāyatanāni. Tenevatthena titthiyānaṃ āyatanānītipi titthāyatanāni. Samanuyuñjiyamānānīti",
  "atk-s0402a:643_5": "kā nāmetā diṭṭhiyoti evaṃ pucchiyamānāni. Samanugāhiyamānānīti kiṃkāraṇā etā diṭṭhiyo",
  "atk-s0402a:643_6": "uppannāti evaṃ sammā anuggāhiyamānāni. Samanubhāsiyamānānīti paṭinissajjetha etāni",
  "atk-s0402a:643_7": "pāpakāni diṭṭhigatānīti evaṃ sammā anusāsiyamānāni. Apica tīṇipi etāni anuyogapucchāvevacanāneva.",
  "atk-s0402a:643_8": "Tena vuttaṃ aṭṭhakathāyaṃ – “samanuyuñjatīti vā samanuggāhatīti vā samanubhāsatīti",
  "atk-s0402a:643_9": "vā esese ekaṭṭhe same samabhāge tajjāte taññevā”ti.",
  "atk-s0402a:644_0": "Parampi gantvāti ācariyaparamparā laddhiparamparā attabhāvaparamparāti etesu yaṃkiñci",
  "atk-s0402a:644_1": "paramparaṃ gantvāpi. Akiriyāya saṇṭhahantīti akiriyamatte saṃtiṭṭhanti. “Amhākaṃ",
  "atk-s0402a:644_2": "ācariyo pubbekatavādī, amhākaṃ pācariyo pubbekatavādī, amhākaṃ ācariyapācariyo pubbekatavādī.",
  "atk-s0402a:644_3": "Amhākaṃ ācariyo issaranimmānavādī, amhākaṃ pācariyo issaranimmānavādī, amhākaṃ ācariyapācariyo",
  "atk-s0402a:644_4": "issaranimmānavādī. Amhākaṃ ācariyo ahetuapaccayavādī, amhākaṃ pācariyo ahetuapaccayavādī,",
  "atk-s0402a:644_5": "amhākaṃ ācariyapācariyo ahetuapaccayavādī”ti evaṃ gacchantāni hi etāni ācariyaparamparaṃ",
  "atk-s0402a:644_6": "gacchanti nāma. “Amhākaṃ ācariyo pubbekataladdhiko, amhākaṃ pācariyo…pe… amhākaṃ",
  "atk-s0402a:644_7": "ācariyapācariyo ahetuapaccayaladdhiko”ti evaṃ gacchantāni laddhiparamparaṃ gacchanti",
  "atk-s0402a:644_8": "nāma. “Amhākaṃ ācariyassa attabhāvo pubbekatahetu, amhākaṃ pācariyassa…pe… amhākaṃ",
  "atk-s0402a:644_9": "ācariyapācariyassa attabhāvo ahetu apaccayo”ti evaṃ gacchantāni attabhāvaparamparaṃ",
  "atk-s0402a:644_10": "gacchanti nāma. Evaṃ pana suvidūrampi gacchantāni akiriyamatteyeva saṇṭhahanti, ekopi",
  "atk-s0402a:644_11": "etesaṃ diṭṭhigatikānaṃ kattā vā kāretā vā na paññāyati.",
  "atk-s0402a:645_0": "Purisapuggaloti satto. Kāmañca purisotipi vutte puggalotipi vutte sattoyeva vutto",
  "atk-s0402a:645_1": "hoti, ayaṃ pana sammutikathā nāma yo yathā jānāti, tassa tathā vuccati. Paṭisaṃvedetīti",
  "atk-s0402a:645_2": "attano santāne uppannaṃ jānāti paṭisaṃviditaṃ karoti, anubhavati vā. Pubbekatahetūti",
  "atk-s0402a:645_3": "pubbekatakāraṇā, pubbekatakammapaccayeneva paṭisaṃvedetīti attho. Iminā kammavedanañca",
  "atk-s0402a:645_4": "kiriyavedanañca paṭikkhipitvā ekaṃ vipākavedanameva sampaṭicchanti. Ye vā ime pittasamuṭṭhānā",
  "atk-s0402a:645_5": "ābādhā semhasamuṭṭhānā vātasamuṭṭhānā sannipātikā utupariṇāmajā visamaparihārajā",
  "atk-s0402a:645_6": "opakkamikā ābādhā kammavipākajā ābādhāti aṭṭha rogā vuttā, tesu satta paṭikkhipitvā",
  "atk-s0402a:645_7": "ekaṃ vipākavedanaṃyeva sampaṭicchanti. Yepime diṭṭhadhammavedanīyaṃ upapajjavedanīyaṃ",
  "atk-s0402a:645_8": "aparapariyāyavedanīyanti tayo kammarāsayo vuttā, tesupi dve paṭibāhitvā ekaṃ aparapariyāyakammaṃyeva",
  "atk-s0402a:645_9": "sampaṭicchanti. Yepime diṭṭhadhammavedanīyo vipāko upapajjavedanīyo aparapariyāyavedanīyoti",
  "atk-s0402a:645_10": "tayo vipākarāsayo vuttā, tesupi dve paṭibāhitvā ekaṃ aparapariyāyavipākameva sampaṭicchanti.",
  "atk-s0402a:645_11": "Yepime kusalacetanā akusalacetanā vipākacetanā kiriyacetanāti cattāro cetanārāsayo",
  "atk-s0402a:645_12": "vuttā, tesupi tayo paṭibāhitvā ekaṃ vipākacetanaṃyeva sampaṭicchanti.",
  "atk-s0402a:646_0": "Issaranimmānahetūti issaranimmānakāraṇā, issarena nimmitattā paṭisaṃvedetīti attho.",
  "atk-s0402a:646_1": "Ayaṃ hi tesaṃ adhippāyo – imā tisso vedanā paccuppanne attanā katamūlakena vā āṇattimūlakena",
  "atk-s0402a:646_2": "vā pubbekatena vā ahetuapaccayā vā paṭisaṃvedituṃ nāma na sakkā, issaranimmānakāraṇāyeva",
  "atk-s0402a:646_3": "pana imā paṭisaṃvedetīti. Evaṃvādino panete heṭṭhā vuttesu aṭṭhasu rogesu ekampi",
  "atk-s0402a:646_4": "asampaṭicchitvā sabbe paṭibāhanti, heṭṭhā vuttesu ca tīsu kammarāsīsu tīsu vipākarāsīsu",
  "atk-s0402a:646_5": "catūsu cetanārāsīsu ekampi asampaṭicchitvā sabbepi paṭibāhanti.",
  "atk-s0402a:647_0": "Ahetuapaccayāti hetuñca paccayañca vinā, akāraṇeneva paṭisaṃvedetīti attho. Ayañhi",
  "atk-s0402a:647_1": "nesaṃ adhippāyo – imā tisso vedanā paccuppanne attanā katamūlakena vā āṇattimūlakena",
  "atk-s0402a:647_2": "vā pubbekatena vā issaranimmānahetunā vā paṭisaṃvedituṃ nāma na sakkā, ahetuapaccayāyeva",
  "atk-s0402a:647_3": "pana imā paṭisaṃvedetīti. Evaṃvādino panete heṭṭhā vuttesu rogādīsu ekampi asampaṭicchitvā sabbaṃ paṭibāhanti.",
  "atk-s0402a:648_0": "Evaṃ satthā mātikaṃ nikkhipitvā idāni taṃ vibhajitvā dassetuṃ tatra, bhikkhavetiādimāha.",
  "atk-s0402a:648_1": "Tattha evaṃ vadāmīti laddhipatiṭṭhāpanatthaṃ evaṃ vadāmīti dasseti. Laddhiñhi appatiṭṭhāpetvā",
  "atk-s0402a:648_2": "niggayhamānā laddhito laddhiṃ saṅkamanti, bho gotama, na mayaṃ pubbekatavādaṃ vadāmātiādīni",
  "atk-s0402a:648_3": "vadanti. Laddhiyā pana patiṭṭhāpitāya saṅkamituṃ alabhantā suniggahitā honti, iti",
  "atk-s0402a:648_4": "nesaṃ laddhipatiṭṭhāpanatthaṃ evaṃ vadāmīti āha. Tenahāyasmantoti tena hi āyasmanto.",
  "atk-s0402a:648_5": "Kiṃ vuttaṃ hoti – yadi etaṃ saccaṃ, evaṃ sante tena tumhākaṃ vādena. Pāṇātipātino",
  "atk-s0402a:648_6": "bhavissanti pubbekatahetūti ye keci loke pāṇaṃ atipātenti, sabbe te pubbekatahetu",
  "atk-s0402a:648_7": "pāṇātipātino bhavissanti. Kiṃkāraṇā? Na hi pāṇātipātakammaṃ attanā katamūlakena na",
  "atk-s0402a:648_8": "āṇattimūlakena na issaranimmānahetunā na ahetuapaccayā sakkā paṭisaṃvedetuṃ, pubbekatahetuyeva",
  "atk-s0402a:648_9": "paṭisaṃvedetīti ayaṃ vo laddhi. Yathā ca pāṇātipātino, evaṃ pāṇātipātā viramantāpi",
  "atk-s0402a:648_10": "pubbekatahetuyeva viramissantīti. Iti bhagavā tesaṃyeva laddhiṃ gahetvā tesaṃ niggahaṃ",
  "atk-s0402a:648_11": "āropeti. Iminā nayena adinnādāyinotiādīsupi yojanā veditabbā.",
  "atk-s0402a:649_0": "Sārato paccāgacchatanti sārabhāvena gaṇhantānaṃ. Chandoti kattukamyatāchando. Idaṃ",
  "atk-s0402a:649_1": "vā karaṇīyaṃ idaṃ vā akaraṇīyanti ettha ayaṃ adhippāyo – idaṃ vā karaṇīyanti kattabbassa",
  "atk-s0402a:649_2": "karaṇatthāya, idaṃ vā akaraṇīyanti akattabbassa akaraṇatthāya kattukamyatā vā paccattapurisakāro",
  "atk-s0402a:649_3": "vā na hoti. Chandavāyāmesu vā asantesu “idaṃ kattabba”ntipi “idaṃ na kattabba”ntipi",
  "atk-s0402a:649_4": "na hoti. Iti karaṇīyākaraṇīye kho pana saccato thetato anupalabbhiyamāneti evaṃ kattabbe",
  "atk-s0402a:649_5": "ca akattabbe ca bhūtato thirato apaññāyamāne alabbhamāne. Yadi hi kattabbaṃ kātuṃ",
  "atk-s0402a:649_6": "akattabbato ca viramituṃ labheyya, karaṇīyākaraṇīyaṃ saccato thetato upalabbheyya.",
  "atk-s0402a:649_7": "Yasmā pana ubhayampi taṃ esa nupalabbhati, tasmā taṃ saccato thetato na upalabbhati,",
  "atk-s0402a:649_8": "evaṃ tasmiṃ ca anupalabbhiyamāneti attho. Muṭṭhassatīnanti naṭṭhassatīnaṃ vissaṭṭhassatīnaṃ.",
  "atk-s0402a:649_9": "Anārakkhānaṃ viharatanti chasu dvāresu nirārakkhānaṃ viharantānaṃ. Na hoti paccattaṃ",
  "atk-s0402a:649_10": "sahadhammiko samaṇavādoti evaṃ bhūtānaṃ tumhākaṃ vā aññesaṃ vā mayaṃ samaṇāti paccattaṃ",
  "atk-s0402a:649_11": "sakāraṇo samaṇavādo na hoti na ijjhati. Samaṇāpi hi pubbekatakāraṇāyeva honti, assamaṇāpi",
  "atk-s0402a:649_12": "pubbekatakāraṇāyevāti. Sahadhammikoti sakāraṇo. Niggaho hotīti mama niggaho hoti,",
  "atk-s0402a:649_13": "te pana niggahitā hontīti.",
  "atk-s0402a:650": "Evaṃ pubbekatavādino niggahetvā idāni issaranimmānavādino niggahetuṃ tatra, bhikkhavetiādimāha. Tassattho pubbekatavāde vuttanayeneva veditabbo, tathā ahetukavādepi.",
  "atk-s0402a:651_0": "Evaṃ imesaṃ titthāyatanānaṃ parampi gantvā akiriyāya saṇṭhahanabhāvena tucchabhāvaṃ",
  "atk-s0402a:651_1": "aniyyānikabhāvaṃ, asārabhāvena thusakoṭṭanasadisataṃ āpajjanabhāvena aggisaññāya",
  "atk-s0402a:651_2": "dhamamānakhajjupanakasarikkhataṃ taṃdiṭṭhikānaṃ purimassapi majjhimassapi pacchimassapi",
  "atk-s0402a:651_3": "atthadassanatāya abhāvena andhaveṇūpamataṃ saddamatteneva tāni gahetvā sāradiṭṭhikānaṃ",
  "atk-s0402a:651_4": "pathaviyaṃ patitassa beluvapakkassa daddabhāyitasaddaṃ sutvā “pathavī saṃvaṭṭamānā",
  "atk-s0402a:651_5": "āgacchatī”ti saññāya palāyantena sasakena sarikkhabhāvañca dassetvā idāni attanā",
  "atk-s0402a:651_6": "desitassa dhammassa sārabhāvañceva niyyānikabhāvañca dassetuṃ ayaṃ kho pana, bhikkhavetiādimāha.",
  "atk-s0402a:651_7": "Tattha aniggahitoti aññehi aniggahito niggahetuṃ asakkuṇeyyo. Asaṃkiliṭṭhoti nikkileso",
  "atk-s0402a:651_8": "parisuddho, “saṃkiliṭṭhaṃ naṃ karissāmā”ti pavattehipi tathā kātuṃ asakkuṇeyyo. Anupavajjoti",
  "atk-s0402a:651_9": "upavādavinimutto. Appaṭikuṭṭhoti “kiṃ iminā haratha na”nti evaṃ appaṭibāhito, anupakkuṭṭho",
  "atk-s0402a:651_10": "vā. Viññūhīti paṇḍitehi. Apaṇḍitānañhi ajānitvā kathentānaṃ vacanaṃ appamāṇaṃ. Tasmā viññūhīti āha.",
  "atk-s0402a:652_0": "Idāni tassa dhammassa dassanatthaṃ “katamo ca, bhikkhave”ti pañhaṃ pucchitvā “imā",
  "atk-s0402a:652_1": "cha dhātuyo”tiādinā nayena mātikaṃ nikkhipitvā yathāpaṭipāṭiyā vibhajitvā dassento",
  "atk-s0402a:652_2": "puna imā cha dhātuyotiādimāha. Tattha dhātuyoti sabhāvā. Nijjīvanissattabhāvappakāsako",
  "atk-s0402a:652_3": "hi sabhāvaṭṭho dhātvaṭṭho nāma. Phassāyatanānīti vipākaphassānaṃ ākaraṭṭhena āyatanāni.",
  "atk-s0402a:652_4": "Manopavicārāti vitakkavicārapādehi aṭṭhārasasu ṭhānesu manassa upavicārā.",
  "atk-s0402a:653_0": "Pathavīdhātūti patiṭṭhādhātu. Āpodhātūti ābandhanadhātu. Tejodhātūti paripācanadhātu.",
  "atk-s0402a:653_1": "Vāyodhātūti vitthambhanadhātu. Ākāsadhātūti asamphuṭṭhadhātu. Viññāṇadhātūti vijānanadhātu.",
  "atk-s0402a:653_2": "Evamidaṃ dhātukammaṭṭhānaṃ āgataṃ. Taṃ kho panetaṃ saṅkhepato āgataṭṭhāne saṅkhepatopi",
  "atk-s0402a:653_3": "vitthāratopi kathetuṃ vaṭṭati. Vitthārato āgataṭṭhāne saṅkhepato kathetuṃ na vaṭṭati,",
  "atk-s0402a:653_4": "vitthāratova vaṭṭati. Imasmiṃ pana titthāyatanasutte idaṃ saṅkhepato chadhātuvasena",
  "atk-s0402a:653_5": "kammaṭṭhānaṃ āgataṃ. Taṃ ubhayathāpi kathetuṃ vaṭṭati.",
  "atk-s0402a:654_0": "Saṅkhepato chadhātuvasena kammaṭṭhānaṃ pariggaṇhantopi evaṃ pariggaṇhāti – pathavīdhātu",
  "atk-s0402a:654_1": "āpodhātu tejodhātu vāyodhātūti imāni cattāri mahābhūtāni, ākāsadhātu upādārūpaṃ.",
  "atk-s0402a:654_2": "Ekasmiṃ ca upādārūpe diṭṭhe sesāni tevīsati diṭṭhānevāti sallakkhetabbāni. Viññāṇadhātūti",
  "atk-s0402a:654_3": "cittaṃ viññāṇakkhandho hoti, tena sahajātā vedanā vedanākkhandho, saññā saññākkhandho,",
  "atk-s0402a:654_4": "phasso ca cetanā ca saṅkhārakkhandhoti ime cattāro arūpakkhandhā nāma. Cattāri pana",
  "atk-s0402a:654_5": "mahābhūtāni catunnañca mahābhūtānaṃ upādārūpaṃ rūpakkhandho nāma. Tattha cattāro",
  "atk-s0402a:654_6": "arūpakkhandhā nāmaṃ, rūpakkhandho rūpanti nāmañca rūpañcāti dveyeva dhammā honti,",
  "atk-s0402a:654_7": "tato uddhaṃ satto vā jīvo vā natthīti evaṃ ekassa bhikkhuno saṅkhepato chadhātuvasena",
  "atk-s0402a:654_8": "arahattasampāpakaṃ kammaṭṭhānaṃ veditabbaṃ.",
  "atk-s0402a:655_0": "Vitthārato pariggaṇhanto pana cattāri mahābhūtāni pariggaṇhitvā ākāsadhātupariggahānusārena",
  "atk-s0402a:655_1": "tevīsati upādārūpāni pariggaṇhāti. Atha nesaṃ paccayaṃ upaparikkhanto puna cattāreva",
  "atk-s0402a:655_2": "mahābhūtāni disvā tesu pathavīdhātu vīsatikoṭṭhāsā, āpodhātu dvādasa, tejodhātu cattāro,",
  "atk-s0402a:655_3": "vāyodhātu chakoṭṭhāsāti koṭṭhāsavasena samodhānetvā dvācattālīsa mahābhūtāni ca vavatthapetvā",
  "atk-s0402a:655_4": "tesu tevīsati upādārūpāni pakkhipitvā pañcasaṭṭhi rūpāni vavatthapeti. Tāni ca vatthurūpena",
  "atk-s0402a:655_5": "saddhiṃ chasaṭṭhi hontīti chasaṭṭhi rūpāni passati. Viññāṇadhātu pana lokiyacittavasena",
  "atk-s0402a:655_6": "ekāsīti cittāni. Tāni sabbānipi viññāṇakkhandho nāma hoti. Tehi sahajātā vedanādayopi",
  "atk-s0402a:655_7": "tattakāyevāti ekāsīti vedanā vedanākkhandho, ekāsīti saññā saññākkhandho, ekāsīti",
  "atk-s0402a:655_8": "cetanā saṅkhārakkhandhoti ime cattāro arūpakkhandhā tebhūmakavasena gayhamānā catuvīsādhikāni",
  "atk-s0402a:655_9": "tīṇi dhammasatāni hontīti iti ime ca arūpadhammā chasaṭṭhi ca rūpadhammāti sabbepi",
  "atk-s0402a:655_10": "samodhānetvā nāmañca rūpañcāti dveva dhammā honti, tato uddhaṃ satto vā jīvo vā natthīti",
  "atk-s0402a:655_11": "nāmarūpavasena pañcakkhandhe vavatthapetvā tesaṃ paccayaṃ pariyesanto avijjāpaccayā",
  "atk-s0402a:655_12": "taṇhāpaccayā kammapaccayā āhārapaccayāti evaṃ paccayaṃ disvā “atītepi imehi paccayehi",
  "atk-s0402a:655_13": "idaṃ vaṭṭaṃ pavattittha, anāgatepi etehi paccayehi pavattissati, etarahipi etehiyeva",
  "atk-s0402a:655_14": "pavattatī”ti tīsu kālesu kaṅkhaṃ vitaritvā anukkamena paṭipajjamāno arahattaṃ pāpuṇāti.",
  "atk-s0402a:655_15": "Evaṃ vitthāratopi chadhātuvasena arahattasampāpakaṃ kammaṭṭhānaṃ veditabbaṃ.",
  "atk-s0402a:656_0": "Cakkhu phassāyatananti suvaṇṇādīnaṃ suvaṇṇādiākaro viya dve cakkhuviññāṇāni dve sampaṭicchanāni",
  "atk-s0402a:656_1": "tīṇi santīraṇānīti imehi sattahi viññāṇehi sahajātānaṃ sattannaṃ phassānaṃ samuṭṭhānaṭṭhena",
  "atk-s0402a:656_2": "ākaroti āyatanaṃ. Sotaṃ phassāyatanantiādīsupi eseva nayo. Mano phassāyatananti ettha",
  "atk-s0402a:656_3": "pana dvāvīsati vipākaphassā yojetabbā. Iti hidaṃ chaphassāyatanānaṃ vasena kammaṭṭhānaṃ",
  "atk-s0402a:656_4": "āgataṃ. Taṃ saṅkhepatopi vitthāratopi kathetabbaṃ. Saṅkhepato tāva – ettha hi purimāni",
  "atk-s0402a:656_5": "pañca āyatanāni upādārūpaṃ, tesu diṭṭhesu avasesaṃ upādārūpaṃ diṭṭhameva hoti. Chaṭṭhaṃ",
  "atk-s0402a:656_6": "āyatanaṃ cittaṃ, taṃ viññāṇakkhandho hoti, tena sahajātā vedanādayo sesā tayo arūpakkhandhāti",
  "atk-s0402a:656_7": "heṭṭhā vuttanayeneva saṅkhepato ca vitthārato ca arahattasampāpakaṃ kammaṭṭhānaṃ veditabbaṃ.",
  "atk-s0402a:657_0": "Cakkhunā rūpaṃ disvāti cakkhuviññāṇena rūpaṃ passitvā. Somanassaṭṭhāniyanti somanassassa",
  "atk-s0402a:657_1": "kāraṇabhūtaṃ. Upavicaratīti tattha manaṃ cārento upavicarati. Sesapadesupi eseva",
  "atk-s0402a:657_2": "nayo. Ettha ca iṭṭhaṃ vā hotu aniṭṭhaṃ vā, yaṃ rūpaṃ disvā somanassaṃ uppajjati,",
  "atk-s0402a:657_3": "taṃ somanassaṭṭhāniyaṃ nāma. Yaṃ disvā domanassaṃ uppajjati, taṃ domanassaṭṭhāniyaṃ",
  "atk-s0402a:657_4": "nāma. Yaṃ disvā upekkhā uppajjati, taṃ upekkhāṭṭhāniyaṃ nāmāti veditabbaṃ. Saddādīsupi",
  "atk-s0402a:657_5": "eseva nayo. Iti idaṃ saṅkhepato kammaṭṭhānaṃ āgataṃ. Taṃ kho panetaṃ saṅkhepato āgataṭṭhāne",
  "atk-s0402a:657_6": "saṅkhepatopi vitthāratopi kathetuṃ vaṭṭati. Vitthārato āgataṭṭhāne saṅkhepato kathetuṃ",
  "atk-s0402a:657_7": "na vaṭṭati. Imasmiṃ pana titthāyatanasutte idaṃ saṅkhepato aṭṭhārasamanopavicāravasena",
  "atk-s0402a:657_8": "kammaṭṭhānaṃ āgataṃ. Taṃ saṅkhepatopi vitthāratopi kathetuṃ vaṭṭati.",
  "atk-s0402a:658_0": "Tattha saṅkhepato tāva – cakkhu sotaṃ ghānaṃ jivhā kāyo, rūpaṃ saddo gandho rasoti",
  "atk-s0402a:658_1": "imāni nava upādārūpāni, tesu diṭṭhesu sesaṃ upādārūpaṃ diṭṭhameva hoti. Phoṭṭhabbaṃ",
  "atk-s0402a:658_2": "tīṇi mahābhūtāni, tehi diṭṭhehi catutthaṃ diṭṭhameva hoti. Mano viññāṇakkhandho,",
  "atk-s0402a:658_3": "tena sahajātā vedanādayo tayo arūpakkhandhāti heṭṭhā vuttanayeneva saṅkhepato ca",
  "atk-s0402a:658_4": "vitthārato ca arahattasampāpakaṃ kammaṭṭhānaṃ veditabbaṃ.",
  "atk-s0402a:659_0": "Ariyasaccānīti ariyabhāvakarāni, ariyapaṭividdhāni vā saccāni. Ayamettha saṅkhepo,",
  "atk-s0402a:659_1": "vitthārato panetaṃ padaṃ visuddhimagge pakāsitaṃ. Channaṃ, bhikkhave, dhātūnanti",
  "atk-s0402a:659_2": "idaṃ kimatthaṃ āraddhaṃ? Sukhāvabodhanatthaṃ. Yassa hi tathāgato dvādasapadaṃ paccayāvaṭṭaṃ",
  "atk-s0402a:659_3": "kathetukāmo hoti, tassa gabbhāvakkanti vaṭṭaṃ dasseti. Gabbhāvakkanti vaṭṭasmiṃ hi",
  "atk-s0402a:659_4": "dassite kathetumpi sukhaṃ hoti paraṃ avabodhe utumpīti sukhāvabodhanatthaṃ idamāraddhanti",
  "atk-s0402a:659_5": "veditabbaṃ. Tattha channaṃ dhātūnanti heṭṭhā vuttānaṃyeva pathavīdhātuādīnaṃ. Upādāyāti",
  "atk-s0402a:659_6": "paṭicca. Etena paccayamattaṃ dasseti. Idaṃ vuttaṃ hoti “chadhātupaccayā gabbhassāvakkanti",
  "atk-s0402a:659_7": "hotī”ti. Kassa channaṃ dhātūnaṃ paccayena, kiṃ mātu, udāhu pitūti? Na mātu na pitu,",
  "atk-s0402a:659_8": "paṭisandhiggaṇhanakasattasseva pana channaṃ dhātūnaṃ paccayena gabbhassāvakkanti",
  "atk-s0402a:659_9": "nāma hoti. Gabbho ca nāmesa nirayagabbho tiracchānayonigabbho pettivisayagabbho manussagabbho",
  "atk-s0402a:659_10": "devagabbhoti nānappakāro hoti. Imasmiṃ pana ṭhāne manussagabbho adhippeto. Avakkanti",
  "atk-s0402a:659_11": "hotīti okkanti nibbatti pātubhāvo hoti, kathaṃ hotīti? Tiṇṇaṃ sannipātena. Vuttañhetaṃ –",
  "atk-s0402a:660_0": "“Tiṇṇaṃ kho pana, bhikkhave, sannipātā gabbhassāvakkanti hoti. Katamesaṃ tiṇṇaṃ?",
  "atk-s0402a:660_1": "Idha mātāpitaro ca sannipatitā honti, mātā ca na utunī hoti, gandhabbo ca na paccupaṭṭhito",
  "atk-s0402a:660_2": "hoti. Neva tāva gabbhassāvakkanti hoti. Idha mātāpitaro ca sannipatitā honti, mātā",
  "atk-s0402a:660_3": "ca utunī hoti, gandhabbo ca na paccupaṭṭhito hoti, neva tāva gabbhassāvakkanti hoti.",
  "atk-s0402a:660_4": "Yato ca kho, bhikkhave, mātāpitaro ca sannipatitā honti, mātā ca utunī hoti, gandhabbo",
  "atk-s0402a:660_5": "ca paccupaṭṭhito hoti. Evaṃ tiṇṇaṃ sannipātā gabbhassāvakkanti hotī”ti.",
  "atk-s0402a:661_0": "Okkantiyā sati nāmarūpanti “viññāṇapaccayā nāmarūpa”nti vuttaṭṭhāne vatthudasakaṃ",
  "atk-s0402a:661_1": "kāyadasakaṃ bhāvadasakaṃ tayo arūpino khandhāti tettiṃsa dhammā gahitā, imasmiṃ pana",
  "atk-s0402a:661_2": "“okkantiyā sati nāmarūpa”nti vuttaṭṭhāne viññāṇakkhandhampi pakkhipitvā gabbhaseyyakānaṃ",
  "atk-s0402a:661_3": "paṭisandhikkhaṇe catuttiṃsa dhammā gahitāti veditabbā. Nāmarūpapaccayā saḷāyatanantiādīhi",
  "atk-s0402a:661_4": "yatheva okkantiyā sati nāmarūpapātubhāvo dassito, evaṃ nāmarūpe sati saḷāyatanapātubhāvo,",
  "atk-s0402a:661_5": "saḷāyatane sati phassapātubhāvo, phasse sati vedanāpātubhāvo dassito.",
  "atk-s0402a:662_0": "Vediyamānassāti ettha vedanaṃ anubhavantopi vediyamānoti vuccati jānantopi. “Vediyāmahaṃ,",
  "atk-s0402a:662_1": "bhante, vediyatīti maṃ saṅgho dhāretū”ti ettha hi anubhavanto vediyamāno nāma, “sukhaṃ",
  "atk-s0402a:662_2": "vedanaṃ vediyamāno sukhaṃ vedanaṃ vediyāmīti pajānātī”ti ettha jānanto. Idhāpi jānantova",
  "atk-s0402a:662_3": "adhippeto. Idaṃ dukkhanti paññapemīti evaṃ jānantassa sattassa “idaṃ dukkhaṃ ettakaṃ",
  "atk-s0402a:662_4": "dukkhaṃ, natthi ito uddhaṃ dukkha”nti paññapemi bodhemi jānāpemi. Ayaṃ dukkhasamudayotiādīsupi eseva nayo.",
  "atk-s0402a:663_0": "Tattha dukkhādīsu ayaṃ sanniṭṭhānakathā – ṭhapetvā hi taṇhaṃ tebhūmakā pañcakkhandhā",
  "atk-s0402a:663_1": "dukkhaṃ nāma, tasseva pabhāvikā pubbataṇhā dukkhasamudayo nāma, tesaṃ dvinnampi saccānaṃ",
  "atk-s0402a:663_2": "anuppattinirodho dukkhanirodho nāma, ariyo aṭṭhaṅgiko maggo dukkhanirodhagāminī paṭipadā",
  "atk-s0402a:663_3": "nāma. Iti bhagavā okkantiyā sati nāmarūpanti kathentopi vediyamānassa jānamānasseva",
  "atk-s0402a:663_4": "kathesi, nāmarūpapaccayā saḷāyatananti kathentopi, saḷāyatanapaccayā phassoti kathentopi,",
  "atk-s0402a:663_5": "phassapaccayā vedanāti kathentopi, vediyamānassa kho panāhaṃ, bhikkhave, idaṃ dukkhanti",
  "atk-s0402a:663_6": "paññapemīti kathentopi, ayaṃ dukkhasamudayoti, ayaṃ dukkhanirodhoti, ayaṃ dukkhanirodhagāminī",
  "atk-s0402a:663_7": "paṭipadāti paññapemīti kathentopi vediyamānassa jānamānasseva kathesi.",
  "atk-s0402a:664_0": "Idāni tāni paṭipāṭiyā ṭhapitāni saccāni vitthārento katamañca, bhikkhavetiādimāha.",
  "atk-s0402a:664_1": "Taṃ sabbaṃ sabbākārena visuddhimagge vitthāritameva. Tattha vuttanayeneva veditabbaṃ.",
  "atk-s0402a:664_2": "Ayaṃ pana viseso – tattha “dukkhasamudayaṃ ariyasaccaṃ yāyaṃ taṇhā ponobbhavikā”ti",
  "atk-s0402a:664_3": "imāya tantiyā āgataṃ, idha “avijjāpaccayā saṅkhārā”ti paccayākāravasena. Tattha ca",
  "atk-s0402a:664_4": "dukkhanirodhaṃ ariyasaccaṃ “yo tassāyeva taṇhāya asesavirāganirodho”ti imāya tantiyā",
  "atk-s0402a:664_5": "āgataṃ, idha “avijjāyatveva asesavirāganirodhā”ti paccayākāranirodhavasena.",
  "atk-s0402a:665_0": "Tattha asesavirāganirodhāti asesavirāgena ca asesanirodhena ca. Ubhayampetaṃ aññamaññavevacanameva.",
  "atk-s0402a:665_1": "Saṅkhāranirodhoti saṅkhārānaṃ anuppattinirodho hoti. Sesapadesupi eseva nayo. Imehi",
  "atk-s0402a:665_2": "pana padehi yaṃ āgamma avijjādayo nirujjhanti, atthato taṃ nibbānaṃ dīpitaṃ hoti.",
  "atk-s0402a:665_3": "Nibbānañhi avijjānirodhotipi saṅkhāranirodhotipi evaṃ tesaṃ tesaṃ dhammānaṃ nirodhanāmena",
  "atk-s0402a:665_4": "kathīyati. Kevalassāti sakalassa. Dukkhakkhandhassāti vaṭṭadukkharāsissa. Nirodho",
  "atk-s0402a:665_5": "hotīti appavatti hoti. Tattha yasmā avijjādīnaṃ nirodho nāma khīṇākāropi vuccati",
  "atk-s0402a:665_6": "arahattampi nibbānampi, tasmā idha khīṇākāradassanavasena dvādasasu ṭhānesu arahattaṃ,",
  "atk-s0402a:665_7": "dvādasasuyeva nibbānaṃ kathitanti veditabbaṃ. Idaṃ vuccatīti ettha nibbānameva sandhāya",
  "atk-s0402a:665_8": "idanti vuttaṃ. Aṭṭhaṅgikoti na aṭṭhahi aṅgehi vinimutto añño maggo nāma atthi. Yathā",
  "atk-s0402a:665_9": "pana pañcaṅgikaṃ tūriyanti vutte pañcaṅgamattameva tūriyanti vuttaṃ hoti, evamidhāpi",
  "atk-s0402a:665_10": "aṭṭhaṅgikamattameva maggo hotīti veditabbo. Aniggahitoti na niggahito. Niggaṇhanto",
  "atk-s0402a:665_11": "hi hāpetvā vā dasseti vaḍḍhetvā vā taṃ parivattetvā vā. Tattha yasmā cattāri ariyasaccāni",
  "atk-s0402a:665_12": "“na imāni cattāri, dve vā tīṇi vā”ti evaṃ hāpetvāpi “pañca vā cha vā”ti evaṃ vaḍḍhetvāpi",
  "atk-s0402a:665_13": "“na imāni cattāri ariyasaccāni, aññāneva cattāri ariyasaccānī”ti dassetuṃ na sakkā.",
  "atk-s0402a:665_14": "Tasmā ayaṃ dhammo aniggahito nāma. Sesaṃ sabbattha uttānamevāti.",
  "atk-s0402a:666": "2. Bhayasuttavaṇṇanā",
  "atk-s0402a:667_0": "63. Dutiye amātāputtikānīti mātā ca putto ca mātāputtaṃ, parittātuṃ samatthabhāvena",
  "atk-s0402a:667_1": "natthi ettha mātāputtanti amātāputtikāni. Yanti yasmiṃ samaye. Tattha mātāpi puttaṃ",
  "atk-s0402a:667_2": "nappaṭilabhatīti tasmiṃ aggibhaye uppanne mātāpi puttaṃ passituṃ na labhati, puttopi",
  "atk-s0402a:667_3": "mātaraṃ passituṃ na labhatīti attho. Bhayaṃ hotīti cittutrāsabhayaṃ hoti. Aṭavisaṅkopoti",
  "atk-s0402a:667_4": "aṭaviyā saṅkopo. Aṭavīti cettha aṭavivāsino corā veditabbā. Yadā hi te aṭavito janapadaṃ",
  "atk-s0402a:667_5": "otaritvā gāmanigamarājadhāniyo paharitvā vilumpanti, tadā aṭavisaṅkopo nāma hoti,",
  "atk-s0402a:667_6": "taṃ sandhāyetaṃ vuttaṃ. Cakkasamārūḷhāti ettha iriyāpathacakkampi vaṭṭati yānacakkampi.",
  "atk-s0402a:667_7": "Bhayasmiṃ hi sampatte yesaṃ yānakāni atthi, te attano parikkhārabhaṇḍaṃ tesu āropetvā",
  "atk-s0402a:667_8": "palāyanti. Yesaṃ natthi, te kājena vā ādāya sīsena vā ukkhipitvā palāyantiyeva. Te",
  "atk-s0402a:667_9": "cakkasamārūḷhā nāma honti. Pariyāyantīti ito cito ca gacchanti. Kadācīti kismiñcideva",
  "atk-s0402a:667_10": "kāle. Karahacīti tasseva vevacanaṃ. Mātāpi puttaṃ paṭilabhatīti āgacchantaṃ vā gacchantaṃ",
  "atk-s0402a:667_11": "vā ekasmiṃ ṭhāne nilīnaṃ vā passituṃ labhati. Udakavāhakoti nadīpūro. Mātāpi puttaṃ",
  "atk-s0402a:667_12": "paṭilabhatīti kulle vā uḷumpe vā mattikābhājane vā dārukkhaṇḍe vā laggaṃ vuyhamānaṃ",
  "atk-s0402a:667_13": "passituṃ paṭilabhati, sotthinā vā puna uttaritvā gāme vā araññe vā ṭhitaṃ passituṃ labhatīti.",
  "atk-s0402a:668_0": "Evaṃ pariyāyato amātāputtikāni bhayāni dassetvā idāni nippariyāyena dassento tīṇimānītiādimāha.",
  "atk-s0402a:668_1": "Tattha jarābhayanti jaraṃ paṭicca uppajjanakabhayaṃ. Itaresupi eseva nayo. Vuttampi",
  "atk-s0402a:668_2": "cetaṃ – “jaraṃ paṭicca uppajjati bhayaṃ bhayānakaṃ chambhitattaṃ lomahaṃso cetaso",
  "atk-s0402a:668_3": "utrāso. Byādhiṃ paṭicca, maraṇaṃ paṭicca uppajjati bhayaṃ bhayānakaṃ chambhitattaṃ",
  "atk-s0402a:668_4": "lomahaṃso cetaso utrāso”ti. Sesaṃ sabbattha uttānamevāti.",
  "atk-s0402a:669": "3. Venāgapurasuttavaṇṇanā",
  "atk-s0402a:670_0": "64. Tatiye kosalesūti evaṃnāmake janapade. Cārikaṃ caramānoti addhānagamanaṃ gacchanto.",
  "atk-s0402a:670_1": "Cārikā ca nāmesā bhagavato duvidhā hoti turitacārikā ca aturitacārikā cāti. Tattha",
  "atk-s0402a:670_2": "dūrepi bodhaneyyapuggalaṃ disvā tassa bodhanatthāya sahasā gamanaṃ turitacārikā nāma.",
  "atk-s0402a:670_3": "Sā mahākassapapaccuggamanādīsu daṭṭhabbā. Yaṃ pana gāmanigamapaṭipāṭiyā devasikaṃ",
  "atk-s0402a:670_4": "yojanaaddhayojanavasena piṇḍapātacariyādīhi lokaṃ anuggaṇhantassa gamanaṃ, ayaṃ aturitacārikā",
  "atk-s0402a:670_5": "nāma. Imaṃ sandhāyetaṃ vuttaṃ – “cārikaṃ caramāno”ti. Vitthārena pana cārikākathā",
  "atk-s0402a:670_6": "sumaṅgalavilāsiniyā dīghanikāyaṭṭhakathāya ambaṭṭhasuttavaṇṇanāyaṃ vuttā. Brāhmaṇagāmoti",
  "atk-s0402a:670_7": "brāhmaṇānaṃ samosaraṇagāmopi brāhmaṇagāmoti vuccati, brāhmaṇānaṃ bhogagāmopi. Idha",
  "atk-s0402a:670_8": "samosaraṇagāmo brāhmaṇavasanagāmoti adhippeto. Tadavasarīti tattha avasari, sampattoti",
  "atk-s0402a:670_9": "attho. Vihāro panettha aniyāmito. Tasmā tassa avidūre buddhānaṃ anucchaviko eko vanasaṇḍo",
  "atk-s0402a:670_10": "atthi, satthā taṃ vanasaṇḍaṃ gatoti veditabbo.",
  "atk-s0402a:671_0": "Assosunti suṇiṃsu upalabhiṃsu, sotadvārasampattavacananigghosānusārena jāniṃsu. Khoti",
  "atk-s0402a:671_1": "avadhāraṇatthe, padapūraṇamatte vā nipāto. Tattha avadhāraṇatthena “assosuṃ eva,",
  "atk-s0402a:671_2": "na tesaṃ koci savanantarāyo ahosī”ti ayamattho veditabbo. Padapūraṇena byañjanasiliṭṭhatāmattameva.",
  "atk-s0402a:672_0": "Idāni yamatthaṃ assosuṃ, taṃ pakāsetuṃ samaṇo khalu, bho, gotamotiādi vuttaṃ. Tattha",
  "atk-s0402a:672_1": "samitapāpattā samaṇoti veditabbo. Khalūti anussavatthe nipāto. Bhoti tesaṃ aññamaññaṃ",
  "atk-s0402a:672_2": "ālapanamattaṃ. Gotamoti bhagavato gottavasena paridīpanaṃ, tasmā “samaṇo khalu, bho,",
  "atk-s0402a:672_3": "gotamo”ti ettha samaṇo kira, bho, gotamagottoti evamattho daṭṭhabbo. Sakyaputtoti",
  "atk-s0402a:672_4": "idaṃ pana bhagavato uccākulaparidīpanaṃ. Sakyakulā pabbajitoti saddhāpabbajitabhāvaparidīpanaṃ,",
  "atk-s0402a:672_5": "kenaci pārijuññena anabhibhūto aparikkhīṇaṃyeva taṃ kulaṃ pahāya saddhāya pabbajitoti",
  "atk-s0402a:672_6": "vuttaṃ hoti. Taṃ kho panāti itthambhūtākhyānatthe upayogavacanaṃ, tassa kho pana",
  "atk-s0402a:672_7": "bhoto gotamassāti attho. Kalyāṇoti kalyāṇaguṇasamannāgato, seṭṭhoti vuttaṃ hoti.",
  "atk-s0402a:672_8": "Kittisaddoti kittiyeva, thutighoso vā. Abbhuggatoti sadevakaṃ lokaṃ ajjhottharitvā",
  "atk-s0402a:672_9": "uggato. Kinti? Itipi so bhagavā…pe… buddho bhagavāti. Tatrāyaṃ padasambandho – so",
  "atk-s0402a:672_10": "bhagavā itipi arahaṃ, itipi sammāsambuddho…pe… itipi bhagavāti. Iminā ca iminā ca",
  "atk-s0402a:672_11": "kāraṇenāti vuttaṃ hoti.",
  "atk-s0402a:673_0": "Tattha “ārakattā, arīnaṃ arānañca hatattā, paccayādīnaṃ arahattā, pāpakaraṇe rahābhāvāti",
  "atk-s0402a:673_1": "imehi kāraṇehi so bhagavā arahanti veditabbo”tiādinā nayena mātikaṃ nikkhipitvā sabbāneva",
  "atk-s0402a:673_2": "etāni padāni visuddhimagge buddhānussatiniddese vitthāritānīti tato nesaṃ vitthāro gahetabbo.",
  "atk-s0402a:674_0": "So imaṃ lokanti so bhavaṃ gotamo imaṃ lokaṃ, idāni vattabbaṃ nidasseti. Sadevakanti",
  "atk-s0402a:674_1": "saha devehi sadevakaṃ. Evaṃ saha mārena samārakaṃ. Saha brahmunā sabrahmakaṃ. Saha",
  "atk-s0402a:674_2": "samaṇabrāhmaṇehi sassamaṇabrāhmaṇiṃ. Pajātattā pajā, taṃ pajaṃ. Saha devamanussehi",
  "atk-s0402a:674_3": "sadevamanussaṃ. Tattha sadevakavacanena pañcakāmāvacaradevaggahaṇaṃ veditabbaṃ, samārakavacanena",
  "atk-s0402a:674_4": "chaṭṭhakāmāvacaradevaggahaṇaṃ, sabrahmakavacanena brahmakāyikādibrahmaggahaṇaṃ, sassamaṇabrāhmaṇivacanena",
  "atk-s0402a:674_5": "sāsanassa paccatthikapaccāmittasamaṇabrāhmaṇaggahaṇaṃ, samitapāpabāhitapāpasamaṇabrāhmaṇaggahaṇañca,",
  "atk-s0402a:674_6": "pajāvacanena sattalokaggahaṇaṃ, sadevamanussavacanena sammutidevaavasesamanussaggahaṇaṃ.",
  "atk-s0402a:674_7": "Evamettha tīhi padehi okāsalokena saddhiṃ sattaloko, dvīhi pajāvasena sattalokova gahitoti veditabbo.",
  "atk-s0402a:675_0": "Aparo nayo – sadevakaggahaṇena arūpāvacaraloko gahito, samārakaggahaṇena chakāmāvacaradevaloko,",
  "atk-s0402a:675_1": "sabrahmakaggahaṇena rūpībrahmaloko, sassamaṇabrāhmaṇādiggahaṇena catuparisavasena,",
  "atk-s0402a:675_2": "sammutidevehi vā saha manussaloko, avasesasabbasattaloko vā. Porāṇā panāhu – sadevakanti",
  "atk-s0402a:675_3": "devatāhi saddhiṃ avasesalokaṃ. Samārakanti mārena saddhiṃ avasesalokaṃ. Sabrahmakanti",
  "atk-s0402a:675_4": "brahmehi saddhiṃ avasesalokaṃ. Evaṃ sabbepi tibhavūpage satte tīhākārehi tīsu padesu",
  "atk-s0402a:675_5": "pakkhipitvā puna dvīhi padehi pariyādātuṃ sassamaṇabrāhmaṇiṃ pajaṃ sadevamanussanti",
  "atk-s0402a:675_6": "vuttaṃ. Evaṃ pañcahi padehi tena tenākārena tedhātukameva pariyādinnanti.",
  "atk-s0402a:676_0": "Sayaṃ abhiññā sacchikatvā pavedetīti sayanti sāmaṃ, aparaneyyo hutvā. Abhiññāti abhiññāya,",
  "atk-s0402a:676_1": "adhikena ñāṇena ñatvāti attho. Sacchikatvāti paccakkhaṃ katvā, etena anumānādipaṭikkhepo",
  "atk-s0402a:676_2": "kato. Pavedetīti bodheti ñāpeti pakāseti.",
  "atk-s0402a:677_0": "So dhammaṃ deseti ādikalyāṇaṃ…pe… pariyosānakalyāṇanti so bhagavā sattesu kāruññataṃ",
  "atk-s0402a:677_1": "paṭicca hitvāpi anuttaraṃ vivekasukhaṃ dhammaṃ deseti. Tañca kho appaṃ vā bahuṃ vā",
  "atk-s0402a:677_2": "desento ādikalyāṇādippakārameva deseti, ādimhipi kalyāṇaṃ bhaddakaṃ anavajjameva",
  "atk-s0402a:677_3": "katvā deseti, majjhepi, pariyosānepi kalyāṇaṃ bhaddakaṃ anavajjameva katvā desetīti vuttaṃ hoti.",
  "atk-s0402a:678_0": "Tattha atthi desanāya ādimajjhapariyosānaṃ, atthi sāsanassa. Desanāya tāva catuppadikāyapi",
  "atk-s0402a:678_1": "gāthāya paṭhamapādo ādi nāma, tato dve majjhaṃ nāma, ante eko pariyosānaṃ nāma. Ekānusandhikassa",
  "atk-s0402a:678_2": "suttassa nidānaṃ ādi, idamavocāti pariyosānaṃ, ubhinnaṃ antarā majjhaṃ. Anekānusandhikassa",
  "atk-s0402a:678_3": "suttassa paṭhamānusandhi ādi, ante anusandhi pariyosānaṃ, majjhe eko vā dve vā bahū vā majjhameva.",
  "atk-s0402a:679_0": "Sāsanassa sīlasamādhivipassanā ādi nāma. Vuttampi cetaṃ – “ko cādi kusalānaṃ dhammānaṃ,",
  "atk-s0402a:679_1": "sīlañca suvisuddhaṃ diṭṭhi ca ujukā”ti. “Atthi, bhikkhave, majjhimā paṭipadā tathāgatena",
  "atk-s0402a:679_2": "abhisambuddhā”ti evaṃ vutto pana ariyamaggo majjhaṃ nāma. Phalañceva nibbānañca pariyosānaṃ",
  "atk-s0402a:679_3": "nāma. “Tasmātiha tvaṃ, brāhmaṇa, brahmacariyaṃ etaṃpāraṃ etaṃpariyosāna”nti ettha",
  "atk-s0402a:679_4": "phalaṃ pariyosananti vuttaṃ. “Nibbānogadhañhi, āvuso visākha, brahmacariyaṃ vussati",
  "atk-s0402a:679_5": "nibbānaparāyaṇaṃ nibbānapariyosāna”nti ettha nibbānaṃ pariyosānanti vuttaṃ. Idha",
  "atk-s0402a:679_6": "pana desanāya ādimajjhapariyosānaṃ adhippetaṃ. Bhagavā hi dhammaṃ desento ādimhi",
  "atk-s0402a:679_7": "sīlaṃ dassetvā majjhe maggaṃ pariyosāne nibbānaṃ dasseti. Tena vuttaṃ – “so dhammaṃ",
  "atk-s0402a:679_8": "deseti ādikalyāṇaṃ majjhekalyāṇaṃ pariyosānakalyāṇa”nti. Tasmā aññopi dhammakathiko dhammaṃ kathento –",
  "atk-s0402a:680": "“Ādimhi sīlaṃ dasseyya, majjhe maggaṃ vibhāvaye;",
  "atk-s0402a:681": "Pariyosānamhi nibbānaṃ, esā kathikasaṇṭhitī”ti.",
  "atk-s0402a:682_0": "Sātthaṃ sabyañjananti yassa hi yāgubhattaitthipurisādivaṇṇanānissitā desanā hoti,",
  "atk-s0402a:682_1": "na so sātthaṃ deseti. Bhagavā pana tathārūpaṃ desanaṃ pahāya catusatipaṭṭhānādinissitaṃ",
  "atk-s0402a:682_2": "desanaṃ deseti. Tasmā “sātthaṃ desetī”ti vuccati. Yassa pana desanā ekabyañjanādiyuttā",
  "atk-s0402a:682_3": "vā sabbaniroṭṭhabyañjanā vā sabbavissaṭṭhabyañjanā vā sabbaniggahitabyañjanā vā,",
  "atk-s0402a:682_4": "tassa damiḷakirātayavanādimilakkhānaṃ bhāsā viya byañjanapāripūriyā abhāvato abyañjanā",
  "atk-s0402a:682_5": "nāma desanā hoti. Bhagavā pana –",
  "atk-s0402a:683": "“Sithilaṃ dhanitañca dīgharassaṃ, lahukaṃ garukañca niggahītaṃ;",
  "atk-s0402a:684": "Sambandhaṃ vavatthitaṃ vimuttaṃ, dasadhā byañjanabuddhiyā pabhedo”ti. –",
  "atk-s0402a:685_0": "Evaṃ vuttaṃ dasavidhaṃ byañjanaṃ amakkhetvā paripuṇṇabyañjanameva katvā dhammaṃ deseti.",
  "atk-s0402a:685_1": "Tasmā “sabyañjanaṃ katvā desetī”ti vuccati. Kevalaparipuṇṇanti ettha kevalanti sakalādhivacanaṃ.",
  "atk-s0402a:685_2": "Paripuṇṇanti anūnādhikavacanaṃ. Idaṃ vuttaṃ hoti – sakalaparipuṇṇameva deseti, ekadesanāpi",
  "atk-s0402a:685_3": "aparipuṇṇā natthīti. Parisuddhanti nirupakkilesaṃ. Yo hi “imaṃ dhammadesanaṃ nissāya",
  "atk-s0402a:685_4": "lābhaṃ vā sakkāraṃ vā labhissāmī”ti deseti, tassa aparisuddhā desanā nāma hoti. Bhagavā",
  "atk-s0402a:685_5": "pana lokāmisanirapekkho hitapharaṇeneva mettābhāvanāya muduhadayo ullumpanasabhāvasaṇṭhitena",
  "atk-s0402a:685_6": "cittena deseti. Tasmā parisuddhaṃ desetīti vuccati. Brahmacariyaṃ pakāsetīti ettha",
  "atk-s0402a:685_7": "brahmacariyanti sikkhattayasaṅgahitaṃ sakalaṃ sāsanaṃ. Tasmā brahmacariyaṃ pakāsetīti",
  "atk-s0402a:685_8": "so dhammaṃ deseti ādikalyāṇaṃ…pe… parisuddhaṃ, evaṃ desento ca sikkhattayasaṅgahitaṃ",
  "atk-s0402a:685_9": "sakalasāsanabrahmacariyaṃ pakāsetīti evamettha attho daṭṭhabbo. Brahmacariyanti seṭṭhaṭṭhena",
  "atk-s0402a:685_10": "brahmabhūtaṃ cariyaṃ, brahmabhūtānaṃ vā buddhādīnaṃ cariyanti vuttaṃ hoti.",
  "atk-s0402a:686_0": "Sādhu kho panāti sundaraṃ kho pana, atthāvahaṃ sukhāvahanti vuttaṃ hoti. Tathārūpānaṃ",
  "atk-s0402a:686_1": "arahatanti yathārūpo so bhavaṃ gotamo, evarūpānaṃ anekehipi kappakoṭisatasahassehi",
  "atk-s0402a:686_2": "dullabhadassanānaṃ byāmappabhāparikkhittehi asītianubyañjanapaṭimaṇḍitehi dvattiṃsamahāpurisalakkhaṇavarehi",
  "atk-s0402a:686_3": "samākiṇṇamanoramasarīrānaṃ anappakadassanānaṃ atimadhuradhammanigghosānaṃ yathābhūtaguṇādhigamena",
  "atk-s0402a:686_4": "loke arahantoti laddhasaddānaṃ arahataṃ. Dassanaṃ hotīti pasādasommāni akkhīni ummīletvā",
  "atk-s0402a:686_5": "dassanamattampi sādhu hoti. Sace pana aṭṭhaṅgasamannāgatena brahmassarena dhammaṃ",
  "atk-s0402a:686_6": "desentassa ekapadampi sotuṃ labhissāma, sādhutaraṃyeva bhavissatīti evaṃ ajjhāsayaṃ",
  "atk-s0402a:686_7": "katvā. Yena bhagavā tenupasaṅkamiṃsūti sabbakiccāni pahāya tuṭṭhamānasā agamaṃsu.",
  "atk-s0402a:686_8": "Añjaliṃ paṇāmetvāti ete ubhatopakkhikā, te evaṃ cintesuṃ – “sace no micchādiṭṭhikā",
  "atk-s0402a:686_9": "codessanti ‘kasmā tumhe samaṇaṃ gotamaṃ vanditthā’ti, tesaṃ ‘kiṃ añjalikaraṇamattenāpi",
  "atk-s0402a:686_10": "vanditaṃ hotī’ti vakkhāma. Sace no sammādiṭṭhikā codessanti ‘kasmā bhagavantaṃ na",
  "atk-s0402a:686_11": "vanditthā’ti, ‘kiṃ sīsena bhūmiṃ paharanteneva vanditaṃ hoti. Nanu añjalikammampi",
  "atk-s0402a:686_12": "vandanā evā’ti vakkhāmā”ti.",
  "atk-s0402a:687_0": "Nāmagottanti, “bho gotama, ahaṃ asukassa putto datto nāma mitto nāma idhāgato”ti",
  "atk-s0402a:687_1": "vadantā nāmaṃ sāventi nāma. “Bho gotama, ahaṃ vāseṭṭho nāma kaccāno nāma idhāgato”ti",
  "atk-s0402a:687_2": "vadantā gottaṃ sāventi nāma. Ete kira daliddā jiṇṇakulaputtā “parisamajjhe nāmagottavasena",
  "atk-s0402a:687_3": "pākaṭā bhavissāmā”ti evaṃ akaṃsu. Ye pana tuṇhībhūtā nisīdiṃsu, te kerāṭikā ceva",
  "atk-s0402a:687_4": "andhabālā ca. Tattha kerāṭikā “ekaṃ dve kathāsallāpe karonte vissāsiko hoti, atha",
  "atk-s0402a:687_5": "vissāse sati ekaṃ dve bhikkhā adātuṃ na yutta”nti tato attānaṃ mocentā tuṇhībhūtā",
  "atk-s0402a:687_6": "nisīdanti. Andhabālā aññāṇatāyeva avakkhittamattikāpiṇḍā viya yattha katthaci tuṇhībhūtā nisīdanti.",
  "atk-s0402a:688_0": "Venāgapurikoti venāgapuravāsī. Etadavocāti pādantato paṭṭhāya yāva kesaggā tathāgatassa",
  "atk-s0402a:688_1": "sarīraṃ olokento asītianubyañjanasamujjalehi dvattiṃsamahāpurisalakkhaṇehi paṭimaṇḍitaṃ",
  "atk-s0402a:688_2": "sarīrā nikkhamitvā samantato asītihatthappadesaṃ ajjhottharitvā ṭhitāhi chabbaṇṇāhi",
  "atk-s0402a:688_3": "ghanabuddharaṃsīhi samparivāritaṃ tathāgatassa sarīraṃ disvā sañjātavimhayo vaṇṇaṃ",
  "atk-s0402a:688_4": "bhaṇanto etaṃ “acchariyaṃ, bho gotamā”tiādivacanaṃ avoca.",
  "atk-s0402a:689_0": "Tattha yāvañcidanti adhimattappamāṇaparicchedavacanametaṃ. Tassa vippasannapadena",
  "atk-s0402a:689_1": "saddhiṃ sambandho. Yāvañca vippasannāni adhimattavippasannānīti attho. Indriyānīti",
  "atk-s0402a:689_2": "cakkhādīni cha indriyāni. Tassa hi pañcannaṃ indriyānaṃ patiṭṭhitokāsassa vippasannataṃ",
  "atk-s0402a:689_3": "disvā tesaṃ vippasannatā pākaṭā ahosi. Yasmā pana sā mane vippasanneyeva hoti, avippasannacittānañhi",
  "atk-s0402a:689_4": "indriyappasādo nāma natthi, tasmāssa manindriyappasādopi pākaṭo ahosi. Taṃ esa vippasannataṃ",
  "atk-s0402a:689_5": "gahetvā “vippasannāni indriyānī”ti āha. Parisuddhoti nimmalo. Pariyodātoti pabhassaro.",
  "atk-s0402a:689_6": "Sāradaṃ badarapaṇḍunti saradakāle jātaṃ nātisuparipakkaṃ badaraṃ. Tañhi parisuddhañceva",
  "atk-s0402a:689_7": "hoti pariyodātañca. Tālapakkanti suparipakkatālaphalaṃ. Sampati bandhanā pamuttanti",
  "atk-s0402a:689_8": "taṃkhaṇaññeva bandhanā pamuttaṃ. Tassa hi bandhanamūlaṃ apanetvā paramukhaṃ katvā",
  "atk-s0402a:689_9": "phalake ṭhapitassa caturaṅgulamattaṃ ṭhānaṃ olokentānaṃ parisuddhaṃ pariyodātaṃ hutvā",
  "atk-s0402a:689_10": "khāyati. Taṃ sandhāyevamāha. Nekkhaṃ jambonadanti surattavaṇṇassa jambonadasuvaṇṇassa",
  "atk-s0402a:689_11": "ghaṭikā. Dakkhakammāraputtasuparikammakatanti dakkhena suvaṇṇakāraputtena suṭṭhu",
  "atk-s0402a:689_12": "kataparikammaṃ. Ukkāmukhe sukusalasampahaṭṭhanti suvaṇṇakārauddhane pacitvā sukusalena",
  "atk-s0402a:689_13": "suvaṇṇakārena ghaṭṭanaparimajjanahaṃsanena suṭṭhu pahaṭṭhaṃ suparimadditanti attho.",
  "atk-s0402a:689_14": "Paṇḍukambale nikkhittanti agginā pacitvā dīpidāṭhāya ghaṃsitvā gerukaparikammaṃ katvā",
  "atk-s0402a:689_15": "rattakambale ṭhapitaṃ. Bhāsateti sañjātaobhāsatāya bhāsate. Tapateti andhakāraviddhaṃsanatāya",
  "atk-s0402a:689_16": "tapate. Virocatīti vijjotamānaṃ hutvā virocati, sobhatīti attho.",
  "atk-s0402a:690_0": "Uccāsayanamahāsayanānīti ettha atikkantappamāṇaṃ uccāsayanaṃ nāma, āyatavitthataṃ",
  "atk-s0402a:690_1": "akappiyabhaṇḍaṃ mahāsayanaṃ nāma. Idāni tāni dassento seyyathidaṃ, āsandītiādimāha.",
  "atk-s0402a:690_2": "Tattha āsandīti atikkantappamāṇaṃ āsanaṃ. Pallaṅkoti pādesu vāḷarūpāni ṭhapetvā kato.",
  "atk-s0402a:690_3": "Gonakoti dīghalomako mahākojavo. Caturaṅgulādhikāni kira tassa lomāni. Cittakoti",
  "atk-s0402a:690_4": "vānacittaṃ uṇṇāmayattharaṇaṃ. Paṭikāti uṇṇāmayo setattharako. Paṭalikāti ghanapuppho",
  "atk-s0402a:690_5": "uṇṇāmayattharako, yo āmalakapaṭṭotipi vuccati. Tūlikāti tiṇṇaṃ tūlānaṃ aññatarapuṇṇā",
  "atk-s0402a:690_6": "tūlikā. Vikatikāti sīhabyagghādirūpavicitro uṇṇāmayattharako. Uddalomīti ubhatodasaṃ",
  "atk-s0402a:690_7": "uṇṇāmayattharaṇaṃ. Keci ekato uggatapupphanti vadanti. Ekantalomīti ekatodasaṃ uṇṇāmayattharaṇaṃ.",
  "atk-s0402a:690_8": "Keci ubhato uggatapupphanti vadanti. Kaṭṭissanti ratanaparisibbitaṃ koseyyakaṭṭissamayaṃ",
  "atk-s0402a:690_9": "paccattharaṇaṃ. Koseyyanti ratanaparisibbitameva kosiyasuttamayaṃ paccattharaṇaṃ.",
  "atk-s0402a:690_10": "Kuttakanti soḷasannaṃ nāṭakitthīnaṃ ṭhatvā naccanayoggaṃ uṇṇāmayattharaṇaṃ. Hatthattharādayo",
  "atk-s0402a:690_11": "hatthipiṭṭhādīsu attharaṇakaattharakā ceva hatthirūpādīni dassetvā kataattharakā",
  "atk-s0402a:690_12": "ca. Ajinappaveṇīti ajinacammehi mañcappamāṇena sibbitvā katappaveṇī. Sesaṃ heṭṭhā vuttatthameva.",
  "atk-s0402a:691_0": "Nikāmalābhīti atikāmalābhī icchiticchitalābhī. Akicchalābhīti adukkhalābhī. Akasiralābhīti",
  "atk-s0402a:691_1": "vipulalābhī mahantalābhī, uḷāruḷārāneva labhati maññeti sandhāya vadati. Ayaṃ kira",
  "atk-s0402a:691_2": "brāhmaṇo sayanagaruko, so bhagavato vippasannindriyāditaṃ disvā “addhā esa evarūpesu",
  "atk-s0402a:691_3": "uccāsayanamahāsayanesu nisīdati ceva nipajjati ca. Tenassa vippasannāni indriyāni,",
  "atk-s0402a:691_4": "parisuddho chavivaṇṇo pariyodāto”ti maññamāno imaṃ senāsanavaṇṇaṃ kathesi.",
  "atk-s0402a:692_0": "Laddhā ca pana na kappantīti ettha kiñci kiñci kappati. Suddhakoseyyañhi mañcepi",
  "atk-s0402a:692_1": "attharituṃ vaṭṭati, gonakādayo ca bhūmattharaṇaparibhogena, āsandiyā pāde chinditvā,",
  "atk-s0402a:692_2": "pallaṅkassa vāḷe bhinditvā, tūlikaṃ vijaṭetvā “bimbohanañca kātu”nti vacanato imānipi",
  "atk-s0402a:692_3": "ekena vidhānena kappanti. Akappiyaṃ pana upādāya sabbāneva na kappantīti vuttāni.",
  "atk-s0402a:693_0": "Vanantaññeva pavisāmīti araññaṃyeva pavisāmi. Yadevāti yāniyeva. Pallaṅkaṃ ābhujitvāti",
  "atk-s0402a:693_1": "samantato ūrubaddhāsanaṃ bandhitvā. Ujuṃ kāyaṃ paṇidhāyāti aṭṭhārasa piṭṭhikaṇṭake",
  "atk-s0402a:693_2": "koṭiyā koṭiṃ paṭipādento ujuṃ kāyaṃ ṭhapetvā. Parimukhaṃ satiṃ upaṭṭhapetvāti kammaṭṭhānābhimukhaṃ",
  "atk-s0402a:693_3": "satiṃ ṭhapetvā, pariggahitaniyyānaṃ vā katvāti attho. Vuttañhetaṃ – “parīti pariggahaṭṭho.",
  "atk-s0402a:693_4": "Mukhanti niyyānaṭṭho. Satīti upaṭṭhānaṭṭho. Tena vuccati parimukhaṃ satiṃ upaṭṭhapetvā”ti.",
  "atk-s0402a:693_5": "Upasampajja viharāmīti paṭilabhitvā paccakkhaṃ katvā viharāmi. Evaṃbhūtoti evaṃ paṭhamajjhānādīsu",
  "atk-s0402a:693_6": "aññatarasamaṅgī hutvā. Dibbo me eso tasmiṃ samaye caṅkamo hotīti cattāri hi rūpajjhānāni",
  "atk-s0402a:693_7": "samāpajjitvā caṅkamantassa caṅkamo dibbacaṅkamo nāma hoti, samāpattito vuṭṭhāya caṅkamantassāpi",
  "atk-s0402a:693_8": "caṅkamo dibbacaṅkamoyeva. Ṭhānādīsupi eseva nayo. Tathā itaresu dvīsu vihāresu.",
  "atk-s0402a:694_0": "So evaṃ pajānāmi “rāgo me pahīno”ti mahābodhipallaṅke arahattamaggena pahīnarāgameva",
  "atk-s0402a:694_1": "dassento “so evaṃ pajānāmi rāgo me pahīno”ti āha. Sesapadesupi eseva nayo. Iminā",
  "atk-s0402a:694_2": "pana kiṃ kathitaṃ hotīti? Paccavekkhaṇā kathitā, paccavekkhaṇāya phalasamāpatti kathitā.",
  "atk-s0402a:694_3": "Phalasamāpattiñhi samāpannassapi samāpattito vuṭṭhitassāpi caṅkamādayo ariyacaṅkamādayo",
  "atk-s0402a:694_4": "honti. Sesamettha uttānatthamevāti.",
  "atk-s0402a:695": "4. Sarabhasuttavaṇṇanā",
  "atk-s0402a:696_0": "65. Catutthe rājagaheti evaṃnāmake nagare. Gijjhakūṭe pabbateti gijjhasadisānissa",
  "atk-s0402a:696_1": "kūṭāni, gijjhā vā tassa kūṭesu vasantīti gijjhakūṭo, tasmiṃ gijjhakūṭe pabbate. Etenassa",
  "atk-s0402a:696_2": "rājagahaṃ gocaragāmaṃ katvā viharantassa vasanaṭṭhānaṃ dassitaṃ. Gijjhakūṭasmiñhi",
  "atk-s0402a:696_3": "tathāgataṃ uddissa vihāro kārito, gijjhakūṭavihārotvevassa nāmaṃ. Tatthāyaṃ tasmiṃ",
  "atk-s0402a:696_4": "samaye viharatīti. Sarabho nāma paribbājako acirapakkanto hotīti sarabhoti evaṃnāmako",
  "atk-s0402a:696_5": "paribbājako imasmiṃ sāsane pabbajitvā nacirasseva pakkanto hoti, adhunā vibbhantoti",
  "atk-s0402a:696_6": "attho. Sammāsambuddhe hi loke uppanne titthiyā naṭṭhalābhasakkārā ahesuṃ, tiṇṇaṃ",
  "atk-s0402a:696_7": "ratanānaṃ mahālābhasakkāro uppajji. Yathāha –",
  "atk-s0402a:697_0": "“Tena kho pana samayena bhagavā sakkato hoti garukato mānito pūjito apacito lābhī",
  "atk-s0402a:697_1": "cīvarapiṇḍapātasenāsanagilānapaccayabhesajjaparikkhārānaṃ. Aññatitthiyā pana paribbājakā",
  "atk-s0402a:697_2": "asakkatā honti agarukatā amānitā apūjitā na lābhino cīvarapiṇḍapātasenāsanagilānapaccayabhesajjaparikkhārāna”nti",
  "atk-s0402a:697_3": "(udā.14; saṃ.ni.1.2.70).",
  "atk-s0402a:698_0": "Te evaṃ parihīnalābhasakkārā pañcasatamattā ekasmiṃ paribbājakārāme sannipatitvā",
  "atk-s0402a:698_1": "sammantayiṃsu – “bho, mayaṃ samaṇassa gotamassa uppannakālato paṭṭhāya hatalābhasakkārā",
  "atk-s0402a:698_2": "jātā, samaṇassa gotamassa sāvakānañcassa ekaṃ avaṇṇaṃ upadhāretha, avaṇṇaṃ pattharitvā",
  "atk-s0402a:698_3": "etassa sāsanaṃ garahitvā amhākaṃ lābhasakkāraṃ uppādessāmā”ti. Te vajjaṃ olokentā",
  "atk-s0402a:698_4": "– “tīsu dvāresu ājīve cāti catūsupi ṭhānesu samaṇassa gotamassa vajjaṃ passituṃ na",
  "atk-s0402a:698_5": "sakkā, imāni cattāri ṭhānāni muñcitvā aññattha olokethā”ti āhaṃsu. Atha nesaṃ antare",
  "atk-s0402a:698_6": "eko evamāha – “ahaṃ aññaṃ na passāmi, ime anvaḍḍhamāsaṃ sannipatitvā dvāravātapānāni",
  "atk-s0402a:698_7": "pidhāya sāmaṇerānampi pavesanaṃ na denti. Jīvitasadisāpi upaṭṭhākā daṭṭhuṃ na labhanti,",
  "atk-s0402a:698_8": "āvaṭṭanimāyaṃ osāretvā osāretvā janaṃ āvaṭṭetvā āvaṭṭetvā khādanti. Sace taṃ mayaṃ",
  "atk-s0402a:698_9": "āharituṃ sakkhissāma, evaṃ no lābhasakkārauḷāro bhavissatī”ti. Aparopi evameva vadanto",
  "atk-s0402a:698_10": "uṭṭhāsi. Sabbe ekavādā ahesuṃ. Tato āhaṃsu – “yo taṃ āharituṃ sakkhissati, taṃ mayaṃ",
  "atk-s0402a:698_11": "amhākaṃ samaye jeṭṭhakaṃ karissāmā”ti.",
  "atk-s0402a:699_0": "Tato koṭito paṭṭhāya “tvaṃ sakkhissasi, tvaṃ sakkhissasī”ti pucchitvā “ahaṃ na sakkhissāmi,",
  "atk-s0402a:699_1": "ahaṃ na sakkhissāmī”ti bahūhi vutte sarabhaṃ pucchiṃsu – “tvaṃ sakkhissasi ācariyā”ti.",
  "atk-s0402a:699_2": "So āha – “agaru etaṃ āharituṃ, sace tumhe attano kathāya ṭhatvā maṃ jeṭṭhakaṃ karissathā”ti.",
  "atk-s0402a:699_3": "Agaru etamācariya āhara, tvaṃ katoyevāsi amhehi jeṭṭhakoti. So āha – “taṃ āharantena",
  "atk-s0402a:699_4": "thenetvā vā vilumpitvā vā āharituṃ na sakkā, samaṇassa pana gotamassa sāvakasadisena",
  "atk-s0402a:699_5": "hutvā tassa sāvake vanditvā vattapaṭivattaṃ katvā tesaṃ patte bhattaṃ bhuñjitvā āharituṃ",
  "atk-s0402a:699_6": "sakkā. Ruccati vo etassa ettakassa kiriyā”ti. Yaṃkiñci katvā āharitvā ca no dehīti.",
  "atk-s0402a:699_7": "Tena hi maṃ disvā apassantā viya bhaveyyāthāti paribbājakānaṃ saññaṃ datvā dutiyadivase",
  "atk-s0402a:699_8": "pātova uṭṭhāya gijjhakūṭamahāvihāraṃ gantvā diṭṭhadiṭṭhānaṃ bhikkhūnaṃ pañcapatiṭṭhitena",
  "atk-s0402a:699_9": "pāde vandi. Bhikkhū āhaṃsu – “aññe paribbājakā caṇḍā pharusā, ayaṃ pana saddho bhavissati",
  "atk-s0402a:699_10": "pasanno”ti. Bhante, tumhe ñatvā yuttaṭṭhānasmiṃyeva pabbajitā, mayaṃ pana anupadhāretvā",
  "atk-s0402a:699_11": "atittheneva pakkhantā aniyyānikamagge vicarāmāti. So evaṃ vatvā diṭṭhe diṭṭhe bhikkhū",
  "atk-s0402a:699_12": "punappunaṃ vandati, nhānodakādīni paṭiyādeti, dantakaṭṭhaṃ kappiyaṃ karoti, pāde",
  "atk-s0402a:699_13": "dhovati makkheti, atirekabhattaṃ labhitvā bhuñjati.",
  "atk-s0402a:700_0": "Taṃ iminā nīhārena vasantaṃ eko mahāthero disvā, “paribbājaka, tvaṃ saddho pasanno,",
  "atk-s0402a:700_1": "kiṃ na pabbajasī”ti. Ko maṃ, bhante, pabbājessati. Mayañhi cirakālaṃ bhadantānaṃ",
  "atk-s0402a:700_2": "paccatthikā hutvā vicarimhāti. Thero “sace tvaṃ pabbajitukāmo, ahaṃ taṃ pabbājessāmī”ti",
  "atk-s0402a:700_3": "vatvā pabbājesi. So pabbajitakālato paṭṭhāya nirantaraṃ vattapaṭivattamakāsi. Atha",
  "atk-s0402a:700_4": "naṃ thero vatte pasīditvā nacirasseva upasampādesi. So uposathadivase bhikkhūhi saddhiṃ",
  "atk-s0402a:700_5": "uposathaggaṃ pavisitvā bhikkhū mahantena ussāhena pātimokkhaṃ paggaṇhante disvā “iminā",
  "atk-s0402a:700_6": "nīhārena osāretvā osāretvā lokaṃ khādanti, katipāhena harissāmī”ti cintesi. So pariveṇaṃ",
  "atk-s0402a:700_7": "gantvā upajjhāyaṃ vanditvā, “bhante, ko nāmo ayaṃ dhammo”ti pucchi. Pātimokkho nāma,",
  "atk-s0402a:700_8": "āvusoti. Uttamadhammo esa, bhante, bhavissatīti. Āma, āvuso, sakalasāsanadhāraṇī",
  "atk-s0402a:700_9": "ayaṃ sikkhāti. Bhante, sace esa sikkhādhammo uttamo, imameva paṭhamaṃ gaṇhāmīti.",
  "atk-s0402a:700_10": "Gaṇhāvusoti thero sampaṭicchi. So gaṇhanto paribbājake passitvā “kīdisaṃ ācariyā”ti",
  "atk-s0402a:700_11": "pucchito, “āvuso, mā cintayittha, katipāhena āharissāmī”ti vatvā nacirasseva uggaṇhitvā",
  "atk-s0402a:700_12": "upajjhāyaṃ āha – “ettakameva, bhante, udāhu aññampi atthī”ti. Ettakameva, āvusoti.",
  "atk-s0402a:701_0": "So punadivase yathānivatthapārutova gahitanīhāreneva pattaṃ gahetvā gijjhakūṭā nikkhamma",
  "atk-s0402a:701_1": "paribbājakārāmaṃ agamāsi. Paribbājakā disvā “kīdisaṃ, ācariya, nāsakkhittha maññe",
  "atk-s0402a:701_2": "āvaṭṭanimāyaṃ āharitu”nti taṃ parivārayiṃsu. Mā cintayittha, āvuso, āhaṭā me āvaṭṭanimāyā,",
  "atk-s0402a:701_3": "ito paṭṭhāya amhākaṃ lābhasakkāro mahā bhavissati. Tumhe aññamaññaṃ samaggā hotha,",
  "atk-s0402a:701_4": "mā vivādaṃ akatthāti. Sace te, ācariya, suggahitā, amhepi naṃ vācehīti. So ādito",
  "atk-s0402a:701_5": "paṭṭhāya pātimokkhaṃ osāresi. Atha te sabbepi – “etha, bho, nagare vicarantā samaṇassa",
  "atk-s0402a:701_6": "gotamassa avaṇṇaṃ kathessāmā”ti anugghāṭitesuyeva nagaradvāresu dvārasamīpaṃ gantvā",
  "atk-s0402a:701_7": "vivaṭena dvārena sabbapaṭhamaṃ pavisiṃsu. Evaṃ saliṅgeneva apakkantaṃ taṃ paribbājakaṃ",
  "atk-s0402a:701_8": "sandhāya – “sarabho nāma paribbājako acirapakkanto hotī”ti vuttaṃ.",
  "atk-s0402a:702_0": "Taṃ divasaṃ pana bhagavā paccūsasamaye lokaṃ olokento idaṃ addasa – “ajja sarabho",
  "atk-s0402a:702_1": "paribbājako nagare vicaritvā pakāsanīyakammaṃ karissati, tiṇṇaṃ ratanānaṃ avaṇṇaṃ",
  "atk-s0402a:702_2": "kathento visaṃ siñcitvā paribbājakārāmaṃ gamissati, ahampi tattheva gamissāmi, catassopi",
  "atk-s0402a:702_3": "parisā tattheva osarissanti. Tasmiṃ samāgame caturāsīti pāṇasahassāni amatapānaṃ",
  "atk-s0402a:702_4": "pivissantī”ti. Tato “tassa okāso hotu, yathāruciyā avaṇṇaṃ pattharatū”ti cintetvā",
  "atk-s0402a:702_5": "ānandattheraṃ āmantesi – “ānanda, aṭṭhārasasu mahāvihāresu bhikkhusaṅghassa mayā",
  "atk-s0402a:702_6": "saddhiṃyeva piṇḍāya carituṃ ārocehī”ti. Thero tathā akāsi. Bhikkhū pattacīvaramādāya",
  "atk-s0402a:702_7": "satthārameva parivārayiṃsu. Satthā bhikkhusaṅghaṃ ādāya dvāragāmasamīpeyeva piṇḍāya",
  "atk-s0402a:702_8": "cari. Sarabhopi paribbājakehi saddhiṃ nagaraṃ paviṭṭho tattha tattha parisamajjhe",
  "atk-s0402a:702_9": "rājadvāravīthicatukkādīsu ca gantvā “aññāto mayā samaṇānaṃ sakyaputtiyānaṃ dhammo”tiādīni",
  "atk-s0402a:702_10": "abhāsi. Taṃ sandhāya so rājagahe parisati evaṃ vācaṃ bhāsatītiādi vuttaṃ. Tattha",
  "atk-s0402a:702_11": "aññātoti ñāto avabuddho, pākaṭaṃ katvā uggahitoti dīpeti. Aññāyāti jānitvā. Apakkantoti",
  "atk-s0402a:702_12": "saliṅgeneva apakkanto. Sace hi samaṇassa gotamassa sāsane koci sāro abhavissa, nāhaṃ",
  "atk-s0402a:702_13": "apakkamissaṃ. Tassa pana sāsanaṃ asāraṃ nissāraṃ, āvaṭṭanimāyaṃ osāretvā samaṇā lokaṃ",
  "atk-s0402a:702_14": "khādantīti evamatthaṃ dīpento evamāha.",
  "atk-s0402a:703_0": "Atha kho sambahulā bhikkhūti atha evaṃ tasmiṃ paribbājake bhāsamāne araññavāsino",
  "atk-s0402a:703_1": "pañcasatā bhikkhū “asukaṭṭhānaṃ nāma satthā piṇḍāya carituṃ gato”ti ajānantā bhikkhācāravelāyaṃ",
  "atk-s0402a:703_2": "rājagahaṃ piṇḍāya pavisiṃsu. Te sandhāyetaṃ vuttaṃ. Assosunti suṇiṃsu. Yena bhagavā",
  "atk-s0402a:703_3": "tenupasaṅkamiṃsūti “imaṃ kāraṇaṃ dasabalassa ārocessāmā”ti upasaṅkamiṃsu.",
  "atk-s0402a:704_0": "Sippinikātīranti sippinikāti evaṃnāmikāya nadiyā tīraṃ. Adhivāsesi bhagavā tuṇhībhāvenāti",
  "atk-s0402a:704_1": "kāyaṅgavācaṅgāni acopetvā abbhantare khantiṃ dhāretvā citteneva adhivāsesīti attho.",
  "atk-s0402a:704_2": "Evaṃ adhivāsetvā puna cintesi – “kiṃ nu kho ajja mayā sarabhassa vādaṃ maddituṃ gacchantena",
  "atk-s0402a:704_3": "ekakena gantabbaṃ, udāhu bhikkhusaṅghaparivutenā”ti. Athassa etadahosi – sacāhaṃ",
  "atk-s0402a:704_4": "bhikkhusaṅghaparivuto gamissāmi, mahājano evaṃ cintessati – “samaṇo gotamo vāduppattiṭṭhānaṃ",
  "atk-s0402a:704_5": "gacchanto pakkhaṃ ukkhipitvā gantvā parisabalena uppannaṃ vādaṃ maddati, paravādīnaṃ",
  "atk-s0402a:704_6": "sīsaṃ ukkhipituṃ na detī”ti. Na kho pana mayhaṃ uppanne vāde paraṃ gahetvā maddanakiccaṃ",
  "atk-s0402a:704_7": "atthi, ahameva gantvā maddissāmi. Anacchariyaṃ cetaṃ yvāhaṃ idāni buddhabhūto attano",
  "atk-s0402a:704_8": "uppannaṃ vādaṃ maddeyyaṃ, cariyaṃ caraṇakāle ahetukapaṭisandhiyaṃ nibbattenāpi hi",
  "atk-s0402a:704_9": "mayā vahitabbaṃ dhuraṃ añño vahituṃ samattho nāma nāhosi. Imassa panatthassa sādhanatthaṃ –",
  "atk-s0402a:705": "“Yato yato garu dhuraṃ, yato gambhīravattanī;",
  "atk-s0402a:706": "Tadāssu kaṇhaṃ yuñjenti, svāssu taṃ vahate dhura”nti. –",
  "atk-s0402a:707_0": "Idaṃ kaṇhajātakaṃ āharitabbaṃ. Atīte kira eko satthavāho ekissā mahallikāya gehe",
  "atk-s0402a:707_1": "nivāsaṃ gaṇhi. Athassa ekissā dhenuyā rattibhāgasamanantare gabbhavuṭṭhānaṃ ahosi.",
  "atk-s0402a:707_2": "Sā ekaṃ vacchakaṃ vijāyi. Mahallikāya vacchakaṃ diṭṭhakālato paṭṭhāya puttasineho",
  "atk-s0402a:707_3": "udapādi. Punadivase satthavāhaputto – “tava gehavetanaṃ gaṇhāhī”ti āha. Mahallikā",
  "atk-s0402a:707_4": "“mayhaṃ aññena kiccaṃ na atthi, imameva vacchakaṃ dehī”ti āha. Gaṇha, ammāti. Sā",
  "atk-s0402a:707_5": "taṃ gaṇhitvā khīraṃ pāyetvā yāgubhattatiṇādīni dadamānā posesi. So vuddhimanvāya",
  "atk-s0402a:707_6": "paripuṇṇarūpo balavīriyasampanno ahosi sampannācāro, kāḷako nāma nāmena. Athekassa",
  "atk-s0402a:707_7": "satthavāhassa pañcahi sakaṭasatehi āgacchantassa udakabhinnaṭṭhāne sakaṭacakkaṃ laggi.",
  "atk-s0402a:707_8": "So dasapi vīsampi tiṃsampi yojetvā nīharāpetuṃ asakkonto kāḷakaṃ upasaṅkamitvā āha",
  "atk-s0402a:707_9": "– “tāta, tava vetanaṃ dassāmi, sakaṭaṃ me ukkhipitvā dehī”ti. Evañca pana vatvā taṃ",
  "atk-s0402a:707_10": "ādāya – “añño iminā saddhiṃ dhuraṃ vahituṃ samattho natthī”ti dhurasakaṭe yottaṃ",
  "atk-s0402a:707_11": "bandhitvā taṃ ekakaṃyeva yojesi. So taṃ sakaṭaṃ ukkhipitvā thale patiṭṭhāpetvā eteneva",
  "atk-s0402a:707_12": "nihārena pañca sakaṭasatāni nīhari. So sabbapacchimasakaṭaṃ nīharitvā mociyamāno",
  "atk-s0402a:707_13": "“su”nti katvā sīsaṃ ukkhipi.",
  "atk-s0402a:708_0": "Satthavāho “ayaṃ ettakāni sakaṭāni ukkhipanto evaṃ na akāsi, vetanatthaṃ maññe karotī”ti",
  "atk-s0402a:708_1": "sakaṭagaṇanāya kahāpaṇe gahetvā pañcasatabhaṇḍikaṃ tassa gīvāya bandhāpesi. So aññesaṃ",
  "atk-s0402a:708_2": "attano santikaṃ allīyituṃ adento ujukaṃ gehameva agamāsi. Mahallikā disvā mocetvā",
  "atk-s0402a:708_3": "kahāpaṇabhāvaṃ ñatvā “kasmā, putta, evamakāsi, mā tvaṃ ‘mayā kammaṃ katvā ābhatena",
  "atk-s0402a:708_4": "ayaṃ jīvissatī’ti saññamakāsī”ti vatvā goṇaṃ uṇhodakena nhāpetvā telena abbhañjitvā",
  "atk-s0402a:708_5": "“ito paṭṭhāya puna mā evamakāsī”ti ovadi. Evaṃ satthā “cariyaṃ caraṇakāle ahetukapaṭisandhiyaṃ",
  "atk-s0402a:708_6": "nibbattenāpi hi mayā vahitabbadhuraṃ añño vahituṃ samattho nāma nāhosī”ti cintetvā",
  "atk-s0402a:708_7": "ekakova agamāsi. Taṃ dassetuṃ atha kho bhagavā sāyanhasamayaṃ paṭisallānā vuṭṭhitotiādi vuttaṃ.",
  "atk-s0402a:709_0": "Tattha paṭisallānāti puthuttārammaṇehi cittaṃ paṭisaṃharitvā sallānato, phalasamāpattitoti",
  "atk-s0402a:709_1": "attho. Tenupasaṅkamīti paribbājakesu sakalanagare pakāsanīyakammaṃ katvā nagarā nikkhamma",
  "atk-s0402a:709_2": "paribbājakārāme sannipatitvā “sace, āvuso sarabha, samaṇo gotamo āgamissati, kiṃ",
  "atk-s0402a:709_3": "karissasī”ti. Samaṇe gotame ekaṃ karonte ahaṃ dve karissāmi, dve karonte cattāri,",
  "atk-s0402a:709_4": "cattāri karonte pañca, pañca karonte dasa, dasa karonte vīsati, vīsati karonte tiṃsaṃ,",
  "atk-s0402a:709_5": "tiṃsaṃ karonte cattālīsaṃ, cattālīsaṃ karonte paññāsaṃ, paññāsaṃ karonte sataṃ, sataṃ",
  "atk-s0402a:709_6": "karonte sahassaṃ karissāmīti evaṃ aññamaññaṃ sīhanādakathaṃ samuṭṭhāpetvā nisinnesu upasaṅkami.",
  "atk-s0402a:710_0": "Upasaṅkamanto pana yasmā paribbājakārāmassa nagaramajjheneva maggo, tasmā surattadupaṭṭaṃ",
  "atk-s0402a:710_1": "nivāsetvā sugatamahācīvaraṃ pārupitvā vissaṭṭhabalo rājā viya ekakova nagaramajjhena",
  "atk-s0402a:710_2": "agamāsi. Micchādiṭṭhikā disvā “paribbājakā samaṇassa gotamassa pakāsanīyakammaṃ karontā",
  "atk-s0402a:710_3": "avaṇṇaṃ patthariṃsu, so ete anuvattitvā saññāpetuṃ gacchati maññe”ti anubandhiṃsu.",
  "atk-s0402a:710_4": "Sammādiṭṭhikāpi “sammāsambuddho pattacīvaraṃ ādāya ekakova nikkhanto, ajja sarabhena",
  "atk-s0402a:710_5": "saddhiṃ mahādhammasaṅgāmo bhavissati. Mayampi tasmiṃ samāgame kāyasakkhino bhavissāmā”ti",
  "atk-s0402a:710_6": "anubandhiṃsu. Satthā passantasseva mahājanassa paribbājakārāmaṃ upasaṅkami.",
  "atk-s0402a:711_0": "Paribbājakā rukkhānaṃ khandhaviṭapasākhantarehi samuggacchantā chabbaṇṇaghanabuddharasmiyo",
  "atk-s0402a:711_1": "disvā “aññadā evarūpo obhāso nāma natthi, kiṃ nu kho eta”nti ulloketvā “samaṇo gotamo",
  "atk-s0402a:711_2": "āgacchatī”ti āhaṃsu. Taṃ sutvāva sarabho jāṇukantare sīsaṃ ṭhapetvā adhomukho nisīdi.",
  "atk-s0402a:711_3": "Evaṃ tasmiṃ samaye bhagavā taṃ ārāmaṃ upasaṅkamitvā paññatte āsane nisīdi. Tathāgato",
  "atk-s0402a:711_4": "hi jambudīpatale aggakule jātattā aggāsanārahotissa sabbattha āsanaṃ paññattameva",
  "atk-s0402a:711_5": "hoti. Evaṃ paññatte mahārahe buddhāsane nisīdi.",
  "atk-s0402a:712_0": "Te paribbājakā sarabhaṃ paribbājakaṃ etadavocunti sammāsambuddhe kira sarabhena saddhiṃ",
  "atk-s0402a:712_1": "ettakaṃ kathenteyeva bhikkhusaṅgho satthu padānupadiko hutvā paribbājakārāmaṃ sampāpuṇi,",
  "atk-s0402a:712_2": "catassopi parisā paribbājakārāmeyeva osariṃsu. Tato te paribbājakā “acchariyaṃ samaṇassa",
  "atk-s0402a:712_3": "gotamassa kammaṃ, sakalanagaraṃ vicaritvā avaṇṇaṃ pattharitvā pakāsanīyakammaṃ katvā",
  "atk-s0402a:712_4": "āgatānaṃ verīnaṃ paṭisattūnaṃ paccāmittānaṃ santikaṃ āgantvā thokampi viggāhikakathaṃ",
  "atk-s0402a:712_5": "na kathesi, āgatakālato paṭṭhāya satapākatelena makkhento viya amatapānaṃ pāyento",
  "atk-s0402a:712_6": "viya madhurakathaṃ kathetī”ti sabbepi sammāsambuddhaṃ anuvattantā etadavocuṃ.",
  "atk-s0402a:713_0": "Yāceyyāsīti āyāceyyāsi pattheyyāsi piheyyāsi. Tuṇhībhūtoti tuṇhībhāvaṃ upagato. Maṅkubhūtoti",
  "atk-s0402a:713_1": "nittejataṃ āpanno. Pattakkhandhoti onatagīvo. Adhomukhoti heṭṭhāmukho. Sammāsambuddhassa",
  "atk-s0402a:713_2": "te paṭijānatoti “ahaṃ sammāsambuddho, sabbe dhammā mayā abhisambuddhā”ti evaṃ paṭijānato",
  "atk-s0402a:713_3": "tava. Anabhisambuddhāti ime nāma dhammā tayā anabhisambuddhā. Tatthāti tesu anabhisambuddhāti",
  "atk-s0402a:713_4": "evaṃ dassitadhammesu. Aññena vā aññaṃ paṭicarissatīti aññena vā vacanena aññaṃ vacanaṃ",
  "atk-s0402a:713_5": "paṭicchādessati, aññaṃ pucchito aññaṃ kathessatīti adhippāyo. Bahiddhā kathaṃ apanāmessatīti",
  "atk-s0402a:713_6": "bahiddhā aññaṃ āgantukakathaṃ āharanto purimakathaṃ apanāmessati. Appaccayanti anabhiraddhiṃ",
  "atk-s0402a:713_7": "atuṭṭhākāraṃ pātukarissatīti pākaṭaṃ karissati. Ettha ca appaccayena domanassaṃ vuttaṃ,",
  "atk-s0402a:713_8": "purimehi dvīhi mandabalavabhedo kodhoyeva.",
  "atk-s0402a:714_0": "Evaṃ bhagavā paṭhamavesārajjena sīhanādaṃ naditvā puna dutiyādīhi nadanto yo kho",
  "atk-s0402a:714_1": "maṃ paribbājakātiādimāha. Tattha yassa kho pana te atthāya dhammo desitoti yassa",
  "atk-s0402a:714_2": "maggassa vā phalassa vā atthāya tayā catusaccadhammo desito. So na niyyātīti so dhammo",
  "atk-s0402a:714_3": "na niyyāti na niggacchati, na taṃ atthaṃ sādhetīti vuttaṃ hoti. Takkarassāti yo naṃ",
  "atk-s0402a:714_4": "karoti, tassa paṭipattipūrakassa puggalassāti attho. Sammā dukkhakkhayāyāti hetunā",
  "atk-s0402a:714_5": "nayena kāraṇena sakalassa vaṭṭadukkhassa khayāya. Atha vā yassa kho pana te atthāya",
  "atk-s0402a:714_6": "dhammo desitoti yassa te atthāya dhammo desito. Seyyathidaṃ – rāgapaṭighātatthāya",
  "atk-s0402a:714_7": "asubhakammaṭṭhānaṃ, dosapaṭighātatthāya mettābhāvanā, mohapaṭighātatthāya pañca dhammā,",
  "atk-s0402a:714_8": "vitakkupacchedāya ānāpānassati. So na niyyāti takkarassa sammā dukkhakkhayāyāti so",
  "atk-s0402a:714_9": "dhammo yo naṃ yathādesitaṃ karoti, tassa takkarassa sammā hetunā nayena kāraṇena",
  "atk-s0402a:714_10": "vaṭṭadukkhakkhayāya na niyyāti na niggacchati, taṃ atthaṃ na sādhetīti ayamettha",
  "atk-s0402a:714_11": "attho. Seyyathāpi sarabho paribbājakoti yathā ayaṃ sarabho paribbājako pajjhāyanto",
  "atk-s0402a:714_12": "appaṭibhāno nisinno, evaṃ nisīdissatīti.",
  "atk-s0402a:715_0": "Evaṃ tīhi padehi sīhanādaṃ naditvā desanaṃ nivattentasseva tathāgatassa tasmiṃ ṭhāne",
  "atk-s0402a:715_1": "sannipatitā caturāsītipāṇasahassaparimāṇā parisā amatapānaṃ pivi, satthā parisāya",
  "atk-s0402a:715_2": "amatapānassa pītabhāvaṃ ñatvā vehāsaṃ abbhuggantvā pakkāmi. Tamatthaṃ dassetuṃ atha",
  "atk-s0402a:715_3": "kho bhagavātiādi vuttaṃ. Tattha sīhanādanti seṭṭhanādaṃ abhītanādaṃ appaṭinādaṃ.",
  "atk-s0402a:715_4": "Vehāsaṃ pakkāmīti abhiññāpādakaṃ catutthajjhānaṃ samāpajjitvā vuṭṭhāya adhiṭṭhāya",
  "atk-s0402a:715_5": "saddhiṃ bhikkhusaṅghena ākāsaṃ pakkhandi. Evaṃ pakkhando ca pana taṃkhaṇaññeva gijjhakūṭamahāvihāre patiṭṭhāsi.",
  "atk-s0402a:716_0": "Vācāya sannitodakenāti vacanapatodena. Sañjambharimakaṃsūti sambharitaṃ nirantaraphuṭaṃ",
  "atk-s0402a:716_1": "akaṃsu, upari vijjhiṃsūti vuttaṃ hoti. Brahāraññeti mahāraññe. Sīhanādaṃ nadissāmīti",
  "atk-s0402a:716_2": "sīhassa nadato ākāraṃ disvā “ayampi tiracchānagato, ahampi, imassa cattāro pādā,",
  "atk-s0402a:716_3": "mayhampi, ahampi evameva sīhanādaṃ nadissāmī”ti cintesi. So sīhassa sammukhā nadituṃ",
  "atk-s0402a:716_4": "asakkonto tasmiṃ gocarāya pakkante ekako nadituṃ ārabhi. Athassa siṅgālasaddoyeva",
  "atk-s0402a:716_5": "nicchari. Tena vuttaṃ – siṅgālakaṃyeva nadatīti. Bheraṇḍakanti tasseva vevacanaṃ.",
  "atk-s0402a:716_6": "Apica bhinnassaraṃ amanāpasaddaṃ nadatīti vuttaṃ hoti. Evameva kho tvanti iminā opammena",
  "atk-s0402a:716_7": "paribbājakā tathāgataṃ sīhasadisaṃ katvā sarabhaṃ siṅgālasadisaṃ akaṃsu. Ambukasañcarīti",
  "atk-s0402a:716_8": "khuddakakukkuṭikā. Purisakaravitaṃ ravissāmīti mahākukkuṭaṃ ravantaṃ disvā “imassapi",
  "atk-s0402a:716_9": "dve pādā dve pakkhā, mayhampi tatheva, ahampi evarūpaṃ ravitaṃ ravissāmī”ti sā tassa",
  "atk-s0402a:716_10": "sammukhā ravituṃ asakkontī tasmiṃ pakkante ravamānā kukkuṭikāravaṃyeva ravi. Tena",
  "atk-s0402a:716_11": "vuttaṃ – ambukasañcariravitaṃyeva ravatīti. Usabhoti goṇo. Suññāyāti tucchāya jeṭṭhakavasabhehi",
  "atk-s0402a:716_12": "virahitāya. Gambhīraṃ naditabbaṃ maññatīti jeṭṭhakavasabhassa nādasadisaṃ gambhīranādaṃ",
  "atk-s0402a:716_13": "naditabbaṃ maññati. Sesaṃ sabbattha uttānatthamevāti.",
  "atk-s0402a:717": "5. Kesamuttisuttavaṇṇanā",
  "atk-s0402a:718_0": "66. Pañcame kālāmānaṃ nigamoti kālāmā nāma khattiyā, tesaṃ nigamo. Kesamuttiyāti",
  "atk-s0402a:718_1": "kesamuttanigamavāsino. Upasaṅkamiṃsūti sappinavanītādibhesajjāni ceva aṭṭhavidhapānakāni",
  "atk-s0402a:718_2": "ca gāhāpetvā upasaṅkamiṃsu. Sakaṃyeva vādaṃ dīpentīti attanoyeva laddhiṃ kathenti.",
  "atk-s0402a:718_3": "Jotentīti pakāsenti. Khuṃsentīti ghaṭṭenti. Vambhentīti avajānanti. Paribhavantīti",
  "atk-s0402a:718_4": "lāmakaṃ karonti. Omakkhiṃ karontīti ukkhittakaṃ karonti, ukkhipitvā chaḍḍenti. Aparepi,",
  "atk-s0402a:718_5": "bhanteti so kira aṭavimukhe gāmo, tasmā tattha aṭaviṃ atikkantā ca atikkamitukāmā",
  "atk-s0402a:718_6": "ca vāsaṃ kappenti. Tesupi paṭhamaṃ āgatā attano laddhiṃ dīpetvā pakkamiṃsu, pacchā",
  "atk-s0402a:718_7": "āgatā “kiṃ te jānanti, amhākaṃ antevāsikā te, amhākaṃ santike kiñci kiñci sippaṃ",
  "atk-s0402a:718_8": "uggaṇhiṃsū”ti attano laddhiṃ dīpetvā pakkamiṃsu. Kālāmā ekaladdhiyampi saṇṭhahituṃ",
  "atk-s0402a:718_9": "na sakkhiṃsu. Te etamatthaṃ dīpetvā bhagavato evamārocetvā tesaṃ no, bhantetiādimāhaṃsu.",
  "atk-s0402a:718_10": "Tattha hoteva kaṅkhāti hotiyeva kaṅkhā. Vicikicchāti tasseva vevacanaṃ. Alanti yuttaṃ.",
  "atk-s0402a:719_0": "Mā anussavenāti anussavakathāyapi mā gaṇhittha. Mā paramparāyāti paramparakathāyapi",
  "atk-s0402a:719_1": "mā gaṇhittha. Mā itikirāyāti evaṃ kira etanti mā gaṇhittha. Mā piṭakasampadānenāti",
  "atk-s0402a:719_2": "amhākaṃ piṭakatantiyā saddhiṃ sametīti mā gaṇhittha. Mā takkahetūti takkaggāhenapi",
  "atk-s0402a:719_3": "mā gaṇhittha. Mā nayahetūti nayaggāhenapi mā gaṇhittha. Mā ākāraparivitakkenāti sundaramidaṃ",
  "atk-s0402a:719_4": "kāraṇanti evaṃ kāraṇaparivitakkenapi mā gaṇhittha. Mā diṭṭhinijjhānakkhantiyāti amhākaṃ",
  "atk-s0402a:719_5": "nijjhāyitvā khamitvā gahitadiṭṭhiyā saddhiṃ sametītipi mā gaṇhittha. Mā bhabbarūpatāyāti",
  "atk-s0402a:719_6": "ayaṃ bhikkhu bhabbarūpo, imassa kathaṃ gahetuṃ yuttantipi mā gaṇhittha. Mā samaṇo",
  "atk-s0402a:719_7": "no garūti ayaṃ samaṇo amhākaṃ garu, imassa kathaṃ gahetuṃ yuttantipi mā gaṇhittha.",
  "atk-s0402a:719_8": "Samattāti paripuṇṇā. Samādinnāti gahitā parāmaṭṭhā. Yaṃsa hotīti yaṃ kāraṇaṃ tassa",
  "atk-s0402a:719_9": "puggalassa hoti. Alobhādayo lobhādipaṭipakkhavasena veditabbā. Vigatābhijjhotiādīhi",
  "atk-s0402a:719_10": "mettāya pubbabhāgo kathito.",
  "atk-s0402a:720_0": "Idāni mettādikaṃ kammaṭṭhānaṃ kathento mettāsahagatenātiādimāha. Tattha kammaṭṭhānakathāya",
  "atk-s0402a:720_1": "vā bhāvanānaye vā pāḷivaṇṇanāya vā yaṃ vattabbaṃ siyā, taṃ sabbaṃ visuddhimagge vuttameva.",
  "atk-s0402a:720_2": "Evaṃ averacittoti evaṃ akusalaverassa ca puggalaverino ca natthitāya averacitto.",
  "atk-s0402a:720_3": "Abyābajjhacittoti kodhacittassa abhāvena niddukkhacitto. Asaṃkiliṭṭhacittoti kilesassa",
  "atk-s0402a:720_4": "natthitāya asaṃkiliṭṭhacitto. Visuddhacittoti kilesamalābhāvena visuddhacitto hotīti",
  "atk-s0402a:720_5": "attho. Tassāti tassa evarūpassa ariyasāvakassa. Assāsāti avassayā patiṭṭhā. Sace",
  "atk-s0402a:720_6": "kho pana atthi paro lokoti yadi imamhā lokā paraloko nāma atthi. Athāhaṃ kāyassa",
  "atk-s0402a:720_7": "bhedā parammaraṇā…pe… upapajjissāmīti atthetaṃ kāraṇaṃ, yenāhaṃ kāyassa bhedā parammaraṇā",
  "atk-s0402a:720_8": "sugatiṃ saggaṃ lokaṃ upapajjissāmīti evaṃ sabbattha nayo veditabbo. Anīghanti niddukkhaṃ.",
  "atk-s0402a:720_9": "Sukhinti sukhitaṃ. Ubhayeneva visuddhaṃ attānaṃ samanupassāmīti yañca pāpaṃ na karomi,",
  "atk-s0402a:720_10": "yañca karotopi na karīyati, iminā ubhayenāpi visuddhaṃ attānaṃ samanupassāmi. Sesaṃ",
  "atk-s0402a:720_11": "sabbattha uttānatthamevāti.",
  "atk-s0402a:721": "6. Sāḷhasuttavaṇṇanā",
  "atk-s0402a:722_0": "67. Chaṭṭhe migāranattāti migāraseṭṭhino nattā. Sekhuniyanattāti sekhuniyaseṭṭhino",
  "atk-s0402a:722_1": "nattā. Upasaṅkamiṃsūti bhuttapātarāsā dāsakammakaraparivutā upasaṅkamiṃsu. Tesaṃ",
  "atk-s0402a:722_2": "kira purebhatte pubbaṇhasamayeyeva gehe eko pañho samuṭṭhito, taṃ pana kathetuṃ okāso",
  "atk-s0402a:722_3": "nāhosi. Te “taṃ pañhaṃ sossāmā”ti therassa santikaṃ gantvā vanditvā tuṇhī nisīdiṃsu.",
  "atk-s0402a:722_4": "Thero “gāme taṃ samuṭṭhitaṃ pañhaṃ sotuṃ āgatā bhavissantī”ti tesaṃ manaṃ ñatvā tameva",
  "atk-s0402a:722_5": "pañhaṃ ārabhanto etha tumhe sāḷhātiādimāha. Tattha atthi lobhoti lubbhanasabhāvo",
  "atk-s0402a:722_6": "lobho nāma atthīti pucchati. Abhijjhāti kho ahaṃ sāḷhā etamatthaṃ vadāmīti etaṃ lobhasaṅkhātaṃ",
  "atk-s0402a:722_7": "atthaṃ ahaṃ “abhijjhā”ti vadāmi, “taṇhā”ti vadāmīti samuṭṭhitapañhassa atthaṃ dīpento",
  "atk-s0402a:722_8": "āha. Evaṃ sabbavāresu nayo netabbo.",
  "atk-s0402a:723_0": "So evaṃ pajānātīti so cattāro brahmavihāre bhāvetvā ṭhito ariyasāvako samāpattito",
  "atk-s0402a:723_1": "vuṭṭhāya vipassanaṃ ārabhanto evaṃ pajānāti. Atthi idanti atthi dukkhasaccasaṅkhātaṃ",
  "atk-s0402a:723_2": "khandhapañcakaṃ nāmarūpavasena paricchinditvā pajānanto esa “evaṃ pajānāti atthi",
  "atk-s0402a:723_3": "ida”nti vutto. Hīnanti samudayasaccaṃ. Paṇītanti maggasaccaṃ. Imassa saññāgatassa",
  "atk-s0402a:723_4": "uttari nissaraṇanti imassa vipassanāsaññāsaṅkhātassa saññāgatassa uttari nissaraṇaṃ",
  "atk-s0402a:723_5": "nāma nibbānaṃ, tamatthīti iminā nirodhasaccaṃ dasseti. Vimuttasmiṃ vimuttamiti ñāṇanti",
  "atk-s0402a:723_6": "ekūnavīsatividhaṃ paccavekkhaṇañāṇaṃ kathitaṃ. Ahu pubbe lobhoti pubbe me lobho ahosi.",
  "atk-s0402a:723_7": "Tadahu akusalanti taṃ akusalaṃ nāma ahosi, tadā vā akusalaṃ nāma ahosi. Iccetaṃ kusalanti",
  "atk-s0402a:723_8": "iti etaṃ kusalaṃ, tasseva akusalassa natthibhāvaṃ kusalaṃ khemanti sandhāya vadati.",
  "atk-s0402a:723_9": "Nicchātoti nittaṇho. Nibbutoti abbhantare santāpakarānaṃ kilesānaṃ abhāvena nibbuto.",
  "atk-s0402a:723_10": "Sītibhūtoti sītalībhūto. Sukhappaṭisaṃvedīti kāyikacetasikassa sukhassa paṭisaṃveditā.",
  "atk-s0402a:723_11": "Brahmabhūtenāti seṭṭhabhūtena. Sesaṃ sabbattha uttānatthamevāti.",
  "atk-s0402a:724": "7. Kathāvatthusuttavaṇṇanā",
  "atk-s0402a:725_0": "68. Sattame kathāvatthūnīti kathākāraṇāni, kathāya bhūmiyo patiṭṭhāyoti attho. Atītaṃ",
  "atk-s0402a:725_1": "vā, bhikkhave, addhānanti atītamaddhānaṃ nāma kālopi vaṭṭati khandhāpi. Anāgatapaccuppannesupi",
  "atk-s0402a:725_2": "eseva nayo. Tattha atīte kassapo nāma sammāsambuddho ahosi, tassa kikī nāma kāsikarājā",
  "atk-s0402a:725_3": "aggupaṭṭhāko ahosi, vīsati vassasahassāni āyu ahosīti iminā nayena kathento atītaṃ",
  "atk-s0402a:725_4": "ārabbha kathaṃ katheti nāma. Anāgate metteyyo nāma buddho bhavissati, tassa saṅkho",
  "atk-s0402a:725_5": "nāma rājā aggupaṭṭhāko bhavissati, asīti vassasahassāni āyu bhavissatīti iminā nayena",
  "atk-s0402a:725_6": "kathento anāgataṃ ārabbha kathaṃ katheti nāma. Etarahi asuko nāma rājā dhammikoti",
  "atk-s0402a:725_7": "iminā nayena kathento paccuppannaṃ ārabbha kathaṃ katheti nāma.",
  "atk-s0402a:726_0": "Kathāsampayogenāti kathāsamāgamena. Kacchoti kathetuṃ yutto. Akacchoti kathetuṃ na",
  "atk-s0402a:726_1": "yutto. Ekaṃsabyākaraṇīyaṃ pañhantiādīsu, “cakkhu, anicca”nti puṭṭhena, “āma, anicca”nti",
  "atk-s0402a:726_2": "ekaṃseneva byākātabbaṃ. Eseva nayo sotādīsu. Ayaṃ ekaṃsabyākaraṇīyo pañho. “Aniccaṃ",
  "atk-s0402a:726_3": "nāma cakkhū”ti puṭṭhena pana “na cakkhumeva, sotampi aniccaṃ, ghānampi anicca”nti",
  "atk-s0402a:726_4": "evaṃ vibhajitvā byākātabbaṃ. Ayaṃ vibhajjabyākaraṇīyo pañho. “Yathā cakkhu, tathā",
  "atk-s0402a:726_5": "sotaṃ. Yathā sotaṃ, tathā cakkhū”ti puṭṭhena “kenaṭṭhena pucchasī”ti paṭipucchitvā",
  "atk-s0402a:726_6": "“dassanaṭṭhena pucchāmī”ti vutte “na hī”ti byākātabbaṃ. “Aniccaṭṭhena pucchāmī”ti",
  "atk-s0402a:726_7": "vutte, “āmā”ti byākātabbaṃ. Ayaṃ paṭipucchābyākaraṇīyo pañho. “Taṃ jīvaṃ taṃ sarīra”ntiādīni",
  "atk-s0402a:726_8": "puṭṭhena pana “abyākatametaṃ bhagavatā”ti ṭhapetabbo, esa pañho na byākātabbo. Ayaṃ ṭhapanīyo pañho.",
  "atk-s0402a:727_0": "Ṭhānāṭhāne na saṇṭhātīti kāraṇākāraṇe na saṇṭhāti. Tatrāyaṃ nayo – sassatavādī yuttena",
  "atk-s0402a:727_1": "kāraṇena pahoti ucchedavādiṃ niggahetuṃ, ucchedavādī tena niggayhamāno “kiṃ panāhaṃ",
  "atk-s0402a:727_2": "ucchedaṃ vadāmī”ti sassatavādibhāvameva dīpeti, attano vāde patiṭṭhātuṃ na sakkoti.",
  "atk-s0402a:727_3": "Evaṃ ucchedavādimhi pahonte sassatavādī, puggalavādimhi pahonte suññatavādī, suññatavādimhi",
  "atk-s0402a:727_4": "pahonte puggalavādīti evaṃ ṭhānāṭhāne na saṇṭhāti nāma.",
  "atk-s0402a:728_0": "Parikappe na saṇṭhātīti idaṃ pañhapucchanepi pañhakathanepi labbhati. Kathaṃ? Ekacco",
  "atk-s0402a:728_1": "hi “pañhaṃ pucchissāmī”ti kaṇṭhaṃ sodheti, so itarena “idaṃ nāma tvaṃ pucchissasī”ti",
  "atk-s0402a:728_2": "vutto ñātabhāvaṃ ñatvā “na etaṃ, aññaṃ pucchissāmī”ti vadati. Pañhaṃ puṭṭhopi “pañhaṃ",
  "atk-s0402a:728_3": "kathessāmī”ti hanuṃ saṃsodheti, so itarena “idaṃ nāma kathessasī”ti vutto ñātabhāvaṃ",
  "atk-s0402a:728_4": "ñatvā “na etaṃ, aññaṃ kathessāmī”ti vadati. Evaṃ parikappe na saṇṭhāti nāma.",
  "atk-s0402a:729_0": "Aññātavāde na saṇṭhātīti aññātavāde jānitavāde na saṇṭhāti. Kathaṃ? Ekacco pañhaṃ",
  "atk-s0402a:729_1": "pucchati, taṃ itaro “manāpo tayā pañho pucchito, kahaṃ te esa uggahito”ti vadati.",
  "atk-s0402a:729_2": "Itaro pucchitabbaniyāmeneva pañhaṃ pucchitvāpi tassa kathāya “apañhaṃ nu kho pucchita”nti",
  "atk-s0402a:729_3": "vimatiṃ karoti. Aparo pañhaṃ puṭṭho katheti, tamañño “suṭṭhu te pañho kathito, kattha",
  "atk-s0402a:729_4": "te uggahito, pañhaṃ kathentena nāma evaṃ kathetabbo”ti vadati. Itaro kathetabbaniyāmeneva",
  "atk-s0402a:729_5": "pañhaṃ kathetvāpi tassa kathāya “apañho nu kho mayā kathito”ti vimatiṃ karoti.",
  "atk-s0402a:730_0": "Paṭipadāya na saṇṭhātīti paṭipattiyaṃ na tiṭṭhati, vattaṃ ajānitvā apucchitabbaṭṭhāne",
  "atk-s0402a:730_1": "pucchatīti attho. Ayaṃ pañho nāma cetiyaṅgaṇe pucchitena na kathetabbo, tathā bhikkhācāramagge",
  "atk-s0402a:730_2": "gāmaṃ piṇḍāya caraṇakāle. Āsanasālāya nisinnakāle yāguṃ vā bhattaṃ vā gahetvā nisinnakāle",
  "atk-s0402a:730_3": "paribhuñjitvā nisinnakāle divāvihāraṭṭhānagamanakālepi. Divāṭṭhāne nisinnakāle pana",
  "atk-s0402a:730_4": "okāsaṃ kāretvāva pucchantassa kathetabbo, akāretvā pucchantassa na kathetabbo. Idaṃ",
  "atk-s0402a:730_5": "vattaṃ ajānitvā pucchanto paṭipadāya na saṇṭhāti nāma. Evaṃ santāyaṃ, bhikkhave,",
  "atk-s0402a:730_6": "puggalo akaccho hotīti, bhikkhave, etaṃ imasmiṃ ca kāraṇe sati ayaṃ puggalo na kathetuṃ yutto nāma hoti.",
  "atk-s0402a:731_0": "Ṭhānāṭhāne saṇṭhātīti sassatavādī yuttena kāraṇena pahoti ucchedavādiṃ niggahetuṃ,",
  "atk-s0402a:731_1": "ucchedavādī tena niggayhamānopi “ahaṃ tayā satakkhattuṃ niggayhamānopi ucchedavādīyevā”ti",
  "atk-s0402a:731_2": "vadati. Iminā nayena sassatapuggalasuññatavādādīsupi nayo netabbo. Evaṃ ṭhānāṭhāne",
  "atk-s0402a:731_3": "saṇṭhāti nāma. Parikappe saṇṭhātīti “pañhaṃ pucchissāmī”ti kaṇṭhaṃ sodhento “tvaṃ",
  "atk-s0402a:731_4": "imaṃ nāma pucchissasī”ti vutte, “āma, etaṃyeva pucchissāmī”ti vadati. Pañhaṃ kathessāmīti",
  "atk-s0402a:731_5": "hanuṃ saṃsodhentopi “tvaṃ imaṃ nāma kathessasī”ti vutte, “āma, etaṃyeva kathessāmī”ti",
  "atk-s0402a:731_6": "vadati. Evaṃ parikappe saṇṭhāti nāma.",
  "atk-s0402a:732_0": "Aññātavāde saṇṭhātīti imaṃ pañhaṃ pucchitvā “suṭṭhu te pañho pucchito, pucchantena",
  "atk-s0402a:732_1": "nāma evaṃ pucchitabba”nti vutte sampaṭicchati, vimatiṃ na uppādeti. Pañhaṃ kathetvāpi",
  "atk-s0402a:732_2": "“suṭṭhu te pañho kathito, kathentena nāma evaṃ kathetabba”nti vutte sampaṭicchati,",
  "atk-s0402a:732_3": "vimatiṃ na uppādeti. Paṭipadāya saṇṭhātīti gehe nisīdāpetvā yāgukhajjakādīni datvā",
  "atk-s0402a:732_4": "yāva bhattaṃ niṭṭhāti, tasmiṃ antare nisinno pañhaṃ pucchati. Sappiādīni bhesajjāni",
  "atk-s0402a:732_5": "aṭṭhavidhāni pānakāni vatthacchādanamālāgandhādīni vā ādāya vihāraṃ gantvā tāni datvā",
  "atk-s0402a:732_6": "divāṭṭhānaṃ pavisitvā okāsaṃ kāretvā pañhaṃ pucchati. Evañhi vattaṃ ñatvā pucchanto",
  "atk-s0402a:732_7": "paṭipadāya saṇṭhāti nāma. Tassa pañhaṃ kathetuṃ vaṭṭati.",
  "atk-s0402a:733_0": "Aññenaññaṃ paṭicaratīti aññena vacanena aññaṃ paṭicchādeti, aññaṃ vā pucchito aññaṃ",
  "atk-s0402a:733_1": "katheti. Bahiddhā kathaṃ apanāmetīti āgantukakathaṃ otārento purimakathaṃ bahiddhā",
  "atk-s0402a:733_2": "apanāmeti. Tatridaṃ vatthu – bhikkhū kira sannipatitvā ekaṃ daharaṃ, “āvuso, tvaṃ",
  "atk-s0402a:733_3": "imañcimañca āpattiṃ āpanno”ti āhaṃsu. So āha – “bhante, nāgadīpaṃ gatomhī”ti. Āvuso,",
  "atk-s0402a:733_4": "na mayaṃ tava nāgadīpagamanena atthikā, āpattiṃ pana āpannoti pucchāmāti. Bhante,",
  "atk-s0402a:733_5": "nāgadīpaṃ gantvā macche khādinti. Āvuso, tava macchakhādanena kammaṃ natthi, āpattiṃ",
  "atk-s0402a:733_6": "kirasi āpannoti. So “nātisupakko maccho mayhaṃ aphāsukamakāsi, bhante”ti. Āvuso,",
  "atk-s0402a:733_7": "tuyhaṃ phāsukena vā aphāsukena vā kammaṃ natthi, āpattiṃ āpannosīti. Bhante, yāva",
  "atk-s0402a:733_8": "tattha vasiṃ, tāva me aphāsukameva jātanti. Evaṃ āgantukakathāvasena bahiddhā kathaṃ",
  "atk-s0402a:733_9": "apanāmetīti veditabbaṃ.",
  "atk-s0402a:734_0": "Abhiharatīti ito cito ca suttaṃ āharitvā avattharati. Tepiṭakatissatthero viya. Pubbe",
  "atk-s0402a:734_1": "kira bhikkhū mahācetiyaṅgaṇe sannipatitvā saṅghakiccaṃ katvā bhikkhūnaṃ ovādaṃ datvā",
  "atk-s0402a:734_2": "aññamaññaṃ pañhasākacchaṃ karonti. Tatthāyaṃ thero tīhi piṭakehi tato tato suttaṃ",
  "atk-s0402a:734_3": "āharitvā divasabhāge ekampi pañhaṃ niṭṭhāpetuṃ na deti. Abhimaddatīti kāraṇaṃ āharitvā",
  "atk-s0402a:734_4": "maddati. Anupajagghatīti parena pañhe pucchitepi kathitepi pāṇiṃ paharitvā mahāhasitaṃ",
  "atk-s0402a:734_5": "hasati, yena parassa “apucchitabbaṃ nu kho pucchiṃ, akathetabbaṃ nu kho kathesi”nti",
  "atk-s0402a:734_6": "vimati uppajjati. Khalitaṃ gaṇhātīti appamattakaṃ mukhadosamattaṃ gaṇhāti, akkhare",
  "atk-s0402a:734_7": "vā pade vā byañjane vā durutte “evaṃ nāmetaṃ vattabba”nti ujjhāyamāno vicarati. Saupanisoti",
  "atk-s0402a:734_8": "saupanissayo sapaccayo.",
  "atk-s0402a:735_0": "Ohitasototi ṭhapitasoto. Abhijānāti ekaṃ dhammanti ekaṃ kusaladhammaṃ abhijānāti",
  "atk-s0402a:735_1": "ariyamaggaṃ. Parijānāti ekaṃ dhammanti ekaṃ dukkhasaccadhammaṃ tīraṇapariññāya parijānāti.",
  "atk-s0402a:735_2": "Pajahati ekaṃ dhammanti ekaṃ sabbākusaladhammaṃ pajahati vinodeti byantīkaroti. Sacchikaroti",
  "atk-s0402a:735_3": "ekaṃ dhammanti ekaṃ arahattaphaladhammaṃ nirodhameva vā paccakkhaṃ karoti. Sammāvimuttiṃ",
  "atk-s0402a:735_4": "phusatīti sammā hetunā nayena kāraṇena arahattaphalavimokkhaṃ ñāṇaphassena phusati.",
  "atk-s0402a:736_0": "Etadatthā, bhikkhave, kathāti, bhikkhave, yā esā kathāsampayogenāti kathā dassitā,",
  "atk-s0402a:736_1": "sā etadatthā, ayaṃ tassā kathāya bhūmi patiṭṭhā. Idaṃ vatthu yadidaṃ anupādā cittassa",
  "atk-s0402a:736_2": "vimokkhoti evaṃ sabbapadesu yojanā veditabbā. Etadatthā mantanāti yā ayaṃ kacchākacchesu",
  "atk-s0402a:736_3": "puggalesu kacchena saddhiṃ mantanā, sāpi etadatthāyeva. Etadatthā upanisāti ohitasoto",
  "atk-s0402a:736_4": "saupanisoti evaṃ vuttā upanisāpi etadatthāyeva. Etadatthaṃ sotāvadhānanti tassā upanisāya",
  "atk-s0402a:736_5": "sotāvadhānaṃ, tampi etadatthameva. Anupādāti catūhi upādānehi aggahetvā. Cittassa",
  "atk-s0402a:736_6": "vimokkhoti arahattaphalavimokkho. Arahattaphalatthāya hi sabbametanti suttantaṃ vinivattetvā",
  "atk-s0402a:736_7": "upari gāthāhi kūṭaṃ gaṇhanto ye viruddhātiādimāha.",
  "atk-s0402a:737_0": "Tattha viruddhāti virodhasaṅkhātena kopena viruddhā. Sallapantīti sallāpaṃ karonti.",
  "atk-s0402a:737_1": "Viniviṭṭhāti abhiniviṭṭhā hutvā. Samussitāti mānussayena suṭṭhu ussitā. Anariyaguṇamāsajjāti",
  "atk-s0402a:737_2": "anariyaguṇakathaṃ guṇamāsajja kathenti. Guṇaṃ ghaṭṭetvā kathā hi anariyakathā nāma,",
  "atk-s0402a:737_3": "na ariyakathā, taṃ kathentīti attho. Aññoññavivaresinoti aññamaññassa chiddaṃ aparādhaṃ",
  "atk-s0402a:737_4": "gavesamānā. Dubbhāsitanti dukkathitaṃ. Vikkhalitanti appamattakaṃ mukhadosakhalitaṃ.",
  "atk-s0402a:737_5": "Sampamohaṃ parājayanti aññamaññassa appamattena mukhadosena sampamohañca parājayañca.",
  "atk-s0402a:737_6": "Abhinandantīti tussanti. Nācareti na carati na katheti. Dhammaṭṭhapaṭisaṃyuttāti",
  "atk-s0402a:737_7": "yā ca dhamme ṭhitena kathitakathā, sā dhammaṭṭhā ceva hoti tena ca dhammena paṭisaṃyuttāti",
  "atk-s0402a:737_8": "dhammaṭṭhapaṭisaṃyuttā. Anunnatena manasāti anuddhatena cetasā. Apaḷāsoti yugaggāhapaḷāsavasena",
  "atk-s0402a:737_9": "apaḷāso hutvā. Asāhasoti rāgadosamohasāhasānaṃ vasena asāhaso hutvā.",
  "atk-s0402a:738_0": "Anusūyāyamānoti na usūyamāno. Dubbhaṭṭhe nāpasādayeti dukkathitasmiṃ na apasādeyya.",
  "atk-s0402a:738_1": "Upārambhaṃ na sikkheyyāti kāraṇuttariyalakkhaṇaṃ upārambhaṃ na sikkheyya. Khalitañca",
  "atk-s0402a:738_2": "na gāhayeti appamattakaṃ mukhakhalitaṃ “ayaṃ te doso”ti na gāhayeyya. Nābhihareti",
  "atk-s0402a:738_3": "nāvatthareyya. Nābhimaddeti ekaṃ kāraṇaṃ āharitvā na maddeyya. Na vācaṃ payutaṃ bhaṇeti",
  "atk-s0402a:738_4": "saccālikapaṭisaṃyuttaṃ vācaṃ na bhaṇeyya. Aññātatthanti jānanatthaṃ. Pasādatthanti",
  "atk-s0402a:738_5": "pasādajananatthaṃ. Na samusseyya mantayeti na mānussayena samussito bhaveyya. Na",
  "atk-s0402a:738_6": "hi mānussitā hutvā paṇḍitā kathayanti, mānena pana anussitova hutvā mantaye katheyya bhāseyyāti.",
  "atk-s0402a:739": "8. Aññatitthiyasuttavaṇṇanā",
  "atk-s0402a:740_0": "69. Aṭṭhame bhagavaṃmūlakāti bhagavā mūlaṃ etesanti bhagavaṃmūlakā. Idaṃ vuttaṃ hoti",
  "atk-s0402a:740_1": "– ime, bhante, amhākaṃ dhammā pubbe kassapasammāsambuddhena uppāditā, tasmiṃ parinibbute",
  "atk-s0402a:740_2": "ekaṃ buddhantaraṃ añño samaṇo vā brāhmaṇo vā ime dhamme uppādetuṃ samattho nāma nāhosi,",
  "atk-s0402a:740_3": "bhagavato pana no ime dhammā uppāditā. Bhagavantañhi nissāya mayaṃ ime dhamme ājānāma",
  "atk-s0402a:740_4": "paṭivijjhāmāti evaṃ bhagavaṃmūlakā no, bhante, dhammāti. Bhagavaṃnettikāti bhagavā",
  "atk-s0402a:740_5": "dhammānaṃ netā vinetā anunetā yathāsabhāvato pāṭiyekkaṃ pāṭiyekkaṃ nāmaṃ gahetvāva",
  "atk-s0402a:740_6": "dassetāti dhammā bhagavaṃnettikā nāma honti. Bhagavaṃpaṭisaraṇāti catubhūmakadhammā",
  "atk-s0402a:740_7": "sabbaññutaññāṇassa āpāthaṃ āgacchamānā bhagavati paṭisaranti nāmāti bhagavaṃpaṭisaraṇā.",
  "atk-s0402a:740_8": "Paṭisarantīti osaranti samosaranti. Apica mahābodhimaṇḍe nisinnassa bhagavato paṭivedhavasena",
  "atk-s0402a:740_9": "phasso āgacchati – “ahaṃ bhagavā kinnāmo”ti. Tvaṃ phusanaṭṭhena phasso nāma. Vedanā,",
  "atk-s0402a:740_10": "saññā, saṅkhārā, viññāṇaṃ āgacchati – “ahaṃ bhagavā kinnāma”nti. Tvaṃ vijānanaṭṭhena",
  "atk-s0402a:740_11": "viññāṇaṃ nāmāti. Evaṃ catubhūmakadhammānaṃ yathāsabhāvato pāṭiyekkaṃ pāṭiyekkaṃ nāmaṃ",
  "atk-s0402a:740_12": "gaṇhanto bhagavā dhamme paṭisaratīti bhagavaṃpaṭisaraṇā. Bhagavantaṃyeva paṭibhātūti",
  "atk-s0402a:740_13": "bhagavatova etassa bhāsitassa attho upaṭṭhātu, tumheyeva no kathetvā dethāti attho.",
  "atk-s0402a:741_0": "Rāgo khoti rajjanavasena pavattarāgo. Appasāvajjoti lokavajjavasenapi vipākavajjavasenapīti",
  "atk-s0402a:741_1": "dvīhipi vajjehi appasāvajjo, appadosoti attho. Kathaṃ? Mātāpitaro hi bhātibhaginiādayo",
  "atk-s0402a:741_2": "ca puttabhātikānaṃ āvāhavivāhamaṅgalaṃ nāma kārenti. Evaṃ tāveso lokavajjavasena",
  "atk-s0402a:741_3": "appasāvajjo. Sadārasantosamūlikā pana apāye paṭisandhi nāma na hotīti evaṃ vipākavajjavasena",
  "atk-s0402a:741_4": "appasāvajjo. Dandhavirāgīti virajjamāno panesa saṇikaṃ virajjati, na sīghaṃ muccati.",
  "atk-s0402a:741_5": "Telamasirāgo viya ciraṃ anubandhati, dve tīṇi bhavantarāni gantvāpi nāpagacchatīti dandhavirāgī.",
  "atk-s0402a:742_0": "Tatridaṃ vatthu – eko kira puriso bhātu jāyāya micchācāraṃ carati. Tassāpi itthiyā",
  "atk-s0402a:742_1": "attano sāmikato soyeva piyataro ahosi. Sā tamāha – “imasmiṃ kāraṇe pākaṭe jāte mahatī",
  "atk-s0402a:742_2": "garahā bhavissati, tava bhātikaṃ ghātehī”ti. So “nassa, vasali, mā evaṃ puna avacā”ti",
  "atk-s0402a:742_3": "apasādesi. Sā tuṇhī hutvā katipāhaccayena puna kathesi, tassa cittaṃ dvajjhabhāvaṃ",
  "atk-s0402a:742_4": "agamāsi. Tato tatiyavāraṃ kathito “kinti katvā okāsaṃ labhissāmī”ti āha. Athassa",
  "atk-s0402a:742_5": "sā upāyaṃ kathentī “tvaṃ mayā vuttameva karohi, asukaṭṭhāne mahākakudhasamīpe titthaṃ",
  "atk-s0402a:742_6": "atthi, tattha tikhiṇaṃ daṇḍakavāsiṃ gahetvā tiṭṭhāhī”ti. So tathā akāsi. Jeṭṭhabhātāpissa",
  "atk-s0402a:742_7": "araññe kammaṃ katvā gharaṃ āgato. Sā tasmiṃ muducittā viya hutvā “ehi sāmi, sīse",
  "atk-s0402a:742_8": "te olikhissāmī”ti olikhantī “upakkiliṭṭhaṃ te sīsa”nti āmalakapiṇḍaṃ datvā “gaccha",
  "atk-s0402a:742_9": "asukaṭṭhāne sīsaṃ dhovitvā āgacchāhī”ti pesesi. So tāya vuttatitthameva gantvā āmalakakakkena",
  "atk-s0402a:742_10": "sīsaṃ makkhetvā udakaṃ oruyha onamitvā sīsaṃ dhovi. Atha naṃ itaro rukkhantarato",
  "atk-s0402a:742_11": "nikkhamitvā khandhaṭṭhike paharitvā jīvitā voropetvā gehaṃ agamāsi.",
  "atk-s0402a:743_0": "Itaro bhariyāya sinehaṃ pariccajitumasakkonto tasmiṃyeva gehe mahādhammani hutvā",
  "atk-s0402a:743_1": "nibbatti. So tassā ṭhitāyapi nisinnāyapi gantvā sarīre patati. Atha naṃ sā “soyeva",
  "atk-s0402a:743_2": "ayaṃ bhavissatī”ti ghātāpesi. So puna tassā sinehena tasmiṃyeva gehe kukkuro hutvā",
  "atk-s0402a:743_3": "nibbatti. So padasā gamanakālato paṭṭhāya tassā pacchato pacchato carati. Araññaṃ",
  "atk-s0402a:743_4": "gacchantiyāpi saddhiṃyeva gacchati. Taṃ disvā manussā “nikkhanto sunakhaluddako,",
  "atk-s0402a:743_5": "kataraṭṭhānaṃ gamissatī”ti uppaṇḍenti. Sā puna taṃ ghātāpesi.",
  "atk-s0402a:744_0": "Sopi puna tasmiṃyeva gehe vacchako hutvā nibbatti. Tatheva tassā pacchato pacchato",
  "atk-s0402a:744_1": "carati. Tadāpi naṃ manussā disvā “nikkhanto gopālako, kattha gāviyo carissantī”ti",
  "atk-s0402a:744_2": "uppaṇḍenti. Sā tasmimpi ṭhāne taṃ ghātāpesi. So tadāpi tassā upari sinehaṃ chindituṃ",
  "atk-s0402a:744_3": "asakkonto catutthe vāre tassāyeva kucchiyaṃ jātissaro hutvā nibbatti. So paṭipāṭiyā",
  "atk-s0402a:744_4": "catūsu attabhāvesu tāya ghātitabhāvaṃ disvā “evarūpāya nāma paccatthikāya kucchismiṃ",
  "atk-s0402a:744_5": "nibbattosmī”ti tato paṭṭhāya tassā hatthena attānaṃ phusituṃ na deti. Sace naṃ sā",
  "atk-s0402a:744_6": "phusati, kandati rodati. Atha naṃ ayyakova paṭijaggati. Taṃ aparabhāge vuddhippattaṃ",
  "atk-s0402a:744_7": "ayyako āha – “tāta, kasmā tvaṃ mātu hatthena attānaṃ phusituṃ na desi. Sacepi taṃ",
  "atk-s0402a:744_8": "phusati, mahāsaddena rodasi kandasī”ti. Ayyakena puṭṭho “na esā mayhaṃ mātā, paccāmittā",
  "atk-s0402a:744_9": "esā”ti taṃ pavattiṃ sabbaṃ ārocesi. So taṃ āliṅgitvā roditvā “ehi, tāta, kiṃ amhākaṃ",
  "atk-s0402a:744_10": "īdise ṭhāne nivāsakicca”nti taṃ ādāya nikkhamitvā ekaṃ vihāraṃ gantvā pabbajitvā",
  "atk-s0402a:744_11": "ubhopi tattha vasantā arahattaṃ pāpuṇiṃsu.",
  "atk-s0402a:745_0": "Mahāsāvajjoti lokavajjavasenapi vipākavajjavasenapīti dvīhipi kāraṇehi mahāsāvajjo.",
  "atk-s0402a:745_1": "Kathaṃ? Dosena hi duṭṭho hutvā mātaripi aparajjhati, pitaripi bhātibhaginiādīsupi",
  "atk-s0402a:745_2": "pabbajitesupi. So gatagataṭṭhānesu “ayaṃ puggalo mātāpitūsupi aparajjhati, bhātibhaginiādīsupi,",
  "atk-s0402a:745_3": "pabbajitesupī”ti mahatiṃ garahaṃ labhati. Evaṃ tāva lokavajjavasena mahāsāvajjo.",
  "atk-s0402a:745_4": "Dosavasena pana katena ānantariyakammena kappaṃ niraye paccati. Evaṃ vipākavajjavasena",
  "atk-s0402a:745_5": "mahāsāvajjo. Khippavirāgīti khippaṃ virajjati. Dosena hi duṭṭho mātāpitūsupi cetiyepi",
  "atk-s0402a:745_6": "bodhimhipi pabbajitesupi aparajjhitvā “mayhaṃ khamathā”ti. Accayaṃ deseti. Tassa",
  "atk-s0402a:745_7": "saha khamāpanena taṃ kammaṃ pākatikameva hoti.",
  "atk-s0402a:746_0": "Mohopi dvīheva kāraṇehi mahāsāvajjo. Mohena hi mūḷho hutvā mātāpitūsupi cetiyepi",
  "atk-s0402a:746_1": "bodhimhipi pabbajitesupi aparajjhitvā gatagataṭṭhāne garahaṃ labhati. Evaṃ tāva lokavajjavasena",
  "atk-s0402a:746_2": "mahāsāvajjo. Mohavasena pana katena ānantariyakammena kappaṃ niraye paccati. Evaṃ",
  "atk-s0402a:746_3": "vipākavajjavasenapi mahāsāvajjo. Dandhavirāgīti saṇikaṃ virajjati. Mohena mūḷhena",
  "atk-s0402a:746_4": "hi katakammaṃ saṇikaṃ muccati. Yathā hi acchacammaṃ satakkhattumpi dhoviyamānaṃ na",
  "atk-s0402a:746_5": "paṇḍaraṃ hoti, evameva mohena mūḷhena katakammaṃ sīghaṃ na muccati, saṇikameva muccatīti.",
  "atk-s0402a:746_6": "Sesamettha uttānamevāti.",
  "atk-s0402a:747": "9. Akusalamūlasuttavaṇṇanā",
  "atk-s0402a:748_0": "70. Navame akusalamūlānīti akusalānaṃ mūlāni, akusalāni ca tāni mūlāni cāti vā akusalamūlāni.",
  "atk-s0402a:748_1": "Yadapi, bhikkhave, lobhoti yopi, bhikkhave, lobho. Tadapi akusalamūlanti sopi akusalamūlaṃ.",
  "atk-s0402a:748_2": "Akusalamūlaṃ vā sandhāya idha tampīti attho vaṭṭatiyeva. Etenupāyena sabbattha nayo",
  "atk-s0402a:748_3": "netabbo. Abhisaṅkharotīti āyūhati sampiṇḍeti rāsiṃ karoti. Asatā dukkhaṃ uppādayatīti",
  "atk-s0402a:748_4": "abhūtena avijjamānena yaṃkiñci tassa abhūtaṃ dosaṃ vatvā dukkhaṃ uppādeti. Vadhena",
  "atk-s0402a:748_5": "vātiādi yenākārena dukkhaṃ uppādeti, taṃ dassetuṃ vuttaṃ. Tattha jāniyāti dhanajāniyā.",
  "atk-s0402a:748_6": "Pabbājanāyāti gāmato vā raṭṭhato vā pabbājanīyakammena. Balavamhīti ahamasmi balavā.",
  "atk-s0402a:748_7": "Balattho itipīti balena me attho itipi, bale vā ṭhitomhītipi vadati.",
  "atk-s0402a:749_0": "Akālavādīti kālasmiṃ na vadati, akālasmiṃ vadati nāma. Abhūtavādīti bhūtaṃ na vadati,",
  "atk-s0402a:749_1": "abhūtaṃ vadati nāma. Anatthavādīti atthaṃ na vadati, anatthaṃ vadati nāma. Adhammavādīti",
  "atk-s0402a:749_2": "dhammaṃ na vadati, adhammaṃ vadati nāma. Avinayavādīti vinayaṃ na vadati, avinayaṃ vadati nāma.",
  "atk-s0402a:750_0": "Tathā hāyanti tathā hi ayaṃ. Na ātappaṃ karoti tassa nibbeṭhanāyāti tassa abhūtassa",
  "atk-s0402a:750_1": "nibbeṭhanatthāya vīriyaṃ na karoti. Itipetaṃ atacchanti imināpi kāraṇena etaṃ atacchaṃ.",
  "atk-s0402a:750_2": "Itaraṃ tasseva vevacanaṃ.",
  "atk-s0402a:751_0": "Duggati pāṭikaṅkhāti nirayādikā duggati icchitabbā, sā assa avassabhāvinī, tatthānena",
  "atk-s0402a:751_1": "nibbattitabbanti attho. Uddhastoti upari dhaṃsito. Pariyonaddhoti samantā onaddho.",
  "atk-s0402a:751_2": "Anayaṃ āpajjatīti avuḍḍhiṃ āpajjati. Byasanaṃ āpajjatīti vināsaṃ āpajjati. Gimhakālasmiñhi",
  "atk-s0402a:751_3": "māluvāsipāṭikāya phalitāya bījāni uppatitvā vaṭarukkhādīnaṃ mūle patanti. Tattha",
  "atk-s0402a:751_4": "yassa rukkhassa mūle tīsu disāsu tīṇi bījāni patitāni honti, tasmiṃ rukkhe pāvussakena",
  "atk-s0402a:751_5": "meghena abhivaṭṭhe tīhi bījehi tayo aṅkurā uṭṭhahitvā taṃ rukkhaṃ allīyanti. Tato",
  "atk-s0402a:751_6": "paṭṭhāya rukkhadevatāyo sakabhāvena saṇṭhātuṃ na sakkonti. Tepi aṅkurā vaḍḍhamānā",
  "atk-s0402a:751_7": "latābhāvaṃ āpajjitvā taṃ rukkhaṃ abhiruhitvā sabbaviṭapasākhāpasākhā saṃsibbitvā",
  "atk-s0402a:751_8": "taṃ rukkhaṃ upari pariyonandhanti. So māluvālatāhi saṃsibbito ghanehi mahantehi māluvāpattehi",
  "atk-s0402a:751_9": "sañchanno deve vā vassante vāte vā vāyante tattha tattha palujjitvā khāṇumattameva",
  "atk-s0402a:751_10": "avasissati. Taṃ sandhāyetaṃ vuttaṃ.",
  "atk-s0402a:752_0": "Evameva khoti ettha pana idaṃ opammasaṃsandanaṃ – sālādīsu aññatararukkho viya hi",
  "atk-s0402a:752_1": "ayaṃ satto daṭṭhabbo, tisso māluvālatā viya tīṇi akusalamūlāni, yāva rukkhasākhā",
  "atk-s0402a:752_2": "asampattā, tāva tāsaṃ latānaṃ ujukaṃ rukkhārohanaṃ viya lobhādīnaṃ dvāraṃ asampattakālo,",
  "atk-s0402a:752_3": "sākhānusārena gamanakālo viya dvāravasena gamanakālo, pariyonaddhakālo viya lobhādīhi",
  "atk-s0402a:752_4": "pariyuṭṭhitakālo, khuddakasākhānaṃ palujjanakālo viya dvārappattānaṃ kilesānaṃ vasena",
  "atk-s0402a:752_5": "khuddānukhuddakā āpattiyo āpannakālo, mahāsākhānaṃ palujjanakālo viya garukāpattiṃ",
  "atk-s0402a:752_6": "āpannakālo, latānusārena otiṇṇena udakena mūlesu tintesu rukkhassa bhūmiyaṃ patanakālo",
  "atk-s0402a:752_7": "viya kamena cattāri pārājikāni āpajjitvā catūsu apāyesu nibbattanakālo daṭṭhabbo.",
  "atk-s0402a:753_0": "Sukkapakkho vuttavipallāsena veditabbo. Evameva khoti ettha pana idaṃ opammasaṃsandanaṃ",
  "atk-s0402a:753_1": "– sālādīsu aññatararukkho viya ayaṃ satto daṭṭhabbo, tisso māluvālatā viya tīṇi akusalamūlāni,",
  "atk-s0402a:753_2": "tāsaṃ appavattiṃ kātuṃ āgatapuriso viya yogāvacaro, kuddālo viya paññā, kuddālapiṭakaṃ",
  "atk-s0402a:753_3": "viya saddhāpiṭakaṃ, palikhananakhaṇitti viya vipassanāpaññā, khaṇittiyā mūlacchedanaṃ",
  "atk-s0402a:753_4": "viya vipassanāñāṇena avijjāmūlassa chindanakālo, khaṇḍākhaṇḍikaṃ chindanakālo viya",
  "atk-s0402a:753_5": "khandhavasena diṭṭhakālo, phālanakālo viya maggañāṇena kilesānaṃ samugghātitakālo,",
  "atk-s0402a:753_6": "masikaraṇakālo viya dharamānakapañcakkhandhakālo, mahāvāte opuṇitvā appavattanakālo",
  "atk-s0402a:753_7": "viya upādinnakakkhandhānaṃ appaṭisandhikanirodhena nirujjhitvā punabbhave paṭisandhiaggahaṇakālo",
  "atk-s0402a:753_8": "daṭṭhabboti. Imasmiṃ sutte vaṭṭavivaṭṭaṃ kathitaṃ.",
  "atk-s0402a:754": "10. Uposathasuttavaṇṇanā",
  "atk-s0402a:755_0": "71. Dasame tadahuposatheti tasmiṃ ahu uposathe taṃ divasaṃ uposathe, pannarasikauposathadivaseti",
  "atk-s0402a:755_1": "vuttaṃ hoti. Upasaṅkamīti uposathaṅgāni adhiṭṭhāya gandhamālādihatthā upasaṅkami.",
  "atk-s0402a:755_2": "Handāti vavassaggatthe nipāto. Divā divassāti divasassa divā nāma majjhanho, imasmiṃ",
  "atk-s0402a:755_3": "ṭhite majjhanhike kāleti attho. Kuto nu tvaṃ āgacchasīti kiṃ karontī vicarasīti pucchati.",
  "atk-s0402a:755_4": "Gopālakuposathoti gopālakehi saddhiṃ upavasanauposatho. Nigaṇṭhuposathoti nigaṇṭhānaṃ",
  "atk-s0402a:755_5": "upavasanauposatho. Ariyuposathoti ariyānaṃ upavasanauposatho. Seyyathāpi visākheti",
  "atk-s0402a:755_6": "yathā nāma, visākhe. Sāyanhasamaye sāmikānaṃ gāvo niyyātetvāti gopālakā hi devasikavetanena",
  "atk-s0402a:755_7": "vā pañcāhadasāhaaddhamāsamāsachamāsasaṃvaccharaparicchedena vā gāvo gahetvā rakkhanti.",
  "atk-s0402a:755_8": "Idha pana devasikavetanena rakkhantaṃ sandhāyetaṃ vuttaṃ – niyyātetvāti paṭicchāpetvā",
  "atk-s0402a:755_9": "“etā vo gāvo”ti datvā. Iti paṭisañcikkhatīti attano gehaṃ gantvā bhuñjitvā mañce",
  "atk-s0402a:755_10": "nipanno evaṃ paccavekkhati. Abhijjhāsahagatenāti taṇhāya sampayuttena. Evaṃ kho,",
  "atk-s0402a:755_11": "visākhe, gopālakuposatho hotīti ariyuposathova ayaṃ, aparisuddhavitakkatāya pana",
  "atk-s0402a:755_12": "gopālakauposathaṭṭhāne ṭhito. Na mahapphaloti vipākaphalena na mahapphalo. Na mahānisaṃsoti",
  "atk-s0402a:755_13": "vipākānisaṃsena na mahānisaṃso. Na mahājutikoti vipākobhāsena na mahāobhāso. Na mahāvipphāroti",
  "atk-s0402a:755_14": "vipākavipphārassa amahantatāya na mahāvipphāro.",
  "atk-s0402a:756_0": "Samaṇajātikāti samaṇāyeva. Paraṃ yojanasatanti yojanasataṃ atikkamitvā tato paraṃ.",
  "atk-s0402a:756_1": "Tesu daṇḍaṃ nikkhipāhīti tesu yojanasatato parabhāgesu ṭhitesu sattesu daṇḍaṃ nikkhipa,",
  "atk-s0402a:756_2": "nikkhittadaṇḍo hohi. Nāhaṃ kvacani kassaci kiñcanatasminti ahaṃ katthaci kassaci",
  "atk-s0402a:756_3": "parassa kiñcanatasmiṃ na homi. Kiñcanaṃ vuccati palibodho, palibodho na homīti vuttaṃ",
  "atk-s0402a:756_4": "hoti. Na ca mama kvacani katthaci kiñcanatatthīti mamāpi kvacani anto vā bahiddhā",
  "atk-s0402a:756_5": "vā katthaci ekaparikkhārepi kiñcanatā natthi, palibodho natthi, chinnapalibodhohamasmīti",
  "atk-s0402a:756_6": "vuttaṃ hoti. Bhogeti mañcapīṭhayāgubhattādayo. Adinnaṃyeva paribhuñjatīti punadivase",
  "atk-s0402a:756_7": "mañce nipajjantopi pīṭhe nisīdantopi yāguṃ pivantopi bhattaṃ bhuñjantopi te bhoge",
  "atk-s0402a:756_8": "adinneyeva paribhuñjati. Na mahapphaloti nipphalo. Byañjanameva hi ettha sāvasesaṃ,",
  "atk-s0402a:756_9": "attho pana niravaseso. Evaṃ upavutthassa hi uposathassa appamattakampi vipākaphalaṃ",
  "atk-s0402a:756_10": "iṭṭhaṃ kantaṃ manāpaṃ nāma natthi. Tasmā nipphalotveva veditabbo. Sesapadesupi eseva nayo.",
  "atk-s0402a:757_0": "Upakkiliṭṭhassa cittassāti idaṃ kasmā āha? Saṃkiliṭṭhena hi cittena upavuttho uposatho",
  "atk-s0402a:757_1": "na mahapphalo hotīti dassitattā visuddhena cittena upavutthassa mahapphalatā anuññātā",
  "atk-s0402a:757_2": "hoti. Tasmā yena kammaṭṭhānena cittaṃ visujjhati, taṃ cittavisodhanakammaṭṭhānaṃ",
  "atk-s0402a:757_3": "dassetuṃ idamāha. Tattha upakkamenāti paccattapurisakārena, upāyena vā. Tathāgataṃ",
  "atk-s0402a:757_4": "anussaratīti aṭṭhahi kāraṇehi tathāgataguṇe anussarati. Ettha hi itipi so bhagavāti",
  "atk-s0402a:757_5": "so bhagavā itipi sīlena, itipi samādhināti sabbe lokiyalokuttarā buddhaguṇā saṅgahitā.",
  "atk-s0402a:757_6": "Arahantiādīhi pāṭiyekkaguṇāva niddiṭṭhā. Tathāgataṃ anussarato cittaṃ pasīdatīti",
  "atk-s0402a:757_7": "lokiyalokuttare tathāgataguṇe anussarantassa cittuppādo pasanno hoti.",
  "atk-s0402a:758_0": "Cittassa upakkilesāti pañca nīvaraṇā. Kakkanti āmalakakakkaṃ. Tajjaṃ vāyāmanti tajjātikaṃ",
  "atk-s0402a:758_1": "tadanucchavikaṃ kakkena makkhanaghaṃsanadhovanavāyāmaṃ. Pariyodapanā hotīti suddhabhāvakaraṇaṃ",
  "atk-s0402a:758_2": "hoti. Kiliṭṭhasmiṃ hi sīse pasādhanaṃ pasādhetvā nakkhattaṃ kīḷamāno na sobhati,",
  "atk-s0402a:758_3": "parisuddhe pana tasmiṃ pasādhanaṃ pasādhetvā nakkhattaṃ kīḷamāno sobhati, evameva",
  "atk-s0402a:758_4": "kiliṭṭhacittena uposathaṅgāni adhiṭṭhāya uposatho upavuttho na mahapphalo hoti, parisuddhena",
  "atk-s0402a:758_5": "pana cittena uposathaṅgāni adhiṭṭhāya upavuttho uposatho mahapphalo hotīti adhippāyena",
  "atk-s0402a:758_6": "evamāha. Brahmuposathaṃ upavasatīti brahmā vuccati sammāsambuddho, tassa guṇānussaraṇavasena",
  "atk-s0402a:758_7": "ayaṃ uposatho brahmuposatho nāma, taṃ upavasati. Brahmunā saddhiṃ saṃvasatīti sammāsambuddhena",
  "atk-s0402a:758_8": "saddhiṃ saṃvasati. Brahmañcassa ārabbhāti sammāsambuddhaṃ ārabbha.",
  "atk-s0402a:759_0": "Dhammaṃ anussaratīti sahatantikaṃ lokuttaradhammaṃ anussarati. Sottinti kuruvindakasottiṃ.",
  "atk-s0402a:759_1": "Kuruvindakapāsāṇacuṇṇena hi saddhiṃ lākhaṃ yojetvā maṇike katvā vijjhitvā suttena",
  "atk-s0402a:759_2": "āvuṇitvā taṃ maṇi kalāpapantiṃ ubhato gahetvā piṭṭhiṃ ghaṃsenti, taṃ sandhāya vuttaṃ",
  "atk-s0402a:759_3": "– “sottiñca paṭiccā”ti. Cuṇṇanti nhānīyacuṇṇaṃ. Tajjaṃ vāyāmanti ubbaṭṭanaghaṃsanadhovanādikaṃ",
  "atk-s0402a:759_4": "tadanurūpavāyāmaṃ. Dhammuposathanti sahatantikaṃ navalokuttaradhammaṃ ārabbha upavutthattā",
  "atk-s0402a:759_5": "ayaṃ uposatho “dhammuposatho”ti vutto. Idhāpi pariyodapanāti pade ṭhatvā purimanayeneva yojanā kātabbā.",
  "atk-s0402a:760_0": "Saṅghaṃ anussaratīti aṭṭhannaṃ ariyapuggalānaṃ guṇe anussarati. Usmañca paṭiccāti",
  "atk-s0402a:760_1": "dve tayo vāre gāhāpitaṃ usumaṃ paṭicca. Usañcātipi pāṭho, ayamevattho. Khāranti chārikaṃ.",
  "atk-s0402a:760_2": "Gomayanti gomuttaṃ vā ajalaṇḍikā vā. Pariyodapanāti idhāpi purimanayeneva yojanā",
  "atk-s0402a:760_3": "kātabbā. Saṅghuposathanti aṭṭhannaṃ ariyapuggalānaṃ guṇe ārabbha upavutthattā ayaṃ",
  "atk-s0402a:760_4": "uposatho “saṅghuposatho”ti vutto.",
  "atk-s0402a:761_0": "Sīlānīti gahaṭṭho gahaṭṭhasīlāni, pabbajito pabbajitasīlāni. Akhaṇḍānītiādīnaṃ attho",
  "atk-s0402a:761_1": "visuddhimagge vitthāritova. Vālaṇḍupakanti assavālehi vā makacivālādīhi vā kataṃ",
  "atk-s0402a:761_2": "aṇḍupakaṃ. Tajjaṃ vāyāmanti telena temetvā malassa tintabhāvaṃ ñatvā chārikaṃ pakkhipitvā",
  "atk-s0402a:761_3": "vālaṇḍupakena ghaṃsanavāyāmo. Idha pariyodapanāti pade ṭhatvā evaṃ yojanā kātabbā",
  "atk-s0402a:761_4": "kiliṭṭhasmiñhi ādāse maṇḍitapasādhitopi attabhāvo olokiyamāno na sobhati, parisuddhe",
  "atk-s0402a:761_5": "sobhati. Evameva kiliṭṭhena cittena upavuttho uposatho na mahapphalo hoti, parisuddhena",
  "atk-s0402a:761_6": "pana mahapphalo hotīti. Sīluposathanti attano sīlānussaraṇavasena upavuttho uposatho",
  "atk-s0402a:761_7": "sīluposatho nāma. Sīlena saddhinti attano pañcasīladasasīlena saddhiṃ. Sīlañcassa",
  "atk-s0402a:761_8": "ārabbhāti pañcasīlaṃ dasasīlañca ārabbha.",
  "atk-s0402a:762_0": "Devatā anussaratīti devatā sakkhiṭṭhāne ṭhapetvā attano saddhādiguṇe anussarati.",
  "atk-s0402a:762_1": "Ukkanti uddhanaṃ. Loṇanti loṇamattikā. Gerukanti gerukacuṇṇaṃ. Nāḷikasaṇḍāsanti dhamananāḷikañceva",
  "atk-s0402a:762_2": "parivattanasaṇḍāsañca. Tajjaṃ vāyāmanti uddhane pakkhipanadhamanaparivattanādikaṃ",
  "atk-s0402a:762_3": "anurūpaṃ vāyāmaṃ. Idha pariyodapanāti pade ṭhatvā evaṃ yojanā veditabbā – saṃkiliṭṭhasuvaṇṇamayena",
  "atk-s0402a:762_4": "hi pasādhanabhaṇḍena pasādhitā nakkhattaṃ kīḷamānā na sobhanti, parisuddhasuvaṇṇamayena",
  "atk-s0402a:762_5": "sobhanti. Evameva saṃkiliṭṭhacittassa uposatho na mahapphalo hoti, parisuddhacittassa",
  "atk-s0402a:762_6": "mahapphalo. Devatuposathanti devatā sakkhiṭṭhāne ṭhapetvā attano guṇe anussarantena",
  "atk-s0402a:762_7": "upavutthauposatho devatuposatho nāma. Sesaṃ imesu buddhānussatiādīsu kammaṭṭhānesu",
  "atk-s0402a:762_8": "yaṃ vattabbaṃ siyā, taṃ sabbaṃ visuddhimagge vuttameva.",
  "atk-s0402a:763_0": "Pāṇātipātanti pāṇavadhaṃ. Pahāyāti taṃ pāṇātipātacetanāsaṅkhātaṃ dussīlyaṃ pajahitvā.",
  "atk-s0402a:763_1": "Paṭiviratāti pahīnakālato paṭṭhāya tato dussīlyato oratā viratāva. Nihitadaṇḍā nihitasatthāti",
  "atk-s0402a:763_2": "parūpaghātatthāya daṇḍaṃ vā satthaṃ vā ādāya avattanato nikkhittadaṇḍā ceva nikkhittasatthā",
  "atk-s0402a:763_3": "cāti attho. Ettha ca ṭhapetvā daṇḍaṃ sabbampi avasesaṃ upakaraṇaṃ sattānaṃ vihiṃsanabhāvato",
  "atk-s0402a:763_4": "satthanti veditabbaṃ. Yaṃ pana bhikkhū kattaradaṇḍaṃ vā dantakaṭṭhavāsiṃ vā pipphalakaṃ",
  "atk-s0402a:763_5": "vā gahetvā vicaranti, na taṃ parūpaghātatthāya. Tasmā nihitadaṇḍā nihitasatthātveva",
  "atk-s0402a:763_6": "saṅkhaṃ gacchanti. Lajjīti pāpajigucchanalakkhaṇāya lajjāya samannāgatā. Dayāpannāti",
  "atk-s0402a:763_7": "dayaṃ mettacittataṃ āpannā. Sabbapāṇabhūtahitānukampīti sabbe pāṇabhūte hitena anukampakā,",
  "atk-s0402a:763_8": "tāya eva dayāpannatāya sabbesaṃ pāṇabhūtānaṃ hitacittakāti attho. Ahampajjāti ahampi",
  "atk-s0402a:763_9": "ajja. Imināpi aṅgenāti imināpi guṇaṅgena. Arahataṃ anukaromīti yathā purato gacchantaṃ",
  "atk-s0402a:763_10": "pacchato gacchanto anugacchati nāma, evaṃ ahampi arahantehi paṭhamaṃ kataṃ imaṃ guṇaṃ",
  "atk-s0402a:763_11": "pacchā karonto tesaṃ arahantānaṃ anukaromi. Uposatho ca me upavuttho bhavissatīti",
  "atk-s0402a:763_12": "evaṃ karontena mayā arahatañca anukataṃ bhavissati, uposatho ca upavuttho bhavissati.",
  "atk-s0402a:764_0": "Adinnādānanti adinnassa parapariggahitassa ādānaṃ, theyyaṃ corikanti attho. Dinnameva",
  "atk-s0402a:764_1": "ādiyantīti dinnādāyī. Cittenapi dinnameva paṭikaṅkhantīti dinnapāṭikaṅkhī. Thenetīti",
  "atk-s0402a:764_2": "theno, na thenena athenena. Athenattāyeva sucibhūtena. Attanāti attabhāvena, athenaṃ",
  "atk-s0402a:764_3": "sucibhūtaṃ attabhāvaṃ katvā viharantīti vuttaṃ hoti.",
  "atk-s0402a:765_0": "Abrahmacariyanti aseṭṭhacariyaṃ. Brahmaṃ seṭṭhaṃ ācāraṃ carantīti brahmacārī. Ārācārīti",
  "atk-s0402a:765_1": "abrahmacariyato dūrācārī. Methunāti rāgapariyuṭṭhānavasena sadisattā methunakāti",
  "atk-s0402a:765_2": "laddhavohārehi paṭisevitabbato methunoti saṅkhaṃ gatā asaddhammā. Gāmadhammāti gāmavāsīnaṃ dhammā.",
  "atk-s0402a:766_0": "Musāvādāti alikavacanā tucchavacanā. Saccaṃ vadantīti saccavādī. Saccena saccaṃ saṃdahanti",
  "atk-s0402a:766_1": "ghaṭṭentīti saccasandhā, na antarantarā musā vadantīti attho. Yo hi puriso kadāci",
  "atk-s0402a:766_2": "musāvādaṃ vadati, kadāci saccaṃ. Tassa musāvādena antaritattā saccaṃ saccena na ghaṭīyati.",
  "atk-s0402a:766_3": "Tasmā na so saccasandho. Ime pana na tādisā, jīvitahetupi musā avatvā saccena saccaṃ",
  "atk-s0402a:766_4": "saṃdahantiyevāti saccasandhā. Thetāti thirā, ṭhitakathāti attho. Eko puggalo haliddirāgo",
  "atk-s0402a:766_5": "viya thusarāsimhi nikhātakhāṇu viya assapiṭṭhe ṭhapitakumbhaṇḍamiva ca na ṭhitakatho",
  "atk-s0402a:766_6": "hoti. Eko pāsāṇalekhā viya indakhīlo viya ca ṭhitakatho hoti, asinā sīsaṃ chindantepi",
  "atk-s0402a:766_7": "dve kathā na katheti. Ayaṃ vuccati theto. Paccayikāti pattiyāyitabbakā, saddhāyikāti",
  "atk-s0402a:766_8": "attho. Ekacco hi puggalo na paccayiko hoti, “idaṃ kena vuttaṃ, asukena nāmā”ti vutte",
  "atk-s0402a:766_9": "“mā tassa vacanaṃ saddahathā”ti vattabbataṃ āpajjati. Eko paccayiko hoti, “idaṃ kena",
  "atk-s0402a:766_10": "vuttaṃ, asukenā”ti vutte “yadi tena vuttaṃ, idameva pamāṇaṃ, idāni paṭikkhipitabbaṃ",
  "atk-s0402a:766_11": "natthi, evamevaṃ ida”nti vattabbataṃ āpajjati. Ayaṃ vuccati paccayiko. Avisaṃvādakā",
  "atk-s0402a:766_12": "lokassāti tāya saccavāditāya lokaṃ na visaṃvādentīti attho.",
  "atk-s0402a:767_0": "Surāmerayamajjapamādaṭṭhānanti surāmerayamajjānaṃ pānacetanāsaṅkhātaṃ pamādakāraṇaṃ.",
  "atk-s0402a:767_1": "Ekabhattikāti pātarāsabhattaṃ sāyamāsabhattanti dve bhattāni. Tesu pātarāsabhattaṃ",
  "atk-s0402a:767_2": "antomajjhanhikena paricchinnaṃ, itaraṃ majjhanhikato uddhaṃ antoaruṇena. Tasmā antomajjhanhike",
  "atk-s0402a:767_3": "dasakkhattuṃ bhuñjamānāpi ekabhattikāva honti. Taṃ sandhāya vuttaṃ – “ekabhattikā”ti.",
  "atk-s0402a:767_4": "Rattibhojanaṃ ratti, tato uparatāti rattūparatā. Atikkante majjhanhike yāva sūriyatthaṅgamanā",
  "atk-s0402a:767_5": "bhojanaṃ vikālabhojanaṃ nāma, tato viratattā viratā vikālabhojanā.",
  "atk-s0402a:768_0": "Sāsanassa ananulomattā visūkaṃ paṭāṇibhūtaṃ dassananti visūkadassanaṃ, attanā naccananaccāpanādivasena",
  "atk-s0402a:768_1": "naccañca gītañca vāditañca, antamaso mayūranaccanādivasenāpi pavattānaṃ naccādīnaṃ",
  "atk-s0402a:768_2": "visūkabhūtaṃ dassanañcāti naccagītavāditavisūkadassanaṃ. Naccādīni hi attanā payojetuṃ",
  "atk-s0402a:768_3": "vā parehi payojāpetuṃ vā payuttāni passituṃ vā neva bhikkhūnaṃ, na bhikkhunīnaṃ vaṭṭanti.",
  "atk-s0402a:769_0": "Mālādīsu mālāti yaṃkiñci pupphaṃ. Gandhanti yaṃkiñci gandhajātaṃ. Vilepananti chavirāgakaraṇaṃ.",
  "atk-s0402a:769_1": "Tattha piḷandhanto dhāreti nāma, ūnaṭṭhānaṃ pūrento maṇḍeti nāma, gandhavasena chavirāgavasena",
  "atk-s0402a:769_2": "ca sādiyanto vibhūseti nāma. Ṭhānaṃ vuccati kāraṇaṃ, tasmā yāya dussīlyacetanāya",
  "atk-s0402a:769_3": "tāni mālādhāraṇādīni mahājano karoti, tato paṭiviratāti attho. Uccāsayanaṃ vuccati",
  "atk-s0402a:769_4": "pamāṇātikkantaṃ, mahāsayanaṃ akappiyattharaṇaṃ, tato paṭiviratāti attho.",
  "atk-s0402a:770_0": "Kīvamahapphaloti kittakaṃ mahapphalo. Sesapadesupi eseva nayo. Pahūtarattaratanānanti",
  "atk-s0402a:770_1": "pahūtena rattasaṅkhātena ratanena samannāgatānaṃ, sakalajambudīpatalaṃ bheritalasadisaṃ",
  "atk-s0402a:770_2": "katvā kaṭippamāṇehi sattahi ratanehi pūritānanti attho. Issariyādhipaccanti issarabhāvena",
  "atk-s0402a:770_3": "vā issariyameva vā ādhipaccaṃ, na ettha sāhasikakammantipi issariyādhipaccaṃ. Rajjaṃ",
  "atk-s0402a:770_4": "kāreyyāti evarūpaṃ cakkavattirajjaṃ kāreyya. Aṅgānantiādīni tesaṃ janapadānaṃ nāmāni.",
  "atk-s0402a:770_5": "Kalaṃ nāgghati soḷasinti ekaṃ ahorattaṃ upavutthauposathe puññaṃ soḷasabhāge katvā",
  "atk-s0402a:770_6": "tato ekaṃ bhāgañca na agghati. Ekarattuposathassa soḷasiyā kalāya yaṃ vipākaphalaṃ,",
  "atk-s0402a:770_7": "taṃyeva tato bahutaraṃ hotīti attho. Kapaṇanti parittakaṃ.",
  "atk-s0402a:771_0": "Abrahmacariyāti aseṭṭhacariyato. Rattiṃ na bhuñjeyya vikālabhojananti uposathaṃ upavasanto",
  "atk-s0402a:771_1": "rattibhojanañca divāvikālabhojanañca na bhuñjeyya. Mañce chamāyaṃva sayetha santhateti",
  "atk-s0402a:771_2": "muṭṭhihatthapādake kappiyamañce vā sudhādiparikammakatāya bhūmiyaṃ vā tiṇapaṇṇapalālādīni",
  "atk-s0402a:771_3": "santharitvā kate santhate vā sayethāti attho. Etaṃ hi aṭṭhaṅgikamāhuposathanti evaṃ",
  "atk-s0402a:771_4": "pāṇātipātādīni asamācarantena upavutthaṃ uposathaṃ aṭṭhahi aṅgehi samannāgatattā",
  "atk-s0402a:771_5": "aṭṭhaṅgikanti vadanti. Taṃ pana upavasantena “sve uposathiko bhavissāmī”ti ajjeva",
  "atk-s0402a:771_6": "“idañca idañca kareyyāthā”ti āhārādividhānaṃ vicāretabbaṃ. Uposathadivase pātova",
  "atk-s0402a:771_7": "bhikkhussa vā bhikkhuniyā vā dasasīlalakkhaṇaññuno upāsakassa vā upāsikāya vā santike",
  "atk-s0402a:771_8": "vācaṃ bhinditvā uposathaṅgāni samādātabbāni. Pāḷiṃ ajānantena pana “buddhapaññattaṃ",
  "atk-s0402a:771_9": "uposathaṃ adhiṭṭhāmī”ti adhiṭṭhātabbaṃ. Aññaṃ alabhantena attanāpi adhiṭṭhātabbaṃ,",
  "atk-s0402a:771_10": "vacībhedo pana kātabboyeva. Uposathaṃ upavasantena parūparodhapaṭisaṃyuttā kammantā",
  "atk-s0402a:771_11": "na vicāretabbā, āyavayagaṇanaṃ karontena na vītināmetabbaṃ, gehe pana āhāraṃ labhitvā",
  "atk-s0402a:771_12": "niccabhattikabhikkhunā viya paribhuñjitvā vihāraṃ gantvā dhammo vā sotabbo, aṭṭhatiṃsāya",
  "atk-s0402a:771_13": "ārammaṇesu aññataraṃ vā manasikātabbaṃ.",
  "atk-s0402a:772_0": "Sudassanāti sundaradassanā. Obhāsayanti obhāsayamānā. Anupariyantīti vicaranti. Yāvatāti",
  "atk-s0402a:772_1": "yattakaṃ ṭhānaṃ. Antalikkhagāti ākāsaṅgamā. Pabhāsantīti jotanti pabhā muñcanti.",
  "atk-s0402a:772_2": "Disāvirocanāti sabbadisāsu virocamānā. Atha vā pabhāsantīti disāhi disā obhāsanti.",
  "atk-s0402a:772_3": "Virocanāti virocamānā. Veḷuriyanti maṇīti vatvāpi iminā jātimaṇibhāvaṃ dasseti. Ekavassikaveḷuvaṇṇañhi",
  "atk-s0402a:772_4": "veḷuriyaṃ jātimaṇi nāma. Taṃ sandhāyevamāha. Bhaddakanti laddhakaṃ. Siṅgīsuvaṇṇanti",
  "atk-s0402a:772_5": "gosiṅgasadisaṃ hutvā uppannattā evaṃ nāmakaṃ suvaṇṇaṃ. Kañcananti pabbateyyaṃ pabbate",
  "atk-s0402a:772_6": "jātasuvaṇṇaṃ. Jātarūpanti satthuvaṇṇasuvaṇṇaṃ. Haṭakanti kipillikāhi nīhaṭasuvaṇṇaṃ.",
  "atk-s0402a:772_7": "Nānubhavantīti na pāpuṇanti. Candappabhāti sāmiatthe paccattaṃ, candappabhāyāti attho.",
  "atk-s0402a:772_8": "Upavassuposathanti upavasitvā uposathaṃ. Sukhudrayānīti sukhaphalāni sukhavedanīyāni.",
  "atk-s0402a:772_9": "Saggamupenti ṭhānanti saggasaṅkhātaṃ ṭhānaṃ upagacchanti, kenaci aninditā hutvā devaloke",
  "atk-s0402a:772_10": "uppajjantīti attho. Sesamettha yaṃ antarantarā na vuttaṃ, taṃ vuttānusāreneva veditabbanti.",
  "atk-s0402a:773": "Mahāvaggo dutiyo.",
  "atk-s0402a:774": "(8) 3. Ānandavaggo",
  "atk-s0402a:775": "1. Channasuttavaṇṇanā",
  "atk-s0402a:776_0": "72. Tatiyassa paṭhame channoti evaṃnāmako channaparibbājako. Tumhepi, āvusoti, āvuso,",
  "atk-s0402a:776_1": "yathā mayaṃ rāgādīnaṃ pahānaṃ paññāpema, kiṃ evaṃ tumhepi paññāpethāti pucchati.",
  "atk-s0402a:776_2": "Tato thero “ayaṃ paribbājako amhe rāgādīnaṃ pahānaṃ paññāpemāti vadati, natthi panetaṃ",
  "atk-s0402a:776_3": "bāhirasamaye”ti taṃ paṭikkhipanto mayaṃ kho, āvusotiādimāha. Tattha khoti avadhāraṇatthe",
  "atk-s0402a:776_4": "nipāto, mayameva paññāpemāti attho. Tato paribbājako cintesi “ayaṃ thero bāhirasamayaṃ",
  "atk-s0402a:776_5": "luñcitvā haranto ‘mayamevā’ti āha. Kiṃ nu kho ādīnavaṃ disvā ete etesaṃ pahānaṃ paññāpentī”ti.",
  "atk-s0402a:776_6": "Atha theraṃ pucchanto kiṃ pana tumhetiādimāha. Thero tassa byākaronto ratto khotiādimāha.",
  "atk-s0402a:776_7": "Tattha attatthanti diṭṭhadhammikasamparāyikaṃ lokiyalokuttaraṃ attano atthaṃ. Paratthaubhayatthesupi eseva nayo.",
  "atk-s0402a:777_0": "Andhakaraṇotiādīsu yassa rāgo uppajjati, taṃ yathābhūtadassananivāraṇena andhaṃ karotīti",
  "atk-s0402a:777_1": "andhakaraṇo. Paññācakkhuṃ na karotīti acakkhukaraṇo. Ñāṇaṃ na karotīti aññāṇakaraṇo.",
  "atk-s0402a:777_2": "Kammassakatapaññā jhānapaññā vipassanāpaññāti imā tisso paññā appavattikaraṇena nirodhetīti",
  "atk-s0402a:777_3": "paññānirodhiko. Aniṭṭhaphaladāyakattā dukkhasaṅkhātassa vighātasseva pakkhe vattatīti",
  "atk-s0402a:777_4": "vighātapakkhiko. Kilesanibbānaṃ na saṃvattetīti anibbānasaṃvattaniko. Alañca panāvuso",
  "atk-s0402a:777_5": "ānanda, appamādāyāti, āvuso ānanda, sace evarūpā paṭipadā atthi, alaṃ tumhākaṃ appamādāya",
  "atk-s0402a:777_6": "yuttaṃ anucchavikaṃ, appamādaṃ karotha, āvusoti therassa vacanaṃ anumoditvā pakkāmi.",
  "atk-s0402a:777_7": "Imasmiṃ sutte ariyamaggo lokuttaramissako kathito. Sesamettha uttānatthamevāti.",
  "atk-s0402a:778": "2. Ājīvakasuttavaṇṇanā",
  "atk-s0402a:779_0": "73. Dutiye tena hi gahapatīti thero kira cintesi – “ayaṃ idha āgacchanto na aññātukāmo",
  "atk-s0402a:779_1": "hutvā āgami, pariggaṇhanatthaṃ pana āgato. Iminā pucchitapañhaṃ imināva kathāpessāmī”ti.",
  "atk-s0402a:779_2": "Iti taṃyeva kathaṃ kathāpetukāmo tena hītiādimāha. Tattha tena hīti kāraṇāpadeso.",
  "atk-s0402a:779_3": "Yasmā tvaṃ evaṃ pucchasi, tasmā taññevettha paṭipucchāmīti. Kesaṃ noti katamesaṃ",
  "atk-s0402a:779_4": "nu. Sadhammukkaṃsanāti attano laddhiyā ukkhipitvā ṭhapanā. Paradhammāpasādanāti paresaṃ",
  "atk-s0402a:779_5": "laddhiyā ghaṭṭanā vambhanā avakkhipanā. Āyataneva dhammadesanāti kāraṇasmiṃyeva dhammadesanā.",
  "atk-s0402a:779_6": "Attho ca vuttoti mayā pucchitapañhāya attho ca pakāsito. Attā ca anupanītoti amhe",
  "atk-s0402a:779_7": "evarūpāti evaṃ attā ca na upanīto. Nupanītotipi pāṭho.",
  "atk-s0402a:780": "3. Mahānāmasakkasuttavaṇṇanā",
  "atk-s0402a:781_0": "74. Tatiye gilānā vuṭṭhitoti gilāno hutvā vuṭṭhito. Gelaññāti gilānabhāvato. Upasaṅkamīti",
  "atk-s0402a:781_1": "bhuttapātarāso mālāgandhādīni ādāya mahāparivāraparivuto upasaṅkami. Bāhāyaṃ gahetvāti",
  "atk-s0402a:781_2": "na bāhāyaṃ gahetvā ākaḍḍhi, nisinnāsanato vuṭṭhāya tassa santikaṃ gantvā dakkhiṇabāhāyaṃ",
  "atk-s0402a:781_3": "aṅguṭṭhakena saññaṃ datvā ekamantaṃ apanesīti veditabbo. Athassa “sekhampi kho, mahānāma,",
  "atk-s0402a:781_4": "sīla”ntiādinā nayena sattannaṃ sekhānaṃ sīlañca samādhiñca paññañca kathetvā upari",
  "atk-s0402a:781_5": "arahattaphalavasena asekhā sīlasamādhipaññāyo kathento – “sekhasamādhito sekhaṃ vipassanāñāṇaṃ",
  "atk-s0402a:781_6": "asekhañca phalañāṇaṃ pacchā, sekhavipassanāñāṇato ca asekhaphalasamādhi pacchā uppajjatī”ti",
  "atk-s0402a:781_7": "dīpesi. Yāni pana sampayuttāni samādhiñāṇāni, tesaṃ apacchā apure uppatti veditabbāti.",
  "atk-s0402a:782": "4. Nigaṇṭhasuttavaṇṇanā",
  "atk-s0402a:783_0": "75. Catutthe kūṭāgārasālāyanti dve kaṇṇikā gahetvā haṃsavaṭṭakacchannena katāya gandhakuṭiyā.",
  "atk-s0402a:783_1": "Aparisesaṃ ñāṇadassanaṃ paṭijānātīti appamattakampi asesetvā sabbaṃ ñāṇadassanaṃ",
  "atk-s0402a:783_2": "paṭijānāti. Satataṃ samitanti sabbakālaṃ nirantaraṃ. Ñāṇadassanaṃ paccupaṭṭhitanti",
  "atk-s0402a:783_3": "sabbaññutaññāṇaṃ mayhaṃ upaṭṭhitamevāti dasseti. Purāṇānaṃ kammānanti āyūhitakammānaṃ.",
  "atk-s0402a:783_4": "Tapasā byantībhāvanti dukkaratapena vigatantakaraṇaṃ. Navānaṃ kammānanti idāni āyūhitabbakammānaṃ.",
  "atk-s0402a:783_5": "Akaraṇāti anāyūhanena. Setughātanti padaghātaṃ paccayaghātaṃ katheti. Kammakkhayā",
  "atk-s0402a:783_6": "dukkhakkhayoti kammavaṭṭakkhayena dukkhakkhayo. Dukkhakkhayā vedanākkhayoti dukkhavaṭṭakkhayena",
  "atk-s0402a:783_7": "vedanākkhayo. Dukkhavaṭṭasmiñhi khīṇe vedanāvaṭṭampi khīṇameva hoti. Vedanākkhayā",
  "atk-s0402a:783_8": "sabbaṃ dukkhaṃ nijjiṇṇaṃ bhavissatīti vedanākkhayena pana sakalavaṭṭadukkhaṃ nijjiṇṇameva",
  "atk-s0402a:783_9": "bhavissati. Sandiṭṭhikāyāti sāmaṃ passitabbāya paccakkhāya. Nijjarāya visuddhiyāti",
  "atk-s0402a:783_10": "kilesajīraṇakapaṭipadāya kilese vā nijjīraṇato nijjarāya sattānaṃ visuddhiyā. Samatikkamo",
  "atk-s0402a:783_11": "hotīti sakalassa vaṭṭadukkhassa atikkamo hoti. Idha, bhante, bhagavā kimāhāti, bhante,",
  "atk-s0402a:783_12": "bhagavā imāya paṭipattiyā kimāha, kiṃ etaṃyeva kilesanijjīraṇakapaṭipadaṃ paññapeti,",
  "atk-s0402a:783_13": "udāhu aññanti pucchati.",
  "atk-s0402a:784_0": "Jānatāti anāvaraṇañāṇena jānantena. Passatāti samantacakkhunā passantena. Visuddhiyāti",
  "atk-s0402a:784_1": "visuddhisampāpanatthāya. Samatikkamāyāti samatikkamanatthāya. Atthaṅgamāyāti atthaṃ",
  "atk-s0402a:784_2": "gamanatthāya. Ñāyassa adhigamāyāti saha vipassanāya maggassa adhigamanatthāya. Nibbānassa",
  "atk-s0402a:784_3": "sacchikiriyāyāti apaccayanibbānassa sacchikaraṇatthāya. Navañca kammaṃ na karotīti",
  "atk-s0402a:784_4": "navaṃ kammaṃ nāyūhati. Purāṇañca kammanti pubbe āyūhitakammaṃ. Phussa phussa byantī",
  "atk-s0402a:784_5": "karotīti phusitvā phusitvā vigatantaṃ karoti, vipākaphassaṃ phusitvā phusitvā taṃ",
  "atk-s0402a:784_6": "kammaṃ khepetīti attho. Sandiṭṭhikāti sāmaṃ passitabbā. Akālikāti na kālantare kiccakārikā.",
  "atk-s0402a:784_7": "Ehipassikāti “ehi passā”ti evaṃ dassetuṃ yuttā. Opaneyyikāti upanaye yuttā allīyitabbayuttā.",
  "atk-s0402a:784_8": "Paccattaṃ veditabbā viññūhīti paṇḍitehi attano attano santāneyeva jānitabbā, bālehi",
  "atk-s0402a:784_9": "pana dujjānā. Iti sīlavasena dve maggā, dve ca phalāni kathitāni. Sotāpannasakadāgāmino",
  "atk-s0402a:784_10": "hi sīlesu paripūrakārinoti. Vivicceva kāmehītiādikāya pana samādhisampadāya tayo",
  "atk-s0402a:784_11": "maggā, tīṇi ca phalāni kathitāni. Anāgāmī ariyasāvako hi samādhimhi paripūrakārīti",
  "atk-s0402a:784_12": "vutto. Āsavānaṃ khayātiādīhi arahattaphalaṃ kathitaṃ. Keci pana sīlasamādhayopi arahattaphalasampayuttāva",
  "atk-s0402a:784_13": "idha adhippetā. Ekekassa pana vasena paṭipattidassanatthaṃ visuṃ visuṃ tanti āropitāti.",
  "atk-s0402a:785": "5. Nivesakasuttavaṇṇanā",
  "atk-s0402a:786_0": "76. Pañcame amaccāti suhajjā. Ñātīti sassusasurapakkhikā. Sālohitāti samānalohitā",
  "atk-s0402a:786_1": "bhātibhaginiādayo. Aveccappasādeti guṇe avecca jānitvā uppanne acalappasāde. Aññathattanti",
  "atk-s0402a:786_2": "bhāvaññathattaṃ. Pathavīdhātuyātiādīsu vīsatiyā koṭṭhāsesu thaddhākārabhūtāya pathavīdhātuyā,",
  "atk-s0402a:786_3": "dvādasasu koṭṭhāsesu yūsagatāya ābandhanabhūtāya āpodhātuyā, catūsu koṭṭhāsesu paripācanabhūtāya",
  "atk-s0402a:786_4": "tejodhātuyā, chasu koṭṭhāsesu vitthambhanabhūtāya vāyodhātuyā siyā aññathattaṃ. Na",
  "atk-s0402a:786_5": "tvevāti imesaṃ hi catunnaṃ mahābhūtānaṃ aññamaññabhāvūpagamanena siyā aññathattaṃ,",
  "atk-s0402a:786_6": "ariyasāvakassa pana na tveva siyāti dasseti. Ettha ca aññathattanti pasādaññathattañca",
  "atk-s0402a:786_7": "gatiaññathattañca. Tañhi tassa na hoti, bhāvaññathattaṃ pana hoti. Ariyasāvako hi",
  "atk-s0402a:786_8": "manusso hutvā devopi hoti brahmāpi. Pasādo panassa bhavantarepi na vigacchati, na",
  "atk-s0402a:786_9": "ca apāyagatisaṅkhātaṃ gatiaññathattaṃ pāpuṇāti. Satthāpi tadeva dassento tatridaṃ",
  "atk-s0402a:786_10": "aññathattantiādimāha. Sesamettha uttānatthamevāti.",
  "atk-s0402a:787": "6. Paṭhamabhavasuttavaṇṇanā",
  "atk-s0402a:788_0": "77. Chaṭṭhe kāmadhātuvepakkanti kāmadhātuyā vipaccanakaṃ. Kāmabhavoti kāmadhātuyaṃ",
  "atk-s0402a:788_1": "upapattibhavo. Kammaṃ khettanti kusalākusalakammaṃ viruhanaṭṭhānaṭṭhena khettaṃ.",
  "atk-s0402a:788_2": "Viññāṇaṃ bījanti sahajātaṃ abhisaṅkhāraviññāṇaṃ viruhanaṭṭhena bījaṃ. Taṇhā snehoti",
  "atk-s0402a:788_3": "paggaṇhanānubrūhanavasena taṇhā udakaṃ nāma. Avijjānīvaraṇānanti avijjāya āvaritānaṃ.",
  "atk-s0402a:788_4": "Taṇhāsaṃyojanānanti taṇhābandhanena baddhānaṃ. Hīnāya dhātuyāti kāmadhātuyā. Viññāṇaṃ",
  "atk-s0402a:788_5": "patiṭṭhitanti abhisaṅkhāraviññāṇaṃ patiṭṭhitaṃ. Majjhimāya dhātuyāti rūpadhātuyā.",
  "atk-s0402a:788_6": "Paṇītāya dhātuyāti arūpadhātuyā. Sesamettha uttānatthamevāti.",
  "atk-s0402a:789": "7. Dutiyabhavasuttavaṇṇanā",
  "atk-s0402a:790": "78. Sattame cetanāti kammacetanā. Patthanāpi kammapatthanāva. Sesaṃ purimasadisamevāti.",
  "atk-s0402a:791": "8. Sīlabbatasuttavaṇṇanā",
  "atk-s0402a:792_0": "79. Aṭṭhame sīlabbatanti sīlañceva vatañca. Jīvitanti dukkarakārikānuyogo. Brahmacariyanti",
  "atk-s0402a:792_1": "brahmacariyavāso. Upaṭṭhānasāranti upaṭṭhānena sāraṃ, “idaṃ varaṃ idaṃ niṭṭhā”ti",
  "atk-s0402a:792_2": "evaṃ upaṭṭhitanti attho. Saphalanti saudrayaṃ savaḍḍhikaṃ hotīti pucchati. Na khvettha,",
  "atk-s0402a:792_3": "bhante, ekaṃsenāti, bhante, na kho ettha ekaṃsena byākātabbanti attho. Upaṭṭhānasāraṃ",
  "atk-s0402a:792_4": "sevatoti idaṃ sāraṃ varaṃ niṭṭhāti evaṃ upaṭṭhitaṃ sevamānassa. Aphalanti iṭṭhaphalena",
  "atk-s0402a:792_5": "aphalaṃ. Ettāvatā kammavādikiriyavādīnaṃ pabbajjaṃ ṭhapetvā seso sabbopi bāhirakasamayo",
  "atk-s0402a:792_6": "gahito hoti. Saphalanti iṭṭhaphalena saphalaṃ saudrayaṃ. Ettāvatā imaṃ sāsanaṃ ādiṃ",
  "atk-s0402a:792_7": "katvā sabbāpi kammavādikiriyavādīnaṃ pabbajjā gahitā. Na ca panassa sulabharūpo samasamo",
  "atk-s0402a:792_8": "paññāyāti evaṃ sekkhabhūmiyaṃ ṭhatvā pañhaṃ kathento assa ānandassa paññāya samasamo",
  "atk-s0402a:792_9": "na sulabhoti dasseti. Imasmiṃ sutte sekkhabhūmi nāma kathitāti.",
  "atk-s0402a:793": "9. Gandhajātasuttavaṇṇanā",
  "atk-s0402a:794_0": "80. Navame etadavocāti pacchābhattaṃ piṇḍapātapaṭikkanto dasabalassa vattaṃ dassetvā",
  "atk-s0402a:794_1": "attano divāvihāraṭṭhānaṃ gantvā “imasmiṃ loke mūlagandho nāma atthi, sāragandho nāma",
  "atk-s0402a:794_2": "atthi, pupphagandho nāma atthi. Ime pana tayopi gandhā anuvātaṃyeva gacchanti, na",
  "atk-s0402a:794_3": "paṭivātaṃ. Atthi nu kho kiñci, yassa paṭivātampi gandho gacchatī”ti cintetvā aṭṭhannaṃ",
  "atk-s0402a:794_4": "varānaṃ gahaṇakāleyeva kaṅkhuppattisamaye upasaṅkamanavarassa gahitattā takkhaṇaṃyeva",
  "atk-s0402a:794_5": "divāṭṭhānato vuṭṭhāya satthu santikaṃ gantvā vanditvā ekamantaṃ nisinno uppannāya",
  "atk-s0402a:794_6": "kaṅkhāya vinodanatthaṃ etaṃ “tīṇimāni, bhante”tiādivacanaṃ avoca. Tattha gandhajātānīti",
  "atk-s0402a:794_7": "gandhajātiyo. Mūlagandhoti mūlavatthuko gandho, gandhasampannaṃ vā mūlameva mūlagandho.",
  "atk-s0402a:794_8": "Tassa hi gandho anuvātaṃ gacchati. Gandhassa pana gandho nāma natthi. Sāragandhapupphagandhesupi",
  "atk-s0402a:794_9": "eseva nayo. Atthānanda, kiñci gandhajātanti ettha saraṇagamanādayo guṇavaṇṇabhāsanavasena",
  "atk-s0402a:794_10": "disāgāmitāya gandhasadisattā gandhā, tesaṃ vatthubhūto puggalo gandhajātaṃ nāma.",
  "atk-s0402a:794_11": "Gandho gacchatīti vaṇṇabhāsanavasena gacchati. Sīlavāti pañcasīlena vā dasasīlena",
  "atk-s0402a:794_12": "vā sīlavā. Kalyāṇadhammoti teneva sīladhammena kalyāṇadhammo sundaradhammo. Vigatamalamaccherenātiādīnaṃ",
  "atk-s0402a:794_13": "attho visuddhimagge vitthāritova. Disāsūti catūsu disāsu catūsu anudisāsu. Samaṇabrāhmaṇāti",
  "atk-s0402a:794_14": "samitapāpabāhitapāpā samaṇabrāhmaṇā.",
  "atk-s0402a:795_0": "Na pupphagandho paṭivātametīti vassikapupphādīnaṃ gandho paṭivātaṃ na gacchati. Na",
  "atk-s0402a:795_1": "candanaṃ tagaramallikā vāti candanatagaramallikānampi gandho paṭivātaṃ na gacchatīti",
  "atk-s0402a:795_2": "attho. Devalokepi phuṭasumanā nāma hoti, tassā pupphitadivase gandho yojanasataṃ",
  "atk-s0402a:795_3": "ajjhottharati. Sopi paṭivātaṃ vidatthimattampi ratanamattampi gantuṃ na sakkotīti",
  "atk-s0402a:795_4": "vadanti. Satañca gandho paṭivātametīti satañca paṇḍitānaṃ buddhapaccekabuddhabuddhaputtānaṃ",
  "atk-s0402a:795_5": "sīlādiguṇagandho paṭivātaṃ gacchati. Sabbā disā sappuriso pavāyatīti sappuriso paṇḍito",
  "atk-s0402a:795_6": "sīlādiguṇagandhena sabbā disā pavāyati, sabbā disā gandhena avattharatīti attho.",
  "atk-s0402a:796": "10. Cūḷanikāsuttavaṇṇanā",
  "atk-s0402a:797_0": "81. Dasamassa duvidho nikkhepo atthuppattikopi pucchāvasikopi. Kataraatthuppattiyaṃ",
  "atk-s0402a:797_1": "kassa pucchāya kathitanti ce? Aruṇavatisuttantaatthuppattiyaṃ ānandattherassa pucchāya",
  "atk-s0402a:797_2": "kathitaṃ. Aruṇavatisuttanto kena kathitoti? Dvīhi buddhehi kathito sikhinā ca bhagavatā",
  "atk-s0402a:797_3": "amhākañca satthārā. Imasmā hi kappā ekatiṃsakappamatthake aruṇavatinagare aruṇavato",
  "atk-s0402a:797_4": "rañño pabhāvatiyā nāma mahesiyā kucchismiṃ nibbattitvā paripakke ñāṇe mahābhinikkhamanaṃ",
  "atk-s0402a:797_5": "nikkhamitvā sikhī bhagavā bodhimaṇḍe sabbaññutaññāṇaṃ paṭivijjhitvā pavattitavaradhammacakko",
  "atk-s0402a:797_6": "aruṇavatiṃ nissāya viharanto ekadivasaṃ pātova sarīrappaṭijagganaṃ katvā mahābhikkhusaṅghaparivāro",
  "atk-s0402a:797_7": "“aruṇavatiṃ piṇḍāya pavisissāmī”ti nikkhamitvā vihāradvārakoṭṭhakasamīpe ṭhito abhibhuṃ",
  "atk-s0402a:797_8": "nāma aggasāvakaṃ āmantesi – “atippago kho, bhikkhu, aruṇavatiṃ piṇḍāya pavisituṃ,",
  "atk-s0402a:797_9": "yena aññataro brahmaloko tenupasaṅkamissāmā”ti. Yathāha –",
  "atk-s0402a:798_0": "“Atha kho, bhikkhave, sikhī bhagavā arahaṃ sammāsambuddho abhibhuṃ bhikkhuṃ āmantesi",
  "atk-s0402a:798_1": "– ‘āyāma, brāhmaṇa, yena aññataro brahmaloko tenupasaṅkamissāma, na tāva bhattakālo",
  "atk-s0402a:798_2": "bhavissatī’ti. ‘Evaṃ, bhante’ti kho, bhikkhave, abhibhū bhikkhu sikhissa bhagavato",
  "atk-s0402a:798_3": "arahato sammāsambuddhassa paccassosi. Atha kho, bhikkhave, sikhī bhagavā arahaṃ sammāsambuddho",
  "atk-s0402a:798_4": "abhibhū ca bhikkhu yena aññataro brahmaloko tenupasaṅkamiṃsū”ti.",
  "atk-s0402a:799_0": "Tattha mahābrahmā sammāsambuddhaṃ disvā attamano paccuggamanaṃ katvā brahmāsanaṃ",
  "atk-s0402a:799_1": "paññāpetvā adāsi, therassāpi anucchavikaṃ āsanaṃ paññāpayiṃsu. Nisīdi bhagavā paññatte",
  "atk-s0402a:799_2": "āsane, theropi attano paññattāsane nisīdi. Mahābrahmāpi dasabalaṃ vanditvā ekamantaṃ nisīdi.",
  "atk-s0402a:800_0": "Atha kho, bhikkhave, sikhī bhagavā abhibhuṃ bhikkhuṃ āmantesi – “paṭibhātu taṃ, brāhmaṇa,",
  "atk-s0402a:800_1": "brahmuno ca brahmaparisāya ca brahmapārisajjānañca dhammīkathāti. ‘Evaṃ, bhante’ti",
  "atk-s0402a:800_2": "kho, bhikkhave, abhibhū bhikkhu sikhissa bhagavato arahato sammāsambuddhassa paṭissuṇitvā",
  "atk-s0402a:800_3": "brahmuno ca brahmaparisāya ca brahmapārisajjānañca dhammiṃ kathaṃ kathesi. There",
  "atk-s0402a:800_4": "dhammaṃ kathente brahmagaṇā ujjhāyiṃsu – “cirassañca mayaṃ satthu brahmalokāgamanaṃ",
  "atk-s0402a:800_5": "labhimha, ayañca bhikkhu ṭhapetvā satthāraṃ sayaṃ dhammakathaṃ ārabhī”ti.",
  "atk-s0402a:801_0": "Satthā tesaṃ anattamanabhāvaṃ ñatvā abhibhuṃ bhikkhuṃ etadavoca – “ujjhāyanti kho",
  "atk-s0402a:801_1": "te, brāhmaṇa, brahmā ca brahmaparisā ca brahmapārisajjā ca. Tena hi tvaṃ – brāhmaṇa,",
  "atk-s0402a:801_2": "bhiyyosomattāya saṃvejehī”ti. Thero satthu vacanaṃ sampaṭicchitvā anekavihitaṃ iddhivikubbanaṃ",
  "atk-s0402a:801_3": "katvā sahassilokadhātuṃ sarena viññāpento “ārambhatha nikkamathā”ti gāthādvayaṃ abhāsi.",
  "atk-s0402a:801_4": "Kiṃ pana katvā thero sahassilokadhātuṃ viññāpesīti? Nīlakasiṇaṃ tāva samāpajjitvā",
  "atk-s0402a:801_5": "sabbattha andhakāraṃ phari, tato “kimidaṃ andhakāra”nti sattānaṃ ābhoge uppanne ālokaṃ",
  "atk-s0402a:801_6": "dassesi. “Kiṃ āloko aya”nti vicinantānaṃ attānaṃ dassesi, sahassacakkavāḷe devamanussā",
  "atk-s0402a:801_7": "añjaliṃ paggaṇhitvā paggaṇhitvā theraṃyeva namassamānā aṭṭhaṃsu. Thero “mahājano",
  "atk-s0402a:801_8": "mayhaṃ dhammaṃ desentassa saraṃ suṇātū”ti imā gāthā abhāsi. Sabbe osaṭāya parisāya",
  "atk-s0402a:801_9": "majjhe nisīditvā dhammaṃ desentassa viya saddaṃ assosuṃ. Atthopi nesaṃ pākaṭo ahosi.",
  "atk-s0402a:802_0": "Atha kho bhagavā saddhiṃ therena aruṇavatiṃ paccāgantvā piṇḍāya caritvā pacchābhattaṃ",
  "atk-s0402a:802_1": "piṇḍapātapaṭikkanto bhikkhusaṅghaṃ pucchi – “assuttha no tumhe, bhikkhave, abhibhussa",
  "atk-s0402a:802_2": "bhikkhuno brahmaloke ṭhitassa gāthāyo bhāsamānassā”ti. Te “āma, bhante”ti paṭijānitvā",
  "atk-s0402a:802_3": "sutabhāvaṃ āvikarontā tadeva gāthādvayaṃ udāhariṃsu. Satthā “sādhu sādhū”ti sādhukāraṃ",
  "atk-s0402a:802_4": "datvā desanaṃ niṭṭhapesi. Evaṃ tāva idaṃ suttaṃ ito ekatiṃsakappamatthake sikhinā bhagavatā kathitaṃ.",
  "atk-s0402a:803_0": "Amhākaṃ pana bhagavā sabbaññutaṃ patto pavattitavaradhammacakko sāvatthiṃ upanissāya",
  "atk-s0402a:803_1": "jetavane viharanto jeṭṭhamūlamāsapuṇṇamadivase bhikkhū āmantetvā imaṃ aruṇavatisuttaṃ",
  "atk-s0402a:803_2": "paṭṭhapesi. Ānandatthero bījaniṃ gahetvā bījayamāno ṭhitakova ādito paṭṭhāya yāva",
  "atk-s0402a:803_3": "pariyosānā ekabyañjanampi ahāpetvā sakalasuttaṃ uggaṇhi. So punadivase piṇḍapātapaṭikkanto",
  "atk-s0402a:803_4": "dasabalassa vattaṃ dassetvā attano divāvihāraṭṭhānaṃ gantvā saddhivihārikantevāsikesu",
  "atk-s0402a:803_5": "vattaṃ dassetvā pakkantesu hiyyo kathitaṃ aruṇavatisuttaṃ āvajjento nisīdi. Athassa",
  "atk-s0402a:803_6": "sabbaṃ suttaṃ vibhūtaṃ upaṭṭhāsi. So cintesi – “sikhissa bhagavato aggasāvako brahmaloke",
  "atk-s0402a:803_7": "ṭhatvā cakkavāḷasahasse andhakāraṃ vidhametvā sarīrobhāsaṃ dassetvā attano saddaṃ",
  "atk-s0402a:803_8": "sāvento dhammakathaṃ kathesīti hiyyo satthārā kathitaṃ, sāvakassa tāva visayo evarūpo,",
  "atk-s0402a:803_9": "dasa pāramiyo pūretvā sabbaññutaṃ patto pana sammāsambuddho kittakaṃ ṭhānaṃ sarena",
  "atk-s0402a:803_10": "viññāpeyyā”ti. So evaṃ uppannāya vimatiyā vinodanatthaṃ taṅkhaṇeyeva bhagavantaṃ",
  "atk-s0402a:803_11": "upasaṅkamitvā tamatthaṃ pucchi. Etamatthaṃ dassetuṃ atha kho āyasmā ānandoti vuttaṃ.",
  "atk-s0402a:804_0": "Tattha sammukhāti sammukhībhūtena mayā etaṃ sutaṃ, na anussavena, na dūtaparamparāyāti",
  "atk-s0402a:804_1": "iminā adhippāyena evamāha. Kīvatakaṃ pahoti sarena viññāpetunti kittakaṃ ṭhānaṃ sarīrobhāsena",
  "atk-s0402a:804_2": "vihatandhakāraṃ katvā sarena viññāpetuṃ sakkoti. Sāvako so, ānanda, appameyyā tathāgatāti",
  "atk-s0402a:804_3": "idaṃ bhagavā iminā adhippāyenāha – ānanda, tvaṃ kiṃ vadesi, so padesañāṇe ṭhito sāvako.",
  "atk-s0402a:804_4": "Tathāgatā pana dasa pāramiyo pūretvā sabbaññutaññāṇaṃ pattā appameyyā. So tvaṃ nakhasikhāya",
  "atk-s0402a:804_5": "paṃsuṃ gahetvā mahāpathavipaṃsunā saddhiṃ upamento viya kiṃ nāmetaṃ vadesi. Añño",
  "atk-s0402a:804_6": "hi sāvakānaṃ visayo, añño buddhānaṃ. Añño sāvakānaṃ gocaro, añño buddhānaṃ. Aññaṃ",
  "atk-s0402a:804_7": "sāvakānaṃ balaṃ, aññaṃ buddhānanti. Iti bhagavā iminā adhippāyena appameyyabhāvaṃ vatvā tuṇhī ahosi.",
  "atk-s0402a:805_0": "Thero dutiyampi pucchi. Satthā, “ānanda, tvaṃ tāḷacchiddaṃ gahetvā anantākāsena upamento",
  "atk-s0402a:805_1": "viya, cātakasakuṇaṃ gahetvā diyaḍḍhayojanasatikena supaṇṇarājena upamento viya, hatthisoṇḍāya",
  "atk-s0402a:805_2": "udakaṃ gahetvā mahāgaṅgāya upamento viya, caturatanike āvāṭe udakaṃ gahetvā sattahi",
  "atk-s0402a:805_3": "sarehi upamento viya, nāḷikodanamattalābhiṃ manussaṃ gahetvā cakkavattiraññā upamento",
  "atk-s0402a:805_4": "viya, paṃsupisācakaṃ gahetvā sakkena devaraññā upamento viya, khajjopanakappabhaṃ",
  "atk-s0402a:805_5": "gahetvā sūriyappabhāya upamento viya kiṃ nāmetaṃ vadesīti dīpento dutiyampi appameyyabhāvameva",
  "atk-s0402a:805_6": "vatvā tuṇhī ahosi. Tato thero cintesi – “satthā mayā pucchito na tāva kathesi, handa",
  "atk-s0402a:805_7": "naṃ yāvatatiyaṃ yācitvā buddhasīhanādaṃ nadāpessāmī”ti. So tatiyampi yāci. Taṃ dassetuṃ",
  "atk-s0402a:805_8": "tatiyampi khotiādi vuttaṃ. Athassa bhagavā byākaronto sutā te ānandātiādimāha. Thero",
  "atk-s0402a:805_9": "cintesi – “satthā me ‘sutā te, ānanda, sahassī cūḷanikā lokadhātū’ti ettakameva vatvā",
  "atk-s0402a:805_10": "tuṇhī jāto, idāni buddhasīhanādaṃ nadissatī”ti so satthāraṃ yācanto etassa bhagavā kālotiādimāha.",
  "atk-s0402a:806_0": "Bhagavāpissa vitthārakathaṃ kathetuṃ tena hānandātiādimāha. Tattha yāvatāti yattakaṃ",
  "atk-s0402a:806_1": "ṭhānaṃ. Candimasūriyāti candimā ca sūriyo ca. Pariharantīti vicaranti. Disā bhantīti",
  "atk-s0402a:806_2": "sabbadisā obhāsanti. Virocanāti virocamānā. Ettāvatā ekacakkavāḷaṃ paricchinditvā",
  "atk-s0402a:806_3": "dassitaṃ hoti. Idāni taṃ sahassaguṇaṃ katvā dassento tāva sahassadhā lokoti āha.",
  "atk-s0402a:806_4": "Tasmiṃ sahassadhā loketi tasmiṃ sahassacakkavāḷe. Sahassaṃ cātumahārājikānanti sahassaṃ",
  "atk-s0402a:806_5": "cātumahārājikānaṃ devalokānaṃ. Yasmā pana ekekasmiṃ cakkavāḷe cattāro cattāro mahārājāno,",
  "atk-s0402a:806_6": "tasmā cattāri mahārājasahassānīti vuttaṃ. Iminā upāyena sabbattha attho veditabbo.",
  "atk-s0402a:806_7": "Cūḷanikāti khuddikā. Ayaṃ sāvakānaṃ visayo. Kasmā panesā ānītāti? Majjhimikāya lokadhātuyā",
  "atk-s0402a:806_8": "paricchedadassanatthaṃ.",
  "atk-s0402a:807_0": "Yāvatāti yattakā. Tāva sahassadhāti tāva sahassabhāgena. Dvisahassī majjhimikā lokadhātūti",
  "atk-s0402a:807_1": "ayaṃ sahassacakkavāḷāni sahassabhāgena gaṇetvā dasasatasahassacakkavāḷaparimāṇā dvisahassī",
  "atk-s0402a:807_2": "majjhimikā nāma lokadhātu. Ayaṃ sāvakānaṃ avisayo, buddhānameva visayo. Ettakepi",
  "atk-s0402a:807_3": "hi ṭhāne tathāgatā andhakāraṃ vidhametvā sarīrobhāsaṃ dassetvā sarena viññāpetuṃ",
  "atk-s0402a:807_4": "sakkontīti dīpeti. Ettakena buddhānaṃ jātikkhettaṃ nāma dassitaṃ. Bodhisattānañhi",
  "atk-s0402a:807_5": "pacchimabhave devalokato cavitvā mātukucchiyaṃ paṭisandhiggahaṇadivase ca kucchito",
  "atk-s0402a:807_6": "nikkhamanadivase ca mahābhinikkhamanadivase ca sambodhidhammacakkappavattanaāyusaṅkhāravossajjanaparinibbānadivasesu",
  "atk-s0402a:807_7": "ca ettakaṃ ṭhānaṃ kampati.",
  "atk-s0402a:808_0": "Tisahassī mahāsahassīti sahassito paṭṭhāya tatiyāti tisahassī, sahassaṃ sahassadhā",
  "atk-s0402a:808_1": "katvā gaṇitaṃ majjhimikaṃ sahassadhā katvā gaṇitattā mahantehi sahassehi gaṇitāti",
  "atk-s0402a:808_2": "mahāsahassī. Ettāvatā koṭisatasahassacakkavāḷaparimāṇo loko dassito hoti. Bhagavā",
  "atk-s0402a:808_3": "ākaṅkhamāno ettake ṭhāne andhakāraṃ vidhametvā sarīrobhāsaṃ dassetvā sarena viññāpeyyāti.",
  "atk-s0402a:808_4": "Gaṇakaputtatissatthero pana evamāha – “na tisahassimahāsahassilokadhātuyā evaṃ parimāṇaṃ.",
  "atk-s0402a:808_5": "Idañhi ācariyānaṃ sajjhāyamuḷhakaṃ vācāya parihīnaṭṭhānaṃ, dasakoṭisatasahassacakkavāḷaparimāṇaṃ",
  "atk-s0402a:808_6": "pana ṭhānaṃ tisahassimahāsahassilokadhātu nāmā”ti. Ettāvatā hi bhagavatā āṇākkhettaṃ",
  "atk-s0402a:808_7": "nāma dassitaṃ. Etasmiñhi antare āṭānāṭiyaparittaisigiliparittadhajaggaparittabojjhaṅgaparittakhandhaparitta-",
  "atk-s0402a:808_8": "moraparittamettaparittaratanaparittānaṃ āṇā pharati. Yāvatā pana ākaṅkheyyāti yattakaṃ",
  "atk-s0402a:808_9": "ṭhānaṃ iccheyya, iminā visayakkhettaṃ dasseti. Buddhānañhi visayakkhettassa pamāṇaparicchedo",
  "atk-s0402a:808_10": "nāma natthi, natthikabhāve cassa imaṃ opammaṃ āharanti – koṭisatasahassacakkavāḷamhi",
  "atk-s0402a:808_11": "yāva brahmalokā sāsapehi pūretvā sace koci puratthimāya disāya ekacakkavāḷe ekaṃ",
  "atk-s0402a:808_12": "sāsapaṃ pakkhipanto āgaccheyya, sabbepi te sāsapā parikkhayaṃ gaccheyyuṃ, na tveva",
  "atk-s0402a:808_13": "puratthimāya disāya cakkavāḷāni. Dakkhiṇādīsupi eseva nayo. Tattha buddhānaṃ avisayo nāma natthi.",
  "atk-s0402a:809_0": "Evaṃ vutte thero cintesi – “satthā evamāha – ‘ākaṅkhamāno, ānanda, tathāgato tisahassimahāsahassilokadhātuṃ",
  "atk-s0402a:809_1": "sarena viññāpeyya, yāvatā pana ākaṅkheyyā’ti. Visamo kho panāyaṃ loko, anantāni cakkavāḷāni,",
  "atk-s0402a:809_2": "ekasmiṃ ṭhāne sūriyo uggato hoti, ekasmiṃ ṭhāne majjhe ṭhito, ekasmiṃ ṭhāne atthaṅgato.",
  "atk-s0402a:809_3": "Ekasmiṃ ṭhāne paṭhamayāmo hoti, ekasmiṃ ṭhāne majjhimayāmo, ekasmiṃ ṭhāne pacchimayāmo.",
  "atk-s0402a:809_4": "Sattāpi kammappasutā, khiḍḍāpasutā, āhārappasutāti evaṃ tehi tehi kāraṇehi vikkhittā",
  "atk-s0402a:809_5": "ca pamattā ca honti. Kathaṃ nu kho te satthā sarena viññāpeyyā”ti. So evaṃ cintetvā",
  "atk-s0402a:809_6": "vimaticchedanatthaṃ tathāgataṃ pucchanto yathā kathaṃ panātiādimāha.",
  "atk-s0402a:810_0": "Athassa satthā byākaronto idhānanda, tathāgatotiādimāha. Tattha obhāsena phareyyāti",
  "atk-s0402a:810_1": "sarīrobhāsena phareyya. Pharamāno panesa kiṃ kareyyāti? Yasmiṃ ṭhāne sūriyo paññāyati,",
  "atk-s0402a:810_2": "tattha naṃ attano ānubhāvena atthaṃ gameyya. Yattha pana na paññāyati, tattha naṃ",
  "atk-s0402a:810_3": "uṭṭhāpetvā majjhe ṭhapeyya. Tato yattha sūriyo paññāyati, tattha manussā “adhunāva",
  "atk-s0402a:810_4": "sūriyo paññāyittha, so idāneva atthaṅgamito, nāgāvaṭṭo nu kho ayaṃ, bhūtāvaṭṭayakkhāvaṭṭadevatāvaṭṭānaṃ",
  "atk-s0402a:810_5": "aññataro”ti vittakkaṃ uppādeyyuṃ. Yattha pana na paññāyati, tattha manussā “adhunāva",
  "atk-s0402a:810_6": "sūriyo atthaṅgamito, svāyaṃ idāneva uṭṭhito, kiṃ nu kho ayaṃ nāgāvaṭṭabhūtāvaṭṭayakkhāvaṭṭadevatāvaṭṭānaṃ",
  "atk-s0402a:810_7": "aññataro”ti vitakkaṃ uppādeyyuṃ. Tato tesu manussesu ālokañca andhakārañca āvajjitvā",
  "atk-s0402a:810_8": "“kiṃ paccayā nu kho ida”nti pariyesamānesu satthā nīlakasiṇaṃ samāpajjitvā bahalandhakāraṃ",
  "atk-s0402a:810_9": "patthareyya. Kasmā? Tesaṃ kammādippasutānaṃ sattānaṃ santāsajananatthaṃ. Atha nesaṃ",
  "atk-s0402a:810_10": "santāsaṃ āpannabhāvaṃ ñatvā odātakasiṇasamāpattiṃ samāpajjitvā paṇḍaraṃ ghanabuddharasmiṃ",
  "atk-s0402a:810_11": "vissajjento candasahassasūriyasahassauṭṭhānakālo viya ekappahāreneva sabbaṃ ekālokaṃ",
  "atk-s0402a:810_12": "kareyya. Tañca kho tilabījamattena kāyappadesena obhāsaṃ muñcanto. Yo hi cakkavāḷapathaviṃ",
  "atk-s0402a:810_13": "dīpakapallakaṃ katvā mahāsamudde udakaṃ telaṃ katvā sineruṃ vaṭṭiṃ katvā aññasmiṃ",
  "atk-s0402a:810_14": "sinerumuddhani ṭhapetvā jāleyya, so ekacakkavāḷeyeva ālokaṃ kareyya. Tato paraṃ vidatthimpi",
  "atk-s0402a:810_15": "obhāsetuṃ na sakkuṇeyya. Tathāgato pana tilaphalappamāṇena sarīrappadesena obhāsaṃ",
  "atk-s0402a:810_16": "muñcitvā tisahassimahāsahassilokadhātuṃ ekobhāsaṃ kareyya tato vā pana bhiyyo. Evaṃ",
  "atk-s0402a:810_17": "mahantā hi buddhaguṇāti.",
  "atk-s0402a:811_0": "Taṃ ālokaṃ sañjāneyyunti taṃ ālokaṃ disvā “yena sūriyo atthañceva gamito uṭṭhāpito",
  "atk-s0402a:811_1": "ca, bahalandhakārañca vissaṭṭhaṃ, esa so puriso idāni ālokaṃ katvā ṭhito, aho acchariyapuriso”ti",
  "atk-s0402a:811_2": "añjaliṃ paggayha namassamānā nisīdeyyuṃ. Saddamanussāveyyāti dhammakathāsaddamanussāveyya.",
  "atk-s0402a:811_3": "Yo hi ekaṃ cakkavāḷapabbataṃ bheriṃ katvā mahāpathaviṃ bhericammaṃ katvā sineruṃ",
  "atk-s0402a:811_4": "daṇḍaṃ katvā aññasmiṃ sinerumatthake ṭhapetvā ākoṭeyya, so ekacakkavāḷeyeva taṃ saddaṃ",
  "atk-s0402a:811_5": "sāveyya, parato vidatthimpi atikkāmetuṃ na sakkuṇeyya. Tathāgato pana pallaṅke vā",
  "atk-s0402a:811_6": "pīṭhe vā nisīditvā tisahassimahāsahassilokadhātuṃ sarena viññāpeti, tato vā pana",
  "atk-s0402a:811_7": "bhiyyo, evaṃ mahānubhāvā tathāgatāti. Iti bhagavā iminā ettakena visayakkhettameva dasseti.",
  "atk-s0402a:812_0": "Imañca pana buddhasīhanādaṃ sutvā therassa abbhantare balavapīti uppannā, so pītivasena",
  "atk-s0402a:812_1": "udānaṃ udānento lābhā vata metiādimāha. Tattha yassa me satthā evaṃmahiddhikoti yassa",
  "atk-s0402a:812_2": "mayhaṃ satthā evaṃmahiddhiko, tassa mayhaṃ evaṃmahiddhikassa satthu paṭilābho lābhā",
  "atk-s0402a:812_3": "ceva suladdhañcāti attho. Atha vā yvāhaṃ evarūpassa satthuno pattacīvaraṃ gahetvā",
  "atk-s0402a:812_4": "vicarituṃ, pādaparikammaṃ piṭṭhiparikammaṃ kātuṃ, mukhadhovanaudakanhānodakāni dātuṃ,",
  "atk-s0402a:812_5": "gandhakuṭipariveṇaṃ sammajjituṃ, uppannāya kaṅkhāya pañhaṃ pucchituṃ, madhuradhammakathañca",
  "atk-s0402a:812_6": "sotuṃ labhāmi, ete sabbepi mayhaṃ lābhā ceva suladdhañcātipi sandhāya evamāha. Ettha",
  "atk-s0402a:812_7": "ca bhagavato andhakārālokasaddasavanasaṅkhātānaṃ iddhīnaṃ mahantatāya mahiddhikatā,",
  "atk-s0402a:812_8": "tāsaṃyeva anupharaṇena mahānubhāvatā veditabbā. Udāyīti lāḷudāyitthero. So kira pubbe",
  "atk-s0402a:812_9": "upaṭṭhākatthere āghātaṃ bandhitvā carati. Tasmā idāni okāsaṃ labhitvā imasmiṃ buddhasīhanādapariyosāne",
  "atk-s0402a:812_10": "jalamānaṃ dīpasikhaṃ nibbāpento viya carantassa goṇassa tuṇḍe pahāraṃ dento viya",
  "atk-s0402a:812_11": "bhattabharitaṃ pātiṃ avakujjanto viya therassa pasādabhaṅgaṃ karonto evamāha.",
  "atk-s0402a:813_0": "Evaṃ vutte bhagavāti evaṃ udāyittherena vutte bhagavā yathā nāma papātataṭe ṭhatvā",
  "atk-s0402a:813_1": "pavedhamānaṃ purisaṃ ekamante ṭhito hitesī puriso “ito ehi ito ehī”ti punappunaṃ",
  "atk-s0402a:813_2": "vadeyya, evamevaṃ udāyittheraṃ tasmā vacanā nivārento mā hevaṃ udāyi, mā hevaṃ udāyīti",
  "atk-s0402a:813_3": "āha. Tattha hīti nipātamattaṃ, mā evaṃ avacāti attho. Mahārajjanti cakkavattirajjaṃ.",
  "atk-s0402a:813_4": "Nanu ca satthā ekassa sāvakassa dhammadesanāya uppannapasādassa mahānisaṃsaṃ aparicchinnaṃ",
  "atk-s0402a:813_5": "akāsi, so kasmā imassa buddhasīhanādaṃ ārabbha uppannassa pasādassa ānisaṃsaṃ paricchindatīti?",
  "atk-s0402a:813_6": "Ariyasāvakassa ettakaattabhāvaparimāṇattā. Dandhapaññopi hi sotāpanno sattakkhattuṃ",
  "atk-s0402a:813_7": "devesu ca manussesu ca attabhāvaṃ paṭilabhati, tenassa gatiṃ paricchindanto evamāha.",
  "atk-s0402a:813_8": "Diṭṭheva dhammeti imasmiṃyeva attabhāve ṭhatvā. Parinibbāyissatīti appaccayaparinibbānena",
  "atk-s0402a:813_9": "parinibbāyissati. Iti nibbānena kūṭaṃ gaṇhanto imaṃ sīhanādasuttaṃ niṭṭhāpesīti.",
  "atk-s0402a:814": "Ānandavaggo tatiyo.",
  "atk-s0402a:815": "(9) 4. Samaṇavaggo",
  "atk-s0402a:816": "1. Samaṇasuttavaṇṇanā",
  "atk-s0402a:817_0": "82. Catutthassa paṭhame samaṇiyānīti samaṇasantakāni. Samaṇakaraṇīyānīti samaṇena",
  "atk-s0402a:817_1": "kattabbakiccāni. Adhisīlasikkhāsamādānantiādīsu samādānaṃ vuccati gahaṇaṃ, adhisīlasikkhāya",
  "atk-s0402a:817_2": "samādānaṃ gahaṇaṃ pūraṇaṃ adhisīlasikkhāsamādānaṃ. Sesapadadvayepi eseva nayo. Ettha",
  "atk-s0402a:817_3": "ca sīlaṃ adhisīlaṃ, cittaṃ adhicittaṃ, paññā adhipaññāti ayaṃ vibhāgo veditabbo.",
  "atk-s0402a:817_4": "Tattha pañcasīlaṃ sīlaṃ nāma, taṃ upādāya dasasīlaṃ adhisīlaṃ nāma, tampi upādāya",
  "atk-s0402a:817_5": "catupārisuddhisīlaṃ adhisīlaṃ nāma. Apica sabbampi lokiyasīlaṃ sīlaṃ nāma, lokuttarasīlaṃ",
  "atk-s0402a:817_6": "adhisīlaṃ, tadeva sikkhitabbato sikkhāti vuccati. Kāmāvacaracittaṃ pana cittaṃ nāma,",
  "atk-s0402a:817_7": "taṃ upādāya rūpāvacaraṃ adhicittaṃ nāma, tampi upādāya arūpāvacaraṃ adhicittaṃ nāma.",
  "atk-s0402a:817_8": "Apica sabbampi lokiyacittaṃ cittameva, lokuttaraṃ adhicittaṃ. Paññāyapi eseva nayo.",
  "atk-s0402a:817_9": "Tasmāti yasmā imāni tīṇi samaṇakaraṇīyāni, tasmā. Tibboti bahalo. Chandoti kattukamyatākusalacchando.",
  "atk-s0402a:817_10": "Iti imasmiṃ suttante tisso sikkhā lokiyalokuttarā kathitāti.",
  "atk-s0402a:818": "2. Gadrabhasuttavaṇṇanā",
  "atk-s0402a:819_0": "83. Dutiye piṭṭhito piṭṭhitoti pacchato pacchato. Ahampi dammo ahampi dammoti ahampi",
  "atk-s0402a:819_1": "“dammo dammamāno”ti vadamāno gāvīti. Seyyathāpi gunnanti yathā gāvīnaṃ. Gāvo hi kāḷāpi",
  "atk-s0402a:819_2": "rattāpi setādivaṇṇāpi honti, gadrabhassa pana tādiso vaṇṇo nāma natthi. Yathā ca",
  "atk-s0402a:819_3": "vaṇṇo, evaṃ saropi padampi aññādisameva. Sesaṃ uttānatthameva. Imasmimpi sutte tisso",
  "atk-s0402a:819_4": "sikkhā missikāva kathitāti.",
  "atk-s0402a:820": "3. Khettasuttavaṇṇanā",
  "atk-s0402a:821_0": "84. Tatiye paṭikaccevāti paṭhamameva. Sukaṭṭhaṃ karotīti naṅgalena sukaṭṭhaṃ karoti.",
  "atk-s0402a:821_1": "Sumatikatanti matiyā suṭṭhu samīkataṃ. Kālenāti vapitabbayuttakālena. Sesaṃ uttānameva.",
  "atk-s0402a:821_2": "Idhāpi tisso sikkhā missikāva kathitā.",
  "atk-s0402a:822": "4. Vajjiputtasuttavaṇṇanā",
  "atk-s0402a:823_0": "85. Catutthe vajjiputtakoti vajjirājakulassa putto. Diyaḍḍhasikkhāpadasatanti paṇṇāsādhikaṃ",
  "atk-s0402a:823_1": "sikkhāpadasataṃ. Tasmiṃ samaye paññattāni sikkhāpadāneva sandhāyetaṃ vuttaṃ. So kira",
  "atk-s0402a:823_2": "bhikkhu ajjavasampanno ujujātiko avaṅko akuṭilo, tasmā “ahaṃ ettakāni sikkhāpadāni",
  "atk-s0402a:823_3": "rakkhituṃ sakkuṇeyyaṃ vā na vā”ti cintetvā satthu ārocesi. Sakkomahanti sakkomi ahaṃ.",
  "atk-s0402a:823_4": "So kira “ettakesu sikkhāpadesu sikkhantassa agaru tīsu sikkhāsu sikkhitu”nti maññamāno",
  "atk-s0402a:823_5": "evamāha. Atha bhagavā yathā nāma paññāsa tiṇakalāpiyo ukkhipituṃ asakkontassa kalāpiyasataṃ",
  "atk-s0402a:823_6": "bandhitvā sīse ṭhapeyya, evameva ekissāpi sikkhāya sikkhituṃ asakkontassa aparā dvepi",
  "atk-s0402a:823_7": "sikkhā upari pakkhipanto tasmātiha tvaṃ bhikkhūtiādimāha. Sukhumālo kira uttaro nāma",
  "atk-s0402a:823_8": "jānapadamanusso lohapāsādavihāre vasati. Atha naṃ daharabhikkhū āhaṃsu – “uttara,",
  "atk-s0402a:823_9": "aggisālā ovassati, tiṇaṃ kappiyaṃ katvā dehī”ti. Taṃ ādāya aṭaviṃ gantvā tena lāyitaṃ",
  "atk-s0402a:823_10": "tiṇaṃyeva karaḷe bandhitvā “paññāsa karaḷe gahetuṃ sakkhissasi uttarā”ti āhaṃsu.",
  "atk-s0402a:823_11": "So “na sakkhissāmī”ti āha. Asītiṃ pana sakkhissasīti? Na sakkhissāmi, bhanteti. Ekaṃ",
  "atk-s0402a:823_12": "karaḷasataṃ sakkhissasīti? Āma, bhante, gaṇhissāmīti. Daharabhikkhū karaḷasataṃ bandhitvā",
  "atk-s0402a:823_13": "tassa sīse ṭhapayiṃsu. So ukkhipitvā nitthunanto gantvā aggisālāya samīpe pātesi.",
  "atk-s0402a:823_14": "Atha naṃ bhikkhū “kilantarūposi uttarā”ti āhaṃsu. Āma, bhante, daharā bhikkhū maṃ",
  "atk-s0402a:823_15": "vañcesuṃ, imaṃ ekampi karaḷasataṃ ukkhipituṃ asakkontaṃ maṃ “paṇṇāsa karaḷe ukkhipāhī”ti",
  "atk-s0402a:823_16": "vadiṃsu. Āma, uttara, vañcayiṃsu tanti. Evaṃ sampadamidaṃ veditabbaṃ. Idhāpi tisso",
  "atk-s0402a:823_17": "sikkhā missikāva kathitā.",
  "atk-s0402a:824": "5. Sekkhasuttavaṇṇanā",
  "atk-s0402a:825_0": "86. Pañcame ujumaggānusārinoti ujumaggo vuccati ariyamaggo, taṃ anussarantassa paṭipannakassāti",
  "atk-s0402a:825_1": "attho. Khayasmiṃ paṭhamaṃ ñāṇanti paṭhamameva maggañāṇaṃ uppajjati. Maggo hi kilesānaṃ",
  "atk-s0402a:825_2": "khepanato khayo nāma, taṃsampayuttaṃ ñāṇaṃ khayasmiṃ ñāṇaṃ nāma. Tato aññā anantarāti",
  "atk-s0402a:825_3": "tato catutthamaggañāṇato anantarā aññā uppajjati, arahattaphalaṃ uppajjatīti attho.",
  "atk-s0402a:825_4": "Aññāvimuttassāti arahattaphalavimuttiyā vimuttassa. Ñāṇaṃ ve hotīti paccavekkhaṇañāṇaṃ",
  "atk-s0402a:825_5": "hoti. Iti suttepi gāthāsupi satta sekhā kathitā. Avasāne pana khīṇāsavo dassitoti.",
  "atk-s0402a:826": "6. Paṭhamasikkhāsuttavaṇṇanā",
  "atk-s0402a:827_0": "87. Chaṭṭhe attakāmāti attano hitakāmā. Yatthetaṃ sabbaṃ samodhānaṃ gacchatīti yāsu",
  "atk-s0402a:827_1": "sikkhāsu sabbametaṃ diyaḍḍhasikkhāpadasataṃ saṅgahaṃ gacchati. Paripūrakārī hotīti",
  "atk-s0402a:827_2": "samattakārī hoti. Mattaso kārīti pamāṇena kārako, sabbena sabbaṃ kātuṃ na sakkotīti",
  "atk-s0402a:827_3": "attho. Khuddānukhuddakānīti cattāri pārājikāni ṭhapetvā sesasikkhāpadāni. Tatrāpi",
  "atk-s0402a:827_4": "saṅghādisesaṃ khuddakaṃ, thullaccayaṃ anukhuddakaṃ nāma. Thullaccayañca khuddakaṃ,",
  "atk-s0402a:827_5": "pācittiyaṃ anukhuddakaṃ nāma, pācittiyañca khuddakaṃ, pāṭidesaniyadukkaṭadubbhāsitāni",
  "atk-s0402a:827_6": "anukhuddakāni nāma. Ime pana aṅguttaramahānikāyavaḷañjanakaācariyā “cattāri pārājikāni",
  "atk-s0402a:827_7": "ṭhapetvā sesāni sabbānipi khuddānukhuddakānī”ti vadanti. Tāni āpajjatipi vuṭṭhātipīti",
  "atk-s0402a:827_8": "ettha pana khīṇāsavo tāva lokavajjaṃ nāpajjati, paṇṇattivajjameva āpajjati. Āpajjanto",
  "atk-s0402a:827_9": "ca kāyenapi vācāyapi cittenapi āpajjati. Kāyena āpajjanto kuṭikārasahaseyyādīni āpajjati,",
  "atk-s0402a:827_10": "vācāya āpajjanto sañcarittapadasodhammādīni, cittena āpajjanto rūpiyapaṭiggahaṇaṃ",
  "atk-s0402a:827_11": "āpajjati. Sekkhesupi eseva nayo. Na hi mettha, bhikkhave, abhabbatā vuttāti, bhikkhave,",
  "atk-s0402a:827_12": "na hi mayā ettha evarūpaṃ āpattiṃ āpajjane ca vuṭṭhāne ca ariyapuggalassa abhabbatā",
  "atk-s0402a:827_13": "kathitā. Ādibrahmacariyakānīti maggabrahmacariyassa ādibhūtāni cattāri mahāsīlasikkhāpadāni.",
  "atk-s0402a:827_14": "Brahmacariyasāruppānīti tāniyeva catumaggabrahmacariyassa sāruppāni anucchavikāni.",
  "atk-s0402a:827_15": "Tatthāti tesu sikkhāpadesu. Dhuvasīloti nibaddhasīlo. Ṭhitasīloti patiṭṭhitasīlo.",
  "atk-s0402a:827_16": "Sotāpannoti sotasaṅkhātena maggena phalaṃ āpanno. Avinipātadhammoti catūsu apāyesu",
  "atk-s0402a:827_17": "apatanasabhāvo. Niyatoti sotāpattimagganiyāmena niyato. Sambodhiparāyaṇoti uparimaggattayasambodhiparāyaṇo.",
  "atk-s0402a:828_0": "Tanuttāti tanubhāvo. Sakadāgāmino hi rāgādayo abbhapaṭalaṃ viya macchikāpattaṃ viya",
  "atk-s0402a:828_1": "ca tanukā honti, na bahalā. Orambhāgiyānanti heṭṭhābhāgiyānaṃ. Saṃyojanānanti bandhanānaṃ.",
  "atk-s0402a:828_2": "Parikkhayāti parikkhayena. Opapātiko hotīti uppannako hoti. Tattha parinibbāyīti",
  "atk-s0402a:828_3": "heṭṭhā anotaritvā upariyeva parinibbānadhammo. Anāvattidhammoti yonigativasena anāgamanadhammo.",
  "atk-s0402a:829_0": "Padesaṃ padesakārītiādīsu padesakārī puggalo nāma sotāpanno ca sakadāgāmī ca anāgāmī",
  "atk-s0402a:829_1": "ca, so padesameva sampādeti. Paripūrakārī nāma arahā, so paripūrameva sampādeti.",
  "atk-s0402a:829_2": "Avañjhānīti atucchāni saphalāni saudrayānīti attho. Idhāpi tisso sikkhā missakāva kathitā.",
  "atk-s0402a:830": "7. Dutiyasikkhāsuttavaṇṇanā",
  "atk-s0402a:831_0": "88. Sattame kolaṃkoloti kulā kulaṃ gamanako. Kulanti cettha bhavo adhippeto, tasmā",
  "atk-s0402a:831_1": "“dve vā tīṇi vā kulānī”ti etthapi dve vā tayo vā bhaveti attho veditabbo. Ayañhi",
  "atk-s0402a:831_2": "dve vā bhave sandhāvati tayo vā, uttamakoṭiyā cha vā. Tasmā dve vā tīṇi vā cattāri",
  "atk-s0402a:831_3": "vā pañca vā cha vāti evamettha vikappo daṭṭhabbo. Ekabījīti ekasseva bhavassa bījaṃ",
  "atk-s0402a:831_4": "etassa atthīti ekabījī. Uddhaṃsototiādīsu atthi uddhaṃsoto akaniṭṭhagāmī, atthi uddhaṃsoto",
  "atk-s0402a:831_5": "na akaniṭṭhagāmī, atthi na uddhaṃsoto akaniṭṭhagāmī, atthi na uddhaṃsoto na akaniṭṭhagāmī.",
  "atk-s0402a:831_6": "Tattha yo idha anāgāmiphalaṃ patvā avihādīsu nibbatto tattha yāvatāyukaṃ ṭhatvā uparūpari",
  "atk-s0402a:831_7": "nibbattitvā akaniṭṭhaṃ pāpuṇāti, ayaṃ uddhaṃsoto akaniṭṭhagāmī nāma. Yo pana avihādīsu",
  "atk-s0402a:831_8": "nibbatto tattheva aparinibbāyitvā akaniṭṭhampi appatvā uparimabrahmaloke parinibbāyati,",
  "atk-s0402a:831_9": "ayaṃ uddhaṃsoto na akaniṭṭhagāmī nāma. Yo ito cavitvā akaniṭṭheyeva nibbattati, ayaṃ",
  "atk-s0402a:831_10": "na uddhaṃsoto akaniṭṭhagāmī nāma. Yo pana avihādīsu catūsu aññatarasmiṃ nibbattitvā",
  "atk-s0402a:831_11": "tattheva parinibbāyati, ayaṃ na uddhaṃsoto na akaniṭṭhagāmī nāma.",
  "atk-s0402a:832_0": "Yattha katthaci uppanno pana sasaṅkhārena sappayogena arahattaṃ patto sasaṅkhāraparinibbāyī",
  "atk-s0402a:832_1": "nāma. Asaṅkhārena appayogena patto asaṅkhāraparinibbāyī nāma. Yo pana kappasahassāyukesu",
  "atk-s0402a:832_2": "avihesu nibbattitvā pañcamaṃ kappasataṃ atikkamitvā arahattaṃ patto, ayaṃ upahaccaparinibbāyī",
  "atk-s0402a:832_3": "nāma. Atappādīsupi eseva nayo. Antarāparinibbāyīti yo āyuvemajjhaṃ anatikkamitvā",
  "atk-s0402a:832_4": "parinibbāyati, so tividho hoti. Kappasahassāyukesu tāva avihesu nibbattitvā eko nibbattadivaseyeva",
  "atk-s0402a:832_5": "arahattaṃ pāpuṇāti. No ce nibbattadivase pāpuṇāti, paṭhamassa pana kappasatassa matthake",
  "atk-s0402a:832_6": "pāpuṇāti, ayaṃ paṭhamo antarāparinibbāyī. Aparo evaṃ asakkonto dvinnaṃ kappasatānaṃ",
  "atk-s0402a:832_7": "matthake pāpuṇāti, ayaṃ dutiyo. Aparo evampi asakkonto catunnaṃ kappasatānaṃ matthake",
  "atk-s0402a:832_8": "pāpuṇāti, ayaṃ tatiyo antarāparinibbāyī. Sesaṃ vuttanayameva.",
  "atk-s0402a:833_0": "Imasmiṃ pana ṭhāne ṭhatvā catuvīsati sotāpannā, dvādasa sakadāgāmino, aṭṭhacattālīsa",
  "atk-s0402a:833_1": "anāgāmino, dvādasa ca arahanto kathetabbā. Imasmiṃ hi sāsane saddhādhuraṃ paññādhuranti",
  "atk-s0402a:833_2": "dve dhurāni, dukkhapaṭipadādandhābhiññādayo catasso paṭipadā. Tattheko saddhādhurena",
  "atk-s0402a:833_3": "abhinivisitvā sotāpattiphalaṃ patvā ekameva bhavaṃ nibbattitvā dukkhassantaṃ karoti,",
  "atk-s0402a:833_4": "ayameko ekabījī. So paṭipadāvasena catubbidho hoti. Yathā cesa, evaṃ paññādhurena",
  "atk-s0402a:833_5": "abhiniviṭṭhopīti aṭṭha ekabījino. Tathā kolaṃkolā sattakkhattuparamā cāti ime catuvīsati",
  "atk-s0402a:833_6": "sotāpannā nāma. Tīsu pana vimokkhesu suññatavimokkhena sakadāgāmibhūmiṃ pattā catunnaṃ",
  "atk-s0402a:833_7": "paṭipadānaṃ vasena cattāro sakadāgāmino, tathā animittavimokkhena pattā cattāro,",
  "atk-s0402a:833_8": "appaṇihitavimokkhena pattā cattāroti ime dvādasa sakadāgāmino. Avihesu pana tayo",
  "atk-s0402a:833_9": "antarāparinibbāyino, eko upahaccaparinibbāyī, eko uddhaṃsoto akaniṭṭhagāmīti pañca",
  "atk-s0402a:833_10": "anāgāmino, te asaṅkhāraparinibbāyino pañca, sasaṅkhāraparinibbāyino pañcāti dasa",
  "atk-s0402a:833_11": "honti, tathā atappādīsu. Akaniṭṭhesu pana uddhaṃsoto natthi, tasmā tattha cattāro",
  "atk-s0402a:833_12": "sasaṅkhāraparinibbāyī, cattāro asaṅkhāraparinibbāyīti aṭṭha, ime aṭṭhacattālīsa anāgāmino.",
  "atk-s0402a:833_13": "Yathā pana sakadāgāmino, tatheva arahantopi dvādasa veditabbā. Idhāpi tisso sikkhā missikāva kathitā.",
  "atk-s0402a:834": "8. Tatiyasikkhāsuttavaṇṇanā",
  "atk-s0402a:835_0": "89. Aṭṭhame taṃ vā pana anabhisambhavaṃ appaṭivijjhanti taṃ arahattaṃ apāpuṇanto",
  "atk-s0402a:835_1": "appaṭivijjhanto. Iminā nayena sabbaṭṭhānesu attho veditabbo. Idhāpi tisso sikkhā",
  "atk-s0402a:835_2": "missikāva kathitā. Navamaṃ uttānatthameva. Idhāpi tisso sikkhā missikāva kathitā.",
  "atk-s0402a:836": "10. Dutiyasikkhattayasuttavaṇṇanā",
  "atk-s0402a:837": "91. Dasame āsavānaṃ khayāti ettha arahattamaggo adhipaññāsikkhā nāma. Phalaṃ pana sikkhitasikkhassa uppajjanato sikkhāti na vattabbaṃ.",
  "atk-s0402a:838_0": "Yathā pure tathā pacchāti yathā paṭhamaṃ tīsu sikkhāsu sikkhati, pacchā tatheva sikkhatīti",
  "atk-s0402a:838_1": "attho. Dutiyapadepi eseva nayo. Yathā adho tathā uddhanti yathā heṭṭhimakāyaṃ asubhavasena",
  "atk-s0402a:838_2": "passati, uparimakāyampi tatheva pharati. Dutiyapadepi eseva nayo. Yathā divā tathā",
  "atk-s0402a:838_3": "rattinti yathā divā tisso sikkhā sikkhati, rattimpi tatheva sikkhatīti attho. Abhibhuyya",
  "atk-s0402a:838_4": "disā sabbāti sabbā disā ārammaṇavasena abhibhavitvā. Appamāṇasamādhināti arahattamaggasamādhinā.",
  "atk-s0402a:839_0": "Sekkhanti sikkhamānaṃ sakaraṇīyaṃ. Paṭipadanti paṭipannakaṃ. Saṃsuddhacāriyanti saṃsuddhacaraṇaṃ",
  "atk-s0402a:839_1": "parisuddhasīlaṃ. Sambuddhanti catusaccabuddhaṃ. Dhīraṃ paṭipadantagunti khandhadhīraāyatanadhīravasena",
  "atk-s0402a:839_2": "dhīraṃ dhitisampannaṃ paṭipattiyā antaṃ gataṃ. Viññāṇassāti carimakaviññāṇassa. Taṇhākkhayavimuttinoti",
  "atk-s0402a:839_3": "taṇhākkhayavimuttisaṅkhātāya arahattaphalavimuttiyā samannāgatassa. Pajjotasseva",
  "atk-s0402a:839_4": "nibbānanti padīpanibbānaṃ viya. Vimokkho hoti cetasoti cittassa vimutti vimuccanā",
  "atk-s0402a:839_5": "appavattibhāvo hoti. Taṇhākkhayavimuttino hi khīṇāsavassa carimakaviññāṇanirodhena",
  "atk-s0402a:839_6": "parinibbānaṃ viya cetaso vimokkho hoti, na gataṭṭhānaṃ paññāyati, apaṇṇattikabhāvūpagamoyeva hotīti attho.",
  "atk-s0402a:840": "11. Saṅkavāsuttavaṇṇanā",
  "atk-s0402a:841_0": "92. Ekādasame saṅkavā nāma kosalānaṃ nigamoti saṅkavāti evaṃnāmako kosalaraṭṭhe nigamo.",
  "atk-s0402a:841_1": "Āvāsikoti bhārahāro nave āvāse samuṭṭhāpeti, purāṇe paṭijaggati. Sikkhāpadapaṭisaṃyuttāyāti",
  "atk-s0402a:841_2": "sikkhāsaṅkhātehi padehi paṭisaṃyuttāya, tīhi sikkhāhi samannāgatāyāti attho. Sandassetīti",
  "atk-s0402a:841_3": "sammukhe viya katvā dasseti. Samādapetīti gaṇhāpeti. Samuttejetīti samussāheti. Sampahaṃsetīti",
  "atk-s0402a:841_4": "paṭiladdhaguṇehi vaṇṇaṃ kathento vodāpeti. Adhisallikhateti ativiya sallikhati, ativiya",
  "atk-s0402a:841_5": "sallikhitaṃ katvā saṇhaṃ saṇhaṃ kathetīti attho.",
  "atk-s0402a:842_0": "Accayoti aparādho. Maṃ accagamāti maṃ atikkamma adhibhavitvā pavatto. Ahudeva akkhantīti",
  "atk-s0402a:842_1": "ahosiyeva anadhivāsanā. Ahu appaccayoti ahosi atuṭṭhākāro. Paṭiggaṇhātūti khamatu.",
  "atk-s0402a:842_2": "Āyatiṃ saṃvarāyāti anāgate saṃvaratthāya, puna evarūpassa aparādhassa dosassa khalitassa",
  "atk-s0402a:842_3": "vā akaraṇatthāyāti attho. Tagghāti ekaṃsena. Yathādhammaṃ paṭikarosīti yathā dhammo",
  "atk-s0402a:842_4": "ṭhito, tathā karosi, khamāpesīti vuttaṃ hoti. Taṃ te mayaṃ paṭiggaṇhāmāti taṃ tava",
  "atk-s0402a:842_5": "aparādhaṃ mayaṃ khamāma. Vuddhihesā, kassapa, ariyassa vinayeti esā kassapa buddhassa",
  "atk-s0402a:842_6": "bhagavato sāsane vuddhi nāma. Katamā? Yāyaṃ accayaṃ accayato disvā yathādhammaṃ paṭikaritvā",
  "atk-s0402a:842_7": "āyatiṃ saṃvarāpajjanā. Desanaṃ pana puggalādhiṭṭhānaṃ karonto “yo accayaṃ accayato",
  "atk-s0402a:842_8": "disvā yathādhammaṃ paṭikaroti, āyatiṃ saṃvaraṃ āpajjatī”ti āha. Na sikkhākāmoti tisso",
  "atk-s0402a:842_9": "sikkhā na kāmeti na pattheti na piheti. Sikkhāsamādānassāti sikkhāparipūraṇassa.",
  "atk-s0402a:842_10": "Na vaṇṇavādīti guṇaṃ na katheti. Kālenāti yuttappayuttakālena. Sesamettha uttānatthamevāti.",
  "atk-s0402a:843": "Samaṇavaggo catuttho.",
  "atk-s0402a:844": "(10) 5. Loṇakapallavaggo",
  "atk-s0402a:845": "1. Accāyikasuttavaṇṇanā",
  "atk-s0402a:846_0": "93. Pañcamassa paṭhame accāyikānīti atipātikāni. Karaṇīyānīti avassakiccāni. Yañhi",
  "atk-s0402a:846_1": "na avassaṃ kātabbaṃ, taṃ kiccanti vuccati. Avassaṃ kātabbaṃ karaṇīyaṃ nāma. Sīghaṃ",
  "atk-s0402a:846_2": "sīghanti vegena vegena. Tassa kho tanti ettha tanti nipātamattaṃ. Natthi sā iddhi",
  "atk-s0402a:846_3": "vā ānubhāvo vāti sā vā iddhi so vā ānubhāvo natthi. Uttarasveti tatiyadivase. Utupariṇāminīti",
  "atk-s0402a:846_4": "laddhautupariṇāmāni hutvā. Jāyantipīti tatiyadivase nikkhantasetaṅkurāni honti, sattāhe",
  "atk-s0402a:846_5": "patte nīlaṅkurāni honti. Gabbhīnipi hontīti diyaḍḍhamāsaṃ patvā gahitagabbhāni honti.",
  "atk-s0402a:846_6": "Paccantipīti tayo māse patvā paccanti. Idāni yasmā buddhānaṃ gahapatikena vā sassehi",
  "atk-s0402a:846_7": "vā attho natthi, sāsane pana tappaṭirūpakaṃ puggalaṃ vā atthaṃ vā dassetuṃ taṃ taṃ",
  "atk-s0402a:846_8": "opammaṃ āharanti. Tasmā yamatthaṃ dassetukāmena etaṃ ābhataṃ, taṃ dassento evameva",
  "atk-s0402a:846_9": "khotiādimāha. Taṃ atthato uttānameva. Sikkhā pana idhāpi missikā eva kathitā.",
  "atk-s0402a:847": "2. Pavivekasuttavaṇṇanā",
  "atk-s0402a:848_0": "94. Dutiye cīvarapavivekanti cīvaraṃ nissāya uppajjanakakilesehi vivittabhāvaṃ. Sesadvayepi",
  "atk-s0402a:848_1": "eseva nayo. Sāṇānīti sāṇavākacelāni. Masāṇānīti missakacelāni. Chavadussānīti matasarīrato",
  "atk-s0402a:848_2": "chaḍḍitavatthāni, erakatiṇādīni vā ganthetvā katanivāsanāni. Paṃsukūlānīti pathaviyaṃ",
  "atk-s0402a:848_3": "chaḍḍitanantakāni. Tirīṭānīti rukkhatacavatthāni. Ajinānīti ajinamigacammāni. Ajinakkhipanti",
  "atk-s0402a:848_4": "tadeva majjhe phālitaṃ, sahakhurakantipi vadanti. Kusacīranti kusatiṇāni ganthetvā",
  "atk-s0402a:848_5": "katacīraṃ. Vākacīraphalakacīresupi eseva nayo. Kesakambalanti manussakesehi katakambalaṃ.",
  "atk-s0402a:848_6": "Vālakambalanti assavālādīhi katakambalaṃ. Ulūkapakkhikanti ulūkapattāni ganthetvā katanivāsanaṃ.",
  "atk-s0402a:849_0": "Sākabhakkhāti allasākabhakkhā. Sāmākabhakkhāti sāmākataṇḍulabhakkhā. Nīvārādīsu nīvārā",
  "atk-s0402a:849_1": "nāma araññe sayaṃ jātavīhijāti. Daddulanti cammakārehi cammaṃ likhitvā chaḍḍitakasaṭaṃ.",
  "atk-s0402a:849_2": "Haṭaṃ vuccati silesopi sevālopi kaṇikārādirukkhaniyyāsopi. Kaṇanti kuṇḍakaṃ. Ācāmoti",
  "atk-s0402a:849_3": "bhattaukkhalikāya laggo jhāmaodano. Taṃ chaḍḍitaṭṭhāne gahetvā khādanti, odanakañjiyantipi",
  "atk-s0402a:849_4": "vadanti. Piññākādayo pākaṭāva. Pavattaphalabhojīti patitaphalabhojī. Bhusāgāranti khalasālaṃ.",
  "atk-s0402a:850_0": "Sīlavāti catupārisuddhisīlena samannāgato. Dussīlyañcassa pahīnaṃ hotīti pañca dussīlyāni",
  "atk-s0402a:850_1": "pahīnāni honti. Sammādiṭṭhikoti yāthāvadiṭṭhiko. Micchādiṭṭhīti ayāthāvadiṭṭhi. Āsavāti",
  "atk-s0402a:850_2": "cattāro āsavā. Aggappattoti sīlaggappatto. Sārappattoti sīlasāraṃ patto. Suddhoti",
  "atk-s0402a:850_3": "parisuddho. Sāre patiṭṭhitoti sīlasamādhipaññāsāre patiṭṭhito.",
  "atk-s0402a:851_0": "Seyyathāpīti yathā nāma. Sampannanti paripuṇṇaṃ paripakkasālibharitaṃ. Saṅgharāpeyyāti",
  "atk-s0402a:851_1": "saṅkaḍḍhāpeyya. Ubbahāpeyyāti khalaṭṭhānaṃ āharāpeyya. Bhusikanti bhusaṃ. Koṭṭāpeyyāti",
  "atk-s0402a:851_2": "udukkhale pakkhipāpetvā musalehi paharāpeyya. Aggappattānīti taṇḍulaggaṃ pattāni.",
  "atk-s0402a:851_3": "Sārappattādīsupi eseva nayo. Sesaṃ uttānameva. Yaṃ panettha “dussīlyañcassa pahīnaṃ",
  "atk-s0402a:851_4": "micchādiṭṭhi cassa pahīnā”ti vuttaṃ, taṃ sotāpattimaggena pahīnabhāvaṃ sandhāya vuttanti veditabbaṃ.",
  "atk-s0402a:852": "3. Saradasuttavaṇṇanā",
  "atk-s0402a:853_0": "95. Tatiye viddheti valāhakavigamena dūrībhūte. Deveti ākāse. Abhivihaccāti abhivihanitvā.",
  "atk-s0402a:853_1": "Yatoti yasmiṃ kāle. Virajanti rāgarajādirahitaṃ. Tesaṃyeva malānaṃ vigatattā vītamalaṃ.",
  "atk-s0402a:853_2": "Dhammacakkhunti catusaccadhammapariggāhakaṃ sotāpattimaggacakkhuṃ. Natthi taṃ saṃyojananti",
  "atk-s0402a:853_3": "duvidhamevassa saṃyojanaṃ natthi, itarampi pana puna imaṃ lokaṃ ānetuṃ asamatthatāya",
  "atk-s0402a:853_4": "natthīti vuttaṃ. Imasmiṃ sutte jhānānāgāmī nāma kathitoti.",
  "atk-s0402a:854": "4. Parisāsuttavaṇṇanā",
  "atk-s0402a:855_0": "96. Catutthe na bāhulikā hontīti paccayabāhullikā na honti. Na sāthalikāti tisso",
  "atk-s0402a:855_1": "sikkhā sithilaṃ katvā na gaṇhanti. Okkamane nikkhittadhurāti okkamanaṃ vuccati avagamanaṭṭhena",
  "atk-s0402a:855_2": "pañca nīvaraṇāni, tesu nikkhittadhurā. Paviveke pubbaṅgamāti kāyacittaupadhivivekasaṅkhāte",
  "atk-s0402a:855_3": "tividhepi viveke pubbaṅgamā. Vīriyaṃ ārabhantīti duvidhampi vīriyaṃ paggaṇhanti.",
  "atk-s0402a:855_4": "Appattassāti jhānavipassanāmaggaphalasaṅkhātassa appattavisesassa. Sesapadadvayepi",
  "atk-s0402a:855_5": "eseva nayo. Pacchimā janatāti saddhivihārikaantevāsikādayo. Diṭṭhānugatiṃ āpajjatīti",
  "atk-s0402a:855_6": "ācariyupajjhāyehi kataṃ anukaroti. Yaṃ tāya janatāya ācariyupajjhāyesu diṭṭhaṃ, tassa",
  "atk-s0402a:855_7": "anugatiṃ āpajjati nāma. Ayaṃ vuccati, bhikkhave, aggavatī parisāti, bhikkhave, ayaṃ",
  "atk-s0402a:855_8": "parisā aggapuggalavatī nāma vuccati.",
  "atk-s0402a:856_0": "Bhaṇḍanajātāti jātabhaṇḍanā. Kalahajātāti jātakalahā. Bhaṇḍananti cettha kalahassa",
  "atk-s0402a:856_1": "pubbabhāgo, hatthaparāmāsādivasena vītikkamo kalaho nāma. Vivādāpannāti viruddhavādaṃ",
  "atk-s0402a:856_2": "āpannā. Mukhasattīhīti guṇavijjhanaṭṭhena pharusā vācā “mukhasattiyo”ti vuccanti,",
  "atk-s0402a:856_3": "tāhi mukhasattīhi. Vitudantā viharantīti vijjhantā vicaranti.",
  "atk-s0402a:857_0": "Samaggāti sahitā. Sammodamānāti samappavattamodā. Khīrodakībhūtāti khīrodakaṃ viya",
  "atk-s0402a:857_1": "bhūtā. Piyacakkhūhīti upasantehi mettacakkhūhi. Pīti jāyatīti pañcavaṇṇā pīti uppajjati.",
  "atk-s0402a:857_2": "Kāyo passambhatīti nāmakāyopi rūpakāyopi vigatadaratho hoti. Passaddhakāyoti asāraddhakāyo.",
  "atk-s0402a:857_3": "Sukhaṃ vediyatīti kāyikacetasikasukhaṃ vediyati. Samādhiyatīti ārammaṇe sammā ṭhapīyati.",
  "atk-s0402a:858_0": "Thullaphusitaketi mahāphusitake. Pabbatakandarapadarasākhāti ettha kandaro nāma “ka”nti",
  "atk-s0402a:858_1": "laddhanāmena udakena dārito udakabhinno pabbatappadeso, yo “nitambho”tipi “nadikuñjo”tipi",
  "atk-s0402a:858_2": "vuccati. Padaraṃ nāma aṭṭha māse deve avassante phalito bhūmippadeso. Sākhāti kusobbhagāminiyo",
  "atk-s0402a:858_3": "khuddakamātikāyo. Kusobbhāti khuddakaāvāṭā. Mahāsobbhāti mahāāvāṭā. Kunnadiyoti khuddakanadiyo.",
  "atk-s0402a:858_4": "Mahānadiyoti gaṅgāyamunādikā mahāsaritā.",
  "atk-s0402a:859": "5-7. Paṭhamaājānīyasuttādivaṇṇanā",
  "atk-s0402a:860_0": "97-99. Pañcame aṅgehīti guṇaṅgehi. Rājārahoti rañño araho anucchaviko. Rājabhoggoti",
  "atk-s0402a:860_1": "rañño upabhogabhūto. Rañño aṅganti rañño hatthapādādiaṅgasamatāya aṅganteva saṅkhaṃ",
  "atk-s0402a:860_2": "gacchati. Vaṇṇasampannoti sarīravaṇṇena sampanno. Balasampannoti kāyabalena sampanno.",
  "atk-s0402a:860_3": "Āhuneyyoti āhutisaṅkhātaṃ piṇḍapātaṃ paṭiggahetuṃ yutto. Pāhuneyyoti pāhunakabhattassa",
  "atk-s0402a:860_4": "anucchaviko. Dakkhiṇeyyoti dasavidhadānavatthupariccāgavasena saddhādānasaṅkhātāya",
  "atk-s0402a:860_5": "dakkhiṇāya anucchaviko. Añjalikaraṇīyoti añjalipaggahaṇassa anucchaviko. Anuttaraṃ",
  "atk-s0402a:860_6": "puññakkhettaṃ lokassāti sabbalokassa asadisaṃ puññaviruhanaṭṭhānaṃ.",
  "atk-s0402a:861_0": "Vaṇṇasampannoti guṇavaṇṇena sampanno. Balasampannoti vīriyabalena sampanno. Javasampannoti",
  "atk-s0402a:861_1": "ñāṇajavena sampanno. Thāmavāti ñāṇathāmena samannāgato. Daḷhaparakkamoti thiraparakkamo.",
  "atk-s0402a:861_2": "Anikkhittadhuroti aṭṭhapitadhuro paggahitadhuro, aggaphalaṃ arahattaṃ appatvā vīriyadhuraṃ",
  "atk-s0402a:861_3": "na nikkhipissāmīti evaṃ paṭipanno. Imasmiṃ sutte catusaccavasena sotāpattimaggo,",
  "atk-s0402a:861_4": "sotāpattimaggena ca ñāṇajavasampannatā kathitāti. Chaṭṭhe tīṇi ca maggāni tīṇi ca",
  "atk-s0402a:861_5": "phalāni, tīhi maggaphalehi ca ñāṇajavasampannatā kathitā. Sattame arahattaphalaṃ,",
  "atk-s0402a:861_6": "arahattaphaleneva ca maggakiccaṃ kathitaṃ. Phalaṃ pana javitajavena uppajjanato javoti ca vattuṃ vaṭṭati.",
  "atk-s0402a:862": "8. Potthakasuttavaṇṇanā",
  "atk-s0402a:863_0": "100. Aṭṭhame navoti karaṇaṃ upādāya vuccati. Potthakoti vākamayavatthaṃ. Majjhimoti",
  "atk-s0402a:863_1": "paribhogamajjhimo. Jiṇṇoti paribhogajiṇṇo. Ukkhaliparimajjananti ukkhaliparipuñchanaṃ",
  "atk-s0402a:863_2": "dussīloti nissīlo. Dubbaṇṇatāyāti guṇavaṇṇābhāvena dubbaṇṇatāya. Diṭṭhānugatiṃ āpajjantīti",
  "atk-s0402a:863_3": "tena kataṃ anukaronti. Na mahapphalaṃ hotīti vipākaphalena mahapphalaṃ na hoti. Na",
  "atk-s0402a:863_4": "mahānisaṃsanti vipākānisaṃseneva na mahānisaṃsaṃ. Appagghatāyāti vipākagghena appagghatāya.",
  "atk-s0402a:863_5": "Kāsikaṃ vatthanti tīhi kappāsaaṃsūhi suttaṃ kantitvā katavatthaṃ, tañca kho kāsiraṭṭheyeva",
  "atk-s0402a:863_6": "uṭṭhitaṃ. Sesaṃ uttānameva. Sīlaṃ panettha missakaṃ kathitanti.",
  "atk-s0402a:864": "9. Loṇakapallasuttavaṇṇanā",
  "atk-s0402a:865_0": "101. Navame yathā yathāyanti yathā yathā ayaṃ. Tathā tathā tanti tathā tathā taṃ",
  "atk-s0402a:865_1": "kammaṃ. Idaṃ vuttaṃ hoti – yo evaṃ vadeyya – “yathā yathā kammaṃ karoti, tathā tathāssa",
  "atk-s0402a:865_2": "vipākaṃ paṭisaṃvediyateva. Na hi sakkā katassa kammassa vipākaṃ paṭisedhetuṃ. Tasmā",
  "atk-s0402a:865_3": "yattakaṃ kammaṃ karoti, tattakassa vipākaṃ paṭisaṃvediyatevā”ti. Evaṃ santanti evaṃ",
  "atk-s0402a:865_4": "sante. Brahmacariyavāso na hotīti yaṃ maggabhāvanato pubbe upapajjavedanīyaṃ kammaṃ",
  "atk-s0402a:865_5": "kataṃ, tassa avassaṃ paṭisaṃvedanīyattā brahmacariyaṃ vutthampi avutthameva hoti.",
  "atk-s0402a:865_6": "Okāso na paññāyati sammā dukkhassa antakiriyāyāti yasmā ca evaṃ sante tena kammāyūhanañceva",
  "atk-s0402a:865_7": "vipākānubhavanā ca hoti, tasmā hetunā nayena vaṭṭadukkhassa antakiriyāya okāso na paññāyati nāma.",
  "atk-s0402a:866_0": "Yathā yathā vedanīyanti yena yenākārena veditabbaṃ. Tathā tathāssa vipākaṃ paṭisaṃvediyatīti",
  "atk-s0402a:866_1": "tena tenākārena assa vipākaṃ paccanubhoti. Idaṃ vuttaṃ hoti – yadetaṃ sattasu javanesu",
  "atk-s0402a:866_2": "paṭhamajavanakammaṃ sati paccaye vipākavāraṃ labhantameva diṭṭhadhammavedanīyaṃ hoti,",
  "atk-s0402a:866_3": "asati ahosikammaṃ nāma. Yañca sattamajavanakammaṃ sati paccaye upapajjavedanīyaṃ",
  "atk-s0402a:866_4": "hoti, asati ahosikammaṃ nāma. Yañca majjhe pañcajavanakammaṃ yāva saṃsārappavatti,",
  "atk-s0402a:866_5": "tāva aparapariyāyavedanīyaṃ nāma hoti. Etesu ākāresu yena yenākārena veditabbaṃ kammaṃ",
  "atk-s0402a:866_6": "ayaṃ puriso karoti, tena tenevassa vipākaṃ paṭisaṃvediyati nāma. Aṭṭhakathāyañhi",
  "atk-s0402a:866_7": "laddhavipākavārameva kammaṃ yathāvedanīyaṃ kammaṃ nāmāti vuttaṃ. Evaṃ santaṃ, bhikkhave,",
  "atk-s0402a:866_8": "brahmacariyavāso hotīti kammakkhayakarassa brahmacariyassa khepetabbakammasambhavato",
  "atk-s0402a:866_9": "vāso nāma hoti, vutthaṃ suvutthameva hotīti attho. Okāso paññāyati sammā dukkhassa",
  "atk-s0402a:866_10": "antakiriyāyāti yasmā evaṃ sante tena tena maggena abhisaṅkhāraviññāṇassa nirodhena",
  "atk-s0402a:866_11": "tesu tesu bhavesu āyatiṃ vaṭṭadukkhaṃ na uppajjati, tasmā okāso paññāyati sammā dukkhassa antakiriyāya.",
  "atk-s0402a:867_0": "Idāni taṃ yathāvedanīyakammasabhāvaṃ dassento idha, bhikkhave, ekaccassātiādimāha.",
  "atk-s0402a:867_1": "Tattha appamattakanti parittaṃ thokaṃ mandaṃ lāmakaṃ. Tādisaṃyevāti taṃsarikkhakameva.",
  "atk-s0402a:867_2": "Diṭṭhadhammavedanīyanti tasmiṃ kammeyeva diṭṭhadhamme vipaccitabbaṃ vipākavāraṃ labhantaṃ",
  "atk-s0402a:867_3": "diṭṭhadhammavedanīyaṃ hoti. Nāṇupi khāyatīti dutiye attabhāve aṇupi na khāyati, aṇumattampi",
  "atk-s0402a:867_4": "dutiye attabhāve vipākaṃ na detīti attho. Bahudevāti bahukaṃ pana vipākaṃ kimeva",
  "atk-s0402a:867_5": "dassatīti adhippāyo. Abhāvitakāyotiādīhi kāyabhāvanārahito vaṭṭagāmī puthujjano dassito.",
  "atk-s0402a:867_6": "Parittoti parittaguṇo. Appātumoti ātumā vuccati attabhāvo, tasmiṃ mahantepi guṇaparittatāya",
  "atk-s0402a:867_7": "appātumoyeva. Appadukkhavihārīti appakenapi pāpena dukkhavihārī. Bhāvitakāyotiādīhi",
  "atk-s0402a:867_8": "khīṇāsavo dassito. So hi kāyānupassanāsaṅkhātāya kāyabhāvanāya bhāvitakāyo nāma.",
  "atk-s0402a:867_9": "Kāyassa vā vaḍḍhitattā bhāvitakāyo. Bhāvitasīloti vaḍḍhitasīlo. Sesapadadvayepi eseva",
  "atk-s0402a:867_10": "nayo. Pañcadvārabhāvanāya vā bhāvitakāyo. Etena indriyasaṃvarasīlaṃ vuttaṃ, bhāvitasīloti",
  "atk-s0402a:867_11": "iminā sesāni tīṇi sīlāni. Aparittoti na parittaguṇo. Mahattoti attabhāve parittepi",
  "atk-s0402a:867_12": "guṇamahantatāya mahatto. Appamāṇavihārīti khīṇāsavassetaṃ nāmameva. So hi pamāṇakarānaṃ",
  "atk-s0402a:867_13": "rāgādīnaṃ abhāvena appamāṇavihārī nāma.",
  "atk-s0402a:868_0": "Paritteti khuddake. Udakamallaketi udakasarāve. Orabbhikoti urabbhasāmiko. Urabbhaghātakoti",
  "atk-s0402a:868_1": "sūnakāro. Jāpetuṃ vāti dhanajāniyā jāpetuṃ. Jhāpetuntipi pāṭho, ayamevattho. Yathāpaccayaṃ",
  "atk-s0402a:868_2": "vā kātunti yathā icchati, tathā kātuṃ. Urabbhadhananti eḷakaagghanakamūlaṃ. So panassa",
  "atk-s0402a:868_3": "sace icchati, deti. No ce icchati, gīvāyaṃ gahetvā nikkaḍḍhāpeti. Sesaṃ vuttanayeneva",
  "atk-s0402a:868_4": "veditabbaṃ. Imasmiṃ pana sutte vaṭṭavivaṭṭaṃ kathitanti.",
  "atk-s0402a:869": "10. Paṃsudhovakasuttavaṇṇanā",
  "atk-s0402a:870_0": "102. Dasame dhovatīti vikkhāleti. Sandhovatīti suṭṭhu dhovati, punappunaṃ dhovati.",
  "atk-s0402a:870_1": "Niddhovatīti niggaṇhitvā dhovati. Aniddhantakasāvanti anīhatadosaṃ anapanītakasāvaṃ.",
  "atk-s0402a:870_2": "Pabhaṅgūti pabhijjanasabhāvaṃ, adhikaraṇīyaṃ ṭhapetvā muṭṭhikāya pahaṭamattaṃ bhijjati.",
  "atk-s0402a:870_3": "Paṭṭikāyāti suvaṇṇapaṭṭakāya. Gīveyyaketi gīvālaṅkāre.",
  "atk-s0402a:871_0": "Adhicittanti samathavipassanācittaṃ. Anuyuttassāti bhāventassa. Sacetasoti cittasampanno.",
  "atk-s0402a:871_1": "Dabbajātikoti paṇḍitajātiko. Kāmavitakkādīsu kāme ārabbha uppanno vitakko kāmavitakko.",
  "atk-s0402a:871_2": "Byāpādavihiṃsasampayuttā vitakkā byāpādavihiṃsavitakkā nāma. Ñātivitakkādīsu “amhākaṃ",
  "atk-s0402a:871_3": "ñātakā bahū puññavantā”tiādinā nayena ñātake ārabbha uppanno vitakko ñātivitakko.",
  "atk-s0402a:871_4": "“Asuko janapado khemo subhikkho”tiādinā nayena janapadamārabbha uppanno vitakko janapadavitakko.",
  "atk-s0402a:871_5": "“Aho vata maṃ pare na avajāneyyu”nti evaṃ uppanno vitakko anavaññattipaṭisaṃyutto",
  "atk-s0402a:871_6": "vitakko nāma. Dhammavitakkāvasissantīti dhammavitakkā nāma dasavipassanupakkilesavitakkā.",
  "atk-s0402a:871_7": "So hoti samādhi na ceva santoti so avasiṭṭhadhammavitakko vipassanāsamādhi avūpasantakilesattā",
  "atk-s0402a:871_8": "santo na hoti. Na paṇītoti na atappako. Nappaṭippassaddhiladdhoti na kilesapaṭippassaddhiyā",
  "atk-s0402a:871_9": "laddho. Na ekodibhāvādhigatoti na ekaggabhāvappatto. Sasaṅkhāraniggayhavāritagatoti",
  "atk-s0402a:871_10": "sasaṅkhārena sappayogena kilese niggaṇhitvā vāretvā vārito, na kilesānaṃ chinnante",
  "atk-s0402a:871_11": "uppanno, kilese pana vāretvā uppanno.",
  "atk-s0402a:872_0": "Hoti so, bhikkhave, samayoti ettha samayo nāma utusappāyaṃ āhārasappāyaṃ senāsanasappāyaṃ",
  "atk-s0402a:872_1": "puggalasappāyaṃ dhammassavanasappāyanti imesaṃ pañcannaṃ sappāyānaṃ paṭilābhakālo.",
  "atk-s0402a:872_2": "Yaṃ taṃ cittanti yasmiṃ samaye taṃ vipassanācittaṃ. Ajjhattaṃyeva santiṭṭhatīti attaniyeva",
  "atk-s0402a:872_3": "tiṭṭhati. Niyakajjhattañhi idha ajjhattaṃ nāma. Gocarajjhattampi vaṭṭati. Puthuttārammaṇaṃ",
  "atk-s0402a:872_4": "pahāya ekasmiṃ nibbānagocareyeva tiṭṭhatīti vuttaṃ hoti. Sannisīdatīti suṭṭhu nisīdati.",
  "atk-s0402a:872_5": "Ekodi hotīti ekaggaṃ hoti. Samādhiyatīti sammā ādhiyati. Santotiādīsu paccanīkakilesavūpasamena",
  "atk-s0402a:872_6": "santo. Atappakaṭṭhena paṇīto. Kilesapaṭippassaddhiyā laddhattā paṭippassaddhaladdho.",
  "atk-s0402a:872_7": "Ekaggabhāvaṃ gatattā ekodibhāvādhigato. Kilesānaṃ chinnante uppannattā na sappayogena",
  "atk-s0402a:872_8": "kilese niggaṇhitvā vāretvā vāritoti na sasaṅkhāraniggayhavāritagato. Ettāvatā ayaṃ",
  "atk-s0402a:872_9": "bhikkhu vivaṭṭetvā arahattaṃ patto nāma hoti.",
  "atk-s0402a:873_0": "Idāni khīṇāsavassa sato abhiññāpaṭipadaṃ dassento yassa yassa cātiādimāha. Tattha",
  "atk-s0402a:873_1": "abhiññā sacchikaraṇīyassāti abhijānitvā paccakkhaṃ kātabbassa. Sati satiāyataneti",
  "atk-s0402a:873_2": "pubbahetusaṅkhāte ceva idāni ca paṭiladdhabbe abhiññāpādakajjhānādibhede ca sati",
  "atk-s0402a:873_3": "satikāraṇe. Vitthārato pana ayaṃ abhiññākathā visuddhimagge vuttanayeneva veditabbā.",
  "atk-s0402a:873_4": "Āsavānaṃ khayātiādi cettha phalasamāpattivasena vuttanti veditabbaṃ.",
  "atk-s0402a:874": "11. Nimittasuttavaṇṇanā",
  "atk-s0402a:875_0": "103. Ekādasamepi adhicittaṃ samathavipassanācittameva. Tīṇi nimittānīti tīṇi kāraṇāni.",
  "atk-s0402a:875_1": "Kālena kālanti kāle kāle, yuttakāleti attho. Kālena kālaṃ samādhinimittaṃ manasikātabbantiādīsu",
  "atk-s0402a:875_2": "taṃ taṃ kālaṃ sallakkhetvā ekaggatāya yuttakāle ekaggatā manasikātabbā. Ekaggatā",
  "atk-s0402a:875_3": "hi idha samādhinimittanti vuttā. Tatra vacanattho – samādhiyeva nimittaṃ samādhinimittaṃ.",
  "atk-s0402a:875_4": "Sesapadadvayepi eseva nayo. Paggahoti pana vīriyassa nāmaṃ, upekkhāti majjhattabhāvassa.",
  "atk-s0402a:875_5": "Tasmā vīriyassa yuttakāle vīriyaṃ manasikātabbaṃ, majjhattabhāvassa yuttakāle majjhattabhāve",
  "atk-s0402a:875_6": "ṭhātabbanti. Ṭhānaṃ taṃ cittaṃ kosajjāya saṃvatteyyāti kāraṇaṃ vijjati yena taṃ cittaṃ",
  "atk-s0402a:875_7": "kosajjabhāve tiṭṭheyya. Itaresupi eseva nayo. Upekkhānimittaṃyeva manasi kareyyāti",
  "atk-s0402a:875_8": "ettha ca ñāṇajavaṃ upekkheyyāti ayamattho. Āsavānaṃ khayāyāti arahattaphalatthāya.",
  "atk-s0402a:876_0": "Ukkaṃ bandheyyāti aṅgārakapallaṃ sajjeyya. Ālimpeyyāti tattha aṅgāre pakkhipitvā",
  "atk-s0402a:876_1": "aggiṃ datvā nāḷikāya dhamanto aggiṃ gāhāpeyya. Ukkāmukhe pakkhipeyyāti aṅgāre viyūhitvā",
  "atk-s0402a:876_2": "aṅgāramatthake vā ṭhapeyya, mūsāya vā pakkhipeyya. Ajjhupekkhatīti pakkāpakkabhāvaṃ upadhāreti.",
  "atk-s0402a:877_0": "Sammā samādhiyati āsavānaṃ khayāyāti arahattaphalatthāya sammā ṭhapīyati. Ettāvatā",
  "atk-s0402a:877_1": "hi vipassanaṃ vaḍḍhetvā arahattappatto bhikkhu dassito. Idāni tassa khīṇāsavassa",
  "atk-s0402a:877_2": "abhiññāya paṭipadaṃ dassento yassa yassa cātiādimāha. Taṃ heṭṭhā vuttanayeneva veditabbaṃ.",
  "atk-s0402a:878": "Loṇakapallavaggo pañcamo.",
  "atk-s0402a:879": "Dutiyapaṇṇāsakaṃ niṭṭhitaṃ.",
  "atk-s0402a:880": "3. Tatiyapaṇṇāsakaṃ",
  "atk-s0402a:881": "(11) 1. Sambodhavaggo",
  "atk-s0402a:882": "1. Pubbevasambodhasuttavaṇṇanā",
  "atk-s0402a:883_0": "104. Tatiyassa paṭhame pubbeva sambodhāti sambodhito pubbeva, ariyamaggappattito",
  "atk-s0402a:883_1": "aparabhāgeyevāti vuttaṃ hoti. Anabhisambuddhassāti appaṭividdhacatusaccassa. Bodhisattasseva",
  "atk-s0402a:883_2": "satoti bujjhanakasattasseva sato, sammāsambodhiṃ adhigantuṃ ārabhantasseva sato,",
  "atk-s0402a:883_3": "sambodhiyā vā sattasseva laggasseva sato. Dīpaṅkarassa hi bhagavato pādamūle aṭṭhadhammasamodhānena",
  "atk-s0402a:883_4": "abhinīhārasamiddhito pabhuti tathāgato sammāsambodhiṃ satto laggo “pattabbā mayā",
  "atk-s0402a:883_5": "esā”ti tadadhigamāya parakkamaṃ amuñcantoyeva āgato, tasmā bodhisattoti vuccati.",
  "atk-s0402a:883_6": "Ko nu khoti katamo nu kho. Lokoti saṅkhāraloko. Assādoti madhurākāro. Ādīnavoti anabhinanditabbākāro.",
  "atk-s0402a:883_7": "Tassa mayhanti tassa evaṃ bodhisattasseva sato mayhaṃ. Chandarāgavinayo chandarāgappahānanti",
  "atk-s0402a:883_8": "nibbānaṃ āgamma ārabbha paṭicca chandarāgo vinayaṃ gacchati pahīyati, tasmā nibbānaṃ",
  "atk-s0402a:883_9": "“chandarāgavinayo chandarāgappahāna”nti vuccati. Idaṃ lokanissaraṇanti idaṃ nibbānaṃ",
  "atk-s0402a:883_10": "lokato nissaṭattā lokanissaraṇanti vuccati. Yāvakīvanti yattakaṃ pamāṇaṃ kālaṃ. Abbhaññāsinti",
  "atk-s0402a:883_11": "abhivisiṭṭhena ariyamaggañāṇena aññāsiṃ. Ñāṇañca pana me dassananti dvīhipi padehi",
  "atk-s0402a:883_12": "paccavekkhaṇañāṇaṃ vuttaṃ. Sesamettha uttānamevāti.",
  "atk-s0402a:884": "2. Paṭhamaassādasuttavaṇṇanā",
  "atk-s0402a:885_0": "105. Dutiye assādapariyesanaṃ acarinti assādapariyesanatthāya acariṃ. Kuto paṭṭhāyāti?",
  "atk-s0402a:885_1": "Sumedhakālato paṭṭhāya. Paññāyāti sahavipassanāya maggapaññāya. Sudiṭṭhoti suppaṭividdho.",
  "atk-s0402a:885_2": "Iminā upāyena sabbattha attho veditabbo. Tatiyaṃ sabbattha uttānameva.",
  "atk-s0402a:886": "4. Samaṇabrāhmaṇasuttavaṇṇanā",
  "atk-s0402a:887_0": "107. Catutthe sāmaññatthanti catubbidhaṃ ariyaphalaṃ. Itaraṃ tasseva vevacanaṃ. Sāmaññatthena",
  "atk-s0402a:887_1": "vā cattāro maggā, brahmaññatthena cattāri phalāni. Imesu pana catūsupi suttesu khandhalokova kathito.",
  "atk-s0402a:888": "5. Ruṇṇasuttavaṇṇanā",
  "atk-s0402a:889_0": "108. Pañcamaṃ atthuppattiyā nikkhittaṃ. Katarāya atthuppattiyā? Chabbaggiyānaṃ anācāre.",
  "atk-s0402a:889_1": "Te kira gāyantā naccantā hasantā vicariṃsu. Bhikkhū dasabalassa ārocayiṃsu. Satthā",
  "atk-s0402a:889_2": "te pakkosāpetvā tesaṃ ovādatthāya idaṃ suttaṃ ārabhi. Tattha ruṇṇanti roditaṃ. Ummattakanti",
  "atk-s0402a:889_3": "ummattakakiriyā. Komārakanti kumārakehi kattabbakiccaṃ. Dantavidaṃsakahasitanti dante",
  "atk-s0402a:889_4": "dassetvā pāṇiṃ paharantānaṃ mahāsaddena hasitaṃ. Setughāto gīteti gīte vo paccayaghāto",
  "atk-s0402a:889_5": "hotu, sahetukaṃ gītaṃ pajahathāti dīpeti. Naccepi eseva nayo. Alanti yuttaṃ. Dhammappamoditānaṃ",
  "atk-s0402a:889_6": "satanti ettha dhammo vuccati kāraṇaṃ, kenacideva kāraṇena pamuditānaṃ santānaṃ. Sitaṃ",
  "atk-s0402a:889_7": "sitamattāyāti tasmiṃ sitakāraṇe sati yaṃ sitaṃ karotha, taṃ vo sitamattāya aggadante",
  "atk-s0402a:889_8": "dassetvā pahaṭṭhākāramattadassanāyayeva yuttanti vuttaṃ hoti.",
  "atk-s0402a:890": "6. Atittisuttavaṇṇanā",
  "atk-s0402a:891_0": "109. Chaṭṭhe soppassāti niddāya. Paṭisevanāya natthi tittīti yathā yathā paṭisevati,",
  "atk-s0402a:891_1": "tathā tathā ruccatiyevāti titti nāma natthi. Sesapadadvayepi eseva nayo. Sace hi",
  "atk-s0402a:891_2": "mahāsamudde udakaṃ surā bhaveyya, surāsoṇḍo ca maccho hutvā nibbatteyya, tassa tattha",
  "atk-s0402a:891_3": "carantassapi sayantassapi titti nāma na bhaveyya. Imasmiṃ sutte vaṭṭameva kathitaṃ.",
  "atk-s0402a:892": "7. Arakkhitasuttavaṇṇanā",
  "atk-s0402a:893_0": "110. Sattame avassutaṃ hotīti tintaṃ hoti. Na bhaddakaṃ maraṇaṃ hotīti apāye paṭisandhipaccayatāya",
  "atk-s0402a:893_1": "na laddhakaṃ hoti. Kālakiriyāti tasseva vevacanaṃ. Sukkapakkhe sagge paṭisandhipaccayatāya",
  "atk-s0402a:893_2": "bhaddakaṃ hoti laddhakaṃ. Taṃ pana ekantena sotāpannādīnaṃ tiṇṇaṃ ariyasāvakānaṃyeva",
  "atk-s0402a:893_3": "vaṭṭati. Sesamettha uttānamevāti.",
  "atk-s0402a:894": "8. Byāpannasuttavaṇṇanā",
  "atk-s0402a:895": "111. Aṭṭhame byāpannanti pakatibhāvaṃ jahitvā ṭhitaṃ. Sesaṃ purimasutte vuttanayameva.",
  "atk-s0402a:896": "9. Paṭhamanidānasuttavaṇṇanā",
  "atk-s0402a:897_0": "112. Navame nidānānīti kāraṇāni. Kammānaṃ samudayāyāti vaṭṭagāmikammānaṃ piṇḍakaraṇatthāya.",
  "atk-s0402a:897_1": "Lobhapakatanti lobhena pakataṃ. Sāvajjanti sadosaṃ. Taṃ kammaṃ kammasamudayāya saṃvattatīti",
  "atk-s0402a:897_2": "taṃ kammaṃ aññesampi vaṭṭagāmikammānaṃ samudayāya piṇḍakaraṇatthāya saṃvattati. Na",
  "atk-s0402a:897_3": "taṃ kammaṃ kammanirodhāyāti taṃ pana kammaṃ vaṭṭagāmikammānaṃ nirodhatthāya na saṃvattati.",
  "atk-s0402a:897_4": "Sukkapakkhe kammānaṃ samudayāyāti vivaṭṭagāmikammānaṃ samudayatthāya. Iminā nayena",
  "atk-s0402a:897_5": "sabbaṃ atthato veditabbaṃ.",
  "atk-s0402a:898": "10. Dutiyanidānasuttavaṇṇanā",
  "atk-s0402a:899_0": "113. Dasame kammānanti vaṭṭagāmikammānameva. Chandarāgaṭṭhāniyeti chandarāgassa kāraṇabhūte.",
  "atk-s0402a:899_1": "Ārabbhāti āgamma sandhāya paṭicca. Chandoti taṇhāchando. Yo cetaso sārāgoti yo cittassa",
  "atk-s0402a:899_2": "rāgo rajjanā rajjitattaṃ, etamahaṃ saṃyojanaṃ vadāmi, bandhanaṃ vadāmīti attho. Sukkapakkhe",
  "atk-s0402a:899_3": "kammānanti vivaṭṭagāmikammānaṃ. Tadabhinivattetīti taṃ abhinivatteti. Yadā vā tena",
  "atk-s0402a:899_4": "vipāko ñāto hoti vidito, tadā te ceva dhamme tañca vipākaṃ abhinivatteti. Iminā ca",
  "atk-s0402a:899_5": "padena vipassanā kathitā, tadabhinivattetvāti iminā maggo. Cetasā abhinivijjhitvāti",
  "atk-s0402a:899_6": "iminā ca maggova. Paññāya ativijjha passatīti saha vipassanāya maggapaññāya nibbijjhitvā",
  "atk-s0402a:899_7": "passati. Evaṃ sabbattha attho veditabbo. Imasmiṃ pana sutte vaṭṭavivaṭṭaṃ kathitanti.",
  "atk-s0402a:900": "Sambodhavaggo paṭhamo.",
  "atk-s0402a:901": "(12) 2. Āpāyikavaggo",
  "atk-s0402a:902": "1. Āpāyikasuttavaṇṇanā",
  "atk-s0402a:903_0": "114. Dutiyassa paṭhame apāyaṃ gacchissantīti āpāyikā. Nirayaṃ gacchissantīti nerayikā.",
  "atk-s0402a:903_1": "Idamappahāyāti idaṃ brahmacāripaṭiññatādiṃ pāpadhammattayaṃ avijahitvā. Brahmacāripaṭiññoti",
  "atk-s0402a:903_2": "brahmacāripaṭirūpako, tesaṃ vā ākappaṃ avijahanena “ahampi brahmacārī”ti evaṃpaṭiñño.",
  "atk-s0402a:903_3": "Anuddhaṃsetīti akkosati paribhāsati codeti. Natthi kāmesu dosoti kilesakāmena vatthukāme",
  "atk-s0402a:903_4": "sevantassa natthi doso. Pātabyatanti pivitabbataṃ paribhuñjitabbataṃ nirāsaṅkena",
  "atk-s0402a:903_5": "cittena pipāsitassa pānīyapivanasadisaṃ paribhuñjitabbataṃ. Imasmiṃ sutte vaṭṭameva kathitaṃ.",
  "atk-s0402a:904": "2. Dullabhasuttavaṇṇanā",
  "atk-s0402a:905": "115. Dutiye kataññū katavedīti “iminā mayhaṃ kata”nti tena katakammaṃ ñatvā viditaṃ pākaṭaṃ katvā paṭikaraṇakapuggalo.",
  "atk-s0402a:906": "3. Appameyyasuttavaṇṇanā",
  "atk-s0402a:907_0": "116. Tatiye sukhena metabboti suppameyyo. Dukkhena metabboti duppameyyo. Pametuṃ",
  "atk-s0402a:907_1": "na sakkotīti appameyyo. Unnaḷoti uggatanaḷo, tucchamānaṃ ukkhipitvā ṭhitoti attho.",
  "atk-s0402a:907_2": "Capaloti pattamaṇḍanādinā cāpallena samannāgato. Mukharoti mukhakharo. Vikiṇṇavācoti",
  "atk-s0402a:907_3": "asaññatavacano. Asamāhitoti cittekaggatārahito. Vibbhantacittoti bhantacitto bhantagāvibhantamigasappaṭibhāgo.",
  "atk-s0402a:907_4": "Pākatindriyoti vivaṭindriyo. Sesamettha uttānamevāti.",
  "atk-s0402a:908": "4. Āneñjasuttavaṇṇanā",
  "atk-s0402a:909_0": "117. Catutthe tadassādetīti taṃ jhānaṃ assādeti. Taṃ nikāmetīti tadeva pattheti.",
  "atk-s0402a:909_1": "Tena ca vittiṃ āpajjatīti tena jhānena tuṭṭhiṃ āpajjati. Tatra ṭhitoti tasmiṃ jhāne",
  "atk-s0402a:909_2": "ṭhito. Tadadhimuttoti tattheva adhimutto. Tabbahulavihārīti tena bahulaṃ viharanto.",
  "atk-s0402a:909_3": "Sahabyataṃ upapajjatīti sahabhāvaṃ upapajjati, tasmiṃ devaloke nibbattatīti attho.",
  "atk-s0402a:909_4": "Nirayampi gacchatītiādi nirayādīhi avippamuttattā aparapariyāyavasena tattha gamanaṃ",
  "atk-s0402a:909_5": "sandhāya vuttaṃ. Na hi tassa upacārajjhānato balavataraṃ akusalaṃ atthi, yena anantaraṃ",
  "atk-s0402a:909_6": "apāye nibbatteyya. Bhagavato pana sāvakoti sotāpannasakadāgāmianāgāmīnaṃ aññataro.",
  "atk-s0402a:909_7": "Tasmiṃyeva bhaveti tattheva arūpabhave. Parinibbāyatīti appaccayaparinibbānena parinibbāyati.",
  "atk-s0402a:909_8": "Adhippayāsoti adhikappayogo. Sesamettha vuttanayeneva veditabbaṃ. Imasmiṃ pana sutte",
  "atk-s0402a:909_9": "puthujjanassa upapattijjhānaṃ kathitaṃ, ariyasāvakassa tadeva upapattijjhānañca vipassanāpādakajjhānañca kathitaṃ.",
  "atk-s0402a:910": "5. Vipattisampadāsuttavaṇṇanā",
  "atk-s0402a:911_0": "118. Pañcame sīlavipattīti sīlassa vipannākāro. Sesadvayepi eseva nayo. Natthi dinnanti",
  "atk-s0402a:911_1": "dinnassa phalābhāvaṃ sandhāya vadati. Yiṭṭhaṃ vuccati mahāyogo. Hutanti paheṇakasakkāro",
  "atk-s0402a:911_2": "adhippeto. Tampi ubhayaṃ phalābhāvameva sandhāya paṭikkhipati. Sukatadukkaṭānanti",
  "atk-s0402a:911_3": "sukatadukkatānaṃ, kusalākusalānanti attho. Phalaṃ vipākoti yaṃ phalanti vā vipākoti",
  "atk-s0402a:911_4": "vā vuccati, taṃ natthīti vadati. Natthi ayaṃ lokoti paraloke ṭhitassa ayaṃ loko natthi,",
  "atk-s0402a:911_5": "natthi paro lokoti idha loke ṭhitassāpi paraloko natthi, sabbe tattha tattheva ucchijjantīti",
  "atk-s0402a:911_6": "dasseti. Natthi mātā natthi pitāti tesu sammāpaṭipattimicchāpaṭipattīnaṃ phalābhāvavasena",
  "atk-s0402a:911_7": "vadati. Natthi sattā opapātikāti cavitvā uppajjanakasattā nāma natthīti vadati. Sampadāti",
  "atk-s0402a:911_8": "pāripūriyo. Sīlasampadāti sīlassa paripuṇṇaavekallabhāvo. Sesadvayepi eseva nayo.",
  "atk-s0402a:911_9": "Atthi dinnantiādi vuttapaṭipakkhanayena gahetabbaṃ.",
  "atk-s0402a:912": "6. Apaṇṇakasuttavaṇṇanā",
  "atk-s0402a:913_0": "119. Chaṭṭhe apaṇṇako maṇīti chahi talehi samannāgato pāsako. Sugatiṃ sagganti cātumahārājikādīsu",
  "atk-s0402a:913_1": "aññataraṃ saggaṃ lokaṃ. Imasmiṃ sutte sīlañca sammādiṭṭhi cāti ubhayampi missakaṃ",
  "atk-s0402a:913_2": "kathitaṃ. Sattamaṃ uttānameva.",
  "atk-s0402a:914": "8. Paṭhamasoceyyasuttavaṇṇanā",
  "atk-s0402a:915_0": "121. Aṭṭhame soceyyānīti sucibhāvā. Kāyasoceyyanti kāyadvāre sucibhāvo. Sesadvayepi",
  "atk-s0402a:915_1": "eseva nayo. Imesu pana paṭipāṭiyā catūsu suttesu agārikapaṭipadā kathitā. Sotāpannasakadāgāmīnampi vaṭṭati.",
  "atk-s0402a:916": "9. Dutiyasoceyyasuttavaṇṇanā",
  "atk-s0402a:917_0": "122. Navame ajjhattanti niyakajjhattaṃ. Kāmacchandanti kāmacchandanīvaraṇaṃ. Byāpādādīsupi",
  "atk-s0402a:917_1": "eseva nayo. Sesamettha heṭṭhā vuttanayameva. Gāthāya pana kāyasucinti kāyadvāre suciṃ,",
  "atk-s0402a:917_2": "kāyena vā suciṃ. Sesadvayepi eseva nayo. Ninhātapāpakanti sabbe pāpe ninhāpetvā dhovitvā",
  "atk-s0402a:917_3": "ṭhitaṃ. Iminā suttenapi gāthāyapi khīṇāsavova kathitoti.",
  "atk-s0402a:918": "10. Moneyyasuttavaṇṇanā",
  "atk-s0402a:919_0": "123. Dasame moneyyānīti munibhāvā. Kāyamoneyyanti kāyadvāre munibhāvo sādhubhāvo",
  "atk-s0402a:919_1": "paṇḍitabhāvo. Sesadvayepi eseva nayo. Idaṃ vuccati, bhikkhave, kāyamoneyyanti idaṃ",
  "atk-s0402a:919_2": "tividhakāyaduccaritappahānaṃ kāyamoneyyaṃ nāma. Apica tividhaṃ kāyasucaritampi kāyamoneyyaṃ,",
  "atk-s0402a:919_3": "tathā kāyārammaṇaṃ ñāṇaṃ kāyamoneyyaṃ, kāyapariññā kāyamoneyyaṃ, pariññāsahagato",
  "atk-s0402a:919_4": "maggo kāyamoneyyaṃ, kāye chandarāgassa pahānaṃ kāyamoneyyaṃ, kāyasaṅkhāranirodho",
  "atk-s0402a:919_5": "catutthajjhānasamāpatti kāyamoneyyaṃ. Vacīmoneyyepi eseva nayo.",
  "atk-s0402a:920_0": "Ayaṃ panettha viseso – yathā idha catutthajjhānasamāpatti, evaṃ tattha vacīsaṅkhāranirodho",
  "atk-s0402a:920_1": "dutiyajjhānasamāpatti vacīmoneyyanti veditabbā. Manomoneyyampi imināva nayena atthaṃ",
  "atk-s0402a:920_2": "ñatvā cittasaṅkhāranirodho saññāvedayitanirodhasamāpatti manomoneyyanti veditabbā.",
  "atk-s0402a:920_3": "Kāyamuninti kāyadvāre muniṃ uttamaṃ parisuddhaṃ, kāyena vā muniṃ. Sesadvayepi eseva",
  "atk-s0402a:920_4": "nayo. Sabbappahāyinanti khīṇāsavaṃ. Khīṇāsavo hi sabbappahāyī nāmāti.",
  "atk-s0402a:921": "Āpāyikavaggo dutiyo.",
  "atk-s0402a:922": "(13) 3. Kusināravaggo",
  "atk-s0402a:923": "1. Kusinārasuttavaṇṇanā",
  "atk-s0402a:924_0": "124. Tatiyassa paṭhame kusinārāyanti evaṃnāmake nagare. Baliharaṇe vanasaṇḍeti evaṃnāmake",
  "atk-s0402a:924_1": "vanasaṇḍe. Tattha kira bhūtabalikaraṇatthaṃ baliṃ haranti, tasmā baliharaṇanti vuccati.",
  "atk-s0402a:924_2": "Ākaṅkhamānoti icchamāno. Sahatthāti sahatthena. Sampavāretīti alaṃ alanti vācāya",
  "atk-s0402a:924_3": "ceva hatthavikārena ca paṭikkhipāpeti. Sādhu vata māyanti sādhu vata maṃ ayaṃ. Gathitoti",
  "atk-s0402a:924_4": "taṇhāgedhena gathito. Mucchitoti taṇhāmucchanāyayeva mucchito. Ajjhopannoti taṇhāya",
  "atk-s0402a:924_5": "gilitvā pariniṭṭhapetvā pavatto. Anissaraṇapaññoti chandarāgaṃ pahāya saṃkaḍḍhitvā",
  "atk-s0402a:924_6": "paribhuñjanto nissaraṇapañño nāma hoti, ayaṃ na tādiso, sacchandarāgo paribhuñjatīti",
  "atk-s0402a:924_7": "anissaraṇapañño. Sukkapakkho vuttavipariyāyena veditabbo. Nekkhammavitakkādayo panettha",
  "atk-s0402a:924_8": "missakā kathitāti veditabbā.",
  "atk-s0402a:925": "2. Bhaṇḍanasuttavaṇṇanā",
  "atk-s0402a:926": "125. Dutiye pajahiṃsūti pajahanti. Bahulamakaṃsūti punappunaṃ karonti. Idhāpi tayo vitakkā missakāva kathitā.",
  "atk-s0402a:927": "3. Gotamakacetiyasuttavaṇṇanā",
  "atk-s0402a:928_0": "126. Tatiye gotamake cetiyeti gotamakayakkhassa bhavane. Tathāgato hi paṭhamabodhiyaṃ",
  "atk-s0402a:928_1": "vīsati vassāni kadāci cāpāle cetiye, kadāci sārandade, kadāci bahuputte, kadāci gotamaketi",
  "atk-s0402a:928_2": "evaṃ yebhuyyena devakulesuyeva vihāsi. Imasmiṃ pana kāle vesāliṃ upanissāya gotamakassa",
  "atk-s0402a:928_3": "yakkhassa bhavanaṭṭhāne vihāsi. Tena vuttaṃ – “gotamake cetiye”ti. Etadavocāti etaṃ",
  "atk-s0402a:928_4": "“abhiññāyāha”ntiādikaṃ suttaṃ avoca.",
  "atk-s0402a:929_0": "Idañca bhagavatā suttaṃ atthuppattiyaṃ vuttanti veditabbaṃ. Kataraatthuppattiyanti?",
  "atk-s0402a:929_1": "Mūlapariyāyaatthuppattiyaṃ. Sambahulā kira brāhmaṇapabbajitā attanā uggahitabuddhavacanaṃ",
  "atk-s0402a:929_2": "nissāya jānanamadaṃ uppādetvā dhammassavanaggaṃ na gacchanti – “sammāsambuddho kathento",
  "atk-s0402a:929_3": "amhehi ñātameva kathessati, no aññāta”nti. Bhikkhū tathāgatassa ārocesuṃ. Satthā",
  "atk-s0402a:929_4": "te bhikkhū pakkosāpetvā mukhapaṭiññaṃ gahetvā mūlapariyāyaṃ desesi. Te bhikkhū desanāya",
  "atk-s0402a:929_5": "neva āgataṭṭhānaṃ, na gataṭṭhānaṃ addasaṃsu. Apassantā “sammāsambuddho ‘mayhaṃ kathā",
  "atk-s0402a:929_6": "niyyātī’ti mukhasampattameva kathetī”ti cintayiṃsu. Satthā tesaṃ manaṃ jānitvā imaṃ suttantaṃ ārabhi.",
  "atk-s0402a:930_0": "Tattha abhiññāyāti “ime pañcakkhandhā, dvādasāyatanāni, aṭṭhārasa dhātuyo, bāvīsatindriyāni,",
  "atk-s0402a:930_1": "cattāri saccāni, nava hetū, satta phassā, satta vedanā, satta cetanā, satta saññā,",
  "atk-s0402a:930_2": "satta cittānī”ti jānitvā paṭivijjhitvā paccakkhaṃ katvā, tathā – “ime cattāro satipaṭṭhānā”tiādinā",
  "atk-s0402a:930_3": "nayena te te dhamme jānitvā paṭivijjhitvā paccakkhameva katvāti attho. Sanidānanti",
  "atk-s0402a:930_4": "sappaccayameva katvā kathemi, no appaccayaṃ. Sappāṭihāriyanti paccanīkapaṭiharaṇena",
  "atk-s0402a:930_5": "sappāṭihāriyameva katvā kathemi, no appāṭihāriyaṃ. Alañca pana voti yuttañca pana",
  "atk-s0402a:930_6": "tumhākaṃ. Tuṭṭhiyāti “sammāsambuddho bhagavā, svākkhāto dhammo, suppaṭipanno saṅgho”ti",
  "atk-s0402a:930_7": "tīṇi ratanāni guṇato anussarantānaṃ tumhākaṃ yuttameva tuṭṭhiṃ kātunti attho. Sesapadadvayepi eseva nayo.",
  "atk-s0402a:931_0": "Akampitthāti chahi ākārehi akampittha. Evarūpo hi pathavikampo bodhimaṇḍepi ahosi.",
  "atk-s0402a:931_1": "Bodhisatte kira dakkhiṇadisābhāgena bodhimaṇḍaṃ abhiruḷhe dakkhiṇadisābhāgo heṭṭhā",
  "atk-s0402a:931_2": "avīciṃ pāpuṇanto viya ahosi, uttarabhāgo uggantvā bhavaggaṃ abhihananto viya. Pacchimadisaṃ",
  "atk-s0402a:931_3": "gate pacchimabhāgo heṭṭhā avīciṃ pāpuṇanto viya ahosi, pācīnabhāgo uggantvā bhavaggaṃ",
  "atk-s0402a:931_4": "abhihananto viya. Uttaradisaṃ gate uttaradisābhāgo heṭṭhā avīciṃ pāpuṇanto viya,",
  "atk-s0402a:931_5": "dakkhiṇadisābhāgo uggantvā bhavaggaṃ abhihananto viya. Pācīnadisaṃ gate pācīnadisābhāgo",
  "atk-s0402a:931_6": "heṭṭhā avīciṃ pāpuṇanto viya, pacchimabhāgo uggantvā bhavaggaṃ abhihananto viya.",
  "atk-s0402a:931_7": "Bodhirukkhopi sakiṃ heṭṭhā avīciṃ pāpuṇanto viya, sakiṃ uggantvā bhavaggaṃ abhihananto",
  "atk-s0402a:931_8": "viya. Tasmimpi divase evaṃ chahi ākārehi cakkavāḷasahassī mahāpathavī akampittha.",
  "atk-s0402a:932": "4. Bharaṇḍukālāmasuttavaṇṇanā",
  "atk-s0402a:933_0": "127. Catutthe kevalakappanti sakalakappaṃ. Anvāhiṇḍantoti vicaranto. Nāddasāti kiṃ",
  "atk-s0402a:933_1": "kāraṇā na addasa? Ayaṃ kira bharaṇḍu kālāmo sakyānaṃ aggapiṇḍaṃ khādanto vicarati.",
  "atk-s0402a:933_2": "Tassa vasanaṭṭhānaṃ sampattakāle ekā dhammadesanā samuṭṭhahissatīti ñatvā bhagavā",
  "atk-s0402a:933_3": "evaṃ adhiṭṭhāsi, yathā añño āvasatho na paññāyittha. Tasmā na addasa. Purāṇasabrahmacārīti",
  "atk-s0402a:933_4": "porāṇako sabrahmacārī. So kira āḷārakālāmakāle tasmiṃyeva assame ahosi, taṃ sandhāyevamāha.",
  "atk-s0402a:933_5": "Santharaṃ paññāpehīti santharitabbaṃ santharāhīti attho. Santharaṃ paññāpetvāti kappiyamañcake",
  "atk-s0402a:933_6": "paccattharaṇaṃ paññāpetvā. Kāmānaṃ pariññaṃ paññāpetīti ettha pariññā nāma samatikkamo,",
  "atk-s0402a:933_7": "tasmā kāmānaṃ samatikkamaṃ paṭhamajjhānaṃ paññāpeti. Na rūpānaṃ pariññanti rūpānaṃ",
  "atk-s0402a:933_8": "samatikkamabhūtaṃ arūpāvacarasamāpattiṃ na paññāpeti. Na vedanānaṃ pariññanti vedanānaṃ",
  "atk-s0402a:933_9": "samatikkamaṃ nibbānaṃ na paññāpeti. Niṭṭhāti gati nipphatti. Udāhu puthūti udāhu nānā.",
  "atk-s0402a:934": "5. Hatthakasuttavaṇṇanā",
  "atk-s0402a:935_0": "128. Pañcame abhikkantāya rattiyāti ettha abhikkantasaddo khayasundarābhirūpaabbhanumodanādīsu",
  "atk-s0402a:935_1": "dissati. Tattha “abhikkantā, bhante, ratti, nikkhanto paṭhamo yāmo, ciranisinno bhikkhusaṅgho,",
  "atk-s0402a:935_2": "uddisatu, bhante, bhagavā bhikkhūnaṃ pātimokkha”nti evamādīsu khaye dissati. “Ayaṃ",
  "atk-s0402a:935_3": "imesaṃ catunnaṃ puggalānaṃ abhikkantataro ca paṇītataro cā”ti evamādīsu sundare.",
  "atk-s0402a:936": "“Ko me vandati pādāni, iddhiyā yasasā jalaṃ;",
  "atk-s0402a:937": "Abhikkantena vaṇṇena, sabbā obhāsayaṃ disā”ti. –",
  "atk-s0402a:938_0": "Evamādīsu abhirūpe. “Abhikkantaṃ, bho gotamā”ti evamādīsu abbhanumodane. Idha pana",
  "atk-s0402a:938_1": "sundare. Tena abhikkantāya rattiyāti iṭṭhāya kantāya manāpāya rattiyāti vuttaṃ hoti.",
  "atk-s0402a:938_2": "Abhikkantavaṇṇāti idha abhikkantasaddo abhirūpe, vaṇṇasaddo pana chavithutikulavaggakāraṇasaṇṭhānapamāṇarūpāyatanādīsu",
  "atk-s0402a:938_3": "dissati. Tattha “suvaṇṇavaṇṇosi bhagavā”ti evamādīsu chaviyaṃ. “Kadā saññūḷhā pana",
  "atk-s0402a:938_4": "te gahapati samaṇassa gotamassa vaṇṇā”ti evamādīsu thutiyaṃ. “Cattārome, bho gotama,",
  "atk-s0402a:938_5": "vaṇṇā”ti evamādīsu kulavagge. “Atha kena nu vaṇṇena, gandhatthenoti vuccatī”ti evamādīsu",
  "atk-s0402a:938_6": "kāraṇe. “Mahantaṃ hatthirājavaṇṇaṃ abhinimminitvā”ti evamādīsu saṇṭhāne. “Tayo pattassa",
  "atk-s0402a:938_7": "vaṇṇā”ti evamādīsu pamāṇe. “Vaṇṇo gandho raso ojā”ti evamādīsu rūpāyatane. So idha",
  "atk-s0402a:938_8": "chaviyā daṭṭhabbo. Tena abhikkantavaṇṇāti abhirūpacchavi, iṭṭhavaṇṇā manāpavaṇṇāti vuttaṃ hoti.",
  "atk-s0402a:939_0": "Kevalakappanti ettha kevalasaddo anavasesayebhuyyābyāmissānatirekadaḷhatthavisaṃyogādianekattho.",
  "atk-s0402a:939_1": "Tathā hissa “kevalaparipuṇṇaṃ parisuddhaṃ brahmacariya”nti evamādīsu anavasesatā",
  "atk-s0402a:939_2": "attho. “Kevalakappā ca aṅgamagadhā pahūtaṃ khādanīyaṃ bhojanīyaṃ ādāya upasaṅkamissantī”ti",
  "atk-s0402a:939_3": "evamādīsu yebhuyyatā. “Kevalassa dukkhakkhandhassa samudayo hotī”ti evamādīsu abyāmissatā.",
  "atk-s0402a:939_4": "“Kevalaṃ saddhāmattakaṃ nūna ayamāyasmā”ti evamādīsu anatirekatā. “Āyasmato, bhante,",
  "atk-s0402a:939_5": "anuruddhassa bāhiyo nāma saddhivihāriko kevalakappaṃ saṅghabhedāya ṭhito”ti evamādīsu",
  "atk-s0402a:939_6": "daḷhatthatā. “Kevalī vusitavā uttamapurisoti vuccatī”ti evamādīsu visaṃyogo. Idha",
  "atk-s0402a:939_7": "pana anavasesatā atthoti adhippetā.",
  "atk-s0402a:940_0": "Kappasaddo panāyaṃ abhisaddahanavohārakālapaññattichedanavikappalesasamantabhāvādianekattho.",
  "atk-s0402a:940_1": "Tathā hissa “okappaniyametaṃ bhoto gotamassa, yathā taṃ arahato sammāsambuddhassā”ti",
  "atk-s0402a:940_2": "evamādīsu abhisaddahanamattho. “Anujānāmi, bhikkhave, pañcahi samaṇakappehi phalaṃ",
  "atk-s0402a:940_3": "paribhuñjitu”nti evamādīsu vohāro. “Yena sudaṃ niccakappaṃ viharāmī”ti evamādīsu",
  "atk-s0402a:940_4": "kālo. “Iccāyasmā kappo”ti evamādīsu paññatti. “Alaṅkato kappitakesamassū”ti evamādīsu",
  "atk-s0402a:940_5": "chedanaṃ. “Kappati dvaṅgulakappo”ti evamādīsu vikappo. “Atthi kappo nipajjitu”nti",
  "atk-s0402a:940_6": "evamādīsu leso. “Kevalakappaṃ veḷuvanaṃ obhāsetvā”ti evamādīsu samantabhāvo. Idha",
  "atk-s0402a:940_7": "panassa samantabhāvo attho adhippeto. Tasmā kevalakappaṃ jetavananti ettha anavasesaṃ",
  "atk-s0402a:940_8": "samantato jetavananti attho.",
  "atk-s0402a:941_0": "Obhāsetvāti ābhāya pharitvā. Vālukāyāti saṇhāya vālukāya. Na saṇṭhātīti na patiṭṭhāti.",
  "atk-s0402a:941_1": "Oḷārikanti brahmadevatāya hi pathaviyaṃ patiṭṭhānakāle attabhāvo oḷāriko māpetuṃ",
  "atk-s0402a:941_2": "vaṭṭati pathavī vā, tasmā evamāha. Dhammāti iminā pubbe uggahitabuddhavacanaṃ dasseti.",
  "atk-s0402a:941_3": "Nappavattino ahesunti sajjhāyamūḷhakā vācā parihīnāyeva ahesuṃ. Appaṭivānoti anivatto anukkaṇṭhito.",
  "atk-s0402a:942_0": "Dassanassāti cakkhuviññāṇena dassanassa. Upaṭṭhānassāti catūhi paccayehi upaṭṭhānassa.",
  "atk-s0402a:942_1": "Adhisīlanti dasavidhaṃ sīlaṃ. Tañhi pañcasīlaṃ upādāya adhisīlanti vuccati. Avihaṃ",
  "atk-s0402a:942_2": "gatoti avihabrahmaloke nibbattosmīti dasseti.",
  "atk-s0402a:943": "6. Kaṭuviyasuttavaṇṇanā",
  "atk-s0402a:944_0": "129. Chaṭṭhe goyogapilakkhasminti gāvīnaṃ vikkayaṭṭhāne uṭṭhitapilakkhassa santike.",
  "atk-s0402a:944_1": "Rittassādanti jhānasukhābhāvena rittassādaṃ. Bāhirassādanti kāmaguṇasukhavasena bāhirassādaṃ.",
  "atk-s0402a:944_2": "Kaṭuviyanti ucchiṭṭhaṃ. Āmagandhenāti kodhasaṅkhātena vissagandhena. Avassutanti",
  "atk-s0402a:944_3": "tintaṃ. Makkhikāti kilesamakkhikā. Nānupatissantīti uṭṭhāya na anubandhissanti. Nānvāssavissantīti",
  "atk-s0402a:944_4": "anubandhitvā na khādissanti. Saṃvegamāpādīti sotāpanno jāto.",
  "atk-s0402a:945_0": "Kaṭuviyakatoti ucchiṭṭhakato. Ārakā hotīti dūre hoti. Vighātasseva bhāgavāti dukkhasseva",
  "atk-s0402a:945_1": "bhāgī. Caretīti carati gacchati. Dummedhoti duppañño. Imasmiṃ sutte vaṭṭameva kathitaṃ,",
  "atk-s0402a:945_2": "gāthāsu vaṭṭavivaṭṭaṃ kathitanti. Sattame vaṭṭameva bhāsitaṃ.",
  "atk-s0402a:946": "8. Dutiyaanuruddhasuttavaṇṇanā",
  "atk-s0402a:947_0": "131. Aṭṭhame idaṃ te mānasminti ayaṃ te navavidhena vaḍḍhitamānoti attho. Idaṃ te",
  "atk-s0402a:947_1": "uddhaccasminti idaṃ tava uddhaccaṃ cittassa uddhatabhāvo. Idaṃ te kukkuccasminti",
  "atk-s0402a:947_2": "idaṃ tava kukkuccaṃ.",
  "atk-s0402a:948": "9. Paṭicchannasuttavaṇṇanā",
  "atk-s0402a:949_0": "132. Navame āvahantīti niyyanti. Paṭicchanno āvahatīti paṭicchannova hutvā niyyāti.",
  "atk-s0402a:949_1": "Vivaṭo virocatīti ettha ekato ubhato attato sabbatthakatoti catubbidhā vivaṭatā veditabbā.",
  "atk-s0402a:949_2": "Tattha ekato vivaṭaṃ nāma asādhāraṇasikkhāpadaṃ. Ubhato vivaṭaṃ nāma sādhāraṇasikkhāpadaṃ.",
  "atk-s0402a:949_3": "Attato vivaṭaṃ nāma paṭiladdhadhammaguṇo. Sabbatthakavivaṭaṃ nāma tepiṭakaṃ buddhavacanaṃ.",
  "atk-s0402a:950": "10. Lekhasuttavaṇṇanā",
  "atk-s0402a:951_0": "133. Dasame abhiṇhanti abhikkhaṇaṃ nirantaraṃ. Āgāḷhenāti gāḷhena kakkhaḷena. Pharusenāti",
  "atk-s0402a:951_1": "pharusavacanena. Gāḷhaṃ katvā pharusaṃ katvā vuccamānopīti attho. Amanāpenāti manaṃ",
  "atk-s0402a:951_2": "anallīyantena avaḍḍhantena. Sandhiyatimevāti ghaṭiyatiyeva. Saṃsandatimevāti nirantarova",
  "atk-s0402a:951_3": "hoti. Sammodatimevāti ekībhāvameva gacchati. Sesaṃ sabbattha uttānamevāti.",
  "atk-s0402a:952": "Kusināravaggo tatiyo.",
  "atk-s0402a:953": "(14) 4. Yodhājīvavaggo",
  "atk-s0402a:954": "1. Yodhājīvasuttavaṇṇanā",
  "atk-s0402a:955_0": "134. Catutthassa paṭhame yuddhaṃ upajīvatīti yodhājīvo. Rājārahoti rañño anucchaviko.",
  "atk-s0402a:955_1": "Rājabhoggoti rañño upabhogaparibhogo. Aṅganteva saṅkhyaṃ gacchatīti hattho viya pādo",
  "atk-s0402a:955_2": "viya ca avassaṃ icchitabbattā aṅganti saṅkhyaṃ gacchati. Dūre pātī hotīti udake usabhamattaṃ,",
  "atk-s0402a:955_3": "thale aṭṭhusabhamattaṃ, tato vā uttarinti dūre kaṇḍaṃ pāteti. Duṭṭhagāmaṇiabhayassa",
  "atk-s0402a:955_4": "hi yodhājīvo navausabhamattaṃ kaṇḍaṃ pātesi, pacchimabhave bodhisatto yojanappamāṇaṃ.",
  "atk-s0402a:955_5": "Akkhaṇavedhīti avirādhitavedhī, akkhaṇaṃ vā vijju vijjantarikāya vijjhituṃ samatthoti",
  "atk-s0402a:955_6": "attho. Mahato kāyassa padāletāti ekatobaddhaṃ phalakasatampi mahiṃsacammasatampi",
  "atk-s0402a:955_7": "aṅguṭṭhapamāṇabahalaṃ lohapaṭṭampi caturaṅgulabahalaṃ asanapadarampi vidatthibahalaṃ",
  "atk-s0402a:955_8": "udumbarapadarampi dīghantena vālikasakaṭampi vinivijjhituṃ samatthoti attho. Yaṃkiñci",
  "atk-s0402a:955_9": "rūpantiādi visuddhimagge vitthāritameva. Netaṃ mamātiādi taṇhāmānadiṭṭhipaṭikkhepavasena",
  "atk-s0402a:955_10": "vuttaṃ. Sammappaññāya passatīti sammā hetunā kāraṇena sahavipassanāya maggapaññāya",
  "atk-s0402a:955_11": "passati. Padāletīti arahattamaggena padāleti.",
  "atk-s0402a:956": "2. Parisāsuttavaṇṇanā",
  "atk-s0402a:957_0": "135. Dutiye ukkācitavinītāti appaṭipucchitvā vinītā dubbinītaparisā. Paṭipucchāvinītāti",
  "atk-s0402a:957_1": "pucchitvā vinītā suvinītaparisā. Yāvatāvinītāti pamāṇavasena vinītā, pamāṇaṃ ñatvā",
  "atk-s0402a:957_2": "vinītaparisāti attho. “Yāvatajjhā”ti pāḷiyā pana yāva ajjhāsayāti attho, ajjhāsayaṃ",
  "atk-s0402a:957_3": "ñatvā vinītaparisāti vuttaṃ hoti. Tatiyaṃ uttānameva.",
  "atk-s0402a:958": "4. Uppādāsuttavaṇṇanā",
  "atk-s0402a:959_0": "137. Catutthe dhammaṭṭhitatāti sabhāvaṭṭhitatā. Dhammaniyāmatāti sabhāvaniyāmatā.",
  "atk-s0402a:959_1": "Sabbe saṅkhārāti catubhūmakasaṅkhārā. Aniccāti hutvā abhāvaṭṭhena aniccā. Dukkhāti",
  "atk-s0402a:959_2": "sampaṭipīḷanaṭṭhena dukkhā. Anattāti avasavattanaṭṭhena anattā. Iti imasmiṃ sutte",
  "atk-s0402a:959_3": "tīṇi lakkhaṇāni missakāni kathitāni.",
  "atk-s0402a:960": "5. Kesakambalasuttavaṇṇanā",
  "atk-s0402a:961_0": "138. Pañcame tantāvutānaṃ vatthānanti paccatte sāmivacanaṃ, tantehi vāyitavatthānīti",
  "atk-s0402a:961_1": "attho. Kesakambaloti manussakesehi vāyitakambalo. Puthusamaṇabrāhmaṇavādānanti idampi",
  "atk-s0402a:961_2": "paccatte sāmivacanaṃ. Paṭikiṭṭhoti pacchimako lāmako. Moghapurisoti tucchapuriso.",
  "atk-s0402a:961_3": "Paṭibāhatīti paṭisedheti. Khippaṃ uḍḍeyyāti kuminaṃ oḍḍeyya. Chaṭṭhasattamāni uttānatthāneva.",
  "atk-s0402a:962": "8. Assakhaḷuṅkasuttavaṇṇanā",
  "atk-s0402a:963_0": "141. Aṭṭhame assakhaḷuṅkoti assapoto. Idamassa javasmiṃ vadāmīti ayamassa ñāṇajavoti",
  "atk-s0402a:963_1": "vadāmi. Idamassa vaṇṇasmiṃ vadāmīti ayamassa guṇavaṇṇoti vadāmi. Idamassa ārohapariṇāhasminti",
  "atk-s0402a:963_2": "ayamassa uccabhāvo parimaṇḍalabhāvoti vadāmīti.",
  "atk-s0402a:964": "9. Assaparassasuttavaṇṇanā",
  "atk-s0402a:965_0": "142. Navame assaparasseti assesu parasse. Purisaparasseti purisesu parasse, purisapuriseti",
  "atk-s0402a:965_1": "attho. Imasmiṃ sutte tīṇi maggaphalāni kathitāni. Tattha ayaṃ tīhi maggehi ñāṇajavasampannoti veditabbo.",
  "atk-s0402a:966": "10. Assājānīyasuttavaṇṇanā",
  "atk-s0402a:967_0": "143. Dasame bhadreti bhaddake. Assājānīyeti kāraṇākāraṇaṃ jānanake asse. Purisājānīyesupi",
  "atk-s0402a:967_1": "eseva nayo. Imasmiṃ sutte arahattaphalaṃ kathitaṃ. Tatrāyaṃ arahattamaggena ñāṇajavasampannoti veditabbo.",
  "atk-s0402a:968": "11. Paṭhamamoranivāpasuttavaṇṇanā",
  "atk-s0402a:969": "144. Ekādasame accantaniṭṭhoti antaṃ atikkantaniṭṭho, akuppaniṭṭho dhuvaniṭṭhoti attho. Sesaṃ sadisameva.",
  "atk-s0402a:970": "12. Dutiyamoranivāpasuttavaṇṇanā",
  "atk-s0402a:971": "145. Dvādasame iddhipāṭihāriyenāti ijjhanakapāṭihāriyena. Ādesanāpāṭihāriyenāti ādisitvā apadisitvā kathanaanukathanakathāpāṭihāriyena.",
  "atk-s0402a:972": "13. Tatiyamoranivāpasuttavaṇṇanā",
  "atk-s0402a:973_0": "146. Terasame sammādiṭṭhiyāti phalasamāpattatthāya sammādiṭṭhiyā. Sammāñāṇenāti phalañāṇena.",
  "atk-s0402a:973_1": "Sammāvimuttiyāti sesehi phalasamāpattidhammehi. Imesu tīsupi suttesu khīṇāsavova kathitoti.",
  "atk-s0402a:974": "Yodhājīvavaggo catuttho.",
  "atk-s0402a:975": "(15) 5. Maṅgalavaggo",
  "atk-s0402a:976": "1-9. Akusalasuttādivaṇṇanā",
  "atk-s0402a:977_0": "147-155. Pañcamassa paṭhame yathābhataṃ nikkhittoti yathā ānetvā ṭhapito. Dutiye",
  "atk-s0402a:977_1": "sāvajjenāti sadosena. Tatiye visamenāti sapakkhalanena. Samenāti apakkhalanena. Catutthe",
  "atk-s0402a:977_2": "asucināti gūthasadisena aparisuddhena amejjhena. Sucināti parisuddhena mejjhena.",
  "atk-s0402a:977_3": "Pañcamādīni uttānāneva.",
  "atk-s0402a:978": "10. Pubbaṇhasuttavaṇṇanā",
  "atk-s0402a:979_0": "156. Dasame sunakkhattantiādīsu yasmiṃ divase tayo sucaritadhammā pūritā honti, so",
  "atk-s0402a:979_1": "divaso laddhanakkhattayogo nāma, tenassa sadā sunakkhattaṃ nāma hotīti vuccati. Sveva",
  "atk-s0402a:979_2": "divaso katamaṅgalo nāma hoti, tenassa sadā sumaṅgalanti vuccati. Pabhātampissa sadā",
  "atk-s0402a:979_3": "suppabhātameva, sayanato uṭṭhānampi suhuṭṭhitameva, khaṇopi sukkhaṇova, muhuttopi",
  "atk-s0402a:979_4": "sumuhuttova. Ettha ca dasaccharapamāṇo kālo khaṇo nāma, tena khaṇena dasakkhaṇo kālo",
  "atk-s0402a:979_5": "layo nāma, tena layena ca dasalayo kālo khaṇalayo nāma, tena dasaguṇo muhutto nāma,",
  "atk-s0402a:979_6": "tena dasaguṇo khaṇamuhutto nāmāti ayaṃ vibhāgo veditabbo. Suyiṭṭhaṃ brahmacārisūti",
  "atk-s0402a:979_7": "yasmiṃ divase tīṇi sucaritāni pūritāni, tadāssa seṭṭhacārīsu dinnadānaṃ suyiṭṭhaṃ",
  "atk-s0402a:979_8": "nāma hoti. Padakkhiṇaṃ kāyakammanti taṃ divasaṃ tena kataṃ kāyakammaṃ vaḍḍhikāyakammaṃ",
  "atk-s0402a:979_9": "nāma hoti. Sesapadesupi eseva nayo. Padakkhiṇāni katvānāti vaḍḍhiyuttāni kāyakammādīni",
  "atk-s0402a:979_10": "katvā. Labhantatthe padakkhiṇeti padakkhiṇe vaḍḍhiattheyeva labhati. Sesaṃ uttānamevāti.",
  "atk-s0402a:980": "Maṅgalavaggo pañcamo.",
  "atk-s0402a:981": "Tatiyapaṇṇāsakaṃ niṭṭhitaṃ.",
  "atk-s0402a:982": "(16) 6. Acelakavaggavaṇṇanā",
  "atk-s0402a:983_0": "157-163. Ito paresu āgāḷhā paṭipadāti gāḷhā kakkhaḷā lobhavasena thiraggahaṇā. Nijjhāmāti",
  "atk-s0402a:983_1": "attakilamathānuyogavasena suṭṭhu jhāmā santattā paritattā. Majjhimāti neva kakkhaḷā",
  "atk-s0402a:983_2": "na jhāmā majjhe bhavā. Acelakoti niccelo naggo. Muttācāroti vissaṭṭhācāro, uccārakammādīsu",
  "atk-s0402a:983_3": "lokiyakulaputtācārena virahito ṭhitakova uccāraṃ karoti, passāvaṃ karoti, khādati",
  "atk-s0402a:983_4": "bhuñjati. Hatthāpalekhanoti hatthe piṇḍamhi niṭṭhite jivhāya hatthaṃ apalekhati,",
  "atk-s0402a:983_5": "uccārampi katvā hatthasmiṃyeva daṇḍakasaññī hutvā hatthena apalekhati. Bhikkhāya",
  "atk-s0402a:983_6": "gahaṇatthaṃ “ehi, bhadante”ti vutto na etīti na ehibhadantiko. “Tena hi tiṭṭha, bhante”ti",
  "atk-s0402a:983_7": "vuttopi na tiṭṭhatīti na tiṭṭhabhadantiko. Tadubhayampi kira so “etassa vacanaṃ kataṃ",
  "atk-s0402a:983_8": "bhavissatī”ti na karoti. Abhihaṭanti puretaraṃ gahetvā āhaṭabhikkhaṃ. Uddissakatanti",
  "atk-s0402a:983_9": "idaṃ tumhe uddissa katanti evamārocitabhikkhaṃ. Nimantananti “asukaṃ nāma kulaṃ vā",
  "atk-s0402a:983_10": "vīthiṃ vā gāmaṃ vā paviseyyāthā”ti evaṃ nimantitabhikkhampi na sādiyati na gaṇhāti.",
  "atk-s0402a:983_11": "Na kumbhimukhāti kumbhito uddharitvā dīyamānaṃ bhikkhampi na gaṇhāti. Na kaḷopimukhāti",
  "atk-s0402a:983_12": "kaḷopīti ukkhali vā pacchi vā, tatopi na gaṇhāti. Kasmā? “Kumbhikaḷopiyo maṃ nissāya",
  "atk-s0402a:983_13": "kaṭacchunā pahāraṃ labhantī”ti. Na eḷakamantaranti ummāraṃ antaraṃ katvā dīyamānaṃ",
  "atk-s0402a:983_14": "na gaṇhāti. Kasmā? “Ayaṃ maṃ nissāya antarakaraṇaṃ labhatī”ti. Daṇḍamusalesupi eseva",
  "atk-s0402a:983_15": "nayo. Dvinnanti dvīsu bhuñjamānesu ekasmiṃ uṭṭhāya dente na gaṇhāti. Kasmā? Kabaḷantarāyo hotīti.",
  "atk-s0402a:984_0": "Na gabbhiniyātiādīsu pana gabbhiniyā kucchiyaṃ dārako kilamati, pāyantiyā dārakassa",
  "atk-s0402a:984_1": "khīrantarāyo hoti, purisantaragatāya ratiantarāyo hotīti na gaṇhāti. Na saṅkittīsūti",
  "atk-s0402a:984_2": "saṅkittetvā katabhattesu. Dubbhikkhasamaye kira acelakasāvakā acelakānaṃ atthāya",
  "atk-s0402a:984_3": "tato tato taṇḍulādīni samādapetvā bhattaṃ pacanti, ukkaṭṭhācelako tato na paṭiggaṇhāti.",
  "atk-s0402a:984_4": "Na yattha sāti yattha sunakho “piṇḍaṃ labhissāmī”ti upaṭṭhito hoti, tattha tassa",
  "atk-s0402a:984_5": "adatvā āhaṭaṃ na gaṇhāti. Kasmā? Etassa piṇḍantarāyo hotīti. Saṇḍasaṇḍacārinīti samūhasamūhacārinī.",
  "atk-s0402a:984_6": "Sace hi acelakaṃ disvā “imassa bhikkhaṃ dassāmā”ti manussā bhattagehaṃ pavisanti,",
  "atk-s0402a:984_7": "tesu ca pavisantesu kaḷopimukhādīsu nilīnā makkhikā uppatitvā saṇḍasaṇḍā caranti,",
  "atk-s0402a:984_8": "tato āhaṭaṃ bhikkhaṃ na gaṇhāti. Kasmā? “Maṃ nissāya makkhikānaṃ gocarantarāyo jāto”ti.",
  "atk-s0402a:985_0": "Thusodakanti sabbasassasambhārehi katasovīrakaṃ. Ettha ca surāpānameva sāvajjaṃ,",
  "atk-s0402a:985_1": "ayaṃ pana sabbesu sāvajjasaññī. Ekāgārikoti yo ekasmiṃyeva gehe bhikkhaṃ labhitvā",
  "atk-s0402a:985_2": "nivattati. Ekālopikoti ekeneva ālopena yāpeti. Dvāgārikādīsupi eseva nayo. Ekissāpi",
  "atk-s0402a:985_3": "dattiyāti ekāya dattiyā. Datti nāma ekā khuddakapāti hoti, yattha aggabhikkhaṃ pakkhipitvā",
  "atk-s0402a:985_4": "ṭhapenti. Ekāhikanti ekadivasantarikaṃ. Addhamāsikanti addhamāsantarikaṃ. Pariyāyabhattabhojananti",
  "atk-s0402a:985_5": "vārabhattabhojanaṃ, ekāhavārena dvīhavārena sattāhavārena addhamāsavārenāti evaṃ",
  "atk-s0402a:985_6": "divasavārena ābhatabhattabhojanaṃ. Sākabhakkhotiādīni vuttatthāneva.",
  "atk-s0402a:986_0": "Ubbhaṭṭhakoti uddhaṃ ṭhitako. Ukkuṭikappadhānamanuyuttoti ukkuṭikavīriyamanuyutto,",
  "atk-s0402a:986_1": "gacchantopi ukkuṭikova hutvā uppatitvā uppatitvā gacchati. Kaṇṭakāpassayikoti ayakaṇṭake",
  "atk-s0402a:986_2": "vā pakatikaṇṭake vā bhūmiyaṃ koṭṭetvā tattha cammaṃ attharitvā ṭhānacaṅkamādīni karoti.",
  "atk-s0402a:986_3": "Seyyanti sayantopi tattheva seyyaṃ kappeti. Sāyaṃ tatiyamassāti sāyatatiyakaṃ. Pāto",
  "atk-s0402a:986_4": "majjhanhike sāyanti divasassa tikkhattuṃ “pāpaṃ pavāhessāmī”ti udakorohanānuyogaṃ anuyutto viharati.",
  "atk-s0402a:987_0": "Kāye kāyānupassītiādīni heṭṭhā ekakanipātavaṇṇanāyaṃ vuttanayeneva veditabbāni. Ayaṃ",
  "atk-s0402a:987_1": "vuccati, bhikkhave, majjhimā paṭipadāti, bhikkhave, ayaṃ kāmasukhallikānuyogañca",
  "atk-s0402a:987_2": "attakilamathānuyogañcāti dve ante anupagatā, sassatucchedantehi vā vimuttā majjhimā",
  "atk-s0402a:987_3": "paṭipadāti veditabbā.",
  "atk-s0402a:988": "Acelakavaggo chaṭṭho.",
  "atk-s0402a:989": "17-18. Peyyālavaggādivaṇṇanā",
  "atk-s0402a:990_0": "164-184. Samanuññoti samānajjhāsayo. Rāgassāti pañcakāmaguṇikarāgassa. Abhiññāyāti",
  "atk-s0402a:990_1": "abhijānanatthaṃ. Suññato samādhītiādīhi tīhipi samādhīhi vipassanāva kathitā. Vipassanā",
  "atk-s0402a:990_2": "hi niccābhinivesa-niccanimitta-niccapaṇidhiādīnaṃ abhāvā imāni nāmāni labhati. Pariññāyāti",
  "atk-s0402a:990_3": "parijānanatthaṃ. Sesapadesupi eseva nayoti.",
  "atk-s0402a:991": "Peyyālavaggādi niṭṭhitā.",
  "atk-s0402a:992": "Manorathapūraṇiyā aṅguttaranikāya-aṭṭhakathāya",
  "atk-s0402a:993": "Tikanipātassa saṃvaṇṇanā niṭṭhitā.",
  "atk-s0402a:994": ". Namo tassa bhagavato arahato sammāsambuddhassa.",
  "atk-s0402a:995": "Aṅguttaranikāye",
  "atk-s0402a:996": "Catukkanipāta-aṭṭhakathā",
  "atk-s0402a:997": "1. Paṭhamapaṇṇāsakaṃ",
  "atk-s0402a:998": "1. Bhaṇḍagāmavaggo",
  "atk-s0402a:999": "1. Anubuddhasuttavaṇṇanā",
  "atk-s0402a:1000_0": "1. Catukkanipātassa paṭhame ananubodhāti abujjhanena ajānanena. Appaṭivedhāti appaṭivijjhanena",
  "atk-s0402a:1000_1": "apaccakkhakiriyāya. Dīghamaddhānanti cirakālaṃ. Sandhāvitanti bhavato bhavaṃ gamanavasena",
  "atk-s0402a:1000_2": "sandhāvitaṃ. Saṃsaritanti punappunaṃ gamanāgamanavasena saṃsaritaṃ. Mamañceva tumhākañcāti",
  "atk-s0402a:1000_3": "mayā ca tumhehi ca. Atha vā sandhāvitaṃ saṃsaritanti sandhāvanaṃ saṃsaraṇaṃ mamañceva",
  "atk-s0402a:1000_4": "tumhākañca ahosīti evamettha attho veditabbo. Ariyassāti niddosassa. Sīlaṃ samādhi",
  "atk-s0402a:1000_5": "paññāti ime pana tayo dhammā maggaphalasampayuttāva veditabbā, vimuttināmena phalameva",
  "atk-s0402a:1000_6": "niddiṭṭhaṃ. Bhavataṇhāti bhavesu taṇhā. Bhavanettīti bhavarajju. Taṇhāya eva etaṃ",
  "atk-s0402a:1000_7": "nāmaṃ. Tāya hi sattā goṇā viya gīvāya bandhitvā taṃ taṃ bhavaṃ nīyanti, tasmā bhavanettīti vuccati.",
  "atk-s0402a:1001_0": "Anuttarāti lokuttarā. Dukkhassantakaroti vaṭṭadukkhassa antakaro. Cakkhumāti pañcahi",
  "atk-s0402a:1001_1": "cakkhūhi cakkhumā. Parinibbutoti kilesaparinibbānena parinibbuto. Idamassa bodhimaṇḍe",
  "atk-s0402a:1001_2": "paṭhamaparinibbānaṃ, pacchā pana yamakasālānamantare anupādisesāya nibbānadhātuyā",
  "atk-s0402a:1001_3": "parinibbutoti yathānusandhinā desanaṃ niṭṭhāpesi.",
  "atk-s0402a:1002": "2. Papatitasuttavaṇṇanā",
  "atk-s0402a:1003_0": "2. Dutiye papatitoti patito cuto. Appapatitoti apatito patiṭṭhito. Tattha lokiyamahājano",
  "atk-s0402a:1003_1": "patitoyeva nāma, sotāpannādayo kilesuppattikkhaṇe patitā nāma, khīṇāsavo ekantapatiṭṭhito nāma.",
  "atk-s0402a:1004_0": "Cutā patantīti ye cutā, te patanti nāma. Patitāti ye patitā, te cutā nāma. Cutattā",
  "atk-s0402a:1004_1": "patitā, patitattā cutāti attho. Giddhāti rāgarattā. Punarāgatāti puna jātiṃ puna",
  "atk-s0402a:1004_2": "jaraṃ puna byādhiṃ puna maraṇaṃ āgatā nāma honti. Kataṃ kiccanti catūhi maggehi kattabbakiccaṃ",
  "atk-s0402a:1004_3": "kataṃ. Rataṃ rammanti ramitabbayuttake guṇajāte ramitaṃ. Sukhenānvāgataṃ sukhanti",
  "atk-s0402a:1004_4": "sukhena sukhaṃ anuāgataṃ sampattaṃ. Mānusakasukhena dibbasukhaṃ, jhānasukhena vipassanāsukhaṃ,",
  "atk-s0402a:1004_5": "vipassanāsukhena maggasukhaṃ, maggasukhena phalasukhaṃ, phalasukhena nibbānasukhaṃ",
  "atk-s0402a:1004_6": "sampattaṃ adhigatanti attho.",
  "atk-s0402a:1005": "3. Paṭhamakhatasuttavaṇṇanā",
  "atk-s0402a:1006_0": "3. Tatiyaṃ dukanipātavaṇṇanāyaṃ vuttameva. Gāthāsu pana nindiyanti ninditabbayuttakaṃ.",
  "atk-s0402a:1006_1": "Nindatīti garahati. Pasaṃsiyoti pasaṃsitabbayutto. Vicināti mukhena so kalinti yo",
  "atk-s0402a:1006_2": "evaṃ pavatto, tena mukhena kaliṃ vicināti nāma. Kalinā tena sukhaṃ na vindatīti tena",
  "atk-s0402a:1006_3": "ca kalinā sukhaṃ na paṭilabhati. Sabbassāpi sahāpi attanāti sabbenapi sakena dhanena",
  "atk-s0402a:1006_4": "ceva attanā ca saddhiṃ yo parājayo, so appamattakova kalīti attho. Yo sugatesūti",
  "atk-s0402a:1006_5": "yo pana sammaggatesu puggalesu cittaṃ padusseyya, ayaṃ cittapadosova tato kalito",
  "atk-s0402a:1006_6": "mahantataro kali. Idāni tassa mahantatarabhāvaṃ dassento sataṃ sahassānantiādimāha.",
  "atk-s0402a:1006_7": "Tattha sataṃ sahassānanti nirabbudagaṇanāya satasahassaṃ. Chattiṃsatīti aparāni ca",
  "atk-s0402a:1006_8": "chattiṃsati nirabbudāni. Pañca cāti abbudagaṇanāya ca pañca abbudāni. Yamariyagarahīti",
  "atk-s0402a:1006_9": "yaṃ ariye garahanto nirayaṃ upapajjati, tattha ettakaṃ āyuppamāṇanti.",
  "atk-s0402a:1007": "4. Dutiyakhatasuttavaṇṇanā",
  "atk-s0402a:1008_0": "4. Catutthe mātari pitari cātiādīsu mittavindako mātari micchāpaṭipanno nāma, ajātasattu",
  "atk-s0402a:1008_1": "pitari micchāpaṭipanno nāma, devadatto tathāgate micchāpaṭipanno nāma, kokāliko tathāgatasāvake",
  "atk-s0402a:1008_2": "micchāpaṭipanno nāma. Bahuñcāti bahukameva. Pasavatīti paṭilabhati. Tāyāti tāya micchāpaṭipattisaṅkhātāya",
  "atk-s0402a:1008_3": "adhammacariyāya. Peccāti ito gantvā. Apāyaṃ gacchatīti nirayādīsu aññatarasmiṃ nibbattati.",
  "atk-s0402a:1008_4": "Sukkapakkhepi eseva nayo.",
  "atk-s0402a:1009": "5. Anusotasuttavaṇṇanā",
  "atk-s0402a:1010_0": "5. Pañcame anusotaṃ gacchatīti anusotagāmī. Kilesasotassa paccanīkapaṭipattiyā paṭisotaṃ",
  "atk-s0402a:1010_1": "gacchatīti paṭisotagāmī. Ṭhitattoti ṭhitasabhāvo. Tiṇṇoti oghaṃ taritvā ṭhito. Pāraṅgatoti",
  "atk-s0402a:1010_2": "paratīraṃ gato. Thale tiṭṭhatīti nibbānathale tiṭṭhati. Brāhmaṇoti seṭṭho niddoso.",
  "atk-s0402a:1010_3": "Idhāti imasmiṃ loke. Kāme ca paṭisevatīti kilesakāmehi vatthukāme paṭisevati. Pāpañca",
  "atk-s0402a:1010_4": "kammaṃ karotīti pāpañca pāṇātipātādikammaṃ karoti. Pāpañca kammaṃ na karotīti pañcaverakammaṃ",
  "atk-s0402a:1010_5": "na karoti. Ayaṃ vuccati, bhikkhave, ṭhitattoti ayaṃ anāgāmī puggalo tasmā lokā puna",
  "atk-s0402a:1010_6": "paṭisandhivasena anāgamanato ṭhitatto nāma.",
  "atk-s0402a:1011_0": "Taṇhādhipannāti taṇhāya adhipannā ajjhotthaṭā, taṇhaṃ vā adhipannā ajjhogāḷhā. Paripuṇṇasekhoti",
  "atk-s0402a:1011_1": "sikkhāpāripūriyā ṭhito. Aparihānadhammoti aparihīnasabhāvo. Cetovasippattoti cittavasībhāvaṃ",
  "atk-s0402a:1011_2": "patto. Evarūpo khīṇāsavo hoti, idha pana anāgāmī kathito. Samāhitindriyoti samāhitachaḷindriyo.",
  "atk-s0402a:1011_3": "Paroparāti parovarā uttamalāmakā, kusalākusalāti attho. Sameccāti ñāṇena samāgantvā.",
  "atk-s0402a:1011_4": "Vidhūpitāti viddhaṃsitā jhāpitā vā. Vusitabrahmacariyoti maggabrahmacariyaṃ vasitvā",
  "atk-s0402a:1011_5": "ṭhito. Lokantagūti tividhassāpi lokassa antaṃ gato. Pāragatoti chahākārehi pāragato.",
  "atk-s0402a:1011_6": "Idha khīṇāsavova kathito. Iti suttepi gāthāsupi vaṭṭavivaṭṭameva kathitaṃ.",
  "atk-s0402a:1012": "6. Appassutasuttavaṇṇanā",
  "atk-s0402a:1013_0": "6. Chaṭṭhe anupapannoti anupāgato. Suttantiādīsu ubhatovibhaṅganiddesakhandhakaparivārasuttanipātamaṅgalasuttaratanasutta-",
  "atk-s0402a:1013_1": "nāḷakasuttatuvaṭakasuttāni, aññampi ca suttanāmakaṃ tathāgatavacanaṃ suttanti veditabbaṃ.",
  "atk-s0402a:1013_2": "Sabbampi sagāthakaṃ suttaṃ geyyanti veditabbaṃ, visesena saṃyuttake sakalopi sagāthāvaggo.",
  "atk-s0402a:1013_3": "Sakalampi abhidhammapiṭakaṃ, niggāthakasuttaṃ, yañca aññampi aṭṭhahi aṅgehi asaṅgahitaṃ",
  "atk-s0402a:1013_4": "buddhavacanaṃ, taṃ veyyākaraṇanti veditabbaṃ. Dhammapada-theragāthā-therigāthā suttanipāte",
  "atk-s0402a:1013_5": "nosuttanāmikā suddhikagāthā ca gāthāti veditabbā. Somanassañāṇamayikagāthāpaṭisaṃyuttā",
  "atk-s0402a:1013_6": "dveasīti suttantā udānanti veditabbā. “Vuttañhetaṃ bhagavatā”tiādinayappavattā dasuttarasatasuttantā",
  "atk-s0402a:1013_7": "itivuttakanti veditabbā. Apaṇṇakajātakādīni paññāsādhikāni pañca jātakasatāni jātakanti",
  "atk-s0402a:1013_8": "veditabbāni. “Cattārome, bhikkhave, acchariyā abbhutā dhammā ānande”tiādinayappavattā",
  "atk-s0402a:1013_9": "sabbepi acchariyaabbhutadhammapaṭisaṃyuttā suttantā abbhutadhammanti veditabbā. Cūḷavedallamahāvedallasammādiṭṭhisakkapañhasaṅkhārabhājaniyamahāpuṇṇamasuttādayo",
  "atk-s0402a:1013_10": "sabbepi vedañca tuṭṭhiñca laddhā laddhā pucchitā suttantā vedallanti veditabbā. Na",
  "atk-s0402a:1013_11": "atthamaññāya na dhammamaññāyāti aṭṭhakathañca pāḷiñca ajānitvā. Dhammānudhammappaṭipannoti",
  "atk-s0402a:1013_12": "navalokuttaradhammassa anurūpadhammaṃ sahasīlaṃ pubbabhāgapaṭipadaṃ na paṭipanno",
  "atk-s0402a:1013_13": "hoti. Iminā upāyena sabbavāresu attho veditabbo. Paṭhamavāre panettha appassutadussīlo",
  "atk-s0402a:1013_14": "kathito, dutiye appassutakhīṇāsavo, tatiye bahussutadussīlo, catutthe bahussutakhīṇāsavo.",
  "atk-s0402a:1014_0": "Sīlesu asamāhitoti sīlesu aparipūrakārī. Sīlato ca sutena cāti sīlabhāgena ca sutabhāgena",
  "atk-s0402a:1014_1": "ca “ayaṃ dussīlo appassuto”ti evaṃ taṃ garahantīti attho. Tassa sampajjate sutanti",
  "atk-s0402a:1014_2": "tassa puggalassa yasmā tena sutena sutakiccaṃ kataṃ, tasmā tassa sutaṃ sampajjati",
  "atk-s0402a:1014_3": "nāma. Nāssa sampajjateti sutakiccassa akatattā na sampajjati. Dhammadharanti sutadhammānaṃ",
  "atk-s0402a:1014_4": "ādhārabhūtaṃ. Sappaññanti supaññaṃ. Nekkhaṃ jambonadassevāti jambunadaṃ vuccati jātisuvaṇṇaṃ,",
  "atk-s0402a:1014_5": "tassa jambunadassa nekkhaṃ viya, pañcasuvaṇṇaparimāṇaṃ suvaṇṇaghaṭikaṃ viyāti attho.",
  "atk-s0402a:1015": "7. Sobhanasuttavaṇṇanā",
  "atk-s0402a:1016_0": "7. Sattame viyattāti paññāveyyattiyena samannāgatā. Vinītāti vinayaṃ upetā suvinītā.",
  "atk-s0402a:1016_1": "Visāradāti vesārajjena somanassasahagatena ñāṇena samannāgatā. Dhammadharāti sutadhammānaṃ",
  "atk-s0402a:1016_2": "ādhārabhūtā. Bhikkhu ca sīlasampannoti gāthāya kiñcāpi ekekasseva ekeko guṇo kathito,",
  "atk-s0402a:1016_3": "sabbesaṃ pana sabbepi vaṭṭantīti.",
  "atk-s0402a:1017": "8. Vesārajjasuttavaṇṇanā",
  "atk-s0402a:1018_0": "8. Aṭṭhame vesārajjānīti ettha sārajjapaṭipakkho vesārajjaṃ, catūsu ṭhānesu sārajjābhāvaṃ",
  "atk-s0402a:1018_1": "paccavekkhantassa uppannasomanassamayañāṇassetaṃ nāmaṃ. Āsabhaṃ ṭhānanti seṭṭhaṭṭhānaṃ",
  "atk-s0402a:1018_2": "uttamaṭṭhānaṃ. Āsabhā vā pubbabuddhā, tesaṃ ṭhānanti attho. Apica gavasatajeṭṭhako",
  "atk-s0402a:1018_3": "usabho, gavasahassajeṭṭhako vasabho. Vajasatajeṭṭhako vā usabho, vajasahassajeṭṭhako",
  "atk-s0402a:1018_4": "vasabho, sabbagavaseṭṭho sabbaparissayasaho seto pāsādiko mahābhāravaho asanisatasaddehipi",
  "atk-s0402a:1018_5": "asampakampiyo nisabho, so idha usabhoti adhippeto. Idampi hi tassa pariyāyavacanaṃ.",
  "atk-s0402a:1018_6": "Usabhassa idanti āsabhaṃ. Ṭhānanti catūhi pādehi pathaviṃ uppīḷetvā vavatthānaṃ.",
  "atk-s0402a:1018_7": "Idaṃ pana āsabhaṃ viyāti āsabhaṃ. Yatheva hi nisabhasaṅkhāto usabho catūhi pādehi",
  "atk-s0402a:1018_8": "pathaviṃ uppīḷetvā acalaṭṭhānena tiṭṭhati, evaṃ tathāgatopi catūhi vesārajjapādehi",
  "atk-s0402a:1018_9": "aṭṭhaparisapathaviṃ uppīḷetvā sadevake loke kenaci paccatthikena paccāmittena akampiyo",
  "atk-s0402a:1018_10": "acalaṭṭhānena tiṭṭhati. Evaṃ tiṭṭhamānova taṃ āsabhaṃ ṭhānaṃ paṭijānāti upagacchati",
  "atk-s0402a:1018_11": "na paccakkhāti, attani āropeti. Tena vuttaṃ “āsabhaṃ ṭhānaṃ paṭijānātī”ti.",
  "atk-s0402a:1019_0": "Parisāsūti aṭṭhasu parisāsu. Sīhanādaṃ nadatīti seṭṭhanādaṃ abhītanādaṃ nadati, sīhanādasadisaṃ",
  "atk-s0402a:1019_1": "vā nādaṃ nadati. Ayamattho sīhanādasuttena dassetabbo. Yathā vā sīho sahanato ca",
  "atk-s0402a:1019_2": "hananato ca sīhoti vuccati, evaṃ tathāgato lokadhammānaṃ sahanato parappavādānañca",
  "atk-s0402a:1019_3": "hananato sīhoti vuccati. Evaṃ vuttassa sīhassa nādaṃ sīhanādaṃ. Tattha yathā sīho",
  "atk-s0402a:1019_4": "sīhabalena samannāgato sabbattha visārado vigatalomahaṃso sīhanādaṃ nadati, evaṃ",
  "atk-s0402a:1019_5": "tathāgatasīhopi tathāgatabalehi samannāgato aṭṭhasu parisāsu visārado vigatalomahaṃso",
  "atk-s0402a:1019_6": "“iti rūpa”ntiādinā nayena nānāvidhadesanāvilāsasampannaṃ sīhanādaṃ nadati. Tena vuttaṃ",
  "atk-s0402a:1019_7": "“parisāsu sīhanādaṃ nadatī”ti.",
  "atk-s0402a:1020": "Brahmacakkaṃ pavattetīti ettha brahmanti seṭṭhaṃ uttamaṃ visuddhaṃ. Cakkasaddo panāyaṃ –",
  "atk-s0402a:1021": "“Sampattiyaṃ lakkhaṇe ca, rathaṅge iriyāpathe;",
  "atk-s0402a:1022": "Dāne ratanadhammūra-cakkādīsu ca dissati;",
  "atk-s0402a:1023": "Dhammacakke idha mato, tañca dvedhā vibhāvaye”.",
  "atk-s0402a:1024_0": "“Cattārimāni, bhikkhave, cakkāni, yehi samannāgatānaṃ devamanussāna”ntiādīsu hi ayaṃ",
  "atk-s0402a:1024_1": "sampattiyaṃ dissati. “Pādatalesu cakkāni jātānī”ti ettha lakkhaṇe. “Cakkaṃva vahato",
  "atk-s0402a:1024_2": "pada”nti ettha rathaṅge. “Catucakkaṃ navadvāra”nti ettha iriyāpathe. “Dadaṃ bhuñja",
  "atk-s0402a:1024_3": "mā ca pamādo, cakkaṃ vattaya sabbapāṇina”nti ettha dāne. “Dibbaṃ cakkaratanaṃ pāturahosī”ti",
  "atk-s0402a:1024_4": "ettha ratanacakke. “Mayā pavattitaṃ cakka”nti ettha dhammacakke. “Icchāhatassa posassa,",
  "atk-s0402a:1024_5": "cakkaṃ bhamati matthake”ti ettha uracakke. “Khurapariyantena cepi cakkenā”ti ettha",
  "atk-s0402a:1024_6": "paharaṇacakke. “Asanivicakka”nti ettha asanimaṇḍale. Idha panāyaṃ dhammacakke mato.",
  "atk-s0402a:1025_0": "Taṃ panetaṃ dhammacakkaṃ duvidhaṃ hoti paṭivedhañāṇañca desanāñāṇañca. Tattha paññāpabhāvitaṃ",
  "atk-s0402a:1025_1": "attano ariyaphalāvahaṃ paṭivedhañāṇaṃ, karuṇāpabhāvitaṃ sāvakānaṃ ariyaphalāvahaṃ",
  "atk-s0402a:1025_2": "desanāñāṇaṃ. Tattha paṭivedhañāṇaṃ uppajjamānaṃ uppannanti duvidhaṃ. Tañhi abhinikkhamanato",
  "atk-s0402a:1025_3": "yāva arahattamaggā uppajjamānaṃ, phalakkhaṇe uppannaṃ nāma. Tusitabhavanato vā yāva",
  "atk-s0402a:1025_4": "mahābodhipallaṅke arahattamaggā uppajjamānaṃ, phalakkhaṇe uppannaṃ nāma. Dīpaṅkarato",
  "atk-s0402a:1025_5": "paṭṭhāya vā yāva bodhipallaṅke arahattamaggā uppajjamānaṃ, phalakkhaṇe uppannaṃ nāma.",
  "atk-s0402a:1025_6": "Desanāñāṇampi pavattamānaṃ pavattanti duvidhaṃ. Tañhi yāva aññāsikoṇḍaññassa sotāpattimaggā",
  "atk-s0402a:1025_7": "pavattamānaṃ, phalakkhaṇe pavattaṃ nāma. Tesu paṭivedhañāṇaṃ lokuttaraṃ, desanāñāṇaṃ",
  "atk-s0402a:1025_8": "lokiyaṃ. Ubhayampi panetaṃ aññehi asādhāraṇaṃ, buddhānaṃyeva orasañāṇaṃ.",
  "atk-s0402a:1026_0": "Sammāsambuddhassa te paṭijānatoti “ahaṃ sammāsambuddho, sabbe dhammā mayā abhisambuddhā”ti",
  "atk-s0402a:1026_1": "evaṃ paṭijānato tava. Anabhisambuddhāti ime nāma dhammā tayā anabhisambuddhā. Tatra",
  "atk-s0402a:1026_2": "vatāti tesu “anabhisambuddhā”ti evaṃ dassitadhammesu. Sahadhammenāti sahetunā sakāraṇena",
  "atk-s0402a:1026_3": "vacanena. Nimittametanti ettha puggalopi dhammopi nimittanti adhippeto. Taṃ puggalaṃ",
  "atk-s0402a:1026_4": "na passāmi, yo maṃ paṭicodessati. Taṃ dhammaṃ na passāmi, yaṃ dassetvā “ayaṃ nāma",
  "atk-s0402a:1026_5": "dhammo tayā anabhisambuddho”ti maṃ paṭicodessatīti ayamettha attho. Khemappattoti",
  "atk-s0402a:1026_6": "khemaṃ patto. Sesapadadvayaṃ imasseva vevacanaṃ. Sabbampetaṃ vesārajjañāṇameva sandhāya",
  "atk-s0402a:1026_7": "vuttaṃ. Dasabalassa hi “ayaṃ nāma dhammo tayā anabhisambuddho”ti codakaṃ puggalaṃ",
  "atk-s0402a:1026_8": "vā codanākāraṇaṃ anabhisambuddhadhammaṃ vā apassato “sabhāvabuddhoyeva vata samāno",
  "atk-s0402a:1026_9": "ahaṃ buddhosmīti vadāmī”ti paccavekkhantassa balavataraṃ somanassaṃ uppajjati, tena",
  "atk-s0402a:1026_10": "sampayuttaṃ ñāṇaṃ vesārajjaṃ nāma. Taṃ sandhāya “khemappatto”tiādimāha. Evaṃ sabbattha attho veditabbo.",
  "atk-s0402a:1027_0": "Antarāyikā dhammāti ettha pana antarāyaṃ karontīti antarāyikā. Te atthato sañcicca",
  "atk-s0402a:1027_1": "vītikkantā satta āpattikkhandhā. Sañcicca vītikkantaṃ hi antamaso dukkaṭadubbhāsitampi",
  "atk-s0402a:1027_2": "maggaphalānaṃ antarāyaṃ karoti. Idha pana methunadhammo adhippeto. Methunaṃ sevato",
  "atk-s0402a:1027_3": "hi yassa kassaci nissaṃsayameva maggaphalānaṃ antarāyo hoti.",
  "atk-s0402a:1028_0": "Yassa kho pana te atthāyāti rāgakkhayādīsu yassa atthāya. Dhammo desitoti asubhabhāvanādidhammo",
  "atk-s0402a:1028_1": "kathito. Tatra vata manti tasmiṃ aniyyānikadhamme maṃ. Sesaṃ vuttanayeneva veditabbaṃ.",
  "atk-s0402a:1029_0": "Vādapathāti vādāyeva. Puthūti bahū. Sitāti upanibaddhā abhisaṅkhatā. Atha vā puthussitāti",
  "atk-s0402a:1029_1": "puthubhāvaṃ sitā upagatā, puthūhi vā sitātipi puthussitā. Yaṃ nissitāti etarahipi",
  "atk-s0402a:1029_2": "yaṃ vādapathaṃ nissitā. Na te bhavantīti te vādapathā na bhavanti bhijjanti vinassanti.",
  "atk-s0402a:1029_3": "Dhammacakkanti desanāñāṇassapi paṭivedhañāṇassapi etaṃ nāmaṃ. Tesu desanāñāṇaṃ lokiyaṃ,",
  "atk-s0402a:1029_4": "paṭivedhañāṇaṃ lokuttaraṃ. Kevalīti sakalaguṇasamannāgato. Tādisanti tathāvidhaṃ.",
  "atk-s0402a:1030": "9. Taṇhuppādasuttavaṇṇanā",
  "atk-s0402a:1031_0": "9. Navame uppajjati etesūti uppādā. Kā uppajjati? Taṇhā. Taṇhāya uppādā taṇhuppādā,",
  "atk-s0402a:1031_1": "taṇhāvatthūni taṇhākāraṇānīti attho. Cīvarahetūti “kattha manāpaṃ cīvaraṃ labhissāmī”ti",
  "atk-s0402a:1031_2": "cīvarakāraṇā uppajjati. Itibhavābhavahetūti ettha itīti nidassanatthe nipāto. Yathā",
  "atk-s0402a:1031_3": "cīvarādihetu, evaṃ bhavābhavahetupīti attho. Bhavābhavoti cettha paṇītatarāni sappinavanītādīni",
  "atk-s0402a:1031_4": "adhippetāni. Sampattibhavesu paṇītatarapaṇītatamabhavotipi vadantiyeva.",
  "atk-s0402a:1032_0": "Taṇhādutiyoti ayañhi satto anamatagge saṃsāravaṭṭe saṃsaranto na ekakova saṃsarati,",
  "atk-s0402a:1032_1": "taṇhaṃ pana dutiyikaṃ labhantova saṃsarati. Tena vuttaṃ “taṇhādutiyo”ti. Itthabhāvaññathābhāvanti",
  "atk-s0402a:1032_2": "ettha itthabhāvo nāma ayaṃ attabhāvo, aññathābhāvo nāma anāgatattabhāvo. Evarūpo",
  "atk-s0402a:1032_3": "vā aññopi attabhāvo itthabhāvo nāma, na evarūpo aññathābhāvo nāma. Taṃ itthabhāvaññathābhāvaṃ.",
  "atk-s0402a:1032_4": "Saṃsāranti khandhadhātuāyatanānaṃ paṭipāṭiṃ. Nātivattatīti nātikkamati. Evamādīnavaṃ",
  "atk-s0402a:1032_5": "ñatvāti evaṃ atītānāgatapaccuppannesu khandhesu ādīnavaṃ jānitvā. Taṇhaṃ dukkhassa",
  "atk-s0402a:1032_6": "sambhavanti taṇhaṃ ca “ayaṃ vaṭṭadukkhasambhūto sabhāvo kāraṇa”nti evaṃ jānitvā.",
  "atk-s0402a:1032_7": "Ettāvatā imassa bhikkhuno vipassanaṃ vaḍḍhetvā arahattaṃ pattabhāvo dassito. Idāni",
  "atk-s0402a:1032_8": "taṃ khīṇāsavaṃ thomento vītataṇhotiādimāha. Tattha anādānoti niggahaṇo. Sato bhikkhu",
  "atk-s0402a:1032_9": "paribbajeti satisampajaññe vepullappatto khīṇāsavo bhikkhu sato sampajāno careyya",
  "atk-s0402a:1032_10": "vihareyyāti attho. Iti suttante vaṭṭaṃ kathetvā gāthāsu vaṭṭavivaṭṭaṃ kathitanti.",
  "atk-s0402a:1033": "10. Yogasuttavaṇṇanā",
  "atk-s0402a:1034_0": "10. Dasame vaṭṭasmiṃ yojentīti yogā. Kāmayogotiādīsu pañcakāmaguṇiko rāgo kāmayogo.",
  "atk-s0402a:1034_1": "Rūpārūpabhavesu chandarāgo bhavayogo, tathā jhānanikanti. Sassatadiṭṭhisahagato ca",
  "atk-s0402a:1034_2": "rāgo dvāsaṭṭhi diṭṭhiyo ca diṭṭhiyogo. Catūsu saccesu aññāṇaṃ avijjāyogo. Kāmesu",
  "atk-s0402a:1034_3": "vā yojetīti kāmayogo. Bhavesu yojetīti bhavayogo. Diṭṭhīsu yojetīti diṭṭhiyogo. Avijjāya",
  "atk-s0402a:1034_4": "yojetīti avijjāyogoti heṭṭhā vuttadhammānaṃyevetaṃ adhivacanaṃ.",
  "atk-s0402a:1035_0": "Idāni te vitthāretvā dassento katamo ca, bhikkhavetiādimāha. Tattha samudayanti uppattiṃ.",
  "atk-s0402a:1035_1": "Atthaṅgamanti bhedaṃ. Assādanti madhurabhāvaṃ. Ādīnavanti amadhurabhāvaṃ dosaṃ. Nissaraṇanti",
  "atk-s0402a:1035_2": "nissaṭabhāvaṃ. Kāmesūti vatthukāmesu. Kāmarāgoti kāme ārabbha uppannarāgo. Sesapadesupi",
  "atk-s0402a:1035_3": "eseva nayo. Anusetīti nibbattati. Ayaṃ vuccati, bhikkhave, kāmayogoti, bhikkhave,",
  "atk-s0402a:1035_4": "idaṃ kāmesu yojanakāraṇaṃ bandhanakāraṇaṃ vuccatīti evaṃ sabbattha attho veditabbo.",
  "atk-s0402a:1036_0": "Phassāyatanānanti cakkhādīnaṃ cakkhusamphassādikāraṇānaṃ. Avijjā aññāṇanti ñāṇapaṭipakkhabhāvena",
  "atk-s0402a:1036_1": "aññāṇasaṅkhātā avijjā. Iti kāmayogoti ettha iti saddo catūhipi yogehi saddhiṃ yojetabbo",
  "atk-s0402a:1036_2": "“evaṃ kāmayogo, evaṃ bhavayogo”ti. Saṃyuttoti parivārito. Pāpakehīti lāmakehi. Akusalehīti",
  "atk-s0402a:1036_3": "akosallasambhūtehi. Saṃkilesikehīti saṃkilesanakehi, pasannassa cittassa pasannabhāvadūsakehīti",
  "atk-s0402a:1036_4": "attho. Ponobbhavikehīti punabbhavanibbattakehi. Sadarehīti sadarathehi. Dukkhavipākehīti",
  "atk-s0402a:1036_5": "vipākakāle dukkhuppādakehi. Āyatiṃ jātijarāmaraṇikehīti anāgate punappunaṃ jātijarāmaraṇanibbattakehi.",
  "atk-s0402a:1036_6": "Tasmā ayogakkhemīti vuccatīti yasmā appahīnayogo puggalo etehi dhammehi sampayutto",
  "atk-s0402a:1036_7": "hoti, tasmā catūhi yogehi khemaṃ nibbānaṃ anadhigatattā na yogakkhemīti vuccati.",
  "atk-s0402a:1037_0": "Visaṃyogoti visaṃyojanakāraṇāni. Kāmayogavisaṃyogoti kāmayogato visaṃyojanakāraṇaṃ.",
  "atk-s0402a:1037_1": "Sesapadesupi eseva nayo. Tattha asubhajjhānaṃ kāmayogavisaṃyogo, taṃ pādakaṃ katvā",
  "atk-s0402a:1037_2": "adhigato anāgāmimaggo ekanteneva kāmayogavisaṃyogo nāma. Arahattamaggo bhavayogavisaṃyogo",
  "atk-s0402a:1037_3": "nāma, sotāpattimaggo diṭṭhiyogavisaṃyogo nāma, arahattamaggo avijjāyogavisaṃyogo",
  "atk-s0402a:1037_4": "nāma. Idāni te vitthāravasena dassento katamo ca, bhikkhavetiādimāha. Tassattho vuttanayeneva veditabbo.",
  "atk-s0402a:1038_0": "Bhavayogena cūbhayanti bhavayogena ca saṃyuttā, kiñci bhiyyo ubhayenāpi sampayuttā,",
  "atk-s0402a:1038_1": "yena kenaci yogena samannāgatāti attho. Purakkhatāti purato katā, parivāritā vā.",
  "atk-s0402a:1038_2": "Kāme pariññāyāti duvidhepi kāme parijānitvā. Bhavayogañca sabbasoti bhavayogañca",
  "atk-s0402a:1038_3": "sabbameva parijānitvā. Samūhaccāti samūhanitvā. Virājayanti virājento, virājetvā",
  "atk-s0402a:1038_4": "vā. “Virājento”ti hi vutte maggo kathito hoti, “virājetvā”ti vutte phalaṃ. Munīti",
  "atk-s0402a:1038_5": "khīṇāsavamuni. Iti imasmiṃ suttepi gāthāsupi vaṭṭavivaṭṭameva kathitanti.",
  "atk-s0402a:1039": "Bhaṇḍagāmavaggo paṭhamo.",
  "atk-s0402a:1040": "2. Caravaggo",
  "atk-s0402a:1041": "1. Carasuttavaṇṇanā",
  "atk-s0402a:1042_0": "11. Dutiyassa paṭhame adhivāsetīti cittaṃ adhiropetvā vāseti. Nappajahatīti na pariccajati.",
  "atk-s0402a:1042_1": "Na vinodetīti na nīharati. Na byantīkarotīti na vigatantaṃ paricchinnaparivaṭumaṃ",
  "atk-s0402a:1042_2": "karoti. Na anabhāvaṃ gametīti na anuabhāvaṃ avaḍḍhiṃ vināsaṃ gameti. Carampīti carantopi.",
  "atk-s0402a:1042_3": "Anātāpīti nibbīriyo. Anottāpīti upavādabhayarahito. Satatanti niccaṃ. Samitanti nirantaraṃ.",
  "atk-s0402a:1042_4": "Evaṃ sabbattha atthaṃ ñatvā sukkapakkhe vuttavipariyāyena attho veditabbo.",
  "atk-s0402a:1043": "Gāthāsu gehanissitanti kilesanissitaṃ. Mohaneyyesūti mohajanakesu ārammaṇesu. Abhabboti abhājanabhūto. Phuṭṭhuṃ sambodhimuttamanti arahattamaggasaṅkhātaṃ uttamañāṇaṃ phusituṃ.",
  "atk-s0402a:1044": "2. Sīlasuttavaṇṇanā",
  "atk-s0402a:1045_0": "12. Dutiye sampannasīlāti paripuṇṇasīlā. Sampannapātimokkhāti paripuṇṇapātimokkhā.",
  "atk-s0402a:1045_1": "Pātimokkhasaṃvarasaṃvutāti pātimokkhasaṃvarasīlena saṃvutā pihitā upetā hutvā viharatha.",
  "atk-s0402a:1045_2": "Ācāragocarasampannāti ācārena ca gocarena ca sampannā samupāgatā bhavatha. Aṇumattesu",
  "atk-s0402a:1045_3": "vajjesūti aṇuppamāṇesu dosesu. Bhayadassāvinoti tāni aṇumattāni vajjāni bhayato dassanasīlā.",
  "atk-s0402a:1045_4": "Samādāya sikkhatha sikkhāpadesūti sabbasikkhākoṭṭhāsesu samādātabbaṃ samādāya gahetvā",
  "atk-s0402a:1045_5": "sikkhatha. “Sampannasīlānaṃ…pe… sikkhāpadesū”ti ettakena dhammakkhānena sikkhattaye",
  "atk-s0402a:1045_6": "samādāpetvā ceva paṭiladdhaguṇesu ca vaṇṇaṃ kathetvā idāni uttari kātabbaṃ dassento",
  "atk-s0402a:1045_7": "kimassātiādimāha. Tattha kimassāti kiṃ bhaveyya.",
  "atk-s0402a:1046_0": "Yataṃ careti yathā caranto yato hoti saṃyato, evaṃ careyya. Esa nayo sabbattha. Accheti",
  "atk-s0402a:1046_1": "nisīdeyya. Yatamenaṃ pasārayeti yaṃ aṅgapaccaṅgaṃ pasāreyya, taṃ yataṃ saṃyatameva",
  "atk-s0402a:1046_2": "katvā pasāreyya. Uddhanti upari. Tiriyanti majjhaṃ. Apācīnanti adho. Ettāvatā atītā",
  "atk-s0402a:1046_3": "paccuppannā anāgatā ca pañcakkhandhā kathitā. Yāvatāti paricchedavacanaṃ. Jagato",
  "atk-s0402a:1046_4": "gatīti lokassa nipphatti. Samavekkhitā ca dhammānaṃ, khandhānaṃ udayabbayanti etesaṃ",
  "atk-s0402a:1046_5": "sabbaloke atītādibhedānaṃ pañcakkhandhadhammānaṃ udayañca vayañca samavekkhitā. “Pañcakkhandhānaṃ",
  "atk-s0402a:1046_6": "udayaṃ passanto pañcavīsati lakkhaṇāni passati, vayaṃ passanto pañcavīsati lakkhaṇāni",
  "atk-s0402a:1046_7": "passatī”ti vuttehi samapaññāsāya lakkhaṇehi sammā avekkhitā hoti. Cetosamathasāmīcinti",
  "atk-s0402a:1046_8": "cittasamathassa anucchavikaṃ paṭipadaṃ. Sikkhamānanti paṭipajjamānaṃ, pūrayamānanti",
  "atk-s0402a:1046_9": "attho. Pahitattoti pesitatto. Āhūti kathayanti. Sesamettha uttānameva. Imasmiṃ pana",
  "atk-s0402a:1046_10": "sutte sīlaṃ missakaṃ kathetvā gāthāsu khīṇāsavo kathito.",
  "atk-s0402a:1047": "3. Padhānasuttavaṇṇanā",
  "atk-s0402a:1048_0": "13. Tatiye sammappadhānānīti sundarapadhānāni uttamavīriyāni. Sammappadhānāti paripuṇṇavīriyā.",
  "atk-s0402a:1048_1": "Māradheyyābhibhūtāti tebhūmakavaṭṭasaṅkhātaṃ māradheyyaṃ abhibhavitvā samatikkamitvā",
  "atk-s0402a:1048_2": "ṭhitā. Te asitāti te khīṇāsavā anissitā nāma. Jātimaraṇabhayassāti jātiñca maraṇañca",
  "atk-s0402a:1048_3": "paṭicca uppajjanakabhayassa, jātimaraṇasaṅkhātasseva vā bhayassa. Pāragūti pāraṅgatā.",
  "atk-s0402a:1048_4": "Te tusitāti te khīṇāsavā tuṭṭhā nāma. Jetvā māraṃ savāhininti sasenakaṃ māraṃ jinitvā",
  "atk-s0402a:1048_5": "ṭhitā. Te anejāti te khīṇāsavā taṇhāsaṅkhātāya ejāya anejā niccalā nāma. Namucibalanti",
  "atk-s0402a:1048_6": "mārabalaṃ. Upātivattāti atikkantā. Te sukhitāti te khīṇāsavā lokuttarasukhena sukhitā nāma. Tenevāha –",
  "atk-s0402a:1049": "“Sukhitā vata arahanto, taṇhā nesaṃ na vijjati;",
  "atk-s0402a:1050": "Asmimāno samucchinno, mohajālaṃ padālita”nti. ;",
  "atk-s0402a:1051": "4. Saṃvarasuttavaṇṇanā",
  "atk-s0402a:1052_0": "14. Catutthe padhānānīti vīriyāni. Saṃvarappadhānanti cakkhādīni saṃvarantassa uppannavīriyaṃ.",
  "atk-s0402a:1052_1": "Pahānappadhānanti kāmavitakkādayo pajahantassa uppannavīriyaṃ. Bhāvanāppadhānanti",
  "atk-s0402a:1052_2": "sambojjhaṅge bhāventassa uppannavīriyaṃ. Anurakkhaṇāppadhānanti samādhinimittaṃ anurakkhantassa uppannavīriyaṃ.",
  "atk-s0402a:1053_0": "Vivekanissitantiādīsu viveko, virāgo, nirodhoti tīṇipi nibbānassa nāmāni. Nibbānaṃ",
  "atk-s0402a:1053_1": "hi upadhivivekattā viveko, taṃ āgamma rāgādayo virajjantīti virāgo, nirujjhantīti",
  "atk-s0402a:1053_2": "nirodho. Tasmā vivekanissitantiādīsu ārammaṇavasena vā adhigantabbavasena vā nibbānanissitanti attho.",
  "atk-s0402a:1054_0": "Vossaggapariṇāminti ettha dve vossaggā – pariccāgavossaggo ca pakkhandanavossaggo",
  "atk-s0402a:1054_1": "ca. Tattha vipassanā tadaṅgavasena kilese ca khandhe ca rāgaṃ pariccajatīti pariccāgavossaggo.",
  "atk-s0402a:1054_2": "Maggo ārammaṇavasena nibbānaṃ pakkhandatīti pakkhandanavossaggo. Tasmā vossaggapariṇāminti",
  "atk-s0402a:1054_3": "yathā bhāviyamāno satisambojjhaṅgo vossaggatthāya pariṇamati, vipassanābhāvañca maggabhāvañca",
  "atk-s0402a:1054_4": "pāpuṇāti, evaṃ taṃ bhāvetīti ayamettha attho. Sesapadesupi eseva nayo. Bhaddakanti",
  "atk-s0402a:1054_5": "laddhakaṃ. Samādhinimittaṃ vuccati aṭṭhikasaññādivasena adhigato samādhiyeva. Anurakkhatīti",
  "atk-s0402a:1054_6": "samādhipāripanthikadhamme rāgadosamohe sodhento rakkhati. Ettha ca aṭṭhikasaññādikā",
  "atk-s0402a:1054_7": "pañceva saññā vuttā, imasmiṃ pana ṭhāne dasapi asubhāni vitthāretvā kathetabbāni.",
  "atk-s0402a:1054_8": "Tesaṃ vitthāro visuddhimagge vuttoyeva. Gāthāya saṃvarādinipphādakaṃ vīriyameva vuttaṃ.",
  "atk-s0402a:1054_9": "Khayaṃ dukkhassa pāpuṇeti dukkhakkhayasaṅkhātaṃ arahattaṃ pāpuṇeyyāti.",
  "atk-s0402a:1055": "5. Paññattisuttavaṇṇanā",
  "atk-s0402a:1056_0": "15. Pañcame aggapaññattiyoti uttamapaññattiyo. Attabhāvīnanti attabhāvavantānaṃ.",
  "atk-s0402a:1056_1": "Yadidaṃ rāhu asurindoti yo esa rāhu asurindo ayaṃ aggoti. Ettha rāhu kira asurindo",
  "atk-s0402a:1056_2": "cattāri yojanasahassāni aṭṭha ca yojanasatāni ucco, bāhantaramassa dvādasayojanasatāni,",
  "atk-s0402a:1056_3": "hatthatalapādatalānaṃ puthulatā tīṇi yojanasatāni. Aṅgulipabbāni paṇṇāsa yojanāni,",
  "atk-s0402a:1056_4": "bhamukantaraṃ paṇṇāsayojanaṃ, nalāṭaṃ tiyojanasataṃ, sīsaṃ navayojanasataṃ. Kāmabhogīnaṃ",
  "atk-s0402a:1056_5": "yadidaṃ rājā mandhātāti yo esa rājā mandhātā nāma, ayaṃ dibbepi mānusakepi kāme paribhuñjanakānaṃ",
  "atk-s0402a:1056_6": "sattānaṃ aggo nāma. Esa hi asaṅkheyyāyukesu manussesu nibbattitvā icchiticchitakkhaṇe",
  "atk-s0402a:1056_7": "hiraññavassaṃ vassāpento mānusake kāme dīgharattaṃ paribhuñji. Devaloke pana yāva",
  "atk-s0402a:1056_8": "chattiṃsāya indānaṃ āyuppamāṇaṃ, tāva paṇīte kāme paribhuñjīti kāmabhogīnaṃ aggo",
  "atk-s0402a:1056_9": "nāma jāto. Ādhipateyyānanti adhipatiṭṭhānaṃ jeṭṭhakaṭṭhānaṃ karontānaṃ. Tathāgato",
  "atk-s0402a:1056_10": "aggamakkhāyatīti lokiyalokuttarehi guṇehi tathāgato aggo seṭṭho uttamo akkhāyati.",
  "atk-s0402a:1057_0": "Iddhiyā yasasā jalanti dibbasampattisamiddhiyā ca parivārasaṅkhātena yasasā ca jalantānaṃ.",
  "atk-s0402a:1057_1": "Uddhaṃ tiriyaṃ apācīnanti upari ca majjhe ca heṭṭhā ca. Yāvatā jagato gatīti yattakā lokanipphatti.",
  "atk-s0402a:1058": "6. Sokhummasuttavaṇṇanā",
  "atk-s0402a:1059_0": "16. Chaṭṭhe sokhummānīti sukhumalakkhaṇapaṭivijjhanakāni ñāṇāni. Rūpasokhummena samannāgato",
  "atk-s0402a:1059_1": "hotīti rūpe saṇhasukhumalakkhaṇapariggāhakena ñāṇena samannāgato hoti. Paramenāti",
  "atk-s0402a:1059_2": "uttamena. Tena ca rūpasokhummenāti tena yāva anulomabhāvaṃ pattena sukhumalakkhaṇapariggāhakañāṇena.",
  "atk-s0402a:1059_3": "Na samanupassatīti natthibhāveneva na passati. Na patthetīti natthibhāveneva na pattheti.",
  "atk-s0402a:1059_4": "Vedanāsokhummādīsupi eseva nayo.",
  "atk-s0402a:1060_0": "Rūpasokhummataṃ ñatvāti rūpakkhandhassa saṇhasukhumalakkhaṇapariggāhakena ñāṇena",
  "atk-s0402a:1060_1": "sukhumataṃ jānitvā. Vedanānañca sambhavanti vedanākkhandhassa ca pabhavaṃ jānitvā.",
  "atk-s0402a:1060_2": "Saññā yato samudetīti yasmā kāraṇā saññākkhandho samudeti nibbattati, tañca jānitvā.",
  "atk-s0402a:1060_3": "Atthaṃ gacchati yattha cāti yasmiṃ ṭhāne nirujjhati, tañca jānitvā. Saṅkhāre parato",
  "atk-s0402a:1060_4": "ñatvāti saṅkhārakkhandhaṃ aniccatāya lujjanabhāvena parato jānitvā. Iminā hi padena",
  "atk-s0402a:1060_5": "aniccānupassanā kathitā. Dukkhato no ca attatoti iminā dukkhānattānupassanā. Santoti",
  "atk-s0402a:1060_6": "kilesasantatāya santo. Santipade ratoti nibbāne rato. Iti suttante catūsu ṭhānesu",
  "atk-s0402a:1060_7": "vipassanāva kathitā, gāthāsu lokuttaradhammopīti.",
  "atk-s0402a:1061": "7. Paṭhamaagatisuttavaṇṇanā",
  "atk-s0402a:1062_0": "17-19. Sattame agatigamanānīti nagatigamanāni. Chandāgatiṃ gacchatīti chandena agatiṃ",
  "atk-s0402a:1062_1": "gacchati, akattabbaṃ karoti. Sesesupi eseva nayo. Chandā dosā bhayā mohāti chandena,",
  "atk-s0402a:1062_2": "dosena, bhayena, mohena. Ativattatīti atikkamati. Aṭṭhamaṃ uttānameva. Navame tathābujjhanakānaṃ",
  "atk-s0402a:1062_3": "vasena dvīhipi nayehi kathitaṃ.",
  "atk-s0402a:1063": "10. Bhattuddesakasuttavaṇṇanā",
  "atk-s0402a:1064_0": "20. Dasame bhattuddesakoti salākabhattādīnaṃ uddesako. Kāmesu asaṃyatāti vatthukāmesu",
  "atk-s0402a:1064_1": "kilesakāmehi asaṃyatā. Parisākasaṭo ca panesa vuccatīti ayañca pana so evarūpā parisākacavaro",
  "atk-s0402a:1064_2": "nāma vuccatīti attho. Samaṇenāti buddhasamaṇena. Parisāya maṇḍo ca panesa vuccatīti",
  "atk-s0402a:1064_3": "ayaṃ evarūpā parisā vippasannena parisāmaṇḍoti vuccatīti.",
  "atk-s0402a:1065": "Caravaggo dutiyo.",
  "atk-s0402a:1066": "3. Uruvelavaggo",
  "atk-s0402a:1067": "1. Paṭhamauruvelasuttavaṇṇanā",
  "atk-s0402a:1068_0": "21. Tatiyassa paṭhame uruvelāyanti ettha uruvelāti mahāvelā, mahāvālikarāsīti attho.",
  "atk-s0402a:1068_1": "Atha vā urūti vālukā vuccati, velāti mariyādā. Velātikkamanahetu āhaṭā uru uruvelāti",
  "atk-s0402a:1068_2": "evamettha attho daṭṭhabbo. Atīte kira anuppanne buddhe dasasahassā kulaputtā tāpasapabbajjaṃ",
  "atk-s0402a:1068_3": "pabbajitvā tasmiṃ padese viharantā ekadivasaṃ sannipatitvā katikavattaṃ akaṃsu –",
  "atk-s0402a:1068_4": "“kāyakammavacīkammāni nāma paresampi pākaṭāni honti, manokammaṃ pana apākaṭaṃ. Tasmā",
  "atk-s0402a:1068_5": "yo kāmavitakkaṃ vā byāpādavitakkaṃ vā vihiṃsāvitakkaṃ vā vitakketi, tassa añño codako",
  "atk-s0402a:1068_6": "nāma natthi. So attanāva attānaṃ codetvā pattapuṭena vālukaṃ āharitvā imasmiṃ ṭhāne",
  "atk-s0402a:1068_7": "ākiratu, idamassa daṇḍakamma”nti. Tato paṭṭhāya yo tādisaṃ vitakkaṃ vitakketi, so",
  "atk-s0402a:1068_8": "tattha pattapuṭena vālukaṃ ākirati, evaṃ tattha anukkamena mahāvālukarāsi jāto. Tato",
  "atk-s0402a:1068_9": "naṃ pacchimā janatā parikkhipitvā cetiyaṭṭhānamakāsi, taṃ sandhāya vuttaṃ – “uruvelāti",
  "atk-s0402a:1068_10": "mahāvelā, mahāvālikarāsīti attho”ti. Tameva sandhāya vuttaṃ – “atha vā urūti vālukā",
  "atk-s0402a:1068_11": "vuccati, velāti mariyādā, velātikkamanahetu āhaṭā uru uruvelāti evamettha attho daṭṭhabbo”ti.",
  "atk-s0402a:1069_0": "Najjā nerañjarāya tīreti uruvelagāmaṃ nissāya nerañjarānadītīre viharāmīti dasseti.",
  "atk-s0402a:1069_1": "Ajapālanigrodheti ajapālakā tassa nigrodhassa chāyāya nisīdantipi tiṭṭhantipi, tasmā",
  "atk-s0402a:1069_2": "so ajapālanigrodhotveva saṅkhaṃ gato, tassa heṭṭhāti attho. Paṭhamābhisambuddhoti",
  "atk-s0402a:1069_3": "sambuddho hutvā paṭhamameva. Udapādīti ayaṃ vitakko pañcame sattāhe udapādi. Kasmā",
  "atk-s0402a:1069_4": "udapādīti? Sabbabuddhānaṃ āciṇṇattā ceva pubbāsevanatāya ca. Tattha pubbāsevanāya",
  "atk-s0402a:1069_5": "pakāsanatthaṃ tittirajātakaṃ āharitabbaṃ. Hatthivānaratittirā kira ekasmiṃ padese",
  "atk-s0402a:1069_6": "viharantā “yo amhākaṃ mahallako, tasmiṃ sagāravā viharissāmā”ti nigrodhaṃ dassetvā",
  "atk-s0402a:1069_7": "“ko nu kho amhākaṃ mahallako”ti vīmaṃsantā tittirassa mahallakabhāvaṃ ñatvā tassa",
  "atk-s0402a:1069_8": "jeṭṭhāpacāyanakammaṃ katvā aññamaññaṃ samaggā sammodamānā viharitvā saggaparāyaṇā",
  "atk-s0402a:1069_9": "ahesuṃ. Taṃ kāraṇaṃ ñatvā rukkhe adhivatthā devatā imaṃ gāthamāha –",
  "atk-s0402a:1070": "“Ye vuḍḍhamapacāyanti, narā dhammassa kovidā;",
  "atk-s0402a:1071": "Diṭṭheva dhamme pāsaṃsā, samparāye ca suggatī”ti. ;",
  "atk-s0402a:1072_0": "Evaṃ ahetukatiracchānayoniyaṃ nibbattopi tathāgato sagāravavāsaṃ rocesi, idāni kasmā",
  "atk-s0402a:1072_1": "na rocessatīti. Agāravoti aññasmiṃ gāravarahito, kañci garuṭṭhāne aṭṭhapetvāti attho.",
  "atk-s0402a:1072_2": "Appatissoti patissayarahito, kañci jeṭṭhakaṭṭhāne aṭṭhapetvāti attho. Samaṇaṃ vā",
  "atk-s0402a:1072_3": "brāhmaṇaṃ vāti ettha samitapāpabāhitapāpāyeva samaṇabrāhmaṇā adhippetā. Sakkatvā",
  "atk-s0402a:1072_4": "garuṃ katvāti sakkārañceva katvā garukārañca upaṭṭhapetvā.",
  "atk-s0402a:1073_0": "Sadevake loketiādīsu saddhiṃ devehi sadevake. Devaggahaṇena cettha mārabrahmesu gahitesupi",
  "atk-s0402a:1073_1": "māro nāma vasavattī sabbesaṃ upari vasaṃ vatteti, brahmā nāma mahānubhāvo, ekaṅguliyā",
  "atk-s0402a:1073_2": "ekasmiṃ cakkavāḷasahasse ālokaṃ pharati, dvīhi dvīsu, dasahi aṅgulīhi dasasu cakkavāḷasahassesu",
  "atk-s0402a:1073_3": "ālokaṃ pharati. So iminā sīlasampannataroti vattuṃ mā labhantūti samārake sabrahmaketi",
  "atk-s0402a:1073_4": "visuṃ vuttaṃ. Tathā samaṇā nāma ekanikāyādivasena bahussutā sīlavanto paṇḍitā, brāhmaṇāpi",
  "atk-s0402a:1073_5": "vatthuvijjādivasena bahussutā paṇḍitā. Te iminā sampannatarāti vattuṃ mā labhantūti",
  "atk-s0402a:1073_6": "sassamaṇabrāhmaṇiyā pajāyāti vuttaṃ. Sadevamanussāyāti idaṃ pana nippadesato dassanatthaṃ",
  "atk-s0402a:1073_7": "gahitameva gahetvā vuttaṃ. Apicettha purimāni tīṇi padāni lokavasena vuttāni, pacchimāni",
  "atk-s0402a:1073_8": "dve pajāvasena. Sīlasampannataranti sīlena sampannataraṃ, adhikataranti attho. Ettha",
  "atk-s0402a:1073_9": "ca sīlādayo cattāro dhammā lokiyalokuttarā kathitā, vimuttiñāṇadassanaṃ lokiyameva.",
  "atk-s0402a:1073_10": "Paccavekkhaṇañāṇameva hetaṃ. Pāturahosīti “ayaṃ satthā avīcito yāva bhavaggā sīlādīhi",
  "atk-s0402a:1073_11": "attanā adhikataraṃ apassanto ‘mayā paṭividdhanavalokuttaradhammameva sakkatvā upanissāya",
  "atk-s0402a:1073_12": "viharissāmī’ti cinteti, kāraṇaṃ bhagavā cinteti, atthaṃ vuḍḍhiṃ visesaṃ cinteti,",
  "atk-s0402a:1073_13": "gacchāmissa ussāhaṃ janessāmī”ti cintetvā purato pākaṭo ahosi, abhimukhe aṭṭhāsīti attho.",
  "atk-s0402a:1074": "Vihaṃsu viharanti cāti ettha yo vadeyya – “viharantīti vacanato paccuppannepi bahū buddhā”ti, so “bhagavāpi bhante etarahi arahaṃ sammāsambuddho”ti iminā vacanena paṭibāhitabbo.",
  "atk-s0402a:1075": "“Na me ācariyo atthi, sadiso me na vijjati;",
  "atk-s0402a:1076": "Sadevakasmiṃ lokasmiṃ, natthi me paṭipuggalo”ti. –",
  "atk-s0402a:1077_0": "Ādīhi cassa suttehi aññesaṃ buddhānaṃ abhāvo dīpetabbo. Tasmāti yasmā sabbepi buddhā",
  "atk-s0402a:1077_1": "saddhammagaruno, tasmā. Mahattamabhikaṅkhatāti mahantabhāvaṃ patthayamānena. Saraṃ",
  "atk-s0402a:1077_2": "buddhāna sāsananti buddhānaṃ sāsanaṃ sarantena.",
  "atk-s0402a:1078_0": "Yatoti yasmiṃ kāle. Mahattena samannāgatoti rattaññumahattaṃ vepullamahattaṃ brahmacariyamahattaṃ",
  "atk-s0402a:1078_1": "lābhaggamahattanti iminā catubbidhena mahattena samannāgato. Atha me saṅghepi gāravoti",
  "atk-s0402a:1078_2": "atha mayhaṃ saṅghepi gāravo jāto. Kismiṃ pana kāle bhagavatā saṅghe gāravo katoti?",
  "atk-s0402a:1078_3": "Mahāpajāpatiyā dussayugadānakāle. Tadā hi bhagavā attano upanītaṃ dussayugaṃ “saṅghe,",
  "atk-s0402a:1078_4": "gotami, dehi, saṅghe te dinne ahañceva pūjito bhavissāmi saṅgho cā”ti vadanto saṅghe gāravaṃ akāsi nāma.",
  "atk-s0402a:1079": "2. Dutiyauruvelasuttavaṇṇanā",
  "atk-s0402a:1080_0": "22. Dutiye sambahulāti bahukā. Brāhmaṇāti huhukkajātikena brāhmaṇena saddhiṃ āgatā",
  "atk-s0402a:1080_1": "brāhmaṇā. Jiṇṇāti jarājiṇṇā. Vuḍḍhāti vayovuddhā. Mahallakāti jātimahallakā. Addhagatāti",
  "atk-s0402a:1080_2": "tayo vaye addhe atikkantā. Sutametanti amhehi sutaṃ etaṃ. Tayidaṃ bho, gotama, tathevāti",
  "atk-s0402a:1080_3": "bho, gotama, etaṃ amhehi sutakāraṇaṃ tathā eva. Tayidaṃ bho, gotama, na sampannamevāti",
  "atk-s0402a:1080_4": "taṃ etaṃ abhivādanādiakaraṇaṃ ananucchavikameva.",
  "atk-s0402a:1081_0": "Akālavādītiādīsu akāle vadatīti akālavādī. Asabhāvaṃ vadatīti abhūtavādī. Anatthaṃ",
  "atk-s0402a:1081_1": "vadati, no atthanti anatthavādī. Adhammaṃ vadati, no dhammanti adhammavādī. Avinayaṃ",
  "atk-s0402a:1081_2": "vadati, no vinayanti avinayavādī. Anidhānavatiṃ vācaṃ bhāsitāti na hadaye nidhetabbayuttakaṃ",
  "atk-s0402a:1081_3": "vācaṃ bhāsitā. Akālenāti kathetuṃ ayuttakālena. Anapadesanti apadesarahitaṃ, sāpadesaṃ",
  "atk-s0402a:1081_4": "sakāraṇaṃ katvā na katheti. Apariyantavatinti pariyantarahitaṃ, na paricchedaṃ dassetvā",
  "atk-s0402a:1081_5": "katheti. Anatthasaṃhitanti na lokiyalokuttaraatthanissitaṃ katvā katheti. Bālo therotveva",
  "atk-s0402a:1081_6": "saṅkhaṃ gacchatīti andhabālo theroti saṅkhaṃ gacchati.",
  "atk-s0402a:1082": "Kālavādītiādīni vuttapaṭipakkhavasena veditabbāni. Paṇḍito therotveva saṅkhaṃ gacchatīti paṇḍiccena samannāgatattā paṇḍito, thirabhāvappattiyā theroti saṅkhaṃ gacchati.",
  "atk-s0402a:1083_0": "Bahussuto hotīti bahuṃ assa sutaṃ hoti, navaṅgaṃ satthusāsanaṃ pāḷianusandhipubbāparavasena",
  "atk-s0402a:1083_1": "uggahitaṃ hotīti attho. Sutadharoti sutassa ādhārabhūto. Yassa hi ito gahitaṃ ito",
  "atk-s0402a:1083_2": "palāyati, chiddaghaṭe udakaṃ viya na tiṭṭhati, parisamajjhe ekasuttaṃ vā jātakaṃ",
  "atk-s0402a:1083_3": "vā kathetuṃ vā vācetuṃ vā na sakkoti, ayaṃ na sutadharo nāma. Yassa pana uggahitaṃ",
  "atk-s0402a:1083_4": "buddhavacanaṃ uggahitakālasadisameva hoti, dasapi vīsatipi vassāni sajjhāyaṃ akarontassa",
  "atk-s0402a:1083_5": "neva nassati, ayaṃ sutadharo nāma. Sutasannicayoti sutassa sannicayabhūto. Yassa",
  "atk-s0402a:1083_6": "hi sutaṃ hadayamañjūsāya sannicitaṃ silāya lekhā viya suvaṇṇapatte pakkhittasīhavasā",
  "atk-s0402a:1083_7": "viya ca tiṭṭhati, ayaṃ sutasannicayo nāma. Dhātāti dhātā paguṇā. Ekaccassa hi uggahitabuddhavacanaṃ",
  "atk-s0402a:1083_8": "dhātaṃ paguṇaṃ niccalikaṃ na hoti, “asukaṃ suttaṃ vā jātakaṃ vā kathehī”ti vutte",
  "atk-s0402a:1083_9": "“sajjhāyitvā saṃsanditvā samanuggāhitvā jānissāmī”ti vadati. Ekaccassa dhātaṃ paguṇaṃ",
  "atk-s0402a:1083_10": "bhavaṅgasotasadisaṃ hoti, “asukaṃ suttaṃ vā jātakaṃ vā kathehī”ti vutte uddharitvā",
  "atk-s0402a:1083_11": "tameva katheti. Taṃ sandhāya vuttaṃ “dhātā”ti. Vacasā paricitāti suttadasaka-vaggadasakapaṇṇāsadasakavasena",
  "atk-s0402a:1083_12": "vācāya sajjhāyitā. Manasānupekkhitāti cittena anupekkhitā. Yassa vācāya sajjhāyitaṃ",
  "atk-s0402a:1083_13": "buddhavacanaṃ manasā cintentassa tattha tattha pākaṭaṃ hoti, mahādīpaṃ jāletvā ṭhitassa",
  "atk-s0402a:1083_14": "rūpagataṃ viya paññāyati, taṃ sandhāyetaṃ vuttaṃ. Diṭṭhiyā suppaṭividdhāti atthato",
  "atk-s0402a:1083_15": "ca kāraṇato ca paññāya suppaṭividdhā.",
  "atk-s0402a:1084_0": "Ābhicetasikānanti abhicetoti abhikkantaṃ visuddhaṃ cittaṃ vuccati, adhicittaṃ vā,",
  "atk-s0402a:1084_1": "abhicetasi jātāni ābhicetasikāni, abhicetosannissitānīti vā ābhicetasikāni. Diṭṭhadhammasukhavihārānanti",
  "atk-s0402a:1084_2": "diṭṭhadhamme sukhavihārānaṃ. Diṭṭhadhammoti paccakkho attabhāvo vuccati, tattha sukhavihārabhūtānanti",
  "atk-s0402a:1084_3": "attho. Rūpāvacarajjhānānametaṃ adhivacanaṃ. Tāni hi appetvā nisinnā jhāyino imasmiṃyeva",
  "atk-s0402a:1084_4": "attabhāve asaṃkiliṭṭhanekkhammasukhaṃ vindanti, tasmā “diṭṭhadhammasukhavihārānī”ti",
  "atk-s0402a:1084_5": "vuccati. Nikāmalābhīti nikāmena lābhī, attano icchāvasena lābhī, icchiticchitakkhaṇe",
  "atk-s0402a:1084_6": "samāpajjituṃ samatthoti vuttaṃ hoti. Akicchalābhīti sukheneva paccanīkadhamme vikkhambhetvā",
  "atk-s0402a:1084_7": "samāpajjituṃ samatthoti vuttaṃ hoti. Akasiralābhīti akasirānaṃ lābhī vipulānaṃ, yathāparicchedena",
  "atk-s0402a:1084_8": "vuṭṭhātuṃ samatthoti vuttaṃ hoti. Ekacco hi lābhīyeva hoti, na pana icchiticchitakkhaṇe",
  "atk-s0402a:1084_9": "sakkoti samāpajjituṃ. Ekacco sakkoti tathāsamāpajjituṃ, pāripanthike ca pana kicchena",
  "atk-s0402a:1084_10": "vikkhambheti. Ekacco tathā ca samāpajjati, pāripanthike ca akiccheneva vikkhambheti,",
  "atk-s0402a:1084_11": "na sakkoti nāḷikayantaṃ viya yathāparicchedeyeva vuṭṭhātuṃ. Yassa pana ayaṃ tividhāpi",
  "atk-s0402a:1084_12": "sampadā atthi, so “akicchalābhī akasiralābhī”ti vuccati. Āsavānaṃ khayātiādīni vuttatthāneva.",
  "atk-s0402a:1084_13": "Evamidha sīlampi bāhusaccampi khīṇāsavasseva sīlaṃ bāhusaccañca, jhānānipi khīṇāsavasseva",
  "atk-s0402a:1084_14": "vaḷañjanakajjhānāni kathitāni. “Āsavānaṃ khayā”tiādīhi pana arahattaṃ kathitaṃ. Phalena",
  "atk-s0402a:1084_15": "cettha maggakiccaṃ pakāsitanti veditabbaṃ.",
  "atk-s0402a:1085_0": "Uddhatenāti uddhaccasahagatena. Samphanti palāpakathaṃ. Asamāhitasaṅkappoti aṭṭhapitasaṅkappo.",
  "atk-s0402a:1085_1": "Magoti magasadiso. Ārāti dūre. Thāvareyyamhāti thāvarabhāvato. Pāpadiṭṭhīti lāmakadiṭṭhi.",
  "atk-s0402a:1085_2": "Anādaroti ādararahito. Sutavāti sutena upagato. Paṭibhānavāti duvidhena paṭibhānena",
  "atk-s0402a:1085_3": "samannāgato. Paññāyatthaṃ vipassatīti sahavipassanāya maggapaññāya catunnaṃ saccānaṃ",
  "atk-s0402a:1085_4": "atthaṃ vinivijjhitvā passati. Pāragū sabbadhammānanti sabbesaṃ khandhādidhammānaṃ",
  "atk-s0402a:1085_5": "pāraṃ gato, abhiññāpāragū, pariññāpāragū, pahānapāragū, bhāvanāpāragū, sacchikiriyāpāragū,",
  "atk-s0402a:1085_6": "samāpattipāragūti evaṃ chabbidhena pāragamanena sabbadhammānaṃ pāraṃ pariyosānaṃ",
  "atk-s0402a:1085_7": "gato. Akhiloti rāgakhilādivirahito. Paṭibhānavāti duvidheneva paṭibhānena samannāgato.",
  "atk-s0402a:1085_8": "Brahmacariyassa kevalīti sakalabrahmacariyo. Sesamettha uttānamevāti.",
  "atk-s0402a:1086": "3. Lokasuttavaṇṇanā",
  "atk-s0402a:1087_0": "23. Tatiye lokoti dukkhasaccaṃ. Abhisambuddhoti ñāto paccakkho kato. Lokasmāti dukkhasaccato.",
  "atk-s0402a:1087_1": "Pahīnoti mahābodhimaṇḍe arahattamaggañāṇena pahīno. Tathāgatassa bhāvitāti tathāgatena bhāvitā.",
  "atk-s0402a:1088_0": "Evaṃ ettakena ṭhānena catūhi saccehi attano buddhabhāvaṃ kathetvā idāni tathāgatabhāvaṃ",
  "atk-s0402a:1088_1": "kathetuṃ yaṃ, bhikkhavetiādimāha. Tattha diṭṭhanti rūpāyatanaṃ. Sutanti saddāyatanaṃ.",
  "atk-s0402a:1088_2": "Mutanti patvā gahetabbato gandhāyatanaṃ rasāyatanaṃ phoṭṭhabbāyatanaṃ. Viññātanti",
  "atk-s0402a:1088_3": "sukhadukkhādi dhammārammaṇaṃ. Pattanti pariyesitvā vā apariyesitvā vā pattaṃ. Pariyesitanti",
  "atk-s0402a:1088_4": "pattaṃ vā appattaṃ vā pariyesitaṃ. Anuvicaritaṃ manasāti cittena anusañcaritaṃ.",
  "atk-s0402a:1089_0": "Tathāgatena abhisambuddhanti iminā etaṃ dasseti – yaṃ aparimāṇāsu lokadhātūsu imassa",
  "atk-s0402a:1089_1": "sadevakassa lokassa nīlaṃ pītakantiādi rūpārammaṇaṃ cakkhudvāre āpāthaṃ āgacchati,",
  "atk-s0402a:1089_2": "“ayaṃ satto imasmiṃ khaṇe imaṃ nāma rūpārammaṇaṃ disvā sumano vā dummano vā majjhatto",
  "atk-s0402a:1089_3": "vā jāto”ti sabbaṃ tathāgatassa evaṃ abhisambuddhaṃ. Tathā yaṃ aparimāṇāsu lokadhātūsu",
  "atk-s0402a:1089_4": "imassa sadevakassa lokassa bherisaddo mudiṅgasaddotiādi saddārammaṇaṃ sotadvāre āpāthaṃ",
  "atk-s0402a:1089_5": "āgacchati, mūlagandho tacagandhotiādi gandhārammaṇaṃ ghānadvāre āpāthaṃ āgacchati,",
  "atk-s0402a:1089_6": "mūlaraso khandharasotiādi rasārammaṇaṃ jivhādvāre āpāthaṃ āgacchati, kakkhaḷaṃ mudukantiādi",
  "atk-s0402a:1089_7": "pathavīdhātutejodhātuvāyodhātubhedaṃ phoṭṭhabbārammaṇaṃ kāyadvāre āpāthaṃ āgacchati,",
  "atk-s0402a:1089_8": "“ayaṃ satto imasmiṃ khaṇe imaṃ nāma phoṭṭhabbārammaṇaṃ phusitvā sumano vā dummano",
  "atk-s0402a:1089_9": "vā majjhatto vā jāto”ti sabbaṃ tathāgatassa evaṃ abhisambuddhaṃ. Tathā yaṃ aparimāṇāsu",
  "atk-s0402a:1089_10": "lokadhātūsu imassa sadevakassa lokassa sukhadukkhādibhedaṃ dhammārammaṇaṃ manodvārassa",
  "atk-s0402a:1089_11": "āpāthaṃ āgacchati, “ayaṃ satto imasmiṃ khaṇe imaṃ nāma dhammārammaṇaṃ vijānitvā sumano",
  "atk-s0402a:1089_12": "vā dummano vā majjhatto vā jāto”ti sabbaṃ tathāgatassa evaṃ abhisambuddhaṃ. Yañhi,",
  "atk-s0402a:1089_13": "bhikkhave, imesaṃ sabbasattānaṃ diṭṭhaṃ sutaṃ mutaṃ viññātaṃ, tattha tathāgatena",
  "atk-s0402a:1089_14": "adiṭṭhaṃ vā asutaṃ vā amutaṃ vā aviññātaṃ vā natthi, imassa pana mahājanassa pariyesitvā",
  "atk-s0402a:1089_15": "appattampi atthi, apariyesitvā appattampi atthi, pariyesitvā pattampi atthi, apariyesitvā",
  "atk-s0402a:1089_16": "pattampi atthi, sabbampi tathāgatassa appattaṃ nāma natthi ñāṇena asacchikataṃ.",
  "atk-s0402a:1090_0": "Tasmā tathāgatoti vuccatīti yaṃ yathā lokena gataṃ, tassa tatheva gatattā tathāgatoti",
  "atk-s0402a:1090_1": "vuccati. Pāḷiyaṃ pana “abhisambuddha”nti vuttaṃ, taṃ gatasaddena ekatthaṃ. Iminā",
  "atk-s0402a:1090_2": "nayena sabbavāresu tathāgatoti nigamassa attho veditabbo. Tassa yutti ekapuggalavaṇṇanāyaṃ",
  "atk-s0402a:1090_3": "tathāgatasaddavitthāre vuttāyeva. Apicettha aññadatthūti ekaṃsatthe nipāto. Dakkhatīti",
  "atk-s0402a:1090_4": "daso. Vasaṃ vattetīti vasavattī.",
  "atk-s0402a:1091_0": "Sabbaṃ lokaṃ abhiññāti tedhātukaṃ lokasannivāsaṃ jānitvā. Sabbaṃ loke yathātathanti",
  "atk-s0402a:1091_1": "tasmiṃ tedhātukalokasannivāse yaṃkiñci neyyaṃ, sabbaṃ taṃ yathātathaṃ aviparītaṃ",
  "atk-s0402a:1091_2": "jānitvā. Visaṃyuttoti catunnaṃ yogānaṃ pahānena visaṃyutto. Anūpayoti taṇhādiṭṭhiupayehi",
  "atk-s0402a:1091_3": "virahito. Sabbābhibhūti rūpādīni sabbārammaṇāni abhibhavitvā ṭhito. Dhīroti dhitisampanno.",
  "atk-s0402a:1091_4": "Sabbaganthappamocanoti sabbe cattāropi ganthe mocetvā ṭhito. Phuṭṭhassāti phuṭṭhā",
  "atk-s0402a:1091_5": "assa. Idañca karaṇatthe sāmivacanaṃ. Paramā santīti nibbānaṃ. Tañhi tena ñāṇaphusanena",
  "atk-s0402a:1091_6": "phuṭṭhaṃ. Tenevāha – nibbānaṃ akutobhayanti. Atha vā paramāsantīti uttamā santi.",
  "atk-s0402a:1091_7": "Katarā sāti? Nibbānaṃ. Yasmā pana nibbāne kutoci bhayaṃ natthi, tasmā taṃ akutobhayanti",
  "atk-s0402a:1091_8": "vuccati. Vimutto upadhisaṅkhayeti upadhisaṅkhayasaṅkhāte nibbāne tadārammaṇāya phalavimuttiyā",
  "atk-s0402a:1091_9": "vimutto. Sīho anuttaroti parissayānaṃ sahanaṭṭhena kilesānañca hiṃsanaṭṭhena tathāgato",
  "atk-s0402a:1091_10": "anuttaro sīho nāma. Brahmanti seṭṭhaṃ. Itīti evaṃ tathāgatassa guṇe jānitvā. Saṅgammāti",
  "atk-s0402a:1091_11": "samāgantvā. Taṃ namassantīti taṃ tathāgataṃ te saraṇaṃ gatā namassanti. Idāni yaṃ",
  "atk-s0402a:1091_12": "vadantā te namassanti, taṃ dassetuṃ dantotiādi vuttaṃ. Taṃ uttānatthamevāti.",
  "atk-s0402a:1092": "4. Kāḷakārāmasuttavaṇṇanā",
  "atk-s0402a:1093_0": "24. Catutthaṃ atthuppattiyaṃ nikkhittaṃ. Katarāya atthuppattiyanti? Dasabalaguṇakathāya.",
  "atk-s0402a:1093_1": "Anāthapiṇḍikassa kira dhītā cūḷasubhaddā “sāketanagare kāḷakaseṭṭhiputtassa gehaṃ",
  "atk-s0402a:1093_2": "gacchissāmī”ti satthāraṃ upasaṅkamitvā, “bhante, ahaṃ micchādiṭṭhikakulaṃ gacchāmi.",
  "atk-s0402a:1093_3": "Sace tattha sakkāraṃ labhissāmi, ekasmiṃ purise pesiyamāne papañco bhavissati, maṃ",
  "atk-s0402a:1093_4": "āvajjeyyātha bhagavā”ti paṭiññaṃ gahetvā agamāsi. Seṭṭhi “suṇisā me āgatā”ti maṅgalaṃ",
  "atk-s0402a:1093_5": "karontova bahuṃ khādanīyabhojanīyaṃ paṭiyādetvā pañca acelakasatāni nimantesi. So",
  "atk-s0402a:1093_6": "tesu nisinnesu “dhītā me āgantvā arahante vandatū”ti cūḷasubhaddāya pesesi. Āgataphalā",
  "atk-s0402a:1093_7": "ariyasāvikā arahanteti vuttamatteyeva “lābhā vata me”ti uṭṭhahitvā gatā te nissirikadassane",
  "atk-s0402a:1093_8": "acelake disvāva “samaṇā nāma na evarūpā honti, tāta, yesaṃ neva ajjhattaṃ hirī, na",
  "atk-s0402a:1093_9": "bahiddhā ottappaṃ atthī”ti vatvā “na ime samaṇā, dhīdhī”ti kheḷaṃ pātetvā nivattitvā",
  "atk-s0402a:1093_10": "attano vasanaṭṭhānameva gatā.",
  "atk-s0402a:1094_0": "Tato acelakā “mahāseṭṭhi kuto te evarūpā kālakaṇṇī laddhā, kiṃ sakalajambudīpe aññā",
  "atk-s0402a:1094_1": "dārikā natthī”ti seṭṭhiṃ paribhāsiṃsu. So “ācariyā jānitvā vā kataṃ hotu ajānitvā",
  "atk-s0402a:1094_2": "vā, ahamettha jānissāmī”ti acelake uyyojetvā subhaddāya santikaṃ gantvā “amma, kasmā",
  "atk-s0402a:1094_3": "evarūpaṃ akāsi, kasmā arahante lajjāpesī”ti āha. Tāta, arahantā nāma evarūpā na hontīti. Atha naṃ so āha –",
  "atk-s0402a:1095": "“Kīdisā samaṇā tuyhaṃ, bāḷhaṃ kho ne pasaṃsasi;",
  "atk-s0402a:1096": "Kiṃsīlā kiṃsamācārā, taṃ me akkhāhi pucchitā”ti.",
  "atk-s0402a:1097": "Sā āha –",
  "atk-s0402a:1098": "“Santindriyā santamanā, santatejā guṇamaggasaṇṭhitā;",
  "atk-s0402a:1099": "Okkhittacakkhū mitabhāṇī, tādisā samaṇā mama.",
  "atk-s0402a:1100": "“Vasanti vanamogayha, nāgo chetvāva bandhanaṃ;",
  "atk-s0402a:1101": "Ekakiyā adutiyā, tādisā samaṇā mamā”ti.",
  "atk-s0402a:1102_0": "Evañca pana vatvā seṭṭhissa pure ṭhatvā tiṇṇaṃ ratanānaṃ guṇaṃ kathesi. Seṭṭhi tassā",
  "atk-s0402a:1102_1": "vacanaṃ sutvā “yadi evaṃ, tava samaṇe ānetvā maṅgalaṃ karomā”ti. Sā pucchi “kadā",
  "atk-s0402a:1102_2": "karissatha, tātā”ti. Seṭṭhi cintesi – “katipāhaccayenāti vutte pesetvā pakkosāpeyyā”ti.",
  "atk-s0402a:1102_3": "Atha naṃ “sve ammā”ti āha. Sā sāyanhasamaye uparipāsādaṃ āruyha mahantaṃ pupphasamuggaṃ",
  "atk-s0402a:1102_4": "gahetvā satthu guṇe anussaritvā aṭṭha pupphamuṭṭhiyo dasabalassa vissajjetvā añjaliṃ",
  "atk-s0402a:1102_5": "paggayha namassamānā aṭṭhāsi. Evañca avaca – “bhagavā sve pañcahi bhikkhusatehi saddhiṃ",
  "atk-s0402a:1102_6": "mayhaṃ bhikkhaṃ gaṇhathā”ti. Tāni pupphāni gantvā dasabalassa matthake vitānaṃ hutvā",
  "atk-s0402a:1102_7": "aṭṭhaṃsu. Satthā āvajjento taṃ kāraṇaṃ addasa. Dhammadesanāpariyosāne anāthapiṇḍikamahāseṭṭhi",
  "atk-s0402a:1102_8": "dasabalaṃ vanditvā “sve, bhante, pañcahi bhikkhusatehi saddhiṃ mama gehe bhikkhaṃ",
  "atk-s0402a:1102_9": "gaṇhathā”ti āha. Cūḷasubhaddāya nimantitamha seṭṭhīti. Na, bhante, kañci āgataṃ passāmāti.",
  "atk-s0402a:1102_10": "Āma, seṭṭhi, saddhā pana upāsikā dūre yojanasatamatthakepi yojanasahassamatthakepi",
  "atk-s0402a:1102_11": "ṭhitā himavanto viya paññāyatīti vatvā –",
  "atk-s0402a:1103": "“Dūre santo pakāsenti, himavantova pabbato;",
  "atk-s0402a:1104": "Asantettha na dissanti, rattiṃ khittā yathā sarā”ti. –",
  "atk-s0402a:1105": "Imaṃ gāthamāha. Anāthapiṇḍiko “bhante, mama, dhītu saṅgahaṃ karothā”ti vanditvā pakkāmi.",
  "atk-s0402a:1106_0": "Satthā ānandattheraṃ āmantesi – “ahaṃ, ānanda, sāketaṃ gamissāmi, pañcannaṃ bhikkhusatānaṃ",
  "atk-s0402a:1106_1": "salākaṃ dehi. Dadanto ca chaḷabhiññānaṃyeva dadeyyāsī”ti. Thero tathā akāsi. Cūḷasubhaddā",
  "atk-s0402a:1106_2": "rattibhāgasamanantare cintesi – “buddhā nāma bahukiccā bahukaraṇīyā, maṃ sallakkheyya",
  "atk-s0402a:1106_3": "vā na vā, kiṃ nu kho karissāmī”ti. Tasmiṃ khaṇe vessavaṇo mahārājā cūḷasubhaddāya",
  "atk-s0402a:1106_4": "kathesi – “bhadde, mā kho tvaṃ vimanā ahosi, mā dummanā. Adhivutthaṃ te bhagavatā",
  "atk-s0402a:1106_5": "svātanāya bhattaṃ saddhiṃ bhikkhusaṅghenā”ti. Sā tuṭṭhapahaṭṭhā dānameva saṃvidahi.",
  "atk-s0402a:1106_6": "Sakkopi kho devarājā vissakammaṃ āmantesi – “tāta, dasabalo cūḷasubhaddāya santikaṃ",
  "atk-s0402a:1106_7": "sāketanagaraṃ gacchissati, pañca kūṭāgārasatāni māpehī”ti. So tathā akāsi. Satthā",
  "atk-s0402a:1106_8": "pañcahi chaḷabhiññasatehi parivuto kūṭāgārayānena maṇivaṇṇaṃ ākāsaṃ vilikhanto viya",
  "atk-s0402a:1106_9": "sāketanagaraṃ agamāsi.",
  "atk-s0402a:1107_0": "Subhaddā buddhappamukhassa bhikkhusaṅghassa dānaṃ datvā satthāraṃ vanditvā āha –",
  "atk-s0402a:1107_1": "“bhante, mayhaṃ sasurapakkho micchādiṭṭhiko, sādhu tesaṃ anucchavikadhammaṃ kathethā”ti.",
  "atk-s0402a:1107_2": "Satthā dhammaṃ desesi. Kāḷakaseṭṭhi sotāpanno hutvā attano uyyānaṃ dasabalassa adāsi.",
  "atk-s0402a:1107_3": "Acelakā “amhākaṃ paṭhamaṃ dinna”nti nikkhamituṃ na icchanti. “Gacchatha nīharitabbaniyāmena",
  "atk-s0402a:1107_4": "te nīharathā”ti sabbe nīharāpetvā tattheva satthu vihāraṃ kāretvā brahmadeyyaṃ katvā",
  "atk-s0402a:1107_5": "udakaṃ pātesi. So kāḷakena kāritatāya kāḷakārāmo nāma jāto. Bhagavā tasmiṃ samaye",
  "atk-s0402a:1107_6": "tattha viharati. Tena vuttaṃ – “sākete viharati kāḷakārāme”ti.",
  "atk-s0402a:1108_0": "Bhikkhū āmantesīti pañcasate bhikkhū āmantesi. Te kira sāketanagaravāsino kulaputtā",
  "atk-s0402a:1108_1": "satthu dhammadesanaṃ sutvā satthu santike pabbajitvā upaṭṭhānasālāya nisinnā “aho",
  "atk-s0402a:1108_2": "buddhaguṇā nāma mahantā, evarūpaṃ nāma micchādiṭṭhikaṃ kāḷakaseṭṭhiṃ diṭṭhito mocetvā",
  "atk-s0402a:1108_3": "sotāpattiphalaṃ pāpetvā sakalanagaraṃ satthārā devalokasadisaṃ kata”nti dasabalassa",
  "atk-s0402a:1108_4": "guṇaṃ kathenti. Satthā tesaṃ guṇaṃ kathentānaṃ cittaṃ upaparikkhitvā – “mayi gate",
  "atk-s0402a:1108_5": "mahatī desanā samuṭṭhissati, desanāpariyosāne ca ime pañcasatā bhikkhū arahatte patiṭṭhahissanti,",
  "atk-s0402a:1108_6": "mahāpathavī udakapariyantaṃ katvā kampissatī”ti dhammasabhaṃ gantvā paññattavarabuddhāsane",
  "atk-s0402a:1108_7": "nisinno te bhikkhū ādiṃ katvā yaṃ, bhikkhave, sadevakassa lokassāti imaṃ desanaṃ",
  "atk-s0402a:1108_8": "ārabhi. Evamidaṃ suttaṃ guṇakathāya nikkhittanti veditabbaṃ.",
  "atk-s0402a:1109_0": "Tattha “tamahaṃ jānāmī”ti padapariyosāne mahāpathavī udakapariyantaṃ katvā akampittha.",
  "atk-s0402a:1109_1": "Abbhaññāsinti abhiaññāsiṃ, jāninti attho. Viditanti pākaṭaṃ katvā ñātaṃ. Iminā etaṃ",
  "atk-s0402a:1109_2": "dasseti – aññe jānantiyeva, mayā pana pākaṭaṃ katvā viditanti. Imehi tīhi padehi",
  "atk-s0402a:1109_3": "sabbaññutabhūmi nāma kathitā. Taṃ tathāgato na upaṭṭhāsīti taṃ chadvārikaṃ ārammaṇaṃ",
  "atk-s0402a:1109_4": "tathāgato taṇhāya vā diṭṭhiyā vā na upaṭṭhāsi na upagañchi. Ayañhi passati bhagavā",
  "atk-s0402a:1109_5": "cakkhunā rūpaṃ, chandarāgo bhagavato natthi, suvimuttacitto so bhagavā. Suṇāti bhagavā",
  "atk-s0402a:1109_6": "sotena saddaṃ. Ghāyati bhagavā ghānena gandhaṃ. Sāyati bhagavā jivhāya rasaṃ. Phusati",
  "atk-s0402a:1109_7": "bhagavā kāyena phoṭṭhabbaṃ. Vijānāti bhagavā manasā dhammaṃ, chandarāgo bhagavato",
  "atk-s0402a:1109_8": "natthi, suvimuttacitto so bhagavā. Tena vuttaṃ – “taṃ tathāgato na upaṭṭhāsī”ti.",
  "atk-s0402a:1109_9": "Iminā padena khīṇāsavabhūmi kathitāti veditabbā.",
  "atk-s0402a:1110_0": "Taṃ mamassa musāti taṃ me vacanaṃ musāvādo nāma bhaveyya. Taṃ passa tādisamevāti",
  "atk-s0402a:1110_1": "tampi musāvādo bhaveyya. Taṃ mamassa kalīti taṃ vacanaṃ mayhaṃ doso bhaveyyāti attho.",
  "atk-s0402a:1110_2": "Ettāvatā saccabhūmi nāma kathitāti veditabbā.",
  "atk-s0402a:1111_0": "Daṭṭhā daṭṭhabbanti disvā daṭṭhabbaṃ. Diṭṭhaṃ na maññatīti taṃ diṭṭhaṃ rūpāyatanaṃ",
  "atk-s0402a:1111_1": "“ahaṃ mahājanena diṭṭhameva passāmī”ti taṇhāmānadiṭṭhīhi na maññati. Adiṭṭhaṃ na",
  "atk-s0402a:1111_2": "maññatīti “ahaṃ mahājanena adiṭṭhameva etaṃ passāmī”ti evampi taṇhādīhi maññanāhi",
  "atk-s0402a:1111_3": "na maññati. Daṭṭhabbaṃ na maññatīti “mahājanena diṭṭhaṃ passāmī”ti evampi tāhi maññanāhi",
  "atk-s0402a:1111_4": "na maññati. Daṭṭhabbañhi adiṭṭhampi hotiyeva. Evarūpāni hi vacanāni tīsupi kālesu",
  "atk-s0402a:1111_5": "labbhanti, tenassa attho vutto. Daṭṭhāraṃ na maññatīti passitāraṃ ekasattaṃ nāma",
  "atk-s0402a:1111_6": "tāhi maññanāhi na maññatīti attho. Sesaṭṭhānesupi imināva nayena attho veditabbo.",
  "atk-s0402a:1111_7": "Iminā ettakena ṭhānena suññatābhūmi nāma kathitā.",
  "atk-s0402a:1112_0": "Iti kho, bhikkhaveti evaṃ kho, bhikkhave. Tādīyeva tādīti tāditā nāma ekasadisatā.",
  "atk-s0402a:1112_1": "Tathāgato ca yādiso lābhādīsu, tādisova alābhādīsu. Tena vuttaṃ – “lābhepi tādī,",
  "atk-s0402a:1112_2": "alābhepi tādī. Yasepi tādī, ayasepi tādī. Nindāyapi tādī, pasaṃsāyapi tādī. Sukhepi",
  "atk-s0402a:1112_3": "tādī, dukkhepi tādī”ti. Imāya tāditāya tādī. Tamhā ca pana tādimhāti tato tathāgatatādito",
  "atk-s0402a:1112_4": "añño uttaritaro vā paṇītataro vā tādī natthīti ettāvatā tādibhūmi nāma kathitā. Imāhi",
  "atk-s0402a:1112_5": "pañcabhūmīhi desanaṃ niṭṭhāpentassa pañcasupi ṭhānesu mahāpathavī sakkhibhāvena akampittha.",
  "atk-s0402a:1112_6": "Desanāpariyosāne te pañcasate adhunāpabbajite kulaputte ādiṃ katvā taṃ ṭhānaṃ pattānaṃ",
  "atk-s0402a:1112_7": "devamanussānaṃ caturāsīti pāṇasahassāni amatapānaṃ piviṃsu.",
  "atk-s0402a:1113_0": "Bhagavāpi suttaṃ niṭṭhāpetvā gāthāhi kūṭaṃ gaṇhanto yaṃkiñcītiādimāha. Tattha ajjhositaṃ",
  "atk-s0402a:1113_1": "saccamutaṃ paresanti paresaṃ saddhāya parapattiyāyanāya saccamutanti maññitvā ajjhositaṃ",
  "atk-s0402a:1113_2": "gilitvā pariniṭṭhāpetvā gahitaṃ. Sayasaṃvutesūti sayameva saṃvaritvā piyāyitvā gahitagahaṇesu,",
  "atk-s0402a:1113_3": "diṭṭhigatikesūti attho. Diṭṭhigatikā hi sayaṃ saṃvutāti vuccanti. Saccaṃ musā vāpi",
  "atk-s0402a:1113_4": "paraṃ daheyyāti tesu sayaṃ saṃvutasaṅkhātesu diṭṭhigatikesu tathāgato tādī tesaṃ",
  "atk-s0402a:1113_5": "ekampi vacanaṃ “idameva saccaṃ moghamañña”nti evaṃ saccaṃ musā vāpi paraṃ uttamaṃ",
  "atk-s0402a:1113_6": "katvā na odaheyya, na saddaheyya, na pattiyāyeyya. Etañca sallanti etaṃ diṭṭhisallaṃ.",
  "atk-s0402a:1113_7": "Paṭikacca disvāti puretaraṃ bodhimūleyeva disvā. Visattāti laggā lagitā palibuddhā.",
  "atk-s0402a:1113_8": "Jānāmi passāmi tatheva etanti yathāyaṃ pajā ajjhositā gilitvā pariniṭṭhāpetvā visattā",
  "atk-s0402a:1113_9": "laggā lagitā, evaṃ ahampi jānāmi passāmi. Tathā evaṃ yathā etāya pajāya gahitanti",
  "atk-s0402a:1113_10": "evaṃ ajjhositaṃ natthi tathāgatānanti attho.",
  "atk-s0402a:1114": "5. Brahmacariyasuttavaṇṇanā",
  "atk-s0402a:1115_0": "25. Pañcame janakuhanatthanti tīhi kuhanavatthūhi janassa kuhanatthāya. Na janalapanatthanti",
  "atk-s0402a:1115_1": "na janassa upalāpanatthaṃ. Na lābhasakkārasilokānisaṃsatthanti na cīvarādithutivacanatthaṃ.",
  "atk-s0402a:1115_2": "Na itivādappamokkhānisaṃsatthanti na tena tena kāraṇena katavādānisaṃsatthaṃ, na",
  "atk-s0402a:1115_3": "vādassa pamokkhānisaṃsatthaṃ. Na iti maṃ jano jānātūti na “evaṃ kira esa bhikkhu,",
  "atk-s0402a:1115_4": "evaṃ kira esa bhikkhū”ti janassa jānanatthāya. Saṃvaratthanti pañcahi saṃvarehi saṃvaraṇatthāya.",
  "atk-s0402a:1115_5": "Pahānatthanti tīhi pahānehi pajahanatthāya. Virāgatthanti rāgādīnaṃ virajjanatthāya.",
  "atk-s0402a:1115_6": "Nirodhatthanti tesaṃyeva nirujjhanatthāya. Anītihanti itihaparivajjitaṃ, aparapattiyanti",
  "atk-s0402a:1115_7": "attho. Nibbānogadhagāminanti nibbānassa antogāminaṃ. Maggabrahmacariyañhi nibbānaṃ",
  "atk-s0402a:1115_8": "ārammaṇaṃ karitvā nibbānassa antoyeva vattati pavattati. Paṭipajjantīti duvidhampi",
  "atk-s0402a:1115_9": "paṭipajjanti. Imasmiṃ sutte vaṭṭavivaṭṭaṃ kathetvā gāthāsu vivaṭṭameva kathitaṃ.",
  "atk-s0402a:1116": "6. Kuhasuttavaṇṇanā",
  "atk-s0402a:1117_0": "26. Chaṭṭhe kuhāti kuhakā. Thaddhāti kodhena ca mānena ca thaddhā. Lapāti upalāpakā.",
  "atk-s0402a:1117_1": "Siṅgīti “tattha katamaṃ siṅgaṃ, yaṃ siṅgaṃ siṅgāratā cāturatā cāturiyaṃ parikkhattatā",
  "atk-s0402a:1117_2": "pārikkhattiya”nti evaṃ vuttehi siṅgasadisehi pākaṭakilesehi samannāgatā. Unnaḷāti",
  "atk-s0402a:1117_3": "uggatanaḷā tucchamānaṃ ukkhipitvā ṭhitā. Asamāhitāti cittekaggamattassāpi alābhino.",
  "atk-s0402a:1117_4": "Na me te, bhikkhave, bhikkhū māmakāti te mayhaṃ bhikkhū mama santakā na honti. “Te",
  "atk-s0402a:1117_5": "mayha”nti idaṃ pana satthāraṃ uddissa pabbajitattā vuttaṃ. Te kho me, bhikkhave,",
  "atk-s0402a:1117_6": "bhikkhū māmakāti idhāpi meti attānaṃ uddissa pabbajitattā vadati, sammāpaṭipannattā",
  "atk-s0402a:1117_7": "pana “māmakā”ti āha. Vuddhiṃ virūḷhiṃ vepullaṃ āpajjantīti sīlādīhi guṇehi vaḍḍhanato",
  "atk-s0402a:1117_8": "vuddhiṃ, niccalabhāvena virūḷhiṃ, sabbattha patthaṭatāya vepullaṃ pāpuṇanti. Te panete",
  "atk-s0402a:1117_9": "yāva arahattamaggā viruhanti, arahattaphalaṃ patte virūḷhā nāma honti. Iti imasmiṃ",
  "atk-s0402a:1117_10": "suttepi gāthāsupi vaṭṭavivaṭṭameva kathitaṃ.",
  "atk-s0402a:1118": "7. Santuṭṭhisuttavaṇṇanā",
  "atk-s0402a:1119_0": "27. Sattame appānīti parittāni. Sulabhānīti sukhena laddhabbāni, yattha katthaci",
  "atk-s0402a:1119_1": "sakkā honti labhituṃ. Anavajjānīti niddosāni. Piṇḍiyālopabhojananti jaṅghāpiṇḍiyabalena",
  "atk-s0402a:1119_2": "caritvā ālopamattaṃ laddhaṃ bhojanaṃ. Pūtimuttanti yaṃkiñci muttaṃ. Yathā hi suvaṇṇavaṇṇopi",
  "atk-s0402a:1119_3": "kāyo pūtikāyoti vuccati, evaṃ abhinavampi muttaṃ pūtimuttameva.",
  "atk-s0402a:1120_0": "Vighātoti vigataghāto, cittassa dukkhaṃ na hotīti attho. Disā nappaṭihaññatīti yassa",
  "atk-s0402a:1120_1": "hi “asukaṭṭhānaṃ nāma gato cīvarādīni labhissāmī”ti cittaṃ uppajjati, tassa disā",
  "atk-s0402a:1120_2": "paṭihaññati nāma. Yassa evaṃ na uppajjati, tassa nappaṭihaññati nāma. Dhammāti paṭipattidhammā.",
  "atk-s0402a:1120_3": "Sāmaññassānulomikāti samaṇadhammassa anulomā. Adhiggahitāti sabbete tuṭṭhacittassa",
  "atk-s0402a:1120_4": "bhikkhuno adhiggahitā honti antogatā na paribāhirāti.",
  "atk-s0402a:1121": "8. Ariyavaṃsasuttavaṇṇanā",
  "atk-s0402a:1122_0": "28. Aṭṭhamassa ajjhāsayiko nikkhepo. Imaṃ kira mahāariyavaṃsasuttantaṃ bhagavā jetavanamahāvihāre",
  "atk-s0402a:1122_1": "dhammasabhāyaṃ paññattavarabuddhāsane nisinno attanopi parapuggalānampi ajjhāsayavasena",
  "atk-s0402a:1122_2": "parivāretvā nisinnāni cattālīsa bhikkhusahassāni, “bhikkhave”ti āmantetvā cattārome,",
  "atk-s0402a:1122_3": "bhikkhave, ariyavaṃsāti ārabhi. Tattha ariyavaṃsāti ariyānaṃ vaṃsā. Yathā hi khattiyavaṃso",
  "atk-s0402a:1122_4": "brāhmaṇavaṃso vessavaṃso suddavaṃso samaṇavaṃso kulavaṃso rājavaṃso, evaṃ ayampi",
  "atk-s0402a:1122_5": "aṭṭhamo ariyavaṃso ariyatanti ariyapaveṇī nāma hoti. So kho panāyaṃ ariyavaṃso imesaṃ",
  "atk-s0402a:1122_6": "vaṃsānaṃ mūlagandhādīnaṃ kāḷānusārigandhādayo viya aggamakkhāyati.",
  "atk-s0402a:1123_0": "Ke pana te ariyā, yesaṃ ete vaṃsāti? Ariyā vuccanti buddhā ca paccekabuddhā ca tathāgatasāvakā",
  "atk-s0402a:1123_1": "ca, etesaṃ ariyānaṃ vaṃsāti ariyavaṃsā. Ito pubbe hi satasahassakappādhikānaṃ catunnaṃ",
  "atk-s0402a:1123_2": "asaṅkhyeyyānaṃ matthake taṇhaṅkaro, medhaṅkaro, saraṇaṅkaro, dīpaṅkaroti cattāro",
  "atk-s0402a:1123_3": "buddhā uppannā, te ariyā, tesaṃ ariyānaṃ vaṃsāti ariyavaṃsā. Tesaṃ buddhānaṃ parinibbānato",
  "atk-s0402a:1123_4": "aparabhāge asaṅkhyeyyaṃ atikkamitvā koṇḍañño nāma buddho uppanno…pe… imasmiṃ kappe",
  "atk-s0402a:1123_5": "kakusandho, koṇāgamano, kassapo, amhākaṃ bhagavā gotamoti cattāro buddhā uppannā,",
  "atk-s0402a:1123_6": "tesaṃ ariyānaṃ vaṃsāti ariyavaṃsā. Apica atītānāgatapaccuppannānaṃ sabbabuddha-paccekabuddha-buddhasāvakānaṃ",
  "atk-s0402a:1123_7": "ariyānaṃ vaṃsāti ariyavaṃsā.",
  "atk-s0402a:1124_0": "Te kho panete aggaññā aggāti jānitabbā, rattaññā dīgharattaṃ pavattāti jānitabbā,",
  "atk-s0402a:1124_1": "vaṃsaññā vaṃsāti jānitabbā. Porāṇā na adhunuppattikā. Asaṃkiṇṇā avikiṇṇā anapanītā.",
  "atk-s0402a:1124_2": "Asaṃkiṇṇapubbā atītabuddhehipi na saṃkiṇṇapubbā, “ki imehī”ti na apanītapubbā. Na",
  "atk-s0402a:1124_3": "saṃkīyantīti idānipi na apanīyanti. Na saṃkīyissantīti anāgatabuddhehipi na apanīyissanti.",
  "atk-s0402a:1124_4": "Ye loke viññū samaṇabrāhmaṇā, tehi appaṭikuṭṭhā, samaṇehi brāhmaṇehi viññūhi aninditā agarahitā.",
  "atk-s0402a:1125_0": "Santuṭṭho hotīti paccayasantosavasena santuṭṭho hoti. Itarītarenāti na thūlasukhumalūkhapaṇītathirajiṇṇānaṃ",
  "atk-s0402a:1125_1": "yena kenaci, atha kho yathāladdhādīnaṃ itarītarena yena kenaci santuṭṭho hotīti attho.",
  "atk-s0402a:1125_2": "Cīvarasmiñhi tayo santosā yathālābhasantoso yathābalasantoso yathāsāruppasantosoti.",
  "atk-s0402a:1125_3": "Piṇḍapātādīsupi eseva nayo. Tesaṃ vitthārakathā “santuṭṭhassa, bhikkhave, anuppannā",
  "atk-s0402a:1125_4": "ceva kusalā dhammā uppajjantī”ti imasmiṃ sutte vuttanayeneva veditabbā. Iti ime tayo",
  "atk-s0402a:1125_5": "santose sandhāya “santuṭṭho hoti itarītarena cīvarena, yathāladdhādīsu yena kenaci",
  "atk-s0402a:1125_6": "cīvarena santuṭṭho hotī”ti vuttaṃ.",
  "atk-s0402a:1126_0": "Ettha ca cīvaraṃ jānitabbaṃ, cīvarakkhettaṃ jānitabbaṃ, paṃsukūlaṃ jānitabbaṃ, cīvarasantoso",
  "atk-s0402a:1126_1": "jānitabbo, cīvarappaṭisaṃyuttāni dhutaṅgāni jānitabbāni. Tattha cīvaraṃ jānitabbanti",
  "atk-s0402a:1126_2": "khomādīni cha cīvarāni dukūlādīni cha anulomacīvarāni jānitabbāni. Imāni dvādasa",
  "atk-s0402a:1126_3": "kappiyacīvarāni. Kusacīraṃ, vākacīraṃ, phalakacīraṃ, kesakambalaṃ, vāḷakambalaṃ,",
  "atk-s0402a:1126_4": "potthako, cammaṃ, ulūkapakkhaṃ, rukkhadussaṃ, latādussaṃ, erakadussaṃ, kadalidussaṃ,",
  "atk-s0402a:1126_5": "veḷudussanti evamādīni pana akappiyacīvarāni.",
  "atk-s0402a:1127_0": "Cīvarakkhettanti “saṅghato vā gaṇato vā ñātito vā mittato vā attano vā dhanena, paṃsukūlaṃ",
  "atk-s0402a:1127_1": "vā”ti evaṃ uppajjanato cha khettāni, aṭṭhannañca mātikānaṃ vasena aṭṭha khettāni jānitabbāni.",
  "atk-s0402a:1128_0": "Paṃsukūlanti sosānikaṃ, pāpaṇikaṃ, rathiyaṃ, saṅkārakūṭakaṃ, sotthiyaṃ, sinānaṃ,",
  "atk-s0402a:1128_1": "titthaṃ, gatapaccāgataṃ, aggidaḍḍhaṃ, gokhāyitaṃ, upacikakhāyitaṃ, undūrakhāyitaṃ,",
  "atk-s0402a:1128_2": "antacchinnaṃ, dasacchinnaṃ, dhajāhaṭaṃ, thūpaṃ, samaṇacīvaraṃ, sāmuddiyaṃ, ābhisekiyaṃ,",
  "atk-s0402a:1128_3": "panthikaṃ, vātāhaṭaṃ, iddhimayaṃ, devadattiyanti tevīsati paṃsukūlāni veditabbāni.",
  "atk-s0402a:1128_4": "Ettha ca sotthiyanti gabbhamalaharaṇaṃ. Gatapaccāgatanti matakasarīraṃ pārupitvā",
  "atk-s0402a:1128_5": "susānaṃ netvā ānītacīvaraṃ. Dhajāhaṭanti dhajaṃ ussāpetvā tato ānītaṃ. Thūpanti vammike",
  "atk-s0402a:1128_6": "pūjitacīvaraṃ. Sāmuddiyanti samuddavīcīhi thalaṃ pāpitaṃ. Panthikanti panthaṃ gacchantehi",
  "atk-s0402a:1128_7": "corabhayena pāsāṇehi koṭṭetvā pārutacīvaraṃ. Iddhimayanti ehibhikkhucīvaraṃ. Sesaṃ pākaṭamevāti.",
  "atk-s0402a:1129_0": "Cīvarasantosoti vīsati cīvarasantosā – cīvare vitakkasantoso, gamanasantoso, pariyesanasantoso,",
  "atk-s0402a:1129_1": "paṭilābhasantoso, mattapaṭiggahaṇasantoso, loluppavivajjanasantoso, yathālābhasantoso,",
  "atk-s0402a:1129_2": "yathābalasantoso, yathāsāruppasantoso, udakasantoso, dhovanasantoso, karaṇasantoso,",
  "atk-s0402a:1129_3": "parimāṇasantoso, suttasantoso, sibbanasantoso, rajanasantoso, kappasantoso, paribhogasantoso,",
  "atk-s0402a:1129_4": "sannidhiparivajjanasantoso, vissajjanasantosoti.",
  "atk-s0402a:1130_0": "Tattha sādakabhikkhunā temāsaṃ nibaddhavāsaṃ vasitvā ekamāsamattaṃ vitakketuṃ vaṭṭati.",
  "atk-s0402a:1130_1": "So hi pavāretvā cīvaramāse cīvaraṃ karoti, paṃsukūliko aḍḍhamāseneva karoti. Idaṃ",
  "atk-s0402a:1130_2": "māsaḍḍhamāsamattaṃ vitakkanaṃ vitakkasantoso nāma. Vitakkasantosena pana santuṭṭhena",
  "atk-s0402a:1130_3": "bhikkhunā pācīnakhaṇḍarājivāsikapaṃsukūlikattherasadisena bhavitabbaṃ.",
  "atk-s0402a:1131_0": "Thero kira “cetiyapabbatavihāre cetiyaṃ vandissāmī”ti āgato cetiyaṃ vanditvā cintesi",
  "atk-s0402a:1131_1": "– “mayhaṃ cīvaraṃ jiṇṇaṃ, bahūnaṃ vasanaṭṭhāne labhissāmī”ti. So mahāvihāraṃ gantvā",
  "atk-s0402a:1131_2": "saṅghattheraṃ disvā vasanaṭṭhānaṃ pucchitvā tattha vuttho punadivase cīvaraṃ ādāya",
  "atk-s0402a:1131_3": "āgantvā theraṃ vandi. Thero “kiṃ, āvuso”ti āha. Gāmadvāraṃ, bhante, gamissāmīti.",
  "atk-s0402a:1131_4": "Ahampāvuso, gamissāmīti. Sādhu, bhanteti gacchanto mahābodhidvārakoṭṭhake ṭhatvā",
  "atk-s0402a:1131_5": "“puññavantānaṃ vasanaṭṭhāne manāpaṃ labhissāmī”ti cintetvā “aparisuddho me vitakko”ti",
  "atk-s0402a:1131_6": "tatova paṭinivatti. Punadivase ambaṅgaṇasamīpato, punadivase mahācetiyassa uttaradvārato",
  "atk-s0402a:1131_7": "tattheva paṭinivattitvā catutthadivase therassa santikaṃ agamāsi. Thero “imassa bhikkhuno",
  "atk-s0402a:1131_8": "vitakko na parisuddho bhavissatī”ti cīvaraṃ gahetvā tena saddhiṃyeva pañhaṃ pucchamāno",
  "atk-s0402a:1131_9": "gāmaṃ pāvisi. Tañca rattiṃ eko manusso uccārapalibuddho sāṭakeyeva vaccaṃ katvā taṃ",
  "atk-s0402a:1131_10": "saṅkāraṭṭhāne chaḍḍesi. Paṃsukūlikatthero taṃ nīlamakkhikāhi samparikiṇṇaṃ disvā",
  "atk-s0402a:1131_11": "añjaliṃ paggahesi. Mahāthero “kiṃ, āvuso, saṅkāraṭṭhānassa añjaliṃ paggaṇhāsī”ti.",
  "atk-s0402a:1131_12": "Nāhaṃ, bhante, saṅkāraṭṭhānassa añjaliṃ paggaṇhāmi, mayhaṃ pitu dasabalassa paggaṇhāmi,",
  "atk-s0402a:1131_13": "puṇṇadāsiyā sarīraṃ pārupitvā chaḍḍitaṃ paṃsukūlaṃ tumbamatte pāṇake vidhunitvā susānato",
  "atk-s0402a:1131_14": "gaṇhantena dukkarataraṃ kataṃ, bhanteti. Mahāthero “parisuddho vitakko paṃsukūlikassā”ti",
  "atk-s0402a:1131_15": "cintesi. Paṃsukūlikattheropi tasmiṃyeva ṭhāne ṭhito vipassanaṃ vaḍḍhetvā tīṇi phalāni",
  "atk-s0402a:1131_16": "patto taṃ sāṭakaṃ gahetvā cīvaraṃ katvā pārupitvā pācīnakhaṇḍarājiṃ gantvā aggaphalaṃ arahattaṃ pāpuṇi.",
  "atk-s0402a:1132_0": "Cīvaratthāya gacchantassa pana “kattha labhissāmī”ti acintetvā kammaṭṭhānasīseneva",
  "atk-s0402a:1132_1": "gamanaṃ gamanasantoso nāma. Pariyesantassa pana yena vā tena vā saddhiṃ apariyesitvā",
  "atk-s0402a:1132_2": "lajjiṃ pesalaṃ bhikkhuṃ gahetvā pariyesanaṃ pariyesanasantoso nāma. Evaṃ pariyesantassa",
  "atk-s0402a:1132_3": "āhariyamānaṃ cīvaraṃ dūrato disvā “etaṃ manāpaṃ bhavissati, etaṃ amanāpa”nti evaṃ",
  "atk-s0402a:1132_4": "avitakketvā thūlasukhumādīsu yathāladdheneva santussanaṃ paṭilābhasantoso nāma. Evaṃ",
  "atk-s0402a:1132_5": "laddhaṃ gaṇhantassāpi “ettakaṃ dupaṭṭassa bhavissati, ettakaṃ ekapaṭṭassā”ti attano",
  "atk-s0402a:1132_6": "pahonakamatteneva santussanaṃ mattapaṭiggahaṇasantoso nāma. Cīvaraṃ pariyesantassa",
  "atk-s0402a:1132_7": "pana “asukassa gharadvāre manāpaṃ labhissāmī”ti acintetvā dvārapaṭipāṭiyā caraṇaṃ",
  "atk-s0402a:1132_8": "loluppavivajjanasantoso nāma.",
  "atk-s0402a:1133_0": "Lūkhapaṇītesu yena kenaci yāpetuṃ sakkontassa yathāladdheneva yāpanaṃ yathālābhasantoso",
  "atk-s0402a:1133_1": "nāma. Attano thāmaṃ jānitvā yena yāpetuṃ sakkoti, tena yāpanaṃ yathābalasantoso nāma.",
  "atk-s0402a:1133_2": "Manāpaṃ aññassa datvā attanā yena kenaci yāpanaṃ yathāsāruppasantoso nāma.",
  "atk-s0402a:1134_0": "“Kattha udakaṃ manāpaṃ, kattha amanāpa”nti avicāretvā yena kenaci dhovanūpagena udakena",
  "atk-s0402a:1134_1": "dhovanaṃ udakasantoso nāma. Paṇḍumattikagerukapūtipaṇṇarasakiliṭṭhāni pana udakāni",
  "atk-s0402a:1134_2": "vajjetuṃ vaṭṭati. Dhovantassa pana muggarādīhi apaharitvā hatthehi madditvā dhovanaṃ",
  "atk-s0402a:1134_3": "dhovanasantoso nāma. Tathā asujjhantaṃ paṇṇāni pakkhipitvā tāpitaudakenāpi dhovituṃ",
  "atk-s0402a:1134_4": "vaṭṭati. Evaṃ dhovitvā karontassa “idaṃ thūlaṃ, idaṃ sukhuma”nti akopetvā pahonakanīhāreneva",
  "atk-s0402a:1134_5": "karaṇaṃ karaṇasantoso nāma. Timaṇḍalapaticchādanamattasseva karaṇaṃ parimāṇasantoso",
  "atk-s0402a:1134_6": "nāma. Cīvarakaraṇatthāya pana manāpaṃ suttaṃ pariyesissāmīti avicāretvā rathikādīsu",
  "atk-s0402a:1134_7": "vā devaṭṭhāne vā āharitvā pādamūle vā ṭhapitaṃ yaṃkiñcideva suttaṃ gahetvā karaṇaṃ suttasantoso nāma.",
  "atk-s0402a:1135_0": "Kusibandhanakāle pana aṅgulamatte satta vāre na vijjhitabbaṃ. Evaṃ karontassa hi",
  "atk-s0402a:1135_1": "yo bhikkhu sahāyo na hoti, tassa vattabhedopi natthi. Tivaṅgulamatte pana satta vāre",
  "atk-s0402a:1135_2": "vijjhitabbaṃ. Evaṃ karontassa maggappaṭipannenāpi sahāyena bhavitabbaṃ. Yo na hoti,",
  "atk-s0402a:1135_3": "tassa vattabhedo. Ayaṃ sibbanasantoso nāma. Rajantena pana kāḷakacchakādīni pariyesantena",
  "atk-s0402a:1135_4": "na caritabbaṃ, somavakkalādīsu yaṃ labhati, tena rajitabbaṃ. Alabhantena pana manussehi",
  "atk-s0402a:1135_5": "araññe vākaṃ gahetvā chaḍḍitarajanaṃ vā bhikkhūhi pacitvā chaḍḍitakasaṭaṃ vā gahetvā",
  "atk-s0402a:1135_6": "rajitabbaṃ. Ayaṃ rajanasantoso nāma. Nīlakaddamakāḷasāmesu yaṃkiñci gahetvā hatthipiṭṭhe",
  "atk-s0402a:1135_7": "nisinnassa paññāyamānakappakaraṇaṃ kappasantoso nāma.",
  "atk-s0402a:1136_0": "Hirikopīnappaṭicchādanamattavasena paribhuñjanaṃ paribhogasantoso nāma. Dussaṃ pana",
  "atk-s0402a:1136_1": "labhitvā suttaṃ vā sūciṃ vā kārakaṃ vā alabhantena ṭhapetuṃ vaṭṭati, labhantena na",
  "atk-s0402a:1136_2": "vaṭṭati. Katampi sace antevāsikādīnaṃ dātukāmo hoti, te ca asannihitā, yāva āgamanā",
  "atk-s0402a:1136_3": "ṭhapetuṃ vaṭṭati. Āgatamattesu dātabbaṃ. Dātuṃ asakkontena adhiṭṭhātabbaṃ. Aññasmiṃ",
  "atk-s0402a:1136_4": "cīvare sati paccattharaṇampi adhiṭṭhātuṃ vaṭṭati. Anadhiṭṭhitameva hi sannidhi hoti,",
  "atk-s0402a:1136_5": "adhiṭṭhitaṃ na hotīti mahāsīvatthero āha. Ayaṃ sannidhiparivajjanasantoso nāma. Vissajjentena",
  "atk-s0402a:1136_6": "pana na mukhaṃ oloketvā dātabbaṃ, sāraṇīyadhamme ṭhatvā vissajjetabbanti ayaṃ vissajjanasantoso nāma.",
  "atk-s0402a:1137_0": "Cīvarappaṭisaṃyuttāni dhutaṅgāni nāma paṃsukūlikaṅgañceva tecīvarikaṅgañca. Tesaṃ",
  "atk-s0402a:1137_1": "vitthārakathā visuddhimagge veditabbā. Iti cīvarasantosamahāariyavaṃsaṃ pūrayamāno",
  "atk-s0402a:1137_2": "bhikkhu imāni dve dhutaṅgāni gopeti. Imāni gopento cīvarasantosamahāariyavaṃsavasena santuṭṭho hotīti.",
  "atk-s0402a:1138_0": "Vaṇṇavādīti eko santuṭṭho hoti, santosassa vaṇṇaṃ na katheti. Eko na santuṭṭho hoti,",
  "atk-s0402a:1138_1": "santosassa vaṇṇaṃ katheti. Eko neva santuṭṭho hoti, na santosassa vaṇṇaṃ katheti.",
  "atk-s0402a:1138_2": "Eko santuṭṭho ceva hoti, santosassa ca vaṇṇaṃ katheti. Taṃ dassetuṃ “itarītaracīvarasantuṭṭhiyā",
  "atk-s0402a:1138_3": "ca vaṇṇavādī”ti vuttaṃ.",
  "atk-s0402a:1139_0": "Anesananti dūteyyapahinagamanānuyogapabhedaṃ nānappakāraṃ anesanaṃ. Appatirūpanti",
  "atk-s0402a:1139_1": "ayuttaṃ. Aladdhā cāti alabhitvā. Yathā ekacco “kathaṃ nu kho cīvaraṃ labhissāmī”ti",
  "atk-s0402a:1139_2": "puññavantehi bhikkhūhi saddhiṃ ekato hutvā kohaññaṃ karonto uttasati paritassati,",
  "atk-s0402a:1139_3": "santuṭṭho bhikkhu evaṃ aladdhā cīvaraṃ na paritassati. Laddhā cāti dhammena samena",
  "atk-s0402a:1139_4": "labhitvā. Agadhitoti vigatalobhagiddho. Amucchitoti adhimattataṇhāya mucchaṃ anāpanno.",
  "atk-s0402a:1139_5": "Anajjhopannoti taṇhāya anotthato apariyonaddho. Ādīnavadassāvīti anesanāpattiyañca",
  "atk-s0402a:1139_6": "gedhitaparibhoge ca ādīnavaṃ passamāno. Nissaraṇapaññoti “yāvadeva sītassa paṭighātāyā”ti",
  "atk-s0402a:1139_7": "vuttaṃ nissaraṇameva pajānanto.",
  "atk-s0402a:1140_0": "Itarītaracīvarasantuṭṭhiyāti yena kenaci cīvarena santuṭṭhiyā. Nevattānukkaṃsetīti",
  "atk-s0402a:1140_1": "“ahaṃ paṃsukūliko, mayā upasampadamāḷeyeva paṃsukūlikaṅgaṃ gahitaṃ, ko mayā sadiso",
  "atk-s0402a:1140_2": "atthī”ti attukkaṃsanaṃ na karoti. No paraṃ vambhetīti “ime panaññe bhikkhū na paṃsukūlikā”ti",
  "atk-s0402a:1140_3": "vā, “paṃsukūlikaṅgamattampi etesaṃ natthī”ti vā evaṃ paraṃ na vambheti. Yo hi tattha",
  "atk-s0402a:1140_4": "dakkhoti yo tasmiṃ cīvarasantose vaṇṇavādādīsu vā dakkho cheko byatto. Analasoti",
  "atk-s0402a:1140_5": "sātaccakiriyāya ālasiyavirahito. Sampajāno paṭissatoti sampajānapaññāya ceva satiyā",
  "atk-s0402a:1140_6": "ca yutto. Ariyavaṃse ṭhitoti ariyavaṃse patiṭṭhito.",
  "atk-s0402a:1141_0": "Itarītarena piṇḍapātenāti yena kenaci piṇḍapātena. Etthāpi piṇḍapāto jānitabbo, piṇḍapātakkhettaṃ",
  "atk-s0402a:1141_1": "jānitabbaṃ, piṇḍapātasantoso jānitabbo, piṇḍapātappaṭisaṃyuttaṃ dhutaṅgaṃ jānitabbaṃ.",
  "atk-s0402a:1141_2": "Tattha piṇḍapātoti odano kummāso sattu maccho maṃsaṃ khīraṃ dadhi sappi navanītaṃ",
  "atk-s0402a:1141_3": "telaṃ madhu phāṇitaṃ yāgu khādanīyaṃ sāyanīyaṃ lehanīyanti soḷasa piṇḍapātā.",
  "atk-s0402a:1142_0": "Piṇḍapātakkhettanti saṅghabhattaṃ uddesabhattaṃ nimantanaṃ salākabhattaṃ pakkhikaṃ",
  "atk-s0402a:1142_1": "uposathikaṃ pāṭipadikabhattaṃ āgantukabhattaṃ gamikabhattaṃ gilānabhattaṃ gilānupaṭṭhākabhattaṃ",
  "atk-s0402a:1142_2": "dhurabhattaṃ kuṭibhattaṃ vārabhattaṃ vihārabhattanti pannarasa piṇḍapātakkhettāni.",
  "atk-s0402a:1143_0": "Piṇḍapātasantosoti piṇḍapāte vitakkasantoso gamanasantoso pariyesanasantoso paṭilābhasantoso",
  "atk-s0402a:1143_1": "paṭiggahaṇasantoso mattapaṭiggahaṇasantoso loluppavivajjanasantoso yathālābhasantoso",
  "atk-s0402a:1143_2": "yathābalasantoso yathāsāruppasantoso upakārasantoso parimāṇasantoso paribhogasantoso",
  "atk-s0402a:1143_3": "sannidhiparivajjanasantoso vissajjanasantosoti pannarasa santosā.",
  "atk-s0402a:1144_0": "Tattha sādako bhikkhu mukhaṃ dhovitvā vitakketi. Piṇḍapātikena pana gaṇena saddhiṃ",
  "atk-s0402a:1144_1": "caratā sāyaṃ therūpaṭṭhānakāle “sve kattha piṇḍāya carissāmāti? Asukagāme, bhante”ti",
  "atk-s0402a:1144_2": "ettakaṃ cintetvā tato paṭṭhāya na vitakketabbaṃ. Ekacārikena vitakkamāḷake ṭhatvā",
  "atk-s0402a:1144_3": "vitakketabbaṃ. Tato paṭṭhāya vitakkento ariyavaṃsā cuto hoti paribāhiro. Ayaṃ vitakkasantoso nāma.",
  "atk-s0402a:1145_0": "Piṇḍāya pavisantena “kuhiṃ labhissāmī”ti acintetvā kammaṭṭhānasīsena gantabbaṃ. Ayaṃ",
  "atk-s0402a:1145_1": "gamanasantoso nāma. Pariyesantena yaṃ vā taṃ vā aggahetvā lajjiṃ pesalameva gahetvā",
  "atk-s0402a:1145_2": "pariyesitabbaṃ. Ayaṃ pariyesanasantoso nāma. Dūratova āhariyamānaṃ disvā “etaṃ manāpaṃ,",
  "atk-s0402a:1145_3": "etaṃ amanāpa”nti cittaṃ na uppādetabbaṃ. Ayaṃ paṭilābhasantoso nāma. “Imaṃ manāpaṃ",
  "atk-s0402a:1145_4": "gaṇhissāmi, imaṃ amanāpaṃ na gaṇhissāmī”ti acintetvā yaṃkiñci yāpanamattaṃ gahetabbameva.",
  "atk-s0402a:1145_5": "Ayaṃ paṭiggahaṇasantoso nāma.",
  "atk-s0402a:1146_0": "Ettha pana deyyadhammo bahu, dāyako appaṃ dātukāmo, appaṃ gahetabbaṃ. Deyyadhammopi",
  "atk-s0402a:1146_1": "bahu, dāyakopi bahuṃ dātukāmo, pamāṇeneva gahetabbaṃ. Deyyadhammo na bahu, dāyakopi",
  "atk-s0402a:1146_2": "appaṃ dātukāmo, appaṃ gahetabbaṃ. Deyyadhammo na bahu, dāyako pana bahuṃ dātukāmo,",
  "atk-s0402a:1146_3": "pamāṇena gahetabbaṃ. Paṭiggahaṇasmiñhi mattaṃ ajānanto manussānaṃ pasādaṃ makkheti,",
  "atk-s0402a:1146_4": "saddhādeyyaṃ vinipāteti, sāsanaṃ na karoti, vijātamātuyāpi cittaṃ gahetuṃ na sakkoti.",
  "atk-s0402a:1146_5": "Iti mattaṃ jānitvāva paṭiggahetabbanti ayaṃ mattapaṭiggahaṇasantoso nāma. Aḍḍhakulāniyeva",
  "atk-s0402a:1146_6": "agantvā dvārapaṭipāṭiyā gantabbaṃ. Ayaṃ loluppavivajjanasantoso nāma. Yathālābhasantosādayo",
  "atk-s0402a:1146_7": "cīvare vuttanayā eva.",
  "atk-s0402a:1147_0": "Piṇḍapātaṃ paribhuñjitvā “samaṇadhammaṃ anupālessāmī”ti evaṃ upakāraṃ ñatvā paribhuñjanaṃ",
  "atk-s0402a:1147_1": "upakārasantoso nāma. Pattaṃ pūretvā ānītaṃ na paṭiggahetabbaṃ. Anupasampanne sati",
  "atk-s0402a:1147_2": "tena gāhāpetabbaṃ, asati harāpetvā paṭiggahaṇamattaṃ gahetabbaṃ. Ayaṃ parimāṇasantoso",
  "atk-s0402a:1147_3": "nāma. “Jighacchāya paṭivinodanaṃ idamettha nissaraṇa”nti evaṃ paribhuñjanaṃ paribhogasantoso",
  "atk-s0402a:1147_4": "nāma. Nidahitvā na paribhuñjitabbanti ayaṃ sannidhiparivajjanasantoso nāma. Mukhaṃ",
  "atk-s0402a:1147_5": "anoloketvā sāraṇīyadhamme ṭhitena vissajjetabbaṃ. Ayaṃ vissajjanasantoso nāma.",
  "atk-s0402a:1148_0": "Piṇḍapātappaṭisaṃyuttāni pana pañca dhutaṅgāni piṇḍapātikaṅgaṃ sapadānacārikaṅgaṃ",
  "atk-s0402a:1148_1": "ekāsanikaṅgaṃ pattapiṇḍikaṅgaṃ khalupacchābhattikaṅganti. Tesaṃ vitthārakathā visuddhimagge",
  "atk-s0402a:1148_2": "vuttā. Iti piṇḍapātasantosamahāariyavaṃsaṃ pūrayamāno bhikkhu imāni pañca dhutaṅgāni",
  "atk-s0402a:1148_3": "gopeti, imāni gopento piṇḍapātasantosamahāariyavaṃsena santuṭṭho hoti. Vaṇṇavādītiādīni",
  "atk-s0402a:1148_4": "vuttanayeneva veditabbāni.",
  "atk-s0402a:1149_0": "Senāsanenāti idha senāsanaṃ jānitabbaṃ, senāsanakkhettaṃ jānitabbaṃ, senāsanasantoso",
  "atk-s0402a:1149_1": "jānitabbo, senāsanappaṭisaṃyuttaṃ dhutaṅgaṃ jānitabbaṃ. Tattha senāsananti mañco",
  "atk-s0402a:1149_2": "pīṭhaṃ bhisi bimbohanaṃ vihāro aḍḍhayogo pāsādo hammiyaṃ guhā leṇaṃ aṭṭo māḷo veḷugumbo",
  "atk-s0402a:1149_3": "rukkhamūlaṃ yattha vā pana bhikkhū paṭikkamantīti imāni pannarasa senāsanāni.",
  "atk-s0402a:1150": "Senāsanakkhettanti saṅghato vā gaṇato vā ñātito vā mittato vā attano vā dhanena paṃsukūlaṃ vāti cha khettāni.",
  "atk-s0402a:1151_0": "Senāsanasantosoti senāsane vitakkasantosādayo pannarasa santosā. Te piṇḍapāte vuttanayeneva",
  "atk-s0402a:1151_1": "veditabbā. Senāsanappaṭisaṃyuttāni pana pañca dhutaṅgāni āraññikaṅgaṃ rukkhamūlikaṅgaṃ",
  "atk-s0402a:1151_2": "abbhokāsikaṅgaṃ sosānikaṅgaṃ yathāsanthatikaṅganti. Tesaṃ vitthārakathā visuddhimagge",
  "atk-s0402a:1151_3": "vuttā. Iti senāsanasantosamahāariyavaṃsaṃ pūrayamāno bhikkhu imāni pañca dhutaṅgāni",
  "atk-s0402a:1151_4": "gopeti. Imāni gopento senāsanasantosamahāariyavaṃsena santuṭṭho hoti.",
  "atk-s0402a:1152": "Gilānapaccayo pana piṇḍapāteyeva paviṭṭho. Tattha yathālābhayathābalayathāsāruppasantoseneva santussitabbaṃ. Nesajjikaṅgaṃ bhāvanārāmaariyavaṃsaṃ bhajati. Vuttampi cetaṃ –",
  "atk-s0402a:1153": "“Pañca senāsane vuttā, pañca āhāranissitā;",
  "atk-s0402a:1154": "Eko vīriyasaṃyutto, dve ca cīvaranissitā”ti.",
  "atk-s0402a:1155_0": "Iti bhagavā pathaviṃ pattharamāno viya sāgarakucchiṃ pūrayamāno viya ākāsaṃ vitthārayamāno",
  "atk-s0402a:1155_1": "viya ca paṭhamaṃ cīvarasantosaṃ ariyavaṃsaṃ kathetvā candaṃ uṭṭhāpento viya sūriyaṃ",
  "atk-s0402a:1155_2": "ullaṅghento viya ca dutiyaṃ piṇḍapātasantosaṃ kathetvā sineruṃ ukkhipanto viya tatiyaṃ",
  "atk-s0402a:1155_3": "senāsanasantosaṃ ariyavaṃsaṃ kathetvā idāni sahassanayapaṭimaṇḍitaṃ catutthaṃ bhāvanārāmaṃ",
  "atk-s0402a:1155_4": "ariyavaṃsaṃ kathetuṃ puna caparaṃ, bhikkhave, bhikkhu bhāvanārāmo hotīti desanaṃ ārabhi.",
  "atk-s0402a:1156_0": "Tattha āramaṇaṃ ārāmo, abhiratīti attho. Bhāvanāya ārāmo assāti bhāvanārāmo. Bhāvanāya",
  "atk-s0402a:1156_1": "ratoti bhāvanārato. Pañcavidhe pahāne ārāmo assāti pahānārāmo. Apica bhāvento ramatīti",
  "atk-s0402a:1156_2": "bhāvanārāmo. Pajahanto ramatīti pahānārāmoti evamettha attho daṭṭhabbo. Ayañhi cattāro",
  "atk-s0402a:1156_3": "satipaṭṭhāne bhāvento ramati, ratiṃ vindatīti attho. Tathā cattāro sammappadhāne.",
  "atk-s0402a:1156_4": "Cattāro iddhipāde, pañcindriyāni, pañca balāni, satta bojjhaṅge, satta anupassanā,",
  "atk-s0402a:1156_5": "aṭṭhārasa mahāvipassanā, sattatiṃsa bodhipakkhiyadhamme, aṭṭhatiṃsa ārammaṇavibhattiyo",
  "atk-s0402a:1156_6": "bhāvento ramati, ratiṃ vindati. Kāmacchandādayo pana kilese pajahanto ramati, ratiṃ vindati.",
  "atk-s0402a:1157_0": "Imesu pana catūsu ariyavaṃsesu purimehi tīhi terasannaṃ dhutaṅgānaṃ catupaccayasantosassa",
  "atk-s0402a:1157_1": "ca vasena sakalaṃ vinayapiṭakaṃ kathitaṃ hoti, bhāvanārāmena avasesaṃ piṭakadvayaṃ.",
  "atk-s0402a:1157_2": "Imaṃ pana bhāvanārāmaṃ ariyavaṃsaṃ kathentena bhikkhunā paṭisambhidāmagge nekkhammapāḷiyā",
  "atk-s0402a:1157_3": "kathetabbo, dīghanikāye dasuttarasuttantapariyāyena kathetabbo, majjhimanikāye satipaṭṭhānasuttantapariyāyena",
  "atk-s0402a:1157_4": "kathetabbo, abhidhamme niddesapariyāyena kathetabbo.",
  "atk-s0402a:1158": "Tattha paṭisambhidāmagge nekkhammapāḷiyāti –",
  "atk-s0402a:1159_0": "“Nekkhammaṃ bhāvento ramati, kāmacchandaṃ pajahanto ramati. Abyāpādaṃ, byāpādaṃ…",
  "atk-s0402a:1159_1": "ālokasaññaṃ… thinamiddhaṃ… avikkhepaṃ, uddhaccaṃ… dhammavavatthānaṃ… vicikicchaṃ…",
  "atk-s0402a:1159_2": "ñāṇaṃ… avijjaṃ… pāmojjaṃ… aratiṃ… paṭhamajjhānaṃ, pañca nīvaraṇe… dutiyajjhānaṃ…",
  "atk-s0402a:1159_3": "vitakkavicāre… tatiyajjhānaṃ… pītiṃ… catutthajjhānaṃ… sukhadukkhe… ākāsānañcāyatanasamāpattiṃ",
  "atk-s0402a:1159_4": "bhāvento ramati, rūpasaññaṃ paṭighasaññaṃ nānattasaññaṃ pajahanto ramati. Viññāṇañcāyatanasamāpattiṃ…pe…",
  "atk-s0402a:1159_5": "nevasaññānāsaññāyatanasamāpattiṃ bhāvento ramati, ākiñcaññāyatanasaññaṃ pajahanto ramati.",
  "atk-s0402a:1160_0": "“Aniccānupassanaṃ bhāvento ramati, niccasaññaṃ pajahanto ramati. Dukkhānupassanaṃ…",
  "atk-s0402a:1160_1": "sukhasaññaṃ… anattānupassanaṃ… attasaññaṃ… nibbidānupassanaṃ… nandiṃ… virāgānupassanaṃ…",
  "atk-s0402a:1160_2": "rāgaṃ… nirodhānupassanaṃ… samudayaṃ… paṭinissaggānupassanaṃ… ādānaṃ… khayānupassanaṃ",
  "atk-s0402a:1160_3": "… ghanasaññaṃ… vayānupassanaṃ… āyūhanaṃ… vipariṇāmānupassanaṃ… dhuvasaññaṃ… animittānupassanaṃ",
  "atk-s0402a:1160_4": "… nimittaṃ… appaṇihitānupassanaṃ… paṇidhiṃ… suññatānupassanaṃ… abhinivesaṃ… adhipaññādhammavipassanaṃ…",
  "atk-s0402a:1160_5": "sārādānābhinivesaṃ… yathābhūtañāṇadassanaṃ… sammohābhinivesaṃ… ādīnavānupassanaṃ…",
  "atk-s0402a:1160_6": "ālayābhinivesaṃ… paṭisaṅkhānupassanaṃ… appaṭisaṅkhaṃ… vivaṭṭānupassanaṃ… saṃyogābhinivesaṃ…",
  "atk-s0402a:1160_7": "sotāpattimaggaṃ… diṭṭhekaṭṭhe kilese… sakadāgāmimaggaṃ… oḷārike kilese… anāgāmimaggaṃ…",
  "atk-s0402a:1160_8": "anusahagate kilese… arahattamaggaṃ bhāvento ramati, sabbakilese pajahanto ramatī”ti.",
  "atk-s0402a:1161": "Evaṃ paṭisambhidāmagge nekkhammapāḷiyā kathetabbo.",
  "atk-s0402a:1162": "Dīghanikāye dasuttarasuttantapariyāyenāti –",
  "atk-s0402a:1163_0": "“Ekaṃ dhammaṃ bhāvento ramati, ekaṃ dhammaṃ pajahanto ramati…pe… dasa dhamme bhāvento",
  "atk-s0402a:1163_1": "ramati, dasa dhamme pajahanto ramati. Katamaṃ ekaṃ dhammaṃ bhāvento ramati? Kāyagatāsatiṃ",
  "atk-s0402a:1163_2": "sātasahagataṃ, imaṃ ekaṃ dhammaṃ bhāvento ramati. Katamaṃ ekaṃ dhammaṃ pajahanto",
  "atk-s0402a:1163_3": "ramati? Asmimānaṃ, imaṃ ekaṃ dhammaṃ pajahanto ramati. Katame dve dhamme…pe… katame",
  "atk-s0402a:1163_4": "dasa dhamme bhāvento ramati? Dasa kasiṇāyatanāni, ime dasa dhamme bhāvento ramati.",
  "atk-s0402a:1163_5": "Katame dasa dhamme pajahanto ramati? Dasa micchatte, ime dasa dhamme pajahanto ramati.",
  "atk-s0402a:1163_6": "Evaṃ kho, bhikkhave, bhikkhu bhāvanārāmo hotī”ti.",
  "atk-s0402a:1164": "Evaṃ dīghanikāye dasuttarasuttantapariyāyena kathetabbo.",
  "atk-s0402a:1165": "Majjhimanikāye satipaṭṭhānasuttantapariyāyenāti –",
  "atk-s0402a:1166_0": "“Ekāyano ayaṃ, bhikkhave, maggo…pe… yāvadeva ñāṇamattāya paṭissatimattāya. Anissito",
  "atk-s0402a:1166_1": "ca viharati, na ca kiñci loke upādiyati. Evampi kho, bhikkhave, bhikkhu bhāvanārāmo",
  "atk-s0402a:1166_2": "hoti bhāvanārato. Pahānārāmo hoti pahānarato. Puna caparaṃ, bhikkhave, bhikkhu gacchanto",
  "atk-s0402a:1166_3": "vā gacchāmīti pajānāti…pe… puna caparaṃ, bhikkhave, bhikkhu seyyathāpi passeyya sarīraṃ",
  "atk-s0402a:1166_4": "sivathikāya chaḍḍitaṃ…pe… pūtīni cuṇṇakajātāni. So imameva kāyaṃ upasaṃharati ‘ayampi",
  "atk-s0402a:1166_5": "kho kāyo evaṃdhammo evaṃbhāvī evaṃanatīto’ti. Iti ajjhattaṃ vā kāye kāyānupassī viharati…pe…",
  "atk-s0402a:1166_6": "evampi kho, bhikkhave, bhikkhu bhāvanārāmo hotī”ti.",
  "atk-s0402a:1167": "Evaṃ majjhimanikāye satipaṭṭhānasuttantapariyāyena kathetabbo.",
  "atk-s0402a:1168_0": "Abhidhamme niddesapariyāyenāti sabbepi saṅkhate “aniccato dukkhato rogato gaṇḍato",
  "atk-s0402a:1168_1": "…pe… saṃkilesikadhammato passanto ramati, evaṃ kho bhikkhu bhāvanārāmo hotī”ti. Evaṃ",
  "atk-s0402a:1168_2": "niddesapariyāyena kathetabbo.",
  "atk-s0402a:1169_0": "Nevattānukkaṃsetīti “ajja me saṭṭhi vā sattati vā vassāni aniccaṃ dukkhaṃ anattāti",
  "atk-s0402a:1169_1": "vipassanāya kammaṃ karontassa ko mayā sadiso atthī”ti evaṃ attukkaṃsanaṃ na karoti.",
  "atk-s0402a:1169_2": "No paraṃ vambhetīti “aniccaṃ dukkhanti vipassanāmattakampi natthi, kiṃ ime vissaṭṭhakammaṭṭhānā",
  "atk-s0402a:1169_3": "carantī”ti evaṃ paravambhanaṃ na karoti. Sesaṃ vuttanayameva.",
  "atk-s0402a:1170_0": "Ime kho, bhikkhave, cattāro ariyavaṃsāti, bhikkhave, ime cattāro ariyavaṃsā ariyatantiyo",
  "atk-s0402a:1170_1": "ariyapaveṇiyo ariyañjasā ariyavaṭumānīti suttantaṃ vinivaṭṭetvā idāni mahāariyavaṃsaparipūrakassa",
  "atk-s0402a:1170_2": "bhikkhuno vasanadisā dassento imehi ca pana, bhikkhavetiādimāha. Tattha sveva aratiṃ",
  "atk-s0402a:1170_3": "sahatīti soyeva aratiṃ anabhiratiṃ ukkaṇṭhitaṃ sahati abhibhavati. Na taṃ arati sahatīti",
  "atk-s0402a:1170_4": "taṃ pana bhikkhuṃ yā esā pantesu senāsanesu adhikusalānaṃ dhammānaṃ bhāvanāya arati",
  "atk-s0402a:1170_5": "nāma hoti, sā sahituṃ adhibhavituṃ na sakkoti. Aratiratisahoti aratiñca pañcakāmaguṇaratiñca",
  "atk-s0402a:1170_6": "sahati, adhibhavituṃ sakkoti.",
  "atk-s0402a:1171_0": "Idāni gāthāhi kūṭaṃ gaṇhanto nāratītiādimāha. Tattha dhīranti vīriyavantaṃ. Nārati",
  "atk-s0402a:1171_1": "dhīraṃ sahatīti idaṃ purimasseva kāraṇavacanaṃ. Yasmā sā dhīraṃ na sahati nappahoti",
  "atk-s0402a:1171_2": "dhīraṃ sahituṃ adhibhavituṃ na sakkoti, tasmā nārati sahati dhīraṃ. Dhīro hi aratissahoti",
  "atk-s0402a:1171_3": "aratisahattā hi so dhīro nāma, tasmā aratiṃ sahatīti attho. Sabbakammavihāyīnanti",
  "atk-s0402a:1171_4": "sabbaṃ tebhūmakakammaṃ cajitvā paricchinnaṃ parivaṭumaṃ katvā ṭhitaṃ. Panuṇṇaṃ ko",
  "atk-s0402a:1171_5": "nivārayeti kilese panuditvā ṭhitaṃ ko nāma rāgo vā doso vā nivāreyya. Nekkhaṃ jambonadasseva,",
  "atk-s0402a:1171_6": "ko taṃ ninditumarahatīti jambonadasaṅkhātassa jātirattasuvaṇṇassa nikkhasadisaṃ garahitabbadosavimuttaṃ",
  "atk-s0402a:1171_7": "ko taṃ puggalaṃ nindituṃ arahati. Brahmunāpi pasaṃsitoti mahābrahmunāpi esa puggalo",
  "atk-s0402a:1171_8": "pasaṃsitoyevāti. Desanāpariyosāne cattālīsa bhikkhusahassāni arahatte patiṭṭhahiṃsu.",
  "atk-s0402a:1172": "9. Dhammapadasuttavaṇṇanā",
  "atk-s0402a:1173_0": "29. Navame dhammapadānīti dhammakoṭṭhāsā. Anabhijjhātiādīsu abhijjhāpaṭikkhepena",
  "atk-s0402a:1173_1": "anabhijjhā, byāpādapaṭikkhepena abyāpādo, micchāsatipaṭikkhepena sammāsati, micchāsamādhipaṭikkhepena",
  "atk-s0402a:1173_2": "sammāsamādhi veditabbo.",
  "atk-s0402a:1174_0": "Anabhijjhālūti nittaṇho hutvā. Abyāpannena cetasāti sabbakālaṃ pakatibhāvaṃ avijahantena",
  "atk-s0402a:1174_1": "cittena. Sato ekaggacittassāti satiyā samannāgato ārammaṇe ekaggacitto assa. Ajjhattaṃ",
  "atk-s0402a:1174_2": "susamāhitoti niyakajjhatte suṭṭhu ṭhapitacitto imasmiṃ suttepi gāthāyapi vaṭṭavivaṭṭaṃ kathitaṃ.",
  "atk-s0402a:1175": "10. Paribbājakasuttavaṇṇanā",
  "atk-s0402a:1176_0": "30. Dasame abhiññātāti ñātā pākaṭā. Annabhārotiādīni tesaṃ nāmāni. Paṭisallānā vuṭṭhitoti",
  "atk-s0402a:1176_1": "phalasamāpattito vuṭṭhito. Sā hi idha paṭisallānanti adhippetā. Paccakkhāyāti paṭikkhipitvā.",
  "atk-s0402a:1176_2": "Abhijjhālunti sataṇhaṃ. Kāmesu tibbasārāganti vatthukāmesu bahalarāgaṃ. Tamahaṃ tattha",
  "atk-s0402a:1176_3": "evaṃ vadeyyanti taṃ ahaṃ tasmiṃ kāraṇe evaṃ vadeyyaṃ. Paṭikkositabbaṃ maññeyyāti",
  "atk-s0402a:1176_4": "paṭikkositabbāni paṭibāhitabbani vā maññeyya. Sahadhammikāti sakāraṇā. Vādānupātāti",
  "atk-s0402a:1176_5": "dhammikavāde ghaṭṭayamānā adhammikavādānupātā, vādappavattiyoti attho. Gārayhā ṭhānāti",
  "atk-s0402a:1176_6": "garahitabbayuttakā paccayā. Āgacchantīti upagacchanti.",
  "atk-s0402a:1177_0": "Ukkalāti ukkalajanapadavāsino. Vassabhaññāti vasso ca bhañño cāti dve janā. Ahetukavādāti",
  "atk-s0402a:1177_1": "“natthi hetu natthi paccayo sattānaṃ visuddhiyā”tievamādivādino. Akiriyavādāti “karoto",
  "atk-s0402a:1177_2": "na karīyati pāpa”nti evaṃ kiriyapaṭikkhepavādino. Natthikavādāti “natthi dinna”ntiādivādino.",
  "atk-s0402a:1177_3": "Te imesu tīsupi dassanesu okkantaniyāmā ahesuṃ. Kathaṃ pana tesu niyāmo hotīti? Yo",
  "atk-s0402a:1177_4": "hi evarūpaṃ laddhiṃ gahetvā rattiṭṭhānadivāṭṭhānesu nisinno sajjhāyati vīmaṃsati,",
  "atk-s0402a:1177_5": "tassa “natthi hetu natthi paccayo karoto na karīyati pāpaṃ…pe… natthi dinnaṃ…pe…",
  "atk-s0402a:1177_6": "kāyassa bhedā ucchijjatī”ti tasmiṃ ārammaṇe micchāsati santiṭṭhati, cittaṃ ekaggaṃ",
  "atk-s0402a:1177_7": "hoti, javanāni javanti. Paṭhamajavane satekiccho hoti, tathā dutiyādīsu, sattame",
  "atk-s0402a:1177_8": "buddhānampi atekiccho anivatti ariṭṭhakaṇṭakasadiso hoti. Tattha koci ekaṃ dassanaṃ",
  "atk-s0402a:1177_9": "okkamati, koci dve, koci tīṇipi. Niyatamicchādiṭṭhikova hoti, patto saggamaggāvaraṇañceva",
  "atk-s0402a:1177_10": "mokkhamaggāvaraṇañca, abhabbo tassa attabhāvassa anantaraṃ saggampi gantuṃ, pageva",
  "atk-s0402a:1177_11": "mokkhaṃ. Vaṭṭakhāṇuko nāmesa satto pathavigopako, yebhuyyena evarūpassa bhavato vuṭṭhānaṃ",
  "atk-s0402a:1177_12": "natthi. Vassabhaññāpi edisā ahesuṃ. Nindābyārosanaupārambhabhayāti attano nindabhayena",
  "atk-s0402a:1177_13": "ghaṭṭanabhayena upavādabhayena cāti attho. Abhijjhāvinaye sikkhanti abhijjhāvinayo",
  "atk-s0402a:1177_14": "vuccati arahattaṃ, arahatte sikkhamāno appamatto nāma vuccatīti suttante vaṭṭaviṭṭaṃ",
  "atk-s0402a:1177_15": "kathetvā gāthāya phalasamāpatti kathitāti.",
  "atk-s0402a:1178": "Uruvelavaggo tatiyo.",
  "atk-s0402a:1179": "4. Cakkavaggo",
  "atk-s0402a:1180": "1. Cakkasuttavaṇṇanā",
  "atk-s0402a:1181_0": "31. Catutthassa paṭhame cakkānīti sampattiyo. Catucakkaṃ vattatīti cattāri sampatticakkāni",
  "atk-s0402a:1181_1": "vattanti ghaṭiyantiyevāti attho. Patirūpadesavāsoti yattha catasso parisā sandissanti,",
  "atk-s0402a:1181_2": "evarūpe anucchavike dese vāso. Sappurisāvassayoti buddhādīnaṃ sappurisānaṃ avassayanaṃ",
  "atk-s0402a:1181_3": "sevanaṃ bhajanaṃ, na rājānaṃ. Attasammāpaṇidhīti attano sammā ṭhapanaṃ, sace pubbe",
  "atk-s0402a:1181_4": "assaddhādīhi samannāgato hoti, tāni pahāya saddhādīsu patiṭṭhāpanaṃ. Pubbe ca katapuññatāti",
  "atk-s0402a:1181_5": "pubbe upacitakusalatā. Idameva cettha pamāṇaṃ. Yena hi ñāṇasampayuttacittena kusalakammaṃ",
  "atk-s0402a:1181_6": "kataṃ hoti, tadeva kusalaṃ taṃ purisaṃ patirūpadese upaneti, sappurise bhajāpeti,",
  "atk-s0402a:1181_7": "so eva ca puggalo attānaṃ sammā ṭhapeti. Puññakatoti katapuñño. Sukhañcetaṃdhivattatīti",
  "atk-s0402a:1181_8": "sukhañca etaṃ puggalaṃ adhivattati, avattharatīti attho.",
  "atk-s0402a:1182": "2. Saṅgahasuttavaṇṇanā",
  "atk-s0402a:1183_0": "32. Dutiye saṅgahavatthūnīti saṅgaṇhanakāraṇāni. Dānañcātiādīsu ekacco hi dāneneva",
  "atk-s0402a:1183_1": "saṅgaṇhitabbo hoti, tassa dānameva dātabbaṃ. Peyyavajjanti piyavacanaṃ. Ekacco hi",
  "atk-s0402a:1183_2": "“ayaṃ dātabbaṃ nāma deti, ekekena pana vacanena sabbaṃ makkhetvā nāseti, kiṃ tassa",
  "atk-s0402a:1183_3": "dāna”nti vattā hoti. Ekacco “ayaṃ kiñcāpi dānaṃ na deti, kathento pana telena viya",
  "atk-s0402a:1183_4": "makkheti. Esa detu vā mā vā, vacanamevassa sahassaṃ agghatī”ti vattā hoti. Evarūpo",
  "atk-s0402a:1183_5": "puggalo dānaṃ na paccāsīsati, piyavacanameva paccāsīsati. Tassa piyavacanameva vattabbaṃ.",
  "atk-s0402a:1183_6": "Atthacariyāti atthavaḍḍhanakathā. Ekacco hi neva dānaṃ, na piyavacanaṃ paccāsīsati,",
  "atk-s0402a:1183_7": "attano hitakathaṃ vaḍḍhikathameva paccāsīsati. Evarūpassa puggalassa “idaṃ te kātabbaṃ,",
  "atk-s0402a:1183_8": "idaṃ na kātabbaṃ, evarūpo puggalo sevitabbo, evarūpo na sevitabbo”ti evaṃ atthacariyakathāva",
  "atk-s0402a:1183_9": "kathetabbā. Samānattatāti samānasukhadukkhabhāvo. Ekacco hi dānādīsu ekampi na paccāsīsati,",
  "atk-s0402a:1183_10": "ekāsane nisajjaṃ, ekapallaṅke sayanaṃ, ekato bhojananti evaṃ samānasukhadukkhataṃ",
  "atk-s0402a:1183_11": "paccāsīsati. So sace gahaṭṭhassa jātiyā pabbajitassa sīlena sadiso hoti, tassāyaṃ",
  "atk-s0402a:1183_12": "samānattatā kātabbā. Tattha tattha yathārahanti tesu tesu dhammesu yathānucchavikaṃ",
  "atk-s0402a:1183_13": "samānattatāti attho. Rathassāṇīva yāyatoti yathā rathassa gacchato āṇi saṅgaho nāma",
  "atk-s0402a:1183_14": "hoti, sā rathaṃ saṅgaṇhāti, evamime saṅgahā lokaṃ saṅgaṇhanti. Na mātā puttakāraṇāti",
  "atk-s0402a:1183_15": "yadi mātā ete saṅgahe puttassa na kareyya, puttakāraṇā mānaṃ vā pūjaṃ vā na labheyya.",
  "atk-s0402a:1183_16": "Saṅgahā eteti upayogavacane paccattaṃ. Saṅgahe eteti vā pāṭho. Samavekkhantīti sammā",
  "atk-s0402a:1183_17": "pekkhanti. Pāsaṃsā ca bhavantīti pasaṃsanīyā ca bhavanti.",
  "atk-s0402a:1184": "3. Sīhasuttavaṇṇanā",
  "atk-s0402a:1185_0": "33. Tatiye sīhoti cattāro sīhā – tiṇasīho, kāḷasīho, paṇḍusīho, kesarasīhoti. Tesu",
  "atk-s0402a:1185_1": "tiṇasīho kapotavaṇṇagāvisadiso tiṇabhakkho ca hoti. Kāḷasīho kāḷagāvisadiso tiṇabhakkhoyeva.",
  "atk-s0402a:1185_2": "Paṇḍusīho paṇḍupalāsavaṇṇagāvisadiso maṃsabhakkho. Kesarasīho lākhāparikammakateneva",
  "atk-s0402a:1185_3": "mukhena agganaṅguṭṭhena catūhi ca pādapariyantehi samannāgato, matthakatopissa paṭṭhāya",
  "atk-s0402a:1185_4": "lākhātūlikāya katā viya tisso rājiyo piṭṭhimajjhena gantvā antarasatthimhi dakkhiṇāvattā",
  "atk-s0402a:1185_5": "hutvā ṭhitā. Khandhe panassa satasahassagghanikakambalaparikkhepo viya kesarabhāro",
  "atk-s0402a:1185_6": "hoti, avasesaṭṭhānaṃ parisuddhasālipiṇḍasaṅkhacuṇṇapiṇḍavaṇṇaṃ hoti. Imesu catūsu",
  "atk-s0402a:1185_7": "sīhesu ayaṃ kesarasīho idha adhippeto.",
  "atk-s0402a:1186_0": "Migarājāti sabbamigagaṇassa rājā. Āsayāti vasanaṭṭhānato, suvaṇṇaguhato vā rajatamaṇiphalikamanosilāguhato",
  "atk-s0402a:1186_1": "vā nikkhamatīti vuttaṃ hoti. Nikkhamamāno panesa catūhi kāraṇehi nikkhamati andhakārapīḷito",
  "atk-s0402a:1186_2": "vā ālokatthāya, uccārapassāvapīḷito vā tesaṃ vissajjanatthāya, jighacchāpīḷito vā",
  "atk-s0402a:1186_3": "gocaratthāya, sambhavapīḷito vā assaddhammapaṭisevanatthāya. Idha pana gocaratthāya",
  "atk-s0402a:1186_4": "nikkhamanto adhippeto.",
  "atk-s0402a:1187_0": "Vijambhatīti suvaṇṇatale vā rajatamaṇiphalikamanosilātalānaṃ vā aññatarasmiṃ dve",
  "atk-s0402a:1187_1": "pacchimapāde samaṃ patiṭṭhāpetvā purimapāde purato pasāretvā sarīrassa pacchābhāgaṃ",
  "atk-s0402a:1187_2": "ākaḍḍhitvā purimabhāgaṃ abhiharitvā piṭṭhiṃ nāmetvā gīvaṃ ukkhipitvā asanisaddaṃ",
  "atk-s0402a:1187_3": "karonto viya nāsapuṭāni pothetvā sarīralaggaṃ rajaṃ vidhunanto vijambhati. Vijambhanabhūmiyañca",
  "atk-s0402a:1187_4": "pana taruṇavacchako viya aparāparaṃ javati, javato panassa sarīraṃ andhakāre paribbhamantaṃ",
  "atk-s0402a:1187_5": "alātaṃ viya khāyati.",
  "atk-s0402a:1188_0": "Anuviloketīti kasmā anuviloketi? Parānuddayatāya. Tasmiṃ kira sīhanādaṃ nadante papātāvāṭādīsu",
  "atk-s0402a:1188_1": "visamaṭṭhānesu carantā hatthigokaṇṇamahiṃsādayo pāṇā papātepi āvāṭepi patanti, tesaṃ",
  "atk-s0402a:1188_2": "anuddayāya anuviloketi. Kiṃ panassa luddassa paramaṃsakhādino anuddayā nāma atthīti?",
  "atk-s0402a:1188_3": "Āma atthi. Tathā hi “kiṃ me bahūhi ghātitehī”ti attano gocaratthāyāpi khuddake pāṇe",
  "atk-s0402a:1188_4": "na gaṇhāti. Evaṃ anuddayaṃ karoti, vuttampi cetaṃ – “māhaṃ khuddake pāṇe visamagate",
  "atk-s0402a:1188_5": "saṅghātaṃ āpādesi”nti.",
  "atk-s0402a:1189_0": "Sīhanādaṃ nadatīti tikkhattuṃ tāva abhītanādaṃ nadati. Evañca panassa vijambhanabhūmiyaṃ",
  "atk-s0402a:1189_1": "ṭhatvā nadantassa saddo samantā tiyojanapadesaṃ ekaninnādaṃ karoti, tamassa ninnādaṃ",
  "atk-s0402a:1189_2": "sutvā tiyojanabbhantaragatā dvipadacatuppadagaṇā yathāṭhāne ṭhātuṃ na sakkonti. Gocarāya",
  "atk-s0402a:1189_3": "pakkamatīti āhāratthāya gacchati. Kathaṃ? So hi vijambhanabhūmiyaṃ ṭhatvā dakkhiṇato",
  "atk-s0402a:1189_4": "vā vāmato vā uppatanto usabhamattaṃ ṭhānaṃ gaṇhāti, uddhaṃ uppatanto cattāripi aṭṭhapi",
  "atk-s0402a:1189_5": "usabhaṭṭhānāni uppatati, same ṭhāne ujukaṃ pakkhandanto soḷasausabhamattampi vīsatiusabhamattampi",
  "atk-s0402a:1189_6": "ṭhānaṃ pakkhandati, thalā vā pabbatā vā pakkhandanto saṭṭhiusabhamattampi asītiusabhamattampi",
  "atk-s0402a:1189_7": "ṭhānaṃ pakkhandati, antarāmagge rukkhaṃ vā pabbataṃ vā disvā taṃ pariharanto vāmato",
  "atk-s0402a:1189_8": "vā dakkhiṇato vā uddhaṃ vā usabhamattaṃ apakkamati. Tatiyaṃ pana sīhanādaṃ naditvā",
  "atk-s0402a:1189_9": "teneva saddhiṃ tiyojane ṭhāne paññāyati, tiyojanaṃ gantvā nivattitvā ṭhito attanova",
  "atk-s0402a:1189_10": "nādassa anunādaṃ suṇāti. Evaṃ sīghena javena pakkamati.",
  "atk-s0402a:1190_0": "Yebhuyyenāti pāyena. Bhayaṃ santāsaṃ saṃveganti sabbaṃ cittutrāsasseva nāmaṃ. Sīhassa",
  "atk-s0402a:1190_1": "hi saddaṃ sutvā bahū bhāyanti, appakā na bhāyanti. Ke pana teti? Samasīho hatthājānīyo",
  "atk-s0402a:1190_2": "assājānīyo usabhājānīyo purisājānīyo khīṇāsavoti. Kasmā panete na bhāyantīti? Samasīho",
  "atk-s0402a:1190_3": "tāva “jātigottakulasūrabhāvehi samānosmī”ti na bhāyati, hatthājānīyādayo attano sakkāyadiṭṭhibalavatāya",
  "atk-s0402a:1190_4": "na bhāyanti, khīṇāsavo sakkāyadiṭṭhiyā pahīnattā na bhāyati.",
  "atk-s0402a:1191_0": "Bilāsayāti bile sayantā bilavāsino ahinakulagodhādayo. Udakāsayāti udakavāsino macchakacchapādayo.",
  "atk-s0402a:1191_1": "Vanāsayāti vanavāsino hatthiassagokaṇṇamigādayo. Pavisantīti “idāni āgantvā gaṇhissatī”ti",
  "atk-s0402a:1191_2": "maggaṃ oloketvā pavisanti. Daḷhehīti thirehi. Varattehīti cammarajjūhi. Mahiddhikotiādīsu",
  "atk-s0402a:1191_3": "vijambhanabhūmiyaṃ ṭhatvā dakkhiṇapassādīhi usabhamattaṃ, ujuṃ vīsatiusabhamattādilaṅghanavasena",
  "atk-s0402a:1191_4": "mahiddhikatā, sesamigānaṃ adhipatibhāvena mahesakkhatā, samantā tiyojanaṭṭhāne saddaṃ",
  "atk-s0402a:1191_5": "sutvā palāyantānaṃ vasena mahānubhāvatā veditabbā.",
  "atk-s0402a:1192_0": "Evameva khoti bhagavā tesu tesu suttantesu tathā tathā attānaṃ kathesi. “Sīhoti kho,",
  "atk-s0402a:1192_1": "bhikkhave, tathāgatassetaṃ adhivacanaṃ arahato sammāsambuddhassā”ti imasmiṃ tāva",
  "atk-s0402a:1192_2": "sutte sīhasadisaṃ attānaṃ kathesi. “Bhisakko sallakattoti kho, sunakkhatta, tathāgatassetaṃ",
  "atk-s0402a:1192_3": "adhivacana”nti imasmiṃ vejjasadisaṃ, “brāhmaṇoti kho, bhikkhave, tathāgatassetaṃ",
  "atk-s0402a:1192_4": "adhivacana”nti imasmiṃ brāhmaṇasadisaṃ, “puriso maggakusaloti kho, tissa, tathāgatassetaṃ",
  "atk-s0402a:1192_5": "adhivacana”nti imasmiṃ maggadesakapurisasadisaṃ, “rājāhamasmi, selā”ti imasmiṃ rājasadisaṃ.",
  "atk-s0402a:1192_6": "Imasmiṃ pana sutte sīhasadisameva katvā attānaṃ kathento evamāha.",
  "atk-s0402a:1193_0": "Tatrāyaṃ sadisatā – sīhassa kañcanaguhādīsu vasanakālo viya hi tathāgatassa dīpaṅkarapādamūle",
  "atk-s0402a:1193_1": "katābhinīhārassa aparimitakālaṃ pāramiyo pūretvā pacchimabhave paṭisandhiggahaṇena",
  "atk-s0402a:1193_2": "ceva mātukucchito nikkhamanena ca dasasahassilokadhātuṃ kampetvā vuddhimanvāya dibbasampattisadisaṃ",
  "atk-s0402a:1193_3": "sampattiṃ anubhavamānassa tīsu pāsādesu nivāsakālo daṭṭhabbo. Sīhassa kañcanaguhādito",
  "atk-s0402a:1193_4": "nikkhantakālo viya tathāgatassa ekūnatiṃsasaṃvacchare vivaṭena dvārena kaṇḍakaṃ āruyha",
  "atk-s0402a:1193_5": "channasahāyassa nikkhamitvā tīṇi rajjāni atikkamitvā anomānadītīre brahmunā dinnāni",
  "atk-s0402a:1193_6": "kāsāyāni paridahitvā pabbajitassa sattame divase rājagahaṃ gantvā tattha piṇḍāya",
  "atk-s0402a:1193_7": "caritvā paṇḍavagiripabbhāre katabhattakiccassa sammāsambodhiṃ patvā paṭhamameva magadharaṭṭhaṃ",
  "atk-s0402a:1193_8": "āgamanatthāya yāva rañño paṭiññādānakālo.",
  "atk-s0402a:1194_0": "Sīhassa vijambhanakālo viya tathāgatassa dinnapaṭiññassa āḷārakālāmaupasaṅkamanaṃ",
  "atk-s0402a:1194_1": "ādiṃ katvā yāva sujātāya dinnapāyāsassa ekūnapaṇṇāsāya piṇḍehi paribhuttakālo veditabbo.",
  "atk-s0402a:1194_2": "Sīhassa sarīravidhunanaṃ viya sāyanhasamaye sottiyena dinnā aṭṭha tiṇamuṭṭhiyo gahetvā",
  "atk-s0402a:1194_3": "dasasahassacakkavāḷadevatāhi thomiyamānassa gandhādīhi pūjiyamānassa tikkhattuṃ bodhiṃ",
  "atk-s0402a:1194_4": "padakkhiṇaṃ katvā bodhimaṇḍaṃ āruyha cuddasahatthubbedhe ṭhāne tiṇasantharaṃ attharitvā",
  "atk-s0402a:1194_5": "caturaṅgavīriyaṃ adhiṭṭhāya nisinnassa taṃkhaṇaññeva mārabalaṃ vidhametvā tīsu yāmesu",
  "atk-s0402a:1194_6": "tisso vijjā visodhetvā anulomappaṭilomaṃ paṭiccasamuppādamahāsamuddaṃ yamakañāṇamanthanena",
  "atk-s0402a:1194_7": "manthentassa sabbaññutaññāṇe paṭividdhe tadanubhāvena dasasahassilokadhātukampanaṃ veditabbaṃ.",
  "atk-s0402a:1195_0": "Sīhassa catudisāvilokanaṃ viya paṭividdhasabbaññutaññāṇassa sattasattāhaṃ bodhimaṇḍe",
  "atk-s0402a:1195_1": "viharitvā paribhuttamadhupiṇḍikāhārassa ajapālanigrodhamūle mahābrahmuno dhammadesanāyācanaṃ",
  "atk-s0402a:1195_2": "paṭiggahetvā tattha viharantassa ekādasame divase “sve āsāḷhipuṇṇamā bhavissatī”ti",
  "atk-s0402a:1195_3": "paccūsasamaye “kassa nu kho ahaṃ paṭhamaṃ dhammaṃ deseyya”nti āḷārudakānaṃ kālakatabhāvaṃ",
  "atk-s0402a:1195_4": "ñatvā dhammadesanatthāya pañcavaggiyānaṃ olokanaṃ daṭṭhabbaṃ. Sīhassa gocaratthāya",
  "atk-s0402a:1195_5": "tiyojanaṃ gamanakālo viya attano pattacīvaraṃ ādāya “pañcavaggiyānaṃ dhammacakkaṃ",
  "atk-s0402a:1195_6": "pavattessāmī”ti pacchābhatte ajapālanigrodhato vuṭṭhitassa aṭṭhārasayojanamaggaṃ gamanakālo.",
  "atk-s0402a:1196_0": "Sīhassa sīhanādakālo viya tathāgatassa aṭṭhārasayojanamaggaṃ gantvā pañcavaggiye",
  "atk-s0402a:1196_1": "saññāpetvā acalapallaṅke nisinnassa dasahi cakkavāḷasahassehi sannipatitena devagaṇena",
  "atk-s0402a:1196_2": "parivutassa “dveme, bhikkhave, antā pabbajitena na sevitabbā”tiādinā nayena dhammacakkappavattanakālo",
  "atk-s0402a:1196_3": "veditabbo. Imasmiṃ ca pana pade desiyamāne tathāgatasīhassa dhammaghoso heṭṭhā avīciṃ",
  "atk-s0402a:1196_4": "upari bhavaggaṃ gahetvā dasasahassilokadhātuṃ paṭicchādesi. Sīhassa saddena khuddakapāṇānaṃ",
  "atk-s0402a:1196_5": "santāsāpajjanakālo viya tathāgatassa tīṇi lakkhaṇāni dīpetvā cattāri saccāni soḷasahākārehi",
  "atk-s0402a:1196_6": "saṭṭhiyā ca nayasahassehi vibhajitvā dhammaṃ kathentassa dīghāyukānaṃ devānaṃ ñāṇasantāsassa",
  "atk-s0402a:1196_7": "uppattikālo veditabbo.",
  "atk-s0402a:1197_0": "Aparo nayo – sīho viya sabbaññutaṃ patto tathāgato, āsayabhūtāya kanakaguhāya nikkhamanaṃ",
  "atk-s0402a:1197_1": "viya gandhakuṭito nikkhamanakālo, vijambhanaṃ viya dhammasabhaṃ upasaṅkamanakālo,",
  "atk-s0402a:1197_2": "disāvilokanaṃ viya parisāvilokanaṃ, sīhanādanadanaṃ viya dhammadesanākālo, gocarāya",
  "atk-s0402a:1197_3": "pakkamanaṃ viya paravādanimmaddanatthāya gamanaṃ.",
  "atk-s0402a:1198_0": "Aparo nayo – sīho viya tathāgato, himavantanissitāya kañcanaguhāya nikkhamanaṃ viya",
  "atk-s0402a:1198_1": "ārammaṇavasena nibbānanissitāya phalasamāpattiyā vuṭṭhānaṃ, vijambhanaṃ viya paccavekkhaṇañāṇaṃ,",
  "atk-s0402a:1198_2": "disāvilokanaṃ viya veneyyasattavilokanaṃ, sīhanādo viya sampattaparisāya dhammadesanā,",
  "atk-s0402a:1198_3": "gocarāya pakkamanaṃ viya asampattānaṃ veneyyasattānaṃ santikūpasaṅkamanaṃ veditabbaṃ.",
  "atk-s0402a:1199_0": "Yadāti yasmiṃ kāle. Tathāgatoti heṭṭhā vuttehi aṭṭhahi kāraṇehi tathāgato. Loketi",
  "atk-s0402a:1199_1": "sattaloke. Uppajjatīti abhinīhārato paṭṭhāya yāva bodhipallaṅkā vā arahattamaggañāṇā",
  "atk-s0402a:1199_2": "vā uppajjati nāma, arahattaphale pana patte uppanno nāma. Arahaṃ sammāsambuddhotiādīni",
  "atk-s0402a:1199_3": "visuddhimagge buddhānussatiniddese vitthāritāni.",
  "atk-s0402a:1200_0": "Iti sakkāyoti ayaṃ sakkāyo, ettako sakkāyo, na ito bhiyyo sakkāyo atthīti. Ettāvatā",
  "atk-s0402a:1200_1": "sabhāvato sarasato pariyantato paricchedato parivaṭumato sabbepi pañcupādānakkhandhā",
  "atk-s0402a:1200_2": "dassitā honti. Iti sakkāyasamudayoti ayaṃ sakkāyassa samudayo nāma. Ettāvatā “āhārasamudayā",
  "atk-s0402a:1200_3": "rūpasamudayo”tiādi sabbaṃ dassitaṃ hoti. Iti sakkāyassa atthaṅgamoti ayaṃ sakkāyassa",
  "atk-s0402a:1200_4": "atthaṅgamo. Imināpi “āhāranirodhā rūpanirodho”tiādi sabbaṃ dassitaṃ hoti.",
  "atk-s0402a:1201_0": "Vaṇṇavantoti sarīravaṇṇena vaṇṇavanto. Dhammadesanaṃ sutvāti pañcasu khandhesu paṇṇāsalakkhaṇappaṭimaṇḍitaṃ",
  "atk-s0402a:1201_1": "tathāgatassa dhammadesanaṃ sutvā. Yebhuyyenāti idha ke ṭhapeti? Ariyasāvake deve.",
  "atk-s0402a:1201_2": "Tesaṃ hi khīṇāsavattā cittutrāsabhayampi na uppajjati, saṃviggassa yoniso padhānena",
  "atk-s0402a:1201_3": "pattabbaṃ pattatāya ñāṇasaṃvegopi. Itarāsaṃ pana devatānaṃ “tāso heso, bhikkhave,",
  "atk-s0402a:1201_4": "anicca”nti manasikarontānaṃ cittutrāsabhayampi, balavavipassanākāle ñāṇabhayampi",
  "atk-s0402a:1201_5": "uppajjati. Bhoti dhammālapanamattametaṃ. Sakkāyapariyāpannāti pañcakkhandhapariyāpannā.",
  "atk-s0402a:1201_6": "Iti tesaṃ sammāsambuddhe vaṭṭadosaṃ dassetvā tilakkhaṇāhataṃ katvā dhammaṃ desente",
  "atk-s0402a:1201_7": "ñāṇabhayaṃ nāma okkamati.",
  "atk-s0402a:1202_0": "Abhiññāyāti jānitvā. Dhammacakkanti paṭivedhañāṇampi desanāñāṇampi. Paṭivedhañāṇaṃ",
  "atk-s0402a:1202_1": "nāma yena ñāṇena bodhipallaṅke nisinno cattāri saccāni soḷasahākārehi saṭṭhiyā ca",
  "atk-s0402a:1202_2": "nayasahassehi paṭivijjhi. Desanāñāṇaṃ nāma yena ñāṇena tiparivaṭṭaṃ dvādasākāraṃ",
  "atk-s0402a:1202_3": "dhammacakkaṃ pavattesi. Ubhayampetaṃ dasabalassa ure jātañāṇameva. Tesu dhammadesanāñāṇaṃ",
  "atk-s0402a:1202_4": "gahetabbaṃ. Taṃ panesa yāva aṭṭhārasabrahmakoṭīhi saddhiṃ aññākoṇḍaññattherassa sotāpattiphalaṃ",
  "atk-s0402a:1202_5": "na uppajjati, tāva pavatteti nāma. Tasmiṃ uppanne pavattitaṃ nāma hotīti veditabbaṃ.",
  "atk-s0402a:1202_6": "Appaṭipuggaloti sadisapuggalarahito. Yasassinoti parivārasampannā. Tādinoti lābhālābhādīhi ekasadisassa.",
  "atk-s0402a:1203": "4. Pasādasuttavaṇṇanā",
  "atk-s0402a:1204_0": "34. Catutthe aggesu pasādā, aggā vā pasādāti aggappasādā. Yāvatāti yattakā. Apadāti",
  "atk-s0402a:1204_1": "nippadā ahimacchādayo. Dvipadāti manussapakkhiādayo. Catuppadāti hatthiassādayo.",
  "atk-s0402a:1204_2": "Bahuppadāti satapadiādayo. Nevasaññināsaññinoti bhavagge nibbattasattā. Aggamakkhāyatīti",
  "atk-s0402a:1204_3": "guṇehi aggo uttamo seṭṭhoti akkhāyati. Asaṅkhatāti nibbānameva gahetvā vuttaṃ. Virāgotiādīni",
  "atk-s0402a:1204_4": "nibbānasseva nāmāni. Tañhi āgamma sabbakilesā virajjanti, sabbe rāgamadādayo madā",
  "atk-s0402a:1204_5": "nimmadā honti, abhāvaṃ gacchanti, sabbā pipāsā vinayaṃ upenti, sabbe ālayā samugghātaṃ",
  "atk-s0402a:1204_6": "gacchanti, vaṭṭāni upacchijjanti, taṇhā khīyanti, vaṭṭadukkhā nirujjhanti, sabbe",
  "atk-s0402a:1204_7": "pariḷāhā nibbāyanti. Tasmā etāni nāmāni labhati. Sesamettha uttānatthamevāti.",
  "atk-s0402a:1205": "5. Vassakārasuttavaṇṇanā",
  "atk-s0402a:1206_0": "35. Pañcame anussaritāti anugantvā saritā, aparāparaṃ sarituṃ samatthoti attho. Dakkhoti",
  "atk-s0402a:1206_1": "cheko. Tatrupāyāyāti “imasmiṃ kāle imaṃ nāma kattabba”nti evaṃ tattha tattha upāyabhūtāya",
  "atk-s0402a:1206_2": "paññāya samannāgato. Anumoditabbanti abhinanditabbaṃ. Paṭikkositabbanti paṭikkhipitabbaṃ.",
  "atk-s0402a:1206_3": "Neva kho tyāhanti neva kho te ahaṃ. Kasmā panetaṃ bhagavā nābhinandati, nappaṭikkhipatīti?",
  "atk-s0402a:1206_4": "Lokiyattā nābhinandati, lokiyaṃ atthaṃ gahetvā ṭhitattā nappaṭikkosati. Bahussa janatāti",
  "atk-s0402a:1206_5": "bahu assa janatā. Idañca karaṇatthe sāmivacanaṃ veditabbaṃ. Ariye ñāyeti sahavipassanake",
  "atk-s0402a:1206_6": "magge. Kalyāṇadhammatā kusaladhammatātipi tasseva nāmāni. Yaṃ vitakkanti nekkhammavitakkādīsu",
  "atk-s0402a:1206_7": "aññataraṃ. Na taṃ vitakkaṃ vitakketīti kāmavitakkādīsu ekampi na vitakketi. Itaraṃ",
  "atk-s0402a:1206_8": "tasseva vevacanaṃ. Vitakkapatheti ettha vitakkoyeva vitakkapatho. Ahañhi brāhmaṇātiādīsu",
  "atk-s0402a:1206_9": "paṭhamanayena khīṇāsavassa sīlañceva bāhusaccañca kathitaṃ, dutiyatatiyehi khīṇāsavassa",
  "atk-s0402a:1206_10": "kiriyavitakkāni ceva kiriyajjhānāni ca, catutthena khīṇāsavabhāvo kathitoti veditabbo.",
  "atk-s0402a:1207": "Maccupāsappamocananti maccupāsā pamocanakaṃ maggaṃ. Ñāyaṃ dhammanti sahavipassanakaṃ maggaṃ. Disvā ca sutvā cāti ñāṇeneva passitvā ca suṇitvā ca. Sesamettha uttānameva.",
  "atk-s0402a:1208": "6. Doṇasuttavaṇṇanā",
  "atk-s0402a:1209_0": "36. Chaṭṭhe antarā ca ukkaṭṭhaṃ antarā ca setabyanti ettha ukkaṭṭhāti ukkāhi dhārīyamānāhi",
  "atk-s0402a:1209_1": "māpitattā evaṃladdhavohāraṃ nagaraṃ. Setabyanti atīte kassapasammāsambuddhassa jātanagaraṃ.",
  "atk-s0402a:1209_2": "Antarāsaddo pana kāraṇakhaṇacittavemajjhavivarādīsu vattati. “Tadantaraṃ ko jāneyya",
  "atk-s0402a:1209_3": "aññatra tathāgatā”ti ca, “janā saṅgamma mantenti, mañca tañca kimantara”nti ca ādīsu",
  "atk-s0402a:1209_4": "kāraṇe. “Addasā maṃ, bhante, aññatarā itthī vijjantarikāya bhājanaṃ dhovantī”tiādīsu",
  "atk-s0402a:1209_5": "khaṇe. “Yassantarato na santi kopā”tiādīsu citte. “Antarāvosānamāpādī”tiādīsu vemajjhe.",
  "atk-s0402a:1209_6": "“Apicāyaṃ tapodā dvinnaṃ mahānirayānaṃ antarikāya āgacchatī”tiādīsu vivare. Svāyamidha",
  "atk-s0402a:1209_7": "vivare vattati. Tasmā ukkaṭṭhāya ca setabyassa ca vivareti evamettha attho daṭṭhabbo.",
  "atk-s0402a:1209_8": "Antarāsaddena pana yuttattā upayogavacanaṃ kataṃ. Īdisesu ca ṭhānesu akkharacintakā",
  "atk-s0402a:1209_9": "“antarā gāmañca nadiñca yātī”ti evaṃ ekameva antarāsaddaṃ payuñjanti, so dutiyapadenapi",
  "atk-s0402a:1209_10": "yojetabbo hoti, ayojiyamāne upayogavacanaṃ na pāpuṇāti. Idha pana yojetvā eva vutto.",
  "atk-s0402a:1210_0": "Addhānamaggappaṭipanno hotīti addhānasaṅkhātaṃ maggaṃ paṭipanno hoti, dīghamagganti",
  "atk-s0402a:1210_1": "attho. Kasmā paṭipannoti? Taṃ divasaṃ kira bhagavā idaṃ addasa “mayi taṃ maggaṃ paṭipanne",
  "atk-s0402a:1210_2": "doṇo brāhmaṇo mama padacetiyāni passitvā padānupadiko hutvā mama nisinnaṭṭhānaṃ āgantvā",
  "atk-s0402a:1210_3": "pañhaṃ pucchissati. Athassāhaṃ ekaṃ saccadhammaṃ desessāmi. Brāhmaṇo tīṇi sāmaññaphalāni",
  "atk-s0402a:1210_4": "paṭivijjhitvā dvādasapadasahassaparimāṇaṃ doṇagajjitaṃ nāma vaṇṇaṃ vatvā mayi parinibbute",
  "atk-s0402a:1210_5": "sakalajambudīpe uppannaṃ mahākalahaṃ vūpasametvā dhātuyo bhājessatī”ti. Iminā kāraṇena",
  "atk-s0402a:1210_6": "paṭipanno. Doṇopi sudaṃ brāhmaṇoti doṇo brāhmaṇopi tayo vede paguṇe katvā pañcasate",
  "atk-s0402a:1210_7": "māṇavake sippaṃ vācento taṃdivasaṃ pātova uṭṭhāya sarīrapaṭijagganaṃ katvā satagghanakaṃ",
  "atk-s0402a:1210_8": "nivāsetvā pañcasatagghanakaṃ ekaṃsavaragataṃ katvā āmuttayaññasutto rattavaṭṭikā",
  "atk-s0402a:1210_9": "upāhanā ārohitvā pañcasatamāṇavakaparivāro tameva maggaṃ paṭipajji. Taṃ sandhāyetaṃ vuttaṃ.",
  "atk-s0402a:1211_0": "Pādesūti pādehi akkantaṭṭhānesu. Cakkānīti lakkhaṇacakkāni. Kiṃ pana bhagavato gacchantassa",
  "atk-s0402a:1211_1": "akkantaṭṭhāne padaṃ paññāyatīti? Na paññāyati. Kasmā? Sukhumattā mahābalattā mahājanānuggahena",
  "atk-s0402a:1211_2": "ca. Buddhānañhi sukhumacchavitāya akkantaṭṭhānaṃ tūlapicuno patiṭṭhitaṭṭhānaṃ viya",
  "atk-s0402a:1211_3": "hoti, padavaḷañjo na paññāyati. Yathā ca balavato vātajavasindhavassa paduminipattepi",
  "atk-s0402a:1211_4": "akkantamattameva hoti, evaṃ mahābalatāya tathāgatena akkantaṭṭhānaṃ akkantamattameva",
  "atk-s0402a:1211_5": "hoti, na tattha padavaḷañjo paññāyati. Buddhānañca anupadaṃ mahājanakāyo gacchati,",
  "atk-s0402a:1211_6": "tassa satthu padavaḷañjaṃ disvā maddituṃ avisahantassa gamanavicchedo bhaveyya. Tasmā",
  "atk-s0402a:1211_7": "akkantaakkantaṭṭhāne yopi padavaḷañjo bhaveyya, so antaradhāyateva. Doṇo pana brāhmaṇo",
  "atk-s0402a:1211_8": "tathāgatassa adhiṭṭhānavasena passi. Bhagavā hi yassa padacetiyaṃ dassetukāmo hoti,",
  "atk-s0402a:1211_9": "taṃ ārabbha “asuko nāma passatū”ti adhiṭṭhāti. Tasmā māgaṇḍiyabrāhmaṇo viya ayampi",
  "atk-s0402a:1211_10": "brāhmaṇo tathāgatassa adhiṭṭhānavasena addasa.",
  "atk-s0402a:1212_0": "Pāsādikanti pasādajanakaṃ. Itaraṃ tasseva vevacanaṃ. Uttamadamathasamathamanuppattanti",
  "atk-s0402a:1212_1": "ettha uttamadamatho nāma arahattamaggo, uttamasamatho nāma arahattamaggasamādhi,",
  "atk-s0402a:1212_2": "tadubhayaṃ pattanti attho. Dantanti nibbisevanaṃ. Guttanti gopitaṃ. Saṃyatindriyanti",
  "atk-s0402a:1212_3": "rakkhitindriyaṃ. Nāganti chandādīhi agacchanato, pahīnakilese puna anāgacchanato,",
  "atk-s0402a:1212_4": "āguṃ akaraṇato, balavantaṭṭhenāti catūhi kāraṇehi nāgaṃ.",
  "atk-s0402a:1213_0": "Devo no bhavaṃ bhavissatīti ettha “devo no bhava”nti ettāvatāpi pucchā niṭṭhitā bhaveyya,",
  "atk-s0402a:1213_1": "ayaṃ pana brāhmaṇo “anāgate mahesakkho eko devarājā bhavissatī”ti anāgatavasena pucchāsabhāgeneva",
  "atk-s0402a:1213_2": "kathento evamāha. Bhagavāpissa pucchāsabhāgeneva kathento na kho ahaṃ, brāhmaṇa,",
  "atk-s0402a:1213_3": "devo bhavissāmīti āha. Esa nayo sabbattha. Āsavānanti kāmāsavādīnaṃ catunnaṃ. Pahīnāti",
  "atk-s0402a:1213_4": "bodhipallaṅke sabbaññutaññāṇādhigameneva pahīnā. Anupalitto lokenāti taṇhādiṭṭhilepānaṃ",
  "atk-s0402a:1213_5": "pahīnattā saṅkhāralokena anupalitto. Buddhoti catunnaṃ saccānaṃ buddhattā buddho iti maṃ dhārehi.",
  "atk-s0402a:1214_0": "Yenāti yena āsavena. Devūpapatyassāti devūpapatti assa mayhaṃ bhaveyya. Vihaṅgamoti",
  "atk-s0402a:1214_1": "ākāsacaro gandhabbakāyikadevo. Viddhastāti vidhamitā. Vinaḷīkatāti vigatanaḷā vigatabandhanā",
  "atk-s0402a:1214_2": "katā. Vaggūti sundaraṃ. Toyena nupalippatīti udakato ratanamattaṃ accuggamma ṭhitaṃ",
  "atk-s0402a:1214_3": "saraṃ sobhayamānaṃ bhamaragaṇaṃ hāsayamānaṃ toyena na lippati. Tasmā buddhosmi brāhmaṇāti",
  "atk-s0402a:1214_4": "desanāpariyosāne tīṇi maggaphalāni pāpuṇitvā dvādasahi padasahassehi doṇagajjitaṃ",
  "atk-s0402a:1214_5": "nāma vaṇṇaṃ kathesi, tathāgate ca parinibbute jambudīpatale uppannaṃ mahākalahaṃ",
  "atk-s0402a:1214_6": "vūpasametvā dhātuyo bhājesīti.",
  "atk-s0402a:1215": "7. Aparihāniyasuttavaṇṇanā",
  "atk-s0402a:1216_0": "37. Sattame nibbānasseva santiketi nibbānasantikeyeva carati. Sīle patiṭṭhitoti pātimokkhasīle",
  "atk-s0402a:1216_1": "patiṭṭhito. Evaṃ vihārīti evaṃ viharanto. Ātāpīti ātāpena vīriyena samannāgato. Yogakkhemassāti",
  "atk-s0402a:1216_2": "catūhi yogehi khemassa nibbānassa. Pamāde bhayadassivāti pamādaṃ bhayato passanto.",
  "atk-s0402a:1217": "8. Patilīnasuttavaṇṇanā",
  "atk-s0402a:1218_0": "38. Aṭṭhame panuṇṇapaccekasaccoti “idameva dassanaṃ saccaṃ, idameva sacca”nti evaṃ",
  "atk-s0402a:1218_1": "pāṭiekkaṃ gahitattā paccekasaṅkhātāni diṭṭhisaccāni panuṇṇāni nīhaṭāni pahīnāni assāti",
  "atk-s0402a:1218_2": "panuṇṇapaccekasacco. Samavayasaṭṭhesanoti ettha avayāti anūnā, saṭṭhāti vissaṭṭhā,",
  "atk-s0402a:1218_3": "sammā avayā saṭṭhā esanā assāti samavayasaṭṭhesano, sammā vissaṭṭhasabbaesanoti attho.",
  "atk-s0402a:1218_4": "Patilīnoti nilīno ekībhāvaṃ upagato. Puthusamaṇabrāhmaṇānanti bahūnaṃ samaṇabrāhmaṇānaṃ.",
  "atk-s0402a:1218_5": "Ettha ca samaṇāti pabbajjūpagatā, brāhmaṇāti bhovādino. Puthupaccekasaccānīti bahūni",
  "atk-s0402a:1218_6": "pāṭekkasaccāni. Nuṇṇānīti nīhaṭāni. Panuṇṇānīti suṭṭhu nīhaṭāni. Cattānīti vissaṭṭhāni.",
  "atk-s0402a:1218_7": "Vantānīti vamitāni. Muttānīti chinnabandhanāni katāni. Pahīnānīti pajahitāni. Paṭinissaṭṭhānīti",
  "atk-s0402a:1218_8": "yathā na puna cittaṃ ārohanti, evaṃ paṭinissajjitāni. Sabbānevetāni gahitagahaṇassa",
  "atk-s0402a:1218_9": "vissaṭṭhabhāvavevacanāni.",
  "atk-s0402a:1219_0": "Kāmesanā pahīnā hotīti anāgāmimaggena pahīnā. Bhavesanā pana arahattamaggena pahīyati.",
  "atk-s0402a:1219_1": "“Brahmacariyaṃ esissāmi gavesissāmī”ti evaṃ pavattajjhāsayasaṅkhātā brahmacariyesanāpi",
  "atk-s0402a:1219_2": "arahattamaggeneva paṭippassaddhiṃ vūpasamaṃ gacchati. Diṭṭhibrahmacariyesanā pana",
  "atk-s0402a:1219_3": "sotāpattimaggeneva paṭippasambhatīti veditabbā. Evaṃ kho, bhikkhaveti evaṃ catutthajjhānena",
  "atk-s0402a:1219_4": "passaddhakāyasaṅkhāro vūpasantaassāsapassāso nāma hoti. Asmimānoti asmīti uppajjanako navavidhamāno.",
  "atk-s0402a:1220_0": "Gāthāsu kāmesanā bhavesanāti etā dve esanā, brahmacariyesanā sahāti tāhiyeva saha",
  "atk-s0402a:1220_1": "brahmacariyesanāti tissopi etā. Idha ṭhatvā esanā paṭinissaṭṭhāti iminā padena saddhiṃ",
  "atk-s0402a:1220_2": "yojanā kātabbā. Iti saccaparāmāso, diṭṭhiṭṭhānā samussayāti “iti saccaṃ iti sacca”nti",
  "atk-s0402a:1220_3": "gahaṇaparāmāso ca diṭṭhisaṅkhātāyeva diṭṭhiṭṭhānā ca ye samussitattā uggantvā ṭhitattā",
  "atk-s0402a:1220_4": "samussayāti vuccanti, te sabbepi. Idha ṭhatvā diṭṭhiṭṭhānā samūhatāti iminā padena",
  "atk-s0402a:1220_5": "saddhiṃ yojanā kātabbā. Kassa pana etā esanā paṭinissaṭṭhā, ete ca diṭṭhiṭṭhānā samūhatāti?",
  "atk-s0402a:1220_6": "Sabbarāgavirattassa taṇhākkhayavimuttino. Yo hi sabbarāgehipi viratto, taṇhākkhaye",
  "atk-s0402a:1220_7": "ca nibbāne pavattāya arahattaphalavimuttiyā samannāgato, etassa esanā paṭinissaṭṭhā,",
  "atk-s0402a:1220_8": "diṭṭhiṭṭhānā ca samūhatā. Sa ve santoti so evarūpo kilesasantatāya santo. Passaddhoti",
  "atk-s0402a:1220_9": "dvīhi kāyacittapassaddhīhi passaddho. Aparājitoti sabbakilese jinitvā ṭhitattā kenaci",
  "atk-s0402a:1220_10": "aparājito. Mānābhisamayāti mānassa pahānābhisamayena. Buddhoti cattāri saccāni bujjhitvā",
  "atk-s0402a:1220_11": "ṭhito. Iti imasmiṃ suttepi gāthāsupi khīṇāsavova kathitoti.",
  "atk-s0402a:1221": "9. Ujjayasuttavaṇṇanā",
  "atk-s0402a:1222_0": "39. Navame saṅghātaṃ āpajjantīti vadhaṃ maraṇaṃ āpajjanti. Niccadānanti salākabhattaṃ.",
  "atk-s0402a:1222_1": "Anukulayaññanti amhākaṃ pitūhi pitāmahehi dinnattā evaṃ kulānukulavasena yajitabbaṃ,",
  "atk-s0402a:1222_2": "dātabbanti attho. Assamedhantiādīsu assamettha medhantīti assamedho, dvīhi pariyaññehi",
  "atk-s0402a:1222_3": "yajitabbassa ekavīsatiyūpassa ṭhapetvā bhūmiñca purise ca avasesasabbavibhavadakkhiṇassa",
  "atk-s0402a:1222_4": "yaññassetaṃ adhivacanaṃ. Purisamettha medhantīti purisamedho, catūhi pariyaññehi",
  "atk-s0402a:1222_5": "yajitabbassa saddhiṃ bhūmiyā assamedhe vuttavibhavadakkhiṇassa yaññassetaṃ adhivacanaṃ.",
  "atk-s0402a:1222_6": "Sammamettha pāsantīti sammāpāso, divase divase sammaṃ khipitvā tassa patitokāse vediṃ",
  "atk-s0402a:1222_7": "katvā saṃhārimehi yūpādīhi sarassatinadiyā nimuggokāsato pabhuti paṭilomaṃ gacchantena",
  "atk-s0402a:1222_8": "yajitabbassa sabbayāgassetaṃ adhivacanaṃ. Vājamettha pivantīti vājapeyyaṃ, ekena",
  "atk-s0402a:1222_9": "pariyaññena sattarasahi pasūhi yajitabbassa beluvayūpassa sattarasakadakkhiṇassa",
  "atk-s0402a:1222_10": "yaññassetaṃ adhivacanaṃ. Natthi ettha aggaḷāti niraggaḷo. Navahi pariyaññehi yajitabbassa",
  "atk-s0402a:1222_11": "saddhiṃ bhūmiyā purisehi ca assamedhe vuttavibhavadakkhiṇassa sabbamedhapariyāyanāmassa",
  "atk-s0402a:1222_12": "assamedhavikappassetaṃ adhivacanaṃ. Mahārambhāti mahākiccā mahākaraṇīyā. Apica pāṇātipātasamārambhassa",
  "atk-s0402a:1222_13": "mahantatāyapi mahārambhāyeva. Na te honti mahapphalāti ettha niravasesatthe sāvasesarūpanaṃ",
  "atk-s0402a:1222_14": "kataṃ. Tasmā iṭṭhaphalena nipphalāva hontīti attho. Idañca pāṇātipātasamārambhameva",
  "atk-s0402a:1222_15": "sandhāya vuttaṃ. Yaṃ pana tattha antarantarā dānaṃ diyyati, taṃ iminā samārambhena",
  "atk-s0402a:1222_16": "upahatattā mahapphalaṃ na hoti, mandaphalaṃ hotīti attho. Haññareti haññanti. Yajanti",
  "atk-s0402a:1222_17": "anukulaṃ sadāti ye aññe anukulaṃ yajanti, pubbapurisehi yiṭṭhattā pacchimapurisāpi",
  "atk-s0402a:1222_18": "yajantīti attho. Seyyo hotīti visesova hoti. Na pāpiyoti pāpaṃ kiñci na hoti.",
  "atk-s0402a:1223": "10. Udāyisuttavaṇṇanā",
  "atk-s0402a:1224_0": "40. Dasame abhisaṅkhatanti rāsikataṃ. Nirārambhanti pāṇasamārambharahitaṃ. Yaññanti",
  "atk-s0402a:1224_1": "deyyadhammaṃ. Tañhi yajitabbattā yaññanti vuccati. Kālenāti yuttappattakālena. Upasaṃyantīti",
  "atk-s0402a:1224_2": "upagacchanti. Kulaṃ gatinti vaṭṭakulañceva vaṭṭagatiñca atikkantā. Yaññassa kovidāti",
  "atk-s0402a:1224_3": "catubhūmakayaññe kusalā. Yaññeti pakatidāne. Saddheti matakadāne. Habyaṃ katvāti",
  "atk-s0402a:1224_4": "hunitabbaṃ deyyadhammaṃ upakappetvā. Sukhette brahmacārisūti brahmacārisaṅkhāte sukhettamhīti",
  "atk-s0402a:1224_5": "attho. Suppattanti suṭṭhu pattaṃ. Dakkhiṇeyyesu yaṃ katanti yaṃ dakkhiṇāya anucchavikesu",
  "atk-s0402a:1224_6": "upakappitaṃ, taṃ suhutaṃ suyiṭṭhaṃ suppattanti attho. Saddhoti buddhadhammasaṅghaguṇānaṃ",
  "atk-s0402a:1224_7": "saddahanatāya saddho. Muttena cetasāti vissaṭṭhena cittena. Imināssa muttacāgaṃ dīpetīti.",
  "atk-s0402a:1225": "Cakkavaggo catuttho.",
  "atk-s0402a:1226": "5. Rohitassavaggo",
  "atk-s0402a:1227": "1. Samādhibhāvanāsuttavaṇṇanā",
  "atk-s0402a:1228_0": "41. Pañcamassa paṭhame ñāṇadassanappaṭilābhāyāti dibbacakkhuñāṇadassanassa paṭilābhāya.",
  "atk-s0402a:1228_1": "Divāsaññaṃ adhiṭṭhātīti divāti evaṃ saññaṃ adhiṭṭhāti. Yathā divā tathā rattinti",
  "atk-s0402a:1228_2": "yathā divā ālokasaññā manasi katā, tatheva taṃ rattimpi manasi karoti. Dutiyapadepi",
  "atk-s0402a:1228_3": "eseva nayo. Sappabhāsanti dibbacakkhuñāṇobhāsena sahobhāsaṃ. Kiñcāpi ālokasadisaṃ",
  "atk-s0402a:1228_4": "kataṃ, attho panettha na evaṃ sallakkhetabbo. Dibbacakkhuñāṇāloko hi idhādhippeto.",
  "atk-s0402a:1229_0": "Viditāti pākaṭā hutvā. Kathaṃ pana vedanā viditā uppajjanti, viditā abbhatthaṃ gacchantīti?",
  "atk-s0402a:1229_1": "Idha bhikkhu vatthuṃ pariggaṇhāti, ārammaṇaṃ pariggaṇhāti. Tassa pariggahitavatthārammaṇatāya",
  "atk-s0402a:1229_2": "tā vedanā “evaṃ uppajjitvā evaṃ ṭhatvā evaṃ nirujjhantī”ti viditā uppajjanti, viditā",
  "atk-s0402a:1229_3": "tiṭṭhanti, viditā abbhatthaṃ gacchanti nāma. Saññāvitakkesupi eseva nayo.",
  "atk-s0402a:1230_0": "Udayabbayānupassīti udayañca vayañca passanto. Iti rūpanti evaṃ rūpaṃ ettakaṃ rūpaṃ",
  "atk-s0402a:1230_1": "na ito paraṃ rūpaṃ atthīti. Iti rūpassa samudayoti evaṃ rūpassa uppādo. Atthaṅgamoti",
  "atk-s0402a:1230_2": "pana bhedo adhippeto. Vedanādīsupi eseva nayo. Idañca pana metaṃ, bhikkhave, sandhāya",
  "atk-s0402a:1230_3": "bhāsitanti, bhikkhave, yaṃ mayā etaṃ puṇṇakapañhe “saṅkhāya lokasmi”ntiādi bhāsitaṃ,",
  "atk-s0402a:1230_4": "taṃ idaṃ phalasamāpattiṃ sandhāya bhāsitanti attho.",
  "atk-s0402a:1231_0": "Tattha saṅkhāyāti ñāṇena jānitvā. Lokasminti sattaloke. Paroparānīti uccāvacāni uttamādhamāni.",
  "atk-s0402a:1231_1": "Iñjitanti calitaṃ. Natthi kuhiñci loketi lokasmiṃ katthaci ekakkhandhepi ekāyatanepi",
  "atk-s0402a:1231_2": "ekadhātuyāpi ekārammaṇepi natthi. Santoti paccanīkakilesavūpasamena santo. Vidhūmoti",
  "atk-s0402a:1231_3": "kodhadhūmena vigatadhūmo. Evamettha suttante maggekaggatampi kathetvā gāthāya phalasamāpattiyeva kathitāti.",
  "atk-s0402a:1232": "2. Pañhabyākaraṇasuttavaṇṇanā",
  "atk-s0402a:1233_0": "42. Dutiye yo ca tesaṃ tattha tattha, jānāti anudhammatanti yo etesaṃ pañhānaṃ tasmiṃ",
  "atk-s0402a:1233_1": "tasmiṃ ṭhāne byākaraṇaṃ jānāti. Catupañhassa kusalo, āhu bhikkhuṃ tathāvidhanti tathāvidhaṃ",
  "atk-s0402a:1233_2": "bhikkhuṃ tesu catūsu pañhesu kusaloti evaṃ vadanti. Durāsado duppasahoti parehi ghaṭṭetuṃ",
  "atk-s0402a:1233_3": "vā abhibhavituṃ vā na sakkā. Gambhīroti sattasīdantaramahāsamuddo viya gambhīro.",
  "atk-s0402a:1233_4": "Duppadhaṃsiyoti dummocāpayo, gahitaggahaṇaṃ vissajjāpetuṃ na sakkāti attho. Atthe",
  "atk-s0402a:1233_5": "anatthe cāti vaḍḍhiyañca avaḍḍhiyañca. Atthābhisamayāti atthasamāgamena. Dhīro paṇḍitoti",
  "atk-s0402a:1233_6": "pavuccatīti dhitisampanno puggalo “paṇḍito aya”nti evaṃ pavuccati.",
  "atk-s0402a:1234": "3-4. Kodhagarusuttadvayavaṇṇanā",
  "atk-s0402a:1235": "43-44. Tatiye kodhagaru na saddhammagarūti kodhaṃ gāravena garuṃ katvā gaṇhāti, na saddhammaṃ, saddhammaṃ pana agāravena lāmakaṃ katvā gaṇhāti. Sesapadesupi eseva nayo.",
  "atk-s0402a:1236": "Virūhantīti vaḍḍhanti, sañjātamūlāya vā saddhāya patiṭṭhahanti acalā bhavanti. Catutthe kodhagarutāti kodhamhi sagāravatā. Esa nayo sabbattha.",
  "atk-s0402a:1237": "5. Rohitassasuttavaṇṇanā",
  "atk-s0402a:1238_0": "45. Pañcame yatthāti cakkavāḷalokassa ekokāse bhummaṃ. Na cavati na upapajjatīti",
  "atk-s0402a:1238_1": "idaṃ aparāparaṃ cutipaṭisandhivasena gahitaṃ. Gamanenāti padagamanena. Lokassa antanti",
  "atk-s0402a:1238_2": "satthā saṅkhāralokassa antaṃ sandhāya vadati. Ñāteyyantiādīsu ñātabbaṃ daṭṭhabbaṃ",
  "atk-s0402a:1238_3": "pattabbanti attho. Iti devaputtena cakkavāḷalokassa anto pucchito, satthārā saṅkhāralokassa",
  "atk-s0402a:1238_4": "kathito. So pana “attano pañhena saddhiṃ satthu byākaraṇaṃ sametī”ti saññāya sampahaṃsanto",
  "atk-s0402a:1238_5": "acchariyantiādimāha.",
  "atk-s0402a:1239_0": "Daḷhadhammāti daḷhadhanu uttamappamāṇena dhanunā samannāgato. Dhanuggahoti dhanuācariyo.",
  "atk-s0402a:1239_1": "Sikkhitoti dvādasa vassāni dhanusippaṃ sikkhito. Katahatthoti usabhappamāṇepi vālaggaṃ",
  "atk-s0402a:1239_2": "vijjhituṃ samatthabhāvena katahattho. Katūpāsanoti katasarakkhepo dassitasippo. Asanenāti",
  "atk-s0402a:1239_3": "kaṇḍena. Atipāteyyāti atikkameyya. Yāvatā so tālacchādiṃ atikkameyya, tāvatā kālena",
  "atk-s0402a:1239_4": "ekaṃ cakkavāḷaṃ atikkamāmīti attano javasampattiṃ dasseti.",
  "atk-s0402a:1240_0": "Puratthimā samuddā pacchimoti yathā puratthimā samuddā pacchimasamuddo dūre, evaṃ",
  "atk-s0402a:1240_1": "me dūre padavītihāro ahosīti vadati. So kira pācīnacakkavāḷamukhavaṭṭiyaṃ ṭhito pādaṃ",
  "atk-s0402a:1240_2": "pasāretvā pacchimacakkavāḷamukhavaṭṭiṃ atikkamati, puna dutiyapādaṃ pasāretvā paracakkavāḷamukhavaṭṭiṃ",
  "atk-s0402a:1240_3": "atikkamati. Icchāgatanti icchā eva. Aññatrevāti nippapañcataṃ dasseti. Bhikkhācārakāle",
  "atk-s0402a:1240_4": "kiresa nāgalatādantakaṭṭhaṃ khāditvā anotatte mukhaṃ dhovitvā kāle sampatte uttarakurumhi",
  "atk-s0402a:1240_5": "piṇḍāya caritvā cakkavāḷamukhavaṭṭiyaṃ nisinno bhattakiccaṃ karoti, tattha muhuttaṃ",
  "atk-s0402a:1240_6": "vissamitvā puna javati. Vassasatāyukoti tadā dīghāyukakālo hoti, ayaṃ pana vassasatāvasiṭṭhe",
  "atk-s0402a:1240_7": "āyumhi gamanaṃ ārabhi. Vassasatajīvīti taṃ vassasataṃ anantarāyena jīvanto. Antarāyeva",
  "atk-s0402a:1240_8": "kālaṅkatoti cakkavāḷalokassa antaṃ appatvā antarāva mato. So pana tattha kālaṃ katvāpi",
  "atk-s0402a:1240_9": "āgantvā imasmiṃyeva cakkavāḷe nibbatti.",
  "atk-s0402a:1241_0": "Appatvāti saṅkhāralokassa antaṃ appatvā. Dukkhassāti vaṭṭadukkhassa. Antakiriyanti",
  "atk-s0402a:1241_1": "pariyantakaraṇaṃ. Kaḷevareti attabhāve. Sasaññimhi samanaketi sasaññe sacittake.",
  "atk-s0402a:1241_2": "Lokanti dukkhasaccaṃ. Lokasamudayanti samudayasaccaṃ. Lokanirodhanti nirodhasaccaṃ.",
  "atk-s0402a:1241_3": "Paṭipadanti maggasaccaṃ. Iti “nāhaṃ, āvuso, imāni cattāri saccāni tiṇakaṭṭhādīsu",
  "atk-s0402a:1241_4": "paññapemi, imasmiṃ pana catumahābhūtike kāyasmiṃyeva paññapemī”ti dasseti. Samitāvīti",
  "atk-s0402a:1241_5": "samitapāpo. Nāsīsatīti na pattheti. Chaṭṭhaṃ uttānatthamevāti.",
  "atk-s0402a:1242": "7. Suvidūrasuttavaṇṇanā",
  "atk-s0402a:1243_0": "47. Sattame suvidūravidūrānīti kenaci pariyāyena anāsannāni hutvā suvidūrāneva vidūrāni.",
  "atk-s0402a:1243_1": "Nabhañca, bhikkhave, pathavī cāti ākāsañca mahāpathavī ca. Tattha kiñcāpi pathavito",
  "atk-s0402a:1243_2": "ākāsaṃ nāma na dūre, dvaṅgulamattepi hoti. Aññamaññaṃ alagganaṭṭhena pana “suvidūravidūre”ti",
  "atk-s0402a:1243_3": "vuttaṃ. Verocanoti sūriyo. Satañca, bhikkhave, dhammoti catusatipaṭṭhānādibhedo sattatiṃsabodhipakkhiyadhammo.",
  "atk-s0402a:1243_4": "Asatañca dhammoti dvāsaṭṭhidiṭṭhigatabhedo assaddhammo.",
  "atk-s0402a:1244_0": "Pabhaṅkaroti ālokakaro. Abyāyiko hotīti avigacchanasabhāvo hoti. Sataṃ samāgamoti",
  "atk-s0402a:1244_1": "paṇḍitānaṃ mittasanthavavasena samāgamo. Yāvāpi tiṭṭheyyāti yattakaṃ addhānaṃ tiṭṭheyya.",
  "atk-s0402a:1244_2": "Tatheva hotīti tādisova hoti, pakatiṃ na jahati. Khippaṃ hi vetīti sīghaṃ vigacchati.",
  "atk-s0402a:1245": "8. Visākhasuttavaṇṇanā",
  "atk-s0402a:1246_0": "48. Aṭṭhame pañcālaputtoti pañcālabrāhmaṇiyā putto. Poriyā vācāyāti paripuṇṇavācāya.",
  "atk-s0402a:1246_1": "Vissaṭṭhāyāti apalibuddhāya. Anelagalāyāti niddosāya ceva agaḷitāya ca apatitapadabyañjanāya.",
  "atk-s0402a:1246_2": "Pariyāpannāyāti vivaṭṭapariyāpannāya. Anissitāyāti vaṭṭaṃ anissitāya. Vivaṭṭanissitameva",
  "atk-s0402a:1246_3": "katvā katheti, vaṭṭanissitaṃ katvā na kathetīti ayamettha adhippāyo.",
  "atk-s0402a:1247_0": "Nābhāsamānanti na akathentaṃ. Amataṃ padanti nibbānapadaṃ. Bhāsayeti obhāseyya. Jotayeti",
  "atk-s0402a:1247_1": "tasseva vevacanaṃ. Paggaṇhe isinaṃ dhajanti abbhuggataṭṭhena navalokuttaradhammo",
  "atk-s0402a:1247_2": "isīnaṃ dhajo nāma vuccati, tameva paggaṇheyya ukkhipeyya, uccaṃ katvā katheyyāti",
  "atk-s0402a:1247_3": "attho. Navalokuttaradhammadīpakaṃ subhāsitaṃ dhajo etesanti subhāsitadhajā. Isayoti",
  "atk-s0402a:1247_4": "buddhādayo ariyā. Dhammo hi isinaṃ dhajoti heṭṭhā vuttanayeneva lokuttaradhammo isīnaṃ dhajo nāmāti.",
  "atk-s0402a:1248": "9. Vipallāsasuttavaṇṇanā",
  "atk-s0402a:1249_0": "49. Navame saññāvipallāsāti saññāya vipallatthabhāvā, catasso viparītasaññāyoti attho.",
  "atk-s0402a:1249_1": "Sesapadadvayepi eseva nayo. Anicce, bhikkhave, niccanti saññāvipallāsoti anicce vatthusmiṃ",
  "atk-s0402a:1249_2": "“niccaṃ ida”nti evaṃ gahetvā uppajjanakasaññā, saññāvipallāsoti attho. Iminā nayena",
  "atk-s0402a:1249_3": "sabbapadesu attho veditabbo.",
  "atk-s0402a:1250_0": "Anattani ca attāti anattani “attā”ti evaṃsaññinoti attho. Micchādiṭṭhihatāti na kevalaṃ",
  "atk-s0402a:1250_1": "saññinova, saññāya viya uppajjamānāya micchādiṭṭhiyāpi hatā. Khittacittāti te saññādiṭṭhiyo",
  "atk-s0402a:1250_2": "viya uppajjamānena khittena cittena samannāgatā. Visaññinoti desanāmattametaṃ, viparītasaññācittadiṭṭhinoti",
  "atk-s0402a:1250_3": "attho. Te yogayuttā mārassāti te mārassa yoge yuttā nāma honti. Ayogakkheminoti catūhi",
  "atk-s0402a:1250_4": "yogehi khemaṃ nibbānaṃ appattā. Sattāti puggalā. Buddhāti catusaccabuddhā. Imaṃ dhammanti",
  "atk-s0402a:1250_5": "catusaccadhammaṃ. Sacittaṃ paccaladdhāti sakaṃ cittaṃ paṭilabhitvā. Aniccato dakkhunti",
  "atk-s0402a:1250_6": "aniccabhāvena addasaṃsu. Asubhataddasunti asubhaṃ asubhatoyeva addasaṃsu. Sammādiṭṭhisamādānāti",
  "atk-s0402a:1250_7": "gahitasammādassanā. Sabbaṃ dukkhaṃ upaccagunti sakalaṃ vaṭṭadukkhaṃ samatikkantā.",
  "atk-s0402a:1251": "10. Upakkilesasuttavaṇṇanā",
  "atk-s0402a:1252_0": "50. Dasame upakkilesāti virocituṃ adatvā upakkiliṭṭhabhāvakaraṇena upakkilesā. Mahikāti",
  "atk-s0402a:1252_1": "himaṃ. Dhūmo rajoti dhūmo ca rajo ca. Rāhūti purimā tayo asampattaupakkilesā, rāhu",
  "atk-s0402a:1252_2": "pana sampattaupakkilesavasena kathitoti veditabbo. Samaṇabrāhmaṇā na tapanti na bhāsanti",
  "atk-s0402a:1252_3": "na virocantīti guṇappatāpena na tapanti, guṇobhāsena na bhāsanti, guṇavirocanena",
  "atk-s0402a:1252_4": "na virocanti. Surāmerayapānā appaṭiviratāti pañcavidhāya surāya catubbidhassa merayassa ca pānato aviratā.",
  "atk-s0402a:1253_0": "Avijjānivutāti avijjāya nivāritā pihitā. Piyarūpābhinandinoti piyarūpaṃ sātarūpaṃ",
  "atk-s0402a:1253_1": "abhinandamānā tussamānā. Sādiyantīti gaṇhanti. Aviddasūti andhabālā. Sanettikāti",
  "atk-s0402a:1253_2": "taṇhāyotteneva sayottā. Kaṭasinti attabhāvaṃ. Ghoranti kakkhaḷaṃ. Imasmiṃ suttepi",
  "atk-s0402a:1253_3": "gāthāsupi vaṭṭameva kathitanti.",
  "atk-s0402a:1254": "Rohitassavaggo pañcamo.",
  "atk-s0402a:1255": "Paṭhamapaṇṇāsakaṃ niṭṭhitaṃ.",
  "atk-s0402a:1256": "2. Dutiyapaṇṇāsakaṃ",
  "atk-s0402a:1257": "(6) 1. Puññābhisandavaggo",
  "atk-s0402a:1258": "1. Paṭhamapuññābhisandasuttavaṇṇanā",
  "atk-s0402a:1259_0": "51. Dutiyassa paṭhame puññābhisandāti puññassa abhisandā, puññappattiyoti attho.",
  "atk-s0402a:1259_1": "Kusalābhisandāti tasseva vevacanaṃ. Te panete sukhaṃ āharantīti sukhassāhārā. Suṭṭhu",
  "atk-s0402a:1259_2": "aggānaṃ rūpādīnaṃ dāyakāti sovaggikā. Sukho nesaṃ vipākoti sukhavipākā. Sagge upapatti",
  "atk-s0402a:1259_3": "saggo, saggāya saṃvattantīti saggasaṃvattanikā. Cīvaraṃ paribhuñjamānoti cīvaratthāya",
  "atk-s0402a:1259_4": "vatthaṃ labhitvā sūcisuttādīnaṃ abhāvena taṃ nikkhipantopi karontopi pārupantopi",
  "atk-s0402a:1259_5": "jiṇṇakāle paccattharaṇaṃ karontopi paccattharitumpi asakkuṇeyyaṃ bhūmattharaṇaṃ karontopi",
  "atk-s0402a:1259_6": "bhūmattharaṇassa ananucchavikaṃ phāletvā pādapuñchanaṃ karontopi “paribhuñjamāno”tveva",
  "atk-s0402a:1259_7": "vuccati. Yadā pana “pādapuñchanampi na sakkā ida”nti sammajjitvā chaḍḍitaṃ hoti,",
  "atk-s0402a:1259_8": "tadā paribhuñjamāno nāma na hoti. Appamāṇaṃ cetosamādhinti arahattaphalasamādhiṃ.",
  "atk-s0402a:1259_9": "Appamāṇo tassa puññābhisandoti iminā dāyakassa puññacetanāya appamāṇataṃ katheti.",
  "atk-s0402a:1259_10": "Tassa hi “khīṇāsavo me cīvaraṃ paribhuñjatī”ti punappunaṃ anussaraṇavasena pavattā",
  "atk-s0402a:1259_11": "puññacetanā appamāṇā hoti. Taṃ sandhāyetaṃ vuttaṃ. Piṇḍapātādīsu pana yo piṇḍapātaṃ",
  "atk-s0402a:1259_12": "paribhuñjitvā sattāhampi teneva yāpeti, aññaṃ na paribhuñjati, so sattāhampi taṃyeva",
  "atk-s0402a:1259_13": "piṇḍapātaṃ paribhuñjamāno nāma hoti. Ekasmiṃ pana senāsane rattiṭṭhānadivāṭṭhānādīsu",
  "atk-s0402a:1259_14": "caṅkamantopi yāva taṃ senāsanaṃ pahāya aññaṃ na gaṇhāti, tāva paribhuñjamāno nāma",
  "atk-s0402a:1259_15": "hoti. Ekena pana bhesajjena byādhimhi vūpasante yāva aññaṃ bhesajjaṃ na paribhuñjati,",
  "atk-s0402a:1259_16": "tāvadeva paribhuñjamāno nāma hoti.",
  "atk-s0402a:1260_0": "Bahubheravanti bahūhi bheravārammaṇehi samannāgataṃ. Ratanavarānanti sattannampi",
  "atk-s0402a:1260_1": "vararatanānaṃ. Ālayanti nivāsaṭṭhānaṃ. Puthū savantīti bahukā hutvā sandamānā. Sesamettha uttānameva.",
  "atk-s0402a:1261": "2. Dutiyapuññābhisandasuttavaṇṇanā",
  "atk-s0402a:1262": "52. Dutiye ariyakantehīti maggaphalasampayuttehi. Tāni hi ariyānaṃ kantāni honti piyāni manāpāni. Sesaṃ suttante tāva yaṃ vattabbaṃ siyā, taṃ visuddhimagge vuttameva.",
  "atk-s0402a:1263_0": "Gāthāsu pana saddhāti sotāpannassa saddhā adhippetā. Sīlampi sotāpannassa sīlameva.",
  "atk-s0402a:1263_1": "Ujubhūtañca dassananti kāyavaṅkādīnaṃ abhāvena khīṇāsavassa dassanaṃ ujubhūtadassanaṃ",
  "atk-s0402a:1263_2": "nāma. Āhūti kathayanti. Pasādanti buddhadhammasaṅghesu pasādaṃ. Dhammadassananti",
  "atk-s0402a:1263_3": "catusaccadhammadassanaṃ.",
  "atk-s0402a:1264": "3. Paṭhamasaṃvāsasuttavaṇṇanā",
  "atk-s0402a:1265_0": "53. Tatiye sambahulāpi kho gahapatī ca gahapatāniyo cāti bahukā gahapatayo ca gahapatāniyo",
  "atk-s0402a:1265_1": "ca āvāhavivāhakaraṇatthāya gacchantā tameva maggaṃ paṭipannā honti. Saṃvāsāti sahavāsā",
  "atk-s0402a:1265_2": "ekatovāsā. Chavo chavāyāti guṇamaraṇena matattā chavo guṇamaraṇeneva matāya chavāya",
  "atk-s0402a:1265_3": "saddhiṃ. Deviyā saddhinti guṇehi devibhūtāya saddhiṃ. Dussīloti nissīlo. Pāpadhammoti",
  "atk-s0402a:1265_4": "lāmakadhammo. Akkosakaparibhāsakoti dasahi akkosavatthūhi akkosako, bhayaṃ dassetvā",
  "atk-s0402a:1265_5": "santajjanena paribhāsako. Evaṃ sabbattha attho veditabbo.",
  "atk-s0402a:1266_0": "Kadariyāti thaddhamaccharino. Jānipatayoti jayampatikā. Vadaññūti yācakānaṃ vacanassa",
  "atk-s0402a:1266_1": "atthaṃ jānanti. Saññatāti sīlasaṃyamena samannāgatā. Dhammajīvinoti dhamme ṭhatvā",
  "atk-s0402a:1266_2": "jīvikaṃ kappentīti dhammajīvino. Atthāsaṃ pacurā hontīti vaḍḍhisaṅkhātā atthā etesaṃ",
  "atk-s0402a:1266_3": "bahū honti. Phāsukaṃ upajāyatīti aññamaññaṃ phāsuvihāro jāyati. Kāmakāminoti kāme kāmayamānā.",
  "atk-s0402a:1267": "4. Dutiyasaṃvāsasuttavaṇṇanā",
  "atk-s0402a:1268": "54. Catutthe kammapathavasena desanā pavattitā. Sesaṃ tādisameva. Imesu pana dvīsupi suttesu agārikapaṭipadā kathitā. Sotāpannasakadāgāmīnampi vaṭṭati.",
  "atk-s0402a:1269": "5-6. Samajīvīsuttadvayavaṇṇanā",
  "atk-s0402a:1270_0": "55-56. Pañcame tenupasaṅkamīti kimatthaṃ upasaṅkami? Anuggaṇhanatthaṃ. Tathāgato",
  "atk-s0402a:1270_1": "hi taṃ raṭṭhaṃ pāpuṇanto imesaṃyeva dvinnaṃ saṅgaṇhanatthāya pāpuṇāti. Nakulapitā",
  "atk-s0402a:1270_2": "kira pañca jātisatāni tathāgatassa pitā ahosi, pañca jātisatāni mahāpitā, pañca jātisatāni",
  "atk-s0402a:1270_3": "cūḷapitā. Nakulamātāpi pañca jātisatāni tathāgatassa mātā ahosi, pañca jātisatāni",
  "atk-s0402a:1270_4": "mahāmātā, pañca jātisatāni cūḷamātā. Te satthu diṭṭhakālato paṭṭhāya puttasinehaṃ",
  "atk-s0402a:1270_5": "paṭilabhitvā “hantāta, hantātā”ti vacchakaṃ disvā vacchagiddhinī gāvī viya viravamānā",
  "atk-s0402a:1270_6": "upasaṅkamitvā paṭhamadassaneneva sotāpannā jātā. Nivesane pañcasatānaṃ bhikkhūnaṃ",
  "atk-s0402a:1270_7": "āsanāni sadā paññattāneva honti. Iti bhagavā tesaṃ anuggaṇhanatthāya upasaṅkami.",
  "atk-s0402a:1270_8": "Aticaritāti atikkamitā. Abhisamparāyañcāti paraloke ca. Samasaddhāti saddhāya samā",
  "atk-s0402a:1270_9": "ekasadisā. Sīlādīsupi eseva nayo. Chaṭṭhaṃ kevalaṃ bhikkhūnaṃ desitaṃ. Sesamettha tādisameva.",
  "atk-s0402a:1271": "7. Suppavāsāsuttavaṇṇanā",
  "atk-s0402a:1272_0": "57. Sattame pajjanikanti tassa nigamassa nāmaṃ. Koliyānanti kolarājakulānaṃ. Āyuṃ",
  "atk-s0402a:1272_1": "kho pana datvāti āyudānaṃ datvā. Āyussa bhāginī hotīti āyubhāgapaṭilābhinī hoti,",
  "atk-s0402a:1272_2": "āyuṃ vā bhajanikā hoti, āyuppaṭilābhinīti attho. Sesapadesupi eseva nayo.",
  "atk-s0402a:1273_0": "Rasasā upetanti rasena upetaṃ rasasampannaṃ. Ujjugatesūti kāyavaṅkādirahitattā ujukameva",
  "atk-s0402a:1273_1": "gatesu khīṇāsavesu. Caraṇūpapannesūti pañcadasahi caraṇadhammehi samannāgatesu. Mahaggatesūti",
  "atk-s0402a:1273_2": "mahattaṃ gatesu. Khīṇāsavānaññevetaṃ nāmaṃ. Puññena puññaṃ saṃsandamānāti puññena",
  "atk-s0402a:1273_3": "saddhiṃ puññaṃ ghaṭayamānā. Mahapphalā lokavidūna vaṇṇitāti evarūpā dānasaṅkhātā",
  "atk-s0402a:1273_4": "dakkhiṇā tividhalokaṃ viditaṃ katvā ṭhitattā lokavidūnaṃ buddhānaṃ vaṇṇitā, buddhehi",
  "atk-s0402a:1273_5": "pasatthāti attho. Yaññamanussarantāti yaññaṃ dānaṃ anussarantā. Vedajātāti tuṭṭhijātā.",
  "atk-s0402a:1274": "8. Sudattasuttavaṇṇanā",
  "atk-s0402a:1275_0": "58. Aṭṭhame saññatānanti kāyavācāhi saṃyatānaṃ. Paradattabhojinanti parehi dinnameva",
  "atk-s0402a:1275_1": "bhuñjitvā yāpentānaṃ. Kālenāti yuttappattakālena. Sakkacca dadātīti sahatthā sakkāraṃ",
  "atk-s0402a:1275_2": "katvā dadāti. Cattāri ṭhānāni anuppavecchatīti cattāri kāraṇāni anuppaveseti dadāti.",
  "atk-s0402a:1275_3": "Yasavā hotīti mahāparivāro hoti. Navamaṃ kevalaṃ bhikkhūnaṃ kathitaṃ. Sesamettha tādisameva.",
  "atk-s0402a:1276": "10. Gihisāmīcisuttavaṇṇanā",
  "atk-s0402a:1277": "60. Dasame gihisāmīcipaṭipadanti gihīnaṃ anucchavikaṃ paṭipattiṃ. Paccupaṭṭhito hotīti atiharitvā dātukāmatāya patiupaṭṭhito hoti upagato, bhikkhusaṅghassa cīvaraṃ detīti attho.",
  "atk-s0402a:1278_0": "Upaṭṭhitāti upaṭṭhāyako. Tesaṃ divā ca ratto cāti ye evaṃ catūhi paccayehi upaṭṭhahanti,",
  "atk-s0402a:1278_1": "tesaṃ divā ca rattiñca pariccāgavasena ca anussaraṇavasena ca sadā puññaṃ pavaḍḍhati.",
  "atk-s0402a:1278_2": "Saggañca kamatiṭṭhānanti tādiso ca bhaddakaṃ kammaṃ katvā saggaṭṭhānaṃ upagacchati.",
  "atk-s0402a:1278_3": "Imesu catūsupi suttesu āgāriyapaṭipadā kathitā. Sotāpannasakadāgāmīnampi vaṭṭati.",
  "atk-s0402a:1279": "Puññābhisandavaggo paṭhamo.",
  "atk-s0402a:1280": "(7) 2. Pattakammavaggo",
  "atk-s0402a:1281": "1. Pattakammasuttavaṇṇanā",
  "atk-s0402a:1282_0": "61. Dutiyassa paṭhame aniṭṭhapaṭikkhepena iṭṭhā. Mane kamanti pavisantīti kantā.",
  "atk-s0402a:1282_1": "Manaṃ appāyanti pavaḍḍhentīti manāpā. Dullabhāti paramadullabhā. Bhogāti bhuñjitabbā",
  "atk-s0402a:1282_2": "rūpādayo visayā. Sahadhammenāti dhammeneva saddhiṃ uppajjantu, mā dhammūpaghātaṃ",
  "atk-s0402a:1282_3": "katvā adhammenāti. Athavā sahadhammenāti sakāraṇena, tena tena senāpatiseṭṭhiṭṭhānādikāraṇena",
  "atk-s0402a:1282_4": "saddhiṃyeva uppajjantūti attho. Yasoti parivārasampatti. Saha ñātībhīti ñātakehi",
  "atk-s0402a:1282_5": "saddhiṃ. Saha upajjhāyehīti sukhadukkhesu upanijjhāyitabbattā upajjhāyasaṅkhātehi",
  "atk-s0402a:1282_6": "sandiṭṭhasambhattehi saddhiṃ.",
  "atk-s0402a:1283_0": "Akiccaṃ karotīti akātabbaṃ karoti. Kiccaṃ aparādhetīti kattabbayuttakaṃ kiccaṃ akaronto",
  "atk-s0402a:1283_1": "taṃ aparādheti nāma. Dhaṃsatīti patati parihāyati. Abhijjhāvisamalobhanti abhijjhāsaṅkhātaṃ",
  "atk-s0402a:1283_2": "visamalobhaṃ. Pajahatīti nudati nīharati. Mahāpaññoti mahantapañño. Puthupaññoti",
  "atk-s0402a:1283_3": "puthulapañño. Āpātadasoti taṃ taṃ atthaṃ āpāteti tameva passati, sukhumampissa atthajātaṃ",
  "atk-s0402a:1283_4": "āpātaṃ āgacchatiyevāti attho.",
  "atk-s0402a:1284_0": "Uṭṭhānavīriyādhigatehīti uṭṭhānasaṅkhātena vīriyena adhigatehi. Bāhābalaparicitehīti",
  "atk-s0402a:1284_1": "bāhābalena paricitehi vaḍḍhitehi. Sedāvakkhittehīti avakkhittasedehi, sedaṃ muñcitvā",
  "atk-s0402a:1284_2": "vāyāmena payogena samadhigatehīti attho. Dhammikehīti dhammayuttehi. Dhammaladdhehīti",
  "atk-s0402a:1284_3": "dasakusalakammapathadhamme akopetvā laddhehi. Pattakammānīti yuttakammāni anucchavikakammāni.",
  "atk-s0402a:1284_4": "Sukhetīti sukhitaṃ karoti. Pīṇetīti pīṇitaṃ balasampannaṃ karoti. Ṭhānagataṃ hotīti",
  "atk-s0402a:1284_5": "kāraṇagataṃ hoti. Kiṃ pana tanti? Catūsu pattakammesu ekaṃ bhogehi kattabbakammaṃ",
  "atk-s0402a:1284_6": "bhogajātameva ṭhānagataṃ. Pattagatanti yuttappattaṭṭhānagataṃ. Āyatanaso paribhuttanti",
  "atk-s0402a:1284_7": "kāraṇeneva paribhuttaṃ bhogajātaṃ hoti.",
  "atk-s0402a:1285_0": "Pariyodhāya saṃvattatīti pidahitvā vattati. Yathā aggiādīhi uppannāsu āpadāsu, evaṃ",
  "atk-s0402a:1285_1": "ādittagehanibbāpanādīnaṃ atthāya dhanapariccāgaṃ katvā tāsaṃ āpadānaṃ maggaṃ pidahati",
  "atk-s0402a:1285_2": "nivāreti. Sotthiṃ attānaṃ karotīti nirupaddavaṃ khemaṃ attānaṃ karoti. Ñātibalinti",
  "atk-s0402a:1285_3": "ñātakānaṃ baliṃ. Atithibalinti āgantukānaṃ baliṃ. Pubbapetabalinti paralokagatānaṃ",
  "atk-s0402a:1285_4": "ñātakānaṃ baliṃ. Rājabalinti rañño kattabbayuttakaṃ rājabaliṃ. Devatābalinti devatānaṃ",
  "atk-s0402a:1285_5": "kattabbabaliṃ. Sabbametaṃ tesaṃ tesaṃ yathānucchavikavasena dātabbadānassa adhivacanaṃ.",
  "atk-s0402a:1286_0": "Khantisoracce niviṭṭhāti adhivāsanakkhantiyañca susīlatāya ca niviṭṭhā. Ekamattānaṃ",
  "atk-s0402a:1286_1": "damentīti ekaṃ attanova attabhāvaṃ indriyadamena damenti. Samentīti attano cittaṃ",
  "atk-s0402a:1286_2": "kilesavūpasamanena samenti. Parinibbāpentīti kilesaparinibbāneneva parinibbāpenti.",
  "atk-s0402a:1286_3": "Uddhaggikantiādīsu uparūparibhūmīsu phaladānavasena uddhamaggamassāti uddhaggikā.",
  "atk-s0402a:1286_4": "Saggassa hitāti tatrupapattijananato sovaggikā. Nibbattanibbattaṭṭhāne sukhova vipāko",
  "atk-s0402a:1286_5": "assāti sukhavipākā. Suṭṭhu aggānaṃ dibbavaṇṇādīnaṃ dasannaṃ visesānaṃ nibbattanato",
  "atk-s0402a:1286_6": "saggasaṃvattanikā, evarūpaṃ dakkhiṇaṃ patiṭṭhāpetīti attho.",
  "atk-s0402a:1287_0": "Ariyadhamme ṭhitoti pañcasīladhamme patiṭṭhito. Pecca sagge pamodatīti paralokaṃ",
  "atk-s0402a:1287_1": "gantvā yattha sagge paṭisandhiṃ gaṇhāti, tattha modati. Sotāpannasakadāgāmino vā",
  "atk-s0402a:1287_2": "hontu anāgāmī vā, sabbesaṃ ayaṃ paṭipadā labbhatevāti.",
  "atk-s0402a:1288": "2. Ānaṇyasuttavaṇṇanā",
  "atk-s0402a:1289_0": "62. Dutiye adhigamanīyānīti pattabbāni. Kāmabhogināti vatthukāme ca kilesakāme ca",
  "atk-s0402a:1289_1": "paribhuñjantena. Atthisukhādīsu atthīti uppajjanakasukhaṃ atthisukhaṃ nāma. Bhoge",
  "atk-s0402a:1289_2": "paribhuñjantassa uppajjanakasukhaṃ bhogasukhaṃ nāma. Anaṇosmīti uppajjanakasukhaṃ",
  "atk-s0402a:1289_3": "ānaṇyasukhaṃ nāma. Niddoso anavajjosmīti uppajjanakasukhaṃ anavajjasukhaṃ nāma.",
  "atk-s0402a:1290_0": "Bhuñjanti bhuñjamāno. Paññā vipassatīti paññāya vipassati. Ubho bhāgeti dve koṭṭhāse,",
  "atk-s0402a:1290_1": "heṭṭhimāni tīṇi ekaṃ koṭṭhāsaṃ, anavajjasukhaṃ ekaṃ koṭṭhāsanti evaṃ paññāya passamāno",
  "atk-s0402a:1290_2": "dve koṭṭhāse jānātīti attho. Anavajjasukhassetanti etaṃ tividhampi sukhaṃ anavajjasukhassa",
  "atk-s0402a:1290_3": "soḷasiṃ kalaṃ nāgghatīti.",
  "atk-s0402a:1291": "3. Brahmasuttavaṇṇanā",
  "atk-s0402a:1292": "63. Tatiyaṃ tikanipāte vaṇṇitameva. Sapubbadevatānīti padamattameva ettha visesoti. Catutthe sabbaṃ uttānatthameva.",
  "atk-s0402a:1293": "5. Rūpasuttavaṇṇanā",
  "atk-s0402a:1294_0": "65. Pañcame rūpe pamāṇaṃ gahetvā pasanno rūpappamāṇo nāma. Rūpappasannoti tasseva",
  "atk-s0402a:1294_1": "atthavacanaṃ. Ghose pamāṇaṃ gahetvā pasanno ghosappamāṇo nāma. Cīvaralūkhapattalūkhesu",
  "atk-s0402a:1294_2": "pamāṇaṃ gahetvā pasanno lūkhappamāṇo nāma. Dhamme pamāṇaṃ gahetvā pasanno dhammappamāṇo",
  "atk-s0402a:1294_3": "nāma. Itarāni tesaṃyeva atthavacanāni. Sabbasatte ca tayo koṭṭhāse katvā dve koṭṭhāsā",
  "atk-s0402a:1294_4": "rūpappamāṇā, eko na rūpappamāṇo. Pañca koṭṭhāse katvā cattāro koṭṭhāsā ghosappamāṇā,",
  "atk-s0402a:1294_5": "eko na ghosappamāṇo. Dasa koṭṭhāse katvā nava koṭṭhāsā lūkhappamāṇā, eko na lūkhappamāṇo.",
  "atk-s0402a:1294_6": "Satasahassaṃ koṭṭhāse katvā pana eko koṭṭhāsova dhammappamāṇo, sesā na dhammappamāṇāti veditabbā.",
  "atk-s0402a:1295_0": "Rūpe pamāṇiṃsūti ye rūpaṃ disvā pasannā, te rūpe pamāṇiṃsu nāma, pasīdiṃsūti attho.",
  "atk-s0402a:1295_1": "Ghosena anvagūti ghosena anugatā, ghosappamāṇaṃ gahetvā pasannāti attho. Chandarāgavasūpetāti",
  "atk-s0402a:1295_2": "chandassa ca rāgassa ca vasaṃ upetā. Ajjhattañca na jānātīti niyakajjhatte tassa",
  "atk-s0402a:1295_3": "guṇaṃ na jānāti. Bahiddhā ca na passatīti bahiddhāpissa paṭipattiṃ na passati. Samantāvaraṇoti",
  "atk-s0402a:1295_4": "samantato āvārito, samantā vā āvaraṇamassāti samantāvaraṇo. Ghosena vuyhatīti ghosena",
  "atk-s0402a:1295_5": "niyati, na guṇena. Ajjhattañca na jānāti, bahiddhā ca vipassatīti niyakajjhatte guṇaṃ",
  "atk-s0402a:1295_6": "na jānāti, bahiddhā panassa paṭipattiṃ passati. Bahiddhā phaladassāvīti tassa parehi",
  "atk-s0402a:1295_7": "kataṃ bahiddhā sakkāraphalaṃ passanto. Vinīvaraṇadassāvīti vivaṭadassāvī. Na so ghosena",
  "atk-s0402a:1295_8": "vuyhatīti so ghosena na nīyati.",
  "atk-s0402a:1296": "6. Sarāgasuttavaṇṇanā",
  "atk-s0402a:1297_0": "66. Chaṭṭhe mohajaṃ cāpaviddasūti mohajaṃ cāpi aviddasū apaṇḍitā. Savighātanti sadukkhaṃ.",
  "atk-s0402a:1297_1": "Dukhudrayanti āyatiñca dukkhavaḍḍhidāyakaṃ. Acakkhukāti paññācakkhurahitā. Yathā",
  "atk-s0402a:1297_2": "dhammā tathā santāti yathā rāgādayo dhammā ṭhitā, tathā sabhāvāva hutvā. Na tassevanti",
  "atk-s0402a:1297_3": "maññareti mayaṃ evaṃsantā evaṃsabhāvāti tassa na maññare, na maññantīti attho. Imasmiṃ",
  "atk-s0402a:1297_4": "suttepi gāthāsupi vaṭṭameva kathitaṃ.",
  "atk-s0402a:1298": "7. Ahirājasuttavaṇṇanā",
  "atk-s0402a:1299_0": "67. Sattame imāni cattāri ahirājakulānīti idaṃ daṭṭhavisāneva sandhāya vuttaṃ. Ye",
  "atk-s0402a:1299_1": "hi keci daṭṭhavisā, sabbete imesaṃ catunnaṃ ahirājakulānaṃ abbhantaragatāva honti.",
  "atk-s0402a:1299_2": "Attaguttiyāti attano guttatthāya. Attarakkhāyāti attano rakkhaṇatthāya. Attaparittāyāti",
  "atk-s0402a:1299_3": "attano parittāṇatthāya. Parittaṃ nāma anujānāmīti attho.",
  "atk-s0402a:1300_0": "Idāni yathā taṃ parittaṃ kātabbaṃ, taṃ dassento virūpakkhehi metiādimāha. Tattha",
  "atk-s0402a:1300_1": "virūpakkhehīti virūpakkhanāgakulehi. Sesesupi eseva nayo. Apādakehīti apādakasattehi.",
  "atk-s0402a:1300_2": "Sesesupi eseva nayo. Sabbe sattāti ito pubbe ettakena ṭhānena odissakamettaṃ kathetvā",
  "atk-s0402a:1300_3": "idāni anodissakamettaṃ kathetuṃ idamāraddhaṃ. Tattha sattā pāṇā bhūtāti sabbānetāni",
  "atk-s0402a:1300_4": "puggalavevacanāneva. Bhadrāni passantūti bhadrāni ārammaṇāni passantu. Mā kañci pāpamāgamāti",
  "atk-s0402a:1300_5": "kañci sattaṃ pāpakaṃ lāmakaṃ mā āgacchatu. Appamāṇo buddhoti ettha buddhoti buddhaguṇā",
  "atk-s0402a:1300_6": "veditabbā. Te hi appamāṇā nāma. Sesapadadvayepi eseva nayo. Pamāṇavantānīti guṇappamāṇena",
  "atk-s0402a:1300_7": "yuttāni. Uṇṇanābhīti lomasanābhiko makkaṭako. Sarabūti gharagolikā. Katā me rakkhā,",
  "atk-s0402a:1300_8": "katā me parittāti mayā ettakassa janassa rakkhā ca parittāṇañca kataṃ. Paṭikkamantu",
  "atk-s0402a:1300_9": "bhūtānīti sabbepi me kataparittāṇā sattā apagacchantu, mā maṃ viheṭhayiṃsūti attho.",
  "atk-s0402a:1301": "8. Devadattasuttavaṇṇanā",
  "atk-s0402a:1302_0": "68. Aṭṭhame acirapakkante devadatteti saṅghaṃ bhinditvā nacirapakkante. Parābhavāyāti",
  "atk-s0402a:1302_1": "avaḍḍhiyā vināsāya. Assatarīti vaḷavāya kucchismiṃ gadrabhassa jātā. Attavadhāya",
  "atk-s0402a:1302_2": "gabbhaṃ gaṇhātīti taṃ assena saddhiṃ sampayojenti, sā gabbhaṃ gaṇhitvā kāle sampatte",
  "atk-s0402a:1302_3": "vijāyituṃ nasakkontī pādehi bhūmiṃ paharantī tiṭṭhati. Athassā cattāro pāde catūsu",
  "atk-s0402a:1302_4": "khāṇūsu bandhitvā kucchiṃ phāletvā potakaṃ nīharanti. Sā tattheva marati. Tenetaṃ vuttaṃ.",
  "atk-s0402a:1303": "9. Padhānasuttavaṇṇanā",
  "atk-s0402a:1304_0": "69. Navame kilesānaṃ saṃvaratthāya pavesanadvāraṃ pidahanatthāya padhānaṃ saṃvarappadhānaṃ,",
  "atk-s0402a:1304_1": "pajahanatthāya padhānaṃ pahānappadhānaṃ, kusalānaṃ dhammānaṃ brūhanatthāya vaḍḍhanatthāya",
  "atk-s0402a:1304_2": "padhānaṃ bhāvanāppadhānaṃ, tesaṃyeva anurakkhaṇatthāya padhānaṃ anurakkhaṇāppadhānaṃ.",
  "atk-s0402a:1305": "10. Adhammikasuttavaṇṇanā",
  "atk-s0402a:1306_0": "70. Dasame adhammikā hontīti porāṇakarājūhi ṭhapitaṃ dasabhāgabaliñceva aparādhānurūpañca",
  "atk-s0402a:1306_1": "daṇḍaṃ aggahetvā atirekabalino ceva atirekadaṇḍassa ca gahaṇena adhammikā. Rājāyuttāti",
  "atk-s0402a:1306_2": "rañño janapadesu kiccasaṃvidhāyakā āyuttakapurisā. Brāhmaṇagahapatikāti antonagaravāsino",
  "atk-s0402a:1306_3": "brāhmaṇagahapatayo. Negamajānapadāti nigamavāsino ceva janapadavāsino ca. Visamanti",
  "atk-s0402a:1306_4": "visamā hutvā, asamayena vāyantīti attho. Visamāti na samā, atithaddhā vā atimudukā",
  "atk-s0402a:1306_5": "vāti attho. Apañjasāti maggato apagatā, ummaggagāmino hutvā vāyantīti attho. Devatā",
  "atk-s0402a:1306_6": "parikupitā bhavantīti vātesu hi visamesu apañjasesu vāyantesu rukkhā bhijjanti, vimānāni",
  "atk-s0402a:1306_7": "bhijjanti. Tasmā devatā parikupitā bhavanti, tā devassa sammā vassituṃ na denti.",
  "atk-s0402a:1306_8": "Tena vuttaṃ devo na sammā dhāraṃ anuppavecchatīti. Visamapākāni sassāni bhavantīti",
  "atk-s0402a:1306_9": "ekasmiṃ ṭhāne gabbhīni honti, ekasmiṃ sañjātakhīrāni, ekaṃ ṭhānaṃ paccatīti evaṃ",
  "atk-s0402a:1306_10": "visamaṃ pākāni sassāni bhavanti.",
  "atk-s0402a:1307_0": "Samaṃ nakkhattāni tārakarūpāni parivattantīti yathā kattikapuṇṇamā kattikanakkhattameva",
  "atk-s0402a:1307_1": "labhati, migasirapuṇṇamā migasiranakkhattamevāti evaṃ tasmiṃ tasmiṃ māse sā sā puṇṇamā",
  "atk-s0402a:1307_2": "taṃ taṃ nakkhattameva labhati, tathā sammā parivattanti. Samaṃ vātā vāyantīti avisamā",
  "atk-s0402a:1307_3": "hutvā samayasmiṃyeva vāyanti, cha māse uttarā vātā, cha māsedakkhiṇāti evaṃ tesaṃ",
  "atk-s0402a:1307_4": "tesaṃ janapadānaṃ anurūpe samaye vāyanti. Samāti samappavattino nātithaddhā nātimudū.",
  "atk-s0402a:1307_5": "Pañjasāti maggappaṭipannā, maggeneva vāyanti, no amaggenāti attho.",
  "atk-s0402a:1308_0": "Jimhaṃ gacchatīti kuṭilaṃ gacchati, atitthaṃ gaṇhāti. Nette jimhaṃ gate satīti nayatīti",
  "atk-s0402a:1308_1": "nettā. Tasmiṃ nette jimhaṃ gate kuṭilaṃ gantvā atitthaṃ gaṇhante itarāpi atitthameva",
  "atk-s0402a:1308_2": "gaṇhantīti attho. Netetipi pāṭho. Dukkhaṃ setīti dukkhaṃ sayati, dukkhitaṃ hotīti attho.",
  "atk-s0402a:1309": "Pattakammavaggo dutiyo.",
  "atk-s0402a:1310": "(8) 3. Apaṇṇakavaggo",
  "atk-s0402a:1311": "1. Padhānasuttavaṇṇanā",
  "atk-s0402a:1312": "71. Tatiyavaggassa paṭhame apaṇṇakappaṭipadanti aviraddhappaṭipadaṃ. Yoni cassa āraddhā hotīti kāraṇañcassa paripuṇṇaṃ hoti. Āsavānaṃ khayāyāti arahattatthāya. Dutiyaṃ uttānameva.",
  "atk-s0402a:1313": "3. Sappurisasuttavaṇṇanā",
  "atk-s0402a:1314_0": "73. Tatiye avaṇṇoti aguṇo. Pātu karotīti katheti, pākaṭaṃ karoti. Pañhābhinītoti",
  "atk-s0402a:1314_1": "pañhatthāya abhinīto. Ahāpetvā alambitvāti aparihīnaṃ alambitaṃ katvā. Ettha ca asappuriso",
  "atk-s0402a:1314_2": "pāpicchatāya attano avaṇṇaṃ chādeti, sappuriso lajjitāya attano vaṇṇaṃ. Idāni yasmā",
  "atk-s0402a:1314_3": "asappuriso hirottapparahito saṃvāsena avajānāti, sappuriso pana hirottappasamannāgato",
  "atk-s0402a:1314_4": "saṃvāsenāpi nāvajānāti. Tasmā asappurisabhāvasādhakaṃ adhunāgatavadhukopammaṃ dassetuṃ",
  "atk-s0402a:1314_5": "seyyathāpi, bhikkhave, vadhukātiādimāha. Tattha vadhukāti suṇisā. Tibbanti bahalaṃ.",
  "atk-s0402a:1314_6": "Sesamettha uttānatthamevāti.",
  "atk-s0402a:1315": "4-5. Aggasuttadvayavaṇṇanā",
  "atk-s0402a:1316_0": "74-75. Catutthe sīlagganti aggappattaṃ uttamasīlaṃ. Eseva nayo sabbattha. Pañcame",
  "atk-s0402a:1316_1": "rūpagganti yaṃ rūpaṃ sammasitvā arahattaṃ pāpuṇāti, idaṃ rūpaggaṃ nāma. Sesesupi",
  "atk-s0402a:1316_2": "eseva nayo. Bhavagganti ettha pana yasmiṃ attabhāve ṭhito arahattaṃ pāpuṇāti, etaṃ bhavaggaṃ nāmāti.",
  "atk-s0402a:1317": "6. Kusinārasuttavaṇṇanā",
  "atk-s0402a:1318_0": "76. Chaṭṭhe upavattaneti pācīnagatāya sālapantiyā uttarena nivattitvā ṭhitāya vemajjhaṭṭhāne.",
  "atk-s0402a:1318_1": "Antarena yamakasālānanti dvinnaṃ sālarukkhānaṃ antare. Kaṅkhāti dveḷhakaṃ. Vimatīti",
  "atk-s0402a:1318_2": "vinicchituṃ asamatthatā. “Buddho nu kho na buddho nu kho, dhammo nu kho na dhammo",
  "atk-s0402a:1318_3": "nu kho, saṅgho nu kho na saṅgho nu kho, maggo nu kho na maggo nu kho, paṭipadā nu",
  "atk-s0402a:1318_4": "kho na paṭipadā nu kho”ti yassa saṃsayo uppajjeyya, taṃ vo vadāmi pucchatha, bhikkhaveti",
  "atk-s0402a:1318_5": "ayamettha saṅkhepattho. Satthugāravenapi na puccheyyāthāti “mayaṃ satthu santike",
  "atk-s0402a:1318_6": "pabbajimha, cattāro paccayāpi no satthu santakāva. Te mayaṃ ettakaṃ kālaṃ kaṅkhaṃ",
  "atk-s0402a:1318_7": "akatvā na arahāma ajja pacchime kāle kaṅkhaṃ kātu”nti sace evaṃ satthari gāravena",
  "atk-s0402a:1318_8": "na pucchatha. Sahāyakopi, bhikkhave, sahāyakassa ārocetūti tumhākaṃ yo yassa bhikkhussa",
  "atk-s0402a:1318_9": "sandiṭṭho sambhatto, so tassa ārocetu, ahaṃ ekassa bhikkhussa kathessāmi, tassa kathaṃ",
  "atk-s0402a:1318_10": "sutvā sabbe nikkaṅkhā bhavathāti dasseti. Evaṃ pasannoti evaṃ saddahāmi ahanti attho.",
  "atk-s0402a:1318_11": "Ñāṇamevāti nikkaṅkhabhāvapaccakkhakaraṇañāṇaṃyeva ettha tathāgatassa, na saddhāmattanti",
  "atk-s0402a:1318_12": "attho. Imesañhi, ānandāti imesaṃ antosāṇiyaṃ nisinnānaṃ pañcannaṃ bhikkhusatānaṃ.",
  "atk-s0402a:1318_13": "Yo pacchimakoti yo guṇavasena pacchimako, ānandattheraṃyeva sandhāyāha.",
  "atk-s0402a:1319": "7. Acinteyyasuttavaṇṇanā",
  "atk-s0402a:1320_0": "77. Sattame acinteyyānīti cintetuṃ ayuttāni. Na cintetabbānīti acinteyyattāyeva na",
  "atk-s0402a:1320_1": "cintetabbāni. Yāni cintentoti yāni kāraṇāni cintento. Ummādassāti ummattakabhāvassa.",
  "atk-s0402a:1320_2": "Vighātassāti dukkhassa. Buddhavisayoti buddhānaṃ visayo, sabbaññutaññāṇādīnaṃ buddhaguṇānaṃ",
  "atk-s0402a:1320_3": "pavatti ca ānubhāvo ca. Jhānavisayoti abhiññājhānavisayo. Kammavipākoti diṭṭhadhammavedanīyādīnaṃ",
  "atk-s0402a:1320_4": "kammānaṃ vipāko. Lokacintāti “kena nu kho candimasūriyā katā, kena mahāpathavī, kena",
  "atk-s0402a:1320_5": "mahāsamuddo, kena sattā uppāditā, kena pabbatā, kena ambatālanāḷikerādayo”ti evarūpā lokacintā.",
  "atk-s0402a:1321": "8. Dakkhiṇasuttavaṇṇanā",
  "atk-s0402a:1322_0": "78. Aṭṭhame dakkhiṇāvisuddhiyoti dānasaṅkhātāya dakkhiṇāya visujjhanakāraṇāni. Dāyakato",
  "atk-s0402a:1322_1": "visujjhatīti mahapphalabhāvena visujjhati, mahapphalā hotīti attho. Kalyāṇadhammoti",
  "atk-s0402a:1322_2": "sucidhammo. Pāpadhammoti lāmakadhammo. Dāyakato visujjhatīti ettha vessantaramahārājā",
  "atk-s0402a:1322_3": "kathetabbo. So hi jūjakabrāhmaṇassa dārake datvā mahāpathaviṃ kampesi. Paṭiggāhakato",
  "atk-s0402a:1322_4": "visujjhatīti ettha kalyāṇīnadīmukhadvāravāsī kevaṭṭo kathetabbo. So kira dīghasumattherassa",
  "atk-s0402a:1322_5": "tikkhattuṃ piṇḍapātaṃ datvā maraṇamañce nipanno “ayyassa maṃ dīghasumattherassa dinnapiṇḍapāto",
  "atk-s0402a:1322_6": "uddharatī”ti āha. Neva dāyakatoti ettha vaḍḍhamānavāsī luddako kathetabbo. So kira",
  "atk-s0402a:1322_7": "petadakkhiṇaṃ dento ekassa dussīlasseva tayo vāre adāsi. Tatiyavāre “amanusso dussīlo",
  "atk-s0402a:1322_8": "maṃ vilumpatī”ti viravi. Ekassa sīlavato bhikkhuno datvā pāpitakāleyevassa pāpuṇi.",
  "atk-s0402a:1322_9": "Dāyakato ceva visujjhati paṭiggāhakato cāti ettha asadisadānaṃ kathetabbanti.",
  "atk-s0402a:1323": "9. Vaṇijjasuttavaṇṇanā",
  "atk-s0402a:1324_0": "79. Navame tādisā vāti taṃsadisāva taṃsarikkhakāva. Chedagāminī hotīti chedaṃ gacchati.",
  "atk-s0402a:1324_1": "Yaṃ patthitaṃ, taṃ sabbaṃ nassatīti attho. Na yathādhippāyā hotīti yathājjhāsayā",
  "atk-s0402a:1324_2": "na hoti. Parādhippāyā hotīti parajjhāsayā ajjhāsayato adhikataraphalā hoti. Samaṇaṃ",
  "atk-s0402a:1324_3": "vā brāhmaṇaṃ vāti ettha samitapāpabāhitapāpatāhi samaṇabrāhmaṇatā veditabbā. Vadatu,",
  "atk-s0402a:1324_4": "bhante, paccayenāti, bhante, catubbidhena cīvarādinā paccayena vadeyyāsīti evaṃ pavāreti",
  "atk-s0402a:1324_5": "nimanteti. Yena pavāretīti paricchinditvā yattakena pavāreti. Taṃ na detīti taṃ sabbasova",
  "atk-s0402a:1324_6": "na deti. Na yathādhippāyaṃ detīti yathā tassa ajjhāsayo, evaṃ dātuṃ na sakkoti, hāpetvā",
  "atk-s0402a:1324_7": "appakaṃ deti. Yathādhippāyaṃ detīti yattakaṃ so icchati, tattakameva deti. Parādhippāyaṃ",
  "atk-s0402a:1324_8": "detīti appakaṃ pavāretvā avattharitvā bahuṃ deti.",
  "atk-s0402a:1325": "10. Kambojasuttavaṇṇanā",
  "atk-s0402a:1326_0": "80. Dasame neva sabhāyaṃ nisīdatīti vinicchayakaraṇatthaṃ vinicchayasabhāyaṃ neva",
  "atk-s0402a:1326_1": "nisīdati. Na kammantaṃ payojetīti kasivaṇijjādimahākammantaṃ nappayojeti. Na kambojaṃ",
  "atk-s0402a:1326_2": "gacchatīti bhoge sambharaṇatthāya kambojaraṭṭhaṃ na gacchati. Desanāmattameva cetaṃ,",
  "atk-s0402a:1326_3": "yaṃ kiñci tiroraṭṭhaṃ na gacchatīti attho. Kodhanotiādīsu kodhanatāya kodhapariyuṭṭhito",
  "atk-s0402a:1326_4": "atthānatthaṃ na jānāti, issukitāya parasampattiṃ na sahati, maccharitāya dhanaṃ datvā",
  "atk-s0402a:1326_5": "kiccaṃ kātuṃ na sakkoti, nippaññatāya kiccaṃ saṃvidhātuṃ na sakkoti. Tasmā etāni",
  "atk-s0402a:1326_6": "sabhānisīdanādīni na karotīti.",
  "atk-s0402a:1327": "Apaṇṇakavaggo tatiyo.",
  "atk-s0402a:1328": "(9) 4. Macalavaggo",
  "atk-s0402a:1329": "1-5. Pāṇātipātādisuttapañcakavaṇṇanā",
  "atk-s0402a:1330_0": "81-85. Catutthassa paṭhamādīni uttānatthāneva. Pañcame “nīce kule paccājāto”tiādikena",
  "atk-s0402a:1330_1": "tamena yuttoti tamo. Kāyaduccaritādīhi puna nirayatamūpagamanato tamaparāyaṇo. Iti",
  "atk-s0402a:1330_2": "ubhayenapi khandhatamova kathito hoti. “Aḍḍhe kule paccājāto”tiādikena jotinā yuttato",
  "atk-s0402a:1330_3": "joti, ālokabhūtoti vuttaṃ hoti. Kāyasucaritādīhi puna sagguppattijotibhāvūpagamanato",
  "atk-s0402a:1330_4": "jotiparāyaṇo. Iminā nayena itarepi dve veditabbā.",
  "atk-s0402a:1331_0": "Venakuleti vilīvakārakule. Nesādakuleti migaluddakādīnaṃ kule. Rathakārakuleti cammakārakule.",
  "atk-s0402a:1331_1": "Pukkusakuleti pupphachaḍḍakakule. Kasiravuttiketi dukkhavuttike. Dubbaṇṇoti paṃsupisācako",
  "atk-s0402a:1331_2": "viya jhāmakhāṇuvaṇṇo. Duddasikoti vijātamātuyāpi amanāpadassano. Okoṭimakoti lakuṇḍako.",
  "atk-s0402a:1331_3": "Kāṇoti ekacchikāṇo vā ubhayacchikāṇo vā. Kuṇīti ekahatthakuṇī vā ubhayahatthakuṇī",
  "atk-s0402a:1331_4": "vā. Khañjoti ekapādakhañjo vā ubhayapādakhañjo vā. Pakkhahatoti hatapakkho pīṭhasappī.",
  "atk-s0402a:1331_5": "Padīpeyyassāti telakapallādino dīpaupakaraṇassa. Evaṃ kho, bhikkhaveti ettha eko",
  "atk-s0402a:1331_6": "puggalo bahiddhā ālokaṃ adisvā mātu kucchimhiyeva kālaṃ katvā apāyesu nibbattanto",
  "atk-s0402a:1331_7": "sakalampi kappaṃ saṃsarati. Sopi tamotamaparāyaṇova. So pana kuhakapuggalo bhaveyya.",
  "atk-s0402a:1331_8": "Kuhakassa hi evarūpā nipphatti hotīti vuttaṃ.",
  "atk-s0402a:1332_0": "Ettha ca “nīce kule”tiādīhi āgamanavipatti ceva paccuppannapaccayavipatti ca dassitā.",
  "atk-s0402a:1332_1": "“Dalidde”tiādīhi pavattapaccayavipatti, “kasiravuttike”tiādīhi ājīvupāyavipatti,",
  "atk-s0402a:1332_2": "“dubbaṇṇo”tiādīhi attabhāvavipatti, “bahvābādho”tiādīhi dukkhakāraṇasamāyogo, “na",
  "atk-s0402a:1332_3": "lābhī”tiādīhi sukhakāraṇavipatti ceva upabhogavipatti ca, “kāyena duccarita”ntiādīhi",
  "atk-s0402a:1332_4": "tamaparāyaṇabhāvassa kāraṇasamāyogo, “kāyassa bhedā”tiādīhi samparāyikatamūpagamo.",
  "atk-s0402a:1332_5": "Sukkapakkho vuttapaṭipakkhanayena veditabbo.",
  "atk-s0402a:1333": "6. Oṇatoṇatasuttavaṇṇanā",
  "atk-s0402a:1334_0": "86. Chaṭṭhe oṇatoṇatoti idāni nīcako āyatimpi nīcako bhavissati. Oṇatuṇṇatoti idāni",
  "atk-s0402a:1334_1": "nīco āyatiṃ ucco bhavissati. Uṇṇatoṇatoti idāni ucco āyatiṃ nīco bhavissati. Uṇṇatuṇṇatoti",
  "atk-s0402a:1334_2": "idāni ucco āyatimpi ucco bhavissati. Vitthāro pana nesaṃ purimasuttanayeneva veditabbo.",
  "atk-s0402a:1335": "7. Puttasuttavaṇṇanā",
  "atk-s0402a:1336_0": "87. Sattame samaṇamacaloti samaṇaacalo, makāro padasandhikaro, niccalasamaṇoti attho.",
  "atk-s0402a:1336_1": "Iminā sattavidhampi sekhaṃ dasseti. So hi sāsane mūlajātāya saddhāya patiṭṭhitattā",
  "atk-s0402a:1336_2": "acalo nāma. Samaṇapuṇḍarīkoti puṇḍarīkasadiso samaṇo. Puṇḍarīkaṃ nāma ūnasatapattaṃ",
  "atk-s0402a:1336_3": "saroruhaṃ. Iminā sukkhavipassakakhīṇāsavaṃ dasseti. So hi jhānābhiññānaṃ abhāvena",
  "atk-s0402a:1336_4": "aparipuṇṇaguṇattā samaṇapuṇḍarīko nāma hoti. Samaṇapadumoti padumasadiso samaṇo.",
  "atk-s0402a:1336_5": "Padumaṃ nāma paripuṇṇasatapattaṃ saroruhaṃ. Iminā ubhatobhāgavimuttaṃ khīṇāsavaṃ",
  "atk-s0402a:1336_6": "dasseti. So hi jhānābhiññānaṃ bhāvena paripuṇṇaguṇattā samaṇapadumo nāma hoti. Samaṇesu",
  "atk-s0402a:1336_7": "samaṇasukhumāloti sabbesupi etesu samaṇesu sukhumālasamaṇo muducittasarīro kāyikacetasikadukkharahito",
  "atk-s0402a:1336_8": "ekantasukhī. Etena attānañceva attasadise ca dasseti.",
  "atk-s0402a:1337_0": "Evaṃ mātikaṃ nikkhipitvā idāni paṭipāṭiyā vibhajanto kathañca, bhikkhavetiādimāha.",
  "atk-s0402a:1337_1": "Tattha sekhoti sattavidhopi sekho. Pāṭipadoti paṭipannako. Anuttaraṃ yogakkhemaṃ",
  "atk-s0402a:1337_2": "patthayamāno viharatīti arahattaṃ patthayanto viharati. Muddhāvasittassāti muddhani",
  "atk-s0402a:1337_3": "avasittassa, katābhisekassāti attho. Ābhisekoti abhisekaṃ kātuṃ yutto. Anabhisittoti",
  "atk-s0402a:1337_4": "na tāva abhisitto. Macalappattoti rañño khattiyassa muddhāvasittassa puttabhāvena",
  "atk-s0402a:1337_5": "ceva puttesu jeṭṭhakabhāvena ca na tāva abhisittabhāvena ca abhisekappattiatthāya",
  "atk-s0402a:1337_6": "acalappatto niccalapatto. Makāro nipātamattaṃ. Kāyena phusitvāti nāmakāyena phusitvā.",
  "atk-s0402a:1338_0": "Yācitova bahulaṃ cīvaraṃ paribhuñjatīti “idaṃ, bhante, paribhuñjathā”ti evaṃ dāyakehi",
  "atk-s0402a:1338_1": "yācamāneheva upanītaṃ cīvaraṃ bahuṃ paribhuñjati, kiñcideva ayācitaṃ, bākulatthero",
  "atk-s0402a:1338_2": "viya. Piṇḍapātaṃ khadiravanamagge sīvalitthero viya. Senāsanaṃ aṭṭhakanāgarasutte",
  "atk-s0402a:1338_3": "ānandatthero viya. Gilānapaccayaṃ pilindavacchathero viya. Tyassāti te assa. Manāpenevāti",
  "atk-s0402a:1338_4": "manaṃ allīyanakena. Samudācarantīti kattabbakiccāni karonti pavattanti vā. Upahāraṃ",
  "atk-s0402a:1338_5": "upaharantīti kāyikacetasikaupahāraṃ upaharanti upanīyanti. Sannipātikānīti tiṇṇampi",
  "atk-s0402a:1338_6": "sannipātena nibbattāni. Utupariṇāmajānīti utupariṇāmato atisītaatiuṇhaututo jātāni.",
  "atk-s0402a:1338_7": "Visamaparihārajānīti accāsanaatiṭṭhānādikā visamaparihārato jātāni. Opakkamikānīti",
  "atk-s0402a:1338_8": "vadhabandhanādiupakkamena nibbattāni. Kammavipākajānīti vināpi imehi kāraṇehi kevalaṃ",
  "atk-s0402a:1338_9": "pubbe katakammavipākavaseneva jātāni. Catunnaṃ jhānānanti ettha khīṇāsavānampi buddhānampi",
  "atk-s0402a:1338_10": "kiriyajjhānāneva adhippetāni. Sesaṃ uttānatthamevāti.",
  "atk-s0402a:1339": "8. Saṃyojanasuttavaṇṇanā",
  "atk-s0402a:1340_0": "88. Aṭṭhame sāsane laddhappatiṭṭhattā sotāpannova samaṇamacaloti vutto, nātibahuguṇattā",
  "atk-s0402a:1340_1": "na bahupattaṃ viya saroruhaṃ sakadāgāmī samaṇapuṇḍarīkoti, tato bahutaraguṇattā satapattaṃ",
  "atk-s0402a:1340_2": "viya saroruhaṃ anāgāmī samaṇapadumoti, thaddhabhāvakarānaṃ kilesānaṃ sabbaso samucchinnattā",
  "atk-s0402a:1340_3": "mudubhāvappatto khīṇāsavo samaṇasukhumāloti.",
  "atk-s0402a:1341": "9. Sammādiṭṭhisuttavaṇṇanā",
  "atk-s0402a:1342_0": "89. Navame sammādiṭṭhikotiādīhi aṭṭhaṅgikamaggavasena paṭhamasutte viya satta sekhā",
  "atk-s0402a:1342_1": "gahitā. Dutiyavāre dasaṅgikamaggavasena vā arahattaphalañāṇaarahattaphalavimuttīhi",
  "atk-s0402a:1342_2": "saddhiṃ, aṭṭhaṅgikamaggavasena vā sukkhavipassakakhīṇāsavo kathito, tatiyavāre ubhatobhāgavimutto,",
  "atk-s0402a:1342_3": "catutthavāre tathāgato ca tathāgatasadisakhīṇāsavo cāti. Iti idaṃ suttaṃ paṭhamasutte",
  "atk-s0402a:1342_4": "kathitapuggalānaṃ vaseneva kathitaṃ, desanāmattameva panettha nānanti.",
  "atk-s0402a:1343": "10. Khandhasuttavaṇṇanā",
  "atk-s0402a:1344_0": "90. Dasame paṭhamavāre arahattatthāya payogaṃ anārabhitvā ṭhito pamādavihārī sekhapuggalo",
  "atk-s0402a:1344_1": "kathito. Dutiyavāre anuppāditajjhāno āraddhavipassako appamādavihārī sekhapuggalo",
  "atk-s0402a:1344_2": "kathito. Tatiyavāre āraddhavipassako appamādavihārī aṭṭhavimokkhalābhī sekhapuggalo",
  "atk-s0402a:1344_3": "kathito, catutthavāre paramasukhumālakhīṇāsavoti.",
  "atk-s0402a:1345": "Macalavaggo catuttho.",
  "atk-s0402a:1346": "(10) 5. Asuravaggo",
  "atk-s0402a:1347": "1. Asurasuttavaṇṇanā",
  "atk-s0402a:1348": "91. Pañcamassa paṭhame asuroti asurasadiso bībhaccho. Devoti devasadiso guṇavasena abhirūpo pāsādiko.",
  "atk-s0402a:1349": "2. Paṭhamasamādhisuttavaṇṇanā",
  "atk-s0402a:1350_0": "92. Dutiye ajjhattaṃ cetosamathassāti niyakajjhatte appanācittasamādhissa. Adhipaññādhammavipassanāyāti",
  "atk-s0402a:1350_1": "saṅkhārapariggāhakavipassanāñāṇassa. Tañhi adhipaññāsaṅkhātañca, pañcakkhandhasaṅkhātesu",
  "atk-s0402a:1350_2": "ca dhammesu vipassanābhūtaṃ, tasmā “adhipaññādhammavipassanā”ti vuccatīti.",
  "atk-s0402a:1351": "3. Dutiyasamādhisuttavaṇṇanā",
  "atk-s0402a:1352_0": "93. Tatiye yogo karaṇīyoti yuttappayuttatā kattabbā. Chandoti kattukamyatāchando.",
  "atk-s0402a:1352_1": "Vāyāmoti payogo. Ussāhoti tato adhimattataraṃ vīriyaṃ. Ussoḷhīti paṅkalaggasakaṭauddharaṇasadisaṃ",
  "atk-s0402a:1352_2": "mahāvīriyaṃ. Appaṭivānīti anivattanatā.",
  "atk-s0402a:1353": "4. Tatiyasamādhisuttavaṇṇanā",
  "atk-s0402a:1354_0": "94. Catutthe evaṃ kho, āvuso, saṅkhārā daṭṭhabbātiādīsu, āvuso, saṅkhārā nāma aniccato",
  "atk-s0402a:1354_1": "daṭṭhabbā, aniccato sammasitabbā, aniccato passitabbā. Tathā dukkhato, anattatoti",
  "atk-s0402a:1354_2": "evaṃ attho daṭṭhabbo. Evaṃ kho, āvuso, cittaṃ saṇṭhapetabbantiādīsupi paṭhamajjhānavasena,",
  "atk-s0402a:1354_3": "āvuso, cittaṃ saṇṭhapetabbaṃ paṭhamajjhānavasena sannisādetabbaṃ, paṭhamajjhānavasena",
  "atk-s0402a:1354_4": "ekodi kātabbaṃ, paṭhamajjhānavasena samādahitabbaṃ. Tathā dutiyajjhānādivasenāti",
  "atk-s0402a:1354_5": "evaṃ attho daṭṭhabbo. Imesu tīsupi suttesu samathavipassanā lokiyalokuttarāva kathitā.",
  "atk-s0402a:1355": "5. Chavālātasuttavaṇṇanā",
  "atk-s0402a:1356_0": "95. Pañcame chavālātanti susāne alātaṃ. Majjhe gūthagatanti majjhaṭṭhāne gūthamakkhitaṃ.",
  "atk-s0402a:1356_1": "Neva gāme kaṭṭhatthaṃ pharatīti kūṭagopānasithambhasopānādīnaṃ atthāya anupaneyyatāya",
  "atk-s0402a:1356_2": "gāme na kaṭṭhatthaṃ sādheti, khettakuṭipādaṃ vā mañcapādaṃ vā kātuṃ anupaneyyatāya",
  "atk-s0402a:1356_3": "na araññe kaṭṭhatthaṃ sādheti. Dvīsu koṭīsu gayhamānaṃ hatthaṃ ḍahati, majjhe gayhamānaṃ",
  "atk-s0402a:1356_4": "gūthena makkheti. Tathūpamanti taṃsarikkhakaṃ. Abhikkantataroti sundarataro. Paṇītataroti",
  "atk-s0402a:1356_5": "uttamataro. Gavā khīranti gāvito khīraṃ. Khīramhā dadhītiādīsu paraṃ paraṃ purimato",
  "atk-s0402a:1356_6": "purimato aggaṃ, sappimaṇḍo pana tesu sabbesupi aggameva. Aggotiādīsu guṇehi aggo",
  "atk-s0402a:1356_7": "ceva seṭṭho ca pamukho ca uttamo ca pavaro cāti veditabbo. Chavālātūpamāya na dussīlo",
  "atk-s0402a:1356_8": "puggalo kathito, appassuto pana vissaṭṭhakammanto goṇasadiso puggalo kathitoti veditabbo.",
  "atk-s0402a:1356_9": "Chaṭṭhe sabbaṃ uttānatthameva.",
  "atk-s0402a:1357": "7. Khippanisantisuttavaṇṇanā",
  "atk-s0402a:1358_0": "97. Sattame khippanisantīti khippanisāmano sīghaṃ jānituṃ samattho. Sutānañca dhammānanti",
  "atk-s0402a:1358_1": "sutappaguṇānaṃ tantidhammānaṃ. Atthūpaparikkhīti atthaṃ upaparikkhako. Atthamaññāya",
  "atk-s0402a:1358_2": "dhammamaññāyāti aṭṭhakathañca pāḷiñca jānitvā. Dhammānudhammappaṭipanno hotīti navalokuttaradhammānaṃ",
  "atk-s0402a:1358_3": "anurūpadhammabhūtaṃ sasīlakaṃ pubbabhāgappaṭipadaṃ paṭipanno hoti. No ca kalyāṇavācoti",
  "atk-s0402a:1358_4": "na sundaravacano. Na kalyāṇavākkaraṇoti na sundaravacanaghoso hoti. Poriyātiādīhi",
  "atk-s0402a:1358_5": "saddhiṃ no-kāro yojetabboyeva. Guṇaparipuṇṇāya apalibuddhāya adosāya agaḷitapadabyañjanāya",
  "atk-s0402a:1358_6": "atthaṃ viññāpetuṃ samatthāya vācāya samannāgato na hotīti attho. Iminā upāyena sabbattha attho veditabbo.",
  "atk-s0402a:1359": "8. Attahitasuttavaṇṇanā",
  "atk-s0402a:1360": "98-99. Aṭṭhamaṃ puggalajjhāsayavasenāpi dasabalassa desanāñāṇavilāsenāpi kathitaṃ, navamaṃ pañcaveravasena.",
  "atk-s0402a:1361": "10. Potaliyasuttavaṇṇanā",
  "atk-s0402a:1362_0": "100. Dasame kālenāti yuttappattakālena. Khamatīti ruccati. Yadidaṃ tattha tattha",
  "atk-s0402a:1362_1": "kālaññutāti yā esā tattha tattha kālaṃ jānanā. Taṃ taṃ kālaṃ ñatvā hi avaṇṇārahassa",
  "atk-s0402a:1362_2": "avaṇṇakathanaṃ vaṇṇārahassa ca vaṇṇakathanaṃ paṇḍitānaṃ pakatīti dasseti.",
  "atk-s0402a:1363": "Asuravaggo pañcamo.",
  "atk-s0402a:1364": "Dutiyapaṇṇāsakaṃ niṭṭhitaṃ.",
  "atk-s0402a:1365": "3. Tatiyapaṇṇāsakaṃ",
  "atk-s0402a:1366": "(11) 1. Valāhakavaggo",
  "atk-s0402a:1367": "1-2. Valāhakasuttadvayavaṇṇanā",
  "atk-s0402a:1368_0": "101-2. Tatiyapaṇṇāsakassa paṭhame valāhakāti meghā. Bhāsitā hoti no kattāti “idañcidañca",
  "atk-s0402a:1368_1": "karissāmī”ti kevalaṃ bhāsatiyeva, na karoti. Kattā hoti no bhāsitāti akathetvāva",
  "atk-s0402a:1368_2": "“idañcidañca mayā kātuṃ vaṭṭatī”ti kattā hoti. Evaṃ sabbattha attho veditabbo. Dutiyaṃ uttānatthameva.",
  "atk-s0402a:1369": "3. Kumbhasuttavaṇṇanā",
  "atk-s0402a:1370": "103. Tatiye kumbhāti ghaṭā. Tuccho pihitoti rittako pihitamukho. Pūro vivaṭoti udakapuṇṇo apārutamukho. Sesadvayepi eseva nayo.",
  "atk-s0402a:1371": "4. Udakarahadasuttavaṇṇanā",
  "atk-s0402a:1372": "104. Catutthe uttāno gambhīrobhāsotiādīsu purāṇapaṇṇarasasambhinnavaṇṇo kāḷaudako gambhīrobhāso nāma, acchavippasannamaṇivaṇṇaudako uttānobhāso nāma.",
  "atk-s0402a:1373": "5-6. Ambasuttavaṇṇanā",
  "atk-s0402a:1374": "105-6. Pañcame āmaṃ pakkavaṇṇīti āmakaṃ hutvā olokentānaṃ pakkasadisaṃ khāyati. Evaṃ sabbapadāni daṭṭhabbāni. Chaṭṭhaṃ uttānatthameva.",
  "atk-s0402a:1375": "7. Mūsikasuttavaṇṇanā",
  "atk-s0402a:1376": "107. Sattame yo āvāṭaṃ khaṇati, na ca tattha vasati, so gādhaṃ kattā no vasitāti vuccati. Khantātipi pāṭho. Iminā nayena sabbapadāni veditabbāni.",
  "atk-s0402a:1377": "8. Balībaddasuttavaṇṇanā",
  "atk-s0402a:1378": "108. Aṭṭhame yo attano gogaṇaṃ maddati, na paragogaṇaṃ, ayaṃ sagavacaṇḍo no paragavacaṇḍoti evaṃ sabbapadāni veditabbāni. Ubbejetā hotīti ghaṭṭetvā vijjhitvā ubbegapattaṃ karoti.",
  "atk-s0402a:1379": "9. Rukkhasuttavaṇṇanā",
  "atk-s0402a:1380": "109. Navame pheggu phegguparivāroti nissāro pheggurukkho pheggurukkheheva parivuto. Sāraparivāroti khadirādīhi sārarukkheheva parivuto. Esa nayo sabbattha.",
  "atk-s0402a:1381": "10. Āsīvisasuttavaṇṇanā",
  "atk-s0402a:1382": "110. Dasame āgataviso na ghoravisoti yassa visaṃ āgacchati, ghoraṃ pana na hoti, cirakālaṃ na pīḷeti. Sesapadesupi eseva nayoti.",
  "atk-s0402a:1383": "Valāhakavaggo paṭhamo.",
  "atk-s0402a:1384": "(12) 2. Kesivaggo",
  "atk-s0402a:1385": "1. Kesisuttavaṇṇanā",
  "atk-s0402a:1386_0": "111. Dutiyassa paṭhame kesīti tassa nāmaṃ. Assadamme sāretīti assadammasārathi. Saṇhenapi",
  "atk-s0402a:1386_1": "vinetītiādīsu tassa anucchavikaṃ sakkāraṃ katvā subhojanaṃ bhojetvā madhurapānaṃ",
  "atk-s0402a:1386_2": "pāyetvā muduvacanena samudācaritvā damento saṇhena dameti nāma, jāṇubandhanamukhabandhanādīhi",
  "atk-s0402a:1386_3": "ceva patodavijjhanakasābhighātapharusavacanehi ca damento pharusena dameti nāma,",
  "atk-s0402a:1386_4": "kālena kālaṃ tadubhayaṃ karonto saṇhapharusena dameti nāma.",
  "atk-s0402a:1387": "2. Javasuttavaṇṇanā",
  "atk-s0402a:1388_0": "112. Dutiye ajjavenāti ujukabhāvena. Javenāti padavegena. Khantiyāti adhivāsanakkhantiyā.",
  "atk-s0402a:1388_1": "Soraccenāti sucibhāvasīlena. Puggalaguṇaṅgesu javenāti ñāṇajavena. Sesamettha uttānatthameva.",
  "atk-s0402a:1389": "3. Patodasuttavaṇṇanā",
  "atk-s0402a:1390_0": "113. Tatiye patodacchāyanti vijjhanatthaṃ ukkhittassa patodassa chāyaṃ. Saṃvijjatīti",
  "atk-s0402a:1390_1": "“javo me gahetabbo”ti sallakkhaṇavasena saṃvijjati. Saṃvegaṃ āpajjatīti saṃvegaṃ",
  "atk-s0402a:1390_2": "paṭipajjati lomavedhaviddhoti lomakūpe patodavedhena viddhamatto. Cammavedhaviddhoti",
  "atk-s0402a:1390_3": "chavicammaṃ chindantena patodavedhena viddho. Aṭṭhivedhaviddhoti aṭṭhiṃ bhindantena",
  "atk-s0402a:1390_4": "vedhena viddho. Kāyenāti nāmakāyena. Paramasaccanti nibbānaṃ. Sacchikarotīti passati.",
  "atk-s0402a:1390_5": "Paññāyāti sahavipassanāya maggapaññāya.",
  "atk-s0402a:1391": "4. Nāgasuttavaṇṇanā",
  "atk-s0402a:1392_0": "114. Catutthe aṭṭhiṃ katvāti aṭṭhiko hutvā. Tiṇavaninnādasaddānanti ettha tiṇavoti",
  "atk-s0402a:1392_1": "ḍiṇḍimo, ninnādasaddoti sabbesampi ekatomissito mahāsaddo. Ḍaṃsādīsu ḍaṃsāti piṅgalamakkhikā,",
  "atk-s0402a:1392_2": "makasā makasāva. Khippaññeva gantā hotīti sīlasamādhipaññāvimuttivimuttiñāṇadassanāni",
  "atk-s0402a:1392_3": "pūretvā sīghameva gantā hoti.",
  "atk-s0402a:1393": "5. Ṭhānasuttavaṇṇanā",
  "atk-s0402a:1394_0": "115. Pañcame ṭhānānīti kāraṇāni. Anatthāya saṃvattatīti ahitāya avaḍḍhiyā saṃvattati.",
  "atk-s0402a:1394_1": "Ettha ca paṭhamaṃ opātakkhaṇanamacchabandhanasandhicchedanādibhedaṃ sadukkhaṃ savighātaṃ",
  "atk-s0402a:1394_2": "pāpakammaṃ veditabbaṃ, dutiyaṃ samajīvikānaṃ gihīnaṃ pupphacchaḍḍakādikammaṃ sudhākoṭṭana-gehacchādanaasuciṭṭhānasammajjanādikammañca",
  "atk-s0402a:1394_3": "veditabbaṃ, tatiyaṃ surāpānagandhavilepanamālāpiḷandhanādikammañceva assādavasena",
  "atk-s0402a:1394_4": "pavattaṃ pāṇātipātādikammañca veditabbaṃ, catutthaṃ dhammassavanatthāya gamanakāle",
  "atk-s0402a:1394_5": "suddhavatthacchādana-mālāgandhādīnaṃ ādāya gamanaṃ cetiyavandanaṃ bodhivandanaṃ madhuradhammakathāsavanaṃ",
  "atk-s0402a:1394_6": "pañcasīlasamādānanti evamādīsu somanassasampayuttaṃ kusalakammaṃ veditabbaṃ. Purisathāmeti",
  "atk-s0402a:1394_7": "purisassa ñāṇathāmasmiṃ. Sesadvayepi eseva nayo.",
  "atk-s0402a:1395": "6. Appamādasuttavaṇṇanā",
  "atk-s0402a:1396_0": "116. Chaṭṭhe yato khoti yadā kho. Samparāyikassāti desanāmattametaṃ, khīṇāsavo pana",
  "atk-s0402a:1396_1": "neva samparāyikassa, na diṭṭhadhammikassa maraṇassa bhāyati. Sova idha adhippeto.",
  "atk-s0402a:1396_2": "Keci pana “sammādiṭṭhi bhāvitāti vacanato sotāpannaṃ ādiṃ katvā sabbepi ariyā adhippetā”ti vadanti.",
  "atk-s0402a:1397": "7. Ārakkhasuttavaṇṇanā",
  "atk-s0402a:1398_0": "117. Sattame attarūpenāti attano anurūpena anucchavikena, hitakāmenāti attho. Rajanīyesūti",
  "atk-s0402a:1398_1": "rāgassa paccayabhūtesu. Dhammesūti sabhāvesu, iṭṭhārammaṇesūti attho. Evaṃ sabbattha",
  "atk-s0402a:1398_2": "nayo veditabbo. Na rajjatīti diṭṭhivasena na rajjati. Sesapadesupi eseva nayo. Na",
  "atk-s0402a:1398_3": "ca pana samaṇavacanahetupi gacchatīti samaṇānaṃ paravādīnaṃ vacanahetupi attano diṭṭhiṃ",
  "atk-s0402a:1398_4": "pahāya tesaṃ diṭṭhivasena na gacchatīti attho. Idhāpi khīṇāsavova adhippeto.",
  "atk-s0402a:1399": "8-10. Saṃvejanīyādisuttattayavaṇṇanā",
  "atk-s0402a:1400_0": "118-120. Aṭṭhame dassanīyānīti passitabbayuttakāni. Saṃvejanīyānīti saṃvegajanakāni.",
  "atk-s0402a:1400_1": "Navame jātibhayanti jātiṃ ārabbha uppajjanakabhayaṃ. Sesapadesupi eseva nayo. Dasame",
  "atk-s0402a:1400_2": "aggibhayanti aggiṃ paṭicca uppajjanakabhayaṃ. Sesapadesupi eseva nayo.",
  "atk-s0402a:1401": "Kesivaggo dutiyo.",
  "atk-s0402a:1402": "(13) 3. Bhayavaggo",
  "atk-s0402a:1403": "1. Attānuvādasuttavaṇṇanā",
  "atk-s0402a:1404_0": "121. Tatiyassa paṭhame attānuvādabhayanti attānaṃ anuvadantassa uppajjanakabhayaṃ.",
  "atk-s0402a:1404_1": "Parānuvādabhayanti parassa anuvādato uppajjanakabhayaṃ. Daṇḍabhayanti dvattiṃsa kammakāraṇā",
  "atk-s0402a:1404_2": "paṭicca uppajjanakabhayaṃ. Duggatibhayanti cattāro apāye paṭicca uppajjanakabhayaṃ.",
  "atk-s0402a:1404_3": "Idaṃ vuccati, bhikkhave, attānuvādabhayantiādīsu attānuvādabhayaṃ tāva paccavekkhantassa",
  "atk-s0402a:1404_4": "ajjhattaṃ hirī samuṭṭhāti, sāssa tīsu dvāresu saṃvaraṃ janeti, tīsu dvāresu saṃvaro",
  "atk-s0402a:1404_5": "catupārisuddhisīlaṃ hoti. So tasmiṃ sīle patiṭṭhāya vipassanaṃ vaḍḍhetvā aggaphale",
  "atk-s0402a:1404_6": "patiṭṭhāti. Parānuvādabhayaṃ pana paccavekkhantassa bahiddhā ottappaṃ samuṭṭhāti,",
  "atk-s0402a:1404_7": "tadassa tīsu dvāresu saṃvaraṃ janeti, tīsu dvāresu saṃvaro catupārisuddhisīlaṃ hoti.",
  "atk-s0402a:1404_8": "So tasmiṃ sīle patiṭṭhāya vipassanaṃ vaḍḍhetvā aggaphale patiṭṭhāti. Duggatibhayaṃ",
  "atk-s0402a:1404_9": "paccavekkhantassa ajjhattaṃ hirī samuṭṭhāti, sāssa tīsu dvāresu saṃvaraṃ janeti,",
  "atk-s0402a:1404_10": "tīsu dvāresu saṃvaro catupārisuddhisīlaṃ hoti. So tasmiṃ sīle patiṭṭhāya vipassanaṃ",
  "atk-s0402a:1404_11": "vaḍḍhetvā aggaphale patiṭṭhāti.",
  "atk-s0402a:1405": "2. Ūmibhayasuttavaṇṇanā",
  "atk-s0402a:1406_0": "122. Dutiye udakorohantassāti udakaṃ otarantassa. Pāṭikaṅkhitabbānīti icchitabbāni.",
  "atk-s0402a:1406_1": "Susukābhayanti caṇḍamacchabhayaṃ. Mukhāvaraṇaṃ maññe karontīti mukhapidahanaṃ viya",
  "atk-s0402a:1406_2": "karonti. Odarikattassāti mahodaratāya mahagghasabhāvassa. Arakkhiteneva kāyenātiādīsu",
  "atk-s0402a:1406_3": "kāyadvāre tividhassa saṃvarassa abhāvato arakkhitena kāyena. Vacīdvāre catubbidhassa",
  "atk-s0402a:1406_4": "saṃvarassa abhāvato arakkhitāya vācāya.",
  "atk-s0402a:1407": "3. Paṭhamanānākaraṇasuttavaṇṇanā",
  "atk-s0402a:1408_0": "123. Tatiye tadassādetīti taṃ jhānaṃ sukhassādena assādeti. Nikāmetīti pattheti.",
  "atk-s0402a:1408_1": "Vittiṃ āpajjatīti tuṭṭhiṃ āpajjati. Tadadhimuttoti tasmiṃ adhimutto, taṃ vā adhimutto.",
  "atk-s0402a:1408_2": "Tabbahulavihārīti tena jhānena bahulaṃ viharanto. Sahabyataṃ upapajjatīti sahabhāvaṃ",
  "atk-s0402a:1408_3": "gacchati, tattha nibbattatīti attho. Kappo āyuppamāṇanti ettha paṭhamajjhānaṃ atthi",
  "atk-s0402a:1408_4": "hīnaṃ, atthi majjhimaṃ, atthi paṇītaṃ. Tattha hīnena uppannānaṃ kappassa tatiyo koṭṭhāso",
  "atk-s0402a:1408_5": "āyuppamāṇaṃ, majjhimena upaḍḍhakappo, paṇītena kappo. Taṃ sandhāyetaṃ vuttaṃ. Nirayampi",
  "atk-s0402a:1408_6": "gacchatīti nirayagamanīyassa kammassa appahīnattā aparāparaṃ gacchati, na anantarameva.",
  "atk-s0402a:1408_7": "Tasmiṃyeva bhave parinibbāyatīti tasmiṃyeva rūpabhave ṭhatvā parinibbāyati, na heṭṭhā",
  "atk-s0402a:1408_8": "otarati. Yadidaṃ gatiyā upapattiyā satīti yaṃ idaṃ gatiyā ca upapattiyā ca sati sekhassa",
  "atk-s0402a:1408_9": "ariyasāvakassa paṭisandhivasena heṭṭhā anotaritvā tasmiṃyeva rūpabhave upari dutiyatatiyādīsu",
  "atk-s0402a:1408_10": "aññatarasmiṃ brahmaloke parinibbānaṃ, puthujjanassa pana nirayādigamanaṃ, idaṃ nānākaraṇanti attho.",
  "atk-s0402a:1409_0": "Dve kappāti etthāpi dutiyajjhānaṃ vuttanayeneva tividhaṃ hoti. Tattha paṇītabhāvanena",
  "atk-s0402a:1409_1": "nibbattānaṃ aṭṭhakappā āyuppamāṇaṃ, majjhimena cattāro, hīnena dve. Taṃ sandhāyetaṃ",
  "atk-s0402a:1409_2": "vuttaṃ. Cattāro kappāti ettha yaṃ heṭṭhā vuttaṃ “kappo, dve kappā”ti, tampi āharitvā",
  "atk-s0402a:1409_3": "attho veditabbo. Kappoti ca guṇassapi nāmaṃ, tasmā kappo dve kappā cattāro kappāti",
  "atk-s0402a:1409_4": "ayamettha attho daṭṭhabbo. Idaṃ vuttaṃ hoti – yo paṭhamaṃ vutto kappo, so dve vāre",
  "atk-s0402a:1409_5": "gaṇetvā ekena guṇena dve kappā honti, dutiyena cattāro, puna te cattāro kappāti imehi",
  "atk-s0402a:1409_6": "catūhi guṇehi guṇitā ekena guṇena aṭṭha honti, dutiyena soḷasa, tatiyena dvattiṃsa,",
  "atk-s0402a:1409_7": "catutthena catusaṭṭhīti. Evamidha paṇītajjhānavasena catusaṭṭhi kappā gahitāti veditabbā.",
  "atk-s0402a:1409_8": "Pañca kappasatānīti idaṃ paṇītasseva upapattijjhānassa vasena vuttaṃ. Vehapphalesu",
  "atk-s0402a:1409_9": "vā paṭhamajjhānabhūmiādīsu viya tiṇṇaṃ brahmalokānaṃ abhāvato ettakameva āyuppamāṇaṃ. Tasmā evaṃ vuttaṃ.",
  "atk-s0402a:1410": "4. Dutiyanānākaraṇasuttavaṇṇanā",
  "atk-s0402a:1411_0": "124. Catutthe rūpameva rūpagataṃ. Sesapadesupi eseva nayo. Aniccatotiādīsu hutvā",
  "atk-s0402a:1411_1": "abhāvaṭṭhena aniccato, ābādhaṭṭhena rogato, anto padussanaṭṭhena gaṇḍato, anupaviṭṭhaṭṭhena",
  "atk-s0402a:1411_2": "sallato, sadukkhaṭṭhena aghato, sampīḷanaṭṭhena ābādhato, avidheyyaṭṭhena parato,",
  "atk-s0402a:1411_3": "palujjanaṭṭhena palokato, nissattaṭṭhena suññato, avasavattanaṭṭhena anattato. Ettha",
  "atk-s0402a:1411_4": "ca “aniccato palokato”ti dvīhi padehi aniccalakkhaṇaṃ kathitaṃ, “suññato anattato”ti",
  "atk-s0402a:1411_5": "dvīhi anattalakkhaṇaṃ, sesehi dukkhalakkhaṇaṃ kathitanti veditabbaṃ. Samanupassatīti",
  "atk-s0402a:1411_6": "ñāṇena passati. Evaṃ pañcakkhandhe tilakkhaṇaṃ āropetvā passanto tayo magge tīṇi",
  "atk-s0402a:1411_7": "phalāni sacchikaroti. Suddhāvāsānaṃ devānaṃ sahabyataṃ upapajjatīti tattha ṭhito",
  "atk-s0402a:1411_8": "catutthajjhānaṃ bhāvetvā upapajjati.",
  "atk-s0402a:1412": "5-6. Mettāsuttadvayavaṇṇanā",
  "atk-s0402a:1413": "125-126. Pañcame paṭhamajjhānavasena mettā, dutiyādivasena karuṇādayo dassitā. Chaṭṭhaṃ catutthe vuttanayeneva veditabbaṃ.",
  "atk-s0402a:1414": "7. Paṭhamatathāgataacchariyasuttavaṇṇanā",
  "atk-s0402a:1415_0": "127. Sattame pātubhāvāti pātubhāvena. Kucchiṃ okkamatīti ettha kucchiṃ okkanto hotīti",
  "atk-s0402a:1415_1": "attho. Okkante hi tasmiṃ evaṃ hoti, na okkamamāne. Appamāṇoti vuḍḍhippamāṇo, vipuloti",
  "atk-s0402a:1415_2": "attho. Uḷāroti tasseva vevacanaṃ. Devānaṃ devānubhāvanti ettha devānaṃ ayamānubhāvo",
  "atk-s0402a:1415_3": "– nivatthavatthassa pabhā dvādasa yojanāni pharati, tathā sarīrassa, tathā vimānassa,",
  "atk-s0402a:1415_4": "taṃ atikkamitvāti attho. Lokantarikāti tiṇṇaṃ tiṇṇaṃ cakkavāḷānaṃ antarā ekeko lokantariko",
  "atk-s0402a:1415_5": "hoti, tiṇṇaṃ sakaṭacakkānaṃ pattānaṃ vā aññamaññaṃ āhacca ṭhapitānaṃ majjhe okāso",
  "atk-s0402a:1415_6": "viya. So pana lokantarikanirayo parimāṇato aṭṭhayojanasahassappamāṇo hoti. Aghāti",
  "atk-s0402a:1415_7": "niccavivaṭā. Asaṃvutāti heṭṭhāpi appatiṭṭhā. Andhakārāti tamabhūtā. Andhakāratimisāti",
  "atk-s0402a:1415_8": "cakkhuviññāṇuppattinivāraṇato andhabhāvakaraṇatimisāya samannāgatā. Tattha kira cakkhuviññāṇaṃ",
  "atk-s0402a:1415_9": "na jāyati. Evaṃmahiddhikānanti candimasūriyā kira ekappahāreneva tīsu dīpesu paññāyanti,",
  "atk-s0402a:1415_10": "evaṃmahiddhikā. Ekekāya disāya nava nava yojanasatasahassāni andhakāraṃ vidhamitvā",
  "atk-s0402a:1415_11": "ālokaṃ dassenti, evaṃmahānubhāvā. Ābhā nānubhontīti pabhā nappahonti. Te kira cakkavāḷapabbatassa",
  "atk-s0402a:1415_12": "vemajjhena caranti cakkavāḷapabbatañca atikkamitvā lokantaranirayā. Tasmā tesaṃ tattha ābhā nappahonti.",
  "atk-s0402a:1416_0": "Yepi tattha sattāti yepi tasmiṃ lokantaramahāniraye sattā upapannā. Kiṃ pana kammaṃ",
  "atk-s0402a:1416_1": "katvā tattha uppajjantīti? Bhāriyaṃ dāruṇaṃ mātāpitūnaṃ dhammikasamaṇabrāhmaṇānañca",
  "atk-s0402a:1416_2": "upari aparādhaṃ, aññañca divase divase pāṇavadhādisāhasikakammaṃ katvā uppajjanti",
  "atk-s0402a:1416_3": "tambapaṇṇidīpe abhayacoranāgacorādayo viya. Tesaṃ attabhāvo tigāvutiko hoti, vaggulīnaṃ",
  "atk-s0402a:1416_4": "viya dīghanakhā honti. Te rukkhe vagguliyo viya nakhehi cakkavāḷapabbatapāde lagganti.",
  "atk-s0402a:1416_5": "Yadā saṃsappantā aññamaññassa hatthapāsagatā honti, atha “bhakkho no laddho”ti maññamānā",
  "atk-s0402a:1416_6": "tattha byāvaṭā viparivattitvā lokasandhārakaudake patanti, vāte paharantepi madhukaphalāni",
  "atk-s0402a:1416_7": "viya chijjitvā udake patanti, patitamattāva accantakhāre udake piṭṭhapiṇḍi viya vilīyanti.",
  "atk-s0402a:1416_8": "Aññepi kira bho santi sattāti bho yathā mayaṃ mahādukkhaṃ anubhavāma, evaṃ aññepi",
  "atk-s0402a:1416_9": "kira sattā idaṃ dukkhaṃ anubhavanatthāya idhūpapannāti taṃdivasaṃ passanti. Ayaṃ",
  "atk-s0402a:1416_10": "pana obhāso ekayāgupānamattampi na tiṭṭhati. Yāvatā niddāyitvā pabuddho ārammaṇaṃ",
  "atk-s0402a:1416_11": "vibhāveti, tattakaṃ kālaṃ hoti. Dīghabhāṇakā pana “accharāsaṅghātamattameva vijjuobhāso",
  "atk-s0402a:1416_12": "viya niccharitvā kiṃ idanti bhaṇantānaṃyeva antaradhāyatī”ti vadanti.",
  "atk-s0402a:1417": "8. Dutiyatathāgataacchariyasuttavaṇṇanā",
  "atk-s0402a:1418_0": "128. Aṭṭhame taṇhādiṭṭhīhi allīyitabbaṭṭhena ālayoti pañca kāmaguṇā, sakalameva vā",
  "atk-s0402a:1418_1": "vaṭṭaṃ. Āramanti etthāti ārāmo, ālayo ārāmo etissāti ālayārāmā. Ālaye ratāti ālayaratā.",
  "atk-s0402a:1418_2": "Ālaye sammuditāti ālayasammuditā. Anālaye dhammeti ālayapaṭipakkhe vivaṭṭūpanissite",
  "atk-s0402a:1418_3": "ariyadhamme. Sussūsatīti sotukāmo hoti. Sotaṃ odahatīti sotaṃ ṭhapeti. Aññā cittaṃ",
  "atk-s0402a:1418_4": "upaṭṭhapetīti ājānanatthāya cittaṃ paccupaṭṭhapeti. Mānoti maññanā, maññitabbaṭṭhena",
  "atk-s0402a:1418_5": "vā sakalaṃ vaṭṭameva. Mānavinaye dhammeti mānavinayadhamme. Upasamapaṭipakkho anupasamo,",
  "atk-s0402a:1418_6": "anupasantaṭṭhena vā vaṭṭameva anupasamo nāma. Opasamiketi upasamakare vivaṭṭūpanissite.",
  "atk-s0402a:1418_7": "Avijjāya gatā samannāgatāti avijjāgatā. Avijjaṇḍakosena pariyonaddhattā aṇḍaṃ viya",
  "atk-s0402a:1418_8": "bhūtāti aṇḍabhūtā. Samantato onaddhāti pariyonaddhā. Avijjāvinayeti avijjāvinayo",
  "atk-s0402a:1418_9": "vuccati arahattaṃ, taṃnissite dhamme desiyamāneti attho. Iti imasmiṃ sutte catūsu",
  "atk-s0402a:1418_10": "ṭhānesu vaṭṭaṃ, catūsu vivaṭṭaṃ kathitaṃ.",
  "atk-s0402a:1419": "9. Ānandaacchariyasuttavaṇṇanā",
  "atk-s0402a:1420_0": "129. Navame bhikkhuparisā ānandaṃ dassanāyāti ye bhagavantaṃ passitukāmā theraṃ upasaṅkamanti,",
  "atk-s0402a:1420_1": "ye vā “āyasmā kirānando samantapāsādiko abhirūpo dassanīyo bahussuto saṅghasobhano”ti",
  "atk-s0402a:1420_2": "therassa guṇe sutvā āgacchanti, te sandhāya “bhikkhuparisā ānandaṃ dassanāya upasaṅkamatī”ti",
  "atk-s0402a:1420_3": "vuttaṃ. Esa nayo sabbattha. Attamanāti “savanena no dassanaṃ sametī”ti sakamanā tuṭṭhacittā.",
  "atk-s0402a:1420_4": "Dhammanti “kacci, āvuso, khamanīyaṃ, kacci yāpanīyaṃ, kacci yonisomanasikārakammaṃ",
  "atk-s0402a:1420_5": "karotha, ācariyupajjhāyavattaṃ pūrethā”ti evarūpaṃ paṭisanthāradhammaṃ. Tattha bhikkhunīsu",
  "atk-s0402a:1420_6": "“kacci, bhaginiyo, aṭṭha garudhamme samādāya vattathā”ti idampi nānākaraṇaṃ hoti.",
  "atk-s0402a:1420_7": "Upāsakesu “svāgataṃ, upāsaka, na te kiñci sīsaṃ vā aṅgaṃ vā rujjati, arogā te puttabhātaro”ti",
  "atk-s0402a:1420_8": "na evaṃ paṭisanthāraṃ karoti, evaṃ pana karoti – “kathaṃ, upāsakā, tīṇi saraṇāni",
  "atk-s0402a:1420_9": "pañca sīlāni rakkhatha, māsassa aṭṭha uposathe karotha, mātāpitūnaṃ upaṭṭhānavattaṃ",
  "atk-s0402a:1420_10": "pūretha, dhammikasamaṇabrāhmaṇe paṭijaggathā”ti. Upāsikāsupi eseva nayo.",
  "atk-s0402a:1421": "10. Cakkavattiacchariyasuttavaṇṇanā",
  "atk-s0402a:1422_0": "130. Dasame khattiyaparisāti abhisittā anabhisittā ca khattiyā. Te hi kira “rājā",
  "atk-s0402a:1422_1": "cakkavattī nāma abhirūpo pāsādiko hoti, ākāsena vicaranto rajjaṃ anusāsati, dhammiko",
  "atk-s0402a:1422_2": "dhammarājā”ti tassa guṇakathaṃ sutvā savanena dassanamhi samente attamanā honti.",
  "atk-s0402a:1422_3": "Bhāsatīti “kathaṃ, tātā, rājadhammaṃ pūretha, paveṇiṃ rakkhathā”ti paṭisanthāraṃ",
  "atk-s0402a:1422_4": "karoti. Brāhmaṇesu pana “kathañca, ācariyā, mante vācetha, antevāsikā mante gaṇhanti,",
  "atk-s0402a:1422_5": "dakkhiṇaṃ vā vatthāni vā sīlaṃ vā labhathā”ti evaṃ paṭisanthāraṃ karoti. Gahapatīsu",
  "atk-s0402a:1422_6": "“kathaṃ, tātā, na vo rājakulato daṇḍena vā bandhanena vā pīḷā atthi, sammā devo dhāraṃ",
  "atk-s0402a:1422_7": "anuppavecchati, sassāni sampajjantī”ti evaṃ paṭisanthāraṃ karoti. Samaṇesu “kathaṃ,",
  "atk-s0402a:1422_8": "bhante, kacci pabbajitaparikkhārā sulabhā, samaṇadhamme nappamajjathā”ti evaṃ paṭisanthāraṃ karotīti.",
  "atk-s0402a:1423": "Bhayavaggo tatiyo.",
  "atk-s0402a:1424": "(14) 4. Puggalavaggo",
  "atk-s0402a:1425": "1. Saṃyojanasuttavaṇṇanā",
  "atk-s0402a:1426_0": "131. Catutthassa paṭhame upapattipaṭilābhiyānīti yehi anantarā upapattiṃ paṭilabhati.",
  "atk-s0402a:1426_1": "Bhavapaṭilābhiyānīti upapattibhavassa paṭilābhāya paccayāni. Sakadāgāmissāti idaṃ",
  "atk-s0402a:1426_2": "appahīnasaṃyojanesu ariyesu uttamakoṭiyā gahitaṃ. Yasmā pana antarāparinibbāyissa",
  "atk-s0402a:1426_3": "antarā upapatti natthi, yaṃ pana so tattha jhānaṃ samāpajjati, taṃ kusalattā “upapattibhavassa",
  "atk-s0402a:1426_4": "paccayo” teva saṅkhyaṃ gacchati. Tasmāssa “upapattipaṭilābhiyāni saṃyojanāni pahīnāni,",
  "atk-s0402a:1426_5": "bhavapaṭilābhiyāni saṃyojanāni appahīnānī”ti vuttaṃ. Orambhāgiyesu ca appahīnaṃ upādāya",
  "atk-s0402a:1426_6": "sakadāgāmissa avisesena “orambhāgiyāni saṃyojanāni appahīnānī”ti vuttaṃ. Sesamettha uttānameva.",
  "atk-s0402a:1427": "2. Paṭibhānasuttavaṇṇanā",
  "atk-s0402a:1428": "132. Dutiye yuttappaṭibhāno no muttappaṭibhānoti pañhaṃ kathento yuttameva katheti, sīghaṃ pana na katheti, saṇikameva kathetīti attho. Iminā nayena sabbapadāni veditabbāni.",
  "atk-s0402a:1429": "3. Ugghaṭitaññūsuttavaṇṇanā",
  "atk-s0402a:1430": "133. Tatiye catunnampi puggalānaṃ iminā suttena viseso veditabbo –",
  "atk-s0402a:1431_0": "“Katamo ca puggalo ugghaṭitaññū, yassa puggalassa saha udāhaṭavelāya dhammābhisamayo",
  "atk-s0402a:1431_1": "hoti, ayaṃ vuccati puggalo ugghaṭitaññū. Katamo ca puggalo vipañcitaññū, yassa puggalassa",
  "atk-s0402a:1431_2": "vitthārena atthe vibhajiyamāne dhammābhisamayo hoti, ayaṃ vuccati puggalo vipañcitaññū.",
  "atk-s0402a:1431_3": "Katamo ca puggalo neyyo, yassa puggalassa uddesato paripucchato yonisomanasikaroto",
  "atk-s0402a:1431_4": "kalyāṇamitte sevato bhajato payirupāsato anupubbena dhammābhisamayo hoti, ayaṃ vuccati",
  "atk-s0402a:1431_5": "puggalo neyyo. Katamo ca puggalo padaparamo, yassa puggalassa bahumpi suṇato bahumpi",
  "atk-s0402a:1431_6": "bhaṇato bahumpi dhārayato bahumpi vācayato na tāya jātiyā dhammābhisamayo hoti, ayaṃ",
  "atk-s0402a:1431_7": "vuccati puggalo padaparamo”ti.",
  "atk-s0402a:1432": "4. Uṭṭhānaphalasuttavaṇṇanā",
  "atk-s0402a:1433_0": "134. Catutthe uṭṭhānavīriyeneva divasaṃ vītināmetvā tassa nissandaphalamattaṃ kiñcideva",
  "atk-s0402a:1433_1": "labhitvā jīvikaṃ kappeti, taṃ pana uṭṭhānaṃ āgamma kiñci puññaphalaṃ nappaṭilabhati,",
  "atk-s0402a:1433_2": "ayaṃ uṭṭhānaphalūpajīvī na kammaphalūpajīvī nāma. Cātumahārājike pana deve ādiṃ katvā",
  "atk-s0402a:1433_3": "sabbepi devā uṭṭhānavīriyena vinā puññaphalasseva upajīvanato kammaphalūpajīvino",
  "atk-s0402a:1433_4": "na uṭṭhānaphalūpajīvino nāma. Rājarājamahāmattādayo uṭṭhānaphalūpajīvino ca kammaphalūpajīvino",
  "atk-s0402a:1433_5": "ca. Nerayikasattā neva uṭṭhānaphalūpajīvino na kammaphalūpajīvino. Imasmiṃ sutte",
  "atk-s0402a:1433_6": "puññaphalameva kammaphalanti adhippetaṃ, tañca tesaṃ natthi.",
  "atk-s0402a:1434": "5. Sāvajjasuttavaṇṇanā",
  "atk-s0402a:1435_0": "135. Pañcame paṭhamo andhabālaputhujjano, dutiyo antarantarā kusalakārako lokiyaputhujjano,",
  "atk-s0402a:1435_1": "tatiyo sotāpanno, sakadāgāmianāgāminopi eteneva saṅgahitā. Catuttho khīṇāsavo. So",
  "atk-s0402a:1435_2": "hi ekanteneva anavajjo.",
  "atk-s0402a:1436": "6-7. Sīlasuttādivaṇṇanā",
  "atk-s0402a:1437_0": "136-137. Chaṭṭhe paṭhamo lokiyamahājano, dutiyo sukkhavipassako sotāpanno ca sakadāgāmī",
  "atk-s0402a:1437_1": "ca, tatiyo anāgāmī. So hi yasmā taṅkhaṇikampi upapattinimittakaṃ jhānaṃ paṭilabhatiyeva,",
  "atk-s0402a:1437_2": "tasmā sukkhavipassakopi samādhismiṃ paripūrakārīyeva. Catuttho khīṇāsavoyeva. So",
  "atk-s0402a:1437_3": "hi sabbesaṃ sīlādipaccanīkānaṃ pahīnattā sabbattha paripūrakārī nāma. Sattamepi chaṭṭhe",
  "atk-s0402a:1437_4": "vuttanayeneva puggalaparicchedo veditabbo.",
  "atk-s0402a:1438": "8. Nikaṭṭhasuttavaṇṇanā",
  "atk-s0402a:1439_0": "138. Aṭṭhame nikaṭṭhakāyoti niggatakāyo. Anikaṭṭhacittoti anupaviṭṭhacitto. Kāyeneva",
  "atk-s0402a:1439_1": "gāmato nikkhanto, cittena araññe vasantopi gāmameva paviṭṭhoti vuttaṃ hoti. Iminā",
  "atk-s0402a:1439_2": "nayena sabbattha attho veditabbo.",
  "atk-s0402a:1440": "9. Dhammakathikasuttavaṇṇanā",
  "atk-s0402a:1441": "139. Navame asahitanti atthena asaṃyuttaṃ. Na kusalā hotīti na chekā hoti. Sahitāsahitassāti atthanissitassa vā anissitassa vā. Evaṃ sabbattha attho veditabbo.",
  "atk-s0402a:1442": "10. Vādīsuttavaṇṇanā",
  "atk-s0402a:1443_0": "140. Dasame atthato pariyādānaṃ gacchatīti aṭṭhakathaṃ pucchito pariyādānaṃ parikkhayaṃ",
  "atk-s0402a:1443_1": "gacchati, kathetuṃ na sakkoti. No byañjanatoti byañjanaṃ panassa pavattati na pariyādiyati.",
  "atk-s0402a:1443_2": "Eseva nayo sabbatthāti.",
  "atk-s0402a:1444": "Puggalavaggo catuttho.",
  "atk-s0402a:1445": "(15) 5. Ābhāvaggo",
  "atk-s0402a:1446": "1. Ābhāsuttavaṇṇanā",
  "atk-s0402a:1447": "141. Pañcamassa paṭhame ābhāsanavasena candova candābhā. Sesapadesupi eseva nayo.",
  "atk-s0402a:1448": "2-5. Pabhāsuttādivaṇṇanā",
  "atk-s0402a:1449_0": "142-145. Dutiyādīsupi pabhāsanavasena candova candappabhā. Ālokanavasena candova",
  "atk-s0402a:1449_1": "candāloko. Obhāsanavasena candova candobhāso. Pajjotanavasena candova candapajjototi.",
  "atk-s0402a:1449_2": "Evaṃ sabbapadesupi attho veditabbo.",
  "atk-s0402a:1450": "6. Paṭhamakālasuttavaṇṇanā",
  "atk-s0402a:1451": "146. Chaṭṭhe kālāti yuttappayuttakālā. Kālena dhammassavananti yuttappayuttakāle dhammassavanaṃ. Dhammasākacchāti pañhapucchanavissajjanavasena pavattā saṃsandanakathā.",
  "atk-s0402a:1452": "7. Dutiyakālasuttavaṇṇanā",
  "atk-s0402a:1453_0": "147. Sattame kālāti tasmiṃ tasmiṃ kāle dhammassavanādivasena pavattānaṃ kusaladhammānaṃ",
  "atk-s0402a:1453_1": "etaṃ adhivacanaṃ. Te bhāviyanti ceva anuparivattiyanti ca. Āsavānaṃ khayanti arahattaṃ.",
  "atk-s0402a:1453_2": "Aṭṭhamaṃ uttānatthameva.",
  "atk-s0402a:1454": "9-10. Sucaritasuttādivaṇṇanā",
  "atk-s0402a:1455": "149-150. Navame saṇhā vācāti mudukavācā. Mantabhāsāti mantasaṅkhātāya paññāya paricchinditvā kathitakathā. Dasame sīlasāroti sārasampāpakaṃ sīlaṃ. Sesesupi eseva nayo.",
  "atk-s0402a:1456": "Ābhāvaggo pañcamo.",
  "atk-s0402a:1457": "Tatiyapaṇṇāsakaṃ niṭṭhitaṃ.",
  "atk-s0402a:1458": "4. Catutthapaṇṇāsakaṃ",
  "atk-s0402a:1459": "(16) 1. Indriyavaggo",
  "atk-s0402a:1460": "1. Indriyasuttādivaṇṇanā",
  "atk-s0402a:1461_0": "151. Catutthassa paṭhame saddhādhurena indaṭṭhaṃ karotīti saddhindriyaṃ. Sesesupi",
  "atk-s0402a:1461_1": "eseva nayo. Dutiye assaddhiye akampanaṭṭhena saddhābalaṃ. Sesesupi eseva nayo. Tatiye",
  "atk-s0402a:1461_2": "anavajjabalanti niddosabalaṃ. Saṅgahabalanti saṅgaṇhitabbayuttakānaṃ saṅgaṇhanabalaṃ.",
  "atk-s0402a:1461_3": "Catutthapañcamāni uttānāneva.",
  "atk-s0402a:1462": "6. Kappasuttavaṇṇanā",
  "atk-s0402a:1463_0": "156. Chaṭṭhe saṃvaṭṭatīti ettha tayo saṃvaṭṭā āposaṃvaṭṭo, tejosaṃvaṭṭo, vāyosaṃvaṭṭoti.",
  "atk-s0402a:1463_1": "Tisso saṃvaṭṭasīmā ābhassarā, subhakiṇhā, vehapphalāti. Yadā kappo tejena saṃvaṭṭati,",
  "atk-s0402a:1463_2": "ābhassarato heṭṭhā agginā ḍayhati. Yadā āpena saṃvaṭṭati, subhakiṇhato heṭṭhā udakena",
  "atk-s0402a:1463_3": "vilīyati. Yadā vātena saṃvaṭṭati, vehapphalato heṭṭhā vātena viddhaṃsati. Vitthārato",
  "atk-s0402a:1463_4": "pana sadāpi ekaṃ buddhakkhettaṃ vinassati. Ayamettha saṅkhepo, vitthārakathā pana",
  "atk-s0402a:1463_5": "visuddhimagge vuttanayeneva veditabbā.",
  "atk-s0402a:1464": "7. Rogasuttavaṇṇanā",
  "atk-s0402a:1465_0": "157. Sattame vighātavāti mahicchāpaccayena vighātena dukkhena samannāgato. Asantuṭṭhoti",
  "atk-s0402a:1465_1": "catūsu paccayesu tīhi santosehi asantuṭṭho. Anavaññappaṭilābhāyāti parehi anavajānanassa",
  "atk-s0402a:1465_2": "paṭilābhatthāya. Lābhasakkārasilokappaṭilābhāyāti susaṅkhatacatupaccayasaṅkhātassa",
  "atk-s0402a:1465_3": "lābhasakkārassa ceva vaṇṇabhaṇanasaṅkhātassa silokassa ca paṭilābhatthāya. Saṅkhāya",
  "atk-s0402a:1465_4": "kulāni upasaṅkamatīti “iti maṃ ete jānissantī”ti jānanatthāya kulāni upasaṅkamati.",
  "atk-s0402a:1465_5": "Sesapadesupi eseva nayo.",
  "atk-s0402a:1466": "8. Parihānisuttavaṇṇanā",
  "atk-s0402a:1467_0": "158. Aṭṭhame gambhīresūti atthagambhīresu. Ṭhānāṭhānesūti kāraṇākāraṇesu. Na kamatīti",
  "atk-s0402a:1467_1": "nāvagāhati nappavattati. Paññācakkhūti ettha uggahaparipucchāpaññāpi vaṭṭati, sammasanappaṭivedhapaññāpi vaṭṭatiyeva.",
  "atk-s0402a:1468": "9. Bhikkhunīsuttavaṇṇanā",
  "atk-s0402a:1469_0": "159. Navame ehi tvanti there paṭibaddhacittā taṃ pahiṇituṃ evamāha. Sasīsaṃ pārupitvāti",
  "atk-s0402a:1469_1": "saha sīsena kāyaṃ pārupitvā. Mañcake nipajjīti vegena mañcakaṃ paññāpetvā tattha",
  "atk-s0402a:1469_2": "nipajji. Etadavocāti tassākāraṃ sallakkhetvā lobhappahānatthāya saṇheneva asubhakathaṃ",
  "atk-s0402a:1469_3": "kathetuṃ etaṃ avoca. Āhārasambhūtoti āhārena sambhūto āhāraṃ nissāya vaḍḍhito. Āhāraṃ",
  "atk-s0402a:1469_4": "nissāya āhāraṃ pajahatīti paccuppannaṃ kabaḷīkārāhāraṃ nissāya taṃ evaṃ yoniso sevamāno",
  "atk-s0402a:1469_5": "pubbakammasaṅkhātaṃ āhāraṃ pajahati. Paccuppannepi pana kabaḷīkārāhāre nikantitaṇhā pajahitabbā.",
  "atk-s0402a:1470_0": "Taṇhaṃ pajahatīti idāni evaṃ pavattaṃ paccuppannataṇhaṃ nissāya vaṭṭamūlikaṃ pubbataṇhaṃ",
  "atk-s0402a:1470_1": "pajahati. Ayaṃ pana paccuppannataṇhā kusalā akusalāti? Akusalā. Sevitabbā na sevitabbāti?",
  "atk-s0402a:1470_2": "Sevitabbā. Paṭisandhiṃ ākaḍḍhati nākaḍḍhatīti? Nākaḍḍhati. Etissāpi pana paccuppannāya",
  "atk-s0402a:1470_3": "sevitabbataṇhāya nikanti pajahitabbāyeva. So hi nāma āyasmā āsavānaṃ khayā upasampajja",
  "atk-s0402a:1470_4": "viharissati, kimaṅgaṃ panāhanti ettha kimaṅgaṃ panāti kāraṇaparivitakkanametaṃ. Idaṃ",
  "atk-s0402a:1470_5": "vuttaṃ hoti – so āyasmā arahattaphalaṃ sacchikatvā viharissati, ahaṃ kena kāraṇena",
  "atk-s0402a:1470_6": "na sacchikatvā viharissāmi. Sopi hi āyasmā sammāsambuddhasseva putto, ahampi sammāsambuddhasseva",
  "atk-s0402a:1470_7": "putto, mayhampetaṃ uppajjissatīti. Mānaṃ nissāyāti idaṃ evaṃ uppannasevitabbamānaṃ",
  "atk-s0402a:1470_8": "nissāya. Mānaṃ pajahatīti vaṭṭamūlakaṃ pubbamānaṃ pajahati. Yaṃ nissāya panesa taṃ",
  "atk-s0402a:1470_9": "pajahati, sopi taṇhā viya akusalo ceva sevitabbo ca, no ca paṭisandhiṃ ākaḍḍhati.",
  "atk-s0402a:1470_10": "Nikanti pana tasmimpi pajahitabbāva.",
  "atk-s0402a:1471_0": "Setughāto vutto bhagavatāti padaghāto paccayaghāto buddhena bhagavatā kathito. Iti",
  "atk-s0402a:1471_1": "imehi catūhi aṅgehi there desanaṃ vinivaṭṭente tassā bhikkhuniyā theraṃ ārabbha uppanno",
  "atk-s0402a:1471_2": "chandarāgo apagañchi. Sāpi theraṃ khamāpetuṃ accayaṃ desesi, theropissā paṭiggaṇhi.",
  "atk-s0402a:1471_3": "Taṃ dassetuṃ atha kho sā bhikkhunītiādi vuttaṃ.",
  "atk-s0402a:1472": "10. Sugatavinayasuttavaṇṇanā",
  "atk-s0402a:1473_0": "160. Dasame duggahitanti uppaṭipāṭiyā gahitaṃ. Pariyāpuṇantīti vaḷañjenti kathenti.",
  "atk-s0402a:1473_1": "Padabyañjanehīti ettha padameva atthassa byañjanato byañjananti vuttaṃ. Dunnikkhittassāti",
  "atk-s0402a:1473_2": "duṭṭhu nikkhittassa uppaṭipāṭiyā ṭhapitassa. Atthopi dunnayo hotīti aṭṭhakathā nīharitvā",
  "atk-s0402a:1473_3": "kathetuṃ na sakkā hoti. Chinnamūlakoti mūlabhūtānaṃ bhikkhūnaṃ upacchinnattā chinnamūlako.",
  "atk-s0402a:1473_4": "Appaṭisaraṇoti appatiṭṭho. Bāhulikāti paccayabāhullāya paṭipannā. Sāthalikāti tisso",
  "atk-s0402a:1473_5": "sikkhā sithilaggahaṇena gaṇhanakā. Okkamane pubbaṅgamāti pañca nīvaraṇāni avagamanato",
  "atk-s0402a:1473_6": "okkamananti vuccanti, tattha pubbaṅgamāti attho. Paviveketi tividhe viveke. Nikkhittadhurāti",
  "atk-s0402a:1473_7": "nibbīriyā. Iminā nayena pana sabbattha attho veditabbo.",
  "atk-s0402a:1474": "Indriyavaggo paṭhamo.",
  "atk-s0402a:1475": "(17) 2. Paṭipadāvaggo",
  "atk-s0402a:1476": "1. Saṃkhittasuttavaṇṇanā",
  "atk-s0402a:1477_0": "161. Dutiyassa paṭhame sukhapaṭikkhepena dukkhā paṭipajjitabbato paṭipadā etissāti",
  "atk-s0402a:1477_1": "dukkhāpaṭipadā. Asīghappavattitāya garubhāvena dandhā abhiññā etissāti dandhābhiññā.",
  "atk-s0402a:1477_2": "Imināva nayena sabbapadesu attho veditabbo.",
  "atk-s0402a:1478": "2. Vitthārasuttavaṇṇanā",
  "atk-s0402a:1479_0": "162. Dutiye abhikkhaṇanti abhiṇhaṃ. Ānantariyanti anantaravipākadāyakaṃ maggasamādhiṃ.",
  "atk-s0402a:1479_1": "Āsavānaṃ khayāyāti arahattaphalatthāya. Pañcindriyānīti vipassanāpañcamakāni pañcindriyāni.",
  "atk-s0402a:1479_2": "Paññindriyanti hi ettha vipassanāpaññāva paññindriyanti adhippetaṃ. Sesamettha pāḷivasena uttānameva.",
  "atk-s0402a:1480_0": "Imāsaṃ pana paṭipadānaṃ ayaṃ āvibhāvakathā – idha bhikkhu pubbe akatābhiniveso pubbabhāge",
  "atk-s0402a:1480_1": "rūpapariggahe kilamati, arūpapariggahe kilamati, paccayapariggahe kilamati, tīsu",
  "atk-s0402a:1480_2": "addhāsu kilamati, maggāmagge kilamati. Evaṃ pañcasu ṭhānesu kilamanto vipassanaṃ",
  "atk-s0402a:1480_3": "pāpuṇāti. Vipassanaṃ patvāpi udayabbayānupassane, bhaṅgānupassane, bhayatupaṭṭhāne,",
  "atk-s0402a:1480_4": "ādīnavānupassane, nibbidānupassane, muccitukamyatāñāṇe, saṅkhārupekkhāñāṇe, anulomañāṇe,",
  "atk-s0402a:1480_5": "gotrabhuñāṇeti imesu navasu vipassanāñāṇesupi kilamitvāva lokuttaramaggaṃ pāpuṇāti.",
  "atk-s0402a:1480_6": "Tassa so lokuttaramaggo evaṃ dukkhena garubhāvena sacchikatattā dukkhapaṭipado dandhābhiñño",
  "atk-s0402a:1480_7": "nāma jāto. Yo pana pubbabhāge pañcasu ñāṇesu kilamanto aparabhāge navasu vipassanāñāṇesu",
  "atk-s0402a:1480_8": "akilamitvāva maggaṃ sacchikaroti, tassa so maggo evaṃ dukkhena agarubhāvena sacchikatattā",
  "atk-s0402a:1480_9": "dukkhapaṭipado khippābhiñño nāma jāto. Iminā upāyena itarāpi dve veditabbā.",
  "atk-s0402a:1481_0": "Goṇapariyesakaupamāhi cetā vibhāvetabbā – ekassa hi purisassa cattāro goṇā palāyitvā",
  "atk-s0402a:1481_1": "aṭaviṃ paviṭṭhā. So sakaṇṭake sagahane vane te pariyesanto gahanamaggeneva kicchena",
  "atk-s0402a:1481_2": "kasirena gantvā gahanaṭṭhāneyeva nilīne goṇepi kicchena kasirena addasa. Eko kicchena",
  "atk-s0402a:1481_3": "gantvā abbhokāse ṭhite khippameva addasa. Aparo abbhokāsamaggena sukhena gantvā gahanaṭṭhāne",
  "atk-s0402a:1481_4": "nilīne kicchena kasirena addasa. Aparo abbhokāsamaggeneva sukhena gantvā abbhokāse",
  "atk-s0402a:1481_5": "ṭhiteyeva khippaṃ addasa. Tattha cattāro goṇā viya cattāro ariyamaggā daṭṭhabbā,",
  "atk-s0402a:1481_6": "goṇapariyesako puriso viya yogāvacaro, gahanamaggena kicchena kasirena gamanaṃ viya",
  "atk-s0402a:1481_7": "pubbabhāge pañcasu ñāṇesu kilamato dukkhāpaṭipadā. Gahanaṭṭhāne nilīnānaṃ kiccheneva",
  "atk-s0402a:1481_8": "dassanaṃ viya aparabhāge navasu ñāṇesu kilamantassa ariyamaggānaṃ dassanaṃ. Iminā",
  "atk-s0402a:1481_9": "upāyena sesaupamāpi yojetabbā.",
  "atk-s0402a:1482": "3. Asubhasuttavaṇṇanā",
  "atk-s0402a:1483_0": "163. Tatiye asubhānupassī kāye viharatīti attano karajakāye “yathā etaṃ, tathā ida”nti",
  "atk-s0402a:1483_1": "iminā nayena bahiddhā diṭṭhānaṃ dasannaṃ asubhānaṃ upasaṃharaṇavasena asubhānupassī",
  "atk-s0402a:1483_2": "viharati, attano kāyaṃ asubhato paṭikūlato ñāṇena passatīti attho. Āhāre paṭikūlasaññīti",
  "atk-s0402a:1483_3": "navannaṃ pāṭikulyānaṃ vasena kabaḷīkārāhāre paṭikūlasaññī. Sabbaloke anabhiratisaññīti",
  "atk-s0402a:1483_4": "sabbasmimpi tedhātuke lokasannivāse anabhiratāya ukkaṇṭhitasaññāya samannāgato. Sabbasaṅkhāresu",
  "atk-s0402a:1483_5": "aniccānupassīti sabbepi tebhūmakasaṅkhāre aniccato anupassanto. Maraṇasaññāti maraṇaṃ",
  "atk-s0402a:1483_6": "ārabbha uppannasaññā. Ajjhattaṃ sūpaṭṭhitā hotīti niyakajjhatte suṭṭhu upaṭṭhitā",
  "atk-s0402a:1483_7": "hoti. Ettāvatā balavavipassanā kathitā. Sekhabalānīti sikkhanakānaṃ balāni. Sesamettha",
  "atk-s0402a:1483_8": "pāḷivasena uttānameva. “Asubhānupassī”tiādīni pana dukkhāya paṭipadāya dassanatthaṃ",
  "atk-s0402a:1483_9": "vuttāni, paṭhamajjhānādīni sukhāya. Asubhādīni hi paṭikūlārammaṇāni, tesu pana pakatiyāva",
  "atk-s0402a:1483_10": "sampiyāyamānaṃ cittaṃ allīyati. Tasmā tāni bhāvento dukkhapaṭipadaṃ paṭipanno nāma",
  "atk-s0402a:1483_11": "hoti. Paṭhamajjhānādīni paṇītasukhāni, tasmā tāni paṭipanno sukhapaṭipadaṃ paṭipanno nāma hoti.",
  "atk-s0402a:1484_0": "Ayaṃ panettha sabbasādhāraṇā upamā – saṅgāmāvacarapuriso hi phalakakoṭṭhakaṃ katvā",
  "atk-s0402a:1484_1": "pañcāvudhāni sannayhitvā saṅgāmaṃ pavisati, so antarā vissamitukāmo phalakakoṭṭhakaṃ",
  "atk-s0402a:1484_2": "pavisitvā vissamati ceva pānabhojanādīni ca paṭisevati. Tato puna saṅgāmaṃ pavisitvā",
  "atk-s0402a:1484_3": "kammaṃ karoti. Tattha saṅgāmo viya kilesasaṅgāmo daṭṭhabbo, phalakakoṭṭhako viya",
  "atk-s0402a:1484_4": "pañcanissayabalāni, saṅgāmapavisanapuriso viya yogāvacaro, pañcāvudhasannāho viya",
  "atk-s0402a:1484_5": "vipassanāpañcamāni indriyāni, saṅgāmaṃ pavisanakālo viya vipassanāya kammakaraṇakālo,",
  "atk-s0402a:1484_6": "vissamitukāmassa phalakakoṭṭhakaṃ pavisitvā vissamanapānabhojanāni paṭisevanakālo",
  "atk-s0402a:1484_7": "viya vipassanāya kammaṃ karontassa cittuppādassa nirassādakkhaṇe pañca balāni nissāya",
  "atk-s0402a:1484_8": "cittaṃ sampahaṃsanakālo, vissamitvā khāditvā pivitvā ca puna saṅgāmassa pavisanakālo",
  "atk-s0402a:1484_9": "viya pañcahi balehi cittaṃ sampahaṃsetvā puna vipassanāya kammaṃ karontassa vivaṭṭetvā",
  "atk-s0402a:1484_10": "arahattaggahaṇakālo veditabbo. Imasmiṃ pana sutte balāni ceva indriyāni ca missakāneva kathitānīti.",
  "atk-s0402a:1485": "4. Paṭhamakhamasuttavaṇṇanā",
  "atk-s0402a:1486_0": "164. Catutthe akkhamāti anadhivāsikapaṭipadā. Khamāti adhivāsikapaṭipadā. Damāti",
  "atk-s0402a:1486_1": "indriyadamanapaṭipadā. Samāti akusalavitakkānaṃ vūpasamanapaṭipadā. Rosantaṃ paṭirosatīti",
  "atk-s0402a:1486_2": "ghaṭṭentaṃ paṭighaṭṭeti. Bhaṇḍantaṃ paṭibhaṇḍatīti paharantaṃ paṭipaharati. Pañcamachaṭṭhāni uttānatthāneva.",
  "atk-s0402a:1487": "7. Mahāmoggallānasuttavaṇṇanā",
  "atk-s0402a:1488_0": "167. Sattame mahāmoggallānattherassa heṭṭhimā tayo maggā sukhapaṭipadā dandhābhiññā",
  "atk-s0402a:1488_1": "ahesuṃ, arahattamaggo dukkhapaṭipado khippābhiñño. Tasmā evamāha – “yāyaṃ paṭipadā",
  "atk-s0402a:1488_2": "dukkhā khippābhiññā, imaṃ me paṭipadaṃ āgamma anupādāya āsavehi cittaṃ vimutta”nti.",
  "atk-s0402a:1489": "8. Sāriputtasuttavaṇṇanā",
  "atk-s0402a:1490_0": "168. Aṭṭhame dhammasenāpatittherassa heṭṭhimā tayo maggā sukhapaṭipadā dandhābhiññā,",
  "atk-s0402a:1490_1": "arahattamaggo sukhapaṭipado khippābhiñño. Tasmā “yāyaṃ paṭipadā sukhā khippābhiññā”ti",
  "atk-s0402a:1490_2": "āha. Imesu pana dvīsupi suttesu missikāva paṭipadā kathitāti veditabbā.",
  "atk-s0402a:1491": "9. Sasaṅkhārasuttavaṇṇanā",
  "atk-s0402a:1492_0": "169. Navame paṭhamadutiyapuggalā sukkhavipassakā sasaṅkhārena sappayogena saṅkhāranimittaṃ",
  "atk-s0402a:1492_1": "upaṭṭhapenti. Tesu eko vipassanindriyānaṃ balavattā idheva kilesaparinibbānena parinibbāyati,",
  "atk-s0402a:1492_2": "eko indriyānaṃ dubbalatāya idha asakkonto anantare attabhāve tadeva mūlakammaṭṭhānaṃ",
  "atk-s0402a:1492_3": "paṭilabhitvā sasaṅkhārena sappayogena saṅkhāranimittaṃ upaṭṭhapetvā kilesaparinibbānena",
  "atk-s0402a:1492_4": "parinibbāyati, tatiyacatutthā samathayānikā. Tesaṃ eko asaṅkhārena appayogena indriyānaṃ",
  "atk-s0402a:1492_5": "balavattā idheva kilese khepeti, eko indriyānaṃ dubbalattā idha asakkonto anantare",
  "atk-s0402a:1492_6": "attabhāve tadeva mūlakammaṭṭhānaṃ paṭilabhitvā asaṅkhārena appayogena kilese khepetīti veditabbo.",
  "atk-s0402a:1493": "10. Yuganaddhasuttavaṇṇanā",
  "atk-s0402a:1494_0": "170. Dasame samathapubbaṅgamanti samathaṃ pubbaṅgamaṃ purecārikaṃ katvā. Maggo sañjāyatīti",
  "atk-s0402a:1494_1": "paṭhamo lokuttaramaggo nibbattati. So taṃ magganti ekacittakkhaṇikamaggassa āsevanādīni",
  "atk-s0402a:1494_2": "nāma natthi, dutiyamaggādayo pana uppādento tameva āsevati bhāveti bahulīkarotīti",
  "atk-s0402a:1494_3": "vuccati. Vipassanāpubbaṅgamanti vipassanaṃ pubbaṅgamaṃ purecārikaṃ katvā samathaṃ",
  "atk-s0402a:1494_4": "bhāveti, pakatiyā vipassanālābhī vipassanāya ṭhatvā samādhiṃ uppādetīti attho.",
  "atk-s0402a:1495_0": "Yuganaddhaṃ bhāvetīti yuganaddhaṃ katvā bhāveti. Tattha teneva cittena samāpattiṃ",
  "atk-s0402a:1495_1": "samāpajjitvā teneva saṅkhāre sammasituṃ na sakkā. Ayaṃ pana yāvatā samāpattiyo samāpajjati,",
  "atk-s0402a:1495_2": "tāvatā saṅkhāre sammasati. Yāvatā saṅkhāre sammasati, tāvatā samāpattiyo samāpajjati.",
  "atk-s0402a:1495_3": "Kathaṃ? Paṭhamajjhānaṃ samāpajjati, tato vuṭṭhāya saṅkhāre sammasati, saṅkhāre sammasitvā",
  "atk-s0402a:1495_4": "dutiyajjhānaṃ samāpajjati. Tato vuṭṭhāya puna saṅkhāre sammasati. Saṅkhāre sammasitvā",
  "atk-s0402a:1495_5": "tatiyajjhānaṃ…pe… nevasaññānāsaññāyatanasamāpattiṃ samāpajjati, tato vuṭṭhāya saṅkhāre",
  "atk-s0402a:1495_6": "sammasati. Evamayaṃ samathavipassanaṃ yuganaddhaṃ bhāveti nāma.",
  "atk-s0402a:1496_0": "Dhammuddhaccaviggahitanti samathavipassanādhammesu dasavipassanupakkilesasaṅkhātena",
  "atk-s0402a:1496_1": "uddhaccena viggahitaṃ, suggahitanti attho. So, āvuso, samayoti iminā sattannaṃ sappāyānaṃ",
  "atk-s0402a:1496_2": "paṭilābhakālo kathito. Yaṃ taṃ cittanti yasmiṃ samaye taṃ vipassanāvīthiṃ okkamitvā",
  "atk-s0402a:1496_3": "pavattaṃ cittaṃ. Ajjhattameva santiṭṭhatīti vipassanāvīthiṃ paccottharitvā tasmiṃyeva",
  "atk-s0402a:1496_4": "gocarajjhattasaṅkhāte ārammaṇe santiṭṭhati. Sannisīdatīti ārammaṇavasena sammā nisīdati.",
  "atk-s0402a:1496_5": "Ekodi hotīti ekaggaṃ hoti. Samādhiyatīti sammā ādhiyati suṭṭhapitaṃ hoti. Sesamettha uttānatthameva.",
  "atk-s0402a:1497": "Paṭipadāvaggo dutiyo.",
  "atk-s0402a:1498": "(18) 3. Sañcetaniyavaggo",
  "atk-s0402a:1499": "1. Cetanāsuttavaṇṇanā",
  "atk-s0402a:1500_0": "171. Tatiyassa paṭhame kāyeti kāyadvāre, kāyaviññattiyā satīti attho. Kāyasañcetanāhetūtiādīsu",
  "atk-s0402a:1500_1": "kāyasañcetanā nāma kāyadvāre cetanā pakappanā. Sā aṭṭha kāmāvacarakusalavasena aṭṭhavidhā,",
  "atk-s0402a:1500_2": "akusalavasena dvādasavidhāti vīsatividhā. Tathā vacīsañcetanā, tathā manosañcetanā.",
  "atk-s0402a:1500_3": "Apicettha nava mahaggatacetanāpi labbhanti. Kāyasañcetanāhetūti kāyasañcetanāpaccayā.",
  "atk-s0402a:1500_4": "Uppajjati ajjhattaṃ sukhadukkhanti aṭṭhakusalakammapaccayā niyakajjhatte sukhaṃ uppajjati,",
  "atk-s0402a:1500_5": "dvādasaakusalakammapaccayā dukkhaṃ. Sesadvāresupi eseva nayo. Avijjāpaccayāvāti avijjākāraṇeneva.",
  "atk-s0402a:1500_6": "Sace hi avijjā chādayamānā paccayo hoti, evaṃ sante tīsu dvāresu sukhadukkhānaṃ paccayabhūtā",
  "atk-s0402a:1500_7": "cetanā uppajjati. Iti mūlabhūtāya avijjāya vasenetaṃ vuttaṃ.",
  "atk-s0402a:1501_0": "Sāmaṃ vātiādīsu parehi anāṇatto sayameva abhisaṅkharonto sāmaṃ kāyasaṅkhāraṃ abhisaṅkharoti",
  "atk-s0402a:1501_1": "nāma. Yaṃ pana pare samādapetvā āṇāpetvā kārenti, tassa taṃ kāyasaṅkhāraṃ pare abhisaṅkharonti",
  "atk-s0402a:1501_2": "nāma. Yo pana kusalaṃ kusalanti akusalaṃ akusalanti kusalavipākaṃ kusalavipākoti",
  "atk-s0402a:1501_3": "akusalavipākaṃ akusalavipākoti jānanto kāyadvāre vīsatividhaṃ kāyasaṅkhāraṃ abhisaṅkharoti,",
  "atk-s0402a:1501_4": "ayaṃ sampajāno abhisaṅkharoti nāma. Yo evaṃ ajānanto abhisaṅkharoti, ayaṃ asampajāno",
  "atk-s0402a:1501_5": "abhisaṅkharoti nāma. Sesadvāresupi eseva nayo.",
  "atk-s0402a:1502_0": "Tattha asampajānakammaṃ evaṃ veditabbaṃ – daharadārakā “mātāpitūhi kataṃ karomā”ti",
  "atk-s0402a:1502_1": "cetiyaṃ vandanti, pupphapūjaṃ karonti, bhikkhusaṅghaṃ vandanti, tesaṃ kusalanti ajānantānampi",
  "atk-s0402a:1502_2": "taṃ kusalameva hoti. Tathā migapakkhiādayo tiracchānā dhammaṃ suṇanti, saṅghaṃ vandanti,",
  "atk-s0402a:1502_3": "cetiyaṃ vandanti, tesaṃ jānantānampi ajānantānampi taṃ kusalameva hoti. Daharadārakā",
  "atk-s0402a:1502_4": "pana mātāpitaro hatthapādehi paharanti, bhikkhūnaṃ talasattikaṃ uggiranti, daṇḍaṃ",
  "atk-s0402a:1502_5": "khipanti, akkosanti. Gāviyo bhikkhusaṅghaṃ anubandhanti, sunakhā anubandhanti, ḍaṃsanti,",
  "atk-s0402a:1502_6": "sīhabyagghādayo anubandhanti, jīvitā voropenti. Tesaṃ jānantānampi ajānantānampi",
  "atk-s0402a:1502_7": "akusalakammaṃ hotīti veditabbaṃ.",
  "atk-s0402a:1503_0": "Idāni tīsupi dvāresu āyūhanacetanā samodhānetabbā. Seyyathidaṃ – kāyadvāre sayaṃkatamūlikā",
  "atk-s0402a:1503_1": "vīsati cetanā, āṇattimūlikā vīsati, sampajānamūlikā vīsati, asampajānamūlikā vīsatīti",
  "atk-s0402a:1503_2": "asīti cetanā honti, tathā vacīdvāre. Manodvāre pana ekekasmimpi vikappe ekūnatiṃsa",
  "atk-s0402a:1503_3": "katvā satañca soḷasa ca honti. Iti sabbāpi tīsu dvāresu dve satāni chasattati ca",
  "atk-s0402a:1503_4": "cetanā. Tā sabbāpi saṅkhārakkhandhoteva saṅkhaṃ gacchanti, taṃsampayutto vedayitākāro",
  "atk-s0402a:1503_5": "vedanākkhandho, sañjānanākāro saññākkhandho, cittaṃ viññāṇakkhandho, kāyo upādārūpaṃ,",
  "atk-s0402a:1503_6": "tassa paccayā catasso dhātuyo cattāri bhūtānīti ime pañcakkhandhā dukkhasaccaṃ nāma.",
  "atk-s0402a:1504_0": "Imesu, bhikkhave, dhammesu avijjā anupatitāti imesu vuttappabhedesu cetanādhammesu",
  "atk-s0402a:1504_1": "avijjā sahajātavasena ca upanissayavasena ca anupatitā. Evaṃ vaṭṭañceva vaṭṭamūlikā",
  "atk-s0402a:1504_2": "ca avijjā dassitā hoti.",
  "atk-s0402a:1505_0": "Ettāvatā vipassanaṃ vaḍḍhetvā arahattaṃ pattassa khīṇāsavassa idāni thutiṃ karonto",
  "atk-s0402a:1505_1": "avijjāyatveva asesavirāganirodhātiādimāha. Tattha asesavirāganirodhāti asesavirāgena",
  "atk-s0402a:1505_2": "ceva asesanirodhena ca. So kāyo na hotīti khīṇāsavassa kāyena karaṇakammaṃ paññāyati,",
  "atk-s0402a:1505_3": "cetiyaṅgaṇasammajjanaṃ bodhiyaṅgaṇasammajjanaṃ abhikkamanaṃ paṭikkamanaṃ vattānuvattakaraṇanti",
  "atk-s0402a:1505_4": "evamādi. Kāyadvāre panassa vīsati cetanā avipākadhammataṃ āpajjanti. Tena vuttaṃ",
  "atk-s0402a:1505_5": "– “so kāyo na hoti, yaṃ paccayāssa taṃ uppajjati ajjhattaṃ sukhadukkha”nti. Kāyadvārappavattā",
  "atk-s0402a:1505_6": "hi cetanā idha kāyoti adhippetā. Sesadvayepi eseva nayo. Khettantiādīnipi kusalākusalakammasseva",
  "atk-s0402a:1505_7": "nāmāni. Tañhi vipākassa viruhanaṭṭhānaṭṭhena khettaṃ, patiṭṭhānaṭṭhena vatthu, kāraṇaṭṭhena",
  "atk-s0402a:1505_8": "āyatanaṃ, adhikaraṇaṭṭhena adhikaraṇanti vuccati.",
  "atk-s0402a:1506_0": "Iti satthā ettakena ṭhānena tīhi dvārehi āyūhitakammaṃ dassetvā idāni tassa kammassa",
  "atk-s0402a:1506_1": "vipaccanaṭṭhānaṃ dassetuṃ cattārome bhikkhavetiādimāha. Tattha attabhāvappaṭilābhāti",
  "atk-s0402a:1506_2": "paṭiladdhaattabhāvā. Attasañcetanā kamatīti attanā pakappitacetanā vahati pavattati.",
  "atk-s0402a:1507_0": "Attasañcetanāhetu tesaṃ sattānaṃ tamhā kāyā cuti hotītiādīsu khiḍḍāpadosikā devā",
  "atk-s0402a:1507_1": "attasañcetanāhetu cavanti. Tesañhi nandanavanacittalatāvanaphārusakavanādīsu dibbaratisamappitānaṃ",
  "atk-s0402a:1507_2": "kīḷantānaṃ pānabhojane sati sammussati, te āhārupacchedena ātape khittamālā viya",
  "atk-s0402a:1507_3": "milāyanti. Manopadosikā devā parasañcetanāhetu cavanti, ete cātumahārājikā devā.",
  "atk-s0402a:1507_4": "Tesu kira eko devaputto “nakkhattaṃ kīḷissāmī”ti saparivāro rathena vīthiṃ paṭipajjati.",
  "atk-s0402a:1507_5": "Athañño nikkhamanto taṃ purato gacchantaṃ disvā “kiṃ, bho, ayaṃ kapaṇo adiṭṭhapubbaṃ",
  "atk-s0402a:1507_6": "viya etaṃ disvā pītiyā uddhumāto viya gajjamāno viya ca gacchatī”ti kujjhati. Purato",
  "atk-s0402a:1507_7": "gacchantopi nivattitvā taṃ kuddhaṃ disvā kuddhā nāma suvijānā hontīti kuddhabhāvamassa",
  "atk-s0402a:1507_8": "ñatvā “tvaṃ kuddho mayhaṃ kiṃ karissasi, ayaṃ sampatti mayā dānasīlādīnaṃ vasena",
  "atk-s0402a:1507_9": "laddhā, na tuyhaṃ vasenā”ti paṭikujjhati. Ekasmiñhi kuddhe itaro akuddho rakkhati,",
  "atk-s0402a:1507_10": "ubhosu pana kuddhesu ekassa kodho itarassa paccayo hoti, tassapi kodho itarassa paccayo",
  "atk-s0402a:1507_11": "hotīti ubho kandantānaṃyeva orodhānaṃ cavanti. Manussā attasañcetanā ca parasañcetanā",
  "atk-s0402a:1507_12": "ca hetu cavanti, attasañcetanāya ca parasañcetanāya ca hetubhūtāya cavantīti attho.",
  "atk-s0402a:1507_13": "Manussā hi kujjhitvā attanāva attānaṃ hatthehipi daṇḍehipi paharanti, rajjubandhanādīhipi",
  "atk-s0402a:1507_14": "bandhanti, asināpi sīsaṃ chindanti, visampi khādanti, papātepi patanti, udakampi",
  "atk-s0402a:1507_15": "pavisanti, aggimpi pavisanti, parepi daṇḍena vā satthane vā paharitvā mārenti. Evaṃ",
  "atk-s0402a:1507_16": "tesu attasañcetanāpi parasañcetanāpi kamati.",
  "atk-s0402a:1508_0": "Katame tena devā daṭṭhabbāti katame nāma te devā daṭṭhabbāti attho. Tena vā attabhāvena",
  "atk-s0402a:1508_1": "katame devā daṭṭhabbātipi attho. Kasmā pana thero imaṃ pañhaṃ pucchati, kiṃ attanā",
  "atk-s0402a:1508_2": "kathetuṃ nappahotīti? Pahoti, idaṃ pana padaṃ attano sabhāvena buddhavisayaṃ pañhanti",
  "atk-s0402a:1508_3": "thero na kathesi. Tena daṭṭhabbāti tena attabhāvena daṭṭhabbā. Ayaṃ pana pañho heṭṭhā",
  "atk-s0402a:1508_4": "kāmāvacarepi rūpāvacarepi labbhati, bhavaggena pana paricchinditvā kathito nippadesena",
  "atk-s0402a:1508_5": "kathito hotīti bhagavatā evaṃ kathito.",
  "atk-s0402a:1509_0": "Āgantāro itthattanti itthabhāvaṃ kāmāvacarapañcakkhandhabhāvameva āgantāro, neva",
  "atk-s0402a:1509_1": "tatrūpapattikā na uparūpapattikā honti. Anāgantāro itthattanti imaṃ khandhapañcakaṃ",
  "atk-s0402a:1509_2": "anāgantāro, heṭṭhūpapattikā na honti, tatrūpapattikā vā uparūpapattikā vā tattheva",
  "atk-s0402a:1509_3": "vā parinibbāyino hontīti attho. Ettha ca heṭṭhimabhave nibbattānaṃ vasena uparūpapattikā",
  "atk-s0402a:1509_4": "veditabbā. Bhavagge panetaṃ natthi. Sesaṃ sabbattha uttānamevāti.",
  "atk-s0402a:1510": "2. Vibhattisuttavaṇṇanā",
  "atk-s0402a:1511_0": "172. Dutiye atthapaṭisambhidāti pañcasu atthesu pabhedagataṃ ñāṇaṃ. Odhisoti kāraṇaso.",
  "atk-s0402a:1511_1": "Byañjanasoti akkharaso. Anekapariyāyenāti anekehi kāraṇehi. Ācikkhāmīti kathemi.",
  "atk-s0402a:1511_2": "Desemīti pākaṭaṃ katvā kathemi. Paññāpemīti jānāpemi. Paṭṭhapemīti paṭṭhapetvā pavattetvā",
  "atk-s0402a:1511_3": "kathemi. Vivarāmīti vivaṭaṃ katvā kathemi. Vibhajāmīti vibhajitvā kathemi. Uttānīkaromīti",
  "atk-s0402a:1511_4": "gambhīraṃ uttānakaṃ katvā kathemi. So maṃ pañhenāti so maṃ pañhena upagacchatu. Ahaṃ",
  "atk-s0402a:1511_5": "veyyākaraṇenāti ahamassa pañhakathanena cittaṃ ārādhessāmi. Yo no dhammānaṃ sukusaloti",
  "atk-s0402a:1511_6": "yo amhākaṃ adhigatadhammānaṃ sukusalo satthā, so esa sammukhībhūto. Yadi mayā atthapaṭisambhidā",
  "atk-s0402a:1511_7": "na sacchikatā, “sacchikarohi tāva sāriputtā”ti vatvā maṃ paṭibāhissatīti satthu purato",
  "atk-s0402a:1511_8": "nisinnakova sīhanādaṃ nadati. Iminā upāyena sabbattha attho veditabbo. Imāsu ca pana",
  "atk-s0402a:1511_9": "paṭisambhidāsu tisso paṭisambhidā lokiyā, atthapaṭisambhidā lokiyalokuttarāti.",
  "atk-s0402a:1512": "3. Mahākoṭṭhikasuttavaṇṇanā",
  "atk-s0402a:1513_0": "173. Tatiye phassāyatanānanti phassākarānaṃ, phassassa uppattiṭṭhānānanti attho.",
  "atk-s0402a:1513_1": "Atthaññaṃ kiñcīti etesu asesato niruddhesu tato paraṃ koci appamattakopi kileso atthīti",
  "atk-s0402a:1513_2": "pucchati. Natthaññaṃ kiñcīti idhāpi “appamattakopi kileso natthī”ti pucchati. Sesadvayepi",
  "atk-s0402a:1513_3": "eseva nayo. Ime pana cattāropi pañhe sassatucchedaekaccasassataamarāvikkhepavasena",
  "atk-s0402a:1513_4": "pucchati. Tenassa thero pucchitapucchitaṃ paṭibāhanto mā hevanti āha. Ettha hiiti",
  "atk-s0402a:1513_5": "nipātamattaṃ, evaṃ mā bhaṇīti attho. Attūpaladdhivaseneva “atthaññaṃ kiñci añño koci",
  "atk-s0402a:1513_6": "attā nāma atthī”ti sassatādiākārena pucchati. Kiṃ panesa attūpaladdhikoti? Na attūpaladdhiko.",
  "atk-s0402a:1513_7": "Evaṃladdhiko pana tattheko bhikkhu nisinno, so pucchituṃ na sakkoti. Tassa laddhiṃ",
  "atk-s0402a:1513_8": "vissajjāpanatthaṃ evaṃ pucchati. Yepi ca anāgate evaṃladdhikā bhavissanti, tesaṃ",
  "atk-s0402a:1513_9": "“buddhakālepeso pañho mahāsāvakehi vissajjito”ti vacanokāsupacchedanatthaṃ pucchatiyeva.",
  "atk-s0402a:1514_0": "Appapañcaṃ papañcetīti na papañcetabbaṭṭhāne papañcaṃ karoti, anācaritabbaṃ maggaṃ",
  "atk-s0402a:1514_1": "carati. Tāvatā papañcassa gatīti yattakā channaṃ phassāyatanānaṃ gati, tattakāva",
  "atk-s0402a:1514_2": "taṇhādiṭṭhimānappabhedassa papañcassa gati. Channaṃ, āvuso, phassāyatanānaṃ asesavirāganirodhā",
  "atk-s0402a:1514_3": "papañcanirodho papañcavūpasamoti etesu chasu āyatanesu sabbaso niruddhesu papañcāpi",
  "atk-s0402a:1514_4": "niruddhāva honti, vūpasantāva hontīti attho. Āruppe pana puthujjanadevatānaṃ kiñcāpi",
  "atk-s0402a:1514_5": "pañca phassāyatanāni niruddhāni, chaṭṭhassa pana aniruddhattā tayopi papañcā appahīnāva.",
  "atk-s0402a:1514_6": "Apica pañcavokārabhavavaseneva pañho kathitoti. Catutthe imināva nayena attho veditabbo.",
  "atk-s0402a:1515": "5. Upavāṇasuttavaṇṇanā",
  "atk-s0402a:1516_0": "175-176. Pañcame vijjāyantakaro hotīti vijjāya vaṭṭadukkhassa antakaro hoti, sakalaṃ",
  "atk-s0402a:1516_1": "vaṭṭadukkhaṃ paricchinnaṃ parivaṭumaṃ katvā tiṭṭhatīti. Sesapadesupi eseva nayo.",
  "atk-s0402a:1516_2": "Saupādānoti sagahaṇova hutvā. Antakaro abhavissāti vaṭṭadukkhassa antaṃ katvā ṭhito",
  "atk-s0402a:1516_3": "abhavissa. Caraṇasampannoti pannarasadhammabhedena caraṇena samannāgato. Yathābhūtaṃ",
  "atk-s0402a:1516_4": "jānaṃ passaṃ antakaro hotīti yathāsabhāvaṃ maggapaññāya jānitvā passitvā vaṭṭadukkhassa",
  "atk-s0402a:1516_5": "antaṃ katvā ṭhito nāma hotīti arahattanikūṭena pañhaṃ niṭṭhapesi. Chaṭṭhaṃ heṭṭhā",
  "atk-s0402a:1516_6": "ekakanipātavaṇṇanāyaṃ vuttanayeneva veditabbaṃ.",
  "atk-s0402a:1517": "7. Rāhulasuttavaṇṇanā",
  "atk-s0402a:1518_0": "177. Sattame ajjhattikāti kesādīsu vīsatiyā koṭṭhāsesu thaddhākāralakkhaṇā pathavīdhātu.",
  "atk-s0402a:1518_1": "Bāhirāti bahiddhā anindriyabaddhesu pāsāṇapabbatādīsu thaddhākāralakkhaṇā pathavīdhātu.",
  "atk-s0402a:1518_2": "Imināva nayena sesāpi dhātuyo veditabbā. Netaṃ mama, nesohamasmi, na meso attāti",
  "atk-s0402a:1518_3": "idaṃ tayaṃ taṇhāmānadiṭṭhiggāhapaṭikkhepavasena vuttaṃ. Sammappaññāya daṭṭhabbanti",
  "atk-s0402a:1518_4": "hetunā kāraṇena maggapaññāya passitabbaṃ. Disvāti sahavipassanāya maggapaññāya passitvā.",
  "atk-s0402a:1518_5": "Acchecchi taṇhanti maggavajjhataṇhaṃ samūlakaṃ chindi. Vivattayi saṃyojananti dasavidhampi",
  "atk-s0402a:1518_6": "saṃyojanaṃ vivattayi ubbattetvā pajahi. Sammā mānābhisamayāti hetunā kāraṇena navavidhassa",
  "atk-s0402a:1518_7": "mānassa pahānābhisamayā. Antamakāsi dukkhassāti vaṭṭadukkhaṃ paricchinnaṃ parivaṭumaṃ",
  "atk-s0402a:1518_8": "akāsi, katvā ṭhitoti attho. Iti satthārā saṃyuttamahānikāye rāhulovāde vipassanā",
  "atk-s0402a:1518_9": "kathitā, cūḷarāhulovādepi vipassanā kathitā, ambalaṭṭhikarāhulovāde daharasseva sato",
  "atk-s0402a:1518_10": "musāvādā veramaṇī kathitā, mahārāhulovāde vipassanā kathitā. Imasmiṃ aṅguttaramahānikāye",
  "atk-s0402a:1518_11": "ayaṃ catukoṭikasuññatā nāma kathitāti.",
  "atk-s0402a:1519": "8. Jambālīsuttavaṇṇanā",
  "atk-s0402a:1520_0": "178. Aṭṭhame santaṃ cetovimuttinti aṭṭhannaṃ samāpattīnaṃ aññataraṃ samāpattiṃ. Sakkāyanirodhanti",
  "atk-s0402a:1520_1": "tebhūmakavaṭṭasaṅkhātassa sakkāyassa nirodhaṃ, nibbānanti attho. Na pakkhandatīti",
  "atk-s0402a:1520_2": "ārammaṇavasena na pakkhandati. Sesapadesupi eseva nayo. Na pāṭikaṅkhoti na pāṭikaṅkhitabbo.",
  "atk-s0402a:1520_3": "Lepagatenāti lepamakkhitena.",
  "atk-s0402a:1521_0": "Imasmiñca panatthe nadīpāraṃ gantukāmapurisopammaṃ āharitabbaṃ – eko kira puriso",
  "atk-s0402a:1521_1": "caṇḍasotāya vāḷamacchākulāya nadiyā pāraṃ gantukāmo “orimaṃ tīraṃ sāsaṅkaṃ sappaṭibhayaṃ,",
  "atk-s0402a:1521_2": "pārimaṃ tīraṃ khemaṃ appaṭibhayaṃ, kiṃ nu kho katvā pāraṃ gamissāmī”ti paṭipāṭiyā",
  "atk-s0402a:1521_3": "ṭhite aṭṭha kakudharukkhe disvā “sakkā imāya rukkhapaṭipāṭiyā gantu”nti manasikatvā",
  "atk-s0402a:1521_4": "“kakudharukkhā nāma maṭṭhasākhā honti, sākhāya hatthā na saṇṭhaheyyu”nti nigrodhapilakkharukkhādīnaṃ",
  "atk-s0402a:1521_5": "aññatarassa lākhāya hatthapāde makkhetvā dakkhiṇahatthena ekaṃ sākhaṃ gaṇhi. Hattho",
  "atk-s0402a:1521_6": "tattheva lagi. Puna vāmahatthena dakkhiṇapādena vāmapādenāti cattāropi hatthapādā",
  "atk-s0402a:1521_7": "tattheva lagiṃsu. So adhosiro lambamāno uparinadiyaṃ deve vuṭṭhe puṇṇāya nadiyā sote",
  "atk-s0402a:1521_8": "nimuggo kumbhīlādīnaṃ bhakkho ahosi.",
  "atk-s0402a:1522_0": "Tattha nadīsotaṃ viya saṃsārasotaṃ daṭṭhabbaṃ, sotassa pāraṃ gantukāmapuriso viya",
  "atk-s0402a:1522_1": "yogāvacaro, orimatīraṃ viya sakkāyo, pārimatīraṃ viya nibbānaṃ, paṭipāṭiyā ṭhitā",
  "atk-s0402a:1522_2": "aṭṭha kakudharukkhā viya aṭṭha samāpattiyo, lepamakkhitena hatthena sākhāgahaṇaṃ",
  "atk-s0402a:1522_3": "viya jhānavipassanānaṃ pāripanthike asodhetvā samāpattisamāpajjanaṃ, catūhi hatthapādehi",
  "atk-s0402a:1522_4": "sākhāya baddhassa olambanaṃ viya paṭhamajjhāne nikantiyā laggakālo, uparisote vuṭṭhi",
  "atk-s0402a:1522_5": "viya chasu dvāresu kilesānaṃ uppannakālo, nadiyā puṇṇāya sote nimuggassa kumbhīlādīnaṃ",
  "atk-s0402a:1522_6": "bhakkhabhūtakālo viya saṃsārasote nimuggassa catūsu apāyesu dukkhānubhavanakālo veditabbo.",
  "atk-s0402a:1523_0": "Suddhena hatthenāti sudhotena parisuddhahatthena. Imasmimpi atthe tādisameva opammaṃ",
  "atk-s0402a:1523_1": "kātabbaṃ – tatheva hi pāraṃ gantukāmo puriso “kakudharukkhā nāma maṭṭhasākhā, kiliṭṭhahatthena",
  "atk-s0402a:1523_2": "gaṇhantassa hattho parigaleyyā”ti hatthapāde sudhote katvā ekaṃ sākhaṃ gaṇhitvā paṭhamaṃ",
  "atk-s0402a:1523_3": "rukkhaṃ āruḷho. Tato otaritvā dutiyaṃ…pe… tato otaritvā aṭṭhamaṃ, aṭṭhamarukkhato",
  "atk-s0402a:1523_4": "otaritvā pārimatīre khemantabhūmiṃ gato.",
  "atk-s0402a:1524_0": "Tattha “imehi rukkhehi pārimatīraṃ gamissāmī”ti tassa purisassa cintitakālo viya",
  "atk-s0402a:1524_1": "yogino “aṭṭha samāpattiyo samāpajjitvā samāpattito vuṭṭhāya arahattaṃ gamissāmī”ti",
  "atk-s0402a:1524_2": "cintitakālo, suddhena hatthena sākhāgahaṇaṃ viya jhānavipassanānaṃ pāripanthikadhamme",
  "atk-s0402a:1524_3": "sodhetvā samāpattisamāpajjanaṃ. Tattha paṭhamarukkhārohaṇakālo viya paṭhamajjhānasamāpattikālo,",
  "atk-s0402a:1524_4": "paṭhamarukkhato oruyha dutiyaṃ āruḷhakālo viya paṭhamajjhāne nikantiyā abaddhassa",
  "atk-s0402a:1524_5": "tato vuṭṭhāya dutiyajjhānasamāpannakālo…pe… sattamarukkhato oruyha aṭṭhamaṃ āruḷhakālo",
  "atk-s0402a:1524_6": "viya ākiñcaññāyatanasamāpattiyaṃ nikantiyā abaddhassa tato vuṭṭhāya nevasaññānāsaññāyatanasamāpannakālo.",
  "atk-s0402a:1524_7": "Aṭṭhamarukkhato oruyha pārimatīraṃ khemantabhūmiṃ gatakālo viya nevasaññānāsaññāyatane",
  "atk-s0402a:1524_8": "nikantiyā abaddhassa samāpattito vuṭṭhāya saṅkhāre sammasitvā arahattappattakālo veditabbo.",
  "atk-s0402a:1525_0": "Avijjāppabhedaṃ manasi karotīti aṭṭhasu ṭhānesu aññāṇabhūtāya gaṇabahalamahāavijjāya",
  "atk-s0402a:1525_1": "pabhedasaṅkhātaṃ arahattaṃ manasi karoti. Na pakkhandatīti ārammaṇavaseneva na pakkhandati.",
  "atk-s0402a:1525_2": "Jambālīti gāmato nikkhantassa mahāudakassa patiṭṭhānabhūto mahāāvāṭo. Anekavassagaṇikāti",
  "atk-s0402a:1525_3": "gāmassa vā nagarassa vā uppannakāleyeva uppannattā anekāni vassagaṇāni uppannāya",
  "atk-s0402a:1525_4": "etissāti anekavassagaṇikā. Āyamukhānīti catasso pavisanakandarā. Apāyamukhānīti apavāhanacchiddāni.",
  "atk-s0402a:1525_5": "Na āḷippabhedo pāṭikaṅkhoti na pāḷippabhedo pāṭikaṅkhitabbo. Na hi tato udakaṃ uṭṭhāya",
  "atk-s0402a:1525_6": "pāḷiṃ bhinditvā kacavaraṃ gahetvā mahāsamuddaṃ pāpuṇāti.",
  "atk-s0402a:1526_0": "Imassa panatthassa vibhāvanatthaṃ uyyānagavesakaopammaṃ āharitabbaṃ. Eko kira nagaravāsiko",
  "atk-s0402a:1526_1": "kulaputto uyyānaṃ gavesanto nagarato nātidūre naccāsanne mahantaṃ jambāliṃ addasa.",
  "atk-s0402a:1526_2": "So “imasmiṃ ṭhāne ramaṇīyaṃ uyyānaṃ bhavissatī”ti sallakkhetvā kuddālaṃ ādāya cattāripi",
  "atk-s0402a:1526_3": "kandarāni pidhāya apavāhanacchiddāni vivaritvā aṭṭhāsi. Devo na sammā vassi, avasesaudakaṃ",
  "atk-s0402a:1526_4": "apavāhanacchiddena parissavitvā gataṃ. Cammakhaṇḍapilotikādīni tattheva pūtikāni",
  "atk-s0402a:1526_5": "jātāni, pāṇakā saṇṭhitā, samantā anupagamanīyā jātā. Upagatānampi nāsāpuṭe pidhāya",
  "atk-s0402a:1526_6": "pakkamitabbaṃ hoti. So katipāhena āgantvā paṭikkamma ṭhito oloketvā “na sakkā upagantu”nti pakkāmi.",
  "atk-s0402a:1527_0": "Tattha nagaravāsī kulaputto viya yogāvacaro daṭṭhabbo, uyyānaṃ gavesantena gāmadvāre",
  "atk-s0402a:1527_1": "jambāliyā diṭṭhakālo viya cātumahābhūtikakāyo, āyamukhānaṃ pihitakālo viya dhammassavanodakassa",
  "atk-s0402a:1527_2": "aladdhakālo, apāyamukhānaṃ vivaṭakālo viya chadvārikasaṃvarassa vissaṭṭhakālo, devassa",
  "atk-s0402a:1527_3": "sammā avuṭṭhakālo viya sappāyakammaṭṭhānassa aladdhakālo, avasesaudakassa apāyamukhehi",
  "atk-s0402a:1527_4": "parissavitvā gatakālo viya abbhantare guṇānaṃ parihīnakālo, udakassa uṭṭhāya pāḷiṃ",
  "atk-s0402a:1527_5": "bhinditvā kacavaraṃ ādāya mahāsamuddaṃ pāpuṇituṃ asamatthakālo viya arahattamaggena",
  "atk-s0402a:1527_6": "avijjāpāḷiṃ bhinditvā kilesarāsiṃ vidhamitvā nibbānaṃ sacchikātuṃ asamatthakālo,",
  "atk-s0402a:1527_7": "cammakhaṇḍapilotikādīnaṃ tattheva pūtibhāvo viya abbhantare rāgādikilesehi paripūritakālo,",
  "atk-s0402a:1527_8": "tassa āgantvā disvā vippaṭisārino gatakālo viya vaṭṭasamaṅgipuggalassa vaṭṭe abhiratakālo veditabbo.",
  "atk-s0402a:1528": "Āḷippabhedo pāṭikaṅkhoti pāḷippabhedo pāṭikaṅkhitabbo. Tato hi udakaṃ uṭṭhāya pāḷiṃ bhinditvā kacavaraṃ ādāya mahāsamuddaṃ pāpuṇituṃ sakkhissatīti attho.",
  "atk-s0402a:1529_0": "Idhāpi tadeva opammaṃ āharitabbaṃ. Tattha āyamukhānaṃ vivaṭakālo viya sappāyadhammassavanassa",
  "atk-s0402a:1529_1": "laddhakālo, apāyamukhānaṃ pihitakālo viya chasu dvāresu saṃvarassa paccupaṭṭhitakālo,",
  "atk-s0402a:1529_2": "devassa sammā vuṭṭhakālo viya sappāyakammaṭṭhānassa laddhakālo, udakassa uṭṭhāya",
  "atk-s0402a:1529_3": "pāḷiṃ bhinditvā kacavaraṃ ādāya mahāsamuddaṃ pattakālo viya arahattamaggena avijjaṃ",
  "atk-s0402a:1529_4": "bhinditvā akusalarāsiṃ vidhamitvā arahattaṃ sacchikatakālo, āyamukhehi paviṭṭhena",
  "atk-s0402a:1529_5": "udakena sarassa paripuṇṇakālo viya abbhantare lokuttaradhammehi paripuṇṇakālo, samantato",
  "atk-s0402a:1529_6": "vatiṃ katvā rukkhe ropetvā uyyānamajjhe pāsādaṃ māpetvā nāṭakāni paccupaṭṭhapetvā",
  "atk-s0402a:1529_7": "subhojanaṃ bhuñjantassa nisinnakālo viya dhammapāsādaṃ āruyha nibbānārammaṇaṃ phalasamāpattiṃ",
  "atk-s0402a:1529_8": "appetvā nisinnakālo veditabbo. Sesamettha uttānatthameva. Desanā pana lokiyalokuttaramissikā kathitāti.",
  "atk-s0402a:1530": "9. Nibbānasuttavaṇṇanā",
  "atk-s0402a:1531_0": "179. Navame hānabhāgiyā saññātiādīsu “paṭhamassa jhānassa lābhiṃ kāmasahagatā saññāmanasikārā",
  "atk-s0402a:1531_1": "samudācaranti, hānabhāginī paññā”ti abhidhamme vuttanayeneva attho veditabbo. Yathābhūtaṃ",
  "atk-s0402a:1531_2": "nappajānantīti yathāsabhāvato maggañāṇena na jānanti.",
  "atk-s0402a:1532": "10. Mahāpadesasuttavaṇṇanā",
  "atk-s0402a:1533_0": "180. Dasame bhoganagare viharatīti parinibbānasamaye cārikaṃ caranto taṃ nagaraṃ",
  "atk-s0402a:1533_1": "patvā tattha viharati. Ānandacetiyeti ānandayakkhassa bhavanaṭṭhāne patiṭṭhitavihāre.",
  "atk-s0402a:1533_2": "Mahāpadeseti mahāokāse mahāapadese vā, buddhādayo mahante mahante apadisitvā vuttāni",
  "atk-s0402a:1533_3": "mahākāraṇānīti attho. Neva abhinanditabbanti haṭṭhatuṭṭhehi sādhukāraṃ datvā pubbeva",
  "atk-s0402a:1533_4": "na sotabbaṃ. Evaṃ kate hi pacchā “idaṃ na sametī”ti vuccamānopi “kiṃ pubbeva ayaṃ",
  "atk-s0402a:1533_5": "dhammo, idāni na dhammo”ti vatvā laddhiṃ na vissajjeti. Nappaṭikkositabbanti “kiṃ",
  "atk-s0402a:1533_6": "esa bālo vadatī”ti evaṃ pubbeva na vattabbaṃ. Evaṃ vutte hi vattuṃ yuttampi na vakkhati.",
  "atk-s0402a:1533_7": "Tenāha – anabhinanditvā appaṭikkositvāti. Padabyañjanānīti padasaṅkhātāni byañjanāni.",
  "atk-s0402a:1533_8": "Sādhukaṃ uggahetvāti “imasmiṃ ṭhāne pāḷi vuttā, imasmiṃ ṭhāne attho vutto, imasmiṃ",
  "atk-s0402a:1533_9": "ṭhāne anusandhi kathitā, imasmiṃ ṭhāne pubbāparaṃ kathita”nti suṭṭhu gahetvā. Sutte",
  "atk-s0402a:1533_10": "otāretabbānīti sutte otaritabbāni. Vinaye sandassetabbānīti vinaye saṃsandetabbāni.",
  "atk-s0402a:1534_0": "Ettha ca suttanti vinayo vutto. Yathāha – “kattha paṭikkhittaṃ, sāvatthiyaṃ suttavibhaṅge”ti",
  "atk-s0402a:1534_1": "vinayoti khandhako. Yathāha – “vinayātisāre”ti. Evaṃ vinayapiṭakampi na pariyādiyati.",
  "atk-s0402a:1534_2": "Ubhatovibhaṅgā pana suttaṃ, khandhakaparivārā vinayoti evaṃ vinayapiṭakaṃ pariyādiyati.",
  "atk-s0402a:1534_3": "Atha vā suttantapiṭakaṃ suttaṃ, vinayapiṭakaṃ vinayoti evaṃ dveyeva piṭakāni pariyādiyanti.",
  "atk-s0402a:1534_4": "Suttantābhidhammapiṭakāni vā suttaṃ, vinayapiṭakaṃ vinayoti evampi tīṇi piṭakāni",
  "atk-s0402a:1534_5": "na tāva pariyādiyanti. Asuttanāmakañhi buddhavacanaṃ nāma atthi. Seyyathidaṃ – jātakaṃ",
  "atk-s0402a:1534_6": "paṭisambhidā niddeso suttanipāto dhammapadaṃ udānaṃ itivuttakaṃ vimānavatthu petavatthu",
  "atk-s0402a:1534_7": "theragāthā therīgāthā apadānanti.",
  "atk-s0402a:1535": "Sudinnatthero pana “asuttanāmakaṃ buddhavacanaṃ natthī”ti taṃ sabbaṃ paṭikkhipitvā “tīṇi piṭakāni suttaṃ, vinayo pana kāraṇa”nti āha. Tato taṃ kāraṇaṃ dassento idaṃ suttamāhari –",
  "atk-s0402a:1536_0": "“Ye kho tvaṃ, gotami, dhamme jāneyyāsi, ime dhammā sarāgāya saṃvattanti no virāgāya,",
  "atk-s0402a:1536_1": "saṃyogāya saṃvattanti no visaṃyogāya, saupādānāya saṃvattanti no anupādānāya, mahicchatāya",
  "atk-s0402a:1536_2": "saṃvattanti no appicchatāya, asantuṭṭhiyā saṃvattanti no santuṭṭhiyā, kosajjāya saṃvattanti",
  "atk-s0402a:1536_3": "no vīriyārambhāya, saṅgaṇikāya saṃvattanti no pavivekāya, ācayāya saṃvattanti no",
  "atk-s0402a:1536_4": "apacayāya. Ekaṃsena, gotami, jāneyyāsi ‘neso dhammo neso vinayo netaṃ satthu sāsana’nti.",
  "atk-s0402a:1537_0": "“Ye ca kho tvaṃ, gotami, dhamme jāneyyāsi, ime dhammā virāgāya saṃvattanti no sarāgāya,",
  "atk-s0402a:1537_1": "visaṃyogāya saṃvattanti no saṃyogāya. Anupādānāya saṃvattanti no saupādānāya, appicchatāya",
  "atk-s0402a:1537_2": "saṃvattanti no mahicchatāya, santuṭṭhiyā saṃvattanti no asantuṭṭhiyā, vīriyārambhāya",
  "atk-s0402a:1537_3": "saṃvattanti no kosajjāya, pavivekāya saṃvattanti no saṅgaṇikāya, apacayāya saṃvattanti",
  "atk-s0402a:1537_4": "no ācayāya. Ekaṃsena, gotami, jāneyyāsi ‘eso dhammo eso vinayo etaṃ satthu sāsana”’nti.",
  "atk-s0402a:1538_0": "Tasmā sutteti tepiṭakabuddhavacane otāretabbāni. Vinayeti etasmiṃ rāgādivinayakāraṇe",
  "atk-s0402a:1538_1": "saṃsandetabbānīti ayamettha attho. Na ceva sutte otarantīti suttapaṭipāṭiyā katthaci",
  "atk-s0402a:1538_2": "anāgantvā challiṃ uṭṭhapetvā guḷhavessantara-guḷhaummagga-guḷhavinayavedallapiṭakānaṃ",
  "atk-s0402a:1538_3": "aññatarato āgatāni paññāyantīti attho. Evaṃ āgatāni hi rāgādivinaye ca apaññāyamānāni",
  "atk-s0402a:1538_4": "chaḍḍetabbāni honti. Tena vuttaṃ – “iti hidaṃ, bhikkhave, chaḍḍeyyāthā”ti. Etenupāyena",
  "atk-s0402a:1538_5": "sabbattha attho veditabbo. Idaṃ, bhikkhave, catutthaṃ mahāpadesaṃ dhāreyyāthāti imaṃ,",
  "atk-s0402a:1538_6": "bhikkhave, catutthaṃ dhammassa patiṭṭhānokāsaṃ dhāreyyāthāti.",
  "atk-s0402a:1539": "Sañcetaniyavaggo tatiyo.",
  "atk-s0402a:1540": "(19) 4. Brāhmaṇavaggo",
  "atk-s0402a:1541": "1. Yodhājīvasuttavaṇṇanā",
  "atk-s0402a:1542": "181. Catutthassa paṭhame ṭhānakusaloti yena ṭhānena ṭhito avirādhetvā vijjhituṃ sakkoti, tasmiṃ ṭhāne kusalo. Sesaṃ heṭṭhā vuttanayeneva veditabbaṃ.",
  "atk-s0402a:1543": "2. Pāṭibhogasuttavaṇṇanā",
  "atk-s0402a:1544": "182. Dutiye natthi koci pāṭibhogoti ahaṃ te pāṭibhogoti evaṃ pāṭibhogo bhavituṃ samattho nāma natthi. Jarādhammanti jarāsabhāvaṃ. Esa nayo sabbattha.",
  "atk-s0402a:1545": "3. Sutasuttavaṇṇanā",
  "atk-s0402a:1546": "183. Tatiye natthi tato dosoti tasmiṃ doso nāma natthīti attho.",
  "atk-s0402a:1547": "4. Abhayasuttavaṇṇanā",
  "atk-s0402a:1548_0": "184. Catutthe kicchājīvitakāraṇaṭṭhena rogova rogātaṅko nāma. Phuṭṭhassāti tena rogātaṅkena",
  "atk-s0402a:1548_1": "samannāgatassa. Urattāḷiṃ kandatīti uraṃ tāḷetvā rodati. Akatakalyāṇotiādīsu kalyāṇaṃ",
  "atk-s0402a:1548_2": "vuccati puññakammaṃ, taṃ akataṃ etenāti akatakalyāṇo. Sesapadesupi eseva nayo. Puññakammameva",
  "atk-s0402a:1548_3": "hi kosallasambhūtattā kusalaṃ, bhītassa parittāyakattā bhīruttāṇanti vuccati. Katapāpotiādīsu",
  "atk-s0402a:1548_4": "pāpaṃ vuccati lāmakaṃ akusalakammaṃ. Luddanti kakkhaḷakammaṃ. Kibbisanti samalaṃ",
  "atk-s0402a:1548_5": "aparisuddhakammaṃ. Kaṅkhī hotīti buddhadhammasaṅghaguṇesu ceva sikkhāya ca pubbante",
  "atk-s0402a:1548_6": "ca aparante ca pubbantāparante ca paṭiccasamuppāde cāti aṭṭhasu ṭhānesu kaṅkhāya",
  "atk-s0402a:1548_7": "samannāgato hoti. Vicikicchīti vicikicchāya samannāgato sāsanasaddhamme na niṭṭhaṃ",
  "atk-s0402a:1548_8": "gato, uggahaparipucchāvasena niṭṭhaṃ gantuṃ na sakkoti. Iminā nayena sabbattha attho veditabbo.",
  "atk-s0402a:1549": "5. Brāhmaṇasaccasuttavaṇṇanā",
  "atk-s0402a:1550_0": "185. Pañcame brāhmaṇasaccānīti brāhmaṇānaṃ saccāni tathāni. So tena na samaṇoti maññatīti",
  "atk-s0402a:1550_1": "so khīṇāsavo tena saccena “ahaṃ samaṇo”ti taṇhāmānadiṭṭhīhi na maññati. Sesapadesupi",
  "atk-s0402a:1550_2": "eseva nayo. Yadeva tattha saccaṃ, tadabhiññāyāti yaṃ tattha “sabbe pāṇā avajjhā”ti",
  "atk-s0402a:1550_3": "paṭipattiyā saccaṃ tathaṃ aviparītaṃ. Iminā vacīsaccaṃ abbhantaraṃ katvā paramatthasaccaṃ",
  "atk-s0402a:1550_4": "nibbānaṃ dasseti. Tadabhiññāyāti taṃ ubhayampi abhivisiṭṭhāya paññāya jānitvā. Anuddayāya",
  "atk-s0402a:1550_5": "anukampāya paṭipanno hotīti anuddayatthāya ca anukampatthāya ca yā paṭipadā, taṃ",
  "atk-s0402a:1550_6": "paṭipanno hoti, pūretvā ṭhitoti attho. Sesapaṭipadāsupi eseva nayo.",
  "atk-s0402a:1551_0": "Sabbe kāmāti sabbe vatthukāmakilesakāmā. Iti vadaṃ brāhmaṇo saccamāhāti evampi vadanto",
  "atk-s0402a:1551_1": "khīṇāsavabrāhmaṇo saccameva āha. Sabbe bhavāti kāmabhavādayo tayopi. Nāhaṃ kvacanīti",
  "atk-s0402a:1551_2": "ettha pana catukkoṭikasuññatā kathitā. Ayañhi “nāhaṃ kvacanī”ti kvaci attānaṃ na",
  "atk-s0402a:1551_3": "passati, kassaci kiñcanatasminti attano attānaṃ kassaci parassa kiñcanabhāve upanetabbaṃ",
  "atk-s0402a:1551_4": "na passati, bhātiṭṭhāne bhātaraṃ, sahāyaṭṭhāne sahāyaṃ, parikkhāraṭṭhāne vā parikkhāraṃ",
  "atk-s0402a:1551_5": "maññitvā upanetabbaṃ na passatīti attho. Na ca mama kvacanīti ettha mamasaddaṃ tāva",
  "atk-s0402a:1551_6": "ṭhapetvā “na ca kvacani parassa ca attānaṃ kvaci na passatī”ti ayamattho. Idāni “mamasaddaṃ",
  "atk-s0402a:1551_7": "āharitvā mama kismiñci kiñcanaṃ natthī”ti so parassa attā mama kismiñci kiñcanabhāve",
  "atk-s0402a:1551_8": "atthīti na passati, attano bhātiṭṭhāne bhātaraṃ, sahāyaṭṭhāne sahāyaṃ, parikkhāraṭṭhāne",
  "atk-s0402a:1551_9": "vā parikkhāranti kismiñci ṭhāne parassa attānaṃ iminā kiñcanabhāvena upanetabbaṃ",
  "atk-s0402a:1551_10": "na passatīti attho. Evamayaṃ yasmā neva katthaci attānaṃ passati, na taṃ parassa",
  "atk-s0402a:1551_11": "kiñcanabhāve upanetabbaṃ passati, na parassa attānaṃ passati, na parassa attānaṃ",
  "atk-s0402a:1551_12": "attano kiñcanabhāve upanetabbaṃ passatīti. Iti vadaṃ brāhmaṇoti evaṃ catukkoṭikaṃ",
  "atk-s0402a:1551_13": "suññataṃ vadantopi khīṇāsavabrāhmaṇo tassā paṭipadāya sammā paṭividdhattā saccameva",
  "atk-s0402a:1551_14": "āha, na musāti sabbesupi vāresu maññanānaṃ pahīnattāyeva na maññatīti ca attho veditabbo.",
  "atk-s0402a:1551_15": "Ākiñcaññaṃyeva paṭipadanti kiñcanabhāvavirahitaṃ nippalibodhaṃ niggahaṇameva paṭipadaṃ",
  "atk-s0402a:1551_16": "paṭipanno hoti pūretvā ṭhito.",
  "atk-s0402a:1552_0": "Imāni kho paribbājakā cattāri brāhmaṇasaccāni mayā sayaṃ abhiññā sacchikatvā paveditānīti",
  "atk-s0402a:1552_1": "yāni tumhe bhovādibrāhmaṇānaṃ saccāni vadetha, tehi aññāni mayā imāni bāhitapāpabrāhmaṇassa",
  "atk-s0402a:1552_2": "cattāri saccāni catūhi maggehi soḷasavidhena kiccena jānitvā paccakkhaṃ katvā paveditāni",
  "atk-s0402a:1552_3": "desitāni jotitānīti attho. Iti imasmiṃ sutte catūsupi ṭhānesu khīṇāsavassa vacīsaccameva kathitanti.",
  "atk-s0402a:1553": "6. Ummaggasuttavaṇṇanā",
  "atk-s0402a:1554_0": "186. Chaṭṭhe parikassatīti ākaḍḍhiyati. Ummaggoti ummujjanaṃ, paññāgamananti attho.",
  "atk-s0402a:1554_1": "Paññā eva vā ummujjanaṭṭhena ummaggoti vuccati. Sāva paṭibhānaṭṭhena paṭibhānaṃ.",
  "atk-s0402a:1554_2": "Cittassa uppannassa vasaṃ gacchatīti ye cittassa vasaṃ gacchanti, tesaṃyevettha gahaṇaṃ",
  "atk-s0402a:1554_3": "veditabbaṃ. Atthamaññāya dhammamaññāyāti atthañca pāḷiñca jānitvā. Dhammānudhammappaṭipanno",
  "atk-s0402a:1554_4": "hotīti lokuttaradhammassa anucchavikadhammaṃ saha sīlena pubbabhāgappaṭipadaṃ paṭipanno",
  "atk-s0402a:1554_5": "hoti. Nibbedhikapaññoti nibbijjhanakapañño. Idaṃ dukkhanti ṭhapetvā taṇhaṃ sesaṃ",
  "atk-s0402a:1554_6": "tebhūmakakkhandhapañcakaṃ dukkhanti sutaṃ hoti. Paññāyāti maggapaññāya. Ayaṃ dukkhasamudayoti",
  "atk-s0402a:1554_7": "vaṭṭamūlakataṇhā tassa dukkhassa samudayoti sutaṃ hoti. Iminā upāyena sesadvayepi",
  "atk-s0402a:1554_8": "attho veditabbo. Catutthapañhavissajjanena arahattaphalaṃ kathitanti veditabbaṃ.",
  "atk-s0402a:1555": "7. Vassakārasuttavaṇṇanā",
  "atk-s0402a:1556_0": "187. Sattame todeyyassāti tudigāmavāsikassa. Parisatīti sannipatitāya parisāya. Parūpārambhaṃ",
  "atk-s0402a:1556_1": "vattentīti paragarahaṃ pavattenti kathenti. Bālo ayaṃ rājātiādi yaṃ te upārambhaṃ",
  "atk-s0402a:1556_2": "vattenti, tassa dassanatthaṃ vuttaṃ. Samaṇe rāmaputteti udake rāmaputte. Abhippasannoti",
  "atk-s0402a:1556_3": "atikkamma pasanno. Paramanipaccakāranti uttamanipātakiriyaṃ nīcavuttiṃ. Parihārakāti",
  "atk-s0402a:1556_4": "paricārakā. Yamakotiādīni tesaṃ nāmāni. Tesu hi eko yamako nāma, eko moggallo nāma,",
  "atk-s0402a:1556_5": "eko uggo nāma, eko nāvindakī nāma, eko gandhabbo nāma, eko aggivesso nāma. Tyāssudanti",
  "atk-s0402a:1556_6": "ettha assudanti nipātamattaṃ, te attano parisati nisinneti attho. Iminā nayena netīti",
  "atk-s0402a:1556_7": "iminā kāraṇena anuneti jānāpeti. Karaṇīyādhikaraṇīyesūti paṇḍitehi kattabbakiccesu",
  "atk-s0402a:1556_8": "ca atirekakattabbakiccesu ca. Vacanīyādhivacanīyesūti vattabbesu ca atirekavattabbesu",
  "atk-s0402a:1556_9": "ca. Alamatthadasatarehīti ettha atthe passituṃ samatthā alamatthadasā, te atisitvā",
  "atk-s0402a:1556_10": "ṭhitā alamatthadasatarā, tehi alamatthadasatarehi. Alamatthadasataroti alamatthadasatāya",
  "atk-s0402a:1556_11": "uttaritaro, chekehi chekataro paṇḍitehi paṇḍitataroti pucchanto evamāha. Athassa",
  "atk-s0402a:1556_12": "te paṭipucchantā evaṃ bhotiādimāhaṃsu. Iti brāhmaṇo attano sappurisatāya taṃ eḷeyyarājānampi",
  "atk-s0402a:1556_13": "tassa parivārikepi udakampi rāmaputtaṃ pasaṃsi. Andho viya hi asappuriso, cakkhumā",
  "atk-s0402a:1556_14": "viya sappuriso. Yathā andho neva anandhaṃ na andhaṃ passati, evaṃ asappuriso neva",
  "atk-s0402a:1556_15": "sappurisaṃ na asappurisaṃ jānāti. Yathā cakkhumā andhampi anandhampi passati, evaṃ",
  "atk-s0402a:1556_16": "sappuriso sappurisampi asappurisampi jānāti. Todeyyopi sappurisatāya asappurise aññāsīti",
  "atk-s0402a:1556_17": "imamatthavasaṃ paṭicca tuṭṭhamānaso brāhmaṇo acchariyaṃ bho, gotamātiādīni vatvā",
  "atk-s0402a:1556_18": "tathāgatassa bhāsitaṃ anumoditvā pakkāmi.",
  "atk-s0402a:1557": "8. Upakasuttavaṇṇanā",
  "atk-s0402a:1558_0": "188. Aṭṭhame upakoti tassa nāmaṃ. Maṇḍikāputtoti maṇḍikāya putto. Upasaṅkamīti so",
  "atk-s0402a:1558_1": "kira devadattassa upaṭṭhāko, “kiṃ nu kho satthā mayi attano santikaṃ upagate vaṇṇaṃ",
  "atk-s0402a:1558_2": "kathessati, udāhu avaṇṇa”nti pariggaṇhanatthaṃ upasaṅkami. “Nerayiko devadatto kappaṭṭho",
  "atk-s0402a:1558_3": "atekiccho”ti vacanaṃ sutvā satthāraṃ ghaṭṭetukāmo upasaṅkamītipi vadanti. Parūpārambhaṃ",
  "atk-s0402a:1558_4": "vattetīti paragarahaṃ katheti. Sabbo so na upapādetīti sabbopi so kusaladhammaṃ na",
  "atk-s0402a:1558_5": "uppādeti, attano vā vacanaṃ upapādetuṃ anucchavikaṃ kātuṃ na sakkoti. Anupapādento",
  "atk-s0402a:1558_6": "gārayho hotīti kusalaṃ dhammaṃ uppādetuṃ asakkonto attano ca vacanaṃ upapannaṃ anucchavikaṃ",
  "atk-s0402a:1558_7": "kātuṃ asakkonto gārayho hoti. Upavajjoti upavaditabbo ca hoti, vajjena vā upeto hoti,",
  "atk-s0402a:1558_8": "sadoso hotīti attho.",
  "atk-s0402a:1559_0": "Atha bhagavā tassa vādaṃ gahetvā tasseva gīvāya paṭimuñcanto parūpārambhantiādimāha.",
  "atk-s0402a:1559_1": "Ummujjamānakaṃyevāti udakato sīsaṃ ukkhipantaṃyeva. Tattha aparimāṇā padātiādīsu",
  "atk-s0402a:1559_2": "tasmiṃ akusalanti paññāpane padānipi akkharānipi dhammadesanāpi aparimāṇāyeva. Itipidaṃ",
  "atk-s0402a:1559_3": "akusalanti idampi akusalaṃ idampi akusalaṃ imināpi kāraṇena imināpi kāraṇena akusalanti",
  "atk-s0402a:1559_4": "evaṃ akusalapaññattiyaṃ āgatānipi aparimāṇāni. Athāpi aññenākārena tathāgato taṃ",
  "atk-s0402a:1559_5": "dhammaṃ deseyya, evampissa desanā aparimāṇā bhaveyya. Yathāha – “apariyādinnāvassa",
  "atk-s0402a:1559_6": "tathāgatassa dhammadesanā, apariyādinnaṃ dhammapadabyañjana”nti. Iminā upāyena sabbavāresu",
  "atk-s0402a:1559_7": "attho veditabbo. Yāva dhaṃsī vatāyanti yāva guṇadhaṃsī vata ayaṃ. Loṇakāradārakoti",
  "atk-s0402a:1559_8": "loṇakāragāmadārako. Yatra hi nāmāti yo hi nāma. Āsādetabbaṃ maññissatīti ghaṭṭetabbaṃ",
  "atk-s0402a:1559_9": "maññissati. Apehīti apagaccha, mā me purato aṭṭhāsi. Evañca pana vatvā gīvāya gaṇhāpetvā",
  "atk-s0402a:1559_10": "nikkaḍḍhāpesiyevāti.",
  "atk-s0402a:1560": "9. Sacchikaraṇīyasuttavaṇṇanā",
  "atk-s0402a:1561_0": "189. Navame kāyenāti nāmakāyena. Sacchikaraṇīyāti paccakkhaṃ kātabbā. Satiyāti pubbenivāsānussatiyā.",
  "atk-s0402a:1561_1": "Cakkhunāti dibbacakkhunā. Paññāyāti jhānapaññāya vipassanāpaññā sacchikātabbā, vipassanāpaññāya",
  "atk-s0402a:1561_2": "maggapaññā, maggapaññāya phalapaññā, phalapaññāya paccavekkhaṇapaññā sacchikātabbā,",
  "atk-s0402a:1561_3": "pattabbāti attho. Āsavānaṃ khayasaṅkhātaṃ pana arahattaṃ paccavekkhaṇavasena paccavekkhaṇapaññāya",
  "atk-s0402a:1561_4": "sacchikaraṇīyaṃ nāmāti.",
  "atk-s0402a:1562": "10. Uposathasuttavaṇṇanā",
  "atk-s0402a:1563_0": "190. Dasame tuṇhībhūtaṃ tuṇhībhūtanti yato yato anuviloketi, tato tato tuṇhībhūtameva.",
  "atk-s0402a:1563_1": "Bhikkhū āmantesīti paṭipattisampanne bhikkhū pasannehi cakkhūhi anuviloketvā uppannadhammapāmojjo",
  "atk-s0402a:1563_2": "thometukāmatāya āmantesi. Apalāpāti palāparahitā. Itaraṃ tasseva vevacanaṃ. Suddhāti",
  "atk-s0402a:1563_3": "nimmalā. Sāre patiṭṭhitāti sīlādisāre patiṭṭhitā. Alanti yuttaṃ. Yojanagaṇanānīti",
  "atk-s0402a:1563_4": "ekaṃ yojanaṃ yojanameva, dasapi yojanāni yojanāneva. Tato uddhaṃ “yojanagaṇanānī”ti",
  "atk-s0402a:1563_5": "vuccati. Idha pana yojanasatampi yojanasahassampi adhippetaṃ. Puṭosenāpīti puṭosaṃ",
  "atk-s0402a:1563_6": "vuccati pātheyyaṃ, pātheyyaṃ gahetvāpi upasaṅkamituṃ yuttamevāti attho. Puṭaṃsenātipi",
  "atk-s0402a:1563_7": "pāṭho. Tassattho – puṭo aṃse assāti puṭaṃso, tena puṭaṃsena, aṃsena pātheyyapuṭaṃ",
  "atk-s0402a:1563_8": "vahantenāpīti vuttaṃ hoti.",
  "atk-s0402a:1564_0": "Idāni evarūpehi evarūpehi ca guṇehi samannāgatā ettha bhikkhū atthīti dassetuṃ santi",
  "atk-s0402a:1564_1": "bhikkhavetiādimāha. Tattha devappattāti upapattidevanibbattakaṃ dibbavihāraṃ dibbavihārena",
  "atk-s0402a:1564_2": "ca arahattaṃ pattā. Brahmappattāti niddosaṭṭhena brahmabhāvasādhakaṃ brahmavihāraṃ",
  "atk-s0402a:1564_3": "brahmavihārena ca arahattaṃ pattā. Āneñjappattāti aniñjanabhāvasādhakaṃ āneñjaṃ āneñjena",
  "atk-s0402a:1564_4": "ca arahattaṃ pattā. Ariyappattāti puthujjanabhāvaṃ atikkamma ariyabhāvaṃ pattā. Evaṃ",
  "atk-s0402a:1564_5": "kho, bhikkhave, bhikkhu devappatto hotītiādīsu evaṃ rūpāvacaracatutthajjhāne ṭhatvā",
  "atk-s0402a:1564_6": "cittaṃ vivaṭṭetvā arahattaṃ patto devappatto nāma hoti, catūsu brahmavihāresu ṭhatvā",
  "atk-s0402a:1564_7": "cittaṃ vivaṭṭetvā arahattaṃ patto brahmappatto nāma, catūsu arūpajjhānesu ṭhatvā",
  "atk-s0402a:1564_8": "cittaṃ vivaṭṭetvā arahattaṃ patto āneñjappatto nāma. Idaṃ dukkhantiādīhi catūhi saccehi",
  "atk-s0402a:1564_9": "cattāro maggā tīṇi ca phalāni kathitāni. Tasmā imaṃ ariyadhammaṃ patto bhikkhu ariyappatto nāma hotīti.",
  "atk-s0402a:1565": "Brāhmaṇavaggo catuttho.",
  "atk-s0402a:1566": "(20) 5. Mahāvaggo",
  "atk-s0402a:1567": "1. Sotānugatasuttavaṇṇanā",
  "atk-s0402a:1568_0": "191. Pañcamassa paṭhame sotānugatānanti pasādasotaṃ odahitvā ñāṇasotena vavatthapitānaṃ.",
  "atk-s0402a:1568_1": "Cattāro ānisaṃsā pāṭikaṅkhāti cattāro guṇānisaṃsā pāṭikaṅkhitabbā. Idaṃ pana bhagavatā",
  "atk-s0402a:1568_2": "atthuppattivasena āraddhaṃ. Kataraatthuppattivasenāti? Bhikkhūnaṃ dhammassavanāya",
  "atk-s0402a:1568_3": "anupasaṅkamanaatthuppattivasena. Pañcasatā kira brāhmaṇapabbajitā “sammāsambuddho",
  "atk-s0402a:1568_4": "liṅgavacanavibhattipadabyañjanādīhi kathento amhehi ñātameva kathessati, aññātaṃ",
  "atk-s0402a:1568_5": "kiṃ kathessatī”ti dhammassavanatthaṃ na gacchanti. Satthā taṃ pavattiṃ sutvā te pakkosāpetvā",
  "atk-s0402a:1568_6": "“kasmā evaṃ karotha, sakkaccaṃ dhammaṃ suṇātha, sakkaccaṃ dhammaṃ suṇantānañca sajjhāyantānañca",
  "atk-s0402a:1568_7": "ime ettakā ānisaṃsā”ti dassento imaṃ desanaṃ ārabhi.",
  "atk-s0402a:1569_0": "Tattha dhammaṃ pariyāpuṇātīti suttaṃ geyyantiādikaṃ navaṅgaṃ satthusāsanabhūtaṃ tantidhammaṃ",
  "atk-s0402a:1569_1": "vaḷañjeti. Sotānugatā hontīti sotaṃ anuppattā anupaviṭṭhā honti. Manasānupekkhitāti",
  "atk-s0402a:1569_2": "cittena olokitā. Diṭṭhiyā suppaṭividdhāti atthato ca kāraṇato ca paññāya suṭṭhu paṭividdhā",
  "atk-s0402a:1569_3": "paccakkhaṃ katā. Muṭṭhassati kālaṃ kurumānoti nayidaṃ buddhavacanaṃ anussaraṇasatiyā",
  "atk-s0402a:1569_4": "abhāvena vuttaṃ, puthujjanakālakiriyaṃ pana sandhāya vuttaṃ. Puthujjano hi muṭṭhassati",
  "atk-s0402a:1569_5": "kālaṃ karoti nāma. Upapajjatīti suddhasīle patiṭṭhito devaloke nibbattati. Dhammapadā",
  "atk-s0402a:1569_6": "plavantīti antarābhave nibbattamuṭṭhassatino, yepi pubbe sajjhāyamūlikā vācāparicitabuddhavacanadhammā,",
  "atk-s0402a:1569_7": "te sabbe pasanne ādāse chāyā viya plavanti, pākaṭā hutvā paññāyanti. Dandho, bhikkhave,",
  "atk-s0402a:1569_8": "satuppādoti buddhavacanānussaraṇasatiyā uppādo dandho garu. Atha so satto khippaṃyeva",
  "atk-s0402a:1569_9": "visesagāmī hoti, nibbānagāmī hotīti attho.",
  "atk-s0402a:1570_0": "Iddhimā cetovasippattoti iddhisampanno cittassa vasibhāvapatto khīṇāsavo. Ayaṃ vā",
  "atk-s0402a:1570_1": "so dhammavinayoti ettha vibhāvanattho vā-saddo. Yatthāti yasmiṃ dhammavinaye. Brahmacariyaṃ",
  "atk-s0402a:1570_2": "acarinti brahmacariyavāsaṃ vasiṃ. Idampi buddhavacanaṃ mayā pubbe vaḷañjitanti buddhavacanānussaraṇavasenetaṃ",
  "atk-s0402a:1570_3": "vuttaṃ. Devaputtoti pañcālacaṇḍo viya hatthakamahābrahmā viya sanaṅkumārabrahmā viya",
  "atk-s0402a:1570_4": "ca eko dhammakathikadevaputto. Opapātiko opapātikaṃ sāretīti paṭhamaṃ uppanno devaputto",
  "atk-s0402a:1570_5": "pacchā uppannaṃ sāreti. Sahapaṃsukīḷikāti etena nesaṃ dīgharattaṃ kataparicayabhāvaṃ",
  "atk-s0402a:1570_6": "dasseti. Samāgaccheyyunti sālāya vā rukkhamūle vā sammukhībhāvaṃ gaccheyyuṃ. Evaṃ",
  "atk-s0402a:1570_7": "vadeyyāti sālāya vā rukkhamūle vā paṭhamataraṃ nisinno pacchā āgataṃ evaṃ vadeyya.",
  "atk-s0402a:1570_8": "Sesamettha pāḷinayeneva veditabbaṃ.",
  "atk-s0402a:1571": "2. Ṭhānasuttavaṇṇanā",
  "atk-s0402a:1572_0": "192. Dutiye ṭhānānīti kāraṇāni. Ṭhānehīti kāraṇehi. Soceyyanti sucibhāvo. Saṃvasamānoti",
  "atk-s0402a:1572_1": "ekato vasamāno. Na santatakārīti na satatakārī. Na santatavutti sīlesūti satataṃ",
  "atk-s0402a:1572_2": "sabbakālaṃ sīlajīvitaṃ na jīvatīti attho. Saṃvohāramānoti kathento. Ekena eko voharatīti",
  "atk-s0402a:1572_3": "ekena saddhiṃ eko hutvā katheti. Vokkamatīti okkamati. Purimavohārā pacchimavohāranti",
  "atk-s0402a:1572_4": "purimakathāya pacchimakathaṃ, purimakathāya ca pacchimakathā, pacchimakathāya ca",
  "atk-s0402a:1572_5": "purimakathā na sametīti attho.",
  "atk-s0402a:1573_0": "Ñātibyasanenātiādīsu ñātīnaṃ byasanaṃ ñātibyasanaṃ, ñātivināsoti attho. Dutiyapadepi",
  "atk-s0402a:1573_1": "eseva nayo. Rogabyasane pana rogoyeva ārogyavināsanato byasanaṃ rogabyasanaṃ. Anuparivattantīti",
  "atk-s0402a:1573_2": "anubandhanti. Lābho cātiādīsu ekaṃ attabhāvaṃ lābho anuparivattati, ekaṃ alābhoti",
  "atk-s0402a:1573_3": "evaṃ nayo netabbo. Sākacchāyamānoti pañhapucchanavissajjanavasena sākacchaṃ karonto.",
  "atk-s0402a:1573_4": "Yathāti yenākārena. Ummaggoti pañhummaggo. Abhinīhāroti pañhābhisaṅkharaṇavasena",
  "atk-s0402a:1573_5": "cittassa abhinīhāro. Samudāhāroti pañhapucchanaṃ. Santanti paccanīkasantatāya santaṃ",
  "atk-s0402a:1573_6": "katvā na kathetīti attho. Paṇītanti atappakaṃ. Atakkāvacaranti yathā takkena nayaggāhena",
  "atk-s0402a:1573_7": "gahetuṃ sakkā hoti, evaṃ na kathetīti attho. Nipuṇanti saṇhaṃ. Paṇḍitavedanīyanti",
  "atk-s0402a:1573_8": "paṇḍitehi jānitabbakaṃ. Sesaṃ sabbattha vuttānusāreneva veditabbaṃ.",
  "atk-s0402a:1574": "3. Bhaddiyasuttavaṇṇanā",
  "atk-s0402a:1575_0": "193. Tatiye upasaṅkamīti bhuttapātarāso hutvā mālāgandhavilepanaṃ gahetvā bhagavantaṃ",
  "atk-s0402a:1575_1": "vandissāmīti upasaṅkami. Mā anussavenātiādīsu anussavavacanena mama kathaṃ mā gaṇhathāti",
  "atk-s0402a:1575_2": "iminā nayena attho veditabbo. Sārambhoti karaṇuttariyalakkhaṇo sārambho. Alobhādayo",
  "atk-s0402a:1575_3": "lobhādipaṭipakkhavasena veditabbā. Kusaladhammūpasampadāyāti kusaladhammānaṃ sampādanatthāya,",
  "atk-s0402a:1575_4": "paṭilābhatthāyāti vuttaṃ hoti. Ime cepi, bhaddiya, mahāsālāti purato ṭhite sālarukkhe",
  "atk-s0402a:1575_5": "dassento evamāha. Sesamettha heṭṭhā vuttanayattā uttānatthattā ca suviññeyyameva.",
  "atk-s0402a:1575_6": "Satthari pana desanaṃ vinivaṭṭente bhaddiyo sotāpanno jātoti.",
  "atk-s0402a:1576": "4. Sāmugiyāsuttavaṇṇanā",
  "atk-s0402a:1577_0": "194. Catutthe sāmugiyāti sāmuganigamavāsino. Byagghapajjāti te ālapanto evamāha.",
  "atk-s0402a:1577_1": "Kolanagarassa hi kolarukkhe hāretvā katattā kolanagaranti ca byagghapathe māpitattā",
  "atk-s0402a:1577_2": "byagghapajjanti ca dve nāmāni. Etesañca pubbapurisā tattha vasiṃsūti byagghapajjavāsitāya",
  "atk-s0402a:1577_3": "byagghapajjavāsino byagghapajjāti vuccanti. Te ālapanto evamāha. Pārisuddhipadhāniyaṅgānīti",
  "atk-s0402a:1577_4": "pārisuddhiatthāya padhāniyaṅgāni padahitabbavīriyassa aṅgāni, koṭṭhāsāti attho. Sīlapārisuddhipadhāniyaṅganti",
  "atk-s0402a:1577_5": "sīlaparisodhanavīriyassetaṃ nāmaṃ. Tañhi sīlapārisuddhiparipūraṇatthāya padhāniyaṅganti",
  "atk-s0402a:1577_6": "sīlapārisuddhipadhāniyaṅgaṃ. Sesesupi eseva nayo. Tattha tattha paññāya anuggahessāmīti",
  "atk-s0402a:1577_7": "tasmiṃ tasmiṃ ṭhāne vipassanāpaññāya anuggahessāmi. Yo tattha chandotiādīsu yo tasmiṃ",
  "atk-s0402a:1577_8": "anuggaṇhane kattukāmatāchandoti iminā nayena attho veditabbo. Satisampajaññaṃ panettha",
  "atk-s0402a:1577_9": "satiṃ upaṭṭhapetvā ñāṇena paricchinditvā vīriyapaggahanatthaṃ vuttaṃ. Rajanīyesu",
  "atk-s0402a:1577_10": "dhammesu cittaṃ virājetīti rāgapaccayesu iṭṭhārammaṇesu yathā cittaṃ virajjati, evaṃ",
  "atk-s0402a:1577_11": "karoti. Vimocanīyesu dhammesu cittaṃ vimocetīti yehi ārammaṇehi cittaṃ vimocetabbaṃ,",
  "atk-s0402a:1577_12": "tesu yathā vimuccati, evaṃ karoti. Virājetvāti ettha maggakkhaṇe virājeti nāma, phalakkhaṇe",
  "atk-s0402a:1577_13": "virattaṃ nāma hoti. Dutiyapadepi eseva nayo. Sammāvimuttiṃ phusatīti hetunā nayena",
  "atk-s0402a:1577_14": "arahattaphalavimuttiṃ ñāṇaphassena phusatīti.",
  "atk-s0402a:1578": "5. Vappasuttavaṇṇanā",
  "atk-s0402a:1579_0": "195. Pañcame vappoti dasabalassa cūḷapitā sakyarājā. Nigaṇṭhasāvakoti vesāliyaṃ sīhasenāpati",
  "atk-s0402a:1579_1": "viya nāḷandāyaṃ upāligahapati viya ca nigaṇṭhassa nāṭaputtassa upaṭṭhāko. Kāyena",
  "atk-s0402a:1579_2": "saṃvutoti kāyadvārassa saṃvutattā pihitattā kāyena saṃvuto nāma. Sesadvayepi eseva",
  "atk-s0402a:1579_3": "nayo. Avijjāvirāgāti avijjāya khayavirāgena. Vijjuppādāti maggavijjāya uppādena.",
  "atk-s0402a:1579_4": "Taṃ ṭhānanti taṃ kāraṇaṃ. Avipakkavipākanti aladdhavipākavāraṃ. Tatonidānanti taṃhetu",
  "atk-s0402a:1579_5": "tappaccayā. Dukkhavedaniyā āsavā assaveyyunti dukkhavedanāya paccayabhūtā kilesā",
  "atk-s0402a:1579_6": "assaveyyuṃ, tassa purisassa uppajjeyyunti attho. Abhisamparāyanti dutiye attabhāve.",
  "atk-s0402a:1579_7": "Kāyasamārambhapaccayāti kāyakammapaccayena. Āsavāti kilesā. Vighātapariḷāhāti ettha",
  "atk-s0402a:1579_8": "vighātoti dukkhaṃ. Pariḷāhoti kāyikacetasiko pariḷāho. Phussa phussa byantīkarotīti",
  "atk-s0402a:1579_9": "ñāṇavajjhaṃ kammaṃ ñāṇaphassena phusitvā phusitvā khayaṃ gameti, vipākavajjhaṃ kammaṃ",
  "atk-s0402a:1579_10": "vipākaphassena phusitvā phusitvā khayaṃ gameti. Nijjarāti kilesajīraṇakapaṭipadā.",
  "atk-s0402a:1579_11": "Sesavāresupi eseva nayo. Idha ṭhatvā ayaṃ bhikkhu khīṇāsavo kātabbo, cattāri mahābhūtāni",
  "atk-s0402a:1579_12": "nīharitvā catusaccavavatthānaṃ dassetvā yāva arahattaphalaṃ kammaṭṭhānaṃ kathetabbaṃ.",
  "atk-s0402a:1580_0": "Idāni pana tassa khīṇāsavassa satatavihāre dassetuṃ evaṃ sammā vimuttacittassātiādimāha.",
  "atk-s0402a:1580_1": "Tattha sammā vimuttacittassāti hetunā kāraṇena sammā vimuttassa. Satatavihārāti niccavihārā",
  "atk-s0402a:1580_2": "nibaddhavihārā. Neva sumano hotīti iṭṭhārammaṇe rāgavasena na somanassajāto hoti.",
  "atk-s0402a:1580_3": "Na dummanoti aniṭṭhārammaṇe paṭighavasena na domanassajāto hoti. Upekkhako viharati",
  "atk-s0402a:1580_4": "sato sampajānoti satisampajaññapariggahitāya majjhattākāralakkhaṇāya upekkhāya tesu",
  "atk-s0402a:1580_5": "ārammaṇesu upekkhako majjhatto hutvā viharati.",
  "atk-s0402a:1581_0": "Kāyapariyantikanti kāyantikaṃ kāyaparicchinnaṃ, yāva pañcadvārakāyo pavattati, tāva",
  "atk-s0402a:1581_1": "pavattaṃ pañcadvārikavedananti attho. Jīvitapariyantikanti jīvitantikaṃ jīvitaparicchinnaṃ,",
  "atk-s0402a:1581_2": "yāva jīvitaṃ pavattati, tāva pavattaṃ manodvārikavedananti attho. Tattha pañcadvārikavedanā",
  "atk-s0402a:1581_3": "pacchā uppajjitvā paṭhamaṃ nirujjhati, manodvārikavedanā paṭhamaṃ uppajjitvā pacchā",
  "atk-s0402a:1581_4": "nirujjhati. Sā hi paṭisandhikkhaṇe vatthurūpasmiṃyeva patiṭṭhāti. Pañcadvārikā pavatte",
  "atk-s0402a:1581_5": "pañcadvāravasena pavattamānā paṭhamavaye vīsativassakāle rajjanadussanamuyhanavasena",
  "atk-s0402a:1581_6": "adhimattā balavatī hoti, paṇṇāsavassakāle ṭhitā hoti, saṭṭhivassakālato paṭṭhāya",
  "atk-s0402a:1581_7": "parihāyamānā, asītinavutivassakāle mandā hoti. Tadā hi sattā “cirarattaṃ ekato nisīdimhā",
  "atk-s0402a:1581_8": "nipajjimhā”ti vadantepi na jānāmāti vadanti. Adhimattānipi rūpādiārammaṇāni na passāma,",
  "atk-s0402a:1581_9": "sugandhaduggandhaṃ vā sāduasāduṃ vā thaddhamudukaṃ vāti na jānāmātipi vadanti. Iti",
  "atk-s0402a:1581_10": "nesaṃ pañcadvārikavedanā bhaggā hoti, manodvārikā pavattati. Sāpi anupubbena parihāyamānā",
  "atk-s0402a:1581_11": "maraṇasamaye hadayakoṭiṃyeva nissāya pavattati. Yāva panesā pavattati, tāva satto",
  "atk-s0402a:1581_12": "jīvatīti vuccati. Yadā nappavattati, tadā “mato niruddho”ti vuccati.",
  "atk-s0402a:1582_0": "Svāyamattho vāpiyā dīpetabbo – yathā hi puriso pañcaudakamaggasampannaṃ vāpiṃ kareyya.",
  "atk-s0402a:1582_1": "Paṭhamaṃ deve vuṭṭhe pañcahi udakamaggehi udakaṃ pavisitvā antovāpiyaṃ āvāṭe pūreyya.",
  "atk-s0402a:1582_2": "Punappunaṃ deve vassante udakamagge pūretvā gāvutaḍḍhayojanamattaṃ ottharitvā udakaṃ",
  "atk-s0402a:1582_3": "tiṭṭheyya tato tato vissandamānaṃ. Atha niddhamanatumbe vivaritvā khettesu kamme",
  "atk-s0402a:1582_4": "kayiramāne udakaṃ nikkhamantaṃ, sassapākakāle udakaṃ nikkhantaṃ udakaṃ parihīnaṃ,",
  "atk-s0402a:1582_5": "“macche gaṇhāmā”ti vattabbataṃ āpajjeyya. Tato katipāhena āvāṭesuyeva udakaṃ saṇṭhaheya.",
  "atk-s0402a:1582_6": "Yāva pana taṃ āvāṭesu hoti, tāva mahāvāpiyaṃ udakaṃ atthīti saṅkhaṃ gacchati. Yadā",
  "atk-s0402a:1582_7": "pana tattha chijjati, tadā “vāpiyaṃ udakaṃ natthī”ti vuccati. Evaṃ sampadamidaṃ veditabbaṃ.",
  "atk-s0402a:1583_0": "Paṭhamaṃ deve vassante pañcahi maggehi udake pavisante āvāṭānaṃ pūraṇakālo viya hi",
  "atk-s0402a:1583_1": "paṭhamameva paṭisandhikkhaṇe manodvārikavedanāya vatthurūpe patiṭṭhitakālo, punappunaṃ",
  "atk-s0402a:1583_2": "deve vassante pañcamaggānaṃ pūraṇakālo viya pavatte pañcadvārikavedanāya pavatti,",
  "atk-s0402a:1583_3": "gāvutaḍḍhayojanamattaṃ ajjhottharaṇaṃ viya paṭhamavaye vīsativassakāle rajjanādivasena",
  "atk-s0402a:1583_4": "tassa adhimattabalavabhāvo, yāva vāpito udakaṃ na niggacchati, tāva pūrāya vāpiyā",
  "atk-s0402a:1583_5": "ṭhitakālo viya paññāsavassakāle tassa ṭhitakālo, niddhamanatumbesu vivaṭesu kamme",
  "atk-s0402a:1583_6": "kayiramāne udakassa nikkhamanakālo viya saṭṭhivassakālato paṭṭhāya tassa parihāni,",
  "atk-s0402a:1583_7": "udake bhaṭṭhe udakamaggesu parittaudakassa ṭhitakālo viya asītinavutikāle pañcadvārikavedanāya",
  "atk-s0402a:1583_8": "mandakālo, āvāṭesuyeva udakassa patiṭṭhitakālo viya hadayavatthukoṭiṃ nissāya manodvāre",
  "atk-s0402a:1583_9": "vedanāya pavattikālo, āvāṭesu parittepi udake sati “vāpiyaṃ udakaṃ atthī”ti vattabbakālo",
  "atk-s0402a:1583_10": "viya yāva sā pavattati, tāva “satto jīvatī”ti vuccati. Yathā pana āvāṭesu udake chinne",
  "atk-s0402a:1583_11": "“natthi vāpiyaṃ udaka”nti vuccati, evaṃ manodvārikavedanāya appavattamānāya satto",
  "atk-s0402a:1583_12": "matoti vuccati. Imaṃ vedanaṃ sandhāya vuttaṃ – “jīvitapariyantikaṃ vedanaṃ vediyamāno”ti.",
  "atk-s0402a:1584_0": "Kāyassa bhedāti kāyassa bhedena. Uddhaṃ jīvitapariyādānāti jīvitakkhayato uddhaṃ.",
  "atk-s0402a:1584_1": "Idhevāti paṭisandhivasena parato agantvā idheva. Sītī bhavissantīti pavattivipphandanadaratharahitāni",
  "atk-s0402a:1584_2": "sītāni appavattanadhammāni bhavissanti.",
  "atk-s0402a:1585_0": "Thūṇaṃ paṭiccāti rukkhaṃ paṭicca. Kuddālapiṭakaṃ ādāyāti kuddālañca khaṇittiñca pacchiñca",
  "atk-s0402a:1585_1": "gahetvāti attho. Desanā pana kuddālavaseneva katā. Mūle chindeyyāti mūlamhi kuddālena",
  "atk-s0402a:1585_2": "chindeyya. Palikhaṇeyyāti khaṇittiyā samantā khaṇeyya.",
  "atk-s0402a:1586_0": "Evameva khoti ettha idaṃ opammasaṃsandanaṃ – rukkho viya hi attabhāvo daṭṭhabbo,",
  "atk-s0402a:1586_1": "rukkhaṃ paṭicca chāyā viya kusalākusalaṃ kammaṃ, chāyaṃ appavattaṃ kātukāmo puriso",
  "atk-s0402a:1586_2": "viya yogāvacaro, kuddālo viya paññā, piṭakaṃ viya samādhi, khaṇitti viya vipassanā,",
  "atk-s0402a:1586_3": "khaṇittiyā mūlānaṃ palikhaṇanakālo viya arahattamaggena avijjāya chedanakālo, khaṇḍākhaṇḍaṃ",
  "atk-s0402a:1586_4": "karaṇakālo viya khandhavasena diṭṭhakālo, phālanakālo viya āyatanavasena diṭṭhakālo,",
  "atk-s0402a:1586_5": "sakalīkaraṇakālo viya dhātuvasena diṭṭhakālo, vātātapena visosanakālo viya kāyikacetasikassa",
  "atk-s0402a:1586_6": "vīriyassa karaṇakālo, agginā ḍahanakālo viya ñāṇena kilesānaṃ ḍahanakālo, masikaraṇakālo",
  "atk-s0402a:1586_7": "viya vattamānaka-pañcakkhandhakālo, mahāvāte ophunanakālo viya nadīsote pavāhanakālo",
  "atk-s0402a:1586_8": "viya ca chinnamūlakānaṃ pañcannaṃ khandhānaṃ appaṭisandhikanirodho, ophunanappavāhanehi",
  "atk-s0402a:1586_9": "apaññattikabhāvūpagamo viya punabbhave vipākakkhandhānaṃ anuppādena apaṇṇattikabhāvo veditabbo.",
  "atk-s0402a:1587_0": "Bhagavantaṃ etadavocāti satthari desanaṃ vinivaṭṭente sotāpattiphalaṃ patvā etaṃ",
  "atk-s0402a:1587_1": "“seyyathāpi, bhante”tiādivacanaṃ avoca. Tattha udayatthikoti vaḍḍhiatthiko. Assapaṇiyaṃ",
  "atk-s0402a:1587_2": "poseyyāti pañca assapotasatāni kiṇitvā pacchā vikkiṇissāmīti poseyya. Sahassagghanakassa",
  "atk-s0402a:1587_3": "assassa pañcasatamattaṃ upakaraṇaṃ gandhamālādivasena posāvanikaṃyeva agamāsi. Athassa",
  "atk-s0402a:1587_4": "te assā ekadivaseneva rogaṃ phusitvā sabbe jīvitakkhayaṃ pāpuṇeyyunti iminā adhippāyena",
  "atk-s0402a:1587_5": "evamāha. Udayañceva nādhigaccheyyāti vaḍḍhiñca gehato nīharitvā dinnamūlañca kiñci",
  "atk-s0402a:1587_6": "na labheyya. Payirupāsinti catūhi paccayehi upaṭṭhahiṃ. Svāhaṃ udayañceva nādhigacchinti",
  "atk-s0402a:1587_7": "so ahaṃ neva udayaṃ na gehato dinnadhanaṃ adhigacchiṃ, paṇiyaassajagganako nāma jātosmīti",
  "atk-s0402a:1587_8": "dasseti. Sesamettha uttānamevāti.",
  "atk-s0402a:1588": "6. Sāḷhasuttavaṇṇanā",
  "atk-s0402a:1589_0": "196. Chaṭṭhe dvayenāti dvīhi koṭṭhāsehi. Oghassa nittharaṇanti caturoghanittharaṇaṃ.",
  "atk-s0402a:1589_1": "Tapojigucchāhetūti dukkarakārikasaṅkhātena tapena pāpajigucchanahetu. Aññataraṃ sāmaññaṅganti",
  "atk-s0402a:1589_2": "ekaṃ samaṇadhammakoṭṭhāsaṃ. Aparisuddhakāyasamācārātiādīsu purimehi tīhi padehi kāyikavācasikacetasikasīlānaṃ",
  "atk-s0402a:1589_3": "aparisuddhataṃ dassetvā pacchimena padena aparisuddhājīvataṃ dasseti. Ñāṇadassanāyāti",
  "atk-s0402a:1589_4": "maggañāṇasaṅkhātāya dassanāya. Anuttarāya sambodhāyāti arahattāya, arahattañāṇaphassena",
  "atk-s0402a:1589_5": "phusituṃ abhabbāti vuttaṃ hoti. Sālalaṭṭhinti sālarukkhaṃ. Navanti taruṇaṃ. Akukkuccakajātanti",
  "atk-s0402a:1589_6": "“bhaveyya nu kho, na bhaveyyā”ti ajanetabbakukkuccaṃ. Lekhaṇiyā likheyyāti avalekhanamattakena",
  "atk-s0402a:1589_7": "avalikheyya. Dhoveyyāti ghaṃseyya. Anto avisuddhāti abbhantare asuddhā apanītasārā.",
  "atk-s0402a:1590_0": "Evameva khoti ettha idaṃ opammasaṃsandanaṃ – sālalaṭṭhi viya hi attabhāvo daṭṭhabbo,",
  "atk-s0402a:1590_1": "nadīsotaṃ viya saṃsārasotaṃ, pāraṃ gantukāmapuriso viya dvāsaṭṭhi diṭṭhiyo gahetvā",
  "atk-s0402a:1590_2": "ṭhitapuriso, sālalaṭṭhiyā bahiddhā suparikammakatakālo viya bahiddhā tapacaraṇaṃ",
  "atk-s0402a:1590_3": "gāḷhaṃ katvā gahitakālo, anto asuddhakālo viya abbhantare sīlānaṃ aparisuddhakālo,",
  "atk-s0402a:1590_4": "sālalaṭṭhiyā saṃsīditvā adhogamanaṃ viya diṭṭhigatikassa saṃsārasote saṃsīdanaṃ veditabbaṃ.",
  "atk-s0402a:1591_0": "Phiyārittaṃ bandheyyāti phiyañca arittañca yojeyya. Evamevāti etthāpi idaṃ opammasaṃsandanaṃ",
  "atk-s0402a:1591_1": "– sālalaṭṭhi viya attabhāvo, nadīsotaṃ viya saṃsārasotaṃ, pāraṃ gantukāmapuriso viya",
  "atk-s0402a:1591_2": "yogāvacaro, bahiddhā suparikammakatakālo viya chasu dvāresu saṃvarassa paccupaṭṭhitakālo,",
  "atk-s0402a:1591_3": "anto suvisodhitabhāvo viya abbhantare parisuddhasīlabhāvo, phiyārittabandhanaṃ viya",
  "atk-s0402a:1591_4": "kāyikacetasikavīriyakaraṇaṃ, sotthinā pārimatīragamanaṃ viya anupubbena sīlaṃ pūretvā",
  "atk-s0402a:1591_5": "samādhiṃ pūretvā paññaṃ pūretvā nibbānagamanaṃ daṭṭhabbaṃ.",
  "atk-s0402a:1592_0": "Kaṇḍacitrakānīti saralaṭṭhisararajjusarapāsādasarasāṇisarapokkharaṇisarapadumānīti",
  "atk-s0402a:1592_1": "anekāni kaṇḍehi kattabbacitrāni. Atha kho so tīhi ṭhānehīti so evaṃ bahūni kaṇḍacitrakāni",
  "atk-s0402a:1592_2": "jānantopi na rājāraho hoti, tīhiyeva pana ṭhānehi hotīti attho. Sammāsamādhi hotīti",
  "atk-s0402a:1592_3": "maggasamādhinā ca phalasamādhinā ca samāhito hotīti ayamettha attho. Sammādiṭṭhīti",
  "atk-s0402a:1592_4": "maggasammādiṭṭhiyā samannāgato. Idaṃ dukkhantiādīhi catūhi saccehi cattāro maggā",
  "atk-s0402a:1592_5": "tīṇi ca phalāni kathitāni. Ayaṃ pana maggeneva avirādhitaṃ vijjhati nāmāti veditabbo.",
  "atk-s0402a:1592_6": "Sammāvimuttīti arahattaphalavimuttiyā samannāgato. Avijjākkhandhaṃ padāletīti arahattamaggena",
  "atk-s0402a:1592_7": "padāleti nāmāti vuccati. Iminā hi heṭṭhā arahattamaggena avijjākkhandho padālito,",
  "atk-s0402a:1592_8": "idha pana padālitaṃ upādāya padāletīti vattuṃ vaṭṭatīti.",
  "atk-s0402a:1593": "7. Mallikādevīsuttavaṇṇanā",
  "atk-s0402a:1594_0": "197. Sattame mallikā devīti pasenadirañño devī. Yena midhekacco mātugāmoti yena idhekaccā",
  "atk-s0402a:1594_1": "itthī. Dubbaṇṇāti bībhacchavaṇṇā. Durūpāti dussaṇṭhitā. Supāpikāti suṭṭhu pāpikā",
  "atk-s0402a:1594_2": "suṭṭhu lāmikā. Dassanāyāti passituṃ. Daliddāti dhanadaliddā. Appassakāti sakena dhanena",
  "atk-s0402a:1594_3": "rahitā. Appabhogāti upabhogaparibhogabhaṇḍakarahitā. Appesakkhāti appaparivārā. Aḍḍhāti",
  "atk-s0402a:1594_4": "issarā. Mahaddhanāti vaḷañjanakadhanena mahaddhanā. Mahābhogāti upabhogaparibhogabhaṇḍabhogena",
  "atk-s0402a:1594_5": "mahābhogā. Mahesakkhāti mahāparivārā. Abhirūpāti uttamarūpā. Dassanīyāti dassanayuttā.",
  "atk-s0402a:1594_6": "Pāsādikāti dassanena pāsādikā. Vaṇṇapokkharatāyāti vaṇṇena ceva sarīrasaṇṭhānena ca.",
  "atk-s0402a:1595_0": "Abhisajjatīti laggati. Byāpajjatīti pakatiṃ pajahati. Patitthīyatīti kodhavasena",
  "atk-s0402a:1595_1": "thinabhāvaṃ thaddhabhāvaṃ āpajjati. Na dātā hotīti na dāyikā hoti. Seyyāvasathapadīpeyyanti",
  "atk-s0402a:1595_2": "ettha seyyāti mañcapallaṅkādisayanaṃ. Āvasathoti āvasathāgāraṃ. Padīpeyyaṃ vuccati",
  "atk-s0402a:1595_3": "vaṭṭitelādipadīpūpakaraṇaṃ. Issāmanikāti issāya sampayuttacittā. Iminā nayena sabbattha",
  "atk-s0402a:1595_4": "attho veditabbo. Kodhanā ahosinti kodhamanā ahosiṃ. Anissāmanikā ahosinti issāvirahitacittā",
  "atk-s0402a:1595_5": "ahosiṃ. Sesamettha uttānatthamevāti.",
  "atk-s0402a:1596": "8. Attantapasuttavaṇṇanā",
  "atk-s0402a:1597_0": "198. Aṭṭhame attantapādīsu attānaṃ tapati dukkhāpetīti attantapo. Attano paritāpanānuyogaṃ",
  "atk-s0402a:1597_1": "attaparitāpanānuyogaṃ. Paraṃ tapatīti parantapo. Paresaṃ paritāpanānuyogaṃ paraparitāpanānuyogaṃ.",
  "atk-s0402a:1597_2": "Diṭṭheva dhammeti imasmiṃyeva attabhāve. Nicchātoti chātaṃ vuccati taṇhā, sā assa",
  "atk-s0402a:1597_3": "natthīti nicchāto. Sabbakilesānaṃ nibbutattā nibbuto. Anto tāpanakilesānaṃ abhāvā",
  "atk-s0402a:1597_4": "sītalo jātoti sītībhūto. Jhānamaggaphalanibbānasukhāni paṭisaṃvedetīti sukhappaṭisaṃvedī.",
  "atk-s0402a:1597_5": "Brahmabhūtena attanāti seṭṭhabhūtena attanā.",
  "atk-s0402a:1598_0": "Acelakotiādīni vuttatthāneva. Orabbhikādīsu urabbhā vuccanti eḷakā, urabbhe hanatīti",
  "atk-s0402a:1598_1": "orabbhiko. Sūkarikādīsupi eseva nayo. Luddoti dāruṇo kakkhaḷo. Macchaghātakoti macchabandho",
  "atk-s0402a:1598_2": "kevaṭṭo. Bandhanāgārikoti bandhanāgāragopako. Kurūrakammantāti dāruṇakammantā.",
  "atk-s0402a:1599_0": "Muddhāvasittoti khattiyābhisekena muddhani abhisitto. Puratthimena nagarassāti nagarato",
  "atk-s0402a:1599_1": "puratthimāya disāya. Santhāgāranti yaññasālaṃ. Kharājinaṃ nivāsetvāti sakhuraṃ ajinacammaṃ",
  "atk-s0402a:1599_2": "nivāsetvā. Sappitelenāti sappinā ceva telena ca. Ṭhapetvā hi sappiṃ avaseso yo koci",
  "atk-s0402a:1599_3": "sneho telanti vuccati. Kaṇḍuvamānoti nakhānaṃ chinnattā kaṇḍuvitabbakāle tena kaṇḍuvamāno.",
  "atk-s0402a:1599_4": "Anantarahitāyāti asanthatāya. Sarūpavacchāyāti sadisavacchāya. Sace gāvī setā hoti,",
  "atk-s0402a:1599_5": "vacchopi setakova. Sace kapilā vā rattā vā, vacchakopi tādisovāti evaṃ sarūpavacchāya.",
  "atk-s0402a:1599_6": "So evamāhāti so rājā evaṃ vadeti. Vacchatarāti taruṇavacchakabhāvaṃ atikkantā balavavacchā.",
  "atk-s0402a:1599_7": "Vacchatarīsupi eseva nayo. Barihisatthāyāti parikkhepakaraṇatthāya ceva yaññabhūmiyaṃ attharaṇatthāya ca.",
  "atk-s0402a:1600_0": "Catutthapuggalaṃ buddhuppādato paṭṭhāya dassetuṃ idha, bhikkhave, tathāgatotiādimāha.",
  "atk-s0402a:1600_1": "Tattha tathāgatotiādīni vuttatthāneva. Taṃ dhammanti taṃ vuttappakārasampadaṃ dhammaṃ.",
  "atk-s0402a:1600_2": "Suṇāti, gahapati, vāti kasmā paṭhamaṃ gahapatiṃ niddisati? Nihatamānattā ussannattā",
  "atk-s0402a:1600_3": "ca. Yebhuyyena hi khattiyakulato pabbajitā jātiṃ nissāya mānaṃ karonti. Brāhmaṇakulā",
  "atk-s0402a:1600_4": "pabbajitā mante nissāya mānaṃ karonti, hīnajaccakulā pabbajitā attano vijātitāya",
  "atk-s0402a:1600_5": "patiṭṭhātuṃ na sakkonti. Gahapatidārakā pana kacchehi sedaṃ muñcantehi piṭṭhiyā loṇaṃ",
  "atk-s0402a:1600_6": "pupphamānāya bhūmiṃ kasitvā tādisassa mānassa abhāvato nihatamānadappā honti. Te",
  "atk-s0402a:1600_7": "pabbajitvā mānaṃ vā dappaṃ vā akatvā yathābalaṃ buddhavacanaṃ uggahetvā vipassanāya",
  "atk-s0402a:1600_8": "kammaṃ karontā sakkonti arahatte patiṭṭhātuṃ. Itarehi ca kulehi nikkhamitvā pabbajitā",
  "atk-s0402a:1600_9": "na bahukā, gahapatikāva bahukā. Iti nihatamānattā ussannattā ca paṭhamaṃ gahapatiṃ niddisatīti.",
  "atk-s0402a:1601_0": "Aññatarasmiṃ vāti itaresaṃ vā kulānaṃ aññatarasmiṃ. Paccājātoti patijāto. Tathāgate",
  "atk-s0402a:1601_1": "saddhaṃ paṭilabhatīti parisuddhaṃ dhammaṃ sutvā dhammasāmimhi tathāgate “sammāsambuddho",
  "atk-s0402a:1601_2": "vata bhagavā”ti saddhaṃ paṭilabhati. Iti paṭisañcikkhatīti evaṃ paccavekkhati. Sambādho",
  "atk-s0402a:1601_3": "gharāvāsoti sacepi saṭṭhihatthe ghare yojanasatantarepi vā dve jāyampatikā vasanti,",
  "atk-s0402a:1601_4": "tathāpi nesaṃ sakiñcanasapalibodhaṭṭhena gharāvāso sambādhova. Rajāpathoti rāgarajādīnaṃ",
  "atk-s0402a:1601_5": "uṭṭhānaṭṭhānanti mahāaṭṭhakathāyaṃ vuttaṃ. Āgamanapathotipi vaṭṭati. Alagganaṭṭhena",
  "atk-s0402a:1601_6": "abbhokāso viyāti abbhokāso. Pabbajito hi kūṭāgāraratanapāsādadevavimānādīsu pihitadvāravātapānesu",
  "atk-s0402a:1601_7": "paṭicchannesu vasantopi neva laggati na sajjati na bajjhati. Tena vuttaṃ – “abbhokāso",
  "atk-s0402a:1601_8": "pabbajjā”ti. Apica sambādho gharāvāso kusalakiriyāya yathāsukhaṃ okāsābhāvato, rajāpatho",
  "atk-s0402a:1601_9": "asaṃvutasaṅkāraṭṭhānaṃ viya rajānaṃ, kilesarajānaṃ sannipātaṭṭhānato. Abbhokāso pabbajjā",
  "atk-s0402a:1601_10": "kusalakiriyāya yathāsukhaṃ okāsasabbhāvato.",
  "atk-s0402a:1602_0": "Nayidaṃ sukaraṃ…pe… pabbajeyyanti ettha ayaṃ saṅkhepakathā – yadetaṃ sikkhattayabrahmacariyaṃ",
  "atk-s0402a:1602_1": "ekampi divasaṃ akhaṇḍaṃ katvā carimakacittaṃ pāpetabbatāya ekantaparipuṇṇaṃ, ekadivasampi",
  "atk-s0402a:1602_2": "ca kilesamalena amalinaṃ katvā carimakacittaṃ pāpetabbatāya ekantaparisuddhaṃ, saṅkhalikhitaṃ",
  "atk-s0402a:1602_3": "likhitasaṅkhasadisaṃ dhotasaṅkhasappaṭibhāgaṃ caritabbaṃ. Idaṃ na sukaraṃ agāraṃ",
  "atk-s0402a:1602_4": "ajjhāvasatā agāramajjhe vasantena ekantaparipuṇṇaṃ…pe… carituṃ. Yaṃnūnāhaṃ kese ca",
  "atk-s0402a:1602_5": "massuñca ohāretvā kasāyarasapītatāya kāsāyāni brahmacariyaṃ carantānaṃ anucchavikāni",
  "atk-s0402a:1602_6": "vatthāni acchādetvā paridahitvā agārasmā nikkhamitvā anagāriyaṃ pabbajeyyanti. Ettha",
  "atk-s0402a:1602_7": "ca yasmā agārassa hitaṃ kasivaṇijjādikammaṃ agāriyanti vuccati, tañca pabbajjāya",
  "atk-s0402a:1602_8": "natthi, tasmā pabbajjā anagāriyāti ñātabbā, taṃ anagāriyaṃ. Pabbajeyyanti paṭipajjeyyaṃ.",
  "atk-s0402a:1603_0": "Appaṃ vāti sahassato heṭṭhā bhogakkhandho appo nāma hoti, sahassato paṭṭhāya mahā.",
  "atk-s0402a:1603_1": "Ābandhanaṭṭhena ñātiyeva ñātiparivaṭṭo. So vīsatiyā heṭṭhā appo nāma hoti, vīsatiyā",
  "atk-s0402a:1603_2": "paṭṭhāya mahā. Bhikkhūnaṃ sikkhāsājīvasamāpannoti yā bhikkhūnaṃ adhisīlasaṅkhātā",
  "atk-s0402a:1603_3": "sikkhā, tañca, yattha cete saha jīvanti, ekajīvikā sabhāgavuttino honti, taṃ bhagavatā",
  "atk-s0402a:1603_4": "paññattasikkhāpadasaṅkhātaṃ sājīvañca tattha sikkhanabhāvena samāpannoti bhikkhūnaṃ",
  "atk-s0402a:1603_5": "sikkhāsājīvasamāpanno. Samāpannoti sikkhaṃ paripūrento sājīvañca avītikkamanto hutvā",
  "atk-s0402a:1603_6": "tadubhayaṃ upagatoti attho.",
  "atk-s0402a:1604_0": "Pāṇātipātaṃ pahāyātiādīni vuttatthāneva. Imesaṃ bhedāyāti yesaṃ itoti vuttānaṃ santike",
  "atk-s0402a:1604_1": "sutaṃ, tesaṃ bhedāya. Bhinnānaṃ vā sandhātāti dvinnaṃ mittānaṃ vā samānupajjhāyakādīnaṃ",
  "atk-s0402a:1604_2": "vā kenacideva kāraṇena bhinnānaṃ ekamekaṃ upasaṅkamitvā “tumhākaṃ īdise kule jātānaṃ",
  "atk-s0402a:1604_3": "evaṃ bahussutānaṃ idaṃ na yutta”ntiādīni vatvā sandhānaṃ kattā. Anuppadātāti sandhānānuppadātā,",
  "atk-s0402a:1604_4": "dve jane samagge disvā “tumhākaṃ evarūpe kule jātānaṃ evarūpehi guṇehi samannāgatānaṃ",
  "atk-s0402a:1604_5": "anucchavikameta”ntiādīni vatvā daḷhīkammaṃ kattāti attho. Samaggo ārāmo assāti samaggārāmo.",
  "atk-s0402a:1604_6": "Yattha samaggā natthi, tattha vasitumpi na icchatīti attho. Samaggarāmotipi pāḷi,",
  "atk-s0402a:1604_7": "ayameva attho. Samaggaratoti samaggesu rato, te pahāya aññattha gantuṃ na icchatīti",
  "atk-s0402a:1604_8": "attho. Samagge disvāpi sutvāpi nandatīti samagganandī. Samaggakaraṇiṃ vācaṃ bhāsitāti",
  "atk-s0402a:1604_9": "yā vācā satte samaggeyeva karoti, taṃ sāmaggiguṇaparidīpikameva vācaṃ bhāsati, na itaranti.",
  "atk-s0402a:1605_0": "Nelāti elaṃ vuccati doso, nāssā elanti nelā, niddosāti attho “nelaṅgo setapacchādo”ti",
  "atk-s0402a:1605_1": "ettha vuttanelaṃ viya. Kaṇṇasukhāti byañjanamadhuratāya kaṇṇānaṃ sukhā, sūcivijjhanaṃ",
  "atk-s0402a:1605_2": "viya kaṇṇasūlaṃ na janeti. Atthamadhuratāya sakalasarīre kopaṃ ajanetvā pemaṃ janetīti",
  "atk-s0402a:1605_3": "pemanīyā. Hadayaṃ gacchati appaṭihaññamānā sukhena cittaṃ pavisatīti hadayaṅgamā.",
  "atk-s0402a:1605_4": "Guṇaparipuṇṇatāya pure bhavāti porī. Pure saṃvaḍḍhanārī viya sukumārātipi porī. Purassa",
  "atk-s0402a:1605_5": "esātipi porī, nagaravāsīnaṃ kathāti attho. Nagaravāsino hi yuttakathā honti, pitimattaṃ",
  "atk-s0402a:1605_6": "pitāti, bhātimattaṃ bhātāti vadanti. Evarūpī kathā bahuno janassa kantā hotīti bahujanakantā.",
  "atk-s0402a:1605_7": "Kantabhāveneva bahujanassa manāpā cittavuḍḍhikarāti bahujanamanāpā.",
  "atk-s0402a:1606_0": "Kāle vadatīti kālavādī, vattabbayuttakālaṃ sallakkhetvā vadatīti attho. Bhūtaṃ tacchaṃ",
  "atk-s0402a:1606_1": "sabhāvameva vadatīti bhūtavādī. Diṭṭhadhammikasamparāyikaatthasannissitameva katvā",
  "atk-s0402a:1606_2": "vadatīti atthavādī. Navalokuttaradhammasannissitaṃ katvā vadatīti dhammavādī. Saṃvaravinayapahānavinayasannissitaṃ",
  "atk-s0402a:1606_3": "katvā vadatīti vinayavādī. Nidhānaṃ vuccati ṭhapanokāso, nidhānamassā atthīti nidhānavatī.",
  "atk-s0402a:1606_4": "Hadaye nidhetabbayuttakaṃ vācaṃ bhāsitāti attho. Kālenāti evarūpiṃ bhāsamānopi ca",
  "atk-s0402a:1606_5": "“ahaṃ nidhānavatiṃ vācaṃ bhāsissāmī”ti na akālena bhāsati, yuttakālaṃ pana avekkhitvāva",
  "atk-s0402a:1606_6": "bhāsatīti attho. Sāpadesanti saupamaṃ, sakāraṇanti attho. Pariyantavatinti paricchedaṃ",
  "atk-s0402a:1606_7": "dassetvā, yathāssā paricchedo paññāyati, evaṃ bhāsatīti attho. Atthasaṃhitanti anekehipi",
  "atk-s0402a:1606_8": "nayehi vibhajantena pariyādātuṃ asakkuṇeyyatāya atthasampannaṃ bhāsati. Yaṃ vā so",
  "atk-s0402a:1606_9": "atthavādī atthaṃ vadati, tena atthena saṃhitattā atthasaṃhitaṃ vācaṃ bhāsati, na",
  "atk-s0402a:1606_10": "aññaṃ nikkhipitvā aññaṃ bhāsatīti vuttaṃ hoti.",
  "atk-s0402a:1607_0": "Bījagāmabhūtagāmasamārambhāti mūlabījaṃ khandhabījaṃ phaḷubījaṃ aggabījaṃ bījabījanti",
  "atk-s0402a:1607_1": "pañcavidhassa bījagāmassa ceva yassa kassaci nīlatiṇarukkhādikassa bhūtagāmassa ca",
  "atk-s0402a:1607_2": "samārambhā, chedanabhedanapacanādibhāvena vikopanā paṭiviratoti attho.",
  "atk-s0402a:1608_0": "Ekabhattikoti pātarāsabhattaṃ sāyamāsabhattanti dve bhattāni. Tesu pātarāsabhattaṃ",
  "atk-s0402a:1608_1": "antomajjhanhikena paricchinnaṃ, itaraṃ majjhanhikato uddhaṃ antoaruṇena. Tasmā antomajjhanhike",
  "atk-s0402a:1608_2": "dasakkhattuṃ bhuñjamānopi ekabhattikova hoti. Taṃ sandhāya vuttaṃ “ekabhattiko”ti.",
  "atk-s0402a:1608_3": "Rattiyā bhojanaṃ ratti, tato uparatoti rattūparato. Atikkante majjhanhike yāva sūriyatthaṅgamanā",
  "atk-s0402a:1608_4": "bhojanaṃ vikālabhojanaṃ nāma, tato viratattā virato vikālabhojanā.",
  "atk-s0402a:1609_0": "Jātarūpanti suvaṇṇaṃ. Rajatanti kahāpaṇo lohamāsako jatumāsako dārumāsakoti ye vohāraṃ",
  "atk-s0402a:1609_1": "gacchanti. Tassa ubhayassāpi paṭiggahaṇā paṭivirato, neva taṃ uggaṇhāti, na uggaṇhāpeti,",
  "atk-s0402a:1609_2": "na upanikkhittaṃ sādiyatīti attho.",
  "atk-s0402a:1610_0": "Āmakadhaññapaṭiggahaṇāti sālivīhiyavagodhūmakaṅguvarakakudrūsakasaṅkhātassa sattavidhassapi",
  "atk-s0402a:1610_1": "āmakadhaññassa paṭiggahaṇā. Na kevalañca etesaṃ paṭiggahaṇameva, āmasanampi bhikkhūnaṃ",
  "atk-s0402a:1610_2": "na vaṭṭatiyeva. Āmakamaṃsapaṭiggahaṇāti ettha aññatra odissa anuññātā āmakamaṃsamacchānaṃ",
  "atk-s0402a:1610_3": "paṭiggahaṇameva bhikkhūnaṃ na vaṭṭati, no āmasananti.",
  "atk-s0402a:1611_0": "Itthikumārikapaṭiggahaṇāti ettha itthīti purisantaragatā, itarā kumārikā nāma, tāsaṃ",
  "atk-s0402a:1611_1": "paṭiggahaṇampi āmasanampi akappiyameva. Dāsidāsapaṭiggahaṇāti ettha dāsidāsavaseneva",
  "atk-s0402a:1611_2": "tesaṃ paṭiggahaṇaṃ na vaṭṭati, “kappiyakārakaṃ dammi, ārāmikaṃ dammī”ti evaṃ vutte",
  "atk-s0402a:1611_3": "pana vaṭṭati. Ajeḷakādīsupi khettavatthupariyosānesu kappiyākappiyanayo vinayavasena",
  "atk-s0402a:1611_4": "upaparikkhitabbo. Tattha khettaṃ nāma yasmiṃ pubbaṇṇaṃ ruhati. Vatthu nāma yasmiṃ",
  "atk-s0402a:1611_5": "aparaṇṇaṃ ruhati. Yattha vā ubhayampi ruhati, taṃ khettaṃ. Tadatthāya akatabhūmibhāgo",
  "atk-s0402a:1611_6": "vatthu. Khettavatthusīsena cettha vāpi-taḷākādīnipi saṅgahitāneva.",
  "atk-s0402a:1612_0": "Dūteyyaṃ vuccati dūtakammaṃ gihīnaṃ paṇṇaṃ vā sāsanaṃ vā gahetvā tattha tattha gamanaṃ.",
  "atk-s0402a:1612_1": "Pahiṇagamanaṃ vuccati gharā gharaṃ pesitassa khuddakagamanaṃ. Anuyogo nāma tadubhayakaraṇaṃ.",
  "atk-s0402a:1612_2": "Tasmā duteyyapahiṇagamanānaṃ anuyogoti evamettha attho veditabbo. Kayavikkayāti kayā",
  "atk-s0402a:1612_3": "ca vikkayā ca. Tulākūṭādīsu kūṭanti vañcanaṃ. Tattha tulākūṭaṃ tāva rūpakūṭaṃ, aṅgakūṭaṃ,",
  "atk-s0402a:1612_4": "gahaṇakūṭaṃ, paṭicchannakūṭanti catubbidhaṃ hoti. Tattha rūpakūṭaṃ nāma dve tulā",
  "atk-s0402a:1612_5": "samarūpā katvā gaṇhanto mahatiyā gaṇhāti, dadanto khuddikāya deti. Aṅgakūṭaṃ nāma",
  "atk-s0402a:1612_6": "gaṇhanto pacchābhāge hatthena tulaṃ akkamati, dadanto pubbabhāge. Gahaṇakūṭaṃ nāma",
  "atk-s0402a:1612_7": "gaṇhanto mūle rajjuṃ gaṇhāti, dadanto agge. Paṭicchannakūṭaṃ nāma tulaṃ susiraṃ katvā",
  "atk-s0402a:1612_8": "anto ayacuṇṇaṃ pakkhipitvā gaṇhanto taṃ pacchābhāge karoti, dadanto aggabhāge.",
  "atk-s0402a:1613_0": "Kaṃso vuccati suvaṇṇapāti, tāya vañcanaṃ kaṃsakūṭaṃ. Kathaṃ? Ekaṃ suvaṇṇapātiṃ katvā",
  "atk-s0402a:1613_1": "aññā dve tisso lohapātiyo suvaṇṇavaṇṇā karoti. Tato janapadaṃ gantvā kiñcideva aḍḍhakulaṃ",
  "atk-s0402a:1613_2": "pavisitvā “suvaṇṇabhājanāni kiṇathā”ti vatvā agghe pucchite samagghataraṃ dātukāmā",
  "atk-s0402a:1613_3": "honti. Tato tehi “kathaṃ imesaṃ suvaṇṇabhāvo jānitabbo”ti vutte “vīmaṃsitvā gaṇhathā”ti",
  "atk-s0402a:1613_4": "suvaṇṇapātiṃ pāsāṇe ghaṃsitvā sabbapātiyo datvā gacchati.",
  "atk-s0402a:1614_0": "Mānakūṭaṃ nāma hadayabheda-sikhābheda-rajjubhedavasena tividhaṃ hoti. Tattha hadayabhedo",
  "atk-s0402a:1614_1": "sappitelādiminanakāle labbhati. Tāni hi gaṇhanto heṭṭhāchiddena mānena “saṇikaṃ āsiñcā”ti",
  "atk-s0402a:1614_2": "vatvā attano bhājane bahuṃ paggharāpetvā gaṇhāti, dadanto chiddaṃ pidhāya sīghaṃ",
  "atk-s0402a:1614_3": "pūretvā deti. Sikhābhedo tilataṇḍulādiminanakāle labbhati. Tāni hi gaṇhanto saṇikaṃ",
  "atk-s0402a:1614_4": "sikhaṃ ussāpetvā gaṇhāti, dadanto vegena pūretvā sikhaṃ chindanto deti. Rajjubhedo",
  "atk-s0402a:1614_5": "khettavatthuminanakāle labbhati. Lañjaṃ alabhantā hi khettaṃ amahantampi mahantaṃ katvā minanti.",
  "atk-s0402a:1615_0": "Ukkoṭanādīsu ukkoṭananti sāmike assāmike kātuṃ lañjaggahaṇaṃ. Vañcananti tehi tehi",
  "atk-s0402a:1615_1": "upāyehi paresaṃ vañcanaṃ. Tatridamekaṃ vatthu – eko kira luddako migañca migapotakañca",
  "atk-s0402a:1615_2": "gahetvā āgacchati. Tameko dhutto “kiṃ bho migo agghati, kiṃ migapotako”ti āha. “Migo",
  "atk-s0402a:1615_3": "dve kahāpaṇe, migapotako eka”nti ca vutte ekaṃ kahāpaṇaṃ datvā migapotakaṃ gahetvā",
  "atk-s0402a:1615_4": "thokaṃ gantvā nivatto “na me bho migapotakenattho, migaṃ me dehī”ti āha. Tena hi",
  "atk-s0402a:1615_5": "dve kahāpaṇe dehīti. So āha – “nanu te bho mayā paṭhamaṃ eko kahāpaṇo dinno”ti? Āma",
  "atk-s0402a:1615_6": "dinnoti. Imampi migapotakaṃ gaṇha, evaṃ so ca kahāpaṇo ayañca kahāpaṇagghanako migapotako”ti",
  "atk-s0402a:1615_7": "dve kahāpaṇā bhavissantīti. So “kāraṇaṃ vadatī”ti sallakkhetvā migapotakaṃ gahetvā",
  "atk-s0402a:1615_8": "migaṃ adāsīti. Nikatīti yogavasena vā māyāvasena vā apāmaṅgaṃ pāmaṅganti, amaṇiṃ",
  "atk-s0402a:1615_9": "maṇinti, asuvaṇṇaṃ suvaṇṇanti katvā patirūpakena vañcanaṃ. Sāciyogoti kuṭilayogo.",
  "atk-s0402a:1615_10": "Etesaṃyeva ukkoṭanādīnametaṃ nāmaṃ. Tasmā ukkoṭanasāciyogo vañcanasāciyogo nikatisāciyogoti",
  "atk-s0402a:1615_11": "evamettha attho daṭṭhabbo. Keci aññaṃ dassetvā aññassa parivattanaṃ sāciyogoti vadanti,",
  "atk-s0402a:1615_12": "taṃ pana vañcaneneva saṅgahitaṃ.",
  "atk-s0402a:1616_0": "Chedanādīsu chedananti hatthacchedanādi. Vadhoti māraṇaṃ. Bandhoti rajjubandhanādīhi",
  "atk-s0402a:1616_1": "bandhanaṃ. Viparāmosoti himaviparāmoso, gumbaviparāmosoti duvidho. Yaṃ himapātasamaye",
  "atk-s0402a:1616_2": "himena paṭicchannā hutvā maggappaṭipannaṃ janaṃ musanti, ayaṃ himaviparāmoso. Yaṃ",
  "atk-s0402a:1616_3": "gumbādīhi paṭicchannā musanti, ayaṃ gumbaviparāmoso. Ālopo vuccati gāmanigamādīnaṃ",
  "atk-s0402a:1616_4": "vilopakaraṇaṃ. Sahasākāroti sāhasikakiriyā, gehaṃ pavisitvā manussānaṃ ure satthaṃ",
  "atk-s0402a:1616_5": "ṭhapetvā icchitabhaṇḍaggahaṇaṃ. Evametasmā chedana…pe… sahasākārā paṭivirato hoti.",
  "atk-s0402a:1617_0": "So santuṭṭho hotīti svāyaṃ bhikkhu heṭṭhā vuttena catūsu paccayesu dvādasavidhena",
  "atk-s0402a:1617_1": "itarītarapaccayasantosena samannāgato hoti. Iminā pana dvādasavidhena itarītarapaccayasantosena",
  "atk-s0402a:1617_2": "samannāgatassa bhikkhuno aṭṭha parikkhārā vaṭṭanti – tīṇi cīvarāni, patto, dantakaṭṭhacchedanavāsi,",
  "atk-s0402a:1617_3": "ekā sūci, kāyabandhanaṃ parissāvananti. Vuttampi cetaṃ –",
  "atk-s0402a:1618": "“Ticīvarañca patto ca, vāsi sūci ca bandhanaṃ;",
  "atk-s0402a:1619": "Parissāvanena aṭṭhete, yuttayogassa bhikkhuno”ti.",
  "atk-s0402a:1620_0": "Te sabbe kāyaparihārikāpi honti, kucchiparihārikāpi. Kathaṃ? Ticīvaraṃ tāva nivāsetvā",
  "atk-s0402a:1620_1": "pārupitvā ca vicaraṇakāle kāyaṃ pariharati posetīti kāyaparihārikaṃ hoti. Cīvarakaṇṇena",
  "atk-s0402a:1620_2": "udakaṃ parissāvetvā pivanakāle, khāditabbaphalāphalaṃ gahaṇakāle ca kucchiṃ pariharati",
  "atk-s0402a:1620_3": "posetīti kucchiparihārikaṃ hoti. Pattopi tena udakaṃ uddharitvā nhānakāle kuṭiparibhaṇḍakaraṇakāle",
  "atk-s0402a:1620_4": "ca kāyaparihāriko hoti, āhāraṃ gahetvā bhuñjanakāle kucchiparihāriko. Vāsipi tāya",
  "atk-s0402a:1620_5": "dantakaṭṭhacchedanakāle mañcapīṭhānaṃ aṅgapādacīvarakuṭidaṇḍakasajjanakāle ca kāyaparihārikā",
  "atk-s0402a:1620_6": "hoti, ucchucchedananāḷikerāditacchanakāle kucchiparihārikā. Sūcipi cīvarasibbanakāle",
  "atk-s0402a:1620_7": "kāyaparihārikā hoti, pūvaṃ vā phalaṃ vā vijjhitvā khādanakāle kucchiparihārikā. Kāyabandhanaṃ",
  "atk-s0402a:1620_8": "bandhitvā vicaraṇakāle kāyaparihārikaṃ, ucchuādīni bandhitvā gahaṇakāle kucchiparihārikaṃ.",
  "atk-s0402a:1620_9": "Parissāvanaṃ tena udakaṃ parissāvetvā nhānakāle senāsanaparibhaṇḍakaraṇakāle ca kāyaparihārikaṃ,",
  "atk-s0402a:1620_10": "pānīyapānakaparissāvanakāle teneva tilataṇḍulaputhukādīni gahetvā khādanakāle ca",
  "atk-s0402a:1620_11": "kucchiparihārikaṃ. Ayaṃ tāva aṭṭhaparikkhārikassa parikkhāramattā.",
  "atk-s0402a:1621_0": "Navaparikkhārikassa pana seyyaṃ pavisantassa tatraṭṭhakapaccattharaṇaṃ vā kuñcikā",
  "atk-s0402a:1621_1": "vā vaṭṭati. Dasaparikkhārikassa nisīdanaṃ vā cammakhaṇḍaṃ vā vaṭṭati. Ekādasaparikkhārikassa",
  "atk-s0402a:1621_2": "kattarayaṭṭhi vā telanāḷikā vā vaṭṭati. Dvādasaparikkhārikassa chattaṃ vā upāhanaṃ",
  "atk-s0402a:1621_3": "vā vaṭṭati. Etesu ca aṭṭhaparikkhārikova santuṭṭho, itare asantuṭṭhā mahicchā mahābhārāti",
  "atk-s0402a:1621_4": "na vattabbā. Etepi appicchāva santuṭṭhāva subharāva sallahukavuttinova. Bhagavā pana",
  "atk-s0402a:1621_5": "na imaṃ suttaṃ tesaṃ vasena kathesi, aṭṭhaparikkhārikassa vasena kathesi. So hi khuddakavāsiñca",
  "atk-s0402a:1621_6": "sūciñca parissāvane pakkhipitvā pattassa anto ṭhapetvā pattaṃ aṃsakūṭe laggetvā ticīvaraṃ",
  "atk-s0402a:1621_7": "kāyappaṭibaddhaṃ katvā yenicchakaṃ sukhaṃ pakkamati, paṭinivattitvā gahetabbaṃ nāmassa",
  "atk-s0402a:1621_8": "na hoti. Iti imassa bhikkhuno sallahukavuttitaṃ dassento bhagavā santuṭṭho hoti kāyaparihārikena cīvarenātiādimāha.",
  "atk-s0402a:1622_0": "Tattha kāyaparihārikenāti kāyapariharaṇamattakena. Kucchiparihārikenāti kucchipariharaṇamattakena.",
  "atk-s0402a:1622_1": "Samādāyeva pakkamatīti taṃ aṭṭhaparikkhāramattakaṃ sabbaṃ gahetvāva kāyappaṭibaddhaṃ",
  "atk-s0402a:1622_2": "katvāva gacchati, “mama vihāro pariveṇaṃ upaṭṭhāko”tissa saṅgo vā bandho vā na hoti.",
  "atk-s0402a:1622_3": "So jiyā mutto saro viya, yūthā apakkanto mattahatthī viya icchiticchitaṃ senāsanaṃ,",
  "atk-s0402a:1622_4": "vanasaṇḍaṃ, rukkhamūlaṃ, navaṃ pabbhāraṃ paribhuñjanto eko tiṭṭhati, eko nisīdati,",
  "atk-s0402a:1622_5": "sabbiriyāpathesu eko adutiyo.",
  "atk-s0402a:1623": "“Cātuddiso appaṭigho ca hoti,",
  "atk-s0402a:1624": "Santussamāno itarītarena;",
  "atk-s0402a:1625": "Parissayānaṃ sahitā achambhī,",
  "atk-s0402a:1626": "Eko care khaggavisāṇakappo”ti. –",
  "atk-s0402a:1627": "Evaṃ vaṇṇitaṃ khaggavisāṇakappataṃ āpajjati.",
  "atk-s0402a:1628_0": "Idāni tamatthaṃ upamāya sādhento seyyathāpītiādimāha. Tattha pakkhī sakuṇoti pakkhayutto",
  "atk-s0402a:1628_1": "sakuṇo. Ḍetīti uppatati. Ayaṃ panettha saṅkhepattho – sakuṇā nāma “asukasmiṃ padese",
  "atk-s0402a:1628_2": "rukkho paripakkaphalo”ti ñatvā nānādisāhi āgantvā nakhapakkhatuṇḍādīhi tassa phalāni",
  "atk-s0402a:1628_3": "vijjhantā vidhunantā khādanti, “idaṃ ajjatanāya, idaṃ svātanāya bhavissatī”ti nesaṃ",
  "atk-s0402a:1628_4": "na hoti. Phale pana khīṇe neva rukkhassa ārakkhaṃ ṭhapenti, na tattha pakkhaṃ vā",
  "atk-s0402a:1628_5": "pattaṃ vā nakhaṃ vā tuṇḍaṃ vā ṭhapenti, atha kho tasmiṃ rukkhe anapekkhā hutvā yo",
  "atk-s0402a:1628_6": "yaṃ disābhāgaṃ icchati, so tena sapattabhārova uppatitvā gacchati. Evameva ayaṃ bhikkhu",
  "atk-s0402a:1628_7": "nissaṅgo nirapekkhoyeva pakkamati, samādāyeva pakkamati. Ariyenāti niddosena. Ajjhattanti",
  "atk-s0402a:1628_8": "sake attabhāve. Anavajjasukhanti niddosasukhaṃ.",
  "atk-s0402a:1629_0": "So cakkhunā rūpaṃ disvāti so iminā ariyena sīlakkhandhena samannāgato bhikkhu cakkhuviññāṇena",
  "atk-s0402a:1629_1": "rūpaṃ passitvāti attho. Sesapadesupi yaṃ vattabbaṃ siyā, taṃ sabbaṃ visuddhimagge",
  "atk-s0402a:1629_2": "vuttaṃ. Abyāsekasukhanti kilesehi anāsittasukhaṃ, avikiṇṇasukhantipi vuttaṃ. Indriyasaṃvarasukhaṃ",
  "atk-s0402a:1629_3": "hi diṭṭhādīsu diṭṭhamattādivasena pavattatāya avikiṇṇaṃ hoti.",
  "atk-s0402a:1630_0": "So abhikkante paṭikkanteti so manacchaṭṭhānaṃ indriyānaṃ saṃvarena samannāgato bhikkhu",
  "atk-s0402a:1630_1": "imesu abhikkantapaṭikkantādīsu sattasu ṭhānesu satisampajaññavasena sampajānakārī",
  "atk-s0402a:1630_2": "hoti. Tattha abhikkantanti purato gamanaṃ. Paṭikkantanti pacchāgamanaṃ.",
  "atk-s0402a:1631_0": "Sampajānakārī hotīti sātthakasampajaññaṃ, sappāyasampajaññaṃ, gocarasampajaññaṃ,",
  "atk-s0402a:1631_1": "asammohasampajaññanti imesaṃ catunnaṃ satisampayuttānaṃ sampajaññānaṃ vasena satiṃ",
  "atk-s0402a:1631_2": "upaṭṭhapetvā ñāṇena paricchinditvāyeva tāni abhikkantapaṭikkantāni karoti. Sesapadesupi",
  "atk-s0402a:1631_3": "eseva nayo. Ayamettha saṅkhepo, vitthāro pana icchantena dīghanikāye sāmaññaphalavaṇṇanāto",
  "atk-s0402a:1631_4": "vā majjhimanikāye satipaṭṭhānavaṇṇanāto vā gahetabbo.",
  "atk-s0402a:1632_0": "So iminā cātiādinā kiṃ dasseti? Araññavāsassa paccayasampattiṃ dasseti. Yassa hi",
  "atk-s0402a:1632_1": "ime cattāro paccayā natthi, tassa araññavāso na ijjhati, tiracchānagatehi vā vanacarakehi",
  "atk-s0402a:1632_2": "vā saddhiṃ vatthabbataṃ āpajjati. Araññe adhivatthā devatā “kiṃ evarūpassa pāpabhikkhuno",
  "atk-s0402a:1632_3": "araññavāsenā”ti bheravasaddaṃ sāventi, hatthehi sīsaṃ paharitvā palāyanākāraṃ karonti.",
  "atk-s0402a:1632_4": "“Asuko bhikkhu araññaṃ pavisitvā idañcidañca pāpakammamakāsī”ti ayaso pattharati.",
  "atk-s0402a:1632_5": "Yassa panete cattāro paccayā atthi, tassa araññavāso ijjhati. So hi attano sīlaṃ",
  "atk-s0402a:1632_6": "paccavekkhanto kiñci kāḷakaṃ vā tilakaṃ vā apassanto pītiṃ uppādetvā taṃ khayato",
  "atk-s0402a:1632_7": "vayato sammasanto ariyabhūmiṃ okkamati. Araññe adhivatthā devatā attamanā vaṇṇaṃ",
  "atk-s0402a:1632_8": "bhāsanti. Itissa udake pakkhittatelabindu viya yaso vitthāriko hoti.",
  "atk-s0402a:1633_0": "Tattha vivittanti suññaṃ, appasaddaṃ, appanigghosanti attho. Etadeva hi sandhāya",
  "atk-s0402a:1633_1": "vibhaṅge “vivittanti santike cepi senāsanaṃ hoti, tañca anākiṇṇaṃ gahaṭṭhehi pabbajitehi,",
  "atk-s0402a:1633_2": "tena taṃ vivitta”nti vuttaṃ. Seti ceva āsati ca etthāti senāsanaṃ. Mañcapīṭhānametaṃ",
  "atk-s0402a:1633_3": "adhivacanaṃ. Tenāha – “senāsananti mañcopi senāsanaṃ, pīṭhampi, bhisipi, bimbohanampi,",
  "atk-s0402a:1633_4": "vihāropi, aḍḍhayogopi, pāsādopi, hammiyampi, guhāpi, aṭṭopi, māḷopi, leṇampi, veḷugumbopi,",
  "atk-s0402a:1633_5": "rukkhamūlampi, maṇḍapopi senāsanaṃ, yattha vā pana bhikkhū paṭikkamanti, sabbametaṃ",
  "atk-s0402a:1633_6": "senāsana”nti. Apica vihāro, aḍḍhayogo, pāsādo, hammiyaṃ, guhāti idaṃ vihārasenāsanaṃ",
  "atk-s0402a:1633_7": "nāma. Mañco, pīṭhaṃ, bhisi, bimbohananti idaṃ mañcapīṭhasenāsanaṃ nāma. Cimilikā,",
  "atk-s0402a:1633_8": "cammakhaṇḍo, tiṇasanthāro, paṇṇasanthāroti idaṃ santhatasenāsanaṃ nāma. Yattha vā",
  "atk-s0402a:1633_9": "pana bhikkhū paṭikkamantīti etaṃ okāsasenāsanaṃ nāmāti evaṃ catubbidhaṃ senāsanaṃ",
  "atk-s0402a:1633_10": "hoti. Taṃ sabbampi senāsanaggahaṇena gahitameva.",
  "atk-s0402a:1634_0": "Imassa pana sakuṇasadisassa cātuddisassa bhikkhuno anucchavikaṃ dassento araññaṃ",
  "atk-s0402a:1634_1": "rukkhamūlantiādimāha. Tattha araññanti “nikkhamitvā bahi indakhīlā sabbametaṃ arañña”nti",
  "atk-s0402a:1634_2": "“idaṃ bhikkhunīnaṃ vasena āgataṃ araññaṃ. “Āraññakaṃ nāma senāsanaṃ pañcadhanusatikaṃ",
  "atk-s0402a:1634_3": "pacchima”nti idaṃ pana imassa bhikkhuno anurūpaṃ. Tassa lakkhaṇaṃ visuddhimagge dhutaṅganiddese",
  "atk-s0402a:1634_4": "vuttaṃ. Rukkhamūlanti yaṃkiñci sītacchāyaṃ vivittaṃ rukkhamūlaṃ. Pabbatanti selaṃ.",
  "atk-s0402a:1634_5": "Tattha hi udakasoṇḍīsu udakakiccaṃ katvā sītāya rukkhacchāyāya nisinnassa nānādisāsu",
  "atk-s0402a:1634_6": "khāyamānāsu sītena vātena bījiyamānassa cittaṃ ekaggaṃ hoti. Kandaranti kaṃ vuccati",
  "atk-s0402a:1634_7": "udakaṃ, tena dāritaṃ udakabhinnaṃ pabbatapadesaṃ, yaṃ nitambantipi nadīnikuñjantipi",
  "atk-s0402a:1634_8": "vadanti. Tattha hi rajatapaṭṭasadisā vālikā hoti, matthake maṇivitānaṃ viya vanagahanaṃ,",
  "atk-s0402a:1634_9": "maṇikkhandhasadisaṃ udakaṃ sandati. Evarūpaṃ kandaraṃ oruyha pānīyaṃ pivitvā gattāni",
  "atk-s0402a:1634_10": "sītāni katvā vālikaṃ ussāpetvā paṃsukūlacīvaraṃ paññāpetvā nisinnassa samaṇadhammaṃ",
  "atk-s0402a:1634_11": "karoto cittaṃ ekaggaṃ hoti. Giriguhanti dvinnaṃ pabbatānaṃ antaraṃ, ekasmiṃyeva vā",
  "atk-s0402a:1634_12": "umaṅgasadisaṃ mahāvivaraṃ. Susānalakkhaṇaṃ visuddhimagge vuttaṃ. Vanapatthanti gāmantaṃ",
  "atk-s0402a:1634_13": "atikkamitvā manussānaṃ anupacāraṭṭhānaṃ, yattha na kasanti na vapanti. Tenevāha –",
  "atk-s0402a:1634_14": "“vanapatthanti dūrānametaṃ senāsanānaṃ adhivacana”ntiādi. Abbhokāsanti acchannaṃ.",
  "atk-s0402a:1634_15": "Ākaṅkhamāno panettha cīvarakuṭiṃ katvā vasati. Palālapuñjanti palālarāsiṃ. Mahāpalālapuñjato",
  "atk-s0402a:1634_16": "hi palālaṃ nikkaḍḍhitvā pabbhāraleṇasadise ālaye karonti, gacchagumbādīnampi upari",
  "atk-s0402a:1634_17": "palālaṃ pakkhipitvā heṭṭhā nisinnā samaṇadhammaṃ karonti. Taṃ sandhāyetaṃ vuttaṃ.",
  "atk-s0402a:1635_0": "Pacchābhattanti bhattassa pacchato. Piṇḍapātapaṭikkantoti piṇḍapātapariyesanato paṭikkanto.",
  "atk-s0402a:1635_1": "Pallaṅkanti samantato ūrubaddhāsanaṃ. Ābhujitvāti bandhitvā. Ujuṃ kāyaṃ paṇidhāyāti",
  "atk-s0402a:1635_2": "uparimasarīraṃ ujukaṃ ṭhapetvā aṭṭhārasa piṭṭhikaṇṭake koṭiyā koṭiṃ paṭipādetvā.",
  "atk-s0402a:1635_3": "Evañhi nisinnassa cammamaṃsanhārūni na paṇamanti. Athassa yā tesaṃ paṇamanapaccayā",
  "atk-s0402a:1635_4": "khaṇe khaṇe vedanā uppajjeyyuṃ, tā na uppajjanti. Tāsu na uppajjamānāsu cittaṃ ekaggaṃ",
  "atk-s0402a:1635_5": "hoti, kammaṭṭhānaṃ na paripatati, vuddhiṃ phātiṃ upagacchati. Parimukhaṃ satiṃ upaṭṭhapetvāti",
  "atk-s0402a:1635_6": "kammaṭṭhānābhimukhaṃ satiṃ ṭhapayitvā, mukhasamīpe vā katvāti attho. Teneva vibhaṅge",
  "atk-s0402a:1635_7": "vuttaṃ – “ayaṃ sati upaṭṭhitā hoti sūpaṭṭhitā nāsikagge vā mukhanimitte vā. Tena",
  "atk-s0402a:1635_8": "vuccati parimukhaṃ satiṃ upaṭṭhapetvā”ti. Atha vā “parīti pariggahaṭṭho. Mukhanti",
  "atk-s0402a:1635_9": "niyyānaṭṭho. Satīti upaṭṭhānaṭṭho. Tena vuccati – ‘parimukhaṃ sati”’nti evaṃ paṭisambhidāyaṃ",
  "atk-s0402a:1635_10": "vuttanayena panettha attho daṭṭhabbo. Tatrāyaṃ saṅkhepo “pariggahitaniyyānaṃ satiṃ katvā”ti.",
  "atk-s0402a:1636_0": "Abhijjhaṃ loketi ettha lujjana-palujjanaṭṭhena pañcupādānakkhandhā loko. Tasmā pañcasu",
  "atk-s0402a:1636_1": "upādānakkhandhesu rāgaṃ pahāya kāmacchandaṃ vikkhambhetvāti ayamettha attho. Vigatābhijjhenāti",
  "atk-s0402a:1636_2": "vikkhambhanavasena pahīnattā vigatābhijjhena, na cakkhuviññāṇasadisenāti attho. Abhijjhāya",
  "atk-s0402a:1636_3": "cittaṃ parisodhetīti abhijjhāto cittaṃ parimoceti, yathā naṃ sā muñcati ceva muñcitvā",
  "atk-s0402a:1636_4": "ca na puna gaṇhāti, evaṃ karotīti attho. Byāpādapadosaṃ pahāyātiādīsupi eseva nayo.",
  "atk-s0402a:1636_5": "Byāpajjati iminā cittaṃ pūtikummāsādayo viya purimapakatiṃ pajahatīti byāpādo. Vikārappattiyā",
  "atk-s0402a:1636_6": "padussati, paraṃ vā padūseti vināsetīti padoso. Ubhayampetaṃ kodhasseva adhivacanaṃ.",
  "atk-s0402a:1636_7": "Thinaṃ cittagelaññaṃ, middhaṃ cetasikagelaññaṃ. Thinañca middhañca thinamiddhaṃ.",
  "atk-s0402a:1636_8": "Ālokasaññīti rattimpi divāpi diṭṭhaālokasañjānanasamatthāya vigatanīvaraṇāya parisuddhāya",
  "atk-s0402a:1636_9": "saññāya samannāgato. Sato sampajānoti satiyā ca ñāṇena ca samannāgato. Idaṃ ubhayaṃ",
  "atk-s0402a:1636_10": "ālokasaññāya upakārakattā vuttaṃ. Uddhaccañca kukkuccañca uddhaccakukkuccaṃ. Tiṇṇavicikicchoti",
  "atk-s0402a:1636_11": "vicikicchaṃ taritvā atikkamitvā ṭhito. “Kathamidaṃ kathamida”nti evaṃ nappavattatīti",
  "atk-s0402a:1636_12": "akathaṃkathī. Kusalesu dhammesūti anavajjesu dhammesu. “Ime nu kho kusalā, kathamime",
  "atk-s0402a:1636_13": "kusalā”ti evaṃ na vicikicchati na kaṅkhatīti attho. Ayamettha saṅkhepo. Imesu pana",
  "atk-s0402a:1636_14": "nīvaraṇesu vacanatthalakkhaṇādibhedato yaṃ vattabbaṃ siyā, taṃ visuddhimagge vuttaṃ.",
  "atk-s0402a:1636_15": "Paññāya dubbalīkaraṇeti yasmā ime pañca nīvaraṇā uppajjamānā anuppannāya lokiyalokuttarāya",
  "atk-s0402a:1636_16": "paññāya uppajjituṃ na denti, uppannāpi aṭṭha samāpattiyo pañca vā abhiññā ucchinditvā",
  "atk-s0402a:1636_17": "pātenti. Tasmā paññāya dubbalīkaraṇāti vuccanti. Vivicceva kāmehītiādīni visuddhimagge vitthāritāni.",
  "atk-s0402a:1637_0": "Ime āsavātiādi aparenāpi pariyāyena catusaccappakāsanatthaṃ vuttaṃ. Nāparaṃ itthattāyāti",
  "atk-s0402a:1637_1": "pajānātīti ettāvatā heṭṭhā tīhi aṅgehi bāhirasamayassa nipphalabhāvaṃ dassetvā catutthena",
  "atk-s0402a:1637_2": "aṅgena attano sāsanassa gambhīrabhāvaṃ pakāsetvā desanāya arahattena kūṭaṃ gaṇhi.",
  "atk-s0402a:1637_3": "Idāni desanaṃ appento evaṃ kho, bhikkhavetiādimāha.",
  "atk-s0402a:1638": "9. Taṇhāsuttavaṇṇanā",
  "atk-s0402a:1639_0": "199. Navame jālininti jālasadisaṃ. Yathā hi jālaṃ samantato saṃsibbitaṃ ākulabyākulaṃ,",
  "atk-s0402a:1639_1": "evaṃ taṇhāpīti jālasadisattā jālinīti vuttā. Tayo vā bhave ajjhottharitvā ṭhitāya",
  "atk-s0402a:1639_2": "etissā tattha tattha attano koṭṭhāsabhūtaṃ jālaṃ atthītipi jālinī. Saritanti tattha",
  "atk-s0402a:1639_3": "tattha saritvā saṃsaritvā ṭhitaṃ. Visaṭanti patthaṭaṃ vikkhittaṃ. Visattikanti tattha",
  "atk-s0402a:1639_4": "tattha visattaṃ laggaṃ lagitaṃ. Apica “visamūlāti visattikā. Visaphalāti visattikā”tiādināpi",
  "atk-s0402a:1639_5": "nayenettha attho daṭṭhabbo. Uddhastoti upari dhaṃsito. Pariyonaddhoti samantā veṭhito.",
  "atk-s0402a:1639_6": "Tantākulakajātoti tantaṃ viya ākulajāto. Yathā nāma dunnikkhittaṃ mūsikacchinnaṃ",
  "atk-s0402a:1639_7": "pesakārānaṃ tantaṃ tahiṃ tahiṃ ākulaṃ hoti, “idaṃ aggaṃ idaṃ mūla”nti aggena vā aggaṃ,",
  "atk-s0402a:1639_8": "mūlena vā mūlaṃ samānetuṃ dukkaraṃ hoti, evaṃ sattā imāya taṇhāya pariyonaddhā ākulabyākulā",
  "atk-s0402a:1639_9": "na sakkonti attano nissaraṇamaggaṃ ujuṃ kātuṃ. Gulāguṇṭhikajātoti gulāguṇṭhikaṃ vuccati",
  "atk-s0402a:1639_10": "pesakārakañjiyasuttaṃ. Gulā nāma sakuṇikā, tassā kulāvakotipi eke. Yathā tadubhayampi",
  "atk-s0402a:1639_11": "ākulaṃ aggena vā aggaṃ, mūlena vā mūlaṃ samānetuṃ dukkaranti purimanayeneva yojetabbaṃ.",
  "atk-s0402a:1639_12": "Muñjapabbajabhūtoti muñjatiṇaṃ viya pabbajatiṇaṃ viya ca bhūto, tādiso jāto. Yathā",
  "atk-s0402a:1639_13": "tāni tiṇāni koṭṭetvā katarajjuṃ jiṇṇakāle katthaci patitaṃ gahetvā tesaṃ tiṇānaṃ",
  "atk-s0402a:1639_14": "“idaṃ aggaṃ idaṃ mūla”nti aggena vā aggaṃ, mūlena vā mūlaṃ samānetuṃ dukkaraṃ. Tampi",
  "atk-s0402a:1639_15": "ca paccattapurisakāre ṭhatvā sakkā bhaveyya ujuṃ kātuṃ, ṭhapetvā pana bodhisatte",
  "atk-s0402a:1639_16": "añño satto attano dhammatāya taṇhājālaṃ padāletvā attano nissaraṇamaggaṃ ujuṃ kātuṃ",
  "atk-s0402a:1639_17": "samattho nāma natthi. Evamayaṃ loko taṇhājālena pariyonaddho apāyaṃ duggatiṃ vinipātaṃ",
  "atk-s0402a:1639_18": "saṃsāraṃ nātivattati. Tattha apāyoti niraya-tiracchānayoni-pettivisaya-asurakāyā.",
  "atk-s0402a:1639_19": "Sabbepi hi te vaḍḍhisaṅkhātassa āyassa abhāvato apāyāti vuccanti. Tathā dukkhassa",
  "atk-s0402a:1639_20": "gatibhāvato duggati. Sukhasamussayato vinipatitattā vinipāto. Itaro pana –",
  "atk-s0402a:1640": "“Khandhānañca paṭipāṭi, dhātuāyatanāna ca;",
  "atk-s0402a:1641": "Abbocchinnaṃ vattamānā, saṃsāroti pavuccati.",
  "atk-s0402a:1642_0": "Taṃ sabbaṃ nātivattati nātikkamati, atha kho cutito paṭisandhiṃ paṭisandhito cutinti",
  "atk-s0402a:1642_1": "evaṃ punappunaṃ cutipaṭisandhiyo gaṇhamāno tīsu bhavesu catūsu yonīsu pañcasu gatīsu",
  "atk-s0402a:1642_2": "sattasu viññāṇaṭṭhitīsu navasu sattāvāsesu mahāsamudde vātakkhittanāvā viya yante",
  "atk-s0402a:1642_3": "yuttagoṇo viya ca paribbhamatiyeva.",
  "atk-s0402a:1643_0": "Ajjhattikassa upādāyāti ajjhattikaṃ khandhapañcakaṃ upādāya. Idañhi upayogatthe sāmivacanaṃ.",
  "atk-s0402a:1643_1": "Bāhirassa upādāyāti bāhiraṃ khandhapañcakaṃ upādāya, idampi upayogatthe sāmivacanaṃ.",
  "atk-s0402a:1643_2": "Asmīti, bhikkhave, satīti, bhikkhave, yadetaṃ ajjhattaṃ khandhapañcakaṃ upādāya taṇhāmānadiṭṭhivasena",
  "atk-s0402a:1643_3": "samūhaggāhato asmīti hoti, tasmiṃ satīti attho. Itthasmīti hotītiādīsu pana evaṃ",
  "atk-s0402a:1643_4": "samūhato ahanti gahaṇe sati tato anupanidhāya ca upanidhāya cāti dvidhā gahaṇaṃ hoti.",
  "atk-s0402a:1643_5": "Tattha anupanidhāyāti aññaṃ ākāraṃ anupagamma sakabhāvameva ārammaṇaṃ katvā itthasmīti",
  "atk-s0402a:1643_6": "hoti, khattiyādīsu idaṃpakāro ahanti evaṃ taṇhāmānadiṭṭhivasena hotīti attho. Idaṃ",
  "atk-s0402a:1643_7": "tāva anupanidhāya gahaṇaṃ. Upanidhāya gahaṇaṃ pana duvidhaṃ hoti samato ca asamato",
  "atk-s0402a:1643_8": "ca. Taṃ dassetuṃ evaṃsmīti aññathāsmīti ca vuttaṃ. Tattha evaṃsmīti idaṃ samato upanidhāya",
  "atk-s0402a:1643_9": "gahaṇaṃ, yathāyaṃ khattiyo yathāyaṃ brāhmaṇo, evamahampīti attho. Aññathāsmīti idaṃ",
  "atk-s0402a:1643_10": "pana asamato gahaṇaṃ, yathāyaṃ khattiyo yathāyaṃ brāhmaṇo, tato aññathā ahaṃ, hīno",
  "atk-s0402a:1643_11": "vā adhiko vāti attho. Imāni tāva paccuppannavasena cattāri taṇhāvicaritāni.",
  "atk-s0402a:1644_0": "Asasmīti satasmīti imāni pana dve yasmā atthīti asaṃ, niccassetaṃ adhivacanaṃ. Sīdatīti",
  "atk-s0402a:1644_1": "sataṃ, aniccassetaṃ adhivacanaṃ. Tasmā sassatucchedavasena vuttānīti veditabbāni.",
  "atk-s0402a:1644_2": "Ito parāni santi evamādīni cattāri saṃsayaparivitakkavasena vuttāni. Santi hotīti",
  "atk-s0402a:1644_3": "evamādīsu ahaṃ siyanti hotīti evamattho veditabbo. Adhippāyo panettha purimacatukke",
  "atk-s0402a:1644_4": "vuttanayeneva gahetabbo. Apihaṃ santiādīni pana cattāri api nāma ahaṃ bhaveyyanti",
  "atk-s0402a:1644_5": "evaṃ patthanākappanavasena vuttāni. Tānipi purimacatukke vuttanayeneva veditabbāni.",
  "atk-s0402a:1644_6": "Bhavissantiādīni pana cattāri anāgatavasena vuttāni. Tesampi purimacatukke vuttanayeneva",
  "atk-s0402a:1644_7": "attho veditabbo. Evamete –",
  "atk-s0402a:1645": "“Dve diṭṭhisīsā sīsaññe, cattāro sīsamūlakā;",
  "atk-s0402a:1646": "Tayo tayoti etāni, aṭṭhārasa vibhāvaye.",
  "atk-s0402a:1647_0": "Etesu hi asasmi, satasmīti ete dve diṭṭhisīsā nāma. Asmi, santi, apihaṃ santi, bhavissanti",
  "atk-s0402a:1647_1": "ete cattāro suddhasīsā eva. Itthasmītiādayo tayo tayoti dvādasa sīsamūlakā nāmāti",
  "atk-s0402a:1647_2": "evamete dve diṭṭhisīsā cattāro suddhasīsā dvādasa sīsamūlakāti aṭṭhārasa taṇhāvicaritadhammā",
  "atk-s0402a:1647_3": "veditabbā. Imāni tāva ajjhattikassa upādāya aṭṭhārasa taṇhāvicaritāni. Bāhirassa",
  "atk-s0402a:1647_4": "upādāya taṇhāvicaritesupi eseva nayo. Imināti iminā rūpena vā…pe… viññāṇena vāti",
  "atk-s0402a:1647_5": "esa viseso veditabbo. Sesaṃ tādisameva.",
  "atk-s0402a:1648_0": "Iti evarūpāni atītāni chattiṃsāti ekamekassa puggalassa atīte addhani chattiṃsa.",
  "atk-s0402a:1648_1": "Anāgatāni chattiṃsāti ekamekasseva puggalassa ca anāgate addhani chattiṃsa. Paccuppannāni",
  "atk-s0402a:1648_2": "chattiṃsāti ekassa vā puggalassa yathāsambhavato bahūnaṃ vā paccuppanne addhani chattiṃsāva.",
  "atk-s0402a:1648_3": "Sabbasattānaṃ pana niyameneva atīte addhani chattiṃsa, anāgate chattiṃsa, paccuppanne",
  "atk-s0402a:1648_4": "chattiṃsa. Anantā hi asadisataṇhāmānadiṭṭhibhedā sattā. Aṭṭhasataṃ taṇhāvicaritaṃ",
  "atk-s0402a:1648_5": "hontīti ettha pana aṭṭhasatasaṅkhātaṃ taṇhāvicaritaṃ hotīti evamattho daṭṭhabbo.",
  "atk-s0402a:1649": "10. Pemasuttavaṇṇanā",
  "atk-s0402a:1650_0": "200. Dasame na ussenetīti diṭṭhivasena na ukkhipati. Na paṭisenetīti paṭiviruddho",
  "atk-s0402a:1650_1": "hutvā kalahabhaṇḍanavasena na ukkhipati. Na dhūpāyatīti ajjhattikassa upādāya taṇhāvicaritavasena",
  "atk-s0402a:1650_2": "na dhūpāyati. Na pajjalatīti bāhirassa upādāya taṇhāvicaritavasena na pajjalati.",
  "atk-s0402a:1650_3": "Na sampajjhāyatīti asmimānavasena na sampajjhāyati. Sesaṃ pāḷinayeneva veditabbaṃ.",
  "atk-s0402a:1650_4": "Imasmiṃ sutte vaṭṭavivaṭṭaṃ kathitanti.",
  "atk-s0402a:1651": "Mahāvaggo pañcamo.",
  "atk-s0402a:1652": "Catutthapaṇṇāsakaṃ niṭṭhitaṃ.",
  "atk-s0402a:1653": "5. Pañcamapaṇṇāsakaṃ",
  "atk-s0402a:1654": "(21) 1. Sappurisavaggo",
  "atk-s0402a:1655": "1-6. Sikkhāpadasuttavaṇṇanā",
  "atk-s0402a:1656_0": "201. Pañcamassa paṭhame asappurisanti lāmakapurisaṃ tucchapurisaṃ mūḷhapurisaṃ avijjāya",
  "atk-s0402a:1656_1": "andhīkataṃ bālaṃ. Asappurisataranti atirekena asappurisaṃ. Itare dve vuttapaṭipakkhavasena",
  "atk-s0402a:1656_2": "veditabbā. Sesamettha uttānatthameva. Yathā cettha, evaṃ ito paresu pañcasu. Etesu",
  "atk-s0402a:1656_3": "hi paṭhamaṃ pañcaveravasena desitaṃ, dutiyaṃ assaddhammavasena, tatiyaṃ kāyavacīdvāravasena,",
  "atk-s0402a:1656_4": "catutthaṃ manodvāravasena, pañcamaṃ aṭṭhamicchattavasena, chaṭṭhaṃ dasamicchattavasena.",
  "atk-s0402a:1657": "7-10. Pāpadhammasuttacatukkavaṇṇanā",
  "atk-s0402a:1658_0": "207-210. Sattame pāpanti lāmakaṃ saṃkiliṭṭhapuggalaṃ. Kalyāṇanti bhaddakaṃ anavajjapuggalaṃ.",
  "atk-s0402a:1658_1": "Sesamettha uttānatthameva. Aṭṭhamepi eseva nayo. Navame pāpadhammanti lāmakadhammaṃ.",
  "atk-s0402a:1658_2": "Kalyāṇadhammanti anavajjadhammaṃ. Sesamettha uttānatthameva. Dasamepi eseva nayo.",
  "atk-s0402a:1658_3": "Imasmiṃ vagge dasasupi suttesu agāriyappaṭipadā kathitā. Sacepi sotāpannasakadāgāmino",
  "atk-s0402a:1658_4": "honti, vaṭṭatiyevāti.",
  "atk-s0402a:1659": "Sappurisavaggo paṭhamo.",
  "atk-s0402a:1660": "(22) 2. Parisāvaggo",
  "atk-s0402a:1661": "1. Parisāsuttavaṇṇanā",
  "atk-s0402a:1662": "211. Dutiyassa paṭhame parisaṃ dūsentīti parisadūsanā. Parisaṃ sobhentīti parisasobhanā.",
  "atk-s0402a:1663": "2. Diṭṭhisuttavaṇṇanā",
  "atk-s0402a:1664": "212. Dutiye manoduccarite pariyāpannāpi micchādiṭṭhi mahāsāvajjatāya visuṃ vuttā, tassā ca paṭipakkhavasena sammādiṭṭhi.",
  "atk-s0402a:1665": "3. Akataññutāsuttavaṇṇanā",
  "atk-s0402a:1666": "213. Tatiye akataññutā akataveditāti akataññutāya akataveditāya. Ubhayampetaṃ atthato ekameva. Sukkapakkhepi eseva nayo.",
  "atk-s0402a:1667": "4-7. Pāṇātipātīsuttādivaṇṇanā",
  "atk-s0402a:1668_0": "214-217. Catutthaṃ catunnaṃ kammakilesānaṃ tappaṭipakkhassa ca vasena vuttaṃ, pañcamaṃ",
  "atk-s0402a:1668_1": "sukkapakkhānaṃ ādito catunnaṃ micchattānaṃ vasena, chaṭṭhaṃ avasesānaṃ catunnaṃ,",
  "atk-s0402a:1668_2": "sattamaṃ anariyavohāraariyavohārānaṃ. Tathā aṭṭhamanavamadasamāni sappaṭipakkhānaṃ",
  "atk-s0402a:1668_3": "assaddhammānaṃ vasena vuttāni. Sabbasuttesu pana sukkapakkhadhammā lokiyalokuttaramissakāva",
  "atk-s0402a:1668_4": "kathitā. Navasu suttesu kiñcāpi “sagge”ti vuttaṃ, tayo pana maggā tīṇi ca phalāni labbhantiyevāti.",
  "atk-s0402a:1669": "Parisāvaggo dutiyo.",
  "atk-s0402a:1670": "(23) 3. Duccaritavaggavaṇṇanā",
  "atk-s0402a:1671_0": "221-231. Tatiyassa paṭhamādīni uttānatthāneva. Dasame yo cintetvā kabyaṃ karoti,",
  "atk-s0402a:1671_1": "ayaṃ cintākavi nāma. Yo sutvā karoti, ayaṃ sutakavi nāma. Yo ekaṃ atthaṃ nissāya",
  "atk-s0402a:1671_2": "karoti, ayaṃ atthakavi nāma. Yo taṅkhaṇaññeva vaṅgīsatthero viya attano paṭibhānena",
  "atk-s0402a:1671_3": "karoti, ayaṃ paṭibhānakavi nāmāti.",
  "atk-s0402a:1672": "Duccaritavaggo tatiyo.",
  "atk-s0402a:1673": "(24) 4. Kammavaggo",
  "atk-s0402a:1674": "1. Saṃkhittasuttavaṇṇanā",
  "atk-s0402a:1675_0": "232. Catutthassa paṭhame kaṇhanti kāḷakaṃ dasaakusalakammapathakammaṃ. Kaṇhavipākanti",
  "atk-s0402a:1675_1": "apāye nibbattanato kāḷakavipākaṃ. Sukkanti paṇḍarakaṃ kusalakammapathakammaṃ. Sukkavipākanti",
  "atk-s0402a:1675_2": "sagge nibbattanato paṇḍarakavipākaṃ. Kaṇhasukkanti missakakammaṃ. Kaṇhasukkavipākanti",
  "atk-s0402a:1675_3": "sukhadukkhavipākaṃ. Missakakammañhi katvā akusalena tiracchānayoniyaṃ maṅgalahatthiṭṭhānādīsu",
  "atk-s0402a:1675_4": "uppanno kusalena pavatte sukhaṃ vediyati. Kusalena rājakulepi nibbatto akusalena",
  "atk-s0402a:1675_5": "pavatte dukkhaṃ vediyati. Akaṇhaṃ asukkanti kammakkhayakaraṃ catumaggañāṇaṃ adhippetaṃ.",
  "atk-s0402a:1675_6": "Tañhi yadi kaṇhaṃ bhaveyya, kaṇhavipākaṃ dadeyya. Yadi sukkaṃ bhaveyya, sukkavipākaṃ",
  "atk-s0402a:1675_7": "dadeyya. Ubhayavipākassa pana appadānato akaṇhaṃ asukkanti ayamettha attho.",
  "atk-s0402a:1676": "2. Vitthārasuttavaṇṇanā",
  "atk-s0402a:1677_0": "233. Dutiye sabyābajjhanti sadosaṃ. Kāyasaṅkhāranti kāyadvāracetanaṃ. Abhisaṅkharotīti",
  "atk-s0402a:1677_1": "āyūhati sampiṇḍeti. Sesadvayepi eseva nayo. Sabyābajjhaṃ lokanti sadukkhaṃ lokaṃ.",
  "atk-s0402a:1677_2": "Sabyābajjhā phassāti sadukkhā vipākaphassā. Sabyābajjhaṃ vedanaṃ vediyatīti sābādhaṃ",
  "atk-s0402a:1677_3": "vipākavedanaṃ vediyati. Ekantadukkhanti ekanteneva dukkhaṃ, na sukhasammissaṃ. Seyyathāpi",
  "atk-s0402a:1677_4": "sattā nerayikāti ettha seyyathāpīti nidassanatthe nipāto. Tena kevalaṃ nerayikasatte",
  "atk-s0402a:1677_5": "dasseti, aññe pana taṃsarikkhakā nāma natthi. Iminā upāyena sabbattha attho veditabbo.",
  "atk-s0402a:1677_6": "Seyyathāpi manussātiādīsu pana manussānaṃ tāva kālena sukhā vedanā uppajjati, kālena",
  "atk-s0402a:1677_7": "dukkhā vedanā. Ekacce ca devāti ettha pana kāmāvacaradevā daṭṭhabbā. Tesañhi mahesakkhatarā",
  "atk-s0402a:1677_8": "devatā disvā nisinnāsanato vuṭṭhānaṃ, pārutauttarāsaṅgassa otāraṇaṃ, añjalipaggaṇhanantiādīnaṃ",
  "atk-s0402a:1677_9": "vasena kālena dukkhaṃ uppajjati, dibbasampattiṃ anubhavantānaṃ kālena sukhaṃ. Ekacce",
  "atk-s0402a:1677_10": "ca vinipātikāti ettha vemānikapetā daṭṭhabbā. Te nirantarameva ekasmiṃ kāle sukhaṃ,",
  "atk-s0402a:1677_11": "ekasmiṃ kāle dukkhaṃ vediyanti. Nāgasupaṇṇahatthiassādayo pana manussā viya vokiṇṇasukhadukkhāva",
  "atk-s0402a:1677_12": "honti. Pahānāya yā cetanāti ettha vivaṭṭagāminī maggacetanā veditabbā. Sā hi kammakkhayāya saṃvattatīti.",
  "atk-s0402a:1678": "3. Soṇakāyanasuttavaṇṇanā",
  "atk-s0402a:1679_0": "234. Tatiye sikhāmoggallānoti sīsamajjhe ṭhitāya mahatiyā sikhāya samannāgato moggallānagotto",
  "atk-s0402a:1679_1": "brāhmaṇo. Purimānīti atītānantaradivasato paṭṭhāya purimāni, dutiyādito paṭṭhāya",
  "atk-s0402a:1679_2": "purimatarāni veditabbāni. Soṇakāyanoti tasseva antevāsiko. Kammasaccāyaṃ bho lokoti",
  "atk-s0402a:1679_3": "bho ayaṃ loko kammasabhāvo. Kammasamārambhaṭṭhāyīti kammasamārambhena tiṭṭhati. Kammaṃ",
  "atk-s0402a:1679_4": "āyūhantova tiṭṭhati, anāyūhanto ucchijjatīti dīpeti. Sesaṃ heṭṭhā vuttanayameva.",
  "atk-s0402a:1680": "4-9. Sikkhāpadasuttādivaṇṇanā",
  "atk-s0402a:1681_0": "235. Catutthādīnipi uttānatthāneva. Maggaṅgesu pana yasmā satiyā upaṭṭhapetvā paññāya",
  "atk-s0402a:1681_1": "paricchindati, tasmā ubhayameva kammaṃ. Sesā aṅgāneva honti, no kammanti vuttaṃ.",
  "atk-s0402a:1681_2": "Bojjhaṅgesupi eseva nayo. Abhidhamme pana sabbampetaṃ avisesena cetanāsampayuttakammanteva vaṇṇitaṃ.",
  "atk-s0402a:1682": "10. Samaṇasuttavaṇṇanā",
  "atk-s0402a:1683_0": "241. Dasame idhevāti imasmiṃyeva sāsane. Ayaṃ pana niyamo sesapadesupi veditabbo.",
  "atk-s0402a:1683_1": "Dutiyādayopi hi samaṇā idheva, na aññattha. Suññāti rittā tucchā. Parappavādāti cattāro",
  "atk-s0402a:1683_2": "sassatavādā, cattāro ekaccasassatikā, cattāro antānantikā, cattāro amarāvikkhepikā,",
  "atk-s0402a:1683_3": "dve adhiccasamuppannikā, soḷasa saññivādā, aṭṭha asaññivādā, aṭṭha nevasaññināsaññivādā,",
  "atk-s0402a:1683_4": "satta ucchedavādā, pañca diṭṭhadhammanibbānavādāti ime sabbepi brahmajāle āgatadvāsaṭṭhidiṭṭhiyo",
  "atk-s0402a:1683_5": "ito bāhirānaṃ paresaṃ pavādā parappavādā nāma. Te sabbepi imehi catūhi phalaṭṭhakasamaṇehi",
  "atk-s0402a:1683_6": "suññā. Na hi te ettha santi. Na kevalañca eteheva suññā, catūhi pana maggaṭṭhakasamaṇehipi,",
  "atk-s0402a:1683_7": "catunnaṃ maggānaṃ atthāya āraddhavipassakehipīti dvādasahipi samaṇehi suññā eva.",
  "atk-s0402a:1683_8": "Idameva atthaṃ sandhāya bhagavatā mahāparinibbāne vuttaṃ –",
  "atk-s0402a:1684": "“Ekūnatiṃso vayasā subhadda,",
  "atk-s0402a:1685": "Yaṃ pabbajiṃ kiṃkusalānuesī;",
  "atk-s0402a:1686": "Vassāni paññāsa samādhikāni,",
  "atk-s0402a:1687": "Yato ahaṃ pabbajito subhadda;",
  "atk-s0402a:1688": "Ñāyassa dhammassa padesavattī,",
  "atk-s0402a:1689": "Ito bahiddhā samaṇopi natthi”.",
  "atk-s0402a:1690_0": "“Dutiyopi samaṇo natthi, tatiyopi samaṇo natthi, catutthopi samaṇo natthi, suññā",
  "atk-s0402a:1690_1": "parappavādā samaṇehi aññehī”ti. Ettha hi padesavattīti āraddhavipassako adhippeto.",
  "atk-s0402a:1690_2": "Tasmā sotāpattimaggassa āraddhavipassakaṃ maggaṭṭhaṃ phalaṭṭhanti tayopi ekato katvā",
  "atk-s0402a:1690_3": "“samaṇopi natthī”ti āha, sakadāgāmimaggassa āraddhavipassakaṃ maggaṭṭhaṃ phalaṭṭhanti",
  "atk-s0402a:1690_4": "tayopi ekato katvā “dutiyopi samaṇo natthī”ti āha. Itaresupi dvīsu eseva nayo. Ekādasamaṃ uttānatthamevāti.",
  "atk-s0402a:1691": "Kammavaggo catuttho.",
  "atk-s0402a:1692": "(25) 5. Āpattibhayavaggo",
  "atk-s0402a:1693": "1. Saṅghabhedakasuttavaṇṇanā",
  "atk-s0402a:1694_0": "243. Pañcamassa paṭhame api nu taṃ, ānanda, adhikaraṇanti vivādādhikaraṇādīsu aññataraṃ",
  "atk-s0402a:1694_1": "adhikaraṇaṃ bhikkhusaṅghassa uppajji, satthā tassa vūpasantabhāvaṃ pucchanto evamāha.",
  "atk-s0402a:1694_2": "Kuto taṃ, bhanteti, bhante, kuto kinti kena kāraṇena taṃ adhikaraṇaṃ vūpasamissatīti",
  "atk-s0402a:1694_3": "vadati. Kevalakappanti sakalaṃ samantato. Saṅghabhedāya ṭhitoti saṅghena saddhiṃ",
  "atk-s0402a:1694_4": "vādatthāya kathitaṃ paṭikathentova ṭhito. Tatrāyasmāti tasmiṃ evaṃ ṭhite āyasmā anuruddho.",
  "atk-s0402a:1694_5": "Na ekavācikampi bhaṇitabbaṃ maññatīti “mā, āvuso, saṅghena saddhiṃ evaṃ avacā”ti",
  "atk-s0402a:1694_6": "ekavacanampi vattabbaṃ na maññati. Voyuñjatīti anuyuñjati anuyogaṃ āpajjati. Atthavaseti",
  "atk-s0402a:1694_7": "kāraṇavase. Nāsessantīti uposathappavāraṇaṃ upagantuṃ adatvā nikkaḍḍhissanti. Sesaṃ",
  "atk-s0402a:1694_8": "pāḷivaseneva veditabbaṃ.",
  "atk-s0402a:1695": "2. Āpattibhayasuttavaṇṇanā",
  "atk-s0402a:1696_0": "244. Dutiye khuramuṇḍaṃ karitvāti pañca sikhaṇḍake ṭhapetvā khurena muṇḍaṃ karitvā.",
  "atk-s0402a:1696_1": "Kharassarenāti kakkhaḷasaddena. Paṇavenāti vajjhabheriyā. Thalaṭṭhassāti ekamante",
  "atk-s0402a:1696_2": "ṭhitassa. Sīsacchejjanti sīsacchedārahaṃ. Yatra hi nāmāti yaṃ nāma. So vatassāhanti",
  "atk-s0402a:1696_3": "so vata ahaṃ assaṃ, yaṃ evarūpaṃ pāpaṃ na kareyyanti attho. Yathādhammaṃ paṭikarissatīti",
  "atk-s0402a:1696_4": "dhammānurūpaṃ paṭikarissati, sāmaṇerabhūmiyaṃ ṭhassatīti attho. Kāḷavatthaṃ paridhāyāti",
  "atk-s0402a:1696_5": "kāḷapilotikaṃ nivāsetvā. Mosallanti musalābhipātārahaṃ. Yathādhammanti idha āpattito",
  "atk-s0402a:1696_6": "vuṭṭhāya suddhante patiṭṭhahanto yathādhammaṃ karoti nāma. Bhasmapuṭanti chārikābhaṇḍikaṃ.",
  "atk-s0402a:1696_7": "Gārayhaṃ bhasmapuṭanti garahitabbachārikāpuṭena matthake abhighātārahaṃ. Yathādhammanti",
  "atk-s0402a:1696_8": "idha āpattiṃ desento yathādhammaṃ paṭikaroti nāma. Upavajjanti upavādārahaṃ. Pāṭidesanīyesūti",
  "atk-s0402a:1696_9": "paṭidesetabbesu. Iminā sabbāpi sesāpattiyo saṅgahitā. Imāni kho, bhikkhave, cattāri",
  "atk-s0402a:1696_10": "āpattibhayānīti, bhikkhave, imāni cattāri āpattiṃ nissāya uppajjanakabhayāni nāmāti.",
  "atk-s0402a:1697": "3. Sikkhānisaṃsasuttavaṇṇanā",
  "atk-s0402a:1698_0": "245. Tatiye sikkhā ānisaṃsā etthāti sikkhānisaṃsaṃ. Paññā uttarā etthāti paññuttaraṃ.",
  "atk-s0402a:1698_1": "Vimutti sāro etthāti vimuttisāraṃ. Sati ādhipateyyā etthāti satādhipateyyaṃ. Etesaṃ",
  "atk-s0402a:1698_2": "hi sikkhādisaṅkhātānaṃ ānisaṃsādīnaṃ atthāya vussatīti vuttaṃ hoti. Ābhisamācārikāti",
  "atk-s0402a:1698_3": "uttamasamācārikā. Vattavasena paññattasīlassetaṃ adhivacanaṃ. Tathā tathā so tassā",
  "atk-s0402a:1698_4": "sikkhāyāti tathā tathā so sikkhākāmo bhikkhu tasmiṃ sikkhāpade.",
  "atk-s0402a:1699_0": "Ādibrahmacariyikāti maggabrahmacariyassa ādibhūtānaṃ catunnaṃ mahāsīlānametaṃ adhivacanaṃ.",
  "atk-s0402a:1699_1": "Sabbasoti sabbākārena. Dhammāti catusaccadhammā. Paññāya samavekkhitā hontīti sahavipassanāya",
  "atk-s0402a:1699_2": "maggapaññāya sudiṭṭhā honti. Vimuttiyā phusitā hontīti arahattaphalavimuttiyā ñāṇaphassena",
  "atk-s0402a:1699_3": "phuṭṭhā honti. Ajjhattaṃyeva sati sūpaṭṭhitā hotīti niyakajjhatteyeva sati suṭṭhu",
  "atk-s0402a:1699_4": "upaṭṭhitā hoti. Paññāya anuggahessāmīti vipassanāpaññāya anuggahessāmi. Paññāya samavekkhissāmīti",
  "atk-s0402a:1699_5": "idhāpi vipassanāpaññā adhippetā. Phusitaṃ vā dhammaṃ tattha tattha paññāya anuggahessāmīti",
  "atk-s0402a:1699_6": "ettha pana maggapaññāva adhippetā.",
  "atk-s0402a:1700": "4. Seyyāsuttavaṇṇanā",
  "atk-s0402a:1701_0": "246. Catutthe petāti kālakatā vuccanti. Uttānā sentīti te yebhuyyena uttānakāva sayanti.",
  "atk-s0402a:1701_1": "Atha vā pettivisaye nibbattā petā nāma, te appamaṃsalohitattā aṭṭhisaṅghātajaṭitā",
  "atk-s0402a:1701_2": "ekena passena sayituṃ na sakkonti, uttānāva senti. Anattamano hotīti tejussadattā",
  "atk-s0402a:1701_3": "sīho migarājā dve purimapāde ekasmiṃ, pacchimapāde ekasmiṃ ṭhāne ṭhapetvā naṅguṭṭhaṃ",
  "atk-s0402a:1701_4": "antarasatthimhi pakkhipitvā purimapādapacchimapādanaṅguṭṭhānaṃ ṭhitokāsaṃ sallakkhetvā",
  "atk-s0402a:1701_5": "dvinnaṃ purimapādānaṃ matthake sīsaṃ ṭhapetvā sayati. Divasampi sayitvā pabujjhamāno",
  "atk-s0402a:1701_6": "na uttasanto pabujjhati, sīsaṃ pana ukkhipitvā purimapādādīnaṃ ṭhitokāsaṃ sallakkhetvā",
  "atk-s0402a:1701_7": "sace kiñci ṭhānaṃ vijahitvā ṭhitaṃ hoti, “nayidaṃ tuyhaṃ jātiyā, na sūrabhāvassa",
  "atk-s0402a:1701_8": "anurūpa”nti anattamano hutvā tattheva sayati, na gocarāya pakkamati. Idaṃ sandhāya",
  "atk-s0402a:1701_9": "vuttaṃ – “anattamano hotī”ti. Avijahitvā ṭhite pana “tuyhaṃ jātiyā ca sūrabhāvassa",
  "atk-s0402a:1701_10": "ca anurūpamida”nti haṭṭhatuṭṭho uṭṭhāya sīhavijambhanaṃ vijambhitvā kesarabhāraṃ",
  "atk-s0402a:1701_11": "vidhunitvā tikkhattuṃ sīhanādaṃ naditvā gocarāya pakkamati. Tena vuttaṃ – “attamano hotī”ti.",
  "atk-s0402a:1702": "5. Thūpārahasuttavaṇṇanā",
  "atk-s0402a:1703_0": "247. Pañcame rājā cakkavattīti ettha kasmā bhagavā agāramajjhe vasitvā kālakatassa",
  "atk-s0402a:1703_1": "rañño thūpakaraṇaṃ anujānāti, na sīlavato puthujjanabhikkhussāti? Anacchariyattā.",
  "atk-s0402a:1703_2": "Puthujjanabhikkhūnañhi thūpe anuññāyamāne tambapaṇṇidīpe tāva thūpānaṃ okāso na bhaveyya,",
  "atk-s0402a:1703_3": "tathā aññesu ṭhānesu. Tasmā “anacchariyā te bhavissantī”ti nānujānāti. Cakkavattī",
  "atk-s0402a:1703_4": "rājā ekova nibbattati, tenassa thūpo acchariyo hoti. Puthujjanasīlavato pana parinibbutabhikkhuno",
  "atk-s0402a:1703_5": "viya mahantampi sakkāraṃ kātuṃ vaṭṭatiyeva. Chaṭṭhasattamāni uttānatthāneva.",
  "atk-s0402a:1704": "8. Paṭhamavohārasuttavaṇṇanā",
  "atk-s0402a:1705": "250. Aṭṭhame anariyavohārāti anariyānaṃ kathā. Sesesupi eseva nayo.",
  "atk-s0402a:1706": "Āpattibhayavaggo pañcamo.",
  "atk-s0402a:1707": "Pañcamapaṇṇāsakaṃ niṭṭhitaṃ.",
  "atk-s0402a:1708": "(26) 6. Abhiññāvaggo",
  "atk-s0402a:1709": "1-3. Abhiññāsuttādivaṇṇanā",
  "atk-s0402a:1710_0": "254-256. Chaṭṭhassa paṭhame abhiññāyāti jānitvā. Samatho ca vipassanā cāti cittekaggatā",
  "atk-s0402a:1710_1": "ca saṅkhārapariggahavipassanāñāṇañca. Vijjā ca vimutti cāti maggañāṇavijjā ca sesā",
  "atk-s0402a:1710_2": "sampayuttakadhammā ca. Dutiye anariyapariyesanāti anariyānaṃ esanā gavesanā. Jarādhammanti",
  "atk-s0402a:1710_3": "jarāsabhāvaṃ. Sesesupi eseva nayo. Tatiyaṃ uttānameva.",
  "atk-s0402a:1711": "4. Mālukyaputtasuttavaṇṇanā",
  "atk-s0402a:1712_0": "257. Catutthe mālukyaputtoti mālukyabrāhmaṇiyā putto. Etthāti etasmiṃ tava ovādayācane.",
  "atk-s0402a:1712_1": "Iminā theraṃ apasādetipi ussādetipi. Kathaṃ? Ayaṃ kira daharakāle paccayesu laggo",
  "atk-s0402a:1712_2": "hutvā pacchā mahallakakāle araññavāsaṃ patthento kammaṭṭhānaṃ yācati. Atha bhagavā",
  "atk-s0402a:1712_3": "“ettha dahare kiṃ vakkhāma, mālukyaputto viya tumhepi taruṇakāle paccayesu laggitvā",
  "atk-s0402a:1712_4": "mahallakakāle araññaṃ pavisitvā samaṇadhammaṃ kareyyāthā”ti iminā adhippāyena bhaṇanto",
  "atk-s0402a:1712_5": "theraṃ apasādeti nāma. Yasmā pana thero mahallakakāleva araññaṃ pavisitvā samaṇadhammaṃ",
  "atk-s0402a:1712_6": "kātukāmo, tasmā bhagavā “ettha dahare kiṃ vakkhāma, ayaṃ amhākaṃ mālukyaputto mahallakakālepi",
  "atk-s0402a:1712_7": "araññaṃ pavisitvā samaṇadhammaṃ kātukāmo kammaṭṭhānaṃ yācati. Tumhe tāva taruṇakālepi",
  "atk-s0402a:1712_8": "vīriyaṃ na karothā”ti iminā adhippāyena bhaṇanto theraṃ ussādeti nāmāti yojanā.",
  "atk-s0402a:1713": "5-10. Kulasuttādivaṇṇanā",
  "atk-s0402a:1714_0": "258-263. Pañcame ādhipacce ṭhapentīti bhaṇḍāgārikaṭṭhāne ṭhapenti. Chaṭṭhe vaṇṇasampannoti",
  "atk-s0402a:1714_1": "sarīravaṇṇena samannāgato. Balasampannoti kāyabalena samannāgato. Bhikkhuvāre vaṇṇasampannoti",
  "atk-s0402a:1714_2": "guṇavaṇṇena samannāgato. Balasampannoti vīriyabalena samannāgato. Javasampannoti",
  "atk-s0402a:1714_3": "ñāṇajavena samannāgato. Sattamepi eseva nayo. Sesamettha uttānamevāti.",
  "atk-s0402a:1715": "Abhiññāvaggo chaṭṭho.",
  "atk-s0402a:1716": "(27) 7. Kammapathavaggavaṇṇanā",
  "atk-s0402a:1717": "264-273. Kammapathavaggepi dasapi kammapathā lokiyalokuttaramissakāva kathitā.",
  "atk-s0402a:1718": "(28) 8. Rāgapeyyālavaṇṇanā",
  "atk-s0402a:1719": "274-783. Rāgapeyyālaṃ arahattaṃ pāpetvā kathitaṃ. Sesaṃ sabbattha uttānatthamevāti.",
  "atk-s0402a:1720": "Manorathapūraṇiyā aṅguttaranikāya-aṭṭhakathāya",
  "atk-s0402a:1721": "Catukkanipātassa saṃvaṇṇanā niṭṭhitā."
}