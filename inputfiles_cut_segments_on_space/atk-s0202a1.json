{
  "atk-s0202a1:0": "2. Bhikkhuvaggo",
  "atk-s0202a1:1": "1. Ambalaṭṭhikarāhulovādasuttavaṇṇanā",
  "atk-s0202a1:2_0": "107.Evaṁme sutanti ambalaṭṭhikarāhulovādasuttaṁ. Tattha ambalaṭṭhikāyaṁ viharatīti",
  "atk-s0202a1:2_1": "veḷuvanavihārassa paccante padhānagharasaṅkhepe vivekakāmānaṁ vasanatthāya kate ambalaṭṭhikāti",
  "atk-s0202a1:2_2": "evaṁnāmake pāsāde pavivekaṁ brūhayanto viharati. Kaṇṭako nāma jātakālato paṭṭhāya",
  "atk-s0202a1:2_3": "tikhiṇova hoti, evamevaṁ ayampi āyasmā sattavassikasāmaṇerakāleyeva pavivekaṁ brūhayamāno",
  "atk-s0202a1:2_4": "tattha vihāsi. Paṭisallānā vuṭṭhitoti phalasamāpattito vuṭṭhāya. Āsananti pakatipaññattamevettha",
  "atk-s0202a1:2_5": "āsanaṁ atthi, taṁ papphoṭetvā ṭhapesi. Udakādhāneti udakabhājane. ‘‘Udakaṭṭhāne’’tipi pāṭho.",
  "atk-s0202a1:3_0": "Āyasmantaṁ rāhulaṁ āmantesīti ovādadānatthaṁ āmantesi. Bhagavatā hi rāhulattherassa",
  "atk-s0202a1:3_1": "sambahulā dhammadesanā katā. Sāmaṇerapañhaṁ therasseva vuttaṁ. Tathā rāhulasaṁyuttaṁ",
  "atk-s0202a1:3_2": "mahārāhulovādasuttaṁ cūḷarāhulovādasuttamidaṁ ambalaṭṭhikarāhulovādasuttanti.",
  "atk-s0202a1:4_0": "Ayañhi āyasmā sattavassikakāle bhagavantaṁ cīvarakaṇṇe gahetvā ‘‘dāyajjaṁ me samaṇa",
  "atk-s0202a1:4_1": "dehī’’ti dāyajjaṁ yācamāno bhagavatā dhammasenāpatisāriputtattherassa niyyādetvā",
  "atk-s0202a1:4_2": "pabbājito. Atha bhagavā daharakumārā nāma yuttāyuttaṁ kathaṁ kathenti, ovādamassa",
  "atk-s0202a1:4_3": "demīti rāhulakumāraṁ āmantetvā ‘‘sāmaṇerena nāma, rāhula, tiracchānakathaṁ kathetuṁ",
  "atk-s0202a1:4_4": "na vaṭṭati, tvaṁ kathayamāno evarūpaṁ kathaṁ katheyyāsī’’ti sabbabuddhehi avijahitaṁ",
  "atk-s0202a1:4_5": "dasapucchaṁ pañcapaṇṇāsavissajjanaṁ – ‘‘eko pañho eko uddeso ekaṁ veyyākaraṇaṁ dve",
  "atk-s0202a1:4_6": "pañhā…pe… dasa pañhā dasa uddesā dasa veyyākaraṇāti. Ekaṁ nāma kiṁ? Sabbe sattā āhāraṭṭhitikā…pe…",
  "atk-s0202a1:4_7": "dasa nāma kiṁ? Dasahaṅgehi samannāgato arahāti vuccatī’’ti (khu. pā. 4.10) imaṁ sāmaṇerapañhaṁ",
  "atk-s0202a1:4_8": "kathesi. Puna cintesi ‘‘daharakumārā nāma piyamusāvādā honti, adiṭṭhameva diṭṭhaṁ",
  "atk-s0202a1:4_9": "amhehi, diṭṭhameva na diṭṭhaṁ amhehīti vadanti ovādamassa demī’’ti akkhīhi oloketvāpi",
  "atk-s0202a1:4_10": "sukhasañjānanatthaṁ paṭhamameva catasso udakādhānūpamāyo , tato dve hatthiupamāyo",
  "atk-s0202a1:4_11": "ekaṁ ādāsūpamañca dassetvā imaṁ suttaṁ kathesi. Catūsu pana paccayesu taṇhāvivaṭṭanaṁ",
  "atk-s0202a1:4_12": "pañcasu kāmaguṇesu chandarāgappahānaṁ kalyāṇamittupanissayassa mahantabhāvañca dassetvā",
  "atk-s0202a1:4_13": "rāhulasuttaṁ (su. ni. rāhulasutta) kathesi. Āgatāgataṭṭhāne bhavesu chandarāgo na",
  "atk-s0202a1:4_14": "kattabboti dassetuṁ rāhulasaṁyuttaṁ (saṁ. ni. 2.188 ādayo) kathesi. ‘‘Ahaṁ sobhāmi,",
  "atk-s0202a1:4_15": "mama vaṇṇāyatanaṁ pasanna’’nti attabhāvaṁ nissāya gehassitachandarāgo na kattabboti",
  "atk-s0202a1:4_16": "mahārāhulovādasuttaṁ kathesi.",
  "atk-s0202a1:5_0": "Tattha rāhulasuttaṁ imasmiṁ nāma kāle vuttanti na vattabbaṁ. Tañhi abhiṇhovādavasena",
  "atk-s0202a1:5_1": "vuttaṁ. Rāhulasaṁyuttaṁ sattavassikakālato paṭṭhāya yāva avassikabhikkhukālā vuttaṁ.",
  "atk-s0202a1:5_2": "Mahārāhulovādasuttaṁ aṭṭhārasa vassasāmaṇerakāle vuttaṁ. Cūḷarāhulovādasuttaṁ avassikabhikkhukāle",
  "atk-s0202a1:5_3": "vuttaṁ. Kumārakapañhañca idañca ambalaṭṭhikarāhulovādasuttaṁ sattavassikasāmaṇerakāle",
  "atk-s0202a1:5_4": "vuttaṁ. Tesu rāhulasuttaṁ abhiṇhovādatthaṁ, rāhulasaṁyuttaṁ, therassa vipassanāgabbhagahaṇatthaṁ,",
  "atk-s0202a1:5_5": "mahārāhulovādaṁ gehassitachandarāgavinodanatthaṁ, cūḷarāhulovādaṁ therassa pañcadasa-vimuttiparipācanīya-dhammaparipākakāle",
  "atk-s0202a1:5_6": "arahattagāhāpanatthaṁ vuttaṁ. Idañca pana sandhāya rāhulatthero bhikkhusaṅghamajjhe",
  "atk-s0202a1:5_7": "tathāgatassa guṇaṁ kathento idamāha –",
  "atk-s0202a1:6": "‘‘Kikīva bījaṁ rakkheyya, cāmarī vālamuttamaṁ;",
  "atk-s0202a1:7": "Nipako sīlasampanno, mamaṁ rakkhi tathāgato’’ti. (apa. 1.2.83);",
  "atk-s0202a1:8": "Sāmaṇerapañhaṁ ayuttavacanapahānatthaṁ, idaṁ ambalaṭṭhikarāhulovādasuttaṁ sampajānamusāvādassa akaraṇatthaṁ vuttaṁ.",
  "atk-s0202a1:9": "Tattha passasi noti passasi nu. Parittanti thokaṁ. Sāmaññanti samaṇadhammo. Nikkujjitvāti adhomukhaṁ katvā. Ukkujjitvāti uttānaṁ katvā.",
  "atk-s0202a1:10_0": "108.Seyyathāpi, rāhula, rañño nāgoti ayaṁ upamā sampajānamusāvāde saṁvararahitassa",
  "atk-s0202a1:10_1": "opammadassanatthaṁ vuttā. Tattha īsādantoti rathīsāsadisadanto . Uruḷhavāti abhivaḍḍhito",
  "atk-s0202a1:10_2": "ārohasampanno. Abhijātoti sujāto jātisampanno. Saṅgāmāvacaroti saṅgāmaṁ otiṇṇapubbo.",
  "atk-s0202a1:10_3": "Kammaṁ karotīti āgatāgate pavaṭṭento ghāteti. Puratthimakāyādīsu pana puratthimakāyena",
  "atk-s0202a1:10_4": "tāva paṭisenāya phalakakoṭṭhakamuṇḍapākārādayo pāteti, tathā pacchimakāyena. Sīsena",
  "atk-s0202a1:10_5": "kammaṁ nāma niyametvā etaṁ padesaṁ maddissāmīti nivattitvā oloketi, ettakena satampi",
  "atk-s0202a1:10_6": "sahassampi dvedhā bhijjati. Kaṇṇehi kammaṁ nāma āgatāgate sare kaṇṇehi paharitvā",
  "atk-s0202a1:10_7": "pātanaṁ. Dantehi kammaṁ nāma paṭihatthiassahatthārohaassārohapadādīnaṁ vijjhanaṁ.",
  "atk-s0202a1:10_8": "Naṅguṭṭhena kammaṁ nāma naṅguṭṭhe bandhāya dīghāsilaṭṭhiyā vā ayamusalena vā chedanabhedanaṁ.",
  "atk-s0202a1:10_9": "Rakkhateva soṇḍanti soṇḍaṁ pana mukhe pakkhipitvā rakkhati.",
  "atk-s0202a1:11_0": "Tatthāti tasmiṁ tassa hatthino karaṇe. Apariccattanti anissaṭṭhaṁ, paresaṁ jayaṁ",
  "atk-s0202a1:11_1": "amhākañca parājayaṁ passīti maññati. Soṇḍāyapi kammaṁ karotīti ayamuggaraṁ vā khadiramusalaṁ",
  "atk-s0202a1:11_2": "vā gahetvā samantā aṭṭhārasahatthaṭṭhānaṁ maddati. Pariccattanti vissaṭṭhaṁ, idāni",
  "atk-s0202a1:11_3": "hatthiyodhādīsu na kutoci bhāyati, amhākaṁ jayaṁ paresañca parājayaṁ passīti maññati.",
  "atk-s0202a1:11_4": "Nāhaṁ tassa kiñci pāpanti tassa dukkaṭādiāpattivītikkame vā mātughātakādikammesu",
  "atk-s0202a1:11_5": "vā kiñci pāpaṁ akattabbaṁ nāma natthi. Tasmā tiha teti yasmā sampajānamusāvādino",
  "atk-s0202a1:11_6": "akattabbaṁ pāpaṁ nāma natthi, tasmā tayā hasāyapi davakamyatāyapi musā na bhaṇissāmīti",
  "atk-s0202a1:11_7": "sikkhitabbaṁ. Paccavekkhaṇatthoti olokanattho, yaṁ mukhe vajjaṁ hoti, tassa dassanatthoti",
  "atk-s0202a1:11_8": "vuttaṁ hoti. Paccavekkhitvā paccavekkhitvāti oloketvā oloketvā.",
  "atk-s0202a1:12_0": "109.Sasakkaṁ na karaṇīyanti ekaṁseneva na kātabbaṁ. Paṭisaṁhareyyāsīti nivatteyyāsi",
  "atk-s0202a1:12_1": "mā kareyyāsi. Anupadajjeyyāsīti anupadeyyāsi upatthambheyyāsi punappunaṁ kareyyāsi.",
  "atk-s0202a1:12_2": "Ahorattānusikkhīti rattiñca divañca sikkhamāno.",
  "atk-s0202a1:13_0": "111.Aṭṭīyitabbanti aṭṭena pīḷitena bhavitabbaṁ. Harāyitabbanti lajjitabbaṁ. Jigucchitabbanti",
  "atk-s0202a1:13_1": "gūthaṁ disvā viya jigucchā uppādetabbā. Manokammassa pana adesanāvatthukattā idha",
  "atk-s0202a1:13_2": "desetabbanti na vuttaṁ. Kittake pana ṭhāne kāyakammavacīkammāni sodhetabbāni, kittake",
  "atk-s0202a1:13_3": "manokammanti. Kāyakammavacīkammāni tāva ekasmiṁ purebhatteyeva sodhetabbāni. Bhattakiccaṁ",
  "atk-s0202a1:13_4": "katvā divāṭṭhāne nisinnena hi paccavekkhitabbaṁ ‘‘aruṇuggamanato paṭṭhāya yāva imasmiṁ",
  "atk-s0202a1:13_5": "ṭhāne nisajjā atthi nu kho me imasmiṁ antare paresaṁ appiyaṁ kāyakammaṁ vā vacīkammaṁ",
  "atk-s0202a1:13_6": "vā’’ti. Sace atthīti jānāti, desanāyuttaṁ desetabbaṁ, āvikaraṇayuttaṁ āvikātabbaṁ.",
  "atk-s0202a1:13_7": "Sace natthi, teneva pītipāmojjena vihātabbaṁ. Manokammaṁ pana etasmiṁ piṇḍapātapariyesanaṭṭhāne",
  "atk-s0202a1:13_8": "sodhetabbaṁ. Kathaṁ? ‘‘Atthi nu kho me ajja piṇḍapātapariyesanaṭṭhāne rūpādīsu chando",
  "atk-s0202a1:13_9": "vā rāgo vā paṭighaṁ vā’’ti? Sace atthi, ‘‘puna na evaṁ karissāmī’’ti citteneva adhiṭṭhātabbaṁ.",
  "atk-s0202a1:13_10": "Sace natthi, teneva pītipāmojjena vihātabbaṁ.",
  "atk-s0202a1:14_0": "112.Samaṇā vā brāhmaṇā vāti buddhā vā paccekabuddhā vā tathāgatasāvakā vā. Tasmātihāti",
  "atk-s0202a1:14_1": "yasmā atītepi evaṁ parisodhesuṁ, anāgatepi parisodhessanti, etarahipi parisodhenti,",
  "atk-s0202a1:14_2": "tasmā tumhehipi tesaṁ anusikkhantehi evaṁ sikkhitabbanti attho. Sesaṁ sabbattha uttānameva.",
  "atk-s0202a1:14_3": "Imaṁ pana desanaṁ bhagavā yāva bhavaggā ussitassa ratanarāsino yojaniyamaṇikkhandhena",
  "atk-s0202a1:14_4": "kūṭaṁ gaṇhanto viya neyyapuggalavasena pariniṭṭhāpesīti.",
  "atk-s0202a1:15": "Papañcasūdaniyā majjhimanikāyaṭṭhakathāya",
  "atk-s0202a1:16": "Ambalaṭṭhikarāhulovādasuttavaṇṇanā niṭṭhitā.",
  "atk-s0202a1:17": "2. Mahārāhulovādasuttavaṇṇanā",
  "atk-s0202a1:18_0": "113.Evaṁme sutanti mahārāhulovādasuttaṁ. Tattha piṭṭhito piṭṭhito anubandhīti dassanaṁ",
  "atk-s0202a1:18_1": "avijahitvā gamanaṁ abbocchinnaṁ katvā pacchato pacchato iriyāpathānubandhanena anubandhi.",
  "atk-s0202a1:18_2": "Tadā hi bhagavā pade padaṁ nikkhipanto vilāsitagamanena purato purato gacchati, rāhulatthero",
  "atk-s0202a1:18_3": "dasabalassa padānupadiko hutvā pacchato pacchato.",
  "atk-s0202a1:19_0": "Tattha bhagavā supupphitasālavanamajjhagato subhūmiotaraṇatthāya nikkhantamattavaravāraṇo",
  "atk-s0202a1:19_1": "viya virocittha, rāhulabhaddo ca varavāraṇassa pacchato nikkhantagajapotako viya.",
  "atk-s0202a1:19_2": "Bhagavā sāyanhasamaye maṇiguhato nikkhamitvā gocaraṁ paṭipanno kesarasīho viya, rāhulabhaddo",
  "atk-s0202a1:19_3": "ca sīhamigarājānaṁ anubandhanto nikkhantasīhapotako viya. Bhagavā maṇipabbatasassirikavanasaṇḍato",
  "atk-s0202a1:19_4": "dāṭhabalo mahābyaggho viya, rāhulabhaddo ca byaggharājānaṁ anubandhabyagghapotako",
  "atk-s0202a1:19_5": "viya. Bhagavā simbalidāyato nikkhantasupaṇṇarājā viya, rāhulabhaddo ca supaṇṇarājassa",
  "atk-s0202a1:19_6": "pacchato nikkhantasupaṇṇapotako viya. Bhagavā cittakūṭapabbatato gaganatalaṁ pakkhandasuvaṇṇahaṁsarājā",
  "atk-s0202a1:19_7": "viya, rāhulabhaddo ca haṁsādhipatiṁ anupakkhandahaṁsapotako viya. Bhagavā mahāsaraṁ",
  "atk-s0202a1:19_8": "ajjhogāḷhā suvaṇṇamahānāvā viya, rāhulabhaddo ca suvaṇṇanāvaṁ pacchā anubandhanāvāpotako",
  "atk-s0202a1:19_9": "viya. Bhagavā cakkaratanānubhāvena gaganatale sampayātacakkavattirājā viya, rāhulabhaddo",
  "atk-s0202a1:19_10": "ca rājānaṁ anusampayātapariṇāyakaratanaṁ viya. Bhagavā vigatavalāhakaṁ nabhaṁ paṭipannatārakarājā",
  "atk-s0202a1:19_11": "viya, rāhulabhaddo ca tārakādhipatino anumaggapaṭipannā parisuddhaosadhitārakā viya.",
  "atk-s0202a1:20_0": "Bhagavāpi mahāsammatapaveṇiyaṁ okkākarājavaṁse jāto, rāhulabhaddopi. Bhagavāpi saṅkhe",
  "atk-s0202a1:20_1": "pakkhittakhīrasadiso suparisuddhajātikhattiyakule jāto, rāhulabhaddopi. Bhagavāpi",
  "atk-s0202a1:20_2": "rajjaṁ pahāya pabbajito, rāhulabhaddopi. Bhagavatopi sarīraṁ dvattiṁsamahāpurisalakkhaṇapaṭimaṇḍitaṁ",
  "atk-s0202a1:20_3": "devanagaresu samussitaratanatoraṇaṁ viya sabbapāliphullo pāricchattako viya ca atimanoharaṇaṁ,",
  "atk-s0202a1:20_4": "rāhulabhaddassāpi. Iti dvepi abhinīhārasampannā, dvepi rājapabbajitā, dvepi khattiyasukhumālā,",
  "atk-s0202a1:20_5": "dvepi suvaṇṇavaṇṇā, dvepi lakkhaṇasampannā ekamaggaṁ paṭipannā paṭipāṭiyā gacchantānaṁ",
  "atk-s0202a1:20_6": "dvinnaṁ candamaṇḍalānaṁ dvinnaṁ sūriyamaṇḍalānaṁ dvinnaṁ sakkasuyāmasantusitasunimmitavasavattimahābrahmādīnaṁ",
  "atk-s0202a1:20_7": "siriyā siriṁ abhibhavamānā viya virociṁsu.",
  "atk-s0202a1:21_0": "Tatrāyasmā rāhulo bhagavato piṭṭhito piṭṭhito gacchantova pādatalato yāva upari kesantā",
  "atk-s0202a1:21_1": "tathāgataṁ ālokesi. So bhagavato buddhavesavilāsaṁ disvā ‘‘sobhati bhagavā dvattiṁsamahāpurisalakkhaṇavicittasarīro",
  "atk-s0202a1:21_2": "byāmappabhāparikkhittatāya vippakiṇṇasuvaṇṇacuṇṇamajjhagato viya, vijjulatāparikkhitto",
  "atk-s0202a1:21_3": "kanakapabbato viya, yantasuttasamākaḍḍhitaratanavicittaṁ suvaṇṇaagghikaṁ viya, rattapaṁsukūlacīvarapaṭicchannopi",
  "atk-s0202a1:21_4": "rattakambalaparikkhittakanakapabbato viya, pavāḷalatāpaṭimaṇḍitaṁ suvaṇṇaagghikaṁ",
  "atk-s0202a1:21_5": "viya , cīnapiṭṭhacuṇṇapūjitaṁ suvaṇṇacetiyaṁ viya, lākhārasānulitto kanakayūpo viya,",
  "atk-s0202a1:21_6": "rattavalāhakantarato taṅkhaṇabbhuggatapuṇṇacando viya, aho samatiṁsapāramitānubhāvasajjitassa",
  "atk-s0202a1:21_7": "attabhāvassa sirīsampattī’’ti cintesi. Tato attānampi oloketvā – ‘‘ahampi sobhāmi.",
  "atk-s0202a1:21_8": "Sace bhagavā catūsu mahādīpesu cakkavattirajjaṁ akarissā, mayhaṁ pariṇāyakaṭṭhānantaraṁ",
  "atk-s0202a1:21_9": "adassā. Evaṁ sante ativiya jambudīpatalaṁ asobhissā’’ti attabhāvaṁ nissāya gehassitaṁ",
  "atk-s0202a1:21_10": "chandarāgaṁ uppādesi.",
  "atk-s0202a1:22_0": "Bhagavāpi purato gacchantova cintesi – ‘‘paripuṇṇacchavimaṁsalohito dāni rāhulassa",
  "atk-s0202a1:22_1": "attabhāvo. Rajanīyesu rūpārammaṇādīsu hi cittassa pakkhandanakālo jāto, kiṁ bahulatāya",
  "atk-s0202a1:22_2": "nu kho rāhulo vītināmetī’’ti. Atha sahāvajjaneneva pasannaudake macchaṁ viya, parisuddhe",
  "atk-s0202a1:22_3": "ādāsamaṇḍale mukhanimittaṁ viya ca tassa taṁ cittuppādaṁ addasa. Disvāva – ‘‘ayaṁ",
  "atk-s0202a1:22_4": "rāhulo mayhaṁ atrajo hutvā mama pacchato āgacchanto ‘ahaṁ sobhāmi, mayhaṁ vaṇṇāyatanaṁ",
  "atk-s0202a1:22_5": "pasanna’nti attabhāvaṁ nissāya gehassitachandarāgaṁ uppādeti, atitthe pakkhando uppathaṁ",
  "atk-s0202a1:22_6": "paṭipanno agocare carati, disāmūḷhaaddhiko viya agantabbaṁ disaṁ gacchati. Ayaṁ kho",
  "atk-s0202a1:22_7": "panassa kileso abbhantare vaḍḍhanto attatthampi yathābhūtaṁ passituṁ na dassati,",
  "atk-s0202a1:22_8": "paratthampi, ubhayatthampi. Tato nirayepi paṭisandhiṁ gaṇhāpessati, tiracchānayoniyampi,",
  "atk-s0202a1:22_9": "pettivisayepi, asurakāyepi, sambādhepi mātukucchisminti anamatagge saṁsāravaṭṭe paripātessati. Ayañhi –",
  "atk-s0202a1:23": "Anatthajanano lobho, lobho cittappakopano;",
  "atk-s0202a1:24": "Bhayamantarato jātaṁ, taṁ jano nāvabujjhati.",
  "atk-s0202a1:25": "Luddho atthaṁ na jānāti, luddho dhammaṁ na passati;",
  "atk-s0202a1:26": "Andhatamaṁ tadā hoti, yaṁ lobho sahate naraṁ. (itivu. 88) –",
  "atk-s0202a1:27_0": "Yathā kho pana anekaratanapūrā mahānāvā bhinnaphalakantarena udakaṁ ādiyamānā muhuttampi",
  "atk-s0202a1:27_1": "na ajjhupekkhitabbā hoti, vegenassā vivaraṁ pidahituṁ vaṭṭati, evamevaṁ ayampi na",
  "atk-s0202a1:27_2": "ajjhupekkhitabbo. Yāvassa ayaṁ kileso abbhantare sīlaratanādīni na vināseti, tāvadeva",
  "atk-s0202a1:27_3": "naṁ niggaṇhissāmī’’ti ajjhāsayamakāsi. Evarūpesu pana ṭhānesu buddhānaṁ nāgavilokanaṁ",
  "atk-s0202a1:27_4": "nāma hoti. Tasmā yantena parivattitasuvaṇṇapaṭimā viya sakalakāyeneva parivattetvā",
  "atk-s0202a1:27_5": "ṭhito rāhulabhaddaṁ āmantesi. Taṁ sandhāya ‘‘atha kho bhagavā apaloketvā’’tiādi vuttaṁ.",
  "atk-s0202a1:28_0": "Tattha yaṁkiñci rūpantiādīni sabbākārena visuddhimagge khandhaniddese vitthāritāni.",
  "atk-s0202a1:28_1": "Netaṁ mamātiādīni mahāhatthipadopame vuttāni. Rūpameva nu kho bhagavāti kasmā pucchati?",
  "atk-s0202a1:28_2": "Tassa kira – ‘‘sabbaṁ rūpaṁ netaṁ mama, nesohamasmi na meso attā’’ti sutvā – ‘‘bhagavā",
  "atk-s0202a1:28_3": "sabbaṁ rūpaṁ vipassanāpaññāya evaṁ daṭṭhabbanti vadati, vedanādīsu nu kho kathaṁ",
  "atk-s0202a1:28_4": "paṭipajjitabba’’nti nayo udapādi. Tasmā tasmiṁ naye ṭhito pucchati. Nayakusalo hesa",
  "atk-s0202a1:28_5": "āyasmā rāhulo, idaṁ na kattabbanti vutte idampi na kattabbaṁ idampi na kattabbamevāti",
  "atk-s0202a1:28_6": "nayasatenapi nayasahassenapi paṭivijjhati. Idaṁ kattabbanti vuttepi eseva nayo.",
  "atk-s0202a1:29_0": "Sikkhākāmo hi ayaṁ āyasmā, pātova gandhakuṭipariveṇe patthamattaṁ vālikaṁ okirati",
  "atk-s0202a1:29_1": "– ‘‘ajja sammāsambuddhassa santikā mayhaṁ upajjhāyassa santikā ettakaṁ ovādaṁ ettakaṁ",
  "atk-s0202a1:29_2": "paribhāsaṁ labhāmī’’ti. Sammāsambuddhopi naṁ etadagge ṭhapento – ‘‘etadaggaṁ, bhikkhave,",
  "atk-s0202a1:29_3": "mama sāvakānaṁ bhikkhūnaṁ sikkhākāmānaṁ yadidaṁ rāhulo’’ti (a. ni. 1.209) sikkhāyameva",
  "atk-s0202a1:29_4": "aggaṁ katvā ṭhapesi. Sopi āyasmā bhikkhusaṅghamajjhe tameva sīhanādaṁ nadi –",
  "atk-s0202a1:30": "‘‘Sabbametaṁ abhiññāya, dhammarājā pitā mama;",
  "atk-s0202a1:31": "Sammukhā bhikkhusaṅghassa, etadagge ṭhapesi maṁ.",
  "atk-s0202a1:32": "Sikkhākāmānahaṁ aggo, dhammarājena thomito;",
  "atk-s0202a1:33": "Saddhāpabbajitānañca, sahāyo pavaro mama.",
  "atk-s0202a1:34": "Dhammarājā pitā mayhaṁ, dhammārakkho ca pettiyo;",
  "atk-s0202a1:35": "Sāriputto upajjhāyo, sabbaṁ me jinasāsana’’nti.",
  "atk-s0202a1:36_0": "Athassa bhagavā yasmā na kevalaṁ rūpameva, vedanādayopi evaṁ daṭṭhabbā, tasmā rūpampi",
  "atk-s0202a1:36_1": "rāhulātiādimāha. Ko najjāti ko nu ajja. Therassa kira etadahosi ‘‘sammāsambuddho",
  "atk-s0202a1:36_2": "mayhaṁ attabhāvanissitaṁ chandarāgaṁ ñatvā ‘samaṇena nāma evarūpo vitakko na vitakkitabbo’ti",
  "atk-s0202a1:36_3": "neva pariyāyena kathaṁ kathesi, gaccha bhikkhu rāhulaṁ vadehi ‘mā puna evarūpaṁ vitakkaṁ",
  "atk-s0202a1:36_4": "vitakkesī’ti na dūtaṁ pesesi. Maṁ sammukkhe ṭhatvāyeva pana sabhaṇḍakaṁ coraṁ cūḷāya",
  "atk-s0202a1:36_5": "gaṇhanto viya sammukhā sugatovādaṁ adāsi. Sugatovādo ca nāma asaṅkheyyehipi kappehi",
  "atk-s0202a1:36_6": "dullabho. Evarūpassa buddhassa sammukhā ovādaṁ labhitvā ko nu viññū paṇḍitajātiko",
  "atk-s0202a1:36_7": "ajja gāmaṁ piṇḍāya pavisissatī’’ti. Athesa āyasmā āhārakiccaṁ pahāya yasmiṁ nisinnaṭṭhāne",
  "atk-s0202a1:36_8": "ṭhitena ovādo laddho, tatova paṭinivattetvā aññatarasmiṁ rukkhamūle nisīdi. Bhagavāpi",
  "atk-s0202a1:36_9": "taṁ āyasmantaṁ nivattamānaṁ disvā na evamāha – ‘‘mā nivatta tāva, rāhula, bhikkhācārakālo",
  "atk-s0202a1:36_10": "te’’ti. Kasmā? Evaṁ kirassa ahosi – ‘‘ajja tāva kāyagatāsatiamatabhojanaṁ bhuñjatū’’ti.",
  "atk-s0202a1:37_0": "Addasā kho āyasmā sāriputtoti bhagavati gate pacchā gacchanto addasa. Etassa kirāyasmato",
  "atk-s0202a1:37_1": "ekakassa viharato aññaṁ vattaṁ, bhagavatā saddhiṁ viharato aññaṁ. Yadā hi dve aggasāvakā",
  "atk-s0202a1:37_2": "ekākino vasanti, tadā pātova senāsanaṁ sammajjitvā sarīrapaṭijagganaṁ katvā samāpattiṁ",
  "atk-s0202a1:37_3": "appetvā sannisinnā attano cittaruciyā bhikkhācāraṁ gacchanti. Bhagavatā saddhiṁ viharantā",
  "atk-s0202a1:37_4": "pana therā evaṁ na karonti. Tadā hi bhagavā bhikkhusaṅghaparivāro paṭhamaṁ bhikkhācāraṁ",
  "atk-s0202a1:37_5": "gacchati. Tasmiṁ gate thero attano senāsanā nikkhamitvā – ‘‘bahūnaṁ vasanaṭṭhāne",
  "atk-s0202a1:37_6": "nāma sabbeva pāsādikaṁ kātuṁ sakkonti vā, na vā sakkontī’’ti tattha tattha gantvā",
  "atk-s0202a1:37_7": "asammaṭṭhaṁ ṭhānaṁ sammajjati. Sace kacavaro achaḍḍito hoti, taṁ chaḍḍeti. Pānīyaṭṭhapetabbaṭṭhānamhi",
  "atk-s0202a1:37_8": "pānīyakūṭe asati pānīyaghaṭaṁ ṭhapeti. Gilānānaṁ santikaṁ gantvā, ‘‘āvuso, tumhākaṁ",
  "atk-s0202a1:37_9": "kiṁ āharāmi, kiṁ vo icchitabba’’nti? Pucchati. Avassikadaharānaṁ santikaṁ gantvā",
  "atk-s0202a1:37_10": "– ‘‘abhiramatha, āvuso, mā ukkaṇṭhittha, paṭipattisārakaṁ buddhasāsana’’nti ovadati.",
  "atk-s0202a1:37_11": "Evaṁ katvā sabbapacchā bhikkhācāraṁ gacchati. Yathā hi cakkavatti kuhiñci gantukāmo",
  "atk-s0202a1:37_12": "senāya parivārito paṭhamaṁ nikkhamati, pariṇāyakaratanaṁ senaṅgāni saṁvidhāya pacchā",
  "atk-s0202a1:37_13": "nikkhamati, evaṁ saddhammacakkavatti bhagavā bhikkhusaṅghaparivāro paṭhamaṁ nikkhamati,",
  "atk-s0202a1:37_14": "tassa bhagavato pariṇāyakaratanabhūto dhammasenāpati imaṁ kiccaṁ katvā sabbapacchā",
  "atk-s0202a1:37_15": "nikkhamati. So evaṁ nikkhanto tasmiṁ divase aññatarasmiṁ rukkhamūle nisinnaṁ rāhulabhaddaṁ",
  "atk-s0202a1:37_16": "addasa. Tena vuttaṁ ‘‘pacchā gacchanto addasā’’ti.",
  "atk-s0202a1:38_0": "Atha kasmā ānāpānassatiyaṁ niyojesi? Nisajjānucchavikattā. Thero kira ‘‘etassa bhagavatā",
  "atk-s0202a1:38_1": "rūpakammaṭṭhānaṁ kathita’’nti anāvajjitvāva yenākārena ayaṁ acalo anobaddho hutvā",
  "atk-s0202a1:38_2": "nisinno, idamassa etissā nisajjāya kammaṭṭhānaṁ anucchavikanti cintetvā evamāha.",
  "atk-s0202a1:38_3": "Tattha ānāpānassatinti assāsapassāse pariggahetvā tattha catukkapañcakajjhānaṁ nibbattetvā",
  "atk-s0202a1:38_4": "vipassanaṁ vaḍḍhetvā arahattaṁ gaṇhāhīti dasseti.",
  "atk-s0202a1:39_0": "Mahapphalā hotīti kīvamahapphalā hoti? Idha bhikkhu ānāpānassatiṁ anuyutto ekāsane",
  "atk-s0202a1:39_1": "nisinnova sabbāsave khepetvā arahattaṁ pāpuṇāti, tathā asakkonto maraṇakāle samasīsī",
  "atk-s0202a1:39_2": "hoti, tathā asakkonto devaloke nibbattitvā dhammakathikadevaputtassa dhammaṁ sutvā",
  "atk-s0202a1:39_3": "arahattaṁ pāpuṇāti, tato viraddho anuppanne buddhuppāde paccekabodhiṁ sacchikaroti,",
  "atk-s0202a1:39_4": "taṁ asacchikaronto buddhānaṁ sammukhībhāve bāhiyattherādayo viya khippābhiñño hoti,",
  "atk-s0202a1:39_5": "evaṁ mahapphalā. Mahānisaṁsāti tasseva vevacanaṁ. Vuttampi cetaṁ –",
  "atk-s0202a1:40": "‘‘Ānāpānassatī yassa, paripuṇṇā subhāvitā;",
  "atk-s0202a1:41": "Anupubbaṁ paricitā, yathā buddhena desitā;",
  "atk-s0202a1:42": "Somaṁ lokaṁ pabhāseti, abbhā muttova candimā’’ti. (theragā. 548; paṭi. ma. 1.1.60) –",
  "atk-s0202a1:43": "Imaṁ mahapphalataṁ sampassamāno thero saddhivihārikaṁ tattha niyojeti.",
  "atk-s0202a1:44_0": "Iti bhagavā rūpakammaṭṭhānaṁ, thero ānāpānassatinti ubhopi kammaṭṭhānaṁ ācikkhitvā",
  "atk-s0202a1:44_1": "gatā, rāhulabhaddo vihāreyeva ohīno. Bhagavā tassa ohīnabhāvaṁ jānantopi neva attanā",
  "atk-s0202a1:44_2": "khādanīyaṁ bhojanīyaṁ gahetvā agamāsi, na ānandattherassa hatthe pesesi, na pasenadimahārājaanāthapiṇḍikādīnaṁ",
  "atk-s0202a1:44_3": "saññaṁ adāsi. Saññāmattakañhi labhitvā te kājabhattaṁ abhihareyyuṁ. Yathā ca bhagavā,",
  "atk-s0202a1:44_4": "evaṁ sāriputtattheropi na kiñci akāsi. Rāhulatthero nirāhāro chinnabhatto ahosi.",
  "atk-s0202a1:44_5": "Tassa panāyasmato – ‘‘bhagavā maṁ vihāre ohīnaṁ jānantopi attanā laddhapiṇḍapātaṁ",
  "atk-s0202a1:44_6": "nāpi sayaṁ gahetvā āgato, na aññassa hatthe pahiṇi , na manussānaṁ saññaṁ adāsi,",
  "atk-s0202a1:44_7": "upajjhāyopi me ohīnabhāvaṁ jānanto tatheva na kiñci akāsī’’ti cittampi na uppannaṁ,",
  "atk-s0202a1:44_8": "kuto tappaccayā omānaṁ vā atimānaṁ vā janessati. Bhagavatā pana ācikkhitakammaṭṭhānameva",
  "atk-s0202a1:44_9": "purebhattampi pacchābhattampi – ‘‘itipi rūpaṁ aniccaṁ, itipi dukkhaṁ, itipi asubhaṁ,",
  "atk-s0202a1:44_10": "itipi anattā’’ti aggiṁ abhimatthento viya nirantaraṁ manasikatvā sāyanhasamaye cintesi",
  "atk-s0202a1:44_11": "– ‘‘ahaṁ upajjhāyena ānāpānassatiṁ bhāvehīti vutto , tassa vacanaṁ na karissāmi.",
  "atk-s0202a1:44_12": "Ācariyupajjhāyānañhi vacanaṁ akaronto dubbaco nāma hoti. ‘Dubbaco rāhulo, upajjhāyassapi",
  "atk-s0202a1:44_13": "vacanaṁ na karotī’ti ca garahuppattito kakkhaḷatarā pīḷā nāma natthī’’ti bhāvanāvidhānaṁ",
  "atk-s0202a1:44_14": "pucchitukāmo bhagavato santikaṁ agamāsi. Taṁ dassetuṁ atha kho āyasmā rāhulotiādi vuttaṁ.",
  "atk-s0202a1:45_0": "114. Tattha paṭisallānāti ekībhāvato. Yaṁkiñci rāhulāti kasmā? Bhagavā ānāpānassatiṁ",
  "atk-s0202a1:45_1": "puṭṭho rūpakammaṭṭhānaṁ kathetīti. Rūpe chandarāgappahānatthaṁ. Evaṁ kirassa ahosi",
  "atk-s0202a1:45_2": "– ‘‘rāhulassa attabhāvaṁ nissāya chandarāgo uppanno, heṭṭhā cassa saṅkhepena rūpakammaṭṭhānaṁ",
  "atk-s0202a1:45_3": "kathitaṁ. Idānissāpi dvicattālīsāya ākārehi attabhāvaṁ virājetvā visaṅkharitvā taṁnissitaṁ",
  "atk-s0202a1:45_4": "chandarāgaṁ anuppattidhammataṁ āpādessāmī’’ti. Atha ākāsadhātuṁ kasmā vitthāresīti?",
  "atk-s0202a1:45_5": "Upādārūpadassanatthaṁ. Heṭṭhā hi cattāri mahābhūtāneva kathitāni, na upādārūpaṁ.",
  "atk-s0202a1:45_6": "Tasmā iminā mukhena taṁ dassetuṁ ākāsadhātuṁ vitthāresi. Apica ajjhattikena ākāsena",
  "atk-s0202a1:45_7": "paricchinnarūpampi pākaṭaṁ hoti.",
  "atk-s0202a1:46": "Ākāsena paricchinnaṁ, rūpaṁ yāti vibhūtataṁ;",
  "atk-s0202a1:47": "Tassevaṁ āvibhāvatthaṁ, taṁ pakāsesi nāyako.",
  "atk-s0202a1:48": "Ettha pana purimāsu tāva catūsu dhātūsu yaṁ vattabbaṁ, taṁ mahāhatthipadopame vuttameva.",
  "atk-s0202a1:49_0": "118. Ākāsadhātuyaṁ ākāsagatanti ākāsabhāvaṁ gataṁ. Upādinnantiādinnaṁ gahitaṁ parāmaṭṭhaṁ,",
  "atk-s0202a1:49_1": "sarīraṭṭhakanti attho. Kaṇṇacchiddanti maṁsalohitādīhi asamphuṭṭhakaṇṇavivaraṁ. Nāsacchiddādīsupi",
  "atk-s0202a1:49_2": "eseva nayo. Yenacāti yena chiddena. Ajjhoharatīti anto paveseti, jivhābandhanato",
  "atk-s0202a1:49_3": "hi yāva udarapaṭalā manussānaṁ vidatthicaturaṅgulaṁ chiddaṭṭhānaṁ hoti. Taṁ sandhāyetaṁ",
  "atk-s0202a1:49_4": "vuttaṁ. Yattha cāti yasmiṁ okāse. Santiṭṭhatīti patiṭṭhāti. Manussānañhi mahantaṁ",
  "atk-s0202a1:49_5": "paṭaparissāvanamattañca udarapaṭalaṁ nāma hoti. Taṁ sandhāyetaṁ vuttaṁ. Adhobhāgaṁ",
  "atk-s0202a1:49_6": "nikkhamatīti yena heṭṭhā nikkhamati. Dvattiṁsahatthamattaṁ ekavīsatiyā ṭhānesu vaṅkaṁ",
  "atk-s0202a1:49_7": "antaṁ nāma hoti. Taṁ sandhāyetaṁ vuttaṁ. Yaṁ vā panaññampīti iminā sukhumasukhumaṁ",
  "atk-s0202a1:49_8": "cammamaṁsādiantaragatañceva lomakūpabhāvena ca ṭhitaṁ ākāsaṁ dasseti. Sesametthāpi",
  "atk-s0202a1:49_9": "pathavīdhātuādīsu vuttanayeneva veditabbaṁ.",
  "atk-s0202a1:50_0": "119. Idānissa tādibhāvalakkhaṇaṁ ācikkhanto pathavīsamantiādimāha. Iṭṭhāniṭṭhesu",
  "atk-s0202a1:50_1": "hi arajjanto adussanto tādī nāma hoti. Manāpāmanāpāti ettha aṭṭha lobhasahagatacittasampayuttā",
  "atk-s0202a1:50_2": "manāpā nāma, dve domanassacittasampayuttā amanāpā nāma. Cittaṁ na pariyādāya ṭhassantīti",
  "atk-s0202a1:50_3": "ete phassā uppajjitvā tava cittaṁ antomuṭṭhigataṁ karonto viya pariyādāya gahetvā",
  "atk-s0202a1:50_4": "ṭhātuṁ na sakkhissanti ‘‘ahaṁ sobhāmi, mayhaṁ vaṇṇāyatanaṁ pasanna’’nti puna attabhāvaṁ",
  "atk-s0202a1:50_5": "nissāya chandarāgo nuppajjissati. Gūthagatantiādīsu gūthameva gūthagataṁ. Evaṁ sabbattha.",
  "atk-s0202a1:51_0": "Na katthaci patiṭṭhitoti pathavīpabbatarukkhādīsu ekasmimpi na patiṭṭhito, yadi hi",
  "atk-s0202a1:51_1": "pathaviyaṁ patiṭṭhito bhaveyya, pathaviyā bhijjamānāya saheva bhijjeyya, pabbate",
  "atk-s0202a1:51_2": "patamāne saheva pateyya, rukkhe chijjamāne saheva chijjeyya.",
  "atk-s0202a1:52_0": "120.Mettaṁrāhulāti kasmā ārabhi? Tādibhāvassa kāraṇadassanatthaṁ. Heṭṭhā hi tādibhāvalakkhaṇaṁ",
  "atk-s0202a1:52_1": "dassitaṁ, na ca sakkā ahaṁ tādī homīti akāraṇā bhavituṁ, napi ‘‘ahaṁ uccākulappasuto",
  "atk-s0202a1:52_2": "bahussuto lābhī, maṁ rājarājamahāmattādayo bhajanti, ahaṁ tādī homī’’ti imehi kāraṇehi",
  "atk-s0202a1:52_3": "koci tādī nāma hoti, mettādibhāvanāya pana hotīti tādibhāvassa kāraṇadassanatthaṁ",
  "atk-s0202a1:52_4": "imaṁ desanaṁ ārabhi.",
  "atk-s0202a1:53_0": "Tattha bhāvayatoti upacāraṁ vā appanaṁ vā pāpentassa. Yo byāpādoti yo satte kopo,",
  "atk-s0202a1:53_1": "so pahīyissati. Vihesāti pāṇiādīhi sattānaṁ vihiṁsanaṁ. Aratīti pantasenāsanesu ceva",
  "atk-s0202a1:53_2": "adhikusaladhammesu ca ukkaṇṭhitatā. Paṭighoti yattha katthaci sattesu saṅkhāresu",
  "atk-s0202a1:53_3": "ca paṭihaññanakileso. Asubhanti uddhumātakādīsu upacārappanaṁ. Uddhumātakādīsu asubhabhāvanā",
  "atk-s0202a1:53_4": "ca nāmesā vitthārato visuddhimagge kathitāva. Rāgoti pañcakāmaguṇikarāgo. Aniccasaññanti",
  "atk-s0202a1:53_5": "aniccānupassanāya sahajātasaññaṁ. Vipassanā eva vā esā asaññāpi saññāsīsena saññāti",
  "atk-s0202a1:53_6": "vuttā. Asmimānoti rūpādīsu asmīti māno.",
  "atk-s0202a1:54_0": "121. Idāni therena pucchitaṁ pañhaṁ vitthārento ānāpānassatintiādimāha. Tattha idaṁ",
  "atk-s0202a1:54_1": "kammaṭṭhānañca kammaṭṭhānabhāvanā ca pāḷiattho ca saddhiṁ ānisaṁsakathāya sabbo sabbākārena",
  "atk-s0202a1:54_2": "visuddhimagge anussatiniddese vitthāritoyeva. Imaṁ desanaṁ bhagavā neyyapuggalavaseneva pariniṭṭhāpesīti.",
  "atk-s0202a1:55": "Papañcasūdaniyā majjhimanikāyaṭṭhakathāya",
  "atk-s0202a1:56": "Māhārāhulovādasuttavaṇṇanā niṭṭhitā.",
  "atk-s0202a1:57": "3. Cūḷamālukyasuttavaṇṇanā",
  "atk-s0202a1:58_0": "122.Evaṁme sutanti mālukyasuttaṁ. Tattha mālukyaputtassāti evaṁnāmakassa therassa.",
  "atk-s0202a1:58_1": "Ṭhapitāni paṭikkhittānīti diṭṭhigatāni nāma na byākātabbānīti evaṁ ṭhapitāni ceva",
  "atk-s0202a1:58_2": "paṭikkhittāni ca. Tathāgatoti satto. Taṁ me na ruccatīti taṁ abyākaraṇaṁ mayhaṁ na",
  "atk-s0202a1:58_3": "ruccati. Sikkhaṁpaccakkhāyāti sikkhaṁ paṭikkhipitvā.",
  "atk-s0202a1:59": "125.Ko santo kaṁ paccācikkhasīti yācako vā hi yācitakaṁ paccācikkheyya, yācitako vā yācakaṁ. Tvaṁ neva yācako na yācitako, so dāni tvaṁ ko santo kaṁ paccācikkhasīti attho.",
  "atk-s0202a1:60_0": "126.Viddhoassāti parasenāya ṭhitena viddho bhaveyya. Gāḷhapalepanenāti bahalalepanena.",
  "atk-s0202a1:60_1": "Bhisakkanti vejjaṁ. Sallakattanti sallakantanaṁ sallakantiyasuttavācakaṁ. Akkassāti",
  "atk-s0202a1:60_2": "akkavāke gahetvā jiyaṁ karonti. Tena vuttaṁ ‘‘akkassā’’ti. Saṇhassāti veṇuvilīvassa.",
  "atk-s0202a1:60_3": "Maruvākhīrapaṇṇīnampi vākehiyeva karonti. Tena vuttaṁ yadi vā maruvāya yadi vā khīrapaṇṇinoti.",
  "atk-s0202a1:60_4": "Gacchanti pabbatagacchanadīgacchādīsu jātaṁ. Ropimanti ropetvā vaḍḍhitaṁ saravanato",
  "atk-s0202a1:60_5": "saraṁ gahetvā kataṁ. Sithilahanunoti evaṁnāmakassa pakkhino. Bheravassāti kāḷasīhassa.",
  "atk-s0202a1:60_6": "Semhārassāti makkaṭassa. Evaṁ noti etāya diṭṭhiyā sati na hotīti attho.",
  "atk-s0202a1:61_0": "127.Attheva jātīti etāya diṭṭhiyā sati brahmacariyavāsova natthi, jāti pana atthiyeva.",
  "atk-s0202a1:61_1": "Tathā jarāmaraṇādīnīti dasseti. Yesāhanti yesaṁ ahaṁ. Nighātanti upaghātaṁ vināsaṁ.",
  "atk-s0202a1:61_2": "Mama sāvakā hi etesu nibbinnā idheva nibbānaṁ pāpuṇantīti adhippāyo.",
  "atk-s0202a1:62_0": "128.Tasmātihāti yasmā abyākatametaṁ, catusaccameva mayā byākataṁ, tasmāti attho.",
  "atk-s0202a1:62_1": "Na hetaṁ mālukyaputta atthasaṁhitanti etaṁ diṭṭhigataṁ vā etaṁ byākaraṇaṁ vā kāraṇanissitaṁ",
  "atk-s0202a1:62_2": "na hoti. Na ādibrahmacariyakanti brahmacariyassa ādimattampi pubbabhāgasīlamattampi",
  "atk-s0202a1:62_3": "na hoti. Na nibbidāyātiādīsu vaṭṭe nibbindanatthāya vā virajjhanatthāya vā vaṭṭanirodhāya",
  "atk-s0202a1:62_4": "vā rāgādivūpasamanatthāya vā abhiññeyye dhamme abhijānanatthāya vā catumaggasaṅkhātasambodhatthāya",
  "atk-s0202a1:62_5": "vā asaṅkhatanibbānasacchikiriyatthāya vā na hoti. Etaṁ hīti etaṁ catusaccabyākaraṇaṁ.",
  "atk-s0202a1:62_6": "Ādibrahmacariyakanti brahmacariyassa ādibhūtaṁ pubbapadaṭṭhānaṁ. Sesaṁ vuttapaṭivipakkhanayena",
  "atk-s0202a1:62_7": "veditabbaṁ. Imampi desanaṁ bhagavā neyyapuggalavasena niṭṭhāpesīti.",
  "atk-s0202a1:63": "Papañcasūdaniyā majjhimanikāyaṭṭhakathāya",
  "atk-s0202a1:64": "Cūḷamālukyasuttavaṇṇanā niṭṭhitā.",
  "atk-s0202a1:65": "4. Mahāmālukyasuttavaṇṇanā",
  "atk-s0202a1:66_0": "129.Evaṁme sutanti mahāmālukyasuttaṁ. Tattha orambhāgiyānīti heṭṭhā koṭṭhāsikāni",
  "atk-s0202a1:66_1": "kāmabhave nibbattisaṁvattanikāni. Saṁyojanānīti bandhanāni. Kassakho nāmāti kassa",
  "atk-s0202a1:66_2": "devassa vā manussassa vā desitāni dhāresi, kiṁ tvameveko assosi, na añño kocīti?",
  "atk-s0202a1:66_3": "Anusetīti appahīnatāya anuseti. Anusayamāno saṁyojanaṁ nāma hoti.",
  "atk-s0202a1:67_0": "Ettha ca bhagavatā saṁyojanaṁ pucchitaṁ, therenapi saṁyojanameva byākataṁ. Evaṁ santepi",
  "atk-s0202a1:67_1": "tassa vāde bhagavatā doso āropito. So kasmāti ce? Therassa tathāladdhikattā. Ayañhi",
  "atk-s0202a1:67_2": "tassa laddhi ‘‘samudācārakkhaṇeyeva kilesehi saṁyutto nāma hoti, itarasmiṁ khaṇe",
  "atk-s0202a1:67_3": "asaṁyutto’’ti. Tenassa bhagavatā doso āropito. Athāyasmā ānando cintesi – ‘‘bhagavatā",
  "atk-s0202a1:67_4": "bhikkhusaṅghassa dhammaṁ desessāmīti attano dhammatāyeva ayaṁ dhammadesanā āraddhā,",
  "atk-s0202a1:67_5": "sā iminā apaṇḍitena bhikkhunā visaṁvāditā. Handāhaṁ bhagavantaṁ yācitvā bhikkhūnaṁ",
  "atk-s0202a1:67_6": "dhammaṁ desessāmī’’ti. So evamakāsi. Taṁ dassetuṁ ‘‘evaṁ vutte āyasmā ānando’’tiādi vuttaṁ.",
  "atk-s0202a1:68_0": "Tattha sakkāyadiṭṭhipariyuṭṭhitenāti sakkāyadiṭṭhiyā gahitena abhibhūtena. Sakkāyadiṭṭhiparetenāti",
  "atk-s0202a1:68_1": "sakkāyadiṭṭhiyā anugatena. Nissaraṇanti diṭṭhinissaraṇaṁ nāma nibbānaṁ, taṁ yathābhūtaṁ",
  "atk-s0202a1:68_2": "nappajānāti. Appaṭivinītāti avinoditā anīhaṭā. Orambhāgiyaṁ saṁyojananti heṭṭhābhāgiyasaṁyojanaṁ",
  "atk-s0202a1:68_3": "nāma hoti. Sesapadesupi eseva nayo. Sukkapakkho uttānatthoyeva. ‘‘Sānusayā pahīyatī’’ti",
  "atk-s0202a1:68_4": "vacanato panettha ekacce ‘‘aññaṁ saṁyojanaṁ añño anusayo’’ti vadanti. ‘‘Yathā hi",
  "atk-s0202a1:68_5": "sabyañjanaṁ bhatta’’nti vutte bhattato aññaṁ byañjanaṁ hoti, evaṁ ‘‘sānusayā’’ti",
  "atk-s0202a1:68_6": "vacanato pariyuṭṭhānasakkāyadiṭṭhito aññena anusayena bhavitabbanti tesaṁ laddhi.",
  "atk-s0202a1:68_7": "Te ‘‘sasīsaṁ pārupitvā’’tiādīhi paṭikkhipitabbā. Na hi sīsato añño puriso atthi.",
  "atk-s0202a1:68_8": "Athāpi siyā – ‘‘yadi tadeva saṁyojanaṁ so anusayo, evaṁ sante bhagavatā therassa",
  "atk-s0202a1:68_9": "taruṇūpamo upārambho duāropito hotī’’ti. Na duāropito, kasmā? Evaṁladdhikattāti vitthāritametaṁ.",
  "atk-s0202a1:68_10": "Tasmā soyeva kileso bandhanaṭṭhena saṁyojanaṁ, appahīnaṭṭhena anusayoti imamatthaṁ",
  "atk-s0202a1:68_11": "sandhāya bhagavatā ‘‘sānusayā pahīyatī’’ti evaṁ vuttanti veditabbaṁ.",
  "atk-s0202a1:69_0": "132.Tacaṁ chetvātiādīsu idaṁ opammasaṁsandanaṁ – tacacchedo viya hi samāpatti daṭṭhabbā,",
  "atk-s0202a1:69_1": "pheggucchedo viya vipassanā, sāracchedo viya maggo. Paṭipadā pana lokiyalokuttaramissakāva",
  "atk-s0202a1:69_2": "vaṭṭati. Evamete daṭṭhabbāti evarūpā puggalā evaṁ daṭṭhabbā.",
  "atk-s0202a1:70_0": "133.Upadhivivekāti upadhivivekena. Iminā pañcakāmaguṇaviveko kathito. Akusalānaṁ",
  "atk-s0202a1:70_1": "dhammānaṁ pahānāti iminā nīvaraṇappahānaṁ kathitaṁ. Kāyaduṭṭhullānaṁ paṭippassaddhiyāti",
  "atk-s0202a1:70_2": "iminā kāyālasiyapaṭippassaddhi kathitā. Vivicceva kāmehīti upadhivivekena kāmehi",
  "atk-s0202a1:70_3": "vinā hutvā. Vivicca akusalehīti akusalānaṁ dhammānaṁ pahānena kāyaduṭṭhullānaṁ paṭippassaddhiyā",
  "atk-s0202a1:70_4": "ca akusalehi vinā hutvā. Yadeva tattha hotīti yaṁ tattha antosamāpattikkhaṇeyeva",
  "atk-s0202a1:70_5": "samāpattisamuṭṭhitañca rūpādidhammajātaṁ hoti. Tedhammeti te rūpagatantiādinā nayena",
  "atk-s0202a1:70_6": "vutte rūpādayo dhamme. Aniccatoti na niccato. Dukkhatoti na sukhato. Rogatotiādīsu",
  "atk-s0202a1:70_7": "ābādhaṭṭhena rogato, antodosaṭṭhena gaṇḍato, anupaviddhaṭṭhena dukkhajananaṭṭhena",
  "atk-s0202a1:70_8": "ca sallato, dukkhaṭṭhena aghato, rogaṭṭhena ābādhato, asakaṭṭhena parato, palujjanaṭṭhena",
  "atk-s0202a1:70_9": "palokato, nissattaṭṭhena suññato, na attaṭṭhena anattato. Tattha aniccato, palokatoti",
  "atk-s0202a1:70_10": "dvīhi padehi aniccalakkhaṇaṁ kathitaṁ, dukkhatotiādīhi chahi dukkhalakkhaṇaṁ, parato",
  "atk-s0202a1:70_11": "suññato anattatoti tīhi anattalakkhaṇaṁ.",
  "atk-s0202a1:71_0": "So tehi dhammehīti so tehi evaṁ tilakkhaṇaṁ āropetvā diṭṭhehi antosamāpattiyaṁ pañcakkhandhadhammehi.",
  "atk-s0202a1:71_1": "Cittaṁ paṭivāpetīti cittaṁ paṭisaṁharati moceti apaneti. Upasaṁharatīti vipassanācittaṁ",
  "atk-s0202a1:71_2": "tāva savanavasena thutivasena pariyattivasena paññattivasena ca etaṁ santaṁ nibbānanti",
  "atk-s0202a1:71_3": "evaṁ asaṅkhatāya amatāya dhātuyā upasaṁharati. Maggacittaṁ nibbānaṁ ārammaṇakaraṇavaseneva",
  "atk-s0202a1:71_4": "etaṁ santametaṁ paṇītanti na evaṁ vadati, iminā pana ākārena taṁ paṭivijjhanto tattha",
  "atk-s0202a1:71_5": "cittaṁ upasaṁharatīti attho. So tattha ṭhitoti tāya tilakkhaṇārammaṇāya vipassanāya",
  "atk-s0202a1:71_6": "ṭhito. Āsavānaṁ khayaṁ pāpuṇātīti anukkamena cattāro magge bhāvetvā pāpuṇāti . Teneva",
  "atk-s0202a1:71_7": "dhammarāgenāti samathavipassanādhamme chandarāgena. Samathavipassanāsu hi sabbaso",
  "atk-s0202a1:71_8": "chandarāgaṁ pariyādātuṁ sakkonto arahattaṁ pāpuṇāti, asakkonto anāgāmī hoti.",
  "atk-s0202a1:72_0": "Yadevatattha hoti vedanāgatanti idha pana rūpaṁ na gahitaṁ. Kasmā? Samatikkantattā.",
  "atk-s0202a1:72_1": "Ayañhi heṭṭhā rūpāvacarajjhānaṁ samāpajjitvā rūpaṁ atikkamitvā arūpāvacarasamāpattiṁ",
  "atk-s0202a1:72_2": "samāpannoti samathavasenapinena rūpaṁ atikkantaṁ, heṭṭhā rūpaṁ sammadeva sammasitvā",
  "atk-s0202a1:72_3": "taṁ atikkamma idāni arūpaṁ sammasatīti vipassanāvasenapinena rūpaṁ atikkantaṁ. Arūpe",
  "atk-s0202a1:72_4": "pana sabbasopi rūpaṁ natthīti taṁ sandhāyapi idha rūpaṁ na gahitaṁ.",
  "atk-s0202a1:73_0": "Atha kiñcarahīti kiṁ pucchāmīti pucchati? Samathavasena gacchato cittekaggatā dhuraṁ",
  "atk-s0202a1:73_1": "hoti, so cetovimutto nāma. Vipassanāvasena gacchato paññā dhuraṁ hoti, so paññāvimutto",
  "atk-s0202a1:73_2": "nāmāti ettha therassa kaṅkhā natthi. Ayaṁ sabhāvadhammoyeva, samathavaseneva pana",
  "atk-s0202a1:73_3": "gacchantesu eko cetovimutto nāma hoti, eko paññāvimutto. Vipassanāvasena gacchantesupi",
  "atk-s0202a1:73_4": "eko paññāvimutto nāma hoti, eko cetovimuttoti ettha kiṁ kāraṇanti pucchati.",
  "atk-s0202a1:74_0": "Indriyavemattataṁ vadāmīti indriyanānattataṁ vadāmi. Idaṁ vuttaṁ hoti, na tvaṁ, ānanda,",
  "atk-s0202a1:74_1": "dasa pāramiyo pūretvā sabbaññutaṁ paṭivijjhi, tena te etaṁ apākaṭaṁ. Ahaṁ pana paṭivijjhiṁ,",
  "atk-s0202a1:74_2": "tena me etaṁ pākaṭaṁ. Ettha hi indriyanānattatā kāraṇaṁ. Samathavaseneva hi gacchantesu",
  "atk-s0202a1:74_3": "ekassa bhikkhuno cittekaggatā dhuraṁ hoti, so cetovimutto nāma hoti. Ekassa paññā",
  "atk-s0202a1:74_4": "dhuraṁ hoti, so paññāvimutto nāma hoti. Vipassanāvaseneva ca gacchantesu ekassa paññā",
  "atk-s0202a1:74_5": "dhuraṁ hoti, so paññāvimutto nāma hoti. Ekassa cittekaggatā dhuraṁ hoti, so cetovimutto",
  "atk-s0202a1:74_6": "nāma hoti. Dve aggasāvakā samathavipassanādhurena arahattaṁ pattā. Tesu dhammasenāpati",
  "atk-s0202a1:74_7": "paññāvimutto jāto, mahāmoggallānatthero cetovimutto. Iti indriyavemattamettha kāraṇanti",
  "atk-s0202a1:74_8": "veditabbaṁ. Sesaṁ sabbattha uttānamevāti.",
  "atk-s0202a1:75": "Papañcasūdaniyā majjhimanikāyaṭṭhakathāya",
  "atk-s0202a1:76": "Mahāmālukyasuttavaṇṇanā niṭṭhitā.",
  "atk-s0202a1:77": "5. Bhaddālisuttavaṇṇanā",
  "atk-s0202a1:78_0": "134.Evaṁme sutanti bhaddālisuttaṁ. Tattha ekāsanabhojananti ekasmiṁ purebhatte asanabhojanaṁ,",
  "atk-s0202a1:78_1": "bhuñjitabbabhattanti attho. Appābādhatantiādīni kakacopame vitthāritāni. Na ussahāmīti",
  "atk-s0202a1:78_2": "na sakkomi. Siyā kukkuccaṁ siyā vippaṭisāroti evaṁ bhuñjanto yāvajīvaṁ brahmacariyaṁ",
  "atk-s0202a1:78_3": "carituṁ sakkhissāmi nu kho, na nu khoti iti me vippaṭisārakukkuccaṁ bhaveyyāti attho.",
  "atk-s0202a1:78_4": "Ekadesaṁ bhuñjitvāti porāṇakattherā kira patte bhattaṁ pakkhipitvā sappimhi dinne",
  "atk-s0202a1:78_5": "sappinā uṇhameva thokaṁ bhuñjitvā hatthe dhovitvā avasesaṁ bahi nīharitvā chāyūdakaphāsuke",
  "atk-s0202a1:78_6": "ṭhāne nisīditvā bhuñjanti. Etaṁ sandhāya satthā āha. Bhaddāli, pana cintesi – ‘‘sace",
  "atk-s0202a1:78_7": "sakiṁ pattaṁ pūretvā dinnaṁ bhattaṁ bhuñjitvā puna pattaṁ dhovitvā odanassa pūretvā",
  "atk-s0202a1:78_8": "laddhaṁ bahi nīharitvā chāyūdakaphāsuke ṭhāne bhuñjeyya, iti evaṁ vaṭṭeyya, itarathā",
  "atk-s0202a1:78_9": "ko sakkotī’’ti. Tasmā evampi kho ahaṁ, bhante, na ussahāmīti āha. Ayaṁ kira atīte",
  "atk-s0202a1:78_10": "anantarāya jātiyā kākayoniyaṁ nibbatti. Kākā ca nāma mahāchātakā honti. Tasmā chātakatthero",
  "atk-s0202a1:78_11": "nāma ahosi. Tassa pana viravantasseva bhagavā taṁ madditvā ajjhottharitvā – ‘‘yo",
  "atk-s0202a1:78_12": "pana bhikkhu vikāle khādanīyaṁ vā bhojanīyaṁ vā khādeyya vā bhuñjeyya vā pācittiya’’nti",
  "atk-s0202a1:78_13": "(pāci. 248) sikkhāpadaṁ paññapesi. Tena vuttaṁ atha kho āyasmā, bhaddāli,…pe… anussāhaṁ pavedesīti.",
  "atk-s0202a1:79_0": "Yathātanti yathā aññopi sikkhāya na paripūrakārī ekavihārepi vasanto satthu sammukhībhāvaṁ",
  "atk-s0202a1:79_1": "na dadeyya, tatheva na adāsīti attho. Neva bhagavato upaṭṭhānaṁ agamāsi, na dhammadesanaṭṭhānaṁ",
  "atk-s0202a1:79_2": "na vitakkamāḷakaṁ, na ekaṁ bhikkhācāramaggaṁ paṭipajji. Yasmiṁ kule bhagavā nisīdati,",
  "atk-s0202a1:79_3": "tassa dvārepi na aṭṭhāsi. Sacassa vasanaṭṭhānaṁ bhagavā gacchati, so puretarameva",
  "atk-s0202a1:79_4": "ñatvā aññattha gacchati. Saddhāpabbajito kiresa kulaputto parisuddhasīlo. Tenassa",
  "atk-s0202a1:79_5": "na añño vitakko ahosi, – ‘‘mayā nāma udarakāraṇā bhagavato sikkhāpadapaññāpanaṁ paṭibāhitaṁ,",
  "atk-s0202a1:79_6": "ananucchavikaṁ me kata’’nti ayameva vitakko ahosi. Tasmā ekavihāre vasantopi lajjāya",
  "atk-s0202a1:79_7": "satthu sammukhībhāvaṁ nādāsi.",
  "atk-s0202a1:80_0": "135.Cīvarakammaṁ karontīti manussā bhagavato cīvarasāṭakaṁ adaṁsu, taṁ gahetvā cīvaraṁ",
  "atk-s0202a1:80_1": "karonti. Etaṁ dosakanti etaṁ okāsametaṁ aparādhaṁ, satthu sikkhāpadaṁ paññapentassa",
  "atk-s0202a1:80_2": "paṭibāhitakāraṇaṁ sādhukaṁ manasi karohīti attho. Dukkarataranti vassañhi vasitvā",
  "atk-s0202a1:80_3": "disāpakkante bhikkhū kuhiṁ vasitthāti pucchanti, tehi jetavane vasimhāti vutte, ‘‘āvuso,",
  "atk-s0202a1:80_4": "bhagavā imasmiṁ antovasse kataraṁ jātakaṁ kathesi, kataraṁ suttantaṁ, kataraṁ sikkhāpadaṁ",
  "atk-s0202a1:80_5": "paññapesī’’ti pucchitāro honti. Tato ‘‘vikālabhojanasikkhāpadaṁ paññapesi, bhaddāli,",
  "atk-s0202a1:80_6": "nāma naṁ eko thero paṭibāhī’’ti vakkhanti. Taṁ sutvā bhikkhū – ‘‘bhagavatopi nāma",
  "atk-s0202a1:80_7": "sikkhāpadaṁ paññapentassa paṭibāhitaṁ ayuttaṁ akāraṇa’’nti vadanti. Evaṁ te ayaṁ",
  "atk-s0202a1:80_8": "doso mahājanantare pākaṭo hutvā duppaṭikārataṁ āpajjissatīti maññamānā evamāhaṁsu.",
  "atk-s0202a1:80_9": "Apica aññepi bhikkhū pavāretvā satthu santikaṁ āgamissanti. Atha tvaṁ ‘‘ethāvuso,",
  "atk-s0202a1:80_10": "mama satthāraṁ khamāpentassa sahāyā hothā’’ti saṅghaṁ sannipātessasi. Tattha āgantukā",
  "atk-s0202a1:80_11": "pucchissanti, ‘‘āvuso, kiṁ imināpi bhikkhunā kata’’nti. Tato etamatthaṁ sutvā ‘‘bhāriyaṁ",
  "atk-s0202a1:80_12": "kataṁ bhikkhunā, dasabalaṁ nāma paṭibāhissatīti ayuttameta’’nti vakkhanti. Evampi",
  "atk-s0202a1:80_13": "te ayaṁ aparādho mahājanantare pākaṭo hutvā duppaṭikārataṁ āpajjissatīti maññamānāpi",
  "atk-s0202a1:80_14": "evamāhaṁsu. Atha vā bhagavā pavāretvā cārikaṁ pakkamissati, atha tvaṁ gatagataṭṭhāne",
  "atk-s0202a1:80_15": "bhagavato khamāpanatthāya saṅghaṁ sannipātessasi. Tatra disāvāsino bhikkhū pucchissanti,",
  "atk-s0202a1:80_16": "‘‘āvuso, kiṁ iminā bhikkhunā kata’’nti…pe… duppaṭikārataṁ āpajjissatīti maññamānāpi evamāhaṁsu.",
  "atk-s0202a1:81_0": "Etadavocāti appatirūpaṁ mayā kataṁ, bhagavā pana mahantepi aguṇe alaggitvā mayhaṁ",
  "atk-s0202a1:81_1": "accayaṁ paṭiggaṇhissatīti maññamāno etaṁ ‘‘accayo maṁ, bhante,’’tiādivacanaṁ avoca.",
  "atk-s0202a1:81_2": "Tattha accayoti aparādho. Maṁ accagamāti maṁ atikkamma abhibhavitvā pavatto. Paṭiggaṇhātūti",
  "atk-s0202a1:81_3": "khamatu. Āyatiṁ saṁvarāyāti anāgate saṁvaraṇatthāya, puna evarūpassa aparādhassa",
  "atk-s0202a1:81_4": "dosassa khalitassa akaraṇatthāya. Tagghāti ekaṁsena. Samayopi kho te, bhaddālīti,",
  "atk-s0202a1:81_5": "bhaddāli, tayā paṭivijjhitabbayuttakaṁ ekaṁ kāraṇaṁ atthi, tampi te na paṭividdhaṁ",
  "atk-s0202a1:81_6": "na sallakkhitanti dasseti.",
  "atk-s0202a1:82_0": "136.Ubhatobhāgavimuttotiādīsu dhammānusārī, saddhānusārīti dve ekacittakkhaṇikā maggasamaṅgipuggalā.",
  "atk-s0202a1:82_1": "Ete pana sattapi ariyapuggale bhagavatāpi evaṁ āṇāpetuṁ na yuttaṁ, bhagavatā āṇatte",
  "atk-s0202a1:82_2": "tesampi evaṁ kātuṁ na yuttaṁ. Aṭṭhānaparikappavasena pana ariyapuggalānaṁ suvacabhāvadassanatthaṁ",
  "atk-s0202a1:82_3": "bhaddālittherassa ca dubbacabhāvadassanatthametaṁ vuttaṁ.",
  "atk-s0202a1:83_0": "Api nu tvaṁ tasmiṁ samaye ubhatobhāgavimuttoti desanaṁ kasmā ārabhi? Bhaddālissa",
  "atk-s0202a1:83_1": "niggahaṇatthaṁ. Ayañhettha adhippāyo – bhaddāli, ime satta ariyapuggalā loke dakkhiṇeyyā",
  "atk-s0202a1:83_2": "mama sāsane sāmino, mayi sikkhāpadaṁ paññapente paṭibāhitabbayutte kāraṇe sati etesaṁ",
  "atk-s0202a1:83_3": "paṭibāhituṁ yuttaṁ. Tvaṁ pana mama sāsanato bāhirako, mayi sikkhāpadaṁ paññapente",
  "atk-s0202a1:83_4": "tuyhaṁ paṭibāhituṁ na yuttanti.",
  "atk-s0202a1:84_0": "Ritto tucchoti anto ariyaguṇānaṁ abhāvena rittako tucchako, issaravacane kiñci na",
  "atk-s0202a1:84_1": "hoti. Yathādhammaṁ paṭikarosīti yathā dhammo ṭhito, tatheva karosi, khamāpesīti vuttaṁ",
  "atk-s0202a1:84_2": "hoti. Taṁ te mayaṁ paṭiggaṇhāmāti taṁ tava aparādhaṁ mayaṁ khamāma. Vuḍḍhi hesā,",
  "atk-s0202a1:84_3": "bhaddāli, ariyassa vinayeti esā, bhaddāli, ariyassa vinaye buddhassa bhagavato sāsane",
  "atk-s0202a1:84_4": "vuḍḍhi nāma. Katamā? Accayaṁ accayato disvā yathādhammaṁ paṭikaritvā āyatiṁ saṁvarāpajjanā.",
  "atk-s0202a1:84_5": "Desanaṁ pana puggalādhiṭṭhānaṁ karonto ‘‘yo accayaṁ accayato disvā yathādhammaṁ paṭikaroti,",
  "atk-s0202a1:84_6": "āyatiṁ saṁvaraṁ āpajjatī’’ti āha.",
  "atk-s0202a1:85_0": "137.Satthāpiupavadatīti ‘‘asukavihāravāsī asukassa therassa saddhivihāriko asukassa",
  "atk-s0202a1:85_1": "antevāsiko itthannāmo nāma bhikkhu lokuttaradhammaṁ nibbattetuṁ araññaṁ paviṭṭho’’ti",
  "atk-s0202a1:85_2": "sutvā – ‘‘kiṁ tassa araññavāsena, yo mayhaṁ pana sāsane sikkhāya aparipūrakārī’’ti",
  "atk-s0202a1:85_3": "evaṁ upavadati, sesapadesupi eseva nayo, apicettha devatā na kevalaṁ upavadanti,",
  "atk-s0202a1:85_4": "bheravārammaṇaṁ dassetvā palāyanākārampi karonti. Attanāpi attānanti sīlaṁ āvajjantassa",
  "atk-s0202a1:85_5": "saṁkiliṭṭhaṭṭhānaṁ pākaṭaṁ hoti, cittaṁ vidhāvati, na kammaṭṭhānaṁ allīyati. So ‘‘kiṁ",
  "atk-s0202a1:85_6": "mādisassa araññavāsenā’’ti vippaṭisārī uṭṭhāya pakkamati. Attāpi attānaṁ upavaditoti",
  "atk-s0202a1:85_7": "attanāpi attā upavadito, ayameva vā pāṭho. Sukkapakkho vuttapaccanīkanayena veditabbo.",
  "atk-s0202a1:85_8": "Sovivicceva kāmehītiādi evaṁ sacchikarotīti dassanatthaṁ vuttaṁ.",
  "atk-s0202a1:86_0": "140.Pasayha pasayha kāraṇaṁ karontīti appamattakepi dose niggahetvā punappunaṁ kārenti.",
  "atk-s0202a1:86_1": "No tathāti mahantepi aparādhe yathā itaraṁ, evaṁ pasayha na kārenti. So kira, ‘‘āvuso,",
  "atk-s0202a1:86_2": "bhaddāli, mā cintayittha, evarūpaṁ nāma hoti, ehi satthāraṁ khamāpehī’’ti bhikkhusaṅghatopi,",
  "atk-s0202a1:86_3": "kañci bhikkhuṁ pesetvā attano santikaṁ pakkosāpetvā, ‘‘bhaddāli, mā cintayittha,",
  "atk-s0202a1:86_4": "evarūpaṁ nāma hotī’’ti evaṁ satthusantikāpi anuggahaṁ paccāsīsati. Tato ‘‘bhikkhusaṅghenāpi",
  "atk-s0202a1:86_5": "na samassāsito, satthārāpī’’ti cintetvā evamāha.",
  "atk-s0202a1:87_0": "Atha bhagavā bhikkhusaṅghopi satthāpi ovaditabbayuttameva ovadati, na itaranti dassetuṁ",
  "atk-s0202a1:87_1": "idha, bhaddāli, ekaccotiādimāha. Tattha aññenāññantiādīni anumānasutte vitthāritāni.",
  "atk-s0202a1:87_2": "Na sammā vattatīti sammā vattampi na vattati. Na lomaṁ pātetīti anulomavatte na vattati,",
  "atk-s0202a1:87_3": "vilomameva gaṇhāti. Na nitthāraṁ vattatīti nitthāraṇakavattamhi na vattati, āpattivuṭṭhānatthaṁ",
  "atk-s0202a1:87_4": "turitaturito chandajāto na hoti. Tatrāti tasmiṁ tassa dubbacakaraṇe. Abhiṇhāpattikoti",
  "atk-s0202a1:87_5": "nirantarāpattiko. Āpattibahuloti sāpattikakālovassa bahu, suddho nirāpattikakālo",
  "atk-s0202a1:87_6": "appoti attho. Na khippameva vūpasammatīti khippaṁ na vūpasammati, dīghasuttaṁ hoti.",
  "atk-s0202a1:87_7": "Vinayadharā pādadhovanakāle āgataṁ ‘‘gacchāvuso, vattavelā’’ti vadanti. Puna kālaṁ",
  "atk-s0202a1:87_8": "maññitvā āgataṁ ‘‘gacchāvuso, tuyhaṁ vihāravelā, gacchāvuso, sāmaṇerādīnaṁ uddesadānavelā,",
  "atk-s0202a1:87_9": "amhākaṁ nhānavelā, therūpaṭṭhānavelā, mukhadhovanavelā’’tiādīni vatvā divasabhāgepi",
  "atk-s0202a1:87_10": "rattibhāgepi āgataṁ uyyojentiyeva. ‘‘Kāya velāya, bhante, okāso bhavissatī’’ti vuttepi",
  "atk-s0202a1:87_11": "‘‘gacchāvuso, tvaṁ imameva ṭhānaṁ jānāsi, asuko nāma vinayadharatthero sinehapānaṁ",
  "atk-s0202a1:87_12": "pivati, asuko virecanaṁ kāreti, kasmā turitosī’’tiādīni vatvā dīghasuttameva karonti.",
  "atk-s0202a1:88_0": "141.Khippameva vūpasammatīti lahuṁ vūpasammati, na dīghasuttaṁ hoti. Ussukkāpannā",
  "atk-s0202a1:88_1": "bhikkhū – ‘‘āvuso, ayaṁ subbaco bhikkhu, janapadavāsino nāma gāmantasenāsane vasanaṭṭhānanisajjanādīni",
  "atk-s0202a1:88_2": "na phāsukāni honti, bhikkhācāropi dukkho hoti, sīghamassa adhikaraṇaṁ vūpasamemā’’ti",
  "atk-s0202a1:88_3": "sannipatitvā āpattito vuṭṭhāpetvā suddhante patiṭṭhāpenti.",
  "atk-s0202a1:89": "142.Adhiccāpattikoti kadāci kadāci āpattiṁ āpajjati. So kiñcāpi lajjī hoti pakatatto, dubbacattā panassa bhikkhū tatheva paṭipajjanti.",
  "atk-s0202a1:90_0": "144.Saddhāmattakena vahati pemamattakenāti ācariyupajjhāyesu appamattikāya gehassitasaddhāya",
  "atk-s0202a1:90_1": "appamattakena gehassitapemena yāpeti. Paṭisandhiggahaṇasadisā hi ayaṁ pabbajjā nāma,",
  "atk-s0202a1:90_2": "navapabbajito pabbajjāya guṇaṁ ajānanto ācariyupajjhāyesu pemamattena yāpeti, tasmā",
  "atk-s0202a1:90_3": "evarūpā saṅgaṇhitabbā. Appamattakampi hi saṅgahaṁ labhitvā pabbajjāya ṭhitā abhiññāpattā",
  "atk-s0202a1:90_4": "mahāsamaṇā bhavissanti. Ettakena kathāmaggena ‘‘ovaditabbayuttakaṁ ovadanti, na itara’’nti",
  "atk-s0202a1:90_5": "imameva bhagavatā dassitaṁ.",
  "atk-s0202a1:91_0": "145.Aññāyasaṇṭhahiṁsūti arahatte patiṭṭhahiṁsu. Sattesu hāyamānesūti paṭipattiyā",
  "atk-s0202a1:91_1": "hāyamānāya sattā hāyanti nāma. Saddhamme antaradhāyamāneti paṭipattisaddhamme antaradhāyamāne.",
  "atk-s0202a1:91_2": "Paṭipattisaddhammopi hi paṭipattipūrakesu sattesu asati antaradhāyati nāma . Āsavaṭṭhānīyāti",
  "atk-s0202a1:91_3": "āsavā tiṭṭhanti etesūti āsavaṭṭhānīyā. Yesu diṭṭhadhammikasamparāyikā parūpavādavippaṭisāravadhabandhanādayo",
  "atk-s0202a1:91_4": "ceva apāyadukkhavisesabhūtā ca āsavā tiṭṭhantiyeva. Yasmā nesaṁ te kāraṇaṁ hontīti",
  "atk-s0202a1:91_5": "attho. Te āsavaṭṭhānīyā vītikkamadhammā yāva na saṅghe pātubhavanti, na tāva satthā",
  "atk-s0202a1:91_6": "sāvakānaṁ sikkhāpadaṁ paññapetīti ayamettha yojanā.",
  "atk-s0202a1:92_0": "Evaṁ akālaṁ dassetvā puna kālaṁ dassetuṁ yato ca kho, bhaddālītiādimāha. Tattha yatoti",
  "atk-s0202a1:92_1": "yadā, yasmiṁ kāleti vuttaṁ hoti. Sesaṁ vuttānusāreneva veditabbaṁ. Ayaṁ vā ettha",
  "atk-s0202a1:92_2": "saṅkhepattho – yasmiṁ kāle āsavaṭṭhānīyā dhammāti saṅkhaṁ gatā vītikkamadosā saṅghe",
  "atk-s0202a1:92_3": "pātubhavanti, tadā satthā sāvakānaṁ sikkhāpadaṁ paññapeti. Kasmā? Tesaṁyeva āsavaṭṭhānīyadhammasaṅkhātānaṁ",
  "atk-s0202a1:92_4": "vītikkamadosānaṁ paṭighātāya.",
  "atk-s0202a1:93_0": "Evaṁ āsavaṭṭhānīyānaṁ dhammānaṁ anuppattiṁ sikkhāpadapaññattiyā akālaṁ, uppattiñca",
  "atk-s0202a1:93_1": "kālanti vatvā idāni tesaṁ dhammānaṁ anuppattikālañca uppattikālañca dassetuṁ ‘‘na",
  "atk-s0202a1:93_2": "tāva, bhaddāli, idhekacce’’tiādimāha. Tattha mahattanti mahantabhāvaṁ. Saṅgho hi",
  "atk-s0202a1:93_3": "yāva na theranavamajjhimānaṁ vasena mahattaṁ patto hoti, tāva senāsanāni pahonti,",
  "atk-s0202a1:93_4": "sāsane ekacce āsavaṭṭhānīyā dhammā na uppajjanti. Mahattaṁ patte pana te uppajjanti,",
  "atk-s0202a1:93_5": "atha satthā sikkhāpadaṁ paññapeti. Tattha mahattaṁ patte saṅghe paññattasikkhāpadāni –",
  "atk-s0202a1:94_0": "‘‘Yo pana bhikkhu anupasampannena uttaridvirattatirattaṁ sahaseyyaṁ kappeyya pācittiyaṁ",
  "atk-s0202a1:94_1": "(pāci. 51). Yā pana bhikkhunī anuvassaṁ vuṭṭhāpeyya pācittiyaṁ (pāci. 1171). Yā pana",
  "atk-s0202a1:94_2": "bhikkhunī ekavassaṁ dve vuṭṭhāpeyya pācittiya’’nti (pāci. 1175).",
  "atk-s0202a1:95": "Iminā nayena veditabbāni.",
  "atk-s0202a1:96": "Lābhagganti lābhassa aggaṁ. Saṅgho hi yāva na lābhaggapatto hoti, na tāva lābhaṁ paṭicca āsavaṭṭhānīyā dhammā uppajjanti. Patte pana uppajjanti, atha satthā sikkhāpadaṁ paññapeti –",
  "atk-s0202a1:97": "‘‘Yo pana bhikkhu acelakassa vā paribbājakassa vā paribbājikāya vā sahatthā khādanīyaṁ vā bhojanīyaṁ vā dadeyya pācittiya’’nti (pāci. 270).",
  "atk-s0202a1:98": "Idañhi lābhaggapatte saṅghe sikkhāpadaṁ paññattaṁ.",
  "atk-s0202a1:99_0": "Yasagganti yasassa aggaṁ. Saṅgho hi yāva na yasaggapatto hoti, na tāva yasaṁ paṭicca",
  "atk-s0202a1:99_1": "āsavaṭṭhānīyā dhammā uppajjanti. Patte pana uppajjanti, atha satthā sikkhāpadaṁ paññapeti",
  "atk-s0202a1:99_2": "‘‘surāmerayapāne pācittiya’’nti (pāci. 327). Idañhi yasaggapatte saṅghe sikkhāpadaṁ paññattaṁ.",
  "atk-s0202a1:100_0": "Bāhusaccanti bahussutabhāvaṁ. Saṅgho hi yāva na bāhusaccapatto hoti, na tāva āsavaṭṭhānīyā",
  "atk-s0202a1:100_1": "dhammā uppajjanti. Bāhusaccapatte pana yasmā ekaṁ nikāyaṁ dve nikāye pañcapi nikāye",
  "atk-s0202a1:100_2": "uggahetvā ayoniso ummujjamānā puggalā rasena rasaṁ saṁsandetvā uddhammaṁ ubbinayaṁ",
  "atk-s0202a1:100_3": "satthu sāsanaṁ dīpenti, atha satthā – ‘‘yo pana bhikkhu evaṁ vadeyya tathāhaṁ bhagavatā",
  "atk-s0202a1:100_4": "dhammaṁ desitaṁ ājānāmi (pāci. 418)…pe… samaṇuddesopi ce evaṁ vadeyyā’’tiādinā (pāci.",
  "atk-s0202a1:100_5": "429) nayena sikkhāpadaṁ paññapeti.",
  "atk-s0202a1:101_0": "Rattaññutaṁ pattoti ettha rattiyo jānantīti rattaññū. Attano pabbajitadivasato paṭṭhāya",
  "atk-s0202a1:101_1": "bahū rattiyo jānanti, cirapabbajitāti vuttaṁ hoti. Rattaññūnaṁ bhāvaṁ rattaññutaṁ.",
  "atk-s0202a1:101_2": "Tatra rattaññutaṁ patte saṅghe upasenaṁ vaṅgantaputtaṁ ārabbha sikkhāpadaṁ paññattanti",
  "atk-s0202a1:101_3": "veditabbaṁ. So hāyasmā ūnadasavasse bhikkhū upasampādente disvā ekavasso saddhivihārikaṁ",
  "atk-s0202a1:101_4": "upasampādesi. Atha bhagavā sikkhāpadaṁ paññapesi – ‘‘na, bhikkhave, ūnadasavassena",
  "atk-s0202a1:101_5": "upasampādetabbo, yo upasampādeyya āpatti dukkaṭassā’’ti (mahāva. 75). Evaṁ paññatte",
  "atk-s0202a1:101_6": "sikkhāpade puna bhikkhū ‘‘dasavassamhā dasavassamhā’’ti bālā abyattā upasampādenti.",
  "atk-s0202a1:101_7": "Atha bhagavā aparampi sikkhāpadaṁ paññapesi – ‘‘na, bhikkhave, bālena abyattena upasampādetabbo,",
  "atk-s0202a1:101_8": "yo upasampādeyya, āpatti dukkaṭassa. Anujānāmi, bhikkhave, byattena bhikkhunā paṭibalena",
  "atk-s0202a1:101_9": "dasavassena vā atirekadasavassena vā upasampādetu’’nti. Iti rattaññutaṁ pattakāle",
  "atk-s0202a1:101_10": "dve sikkhāpadāni paññattāni.",
  "atk-s0202a1:102_0": "146.Ājānīyasusūpamaṁdhammapariyāyaṁ desesinti taruṇājānīyaupamaṁ katvā dhammaṁ desayiṁ.",
  "atk-s0202a1:102_1": "Tatrāti tasmiṁ asaraṇe. Na kho, bhaddāli, eseva hetūti na esa sikkhāya aparipūrakārībhāvoyeva eko hetu.",
  "atk-s0202a1:103_0": "147.Mukhādhāne kāraṇaṁ kāretīti khalīnabandhādīhi mukhaṭṭhapane sādhukaṁ gīvaṁ paggaṇhāpetuṁ",
  "atk-s0202a1:103_1": "kāraṇaṁ kāreti. Visūkāyitānītiādīhi visevanācāraṁ kathesi. Sabbāneva hetāni aññamaññavevacanāni.",
  "atk-s0202a1:103_2": "Tasmiṁ ṭhāneti tasmiṁ visevanācāre. Parinibbāyatīti nibbisevano hoti, taṁ visevanaṁ",
  "atk-s0202a1:103_3": "jahatīti attho. Yugādhāneti yugaṭṭhapane yugassa sādhukaṁ gahaṇatthaṁ.",
  "atk-s0202a1:104_0": "Anukkameti cattāropi pāde ekappahāreneva ukkhipane ca nikkhipane ca. Parasenāya hi",
  "atk-s0202a1:104_1": "āvāṭe ṭhatvā asiṁ gahetvā āgacchantassa assassa pāde chindanti. Tasmiṁ samaye esa",
  "atk-s0202a1:104_2": "ekappahāreneva cattāropi pāde ukkhipissatīti rajjubandhanavidhānena etaṁ kāraṇaṁ",
  "atk-s0202a1:104_3": "karonti. Maṇḍaleti yathā asse nisinnoyeva bhūmiyaṁ patitaṁ āvudhaṁ gahetuṁ sakkoti,",
  "atk-s0202a1:104_4": "evaṁ karaṇatthaṁ maṇḍale kāraṇaṁ kāreti. Khurakāseti aggaggakhurehi pathavīkamane.",
  "atk-s0202a1:104_5": "Rattiṁ okkantakaraṇasmiñhi yathā padasaddo na suyyati, tadatthaṁ ekasmiṁ ṭhāne saññaṁ",
  "atk-s0202a1:104_6": "datvā aggaggakhurehiyeva gamanaṁ sikkhāpenti. Taṁ sandhāyetaṁ vuttaṁ. Javeti sīghavāhane.",
  "atk-s0202a1:104_7": "‘‘Dhāve’’tipi pāṭho. Attano parājaye sati palāyanatthaṁ, paraṁ palāyantaṁ anubandhitvā",
  "atk-s0202a1:104_8": "gahaṇatthañca etaṁ kāraṇaṁ kāreti. Davatteti davattāya, yuddhakālasmiñhi hatthīsu",
  "atk-s0202a1:104_9": "vā koñcanādaṁ karontesu assesu vā hasantesu rathesu vā nighosantesu yodhesu vā ukkuṭṭhiṁ",
  "atk-s0202a1:104_10": "karontesu tassa ravassa abhāyitvā parasenapavesanatthaṁ ayaṁ kāraṇā karīyati.",
  "atk-s0202a1:105_0": "Rājaguṇeti raññā jānitabbaguṇe. Kūṭakaṇṇarañño kira guḷavaṇṇo nāma asso ahosi. Rājā",
  "atk-s0202a1:105_1": "pācīnadvārena nikkhamitvā cetiyapabbataṁ gamissāmīti kalambanadītīraṁ sampatto. Asso",
  "atk-s0202a1:105_2": "tīre ṭhatvā udakaṁ otarituṁ na icchati, rājā assācariyaṁ āmantetvā – ‘‘aho tayā asso",
  "atk-s0202a1:105_3": "sikkhāpito udakaṁ otarituṁ na icchatī’’ti āha. Ācariyo – ‘‘susikkhāpito deva asso,",
  "atk-s0202a1:105_4": "evamassa hi cittaṁ ‘sacāhaṁ udakaṁ otarissāmi, vālaṁ temissati, vāle tinte rañño",
  "atk-s0202a1:105_5": "aṅge udakaṁ pāteyyā’ti evaṁ tumhākaṁ sarīre udakapātanabhayena na otarati, vālaṁ",
  "atk-s0202a1:105_6": "gaṇhāpethā’’ti āha. Rājā tathā kāresi. Asso vegena otaritvā pāraṁ gato. Etadatthaṁ",
  "atk-s0202a1:105_7": "ayaṁ kāraṇā karīyati. Rājavaṁseti assarājavaṁse. Vaṁso ceso assarājānaṁ, tathārūpena",
  "atk-s0202a1:105_8": "pahārena chinnabhinnasarīrāpi assārohaṁ parasenāya apātetvā bahi nīharantiyeva. Etadatthaṁ",
  "atk-s0202a1:105_9": "kāraṇaṁ kāretīti attho.",
  "atk-s0202a1:106_0": "Uttame javeti javasampattiyaṁ, yathā uttamajavo hoti, evaṁ kāraṇaṁ kāretīti attho.",
  "atk-s0202a1:106_1": "Uttame hayeti uttamahayabhāve, yathā uttamahayo hoti, evaṁ kāraṇaṁ kāretīti attho.",
  "atk-s0202a1:106_2": "Tattha pakatiyā uttamahayova uttamahayakāraṇaṁ arahati, na añño. Uttamahayakāraṇāya",
  "atk-s0202a1:106_3": "eva ca hayo uttamajavaṁ paṭipajjati, na aññoti.",
  "atk-s0202a1:107_0": "Tatridaṁ vatthu – eko kira rājā ekaṁ sindhavapotakaṁ labhitvā sindhavabhāvaṁ ajānitvāva",
  "atk-s0202a1:107_1": "imaṁ sikkhāpehīti ācariyassa adāsi. Ācariyopi tassa sindhavabhāvaṁ ajānanto taṁ māsakhādakaghoṭakānaṁ",
  "atk-s0202a1:107_2": "kāraṇāsu upaneti. So attano ananucchavikattā kāraṇaṁ na paṭipajjati. So taṁ dametuṁ",
  "atk-s0202a1:107_3": "asakkonto ‘‘kūṭasso ayaṁ mahārājā’’ti vissajjāpesi.",
  "atk-s0202a1:108_0": "Athekadivasaṁ eko assācariyapubbako daharo upajjhāyassa bhaṇḍakaṁ gahetvā gacchanto",
  "atk-s0202a1:108_1": "taṁ parikhāpiṭṭhe carantaṁ disvā – ‘‘anaggho, bhante, sindhavapotako’’ti upajjhāyassa",
  "atk-s0202a1:108_2": "kathesi. Sace rājā jāneyya, maṅgalassaṁ naṁ kareyyāti. Thero āha – ‘‘micchādiṭṭhiko,",
  "atk-s0202a1:108_3": "tāta, rājā appeva nāma buddhasāsane pasīdeyya rañño kathehī’’ti. So gantvā, – ‘‘mahārāja,",
  "atk-s0202a1:108_4": "anaggho sindhavapotako atthī’’ti kathesi. Tayā diṭṭho , tātāti? Āma, mahārājāti.",
  "atk-s0202a1:108_5": "Kiṁ laddhuṁ vaṭṭatīti? Tumhākaṁ bhuñjanakasuvaṇṇathāle tumhākaṁ bhuñjanakabhattaṁ",
  "atk-s0202a1:108_6": "tumhākaṁ pivanakaraso tumhākaṁ gandhā tumhākaṁ mālāti. Rājā sabbaṁ dāpesi. Daharo gāhāpetvā agamāsi.",
  "atk-s0202a1:109_0": "Asso gandhaṁ ghāyitvāva ‘‘mayhaṁ guṇajānanakaācariyo atthi maññe’’ti sīsaṁ ukkhipitvā",
  "atk-s0202a1:109_1": "olokento aṭṭhāsi. Daharo gantvā ‘‘bhattaṁ bhuñjā’’ti accharaṁ pahari. Asso āgantvā",
  "atk-s0202a1:109_2": "suvaṇṇathāle bhattaṁ bhuñji, rasaṁ pivi. Atha naṁ gandhehi vilimpitvā rājapiḷandhanaṁ",
  "atk-s0202a1:109_3": "piḷandhitvā ‘‘purato purato gacchā’’ti accharaṁ pahari. So daharassa purato purato",
  "atk-s0202a1:109_4": "gantvā maṅgalassaṭṭhāne aṭṭhāsi. Daharo – ‘‘ayaṁ te, mahārāja, anaggho sindhavapotako,",
  "atk-s0202a1:109_5": "imināva naṁ niyāmena katipāhaṁ paṭijaggāpehī’’ti vatvā nikkhami.",
  "atk-s0202a1:110_0": "Atha katipāhassa accayena āgantvā assassa ānubhāvaṁ passissasi, mahārājāti. Sādhu",
  "atk-s0202a1:110_1": "ācariya kuhiṁ ṭhatvā passāmāti? Uyyānaṁ gaccha, mahārājāti. Rājā assaṁ gāhāpetvā",
  "atk-s0202a1:110_2": "agamāsi. Daharo accharaṁ paharitvā ‘‘etaṁ rukkhaṁ anupariyāhī’’ti assassa saññaṁ",
  "atk-s0202a1:110_3": "adāsi. Asso pakkhanditvā rukkhaṁ anuparigantvā āgato. Rājā neva gacchantaṁ na āgacchantaṁ",
  "atk-s0202a1:110_4": "addasa. Diṭṭho te, mahārājāti? Na diṭṭho, tātāti. Valañjakadaṇḍaṁ etaṁ rukkhaṁ nissāya",
  "atk-s0202a1:110_5": "ṭhapethāti vatvā accharaṁ pahari ‘‘valañjakadaṇḍaṁ gahetvā ehī’’ti. Asso pakkhanditvā",
  "atk-s0202a1:110_6": "mukhena gahetvā āgato. Diṭṭhaṁ, mahārājāti. Diṭṭhaṁ, tātāti.",
  "atk-s0202a1:111_0": "Puna accharaṁ pahari ‘‘uyyānassa pākāramatthakena caritvā ehī’’ti. Asso tathā akāsi.",
  "atk-s0202a1:111_1": "Diṭṭho, mahārājāti. Na diṭṭho, tātāti. Rattakambalaṁ āharāpetvā assassa pāde bandhāpetvā",
  "atk-s0202a1:111_2": "tatheva saññaṁ adāsi. Asso ullaṅghitvā pākāramatthakena anupariyāyi. Balavatā purisena",
  "atk-s0202a1:111_3": "āviñchanaalātaggisikhā viya uyyānapākāramatthake paññāyittha. Asso gantvā samīpe",
  "atk-s0202a1:111_4": "ṭhito. Diṭṭhaṁ, mahārājāti. Diṭṭhaṁ, tātāti. Maṅgalapokkharaṇipākāramatthake anupariyāhīti saññaṁ adāsi.",
  "atk-s0202a1:112_0": "Puna ‘‘pokkharaṇiṁ otaritvā padumapattesu cārikaṁ carāhī’’ti saññaṁ adāsi. Pokkharaṇiṁ",
  "atk-s0202a1:112_1": "otaritvā sabbapadumapatte caritvā agamāsi, ekaṁ pattampi anakkantaṁ vā phālitaṁ vā",
  "atk-s0202a1:112_2": "chinditaṁ vā khaṇḍitaṁ vā nāhosi. Diṭṭhaṁ, mahārājāti. Diṭṭhaṁ, tātāti. Accharaṁ",
  "atk-s0202a1:112_3": "paharitvā taṁ hatthatalaṁ upanāmesi. Dhātūpatthaddho laṅghitvā hatthatale aṭṭhāsi.",
  "atk-s0202a1:112_4": "Diṭṭhaṁ, mahārājāti? Diṭṭhaṁ, tātāti. Evaṁ uttamahayo eva uttamakāraṇāya uttamajavaṁ paṭipajjati.",
  "atk-s0202a1:113_0": "Uttame sākhalyeti muduvācāya. Muduvācāya hi, ‘‘tāta, tvaṁ mā cintayi, rañño maṅgalasso",
  "atk-s0202a1:113_1": "bhavissasi, rājabhojanādīni labhissasī’’ti uttamahayakāraṇaṁ kāretabbo. Tena vuttaṁ",
  "atk-s0202a1:113_2": "‘‘uttame sākhalye’’ti. Rājabhoggoti rañño upabhogo. Rañño aṅganteva saṅkhaṁ gacchatīti",
  "atk-s0202a1:113_3": "yattha katthaci gacchantena hatthaṁ viya pādaṁ viya anohāyeva gantabbaṁ hoti. Tasmā",
  "atk-s0202a1:113_4": "aṅganti saṅkhaṁ gacchati, catūsu vā senaṅgesu ekaṁ aṅgaṁ hoti.",
  "atk-s0202a1:114_0": "Asekhāya sammādiṭṭhiyāti arahattaphalasammādiṭṭhiyā. Sammāsaṅkappādayopi taṁsampayuttāva.",
  "atk-s0202a1:114_1": "Sammāñāṇaṁ pubbe vuttasammādiṭṭhiyeva. Ṭhapetvā pana aṭṭha phalaṅgāni sesā dhammā",
  "atk-s0202a1:114_2": "vimuttīti veditabbā. Sesaṁ sabbattha uttānameva. Ayaṁ pana desanā ugghaṭitaññūpuggalassa",
  "atk-s0202a1:114_3": "vasena arahattanikūṭaṁ gahetvā niṭṭhāpitāti.",
  "atk-s0202a1:115": "Papañcasūdaniyā majjhimanikāyaṭṭhakathāya",
  "atk-s0202a1:116": "Bhaddālisuttavaṇṇanā niṭṭhitā.",
  "atk-s0202a1:117": "6. Laṭukikopamasuttavaṇṇanā",
  "atk-s0202a1:118_0": "148.Evaṁme sutanti laṭukikopamasuttaṁ. Tattha yena so vanasaṇḍoti ayampi mahāudāyitthero",
  "atk-s0202a1:118_1": "bhagavatā saddhiṁyeva piṇḍāya pavisitvā saddhiṁ paṭikkami. Tasmā yena so bhagavatā",
  "atk-s0202a1:118_2": "upasaṅkamanto vanasaṇḍo tenupasaṅkamīti veditabbo. Apahattāti apahārako. Upahattāti",
  "atk-s0202a1:118_3": "upahārako. Paṭisallānā vuṭṭhitoti phalasamāpattito vuṭṭhito.",
  "atk-s0202a1:119_0": "149.Yaṁbhagavāti yasmiṁ samaye bhagavā. Iṅghāti āṇattiyaṁ nipāto. Aññathattanti cittassa",
  "atk-s0202a1:119_1": "aññathattaṁ. Tañca kho na bhagavantaṁ paṭicca, evarūpaṁ pana paṇītabhojanaṁ alabhantā",
  "atk-s0202a1:119_2": "kathaṁ yāpessāmāti evaṁ paṇītabhojanaṁ paṭicca ahosīti veditabbaṁ. Bhūtapubbanti",
  "atk-s0202a1:119_3": "iminā rattibhojanassa paṇītabhāvaṁ dasseti. Sūpeyyanti sūpena upanetabbaṁ macchamaṁsakaḷīrādi.",
  "atk-s0202a1:119_4": "Samaggā bhuñjissāmāti ekato bhuñjissāma. Saṅkhatiyoti abhisaṅkhārikakhādanīyāni.",
  "atk-s0202a1:119_5": "Sabbā tā rattinti sabbā tā saṅkhatiyo rattiṁyeva honti, divā pana appā parittā thokikā",
  "atk-s0202a1:119_6": "hontīti. Manussā hi divā yāgukañjiyādīhi yāpetvāpi rattiṁ yathāsatti yathāpaṇītameva bhuñjanti.",
  "atk-s0202a1:120_0": "Puna bhūtapubbanti iminā ratti vikālabhojane ādīnavaṁ dasseti. Tattha andhakāratimisāyanti",
  "atk-s0202a1:120_1": "bahalandhakāre. Māṇavehīti corehi. Katakammehīti katacorakammehi. Corā kira katakammā",
  "atk-s0202a1:120_2": "yaṁ nesaṁ devataṁ āyācitvā kammaṁ nipphannaṁ, tassa upahāratthāya manusse māretvā",
  "atk-s0202a1:120_3": "galalohitādīni gaṇhanti. Te aññesu manussesu māriyamānesu kolāhalā uppajjissanti,",
  "atk-s0202a1:120_4": "pabbajitaṁ pariyesanto nāma natthīti maññamānā bhikkhū gahetvā mārenti. Taṁ sandhāyetaṁ",
  "atk-s0202a1:120_5": "vuttaṁ. Akatakammehīti aṭavito gāmaṁ āgamanakāle kammanipphannatthaṁ puretaraṁ balikammaṁ",
  "atk-s0202a1:120_6": "kātukāmehi. Asaddhammena nimantetīti ‘‘ehi bhikkhu ajjekarattiṁ idheva bhuñjitvā",
  "atk-s0202a1:120_7": "idha vasitvā sampattiṁ anubhavitvā sve gamissasī’’ti methunadhammena nimanteti.",
  "atk-s0202a1:121_0": "Puna bhūtapubbanti iminā attanā diṭṭhakāraṇaṁ katheti. Vijjantarikāyāti vijjuvijjotanakkhaṇe",
  "atk-s0202a1:121_1": ". Vissaramakāsīti mahāsaddamakāsi. Abhummeti bhū’ti vaḍḍhi, abhū’ti avaḍḍhi, vināso",
  "atk-s0202a1:121_2": "mayhanti attho. Pisāco vata manti pisāco maṁ khādituṁ āgato vata. Ātumārī mātumārīti",
  "atk-s0202a1:121_3": "ettha ātūti pitā, mātūti mātā. Idaṁ vuttaṁ hoti – yassa pitā vā mātā vā atthi, taṁ",
  "atk-s0202a1:121_4": "mātāpitaro amhākaṁ puttakoti yathā tathā vā uppādetvā yaṁkiñci khādanīyabhojanīyaṁ",
  "atk-s0202a1:121_5": "datvā ekasmiṁ ṭhāne sayāpenti. So evaṁ rattiṁ piṇḍāya na carati. Tuyhaṁ pana mātāpitaro",
  "atk-s0202a1:121_6": "matā maññe, tena evaṁ carasīti.",
  "atk-s0202a1:122_0": "150.Evamevāti evameva kiñci ānisaṁsaṁ apassantā nikkāraṇeneva. Evamāhaṁsūti garahanto",
  "atk-s0202a1:122_1": "āha. Tattha āhaṁsūti vadanti. Kiṁ panimassāti imassa appamattakassa hetu kiṁ vattabbaṁ",
  "atk-s0202a1:122_2": "nāma, nanu apassantena viya asuṇantena viya bhavitabbanti. Oramattakassāti parittamattakassa.",
  "atk-s0202a1:122_3": "Adhisallikhatevāyanti ayaṁ samaṇo navanītaṁ pisanto viya padumanāḷasuttaṁ kakacena",
  "atk-s0202a1:122_4": "okkantanto viya atisallekhati, ativāyāmaṁ karoti. Sikkhākāmāti sāriputtamoggallānādayo",
  "atk-s0202a1:122_5": "viya sikkhākāmā, tesu ca appaccayaṁ upaṭṭhapenti. Tesañhi evaṁ hoti ‘‘sace ete ‘appamattakametaṁ,",
  "atk-s0202a1:122_6": "haratha bhagavā’ti vadeyyuṁ, kiṁ satthā na hareyya. Evaṁ pana avatvā bhagavantaṁ",
  "atk-s0202a1:122_7": "parivāretvā nisinnā ‘evaṁ bhagavā, sādhu bhagavā, paññapetha bhagavā’ti atirekataraṁ",
  "atk-s0202a1:122_8": "ussāhaṁ paṭilabhantī’’ti. Tasmā tesu appaccayaṁ upaṭṭhapenti.",
  "atk-s0202a1:123_0": "Tesanti tesaṁ ekaccānaṁ moghapurisānaṁ. Tanti taṁ appamattakaṁ pahātabbaṁ. Thūlo",
  "atk-s0202a1:123_1": "kaliṅgaroti gale baddhaṁ mahākaṭṭhaṁ viya hoti. Laṭukikā sakuṇikāti cātakasakuṇikā.",
  "atk-s0202a1:123_2": "Sā kira ravasataṁ ravitvā naccasataṁ naccitvā sakiṁ gocaraṁ gaṇhāti. Ākāsato bhūmiyaṁ",
  "atk-s0202a1:123_3": "patiṭṭhitaṁ pana naṁ disvā vacchapālakādayo kīḷanatthaṁ pūtilatāya bandhanti. Taṁ",
  "atk-s0202a1:123_4": "sandhāyetaṁ vuttaṁ. Āgametīti upeti. Tañhi tassāti taṁ pūtilatābandhanaṁ tassā appasarīratāya",
  "atk-s0202a1:123_5": "ceva appathāmatāya ca balavabandhanaṁ nāma, mahantaṁ nāḷikerarajju viya ducchijjaṁ",
  "atk-s0202a1:123_6": "hoti. Tesanti tesaṁ moghapurisānaṁ saddhāmandatāya ca paññāmandatāya ca balavaṁ bandhanaṁ",
  "atk-s0202a1:123_7": "nāma, dukkaṭavatthumattakampi mahantaṁ pārājikavatthu viya duppajahaṁ hoti.",
  "atk-s0202a1:124_0": "151. Sukkapakkhe pahātabbassāti kiṁ imassa appamattakassa pahātabbassa hetu bhagavatā",
  "atk-s0202a1:124_1": "vattabbaṁ atthi, yassa no bhagavā pahānamāha. Nanu evaṁ bhagavato adhippāyaṁ ñatvāpi",
  "atk-s0202a1:124_2": "pahātabbamevāti attho. Appossukkāti anussukkā. Pannalomāti patitalomā, na tassa pahātabbabhayena",
  "atk-s0202a1:124_3": "uddhaggalomā. Paradattavuttāti parehi dinnavuttino, parato laddhena yāpentāti attho.",
  "atk-s0202a1:124_4": "Migabhūtena cetasā viharantīti apaccāsīsanapakkhe ṭhitā hutvā viharanti. Migo hi",
  "atk-s0202a1:124_5": "pahāraṁ labhitvā manussāvāsaṁ gantvā bhesajjaṁ vā vaṇatelaṁ vā labhissāmīti ajjhāsayaṁ",
  "atk-s0202a1:124_6": "akatvā pahāraṁ labhitvāva agāmakaṁ araññaṁ pavisitvā pahaṭaṭṭhānaṁ heṭṭhā katvā nipatitvā",
  "atk-s0202a1:124_7": "phāsubhūtakāle uṭṭhāya gacchati. Evaṁ migā apaccāsīsanapakkhe ṭhitā. Idaṁ sandhāya",
  "atk-s0202a1:124_8": "vuttaṁ ‘‘migabhūtena cetasā viharantī’’ti. Tañhi tassāti taṁ varattabandhanaṁ tassa",
  "atk-s0202a1:124_9": "hatthināgassa mahāsarīratāya ceva mahāthāmatāya ca dubbalabandhanaṁ nāma. Pūtilatā",
  "atk-s0202a1:124_10": "viya suchijjaṁ hoti. Tesaṁ tanti tesaṁ taṁ kulaputtānaṁ saddhāmahantatāya ca paññāmahantatāya",
  "atk-s0202a1:124_11": "ca mahantaṁ pārājikavatthupi dukkaṭavatthumattakaṁ viya suppajahaṁ hoti.",
  "atk-s0202a1:125_0": "152.Daliddoti dāliddiyena samannāgato. Assakoti nissako. Anāḷhiyoti anaḍḍho. Agārakanti",
  "atk-s0202a1:125_1": "khuddakagehaṁ. Oluggavilugganti yassa gehayaṭṭhiyo piṭṭhivaṁsato muccitvā maṇḍale",
  "atk-s0202a1:125_2": "laggā, maṇḍalato muccitvā bhūmiyaṁ laggā. Kākātidāyinti yattha kiñcideva bhuñjissāmāti",
  "atk-s0202a1:125_3": "anto nisinnakāle visuṁ dvārakiccaṁ nāma natthi, tato tato kākā pavisitvā parivārenti.",
  "atk-s0202a1:125_4": "Sūrakākā hi palāyanakāle ca yathāsammukhaṭṭhāneneva nikkhamitvā palāyanti. Naparamarūpanti",
  "atk-s0202a1:125_5": "na puññavantānaṁ gehaṁ viya uttamarūpaṁ. Khaṭopikāti vilīvamañcako. Oluggaviluggāti",
  "atk-s0202a1:125_6": "oṇatuṇṇatā. Dhaññasamavāpakanti dhaññañca samavāpakañca. Tattha dhaññaṁ nāma kudrūsako.",
  "atk-s0202a1:125_7": "Samavāpakanti lābubījakumbhaṇḍabījakādi bījajātaṁ. Naparamarūpanti yathā puññavantānaṁ",
  "atk-s0202a1:125_8": "gandhasālibījādi parisuddhaṁ bījaṁ, na evarūpaṁ. Jāyikāti kapaṇajāyā. Naparamarūpāti",
  "atk-s0202a1:125_9": "pacchisīsā lambatthanī mahodarā pisācā viya bībhacchā. Sāmaññanti samaṇabhāvo. So",
  "atk-s0202a1:125_10": "vatassaṁ, yohanti so vatāhaṁ puriso nāma assaṁ, yo kesamassuṁ ohāretvā pabbajeyyanti.",
  "atk-s0202a1:126_0": "So na sakkuṇeyyāti so evaṁ cintetvāpi gehaṁ gantvā – ‘‘pabbajjā nāma lābhagarukā",
  "atk-s0202a1:126_1": "dukkarā durāsadā, sattapi aṭṭhapi gāme piṇḍāya caritvā yathādhoteneva pattena āgantabbampi",
  "atk-s0202a1:126_2": "hoti , evaṁ yāpetuṁ asakkontassa me puna āgatassa vasanaṭṭhānaṁ icchitabbaṁ, tiṇavallidabbasambhārā",
  "atk-s0202a1:126_3": "nāma dussamodhāniyā, kinti karomī’’ti vīmaṁsati. Athassa taṁ agārakaṁ vejayantapāsādo",
  "atk-s0202a1:126_4": "viya upaṭṭhāti. Athassa khaṭopikaṁ oloketvā – ‘‘mayi gate imaṁ visaṅkharitvā uddhanālātaṁ",
  "atk-s0202a1:126_5": "karissanti, puna aṭṭanipādavilīvādīni laddhabbāni honti, kinti karissāmī’’ti cinteti.",
  "atk-s0202a1:126_6": "Athassa sā sirisayanaṁ viya upaṭṭhāti. Tato dhaññakumbhiṁ oloketvā – ‘‘mayi gate",
  "atk-s0202a1:126_7": "ayaṁ gharaṇī imaṁ dhaññaṁ tena tena saddhiṁ bhuñjissati. Puna āgatena jīvitavutti",
  "atk-s0202a1:126_8": "nāma laddhabbā hoti, kinti karissāmī’’ti cinteti. Athassa sā aḍḍhateḷasāni koṭṭhāgārasatāni",
  "atk-s0202a1:126_9": "viya upaṭṭhāti. Tato mātugāmaṁ oloketvā – ‘‘mayi gate imaṁ hatthigopako vā assagopako",
  "atk-s0202a1:126_10": "vā yo koci palobhessati, puna āgatena bhattapācikā nāma laddhabbā hoti, kinti karissāmī’’ti",
  "atk-s0202a1:126_11": "cinteti. Athassa sā rūpinī devī viya upaṭṭhāti. Idaṁ sandhāya ‘‘so na sakkuṇeyyā’’tiādi vuttaṁ.",
  "atk-s0202a1:127": "153.Nikkhagaṇānanti suvaṇṇanikkhasatānaṁ. Cayoti santānato katasannicayo. Dhaññagaṇānanti dhaññasakaṭasatānaṁ.",
  "atk-s0202a1:128_0": "154.Cattārome, udāyi, puggalāti idha kiṁ dasseti? Heṭṭhā ‘‘te tañceva pajahanti,",
  "atk-s0202a1:128_1": "te tañceva nappajahantī’’ti pajahanakā ca appajahanakā ca rāsivasena dassitā, na",
  "atk-s0202a1:128_2": "pāṭiyekkaṁ vibhattā. Idāni yathā nāma dabbasambhāratthaṁ gato puriso paṭipāṭiyā rukkhe",
  "atk-s0202a1:128_3": "chinditvā puna nivattitvā vaṅkañca pahāya kamme upanetabbayuttakameva gaṇhāti, evameva",
  "atk-s0202a1:128_4": "appajahanake chaḍḍetvā abbohārike katvā pajahanakapuggalā cattāro hontīti dassetuṁ",
  "atk-s0202a1:128_5": "imaṁ desanaṁ ārabhi.",
  "atk-s0202a1:129_0": "Upadhipahānāyāti khandhupadhikilesupadhiabhisaṅkhārupadhikāmaguṇūpadhīti imesaṁ upadhīnaṁ",
  "atk-s0202a1:129_1": "pahānāya. Upadhipaṭisaṁyuttāti upadhianudhāvanakā. Sarasaṅkappāti ettha saranti dhāvantīti",
  "atk-s0202a1:129_2": "sarā. Saṅkappentīti saṅkappā. Padadvayenapi vitakkāyeva vuttā. Samudācarantīti abhibhavanti",
  "atk-s0202a1:129_3": "ajjhottharitvā vattanti. Saṁyuttoti kilesehi saṁyutto. Indriyavemattatāti indriyanānattatā",
  "atk-s0202a1:129_4": ". Kadāci karahacīti bahukālaṁ vītivattetvā. Satisammosāti satisammosena. Nipātoti",
  "atk-s0202a1:129_5": "ayokaṭāhamhi patanaṁ. Ettāvatā ‘‘nappajahati, pajahati, khippaṁ pajahatī’’ti tayo",
  "atk-s0202a1:129_6": "rāsayo dassitā. Tesu cattāro janā nappajahanti nāma, cattāro pajahanti nāma, cattāro",
  "atk-s0202a1:129_7": "khippaṁ pajahanti nāma.",
  "atk-s0202a1:130_0": "Tattha puthujjano sotāpanno sakadāgāmī anāgāmīti ime cattāro janā nappajahanti nāma.",
  "atk-s0202a1:130_1": "Puthujjanādayo tāva mā pajahantu, anāgāmī kathaṁ na pajahatīti? Sopi hi yāvadevassa",
  "atk-s0202a1:130_2": "bhavalobho atthi, tāva ahosukhaṁ ahosukhanti abhinandati. Tasmā nappajahati nāma.",
  "atk-s0202a1:130_3": "Eteyeva pana cattāro janā pajahanti nāma. Sotāpannādayo tāva pajahantu, puthujjano",
  "atk-s0202a1:130_4": "kathaṁ pajahatīti? Āraddhavipassako hi satisammosena sahasā kilese uppanne ‘‘mādisassa",
  "atk-s0202a1:130_5": "nāma bhikkhuno kileso uppanno’’ti saṁvegaṁ katvā vīriyaṁ paggayha vipassanaṁ vaḍḍhetvā",
  "atk-s0202a1:130_6": "maggena kilese samugghāteti. Iti so pajahati nāma. Teyeva cattāro khippaṁ pajahanti",
  "atk-s0202a1:130_7": "nāma. Tattha imasmiṁ sutte, mahāhatthipadopame (ma. ni. 1.288 ādayo), indriyabhāvaneti",
  "atk-s0202a1:130_8": "(ma. ni. 3.453 ādayo) imesu suttesu kiñcāpi tatiyavāro gahito, pañho pana dutiyavāreneva",
  "atk-s0202a1:130_9": "kathitoti veditabbo.",
  "atk-s0202a1:131_0": "Upadhidukkhassa mūlanti ettha pañca khandhā upadhi nāma. Taṁ dukkhassa mūlanti iti",
  "atk-s0202a1:131_1": "viditvā kilesupadhinā nirupadhi hoti, niggahaṇo nitaṇhoti attho. Upadhisaṅkhaye vimuttoti",
  "atk-s0202a1:131_2": "taṇhakkhaye nibbāne ārammaṇato vimutto.",
  "atk-s0202a1:132_0": "155. Evaṁ cattāro puggale vitthāretvā idāni ye pajahanti, te ‘‘ime nāma ettake kilese",
  "atk-s0202a1:132_1": "pajahanti’’. Ye nappajahanti, tepi ‘‘ime nāma ettake kilese nappajahantī’’ti dassetuṁ",
  "atk-s0202a1:132_2": "pañca kho ime udāyi kāmaguṇātiādimāha. Tattha miḷhasukhanti asucisukhaṁ. Anariyasukhanti",
  "atk-s0202a1:132_3": "anariyehi sevitasukhaṁ. Bhāyitabbanti etassa sukhassa paṭilābhatopi vipākatopi bhāyitabbaṁ.",
  "atk-s0202a1:132_4": "Nekkhammasukhanti kāmato nikkhantasukhaṁ. Pavivekasukhanti gaṇatopi kilesatopi pavivittasukhaṁ.",
  "atk-s0202a1:132_5": "Upasamasukhanti rāgādivūpasamatthāya sukhaṁ. Sambodhasukhanti maggasaṅkhātassa sambodhassa",
  "atk-s0202a1:132_6": "nibbattanatthāya sukhaṁ. Na bhāyitabbanti etassa sukhassa paṭilābhatopi vipākatopi",
  "atk-s0202a1:132_7": "na bhāyitabbaṁ, bhāvetabbamevetaṁ.",
  "atk-s0202a1:133_0": "156.Iñjitasmiṁvadāmīti iñjanaṁ calanaṁ phandananti vadāmi. Kiñca tattha iñjitasminti",
  "atk-s0202a1:133_1": "kiñca tattha iñjitaṁ. Idaṁ tattha iñjitasminti ye ete aniruddhā vitakkavicārā, idaṁ",
  "atk-s0202a1:133_2": "tattha iñjitaṁ. Dutiyatatiyajjhānesupi eseva nayo. Aniñjitasmiṁ vadāmīti idaṁ catutthajjhānaṁ",
  "atk-s0202a1:133_3": "aniñjanaṁ acalanaṁ nipphandananti vadāmi.",
  "atk-s0202a1:134_0": "Analanti vadāmīti akattabbaālayanti vadāmi, taṇhālayo ettha na uppādetabboti dasseti.",
  "atk-s0202a1:134_1": "Atha vā analaṁ apariyattaṁ, na ettāvatā alametanti sanniṭṭhānaṁ kātabbanti vadāmi.",
  "atk-s0202a1:134_2": "Nevasaññānāsaññāyatanassāpīti evarūpāyapi santāya samāpattiyā pahānameva vadāmi.",
  "atk-s0202a1:134_3": "Aṇuṁ vā thūlaṁ vāti khuddakaṁ vā mahantaṁ vā appasāvajjaṁ vā mahāsāvajjaṁ vā. Sesaṁ",
  "atk-s0202a1:134_4": "sabbattha uttānameva. Desanā pana neyyapuggalassa vasena arahattanikūṭeneva niṭṭhāpitāti.",
  "atk-s0202a1:135": "Papañcasūdaniyā majjhimanikāyaṭṭhakathāya",
  "atk-s0202a1:136": "Laṭukikopamasuttavaṇṇanā niṭṭhitā.",
  "atk-s0202a1:137": "7. Cātumasuttavaṇṇanā",
  "atk-s0202a1:138_0": "157.Evaṁme sutanti cātumasuttaṁ. Tattha cātumāyanti evaṁnāmake gāme. Pañcamattāni",
  "atk-s0202a1:138_1": "bhikkhusatānīti adhunā pabbajitānaṁ bhikkhūnaṁ pañca satāni. Therā kira cintesuṁ",
  "atk-s0202a1:138_2": "– ‘‘ime kulaputtā dasabalaṁ adisvāva pabbajitā, etesaṁ bhagavantaṁ dassessāma, bhagavato",
  "atk-s0202a1:138_3": "santike dhammaṁ sutvā attano attano yathāupanissayena patiṭṭhahissantī’’ti. Tasmā",
  "atk-s0202a1:138_4": "te bhikkhū gahetvā āgatā. Paṭisammodamānāti ‘‘kaccāvuso, khamanīya’’ntiādiṁ paṭisanthārakathaṁ",
  "atk-s0202a1:138_5": "kurumānā. Senāsanāni paññāpayamānāti attano attano ācariyupajjhāyānaṁ vasanaṭṭhānāni",
  "atk-s0202a1:138_6": "pucchitvā dvāravātapānāni vivaritvā mañcapīṭhakaṭasārakādīni nīharitvā papphoṭetvā",
  "atk-s0202a1:138_7": "yathāṭṭhāne saṇṭhāpayamānā. Pattacīvarāni paṭisāmayamānāti, bhante, idaṁ me pattaṁ",
  "atk-s0202a1:138_8": "ṭhapetha, idaṁ cīvaraṁ, idaṁ thālakaṁ, idaṁ udakatumbaṁ, imaṁ kattarayaṭṭhinti evaṁ",
  "atk-s0202a1:138_9": "samaṇaparikkhāre saṅgopayamānā.",
  "atk-s0202a1:139_0": "Uccāsaddā mahāsaddāti uddhaṁ uggatattā uccaṁ, patthaṭattā mahantaṁ avinibbhogasaddaṁ",
  "atk-s0202a1:139_1": "karontā. Kevaṭṭā maññe macchavilopeti kevaṭṭānaṁ macchapacchiṭhapitaṭṭhāne mahājano",
  "atk-s0202a1:139_2": "sannipatitvā – ‘‘idha aññaṁ ekaṁ macchaṁ dehi, ekaṁ macchaphālaṁ dehi, etassa te",
  "atk-s0202a1:139_3": "mahā dinno, mayhaṁ khuddako’’ti evaṁ uccāsaddaṁ mahāsaddaṁ karonti. Taṁ sandhāyetaṁ",
  "atk-s0202a1:139_4": "vuttaṁ. Macchagahaṇatthaṁ jāle pakkhittepi tasmiṁ ṭhāne kevaṭṭā ceva aññe ca ‘‘paviṭṭho",
  "atk-s0202a1:139_5": "na paviṭṭho, gahito na gahito’’ti mahāsaddaṁ karonti. Tampi sandhāyetaṁ vuttaṁ. Paṇāmemīti",
  "atk-s0202a1:139_6": "nīharāmi. Na vo mama santike vatthabbanti tumhe mādisassa buddhassa vasanaṭṭhānaṁ",
  "atk-s0202a1:139_7": "āgantvā evaṁ mahāsaddaṁ karotha, attano dhammatāya vasantā kiṁ nāma sāruppaṁ karissatha,",
  "atk-s0202a1:139_8": "tumhādisānaṁ mama santike vasanakiccaṁ natthīti dīpeti. Tesu ekabhikkhupi ‘‘bhagavā",
  "atk-s0202a1:139_9": "tumhe mahāsaddamattakena amhe paṇāmethā’’ti vā aññaṁ vā kiñci vattuṁ nāsakkhi, sabbe",
  "atk-s0202a1:139_10": "bhagavato vacanaṁ sampaṭicchantā ‘‘evaṁ, bhante,’’ti vatvā nikkhamiṁsu. Evaṁ pana",
  "atk-s0202a1:139_11": "tesaṁ ahosi ‘‘mayaṁ satthāraṁ passissāma, dhammakathaṁ sossāma, satthu santike vasissāmāti",
  "atk-s0202a1:139_12": "āgatā. Evarūpassa pana garuno satthu santikaṁ āgantvā mahāsaddaṁ karimhā, amhākameva",
  "atk-s0202a1:139_13": "dosoyaṁ, paṇāmitamhā, na no laddhaṁ bhagavato santike vatthuṁ, na suvaṇṇavaṇṇasarīraṁ",
  "atk-s0202a1:139_14": "oloketuṁ, na madhurassarena dhammaṁ sotu’’nti. Te balavadomanassajātā hutvā pakkamiṁsu.",
  "atk-s0202a1:140_0": "158.Tenupasaṅkamiṁsūti te kira sakyā āgamanasamayepi te bhikkhū tattheva nisinnā",
  "atk-s0202a1:140_1": "passiṁsu. Atha nesaṁ etadahosi – ‘‘kiṁ nu kho ete bhikkhū pavisitvāva paṭinivattā,",
  "atk-s0202a1:140_2": "jānissāma taṁ kāraṇa’’nti cintetvā yena te bhikkhū tenupasaṅkamiṁsu. Handāti vavassaggatthe",
  "atk-s0202a1:140_3": "nipāto. Kahaṁ pana tumheti tumhe idāneva āgantvā kahaṁ gacchatha, kiṁ tumhākaṁ koci",
  "atk-s0202a1:140_4": "upaddavo, udāhu dasabalassāti? Tesaṁ pana bhikkhūnaṁ, – ‘‘āvuso, mayaṁ bhagavantaṁ",
  "atk-s0202a1:140_5": "dassanāya āgatā, diṭṭho no bhagavā, idāni attano vasanaṭṭhānaṁ gacchāmā’’ti kiñcāpi",
  "atk-s0202a1:140_6": "evaṁ vacanaparihāro atthi, evarūpaṁ pana lesakappaṁ akatvā yathābhūtameva ārocetvā",
  "atk-s0202a1:140_7": "bhagavatā kho, āvuso, bhikkhusaṅgho paṇāmitoti āhaṁsu. Te pana rājāno sāsane dhuravahā,",
  "atk-s0202a1:140_8": "tasmā cintesuṁ – ‘‘dvīhi aggasāvakehi saddhiṁ pañcasu bhikkhusatesu gacchantesu bhagavato",
  "atk-s0202a1:140_9": "pādamūlaṁ vigacchissati, imesaṁ nivattanākāraṁ karissāmā’’ti. Evaṁ cintetvā tena",
  "atk-s0202a1:140_10": "hāyasmantotiādimāhaṁsu. Tesupi bhikkhūsu ‘‘mayaṁ mahāsaddamattakena paṇāmitā, na",
  "atk-s0202a1:140_11": "mayaṁ jīvituṁ asakkontā pabbajitā’’ti ekabhikkhupi paṭippharito nāma nāhosi, sabbe",
  "atk-s0202a1:140_12": "pana samakaṁyeva, ‘‘evamāvuso,’’ti sampaṭicchiṁsu.",
  "atk-s0202a1:141_0": "159.Abhinandatūti bhikkhusaṅghassa āgamanaṁ icchanto abhinandatu. Abhivadatūti etu",
  "atk-s0202a1:141_1": "bhikkhusaṅghoti evaṁ cittaṁ uppādento abhivadatu. Anuggahitoti āmisānuggahena ca",
  "atk-s0202a1:141_2": "dhammānuggahena ca anuggahito. Aññathattanti dasabalassa dassanaṁ na labhāmāti pasādaññathattaṁ",
  "atk-s0202a1:141_3": "bhaveyya. Vipariṇāmoti pasādaññathattena vibbhamantānaṁ vipariṇāmaññathattaṁ bhaveyya.",
  "atk-s0202a1:141_4": "Bījānaṁ taruṇānanti taruṇasassānaṁ. Siyā aññathattanti udakavārakāle udakaṁ alabhantānaṁ",
  "atk-s0202a1:141_5": "milātabhāvena aññathattaṁ bhaveyya, sussitvā milātabhāvaṁ āpajjanena vipariṇāmo bhaveyya.",
  "atk-s0202a1:141_6": "Vacchakassa pana khīrapipāsāya sussanaṁ aññathattaṁ nāma, sussitvā kālakiriyā vipariṇāmo nāma.",
  "atk-s0202a1:142_0": "160.Pasādito bhagavāti thero kira tattha nisinnova dibbacakkhunā brahmānaṁ āgataṁ",
  "atk-s0202a1:142_1": "addasa , dibbāya sotadhātuyā ca āyācanasaddaṁ suṇi, cetopariyañāṇena bhagavato pasannabhāvaṁ",
  "atk-s0202a1:142_2": "aññāsi. Tasmā – ‘‘kañci bhikkhuṁ pesetvā pakkosiyamānānaṁ gamanaṁ nāma na phāsukaṁ,",
  "atk-s0202a1:142_3": "yāva satthā na peseti, tāvadeva gamissāmā’’ti maññamāno evamāha. Appossukkoti aññesu",
  "atk-s0202a1:142_4": "kiccesu anussukko hutvā. Diṭṭhadhammasukhavihāranti phalasamāpattivihāraṁ anuyutto",
  "atk-s0202a1:142_5": "maññe bhagavā viharitukāmo, so idāni yathāruciyā viharissatīti evaṁ me ahosīti vadati.",
  "atk-s0202a1:142_6": "Mayampidānīti mayaṁ paraṁ ovadamānā vihārato nikkaḍḍhitā, kiṁ amhākaṁ parovādena.",
  "atk-s0202a1:142_7": "Idāni mayampi diṭṭhadhammasukhavihāreneva viharissāmāti dīpeti. Thero imasmiṁ ṭhāne",
  "atk-s0202a1:142_8": "viraddho attano bhārabhāvaṁ na aññāsi. Ayañhi bhikkhusaṅgho dvinnampi mahātherānaṁ",
  "atk-s0202a1:142_9": "bhāro, tena naṁ paṭisedhento bhagavā āgamehītiādimāha. Mahāmoggallānatthero pana",
  "atk-s0202a1:142_10": "attano bhārabhāvaṁ aññāsi. Tenassa bhagavā sādhukāraṁ adāsi.",
  "atk-s0202a1:143_0": "161.Cattārimāni, bhikkhaveti kasmā ārabhi? Imasmiṁ sāsane cattāri bhayāni. Yo tāni",
  "atk-s0202a1:143_1": "abhīto hoti, so imasmiṁ sāsane patiṭṭhātuṁ sakkoti. Itaro pana na sakkotīti dassetuṁ",
  "atk-s0202a1:143_2": "imaṁ desanaṁ ārabhi. Tattha udakorohanteti udakaṁ orohante puggale. Kumbhīlabhayanti",
  "atk-s0202a1:143_3": "suṁsumārabhayaṁ. Susukābhayanti caṇḍamacchabhayaṁ.",
  "atk-s0202a1:144_0": "162.Kodhupāyāsassetaṁ adhivacananti yathā hi bāhiraṁ udakaṁ otiṇṇo ūmīsu osīditvā",
  "atk-s0202a1:144_1": "marati, evaṁ imasmiṁ sāsane kodhupāyāse osīditvā vibbhamati. Tasmā kodhupāyāso ‘‘ūmibhaya’’nti vutto.",
  "atk-s0202a1:145_0": "163.Odarikattassetaṁ adhivacananti yathā hi bāhiraṁ udakaṁ otiṇṇo kumbhīlena khādito",
  "atk-s0202a1:145_1": "marati, evaṁ imasmiṁ sāsane odarikattena khādito vibbhamati. Tasmā odarikattaṁ ‘‘kumbhīlabhaya’’nti vuttaṁ.",
  "atk-s0202a1:146_0": "164.Arakkhiteneva kāyenāti sīsappacālakādikaraṇena arakkhitakāyo hutvā. Arakkhitāya",
  "atk-s0202a1:146_1": "vācāyāti duṭṭhullabhāsanādivasena arakkhitavāco hutvā. Anupaṭṭhitāyasatiyāti kāyagatāsatiṁ",
  "atk-s0202a1:146_2": "anupaṭṭhāpetvā. Asaṁvutehīti apihitehi. Pañcannetaṁkāmaguṇānaṁ adhivacananti yathā",
  "atk-s0202a1:146_3": "hi bāhiraṁ udakaṁ otiṇṇo āvaṭṭe nimujjitvā marati, evaṁ imasmiṁ sāsane pabbajito",
  "atk-s0202a1:146_4": "pañcakāmaguṇāvaṭṭe nimujjitvā vibbhamati. Tasmā pañca kāmaguṇā ‘‘āvaṭṭabhaya’’nti vuttā.",
  "atk-s0202a1:147_0": "165.Anuddhaṁsetīti kilameti milāpeti. Rāgānuddhaṁsenāti rāgānuddhaṁsitena. Mātugāmassetaṁ",
  "atk-s0202a1:147_1": "adhivacananti yathā hi bāhiraṁ udakaṁ otiṇṇo caṇḍamacchaṁ āgamma laddhappahāro marati,",
  "atk-s0202a1:147_2": "evaṁ imasmiṁ sāsane mātugāmaṁ āgamma uppannakāmarāgo vibbhamati. Tasmā mātugāmo ‘‘susukābhaya’’nti vutto.",
  "atk-s0202a1:148_0": "Imāni pana cattāri bhayāni bhāyitvā yathā udakaṁ anorohantassa udakaṁ nissāya ānisaṁso",
  "atk-s0202a1:148_1": "natthi, udakapipāsāya pipāsito ca hoti rajojallena kiliṭṭhasarīro ca, evamevaṁ imāni",
  "atk-s0202a1:148_2": "cattāri bhayāni bhāyitvā sāsane apabbajantassāpi imaṁ sāsanaṁ nissāya ānisaṁso natthi,",
  "atk-s0202a1:148_3": "taṇhāpipāsāya pipāsito ca hoti kilesarajena saṁkiliṭṭhacitto ca. Yathā pana imāni",
  "atk-s0202a1:148_4": "cattāri bhayāni abhāyitvā udakaṁ orohantassa vuttappakāro ānisaṁso hoti, evaṁ imāni",
  "atk-s0202a1:148_5": "abhāyitvā sāsane pabbajitassāpi vuttappakāro ānisaṁso hoti. Thero panāha – ‘‘cattāri",
  "atk-s0202a1:148_6": "bhayāni bhāyitvā udakaṁ anotaranto sotaṁ chinditvā paratīraṁ pāpuṇituṁ na sakkoti,",
  "atk-s0202a1:148_7": "abhāyitvā otaranto sakkoti, evamevaṁ bhāyitvā sāsane apabbajantopi taṇhāsotaṁ chinditvā",
  "atk-s0202a1:148_8": "nibbānapāraṁ daṭṭhuṁ na sakkoti, abhāyitvā pabbajanto pana sakkotī’’ti. Sesaṁ sabbattha",
  "atk-s0202a1:148_9": "uttānameva. Ayaṁ pana desanā neyyapuggalassa vasena niṭṭhāpitāti.",
  "atk-s0202a1:149": "Papañcasūdaniyā majjhimanikāyaṭṭhakathāya",
  "atk-s0202a1:150": "Cātumasuttavaṇṇanā niṭṭhitā.",
  "atk-s0202a1:151": "8. Naḷakapānasuttavaṇṇanā",
  "atk-s0202a1:152_0": "166.Evaṁme sutanti naḷakapānasuttaṁ. Tattha naḷakapāneti evaṁnāmake gāme. Pubbe kira",
  "atk-s0202a1:152_1": "amhākaṁ bodhisatto vānarayoniyaṁ nibbatto, mahākāyo kapirājā anekavānarasahassaparivuto",
  "atk-s0202a1:152_2": "pabbatapāde vicarati. Paññavā kho pana hoti mahāpuñño. So parisaṁ evaṁ ovadati –",
  "atk-s0202a1:152_3": "‘‘imasmiṁ pabbatapāde tātā, visaphalāni nāma honti, amanussapariggahitā pokkharaṇiyo",
  "atk-s0202a1:152_4": "nāma honti, tumhe pubbe khāditapubbāneva phalāni khādatha, pītapubbāneva pānīyāni",
  "atk-s0202a1:152_5": "ca pivatha, ettha vo maṁ paṭipucchitabbakiccaṁ natthi, akhāditapubbāni pana phalāni",
  "atk-s0202a1:152_6": "apītapubbāni ca pānīyāni maṁ apucchitvā mā khādittha mā pivitthā’’ti.",
  "atk-s0202a1:153_0": "Te ekadivasaṁ caramānā aññaṁ pabbatapādaṁ gantvā gocaraṁ gahetvā pānīyaṁ olokentā",
  "atk-s0202a1:153_1": "ekaṁ amanussapariggahitaṁ pokkharaṇiṁ disvā sahasā apivitvā samantā parivāretvā mahāsattassa",
  "atk-s0202a1:153_2": "āgamanaṁ olokayamānā nisīdiṁsu. Mahāsatto āgantvā ‘‘kiṁ tātā pānīyaṁ na pivathā’’ti",
  "atk-s0202a1:153_3": "āha. Tumhākaṁ āgamanaṁ olokemāti. Sādhu tātāti samantā padaṁ pariyesamāno otiṇṇapadaṁyeva",
  "atk-s0202a1:153_4": "addasa, na uttiṇṇapadaṁ, disvā saparissayāti aññāsi. Tāvadeva ca tattha abhinibbattaamanusso",
  "atk-s0202a1:153_5": "udakaṁ dvedhā katvā uṭṭhāsi setamukho nīlakucchi rattahatthapādo mahādāṭhiko vaṅkadāṭho",
  "atk-s0202a1:153_6": "virūpo bībhaccho udakarakkhaso. So evamāha – ‘‘kasmā pānīyaṁ na pivatha, madhuraṁ",
  "atk-s0202a1:153_7": "udakaṁ pivatha, kiṁ tumhe etassa vacanaṁ suṇāthā’’ti? Mahāsatto āha – ‘‘tvaṁ idha",
  "atk-s0202a1:153_8": "adhivattho amanusso’’ti? Āmāhanti. Tvaṁ idha otiṇṇe labhasīti? Āma labhāmi, tumhe",
  "atk-s0202a1:153_9": "pana sabbe khādissāmīti. Na sakkhissasi, yakkhāti. Pānīyaṁ pana pivissathāti? Āma",
  "atk-s0202a1:153_10": "pivissāmāti. Evaṁ sante ekopi vo na muccissatīti. Pānīyañca pivissāma, na ca te vasaṁ",
  "atk-s0202a1:153_11": "gamissāmāti ekanaḷaṁ āharāpetvā koṭiyaṁ gahetvā dhami, sabbo ekacchiddo ahosi, tīre",
  "atk-s0202a1:153_12": "nisīditvāva pānīyaṁ pivi, sesavānarānaṁ pāṭiyekke naḷe āharāpetvā dhamitvā adāsi.",
  "atk-s0202a1:153_13": "Sabbe yakkhassa passantasseva pānīyaṁ piviṁsu. Vuttampi cetaṁ –",
  "atk-s0202a1:154": "‘‘Disvā padamanuttiṇṇaṁ, disvāno’ taritaṁ padaṁ;",
  "atk-s0202a1:155": "Naḷena vāriṁ pissāma, neva maṁ tvaṁ vadhissasī’’ti. (jā. 1.1.20);",
  "atk-s0202a1:156_0": "Tato paṭṭhāya yāva ajjadivasā tasmiṁ ṭhāne naḷā ekacchiddāva honti. Iminā hi saddhiṁ",
  "atk-s0202a1:156_1": "imasmiṁ kappe cattāri kappaṭṭhiyapāṭihāriyāni nāma – cande sasabimbaṁ , vaṭṭakajātakamhi",
  "atk-s0202a1:156_2": "saccakiriyaṭṭhāne aggissa gamanupacchedo, ghaṭikārakumbhakārassa mātāpitūnaṁ vasanaṭṭhāne",
  "atk-s0202a1:156_3": "devassa avassanaṁ, tassā pokkharaṇiyā tīre naḷānaṁ ekacchiddabhāvoti. Iti sā pokkharaṇī",
  "atk-s0202a1:156_4": "naḷena pānīyassa pītattā naḷakapānāti nāmaṁ labhi. Aparabhāge taṁ pokkharaṇiṁ nissāya",
  "atk-s0202a1:156_5": "gāmo patiṭṭhāsi, tassāpi naḷakapānanteva nāmaṁ jātaṁ. Taṁ sandhāya vuttaṁ ‘‘naḷakapāne’’ti.",
  "atk-s0202a1:156_6": "Palāsavaneti kiṁsukavane.",
  "atk-s0202a1:157": "167.Tagghamayaṁ, bhanteti ekaṁseneva mayaṁ, bhante, abhiratā. Aññepi ye tumhākaṁ sāsane abhiramanti, te amhehi sadisāva hutvā abhiramantīti dīpenti.",
  "atk-s0202a1:158_0": "Neva rājābhinītātiādīsu eko rañño aparādhaṁ katvā palāyati. Rājā kuhiṁ, bho, asukoti?",
  "atk-s0202a1:158_1": "Palāto devāti. Palātaṭṭhānepi me na muccissati, sace pana pabbajeyya, mucceyyāti",
  "atk-s0202a1:158_2": "vadati. Tassa kocideva suhado gantvā taṁ pavattiṁ ārocetvā tvaṁ sace jīvitumicchasi,",
  "atk-s0202a1:158_3": "pabbajāhīti. So pabbajitvā jīvitaṁ rakkhamāno carati. Ayaṁ rājābhinīto nāma.",
  "atk-s0202a1:159_0": "Eko pana corānaṁ mūlaṁ chindanto carati. Corā sutvā ‘‘purisānaṁ atthikabhāvaṁ na",
  "atk-s0202a1:159_1": "jānāti, jānāpessāma na’’nti vadanti. So taṁ pavattiṁ sutvā palāyati. Corā palātoti",
  "atk-s0202a1:159_2": "sutvā ‘‘palātaṭṭhānepi no na muccissati, sace pana pabbajeyya, mucceyyā’’ti vadanti.",
  "atk-s0202a1:159_3": "So taṁ pavattiṁ sutvā pabbajati. Ayaṁ corābhinīto nāma.",
  "atk-s0202a1:160_0": "Eko pana bahuṁ iṇaṁ khāditvā tena iṇena aṭṭo pīḷito tamhā gāmā palāyati. Iṇasāmikā",
  "atk-s0202a1:160_1": "sutvā ‘‘palātaṭṭhānepi no na muccissati, sace pana pabbajeyya, mucceyyā’’ti vadanti.",
  "atk-s0202a1:160_2": "So taṁ pavattiṁ sutvā pabbajati. Ayaṁ iṇaṭṭo nāma.",
  "atk-s0202a1:161_0": "Rājabhayādīnaṁ pana aññatarena bhayena bhīto aṭṭo āturo hutvā nikkhamma pabbajito",
  "atk-s0202a1:161_1": "bhayaṭṭo nāma. Dubbhikkhādīsu jīvituṁ asakkonto pabbajito ājīvikāpakato nāma, ājīvikāya",
  "atk-s0202a1:161_2": "pakato abhibhūtoti attho. Imesu pana ekopi imehi kāraṇehi pabbajito nāma natthi,",
  "atk-s0202a1:161_3": "tasmā ‘‘neva rājābhinīto’’tiādimāha.",
  "atk-s0202a1:162_0": "Vivekanti vivicca vivitto hutvā. Idaṁ vuttaṁ hoti – yaṁ kāmehi ca akusaladhammehi",
  "atk-s0202a1:162_1": "ca vivittena paṭhamadutiyajjhānasaṅkhātaṁ pītisukhaṁ adhigantabbaṁ, sace taṁ vivicca",
  "atk-s0202a1:162_2": "kāmehi vivicca akusalehi dhammehi pītisukhaṁ nādhigacchati, aññaṁ vā upari dvinnaṁ",
  "atk-s0202a1:162_3": "jhānānaṁ catunnañca maggānaṁ vasena santataraṁ sukhaṁ nādhigacchati, tassa ime abhijjhādayo",
  "atk-s0202a1:162_4": "cittaṁ pariyādāya tiṭṭhantīti. Tattha aratīti adhikusalesu dhammesu ukkaṇṭhitatā.",
  "atk-s0202a1:162_5": "Tandīti ālasiyabhāvo. Evaṁ yo pabbajitvā pabbajitakiccaṁ kātuṁ na sakkoti, tassa",
  "atk-s0202a1:162_6": "ime satta pāpadhammā uppajjitvā cittaṁ pariyādiyantīti dassetvā idāni yassa te dhammā",
  "atk-s0202a1:162_7": "cittaṁ pariyādāya tiṭṭhanti, soyeva samaṇakiccampi kātuṁ na sakkotīti puna vivekaṁ",
  "atk-s0202a1:162_8": "anuruddhā…pe… aññaṁ vā tato santataranti āha.",
  "atk-s0202a1:163": "Evaṁ kaṇhapakkhaṁ dassetvā idāni teneva nayena sukkapakkhaṁ dassetuṁ puna vivekantiādimāha. Tassattho vuttanayeneva veditabbo.",
  "atk-s0202a1:164_0": "168.Saṅkhāyāti jānitvā. Ekanti ekaccaṁ. Paṭisevatīti sevitabbayuttakaṁ sevati. Sesapadesupi",
  "atk-s0202a1:164_1": "eseva nayo. Upapattīsu byākarotīti sappaṭisandhike tāva byākarotu, appaṭisandhike",
  "atk-s0202a1:164_2": "kathaṁ byākarotīti. Appaṭisandhikassa puna bhave paṭisandhi natthīti vadanto upapattīsu byākaroti nāma.",
  "atk-s0202a1:165_0": "Janakuhanatthanti janavimhāpanatthaṁ. Janalapanatthanti mahājanassa upalāpanatthaṁ.",
  "atk-s0202a1:165_1": "Na iti maṁ jano jānātūti evaṁ maṁ mahājano jānissati, evaṁ me mahājanassa antare",
  "atk-s0202a1:165_2": "kittisaddo uggacchissatīti imināpi kāraṇena na byākarotīti attho. Uḷāravedāti mahantatuṭṭhino.",
  "atk-s0202a1:166_0": "169.So kho panassa āyasmāti so parinibbuto āyasmā imassa ṭhitassa āyasmato. Evaṁsīlotiādīsu",
  "atk-s0202a1:166_1": "lokiyalokuttaramissakāva sīlādayo veditabbo. Evaṁdhammoti ettha pana samādhipakkhikā",
  "atk-s0202a1:166_2": "dhammā dhammāti adhippetā. Phāsuvihāro hotīti tena bhikkhunā pūritapaṭipattiṁ pūrentassa",
  "atk-s0202a1:166_3": "arahattaphalaṁ sacchikatvā phalasamāpattivihārena phāsuvihāro hoti, arahattaṁ pattumasakkontassa",
  "atk-s0202a1:166_4": "paṭipattiṁ pūrayamānassa caratopi phāsuvihāroyeva nāma hoti. Iminā nayena sabbavāresu attho veditabboti.",
  "atk-s0202a1:167": "Papañcasūdaniyā majjhimanikāyaṭṭhakathāya",
  "atk-s0202a1:168": "Naḷakapānasuttavaṇṇanā niṭṭhitā.",
  "atk-s0202a1:169": "9. Goliyānisuttavaṇṇanā",
  "atk-s0202a1:170_0": "173.Evaṁme sutanti goliyānisuttaṁ. Tattha padasamācāroti dubbalasamācāro oḷārikācāro,",
  "atk-s0202a1:170_1": "paccayesu sāpekkho mahārakkhitatthero viya. Taṁ kira upaṭṭhākakule nisinnaṁ upaṭṭhāko",
  "atk-s0202a1:170_2": "āha ‘‘asukattherassa me, bhante, cīvaraṁ dinna’’nti. Sādhu te kataṁ taṁyeva takketvā",
  "atk-s0202a1:170_3": "viharantassa cīvaraṁ dentenāti. Tumhākampi, bhante, dassāmīti. Sādhu karissasi taṁyeva",
  "atk-s0202a1:170_4": "takkentassāti āha. Ayampi evarūpo oḷārikācāro ahosi. Sappatissenāti sajeṭṭhakena,",
  "atk-s0202a1:170_5": "na attānaṁ jeṭṭhakaṁ katvā viharitabbaṁ. Serivihārenāti sacchandavihārena niraṅkusavihārena.",
  "atk-s0202a1:171_0": "Nānūpakhajjāti na anupakhajja na anupavisitvā. Tattha yo dvīsu mahātheresu ubhato",
  "atk-s0202a1:171_1": "nisinnesu te anāpucchitvāva cīvarena vā jāṇunā vā ghaṭṭento nisīdati, ayaṁ anupakhajja",
  "atk-s0202a1:171_2": "nisīdati nāma. Evaṁ akatvā pana attano pattaāsanasantike ṭhatvā nisīdāvusoti vutte",
  "atk-s0202a1:171_3": "nisīditabbaṁ. Sace na vadanti, nisīdāmi, bhanteti āpucchitvā nisīditabbaṁ āpucchitakālato",
  "atk-s0202a1:171_4": "paṭṭhāya nisīdāti vuttepi avuttepi nisīdituṁ vaṭṭatiyeva. Na paṭibāhissāmīti ettha",
  "atk-s0202a1:171_5": "yo attano pattāsanaṁ atikkamitvā navakānaṁ pāpuṇanaṭṭhāne nisīdati, ayaṁ nave bhikkhū",
  "atk-s0202a1:171_6": "āsanena paṭibāhati nāma. Tasmiñhi tathā nisinne navā bhikkhū ‘‘amhākaṁ nisīdituṁ",
  "atk-s0202a1:171_7": "na detī’’ti ujjhāyantā tiṭṭhanti vā āsanaṁ vā pariyesantā āhiṇḍanti. Tasmā attano",
  "atk-s0202a1:171_8": "pattāsaneyeva nisīditabbaṁ. Evaṁ na paṭibāhati nāma.",
  "atk-s0202a1:172_0": "Ābhisamācārikampi dhammanti abhisamācārikaṁ vattapaṭipattimattampi. Nātikālenāti",
  "atk-s0202a1:172_1": "na atipāto pavisitabbaṁ, na atidivā paṭikkamitabbaṁ, bhikkhusaṅghena saddhiṁyeva",
  "atk-s0202a1:172_2": "pavisitabbañca nikkhamitabbañca. Atipāto pavisitvā atidivā nikkhamantassa hi cetiyaṅgaṇabodhiyaṅgaṇavattādīni",
  "atk-s0202a1:172_3": "parihāyanti. Kālasseva mukhaṁ dhovitvā makkaṭakasuttāni chindantena ussāvabindū nipātentena",
  "atk-s0202a1:172_4": "gāmaṁ pavisitvā yāguṁ pariyesitvā yāva bhikkhākālā antogāmeyeva nānappakāraṁ tiracchānakathaṁ",
  "atk-s0202a1:172_5": "kathentena nisīditvā bhattakiccaṁ katvā divā nikkhamma bhikkhūnaṁ pādadhovanavelāya",
  "atk-s0202a1:172_6": "vihāraṁ paccāgantabbaṁ hoti. Na purebhattaṁ pacchābhattaṁ kulesu cārittaṁ āpajjitabbanti",
  "atk-s0202a1:172_7": "‘‘yo pana bhikkhu nimantito sabhatto samāno santaṁ bhikkhuṁ anāpucchā purebhattaṁ",
  "atk-s0202a1:172_8": "vā pacchābhattaṁ vā kulesu cārittaṁ āpajjeyya, aññatra samayā pācittiya’’nti (pāci.",
  "atk-s0202a1:172_9": "299) imaṁ sikkhāpadaṁ rakkhantena tassa vibhaṅge vuttaṁ purebhattañca pacchābhattañca",
  "atk-s0202a1:172_10": "cārittaṁ na āpajjitabbaṁ. Uddhato hoti capaloti uddhaccapakatiko ceva hoti cīvaramaṇḍana-pattamaṇḍana-senāsanamaṇḍanā",
  "atk-s0202a1:172_11": "imassa vā pūtikāyassa kelāyanā maṇḍanāti evaṁ vuttena ca taruṇadārakāvacāpalyena samannāgato.",
  "atk-s0202a1:173_0": "Paññavatābhavitabbanti cīvarakammādīsu itikattabbesu upāyapaññāya samannāgatena bhavitabbaṁ.",
  "atk-s0202a1:173_1": "Abhidhamme abhivinayeti abhidhammapiṭake ceva vinayapiṭake ca pāḷivasena ceva aṭṭhakathāvasena",
  "atk-s0202a1:173_2": "ca yogo karaṇīyo. Sabbantimena hi paricchedena abhidhamme dukatikamātikāhi saddhiṁ",
  "atk-s0202a1:173_3": "dhammahadayavibhaṅgaṁ vinā na vaṭṭati. Vinaye pana kammākammavinicchayena saddhiṁ",
  "atk-s0202a1:173_4": "suvinicchitāni dve pātimokkhāni vinā na vaṭṭati.",
  "atk-s0202a1:174_0": "Āruppāti ettāvatā aṭṭhapi samāpattiyo vuttā honti. Tā pana sabbena sabbaṁ asakkontena",
  "atk-s0202a1:174_1": "sattasupi yogo karaṇīyo, chasupi…pe… pañcasupi. Sabbantimena paricchedena ekaṁ kasiṇe",
  "atk-s0202a1:174_2": "parikammakammaṭṭhānaṁ paguṇaṁ katvā ādāya vicaritabbaṁ, ettakaṁ vinā na vaṭṭati.",
  "atk-s0202a1:174_3": "Uttarimanussadhammeti iminā sabbepi lokuttaradhamme dasseti. Tasmā arahantena hutvā",
  "atk-s0202a1:174_4": "vihātabbaṁ, arahattaṁ anabhisambhuṇantena anāgāmiphale sakadāgāmiphale sotāpattiphale",
  "atk-s0202a1:174_5": "vā patiṭṭhātabbaṁ. Sabbantimena pariyāyena ekaṁ vipassanāmukhaṁ yāva arahattā paguṇaṁ",
  "atk-s0202a1:174_6": "katvā ādāya vicaritabbaṁ. Sesaṁ sabbattha uttānameva. Imaṁ pana desanaṁ āyasmā sāriputto",
  "atk-s0202a1:174_7": "neyyapuggalassa vasena ābhisamācārikavattato paṭṭhāya anupubbena arahattaṁ pāpetvā niṭṭhāpesīti.",
  "atk-s0202a1:175": "Papañcasūdaniyā majjhimanikāyaṭṭhakathāya",
  "atk-s0202a1:176": "Goliyānisuttavaṇṇanā niṭṭhitā.",
  "atk-s0202a1:177": "10. Kīṭāgirisuttavaṇṇanā",
  "atk-s0202a1:178_0": "174.Evaṁme sutanti kīṭāgirisuttaṁ. Tattha kāsīsūti evaṁnāmake janapade. Etha tumhepi,",
  "atk-s0202a1:178_1": "bhikkhaveti etha tumhepi, bhikkhave, ime pañca ānisaṁse sampassamānā aññatreva rattibhojanā",
  "atk-s0202a1:178_2": "bhuñjatha. Iti bhagavā rattiṁ vikālabhojanaṁ, divā vikālabhojananti imāni dve bhojanāni",
  "atk-s0202a1:178_3": "ekappahārena ajahāpetvā ekasmiṁ samaye divā vikālabhojanameva jahāpesi, puna kālaṁ",
  "atk-s0202a1:178_4": "atināmetvā rattiṁ vikālabhojanaṁ jahāpento evamāha. Kasmā? Imāni hi dve bhojanāni",
  "atk-s0202a1:178_5": "vattamānāni vaṭṭe āciṇṇāni samāciṇṇāni nadiṁ otiṇṇaudakaṁ viya anupakkhandāni, nivātesu",
  "atk-s0202a1:178_6": "ca gharesu subhojanāni bhuñjitvā vaḍḍhitā sukhumālā kulaputtā dve bhojanāni ekappahārena",
  "atk-s0202a1:178_7": "pajahantā kilamanti. Tasmā ekappahārena ajahāpetvā bhaddālisutte divā vikālabhojanaṁ",
  "atk-s0202a1:178_8": "jahāpesi, idha rattiṁ vikālabhojanaṁ. Jahāpento pana na tajjitvā vā niggaṇhitvā vā,",
  "atk-s0202a1:178_9": "tesaṁ pahānapaccayā pana appābādhatañca sañjānissathāti evaṁ ānisaṁsaṁ dassetvāva",
  "atk-s0202a1:178_10": "jahāpesi. Kīṭāgirīti tassa nigamassa nāmaṁ.",
  "atk-s0202a1:179_0": "175.Assajipunabbasukāti assaji ca punabbasuko ca chasu chabbaggiyesu dve gaṇācariyā.",
  "atk-s0202a1:179_1": "Paṇḍuko lohitako mettiyo bhummajako assaji punabbasukoti ime cha janā chabbaggiyā",
  "atk-s0202a1:179_2": "nāma. Tesu paṇḍukalohitakā attano parisaṁ gahetvā sāvatthiyaṁ vasanti, mettiyabhummajakā",
  "atk-s0202a1:179_3": "rājagahe, ime dve janā kīṭāgirismiṁ āvāsikā honti. Āvāsikāti nibaddhavāsino, taṁnibandhā",
  "atk-s0202a1:179_4": "akataṁ senāsanaṁ karonti, jiṇṇaṁ paṭisaṅkharonti, kate issarā honti. Kālikanti anāgate",
  "atk-s0202a1:179_5": "kāle pattabbaṁ ānisaṁsaṁ.",
  "atk-s0202a1:180_0": "178.Mayā cetaṁ, bhikkhaveti idha kiṁ dasseti? Bhikkhave, divasassa tayo vāre bhuñjitvā",
  "atk-s0202a1:180_1": "sukhavedanaṁyeva uppādento na imasmiṁ sāsane kiccakārī nāma hoti, ettakā pana vedanā",
  "atk-s0202a1:180_2": "sevitabbā, ettakā na sevitabbāti etamatthaṁ dassetuṁ imaṁ desanaṁ ārabhi. Evarūpaṁ",
  "atk-s0202a1:180_3": "sukhavedanaṁ pajahathāti idañca gehassitasomanassavasena vuttaṁ, upasampajja viharathāti",
  "atk-s0202a1:180_4": "idañca nekkhammasitasomanassavasena . Ito paresupi dvīsu vāresu gehassitanekkhammasitānaṁyeva",
  "atk-s0202a1:180_5": "domanassānañca upekkhānañca vasena attho veditabbo.",
  "atk-s0202a1:181_0": "181. Evaṁ sevitabbāsevitabbavedanaṁ dassetvā idāni yesaṁ appamādena kiccaṁ kattabbaṁ,",
  "atk-s0202a1:181_1": "yesañca na kattabbaṁ, te dassetuṁ nāhaṁ, bhikkhave, sabbesaṁyevātiādimāha. Tattha",
  "atk-s0202a1:181_2": "kataṁ tesaṁ appamādenāti tesaṁ yaṁ appamādena kattabbaṁ, taṁ kataṁ. Anulomikānīti",
  "atk-s0202a1:181_3": "paṭipattianulomāni kammaṭṭhānasappāyāni, yattha vasantena sakkā honti maggaphalāni",
  "atk-s0202a1:181_4": "pāpuṇituṁ. Indriyānisamannānayamānāti saddhādīni indriyāni samānaṁ kurumānā.",
  "atk-s0202a1:182_0": "182.Sattime, bhikkhave, puggalāti idha kiṁ dasseti? Yesaṁ appamādena karaṇīyaṁ natthi,",
  "atk-s0202a1:182_1": "te dve honti. Yesaṁ atthi, te pañcāti evaṁ sabbepi ime satta puggalā hontīti imamatthaṁ dasseti.",
  "atk-s0202a1:183_0": "Tattha ubhatobhāgavimuttoti dvīhi bhāgehi vimutto. Arūpasamāpattiyā rūpakāyato vimutto,",
  "atk-s0202a1:183_1": "maggena nāmakāyato. So catunnaṁ arūpasamāpattīnaṁ ekekato vuṭṭhāya saṅkhāre sammasitvā",
  "atk-s0202a1:183_2": "arahattaṁ pattānaṁ catunnaṁ, nirodhā vuṭṭhāya arahattaṁ pattaanāgāmino ca vasena",
  "atk-s0202a1:183_3": "pañcavidho hoti. Pāḷi panettha – ‘‘katamo ca puggalo ubhatobhāgavimutto, idhekacco",
  "atk-s0202a1:183_4": "puggalo aṭṭha vimokkhe kāyena phusitvā viharati, paññāya cassa disvā āsavā parikkhīṇā",
  "atk-s0202a1:183_5": "hontī’’ti (pu. pa. 208) evaṁ abhidhamme aṭṭhavimokkhalābhino vasena āgatā.",
  "atk-s0202a1:184_0": "Paññāvimuttoti paññāya vimutto. So sukkhavipassako, catūhi jhānehi vuṭṭhāya arahattaṁ",
  "atk-s0202a1:184_1": "pattā cattāro cāti imesaṁ vasena pañcavidhova hoti. Pāḷi panettha aṭṭhavimokkhapaṭikkhepavaseneva",
  "atk-s0202a1:184_2": "āgatā. Yathāha – ‘‘na heva kho aṭṭha vimokkhe kāyena phusitvā viharati, paññāya cassa",
  "atk-s0202a1:184_3": "disvā āsavā parikkhīṇā honti. Ayaṁ vuccati puggalo paññāvimutto’’ti.",
  "atk-s0202a1:185_0": "Phuṭṭhantaṁ sacchikarotīti kāyasakkhī. Yo jhānaphassaṁ paṭhamaṁ phusati, pacchā nirodhaṁ",
  "atk-s0202a1:185_1": "nibbānaṁ sacchikaroti, so sotāpattiphalaṭṭhaṁ ādiṁ katvā yāva arahattamaggaṭṭhā chabbidho",
  "atk-s0202a1:185_2": "hontīti veditabbo. Tenevāha – ‘‘idhekacco puggalo aṭṭha vimokkhe kāyena phusitvā",
  "atk-s0202a1:185_3": "viharati, paññāya cassa disvā ekacce āsavā parikkhīṇā honti. Ayaṁ vuccati puggalo kāyasakkhī’’ti.",
  "atk-s0202a1:186_0": "Diṭṭhantaṁ pattoti diṭṭhippatto. Tatridaṁ saṅkhepalakkhaṇaṁ – dukkhā saṅkhārā, sukho",
  "atk-s0202a1:186_1": "nirodhoti ñātaṁ hoti diṭṭhaṁ viditaṁ sacchikataṁ phusitaṁ paññāyāti diṭṭhippatto.",
  "atk-s0202a1:186_2": "Vitthārato panesopi kāyasakkhi viya chabbidho hoti. Tenevāha – ‘‘idhekacco puggalo",
  "atk-s0202a1:186_3": "idaṁ dukkhanti yathābhūtaṁ pajānāti…pe… ayaṁ dukkhanirodhagāminī paṭipadāti yathābhūtaṁ",
  "atk-s0202a1:186_4": "pajānāti, tathāgatappaveditā cassa dhammā paññāya vodiṭṭhā honti vocaritā…pe… ayaṁ",
  "atk-s0202a1:186_5": "vuccati puggalo diṭṭhippatto’’ti (pu. pa. 208).",
  "atk-s0202a1:187_0": "Saddhāvimuttoti saddhāya vimutto. Sopi vuttanayeneva chabbidho hoti. Tenevāha – ‘‘idhekacco",
  "atk-s0202a1:187_1": "puggalo idaṁ dukkhanti – yathābhūtaṁ pajānāti…pe… ayaṁ dukkhanirodhagāminī paṭipadāti",
  "atk-s0202a1:187_2": "yathābhūtaṁ pajānāti . Tathāgatappaveditā cassa dhammā paññāya vodiṭṭhā honti vocaritā…pe…",
  "atk-s0202a1:187_3": "no ca kho yathā diṭṭhippattassa. Ayaṁ vuccati puggalo saddhāvimutto’’ti (pu. pa.",
  "atk-s0202a1:187_4": "208). Etesu hi saddhāvimuttassa pubbabhāgamaggakkhaṇe saddahantassa viya okappentassa",
  "atk-s0202a1:187_5": "viya adhimuccantassa viya ca kilesakkhayo hoti, diṭṭhippattassa pubbabhāgamaggakkhaṇe",
  "atk-s0202a1:187_6": "kilesacchedakañāṇaṁ adandhaṁ tikhiṇaṁ sūraṁ hutvā vahati. Tasmā yathā nāma nātitikhiṇena",
  "atk-s0202a1:187_7": "asinā kadaliṁ chindantassa chinnaṭṭhānaṁ na maṭṭhaṁ hoti, asi na sīghaṁ vahati, saddo",
  "atk-s0202a1:187_8": "suyyati, balavataro vāyāmo kātabbo hoti, evarūpā saddhāvimuttassa pubbabhāgamaggabhāvanā.",
  "atk-s0202a1:187_9": "Yathā pana nisitaasinā kadaliṁ chindantassa chinnaṭṭhānaṁ maṭṭhaṁ hoti, asi sīghaṁ",
  "atk-s0202a1:187_10": "vahati, saddo na suyyati, balavavāyāmakiccaṁ na hoti, evarūpā paññāvimuttassa pubbabhāgamaggabhāvanā veditabbā.",
  "atk-s0202a1:188_0": "Dhammaṁ anussaratīti dhammānusārī. Dhammoti paññā, paññāpubbaṅgamaṁ maggaṁ bhāvetīti",
  "atk-s0202a1:188_1": "attho. Saddhānusārimhi ca eseva nayo. Ubho panete sotāpattimaggaṭṭhāyeva. Vuttampi",
  "atk-s0202a1:188_2": "cetaṁ – ‘‘yassa puggalassa sotāpattiphalasacchikiriyāya paṭipannassa paññindriyaṁ",
  "atk-s0202a1:188_3": "adhimattaṁ hoti, paññāvāhiṁ paññāpubbaṅgamaṁ ariyamaggaṁ bhāveti . Ayaṁ vuccati puggalo",
  "atk-s0202a1:188_4": "dhammānusārī’’ti (pu. pa. 208). Tathā – ‘‘yassa puggalassa sotāpattiphalasacchikiriyāya",
  "atk-s0202a1:188_5": "paṭipannassa saddhindriyaṁ adhimattaṁ hoti, saddhāvāhiṁ saddhāpubbaṅgamaṁ ariyamaggaṁ",
  "atk-s0202a1:188_6": "bhāveti. Ayaṁ vuccati puggalo saddhānusārī’’ti. Ayamettha saṅkhepo. Vitthārato panesā",
  "atk-s0202a1:188_7": "ubhatobhāgavimuttādikathā visuddhimagge paññābhāvanādhikāre vuttā. Tasmā tattha vuttanayeneva",
  "atk-s0202a1:188_8": "veditabbā. Yā panesā etesaṁ vibhāgadassanatthaṁ idha pāḷi āgatā, tattha yasmā rūpasamāpattiyā",
  "atk-s0202a1:188_9": "vinā arūpasamāpattiyo nāma natthi, tasmā āruppāti vuttepi aṭṭha vimokkhā vuttāva hontīti veditabbā.",
  "atk-s0202a1:189_0": "Kāyena phusitvāti sahajātanāmakāyena phusitvā. Paññāya cassa disvāti paññāya ca etassa",
  "atk-s0202a1:189_1": "ariyasaccadhamme disvā. Ekacce āsavāti paṭhamamaggādīhi pahātabbā ekadesaāsavā. Tathāgatappaveditāti",
  "atk-s0202a1:189_2": "tathāgatena paveditā catusaccadhammā. Paññāya vodiṭṭhā hontīti imasmiṁ ṭhāne sīlaṁ",
  "atk-s0202a1:189_3": "kathitaṁ, imasmiṁ samādhi, imasmiṁ vipassanā, imasmiṁ maggo, imasmiṁ phalanti evaṁ",
  "atk-s0202a1:189_4": "atthena atthe kāraṇena kāraṇe ciṇṇacaritattā maggapaññāya sudiṭṭhā honti. Vocaritāti",
  "atk-s0202a1:189_5": "vicaritā. Saddhā niviṭṭhā hotīti okappanasaddhā patiṭṭhitā hoti. Mattaso nijjhānaṁ",
  "atk-s0202a1:189_6": "khamantīti mattāya olokanaṁ khamanti. Saddhāmattanti saddhāyeva, itaraṁ tasseva vevacanaṁ",
  "atk-s0202a1:190_0": "Iti imesu appamādena karaṇīyesu puggalesu tayo paṭividdhamaggaphalā sekhā. Tesu anulomasenāsanaṁ",
  "atk-s0202a1:190_1": "sevamānā kalyāṇamitte bhajamānā indriyāni samannānayamānā anupubbena arahattaṁ gaṇhanti.",
  "atk-s0202a1:190_2": "Tasmā tesaṁ yathāṭhitova pāḷiattho. Avasāne pana dve sotāpattimaggasamaṅgino. Tehi",
  "atk-s0202a1:190_3": "tassa maggassa anulomasenāsanaṁ sevitaṁ, kalyāṇamittā bhajitā, indriyāni samannānītāni.",
  "atk-s0202a1:190_4": "Upari pana tiṇṇaṁ maggānaṁ atthāya sevamānā bhajamānā samannānayamānā anupubbena",
  "atk-s0202a1:190_5": "arahattaṁ pāpuṇissantīti ayamettha pāḷiattho.",
  "atk-s0202a1:191_0": "Vitaṇḍavādī pana imameva pāḷiṁ gahetvā – ‘‘lokuttaramaggo na ekacittakkhaṇiko, bahucittakkhaṇiko’’ti",
  "atk-s0202a1:191_1": "vadati. So vattabbo – ‘‘yadi aññena cittena senāsanaṁ paṭisevati, aññena kalyāṇamitte",
  "atk-s0202a1:191_2": "bhajati, aññena indriyāni samannāneti, aññaṁ maggacittanti sandhāya tvaṁ ‘na ekacittakkhaṇiko",
  "atk-s0202a1:191_3": "maggo, bahucittakkhaṇiko’ti vadasi, evaṁ sante senāsanaṁ sevamāno nīlobhāsaṁ pabbataṁ",
  "atk-s0202a1:191_4": "passati, vanaṁ passati, migapakkhīnaṁ saddaṁ suṇāti, pupphaphalānaṁ gandhaṁ ghāyati,",
  "atk-s0202a1:191_5": "pānīyaṁ pivanto rasaṁ sāyati, nisīdanto nipajjanto phassaṁ phusati. Evaṁ te pañcaviññāṇasamaṅgīpi",
  "atk-s0202a1:191_6": "lokuttaradhammasamaṅgīyeva bhavissati. Sace panetaṁ sampaṭicchasi, satthārā saddhiṁ",
  "atk-s0202a1:191_7": "paṭivirujjhasi. Satthārā hi pañcaviññāṇakāyā ekantaṁ abyākatāva vuttā, taṁsamaṅgissa",
  "atk-s0202a1:191_8": "kusalākusalaṁ paṭikkhittaṁ, lokuttaramaggo ca ekantakusalo. Tasmā pajahetaṁ vāda’’nti",
  "atk-s0202a1:191_9": "paññapetabbo. Sace paññattiṁ na upagacchati, ‘‘gaccha pātova vihāraṁ pavisitvā yāguṁ",
  "atk-s0202a1:191_10": "pivāhī’’ti uyyojetabbo.",
  "atk-s0202a1:192_0": "183.Nāhaṁ, bhikkhave, ādikenevāti ahaṁ, bhikkhave, paṭhamameva maṇḍūkassa uppatitvā",
  "atk-s0202a1:192_1": "gamanaṁ viya aññārādhanaṁ arahatte patiṭṭhānaṁ na vadāmi. Anupubbasikkhāti karaṇatthe",
  "atk-s0202a1:192_2": "paccattavacanaṁ. Parato padadvayepi eseva nayo. Saddhājātoti okappaniyasaddhāya jātasaddho.",
  "atk-s0202a1:192_3": "Upasaṅkamatīti garūnaṁ samīpaṁ gacchati. Payirupāsatīti santike nisīdati. Dhāretīti",
  "atk-s0202a1:192_4": "sādhukaṁ katvā dhāreti. Chando jāyatīti kattukamyatākusalacchando jāyati. Ussahatīti",
  "atk-s0202a1:192_5": "vīriyaṁ karoti. Tuletīti aniccaṁ dukkhaṁ anattāti tulayati. Tulayitvā padahatīti",
  "atk-s0202a1:192_6": "evaṁ tīraṇavipassanāya tulayanto maggapadhānaṁ padahati. Pahitattoti pesitacitto.",
  "atk-s0202a1:192_7": "Kāyena ceva paramasaccanti nāmakāyena nibbānasaccaṁ sacchikaroti. Paññāya cāti nāmakāyasampayuttāya",
  "atk-s0202a1:192_8": "maggapaññāya paṭivijjhati passati.",
  "atk-s0202a1:193_0": "Idāni yasmā te satthu āgamanaṁ sutvā paccuggamanamattampi na akaṁsu, tasmā tesaṁ",
  "atk-s0202a1:193_1": "cariyaṁ garahanto sāpi nāma, bhikkhave, saddhā nāhosītiādimāha. Tattha kīvadūrevimeti",
  "atk-s0202a1:193_2": "kittakaṁ dūre ṭhāne. Yojanasatampi yojanasahassampi apakkantāti vattuṁ vaṭṭati, na",
  "atk-s0202a1:193_3": "pana kiñci āha. Catuppadaṁ veyyākaraṇanti catusaccabyākaraṇaṁ sandhāya vuttaṁ.",
  "atk-s0202a1:194_0": "184.Yassuddiṭṭhassāti yassa uddiṭṭhassa. Yopiso, bhikkhave, satthāti bāhirakasatthāraṁ",
  "atk-s0202a1:194_1": "dasseti. Evarūpīti evaṁjātikā. Paṇopaṇaviyāti paṇaviyā ca opaṇaviyā ca . Na upetīti",
  "atk-s0202a1:194_2": "na hoti. Kayavikkayakāle viya agghavaḍḍhanahāpanaṁ na hotīti attho. Ayaṁ goṇo kiṁ",
  "atk-s0202a1:194_3": "agghati, vīsati agghatīti bhaṇanto paṇati nāma. Na vīsati agghati, dasa agghatīti",
  "atk-s0202a1:194_4": "bhaṇanto opaṇati nāma. Idaṁ paṭisedhento āha ‘‘paṇopaṇaviyā na upetī’’ti. Idāni taṁ",
  "atk-s0202a1:194_5": "paṇopaṇaviyaṁ dassetuṁ evañca no assa, atha naṁ kareyyāma, na ca no evamassa, na",
  "atk-s0202a1:194_6": "naṁ kareyyāmāti āha.",
  "atk-s0202a1:195_0": "Kiṁ pana, bhikkhaveti, bhikkhave, yaṁ tathāgato sabbaso āmisehi visaṁsaṭṭho viharati,",
  "atk-s0202a1:195_1": "evaṁ visaṁsaṭṭhassa satthuno evarūpā paṇopaṇaviyā kiṁ yujjissati? Pariyogāhiya vattatoti",
  "atk-s0202a1:195_2": "pariyogāhitvā ukkhipitvā gahetvā vattantassa. Ayamanudhammoti ayaṁ sabhāvo. Jānāti",
  "atk-s0202a1:195_3": "bhagavā, nāhaṁ jānāmīti bhagavā ekāsanabhojane ānisaṁsaṁ jānāti, ahaṁ na jānāmīti",
  "atk-s0202a1:195_4": "mayi saddhāya divasassa tayo vāre bhojanaṁ pahāya ekāsanabhojanaṁ bhuñjati. Ruḷahanīyanti",
  "atk-s0202a1:195_5": "rohanīyaṁ. Ojavantanti sinehavantaṁ. Kāmaṁ taco cāti iminā caturaṅgavīriyaṁ dasseti.",
  "atk-s0202a1:195_6": "Ettha hi taco ekaṁ aṅgaṁ, nhāru ekaṁ, aṭṭhi ekaṁ, maṁsalohitaṁ ekanti evaṁ caturaṅgasamannāgataṁ",
  "atk-s0202a1:195_7": "vīriyaṁ adhiṭṭhahitvā arahattaṁ appatvā na vuṭṭhahissāmīti evaṁ paṭipajjatīti dasseti.",
  "atk-s0202a1:195_8": "Sesaṁ sabbattha uttānameva. Desanaṁ pana bhagavā neyyapuggalassa vasena arahattanikūṭena niṭṭhāpesīti.",
  "atk-s0202a1:196": "Papañcasūdaniyā majjhimanikāyaṭṭhakathāya",
  "atk-s0202a1:197": "Kīṭāgirisuttavaṇṇanā niṭṭhitā.",
  "atk-s0202a1:198": "Dutiyavaggavaṇṇanā niṭṭhitā."
}