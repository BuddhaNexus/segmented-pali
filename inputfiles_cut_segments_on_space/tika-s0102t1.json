{
  "tika-s0102t1:0": "2. Mahānidānasuttavaṇṇanā",
  "tika-s0102t1:1": "Nidānavaṇṇanā",
  "tika-s0102t1:2_0": "95.Janapadinoti janapadavanto, janapadassa vā issarasāmino rājakumārā gottavasena",
  "tika-s0102t1:2_1": "kurū nāma. Tesaṁ nivāso yadi eko janapado, kathaṁ bahuvacananti āha “ruḷhisaddenā”ti.",
  "tika-s0102t1:2_2": "Akkharacintakā hi īdisesu ṭhānesu yutte viya īdisaliṅgavacanāni icchanti. Ayamettha",
  "tika-s0102t1:2_3": "ruḷhi yathā aññatthāpi “aṅgesu viharati, mallesu viharatī”ti ca. Tabbisesanepi janapadasadde",
  "tika-s0102t1:2_4": "jātisadde ekavacanameva. Aṭṭhakathācariyā panāti pana-saddo visesatthajotano, tena",
  "tika-s0102t1:2_5": "“puthuatthavisayatāya evetaṁ puthuvacana”nti “bahuke panā”tiādinā vakkhamānaṁ visesaṁ",
  "tika-s0102t1:2_6": "joteti. Sutvāti mandhātumahārājassa ānubhāvadassanānusārena paramparānugataṁ kathaṁ",
  "tika-s0102t1:2_7": "sutvā. Anusaṁyāyantenāti anuvicarantena. Etesaṁ ṭhānanti candimasūriyamukhena cātumahārājikabhavanamāha.",
  "tika-s0102t1:2_8": "Tenāha “tattha agamāsī”tiādi. Soti mandhātumahārājā. Tanti cātumahārājikarajjaṁ.",
  "tika-s0102t1:2_9": "Gahetvāti sampaṭicchitvā. Puna pucchi pariṇāyakaratanaṁ.",
  "tika-s0102t1:3_0": "Dovārikabhūmiyaṁ tiṭṭhanti sudhammāya devasabhāya, devapurassa ca catūsu dvāresu",
  "tika-s0102t1:3_1": "ārakkhāya adhigatattā. “Dibbarukkhasahassapaṭimaṇḍita”nti idaṁ “cittalatāvana”ntiādīsupi yojetabbaṁ.",
  "tika-s0102t1:4_0": "Pathaviyaṁ patiṭṭhāsīti bhassitvā pathaviyā āsannaṭṭhāne aṭṭhāsi. Na hi cakkaratanaṁ",
  "tika-s0102t1:4_1": "bhūmiyaṁ patati, tathāṭhitañca nacirasseva antaradhāyi tenattabhāvena cakkavattiissariyassa",
  "tika-s0102t1:4_2": "abhāvato. “Cirataraṁ kālaṁ ṭhatvā”ti apare. Rājā ekakova agamāsi attano ānubhāvena.",
  "tika-s0102t1:4_3": "Manussabhāvoti manussagandhasarīranissandādimanussabhāvo. Pāturahosīti devaloke pavattivipākadāyino",
  "tika-s0102t1:4_4": "aparāpariyāya vedanīyassa kammassa katokāsattā sabbadā soḷasavassuddesikatā mālāmilāyanādi",
  "tika-s0102t1:4_5": "dibbabhāvo pāturahosi. Tadā manussānaṁ asaṅkheyyāyukatāya sakkarajjaṁ kāretvā. “Kiṁ",
  "tika-s0102t1:4_6": "me iminā upaddharajjenā”ti atricchatāya atittova. Manussaloke utuno kakkhaḷatāya",
  "tika-s0102t1:4_7": "vātātapena phuṭṭhagatto kālamakāsi.",
  "tika-s0102t1:5": "Avayavesu siddho viseso samudāyassa visesako hotīti ekampi raṭṭhaṁ bahuvacanena vohariyati.",
  "tika-s0102t1:6_0": "Da-kārena atthaṁ vaṇṇayanti niruttinayena. Kammāsoti kammāsapādo vuccati uttarapadalopena",
  "tika-s0102t1:6_1": "yathā “rūpabhavo rūpa”nti. Kathaṁ pana so “kammāsapādo”ti vuccatīti āha “tassa kirā”tiādi.",
  "tika-s0102t1:6_2": "Damitoti ettha kīdisaṁ damanaṁ adhippetanti āha “porisādabhāvato paṭisedhito”ti.",
  "tika-s0102t1:6_3": "“Ime pana therāti majjhimabhāṇakā”ti keci. Apare pana “aṭṭhakathācariyā”ti, “dīghabhāṇakā”ti",
  "tika-s0102t1:6_4": "vadanti. Ubhayathāpi cūḷakammāsadammaṁ sandhāya tathā vadanti. Yakkhiniputto hi kammāsapādo",
  "tika-s0102t1:6_5": "alīnasattukumārakāle bodhisattena tattha damito. Sutasomakāle pana bārāṇasirājā porisādabhāvapaṭisedhanena",
  "tika-s0102t1:6_6": "yattha damito, taṁ mahākammāsadammaṁ nāma. “Putto”ti vatvā “atrajo”ti vacanaṁ orasaputtabhāvadassanatthaṁ.",
  "tika-s0102t1:7_0": "Yehi āvasitappadeso “kururaṭṭha”nti nāmaṁ labhi, te uttarakuruto āgatamanussā tattha",
  "tika-s0102t1:7_1": "rakkhitaniyāmeneva pañca sīlāni rakkhiṁsu. Tesaṁ diṭṭhānugatiyā pacchimajanatāti",
  "tika-s0102t1:7_2": "so desadhammavasena avicchedato pavattamāno kuruvattadhammoti paññāyittha. Ayañca",
  "tika-s0102t1:7_3": "attho kurudhammajātakena dīpetabbo. So aparabhāge paṭhamaṁ yattha saṁkiliṭṭho jāto,",
  "tika-s0102t1:7_4": "taṁ dassetuṁ “kururaṭṭhavāsīna”ntiādi vuttaṁ. Yattha bhagavato vasanokāsabhūto koci",
  "tika-s0102t1:7_5": "vihāro na hoti, tattha kevalaṁ gocaragāmakittanaṁ nidānakathāya pakati yathā taṁ",
  "tika-s0102t1:7_6": "sakkesu viharati devadahaṁ nāma sakyānaṁ nigamoti imamatthaṁ dassento “avasanokāsato”tiādimāha.",
  "tika-s0102t1:8_0": "“Āyasmā”ti vā “devānaṁ piyā”ti vā “tatra bhava”nti vā piyasamudāhāro esoti āha “āyasmāti",
  "tika-s0102t1:8_1": "piyavacanameta”nti. Tayidaṁ piyavacanaṁ garugāravavasena vuccatīti āha “gāravavacanameta”nti.",
  "tika-s0102t1:9_0": "Atidūraaccāsannavajjanena nātidūranāccāsannaṁ nāma gahitaṁ, taṁ pana avakaṁsato ubhinnaṁ",
  "tika-s0102t1:9_1": "pasāritahatthānaṁ saṅghaṭṭanena veditabbaṁ. Cakkhunā cakkhuṁ āhacca daṭṭhabbaṁ hoti,",
  "tika-s0102t1:9_2": "tenāpi agāravameva kataṁ hoti. Gīvaṁ parivattetvāti parivattanavasena gīvaṁ pasāretvā.",
  "tika-s0102t1:10_0": "Kulasaṅgahatthāyāti kulānuddayatāvasena kulānaṁ anuggaṇhanatthāya sahassabhaṇḍikaṁ",
  "tika-s0102t1:10_1": "nikkhipanto viya bhikkhapaṭiggaṇhanena tesaṁ mahato puññābhisandassa jananena. Paṭisammajjitvāti",
  "tika-s0102t1:10_2": "antevāsikehi sammajjanaṭṭhānaṁ sakkaccakāritāya puna sammajjitvā. Tikkhattunti “ādito",
  "tika-s0102t1:10_3": "paṭṭhāya anta”ntiādinā vuttacaturākārūpasañhite tayo vāre, tenassa dvādasakkhattuṁ sammasitabhāvamāha.",
  "tika-s0102t1:11_0": "Amhākaṁ bhagavato gambhīrabhāveneva kathitattā sesabuddhehipi evameva kathitoti dhammanvaye",
  "tika-s0102t1:11_1": "ṭhatvā vuttaṁ “sabbabuddhehi…pe… kathito”ti. Sālindanti saparibhaṇḍaṁ. “Sineruṁ ukkhipantoviyā”ti",
  "tika-s0102t1:11_2": "iminā tādisāya desanāya sudukkarabhāvamāha. Suttameva “suttantakatha”nti āha dhammakkhandhabhāvato.",
  "tika-s0102t1:11_3": "Yathā vinayapaṇṇattibhūmantarasamayantarānaṁ vijānanaṁ anaññasādhāraṇaṁ sabbaññutañāṇasseva",
  "tika-s0102t1:11_4": "visayo, evaṁ antadvayavinimuttassa kārakavedakarahitassa paccayākārassa vibhajanaṁ",
  "tika-s0102t1:11_5": "pīti dassetuṁ “buddhānañhī”tiādi āraddhaṁ. Tattha ṭhānānīti kāraṇāni. Gajjitaṁ mahantaṁ",
  "tika-s0102t1:11_6": "hotīti taṁ desetabbasseva anekavidhatāya, duviññeyyatāya ca nānānayehi pavattamānaṁ",
  "tika-s0102t1:11_7": "desanāgajjitaṁ mahantaṁ vipulaṁ, bahubhedañca hoti. Ñāṇaṁ anupavisatīti tato eva",
  "tika-s0102t1:11_8": "desanāñāṇaṁ desetabbadhamme vibhāgaso kurumānaṁ anu anu pavisati, tena anupavissa",
  "tika-s0102t1:11_9": "ṭhitaṁ viya hotīti attho. Buddhañāṇassa mahantabhāvo paññāyatīti evaṁvidhassa nāma",
  "tika-s0102t1:11_10": "dhammassa desakaṁ, paṭivedhakañcāti buddhānaṁ desanāñāṇassa, paṭivedhañāṇassa ca",
  "tika-s0102t1:11_11": "uḷārabhāvo pākaṭo hoti. Ettha ca kiñcāpi “sabbaṁ vacīkammaṁ buddhassa bhagavato ñāṇapubbaṅgamaṁ",
  "tika-s0102t1:11_12": "ñāṇānuparivatta”nti vacanato sabbāpi bhagavato desanā ñāṇarahitā natthi, sīhasamānavuttitāya",
  "tika-s0102t1:11_13": "sabbattha samānappavatti. Desetabbavasena pana desanā visesato ñāṇena anupaviṭṭhā,",
  "tika-s0102t1:11_14": "gambhīratarā ca hotīti daṭṭhabbaṁ. Kathaṁ pana vinayapaññattiṁ patvā desanā tilakkhaṇabbhāhatā",
  "tika-s0102t1:11_15": "suññatapaṭisaṁyuttā hotīti? Tatthāpi sannisinnaparisāya ajjhāsayānurūpaṁ pavattamānā",
  "tika-s0102t1:11_16": "desanā saṅkhārānaṁ aniccatādivibhāvanaṁ, sabbadhammānaṁ attattaniyatābhāvappakāsanañca",
  "tika-s0102t1:11_17": "hoti. Tenevāha “anekapariyāyena dhammiṁ kathaṁ katvā”tiādi.",
  "tika-s0102t1:12": "Āpajjāti patvā yathā ñāṇakoñcanādaṁ vissajjeti, evaṁ pāpuṇitvā.",
  "tika-s0102t1:13_0": "Pamāṇātikkameti aparimāṇatthe “yāvañcidaṁ tena bhagavatā”tiādīsu viya. Aparimeyyabhāvajotano",
  "tika-s0102t1:13_1": "hi ayaṁ yāva-saddo. Tenāha “atigambhīro attho”ti. Avabhāsatīti ñāyati upaṭṭhāti.",
  "tika-s0102t1:13_2": "Ñāṇassa tathā upaṭṭhānañhi sandhāya “dissatī”ti vuttaṁ. Nanu esa paṭiccasamuppādo",
  "tika-s0102t1:13_3": "ekantagambhīrova, tattha kasmā gambhīrāvabhāsatā jotitāti? Saccametaṁ, ekantagambhīratādassanatthameva",
  "tika-s0102t1:13_4": "panassa gambhīrāvabhāsaggahaṇaṁ. Tasmā aññattha labbhamānaṁ catukoṭikaṁ byatirekamukhena",
  "tika-s0102t1:13_5": "nidassetvā taṁ evassa ekantagambhīrataṁ vibhāvetuṁ “ekañhī”tiādi vuttaṁ. Etaṁ natthīti",
  "tika-s0102t1:13_6": "agambhīro, agambhīrāvabhāso cāti etaṁ dvayaṁ natthi, tena yathādassite catukoṭike",
  "tika-s0102t1:13_7": "pacchimā eka koṭi labbhatīti dasseti. Tenāha “ayañhī”tiādi.",
  "tika-s0102t1:14_0": "Yehi gambhīrabhāvehi paṭiccasamuppādo “gambhīro”ti vuccati, te catūhi upamāhi ulliṅgento",
  "tika-s0102t1:14_1": "“bhavaggaggahaṇāyā”tiādimāha. Yathā bhavaggaṁ hatthaṁ pasāretvā gahetuṁ na sakkā",
  "tika-s0102t1:14_2": "dūrabhāvato, evaṁ saṅkhārādīnaṁ avijjādipaccayasambhūtasamudāgataṭṭho pākatikañāṇena",
  "tika-s0102t1:14_3": "gahetuṁ na sakkā. Yathā sineruṁ bhinditvā miñjaṁ pabbatarasaṁ pākatikapurisena nīharituṁ",
  "tika-s0102t1:14_4": "na sakkā, evaṁ paṭiccasamuppādagate dhammatthādike pākatikañāṇena bhinditvā vibhajja",
  "tika-s0102t1:14_5": "paṭivijjhanavasena jānituṁ na sakkā. Yathā mahāsamuddaṁ pākatikapurisassa bāhudvayena",
  "tika-s0102t1:14_6": "padhārituṁ na sakkā, evaṁ vepullaṭṭhena mahāsamuddasadisaṁ paṭiccasamuppādaṁ pākatikañāṇena",
  "tika-s0102t1:14_7": "desanāvasena padhārituṁ na sakkā. Yathā mahāpathaviṁ parivattetvā pākatikapurisassa",
  "tika-s0102t1:14_8": "pathavojaṁ gahetuṁ na sakkā, evaṁ “itthaṁ avijjādayo saṅkhārādīnaṁ paccayā hontī”ti",
  "tika-s0102t1:14_9": "tesaṁ paccayabhāvo pākatikañāṇena nīharitvā gahetuṁ na sakkāti. Evaṁ catubbidhagambhīratāvasena",
  "tika-s0102t1:14_10": "catasso upamā yojetabbā. Pākatikañāṇavasena cāyamatthayojanā katā diṭṭhasaccānaṁ",
  "tika-s0102t1:14_11": "tattha paṭivedhasabhāvato, tathāpi yasmā sāvakānaṁ, paccekabuddhānañca tattha sappadesameva",
  "tika-s0102t1:14_12": "ñāṇaṁ, buddhānaṁyeva nippadesaṁ, tasmā vuttaṁ “buddhavisayaṁ pañha”ntiādi.",
  "tika-s0102t1:15": "Ussādentoti paññāya ukkaṁsento, uggaṇhantoti attho. Apasādentoti nibbhacchanto, niggaṇhantoti attho.",
  "tika-s0102t1:16": "Ussādanāvaṇṇanā",
  "tika-s0102t1:17_0": "Tenāti mahāpaññābhāvena. Tatthāti therassa satipi uttānabhāve, paṭiccasamuppādassaaññesaṁ",
  "tika-s0102t1:17_1": "gambhīrabhāve. Subhojanarasapuṭṭhassāti sundarena bhojanarasena positassa. Katayogassāti",
  "tika-s0102t1:17_2": "nibaddhapayogena kataparicayassa. Mallapāsāṇanti mallehi mahabbaleheva ukkhipitabbapāsāṇaṁ.",
  "tika-s0102t1:17_3": "Kuhiṁ imassa bhāriyaṭṭhānanti kasmiṁ passe imassa pāsāṇassa garutarappadesoti tassa",
  "tika-s0102t1:17_4": "sallahukabhāvaṁ dīpento vadati.",
  "tika-s0102t1:18_0": "Timirapiṅgaleneva dīpenti tassa mahāvipphārabhāvato. Tenāha “tassa kirā”tiādi. Pakkuthatīti",
  "tika-s0102t1:18_1": "pakkuthantaṁ viya parivattati parito vivattati. Lakkhaṇavacanañhetaṁ. Piṭṭhiyaṁ sakalinapadakāpiṭṭhaṁ.",
  "tika-s0102t1:18_2": "Kāyūpapannassāti mahatā kāyena upetassa, mahākāyassāti attho.",
  "tika-s0102t1:19": "Piñchavaṭṭīti piñchakalāpo. Supaṇṇavātanti nāgaggahaṇādīsu pakkhapapphoṭanavasena uppajjanakavātaṁ.",
  "tika-s0102t1:20": "Pubbūpanissayasampattikathāvaṇṇanā",
  "tika-s0102t1:21_0": "“Pubbūpanissayasampattiyā”tiādinā uddiṭṭhakāraṇāni vitthārato vivarituṁ “ito kirā”tiādi",
  "tika-s0102t1:21_1": "vuttaṁ. Tattha itoti ito kappato. Satasahassimeti satasahassame. Haṁsāvatī nāma nagaraṁ",
  "tika-s0102t1:21_2": "ahosi jātanagaraṁ. Dhurapattānīti bāhirapattāni, yāni dīghatamāni.",
  "tika-s0102t1:22_0": "Kaniṭṭhabhātāti vemātikabhātā kaniṭṭho yathā amhākaṁ bhagavato nandatthero. Buddhānañhi",
  "tika-s0102t1:22_1": "sahodarā bhātaro nāma na honti. Kathaṁ jeṭṭhā tāva na uppajjanti, kaniṭṭhānaṁ pana",
  "tika-s0102t1:22_2": "asambhavo eva. Bhoganti vibhavaṁ. Upasantoti corajanitasaṅkhobhavūpasamena upasanto janapado.",
  "tika-s0102t1:23": "Dve sāṭake nivāsetvāti sāṭakadvayameva attano kāyaparihārikaṁ katvā itaraṁ sabbasambhāraṁ attato mocetvā.",
  "tika-s0102t1:24_0": "Pattaggahaṇatthanti antopakkhittauṇhabhojanattā aparāparaṁ hatthe parivattentassa",
  "tika-s0102t1:24_1": "pattaggahaṇatthaṁ. Uttarisāṭakanti attano uttarisāṭakaṁ. Etānipākaṭaṭṭhānānīti etāni",
  "tika-s0102t1:24_2": "yathāvuttāni bhagavato desanāya pākaṭāni therassa puññakaraṇaṭṭhānāni.",
  "tika-s0102t1:25": "Paṭisandhiṁgahetvāti amhākaṁ mahābodhisattassa paṭisandhiggahaṇadivase eva paṭisandhiṁ gahetvā.",
  "tika-s0102t1:26": "Titthavāsādivaṇṇanā",
  "tika-s0102t1:27_0": "Uggahaṇaṁ pāḷiyā uggaṇhanaṁ. Savanaṁ atthasavanaṁ. Paripucchanaṁ gaṇṭhiṭṭhānesu atthaparipucchanaṁ.",
  "tika-s0102t1:27_1": "Dhāraṇaṁ pāḷiyāpi pāḷiatthassapi citte ṭhapanaṁ. Sabbañcetaṁ idha paṭiccasamuppādavasena veditabbaṁ.",
  "tika-s0102t1:28_0": "Sotāpannānañca…pe... upaṭṭhātitattha sammohaviddhaṁsanena “yaṁ kiñci samudayadhammaṁ,",
  "tika-s0102t1:28_1": "sabbaṁ taṁ nirodhadhamma”nti attapaccakkhavasena upaṭṭhānato. Nāmarūpaparicchedoti",
  "tika-s0102t1:28_2": "saha paccayena nāmarūpassa paricchijja avabodho.",
  "tika-s0102t1:29": "Paṭiccasamuppādagambhīratāvaṇṇanā",
  "tika-s0102t1:30_0": "“Atthagambhīratāyā”tiādinā saṅkhepato vuttamatthaṁ vivarituṁ “tatthā”tiādi āraddhaṁ.",
  "tika-s0102t1:30_1": "Jātipaccayasambhūtasamudāgataṭṭhoti jātipaccayato sambhūtaṁ hutvā sahitassa attano",
  "tika-s0102t1:30_2": "paccayānurūpassa jarāmaraṇassa uddhaṁ uddhaṁ āgatabhāvo, anupavattatthoti attho.",
  "tika-s0102t1:30_3": "Atha vā sambhūtaṭṭho ca samudāgataṭṭho ca sambhūtasamudāgataṭṭho. “Na jātito jarāmaraṇaṁ",
  "tika-s0102t1:30_4": "na hoti,” na ca jātiṁ vinā “aññato hotī”ti hi jātipaccayasambhūtaṭṭho vutto, itthañca",
  "tika-s0102t1:30_5": "jātito samudāgacchatīti jātipaccayasamudāgataṭṭho, yā yā jāti yathā yathā paccayo",
  "tika-s0102t1:30_6": "hoti, tadanurūpapātubhāvoti attho. So anupacitakusalasambhārānaṁ ñāṇassa tattha appatiṭṭhatāya",
  "tika-s0102t1:30_7": "agādhaṭṭhena gambhīro. Sesapadesupi eseva nayo.",
  "tika-s0102t1:31_0": "Avijjāya saṅkhārānaṁ paccayaṭṭhoti yenākārena yadavatthā avijjā saṅkhārānaṁ paccayo",
  "tika-s0102t1:31_1": "hoti. Yena hi pavattiākārena, yāya ca avatthāya avatthitā avijjā tesaṁ tesaṁ saṅkhārānaṁ",
  "tika-s0102t1:31_2": "paccayo hoti, tadubhayassapi duravabodhanīyato avijjā saṅkhārānaṁ navahi ākārehi",
  "tika-s0102t1:31_3": "paccayaṭṭho anupacitakusalasambhārānaṁ ñāṇassa tattha appatiṭṭhatāya agādhaṭṭhena",
  "tika-s0102t1:31_4": "gambhīro. Esa nayo sesapadesupi.",
  "tika-s0102t1:32_0": "Katthacianulomato desīyati, katthaci paṭilomatoti idha pana paccayuppādā paccayuppannuppādasaṅkhāto",
  "tika-s0102t1:32_1": "anulomo, paccayanirodhā paccayuppannanirodhasaṅkhāto ca paṭilomo adhippeto. Ādito",
  "tika-s0102t1:32_2": "pana paṭṭhāya antagamanaṁ anulomo, antato ca ādigamanaṁ paṭilomoti adhippeto. Ādito",
  "tika-s0102t1:32_3": "paṭṭhāya anulomadesanāya, antato paṭṭhāya paṭilomadesanāya ca tisandhi catusaṅkhepo.",
  "tika-s0102t1:32_4": "“Ime bhikkhave cattāro āhārā kiṁ nidānā”tiādikāya ca vemajjhato paṭṭhāya paṭilomadesanāya,",
  "tika-s0102t1:32_5": "“cakkhuñca paṭicca rūpe ca uppajjati cakkhuviññāṇaṁ, tiṇṇaṁ saṅgati phasso, phassapaccayā",
  "tika-s0102t1:32_6": "vedanā”tiādikāya anulomadesanāya ca dvisandhi tisaṅkhepo. “Saṁyojaniyesu bhikkhave",
  "tika-s0102t1:32_7": "dhammesu assādānupassino viharato taṇhā pavaḍḍhati, taṇhāpaccayā upādāna”ntiādīsu",
  "tika-s0102t1:32_8": "ekasandhi dvisaṅkhepo. Ekaṅgo hi paṭiccasamuppādo desito. Labbhateva hi so “tatra",
  "tika-s0102t1:32_9": "bhikkhave sutavā ariyasāvako paṭiccasamuppādaṁyeva sādhukaṁ yoniso manasi karoti",
  "tika-s0102t1:32_10": "‘iti imasmiṁ sati idaṁ hoti…pe… nirujjhatī’ti. Sukhavedaniyaṁ bhikkhave phassaṁ paṭicca",
  "tika-s0102t1:32_11": "uppajjati sukhavedanā”ti imassa suttassa vasena veditabbo. Iti tena tena kāraṇena",
  "tika-s0102t1:32_12": "tathā tathā pavattetabbattā paṭiccasamuppādo desanāya gambhīro. Tenāha “ayaṁ desanāgambhīratā”ti.",
  "tika-s0102t1:32_13": "Na hi tattha sabbaññutañāṇato aññaṁ ñāṇaṁ patiṭṭhaṁ labhati.",
  "tika-s0102t1:33_0": "“Avijjāya panā”tiādīsu jānanalakkhaṇassa ñāṇassa paṭipakkhabhūto avijjāya aññāṇaṭṭho.",
  "tika-s0102t1:33_1": "Ārammaṇassa paccakkhakaraṇena dassanabhūtassa paṭipakkhabhūto adassanaṭṭho. Yenesā",
  "tika-s0102t1:33_2": "attano sabhāvena dukkhādīnaṁ yāthāvasarasaṁ paṭivijjhituṁ na deti chādetvā pariyonandhitvā",
  "tika-s0102t1:33_3": "tiṭṭhati, so tassā saccāsampaṭivedhaṭṭho. Abhisaṅkharaṇaṁ saṁvidhānaṁ, pakappananti",
  "tika-s0102t1:33_4": "attho. Āyūhanaṁ sampiṇḍanaṁ, sampayuttadhammānaṁ attano kiccānurūpatāya rāsīkaraṇanti",
  "tika-s0102t1:33_5": "attho. Apuññābhisaṅkhārekadeso sarāgo. Añño virāgo. Rāgassa vā appaṭipakkhabhāvato",
  "tika-s0102t1:33_6": "rāgappavaḍḍhako, rāguppattipaccayo ca sabbopi apuññābhisaṅkhāro sarāgo. Itaro tabbidūrabhāvato",
  "tika-s0102t1:33_7": "virāgo. “Dīgharattaṁ hetaṁ bhikkhave assutavato puthujjanassa ajjhositaṁ mamāyitaṁ",
  "tika-s0102t1:33_8": "parāmaṭṭhaṁ ‘etaṁ mama, esohamasmi, eso me attā’ti” attaparāmāsassa viññāṇaṁ visesato",
  "tika-s0102t1:33_9": "vatthu vuttanti viññāṇassa suññataṭṭho gambhīro. Attā vijānāti saṁsaratīti sabyāpāratāsaṅkantiabhinivesabalavatāya",
  "tika-s0102t1:33_10": "abyāpāraasaṅkantipaṭisandhipātubhāvaṭṭhā ca gambhīrā. Nāmarūpassa paṭisandhikkhaṇe",
  "tika-s0102t1:33_11": "ekatova uppādo ekuppādo, pavattiyaṁ visuṁ visuṁ yathārahaṁ ekuppādo. Nāmassa rūpena,",
  "tika-s0102t1:33_12": "rūpassa ca nāmena asampayogato vinibbhogo nāmassa nāmena, rūpassa ca rūpena ekaccassa",
  "tika-s0102t1:33_13": "ekaccena avinibbhogo (nāmassa nāmena avinibbhogo vibha. mūlaṭī. 242) yojetabbo. Ekuppādekanirodhehi",
  "tika-s0102t1:33_14": "avinibbhoge adhippete so rūpassa ca ekakalāpapavattino rūpena labbhatīti. Atha vā",
  "tika-s0102t1:33_15": "ekacatuvokārabhavesu nāmarūpānaṁ asahavattanato aññamaññaṁ vinibbhogo, pañcavokārabhave",
  "tika-s0102t1:33_16": "sahavattanato avinibbhogo ca veditabbo.",
  "tika-s0102t1:34_0": "Nāmassa ārammaṇābhimukhaṁ namanaṁ namanaṭṭho. Rūpassa virodhipaccayasamavāye visadisuppatti",
  "tika-s0102t1:34_1": "ruppanaṭṭho. Indriyapaccayabhāvo adhipatiyaṭṭho. “Lokopeso, dvārāpesā, khettaṁ peta”nti",
  "tika-s0102t1:34_2": "vuttalokādiattho cakkhādīsu pañcasu yojetabbo. Manāyatanassa pana lujjanato, manosamphassādīnaṁ",
  "tika-s0102t1:34_3": "dvārakhettabhāvato ca ete atthā veditabbā. Āpāthagatānaṁ rūpādīnaṁ pakāsanayogyatālakkhaṇaṁ",
  "tika-s0102t1:34_4": "obhāsanaṁ cakkhādīnaṁ visayibhāvo, manāyatanassa vijānanaṁ. Saṅghaṭṭanaṭṭho visesato",
  "tika-s0102t1:34_5": "cakkhusamphassādīnaṁ pañcannaṁ, itare channampi yojetabbā. Phusanañca phassassa sabhāvo.",
  "tika-s0102t1:34_6": "Saṅghaṭṭanaṁ raso, itare upaṭṭhānākārā. Ārammaṇarasānubhavanaṭṭho rasavasena vutto,",
  "tika-s0102t1:34_7": "vedayitaṭṭho lakkhaṇavasena. Sukhadukkhama ajjhattabhāvo yathākkamaṁ tissannaṁ vedanānaṁ",
  "tika-s0102t1:34_8": "sabhāvavasena vutto. “Attā vedayatī”ti abhinivesassa balavabhāvato nijjīvaṭṭho vedanāya",
  "tika-s0102t1:34_9": "gambhīro. Nijjīvāya vā vedanāya vedayitaṁ nijjīvavedayitaṁ, so eva atthoti nijjīvavedayitaṭṭho.",
  "tika-s0102t1:35_0": "Sappītikataṇhāya abhinanditaṭṭho. Balavatarataṇhāya gilitvā pariniṭṭhāpanaṁ ajjhosānaṭṭho.",
  "tika-s0102t1:35_1": "Itare pana jeṭṭhabhāvaosāraṇasamuddaduratikkamaapāripūrivasena veditabbā. Ādānaggahaṇābhinivesaṭṭhā",
  "tika-s0102t1:35_2": "catunnampi upādānānaṁ samānā, parāmāsaṭṭho diṭṭhupādānādīnameva, tathā duratikkamaṭṭho.",
  "tika-s0102t1:35_3": "“Diṭṭhikantāro”ti hi vacanato diṭṭhīnaṁ duratikkamatā. Daḷhaggahaṇattā vā catunnampi",
  "tika-s0102t1:35_4": "duratikkamaṭṭho yojetabbo. Yonigatiṭhitinivāsesukhipananti samāse bhummavacanassa",
  "tika-s0102t1:35_5": "alopo daṭṭhabbo. Evañhi tena āyūhanābhisaṅkharaṇapadānaṁ samāso hoti. Yathā tathā",
  "tika-s0102t1:35_6": "jāyanaṁ jātiattho. Tassā pana sannipātato jāyanaṁ sañjātiattho. Mātukucchiṁ okkamitvā",
  "tika-s0102t1:35_7": "viya jāyanaṁ okkantiattho. So jātito nibbattanaṁ nibbattiattho. Kevalaṁ pātubhavanaṁ pātubhāvaṭṭho.",
  "tika-s0102t1:36_0": "Jarāmaraṇaṅgaṁ maraṇappadhānanti tassa maraṇaṭṭhā eva khayādayo gambhīrāti dassitā.",
  "tika-s0102t1:36_1": "Uppannauppannānañhi navanavānaṁ khayena kamena khaṇḍiccādiparipakkapavattiyaṁ loke",
  "tika-s0102t1:36_2": "jarāvohāroti. Khayaṭṭho vā jarāya vuttoti daṭṭhabbo. Navabhāvāpagamo hi “khayo”ti",
  "tika-s0102t1:36_3": "vattuṁ yuttoti vipariṇāmaṭṭho dvinnampi vasena yojetabbo, santativasena vā jarāya",
  "tika-s0102t1:36_4": "khayavayabhāvā, sammutikhaṇikavasena maraṇassa bhedavipariṇāmaṭṭhā yojetabbā. Avijjādīnaṁ",
  "tika-s0102t1:36_5": "sabhāvo paṭivijjhīyatīti paṭivedho. Vuttañhetaṁ nidānakathāyaṁ “tesaṁ tesaṁ vā tattha",
  "tika-s0102t1:36_6": "tattha vuttadhammānaṁ paṭivijjhitabbo salakkhaṇasaṅkhāto aviparītasabhāvo paṭivedho”ti.",
  "tika-s0102t1:36_7": "so hi avijjādīnaṁ sabhāvo maggañāṇeneva asammohapaṭivedhavasena paṭivijjhitabbato",
  "tika-s0102t1:36_8": "aññāṇassa alabbhaneyyapatiṭṭhatāya agādhaṭṭhena gambhīro. Sā sabbāpīti sā yathāvuttā",
  "tika-s0102t1:36_9": "saṅkhepato catubbidhā vitthārato anekappabhedā sabbāpi paṭiccasamuppādassa gambhīratā",
  "tika-s0102t1:36_10": "therassa uttānakā viya upaṭṭhāsi catūhi aṅgehi samannāgatattā. Udāhu aññesampīti",
  "tika-s0102t1:36_11": "“mayhaṁ tāva esa paṭiccasamuppādo uttānako hutvā upaṭṭhāti, kiṁ nu kho aññesampi",
  "tika-s0102t1:36_12": "evaṁ uttānako hutvā upaṭṭhātī”ti mā evaṁ avaca mayāva dinnanaye catusaccakammaṭṭhānavidhimhi ṭhatvā.",
  "tika-s0102t1:37": "Apasādanāvaṇṇanā",
  "tika-s0102t1:38_0": "Oḷārikanti vatthuvītikkamasamatthatāvasena thūlaṁ. Kāmaṁ kāmarāgapaṭighāyeva atthato",
  "tika-s0102t1:38_1": "kāmarāgapaṭighasaṁyojanāni, kāmarāgapaṭighānusayā ca, tathāpi aññoyeva saṁyojanaṭṭho",
  "tika-s0102t1:38_2": "bandhanabhāvato, añño anusayanaṭṭho appahīnabhāvena santāne thāmagamananti katvā,",
  "tika-s0102t1:38_3": "iti kiccavisesavisiṭṭhabhede gahetvā “cattāro kilese”ti ca vuttaṁ. Eseva nayo itaresupi.",
  "tika-s0102t1:38_4": "Aṇusahagateti aṇusabhāvaṁ upagate. Tabbhāvattho hi ayaṁ sahagata-saddo “nandirāgasahagatā”tiādīsu viya.",
  "tika-s0102t1:39_0": "Yathā uparimaggādhigamanavasena saccasampaṭivedho paccayākārapaṭivedhavasena, evaṁ",
  "tika-s0102t1:39_1": "sāvakabodhipaccekabodhisammāsambodhiadhigamanavasenapi saccasampaṭivedho paccayākārapaṭivedhavasenevāti",
  "tika-s0102t1:39_2": "dassetuṁ “kasmā cā”tiādi vuttaṁ. Sabbathāvāti sabbappakāreneva kiñcipi pakāraṁ asesetvāti",
  "tika-s0102t1:39_3": "attho. Ye katābhinīhārānaṁ mahābodhisattānaṁ vīriyassa ukkaṭṭhamajjhimamudutāvasena",
  "tika-s0102t1:39_4": "bodhisambhārasambharaṇe kālabhedā icchitā, te dassento “cattāri, aṭṭha, soḷasa vā",
  "tika-s0102t1:39_5": "asaṅkhyeyyānī”ti āha, svāyamattho cariyāpiṭakavaṇṇanāya gahetabbo. Sāvako padesañāṇeṭhitoti",
  "tika-s0102t1:39_6": "sāvako hutvā sekkhabhāvato tatthāpi padesañāṇe ṭhito. Buddhānaṁ kathāya “taṁ tathāgato",
  "tika-s0102t1:39_7": "abhisametī”tiādikāya paccanīkaṁ hoti. Anaññasādhāraṇassa hi vasena buddhānaṁ sīhanādo,",
  "tika-s0102t1:39_8": "na aññasādhāraṇassa.",
  "tika-s0102t1:40": "“Vāyamantassevā”ti iminā visesato ñāṇasambhārasambharaṇaṁ paññāpāramitāpūraṇaṁ vadati. Tassa ca sabbampi puññaṁ upanissayo.",
  "tika-s0102t1:41": "“Esa devamanussānaṁ, sabbakāmadado nidhi;",
  "tika-s0102t1:42": "Yaṁ yadevābhipatthenti, sabbametena labbhatī”ti. –",
  "tika-s0102t1:43_0": "Hi vuttaṁ. Tasmā mahābodhisattānaṁ sabbesampi puññasambhāro yāvadeva ñāṇasambhārattho",
  "tika-s0102t1:43_1": "sammāsambodhisamadhigamasamatthattāti āha “paccayākāraṁ…pe… natthī”ti. Idāni paccayākārapaṭivedhasseva",
  "tika-s0102t1:43_2": "vā mahānubhāvatādassanamukhena paṭiccasamuppādasseva paramagambhīrataṁ dassetuṁ “avijjā”tiādi",
  "tika-s0102t1:43_3": "vuttaṁ. Navahi ākārehīti uppādādīhi navahi ākārehi. Avijjā hi saṅkhārānaṁ uppādo",
  "tika-s0102t1:43_4": "hutvā paccayo hoti, pavattaṁ hutvā nimittaṁ, āyūhanaṁ, saṁyogo, palibodho, samudayo,",
  "tika-s0102t1:43_5": "hetu, paccayo hutvā paccayo hoti. Evaṁ saṅkhārādayo viññāṇādīnaṁ. Vuttañhetaṁ paṭisambhidāmagge",
  "tika-s0102t1:43_6": "“kathaṁ paccayapariggahe paññā dhammaṭṭhitiñāṇaṁ? Avijjā saṅkhārānaṁ uppādaṭṭhiti",
  "tika-s0102t1:43_7": "ca pavattaṭṭhiti ca nimittaṭṭhiti ca āyūhanaṭṭhiti ca saññogaṭṭhiti ca palibodhaṭṭhiti",
  "tika-s0102t1:43_8": "ca samudayaṭṭhiti ca hetuṭṭhiti ca paccayaṭṭhiti ca imehi navahākārehi avijjāpaccayā",
  "tika-s0102t1:43_9": "saṅkhārā paccayasamuppannā”tiādi.",
  "tika-s0102t1:44_0": "Tattha navahākārehīti navahi paccayabhāvūpagamanākārehi. Uppajjati etasmā phalanti",
  "tika-s0102t1:44_1": "uppādo, phaluppattiyā kāraṇabhāvo. Sati ca avijjāya saṅkhārā uppajjanti, nāsati,",
  "tika-s0102t1:44_2": "tasmā avijjā saṅkhārānaṁ uppādo hutvā paccayo hoti. Tathā avijjāya sati saṅkhārā",
  "tika-s0102t1:44_3": "pavattanti, nīyanti ca. Yathā ca bhavādīsu khipanti, evaṁ tesaṁ avijjā paccayo hoti.",
  "tika-s0102t1:44_4": "Tathā āyūhanti phaluppattiyā ghaṭenti, saṁyujjanti attano phalena. Yasmiṁ santāne",
  "tika-s0102t1:44_5": "sayaṁ uppannā, taṁ palibundhanti. Paccayantarasamavāye udayanti uppajjanti. Hinoti",
  "tika-s0102t1:44_6": "ca saṅkhārānaṁ kāraṇabhāvaṁ gacchati. Paṭicca avijjaṁ saṅkhārā ayanti pavattantīti",
  "tika-s0102t1:44_7": "evaṁ avijjāya saṅkhārānaṁ kāraṇabhāvūpagamanavisesā uppādādayo veditabbā. Tattha",
  "tika-s0102t1:44_8": "tathā saṅkhārādīnaṁ viññāṇādīsu uppādaṭṭhitiādīsupi. Tiṭṭhati etenāti ṭhiti, kāraṇaṁ.",
  "tika-s0102t1:44_9": "Uppādo eva ṭhiti uppādaṭṭhiti. Eseva nayo sesesupi. “Paccayo hotī”ti idaṁ idha lokanāthena",
  "tika-s0102t1:44_10": "tadā paccayapariggahassa āraddhabhāvadassanaṁ. So ca ārambho ñāyāruḷho “yathā ca",
  "tika-s0102t1:44_11": "purimehi mahābodhisattehi bodhimūle pavattito, tatheva ca pavattito”ti. Acchariyavegābhihatā",
  "tika-s0102t1:44_12": "dasasahassilokadhātu saṅkampi sampakampīti dassento “diṭṭhamattevā”tiādimāha.",
  "tika-s0102t1:45_0": "Etassa dhammassāti etassa paṭiccasamuppādasaññitassa dhammassa. So pana yasmā atthato",
  "tika-s0102t1:45_1": "hetupabhavānaṁ hetu. Tenāha “etassa paccayadhammassā”ti, jātiādīnaṁ jarāmaraṇādipaccayatāyāti",
  "tika-s0102t1:45_2": "attho. Nāmarūpaparicchedo, tassa ca paccayapariggaho na paṭhamābhinivesamattena hoti,",
  "tika-s0102t1:45_3": "atha kho tattha aparāparaṁ ñāṇuppattisaññitena anu anu bujjhanena, tadubhayābhāvaṁ",
  "tika-s0102t1:45_4": "pana dassento “ñātapariññāvasena ananubujjhanā”ti āha. Niccasaññādīnaṁ pajahanavasena",
  "tika-s0102t1:45_5": "vattamānā vipassanā dhamme ca paṭivijjhantī eva nāma hoti paṭipakkhavikkhambhanena",
  "tika-s0102t1:45_6": "tikkhavisadabhāvāpattito, tadadhiṭṭhānabhūtā ca tīraṇapariññā, ariyamaggo ca pariññāpahānābhisamayavasena",
  "tika-s0102t1:45_7": "pavattiyā tīraṇapahānapariññāsaṅgaho cāti tadubhayapaṭivedhābhāvaṁ dassento “tīraṇa…pe…",
  "tika-s0102t1:45_8": "appaṭivijjhanā”ti āha. Tantaṁ vuccati vatthavīnanatthaṁ tantavāyehi daṇḍake āsañjitvā",
  "tika-s0102t1:45_9": "pasāritasuttapaṭṭī tanīyatīti katvā. Taṁ pana suttasantānākulatāya nidassanabhāvena",
  "tika-s0102t1:45_10": "ākulameva gahitanti āha “tantaṁ viya ākulakajātā”ti. Saṅkhepato vuttamatthaṁ vitthārato",
  "tika-s0102t1:45_11": "dassetuṁ “yathā nāmā”tiādi vuttaṁ. Samānetunti pubbena paraṁ samaṁ katvā ānetuṁ,",
  "tika-s0102t1:45_12": "avisamaṁ ujuṁ kātunti attho. Tantameva vā ākulaṁ tantākulaṁ, tantākulaṁ viya jātā",
  "tika-s0102t1:45_13": "bhūtāti tantākulajātā. Majjhimaṁ paṭipadaṁ anupagantvā antadvayapatanena paccayākāre",
  "tika-s0102t1:45_14": "khalitā ākulā byākulā honti. Teneva antadvayapatanena taṁtaṁdiṭṭhigāhavasena paribbhamantā",
  "tika-s0102t1:45_15": "ujukaṁ dhammaṭṭhiti kathaṁ paṭipajjituṁ na jānanti. Tenāha “na sakkonti taṁ paccayākāraṁ",
  "tika-s0102t1:45_16": "ujuṁ kātu”nti. Dve bodhisatteti paccekabodhisattamahābodhisatte. Attano dhammatāyāti",
  "tika-s0102t1:45_17": "attano sabhāvena, paropadesena vināti attho. Tattha tattha guḷakajātanti tasmiṁ tasmiṁ",
  "tika-s0102t1:45_18": "ṭhāne jātaguḷakampi gaṇṭhīti suttagaṇṭhi. Tato eva gaṇṭhibaddhaṁ baddhagaṇṭhikaṁ.",
  "tika-s0102t1:45_19": "Paccayesu pakkhalitvāti aniccadukkhānattādisabhāvesu paccayadhammesu niccādiggāhavasena",
  "tika-s0102t1:45_20": "pakkhalitvā. Paccaye ujuṁ kātuṁ asakkontāti tasseva niccādiggāhassa avissajjanato",
  "tika-s0102t1:45_21": "paccayadhammanimittaṁ attano dassanaṁ ujuṁ kātuṁ asakkontā idaṁsaccābhinivesakāyaganthavasena",
  "tika-s0102t1:45_22": "gaṇṭhikajātā hontīti āha “dvāsaṭṭhi…pe… gaṇṭhibaddhā”ti. Ye hi keci samaṇā vā brāhmaṇā",
  "tika-s0102t1:45_23": "vā sassatadiṭṭhiādidiṭṭhiyo nissitā allīnā.",
  "tika-s0102t1:46_0": "Vinanato “kulā”ti itthiliṅgavasena laddhanāmassa tantavāyassa gaṇṭhikaṁ nāma ākulabhāvena",
  "tika-s0102t1:46_1": "aggato vā mūlato vā duviññeyyāyeva khalitatantasuttanti āha “kulāgaṇṭhikaṁ vuccati",
  "tika-s0102t1:46_2": "pesakārakañjiyasutta”nti. Sakuṇikāti kulāvakasakuṇikā. Sā hi rukkhasākhāsu olambanakulāvakā",
  "tika-s0102t1:46_3": "hoti. Tañhi sā kulāvakaṁ tato tato tiṇahīrādike ānetvā tathā vinandhati, yathā tesaṁ",
  "tika-s0102t1:46_4": "pesakārakañjiyasuttaṁ viya aggena vā aggaṁ mūlena vā mūlaṁ samānetuṁ vivecetuṁ vā",
  "tika-s0102t1:46_5": "na sakkā. Tenāha “yathā hī”tiādi. Tadubhayampīti “kulāgaṇṭhika”nti vuttaṁ kañjiyasuttaṁ,",
  "tika-s0102t1:46_6": "kulāvakañca. Purimanayenevāti “evameva sattā”tiādinā pubbe vuttanayeneva.",
  "tika-s0102t1:47_0": "Kāmaṁ muñjapabbajatiṇāni yathājātānipi dīghabhāvena patitvā araññaṭṭhāne aññamaññaṁ",
  "tika-s0102t1:47_1": "vinandhitvā ākulabyākulāni hutvā tiṭṭhanti, tāni pana na tathā dubbiveciyāni, yathā",
  "tika-s0102t1:47_2": "rajjubhūtānīti dassetuṁ “yathā tānī”tiādi vuttaṁ. Sesamettha heṭṭhā vuttanayameva.",
  "tika-s0102t1:48_0": "Apāyāti avaḍḍhitā, sukhena, sukhahetunā vā virahitāti attho. Dukkhassa gatibhāvatoti",
  "tika-s0102t1:48_1": "āpāyikassa dukkhassa pavattiṭṭhānabhāvato. Sukhasamussayatoti abbhudayato. Vinipatitattāti",
  "tika-s0102t1:48_2": "virūpaṁ nipatitattā yathā tenattabhāvena sukhasamussayo na hoti, evaṁ nipatitattā.",
  "tika-s0102t1:48_3": "Itaroti saṁsāro. Nanu “apāya”ntiādinā vuttopi saṁsāro evāti? Saccametaṁ, nirayādīnaṁ",
  "tika-s0102t1:48_4": "pana adhimattadukkhabhāvadassanatthaṁ apāyādiggahaṇaṁ. Gobalībaddañāyenāyamattho",
  "tika-s0102t1:48_5": "veditabbo. Khandhānañca paṭipāṭīti pañcannaṁ khandhānaṁ hetuphalabhāvena aparāparaṁ",
  "tika-s0102t1:48_6": "pavatti. Abbocchinnaṁ vattamānāti avicchedena pavattamānā. Taṁ sabbampīti taṁ “apāya”ntiādinā",
  "tika-s0102t1:48_7": "vuttaṁ sabbaṁ apāyadukkhañceva vaṭṭadukkhañca. “Mahāsamudde vātukkhittanāvā viyā”ti",
  "tika-s0102t1:48_8": "idaṁ paribbhamaṭṭhānassa mahantadassanatthañceva paribbhamanassa anavaṭṭhitatādassanatthañca",
  "tika-s0102t1:48_9": "“upamāya. Yantesu yuttagoṇo viyā”ti idaṁ pana avasabhāvadassanatthañceva duppamokkhabhāvadassanatthañcāti veditabbaṁ.",
  "tika-s0102t1:49": "Paṭiccasamuppādavaṇṇanā",
  "tika-s0102t1:50_0": "Iminā tāvāti ettha tāva-saddo kamattho, tena “tantākulakajātā”ti padassa anusandhi",
  "tika-s0102t1:50_1": "parato āvibhavissatīti dīpeti. Atthi idappaccayāti ettha ayaṁ paccayoti idappaccayo,",
  "tika-s0102t1:50_2": "tasmā idappaccayā, imasmā paccayāti attho. Idaṁ vuttaṁ hoti – “imasmā nāma paccayā",
  "tika-s0102t1:50_3": "jarāmaraṇa”nti evaṁ vattabbo atthi nu kho jarāmaraṇassa paccayoti. Tenāha “atthi",
  "tika-s0102t1:50_4": "nu kho…pe… bhaveyyā”ti. Ettha hi “kiṁ paccayā jarāmaraṇaṁ? Jātipaccayā jarāmaraṇa”nti",
  "tika-s0102t1:50_5": "upari jātisaddapaccayasaddasamānādhikaraṇena kiṁ-saddena idaṁ-saddassa samānādhikaraṇatādassanato",
  "tika-s0102t1:50_6": "kammadhārayasamāsatā idappaccayasaddassa yujjati. Na hettha “imassa paccayā idappaccayā”ti",
  "tika-s0102t1:50_7": "jarāmaraṇassa, aññassa vā paccayato jarāmaraṇasambhavapucchā sambhavati viññātabhāvato,",
  "tika-s0102t1:50_8": "asambhavato ca, jarāmaraṇassa pana paccayapucchā sambhavati. Paccayasaddasamānādhikaraṇatāyañca",
  "tika-s0102t1:50_9": "idaṁ-saddassa “imasmā paccayā”ti paccayapucchā yujjati.",
  "tika-s0102t1:51_0": "Sā pana samānādhikaraṇatā yadipi aññapadatthasamāsepi labbhati, aññapadatthavacanicchābhāvato",
  "tika-s0102t1:51_1": "panettha kammadhārayasamāso veditabbo. Sāmivacanasamāsapakkhe pana nattheva samānādhikaraṇatāsambhavoti.",
  "tika-s0102t1:51_2": "Nanu ca “idappaccayatā paṭiccasamuppādo”ti ettha idappaccaya-saddo sāmivacanasamāso",
  "tika-s0102t1:51_3": "icchitoti? Saccaṁ icchito ujukameva tattha paṭiccasamuppādavacanicchāti katvā, idha",
  "tika-s0102t1:51_4": "pana kevalaṁ jarāmaraṇassa paccayaparipucchā adhippetā, tasmā yathā tattha idaṁ-saddassa",
  "tika-s0102t1:51_5": "paṭiccasamuppādavisesanatā, idha ca “pucchitabbapaccayatthatā sambhavati, tathā tattha,",
  "tika-s0102t1:51_6": "idha ca samāsakappanā veditabbā. Kasmā pana tattha kammadhārayasamāso na icchitoti?",
  "tika-s0102t1:51_7": "Hetuppabhavānaṁ hetu paṭiccasamuppādoti imassa atthassa kammadhārayasamāse asambhavatoti",
  "tika-s0102t1:51_8": "imassa, attano paccayānurūpassa anurūpo paccayo idappaccayoti etassa ca atthassa",
  "tika-s0102t1:51_9": "icchitattā. Yo panettha idaṁ-saddena gahito attho, so “atthi idappaccayā jarāmaraṇa”nti",
  "tika-s0102t1:51_10": "jarāmaraṇaggahaṇeneva gahitoti idaṁ-saddo paṭiccasamuppādato pariccajanato aññassa",
  "tika-s0102t1:51_11": "asambhavato paccaye avatiṭṭhati, tenettha kammadhārayasamāso. Tattha pana idaṁ-saddassa",
  "tika-s0102t1:51_12": "tato pariccajanakāraṇaṁ natthīti sāmivacanasamāso eva icchito. Aṭṭhakathāyaṁpana",
  "tika-s0102t1:51_13": "yasmā jarāmaraṇādīnaṁ paccayapucchāmukhenāyaṁ paṭiccasamuppādadesanā āraddhā, paṭiccasamuppādo",
  "tika-s0102t1:51_14": "ca nāma atthato hetuppabhavānaṁ hetūti vutto vāyamattho, tasmā “imassa jarāmaraṇassa",
  "tika-s0102t1:51_15": "paccayo”ti evamatthavaṇṇanā katā.",
  "tika-s0102t1:52_0": "Paṇḍitenāti ekaṁsabyākaraṇīyādipañhāvisesajānanasamatthāya paññāya samannāgatena.",
  "tika-s0102t1:52_1": "Tameva hissa paṇḍiccaṁ dassetuṁ “yathā”tiādi vuttaṁ. Yādisassa jīvassa diṭṭhigatiko",
  "tika-s0102t1:52_2": "sarīrato anaññattaṁ pucchati “taṁ jīvaṁ taṁ sarīra”nti, so evaṁ paramatthato nupalabbhati,",
  "tika-s0102t1:52_3": "kathaṁ tassa vañjhātanayassa viya dīgharassatā sarīrato aññatā vā anaññatā vā byākātabbā",
  "tika-s0102t1:52_4": "siyā, tasmāssa pañhassa ṭhapanīyatā veditabbā. Tuṇhībhāvo nāmesa pucchato anādaro",
  "tika-s0102t1:52_5": "vihesā viya hotīti “abyākatameta”nti pakārantaramāha. Evaṁ abyākaraṇakāraṇaṁ ñātukāmassa",
  "tika-s0102t1:52_6": "kathetabbaṁ hoti, kathite ca jānantassa pamādopi evaṁ siyā, kathanavidhi pana “yādisassā”tiādinā",
  "tika-s0102t1:52_7": "dassito eva. Evaṁ appaṭipajjitvāti evaṁ ṭhapanīyapañhe viya tuṇhībhāvādiṁ anāpajjitvā",
  "tika-s0102t1:52_8": "eva. “Appaṭipajjitvā”ti vacanaṁ nidassanamattametaṁ. “Kiṁ sabbaṁ anicca”nti vutte",
  "tika-s0102t1:52_9": "“kiṁ saṅkhataṁ sandhāya pucchasi, udāhu asaṅkhata”nti paṭipucchitvā byākātabbaṁ hoti",
  "tika-s0102t1:52_10": "“kiṁ khandhapañcakaṁ pariññeyya”nti puṭṭhe “atthi tattha pariññeyyaṁ, atthi na pariññeyya”nti",
  "tika-s0102t1:52_11": "vibhajja byākātabbaṁ hoti, evaṁ appaṭipajjitvāti ca ayamettha attho icchitoti. Pubbe",
  "tika-s0102t1:52_12": "yassa paccayassa atthitāmattaṁ coditanti atthitāmattaṁ vissajjitaṁ. Pucchāsabhāgena",
  "tika-s0102t1:52_13": "hi vissajjananti. Idāni tasseva sarūpapucchā karīyatīti “puna ki”nti vuttaṁ. Idhāpi",
  "tika-s0102t1:52_14": "“yathā”tiādi sabbaṁ ānetvā vattabbaṁ.",
  "tika-s0102t1:53_0": "“Esa nayo sabbapadesū”ti atidesavasena ussukkaṁ katvā “nāmarūpapaccayā”tiādinā tattha",
  "tika-s0102t1:53_1": "apavādo āraddho. Yasmā dassetukāmo, tasmā idaṁ vuttanti yojanā. Channaṁ vipākasamphassānaṁyeva",
  "tika-s0102t1:53_2": "gahaṇaṁ hoti viññāṇādi vedanāpariyosānā vipākavidhīti katvā anekesu suttapadesu,",
  "tika-s0102t1:53_3": "abhidhamme ca yebhuyyena tesaṁyeva gahaṇassa niruḷhattā. Idhāti imasmiṁ sutte. Ca-saddo",
  "tika-s0102t1:53_4": "byatirekattho, tenettha “gahitampī”tiādinā vuccamānaṁyeva visesaṁ joteti. Paccayabhāvo",
  "tika-s0102t1:53_5": "nāma paccayuppannāpekkho tena vinā tassa asambhavato. Tasmā saḷāyatanappaccayāti",
  "tika-s0102t1:53_6": "“saḷāyatanapaccayā phasso”ti iminā padenāti yojanā. Avayavena vā samudāyopalakkhaṇametaṁ",
  "tika-s0102t1:53_7": "“saḷāyatanapaccayā”ti, tasmā “saḷāyatanapaccayā phasso”ti iminā padenāti vuttaṁ hoti.",
  "tika-s0102t1:53_8": "Gahitampīti chabbidhaṁ vipākaphassampi. Aggahitampīti avipākaphassampi kusalākusalakiriyāphassampi.",
  "tika-s0102t1:53_9": "Paccayuppannavisesaṁ dassetukāmoti yojanā. Na cettha paccayuppannova upādinno icchito,",
  "tika-s0102t1:53_10": "atha kho paccayopi upādinno icchitoti ajjhattikāyatanasseva saḷāyatanaggahaṇena gahaṇanti",
  "tika-s0102t1:53_11": "katvā vuttaṁ “saḷāyatanato…pe… dassetukāmo”ti. Na hi phassassa cakkhādisaḷāyatanameva",
  "tika-s0102t1:53_12": "paccayo, atha kho “cakkhuñca paṭicca rūpe ca uppajjati cakkhuviññāṇaṁ, tiṇṇaṁ saṅgati",
  "tika-s0102t1:53_13": "phasso”tiādi vacanato rūpāyatanādirūpañca cakkhuviññāṇādināmañca paccayo, tasmā imaṁ",
  "tika-s0102t1:53_14": "cakkhādisaḷāyatanato atirittaṁ āvajjanādi viya sādhāraṇaṁ ahutvā, tassa tassa phassassa",
  "tika-s0102t1:53_15": "sādhāraṇatāya aññaṁ visesapaccayaṁ pi-saddena avisiṭṭhaṁ sādhāraṇapaccayaṁ pidassetukāmo",
  "tika-s0102t1:53_16": "bhagavā, “nāmarūpapaccayā phasso”ti idaṁ vuttanti yojanā. Abhidhammabhājanīyepi imameva",
  "tika-s0102t1:53_17": "paccayaṁ sandhāya “nāmarūpapaccayā phasso”ti vuttanti tadaṭṭhakathāyaṁ “paccayavisesadassanatthañceva",
  "tika-s0102t1:53_18": "mahānidānadesanāsaṅgahatthañcā”ti atthavaṇṇanā katā. Paccayānanti jātiādīnaṁ paccayadhammānaṁ.",
  "tika-s0102t1:53_19": "Nidānaṁ kathitanti jarāmaraṇādikassa nidānattaṁ kathitaṁ ekaṁsiko paccayabhāvo kathito.",
  "tika-s0102t1:53_20": "Tañhi tesaṁ paccayabhāve abyabhicārīti dassetuṁ “iti kho paneta”ntiādinā upari desanā",
  "tika-s0102t1:53_21": "pavattā. Nijjaṭeti nijjālake. Niggumbeti nikkhepe. Padadvayenāpi ākulābhāvameva dasseti,",
  "tika-s0102t1:53_22": "tasmā anākulaṁ abyākulaṁ mahantaṁ paccayanidānamettha kathitanti mahānidānaṁ suttaṁ",
  "tika-s0102t1:53_23": "aññathābhāvassa abhāvato.",
  "tika-s0102t1:54_0": "98.Tesaṁ tesaṁ paccayānanti tesaṁ tesaṁ jātiādīnaṁ paccayānaṁ. Yasmā paccayabhāvo",
  "tika-s0102t1:54_1": "nāma tehi tehi paccayehi anūnādhikeheva tassa tassa phalassa sambhavato tatho taccho,",
  "tika-s0102t1:54_2": "tappakāro vā sāmaggiupagatesu paccayesu muhuttampi tatho nibbattanadhammānaṁ asambhavābhāvato.",
  "tika-s0102t1:54_3": "Avitatho avisaṁvādanako visaṁvādanākāravirahito aññadhammapaccayehi aññadhammānuppattito.",
  "tika-s0102t1:54_4": "“Anaññathā”ti vuccati aññathābhāvassa abhāvato. Tasmā “tathaṁ avitathaṁ anaññathaṁ",
  "tika-s0102t1:54_5": "paccayabhāvaṁ dassetu”nti vuttaṁ. Pariyāyati attano phalaṁ pariggahetvā vattatīti",
  "tika-s0102t1:54_6": "pariyāyo, hetūti āha “pariyāyenāti kāraṇenā”ti. Sabbena sabbanti devattādinā sabbabhāvena",
  "tika-s0102t1:54_7": "sabbā jāti. Sabbathā sabbanti tatthāpi cātumahārājikādisabbākārena sabbā, nipātadvayametaṁ,",
  "tika-s0102t1:54_8": "nipātañca abyayaṁ, tañca sabbaliṅgavibhattivacanesu ekākārameva hotīti pāḷiyaṁ “sabbena",
  "tika-s0102t1:54_9": "sabbaṁ sabbathā sabba”nti vuttaṁ. Atthavacane pana tassa tassa jātisaddāpekkhāya",
  "tika-s0102t1:54_10": "itthiatthavuttitaṁ dassetuṁ “sabbākārena sabbā”tiādi vuttaṁ. Imināva nayenāti iminā",
  "tika-s0102t1:54_11": "jātivāre vutteneva nayena. Devādīsūti ādi-saddena gandhabbayakkhādike pāḷiyaṁ āgate,",
  "tika-s0102t1:54_12": "tadantarabhede ca saṅgaṇhāti.",
  "tika-s0102t1:55_0": "Idha nikkhittaatthavibhajanattheti imasmiṁ “kassaci kimhicī”ti aniyamato uddesavasena",
  "tika-s0102t1:55_1": "vuttatthassa niddisanatthe jotetabbe nipāto, tadatthajotanaṁ nipātapadanti attho.",
  "tika-s0102t1:55_2": "Tassāti tassa padassa. Teti dhammadesanāya sampadānabhūtaṁ theraṁ vadati. Seyyathidanti",
  "tika-s0102t1:55_3": "vā te katameti ceti attho. Ye hi “kassacī”ti, “kimhicī”ti ca aniyamato vutto attho,",
  "tika-s0102t1:55_4": "te katameti. Kathetukamyatāpucchā hesā. Devabhāvāyāti devabhāvatthaṁ. Khandhajātīti",
  "tika-s0102t1:55_5": "khandhapātubhāvo, yathā khandhesu uppannesu “devā”ti samaññā hoti, tathā tesaṁ uppādoti",
  "tika-s0102t1:55_6": "attho. Tenāha “yāyā”ti āha. Sabbapadesūti “gandhabbānaṁ gandhabbatthāyā”tiādīsu sabbesu",
  "tika-s0102t1:55_7": "jātiniddesapadesu, bhavādipadesu ca. Yena hi nayena sace hi jātīti ayamatthayojanā",
  "tika-s0102t1:55_8": "katā, jātiniddesapadesova “bhavo”tiādinā bhavādipadesupi so kātabboti. Devāti upapattidevā",
  "tika-s0102t1:55_9": "cātumahārājikato paṭṭhāya yāva bhavaggā dibbanti kāmaguṇādīhi kīḷanti laḷanti viharanti",
  "tika-s0102t1:55_10": "jotantīti katvā. Gandhaṁ abbanti paribhuñjantīti gandhabbā, dhataraṭṭhassa mahārājassa",
  "tika-s0102t1:55_11": "parivārabhūtā. Yajanti vessavaṇasakkādike pūjentīti yakkhā, tena tena vā paṇidhikammādinā",
  "tika-s0102t1:55_12": "yajitabbā pūjetabbāti yakkhā, vessavaṇassa mahārājassa parivārabhūtā. Aṭṭhakathāyaṁ",
  "tika-s0102t1:55_13": "pana “amanussā”ti avisesena vuttaṁ. Bhūtāti kumbhaṇḍā, virūḷhakassa mahārājassa parivārabhūtā.",
  "tika-s0102t1:55_14": "Aṭṭhakathāyaṁ pana “ye keci nibbattasattā”ti avisesena vuttaṁ. Aṭṭhipakkhā bhamaratuppaḷādayo.",
  "tika-s0102t1:55_15": "Cammapakkhā jatusiṅgālādayo. Lomapakkhā haṁsamorādayo. Sarīsapā ahivicchikasatapadiādayo.",
  "tika-s0102t1:56_0": "“Tesaṁtesa”nti idaṁ na yevāpanakaniddeso viya avuttasaṅgahatthaṁ vacanaṁ, atha kho",
  "tika-s0102t1:56_1": "ayevāpanakaniddeso viya vuttasaṅgahatthanti. Ādi-saddeneva ca āmeḍitattho saṅgayhatīti",
  "tika-s0102t1:56_2": "āha “tesaṁ tesaṁ devagandhabbādīna”nti. Tadattāyāti taṁbhāvāya, yathārūpesu khandhesu",
  "tika-s0102t1:56_3": "pavattamānesu “devā gandhabbā”ti lokasamaññā hoti, tathārūpatāyāti attho. Tenāha",
  "tika-s0102t1:56_4": "“devagandhabbādibhāvāyā”ti. “Nirodho, vigamo”ti ca paṭiladdhattālābhassa bhāvo vuccati,",
  "tika-s0102t1:56_5": "idha pana accantābhāvo adhippeto “sabbaso jātiyā asatī”ti avatvā “jātinirodhā”ti",
  "tika-s0102t1:56_6": "vuttattāti āha “abhāvāti attho”ti.",
  "tika-s0102t1:57_0": "Phalatthāya hinotīti yathā phalaṁ tato nibbattati, evaṁ hinoti pavattati, tassa hetubhāvaṁ",
  "tika-s0102t1:57_1": "upagacchatīti attho. Idaṁ gaṇhatha nanti “idaṁ me phalaṁ, gaṇhatha na”nti evaṁ appeti",
  "tika-s0102t1:57_2": "viya niyyāteti viya. “Esa nayo”ti avisesaṁ atidisitvā visesamattassa atthaṁ dassetuṁ",
  "tika-s0102t1:57_3": "“apicā”tiādi vuttaṁ. Nanu cāyaṁ jāti parinipphannā, saṅkhatabhāvā ca na hoti vikārabhāvato,",
  "tika-s0102t1:57_4": "tathā jarāmaraṇaṁ, tassa kathaṁ sā hetu hotīti codanaṁ sandhāyāha “jarāmaraṇassa",
  "tika-s0102t1:57_5": "hī”tiādi. Tabbhāve bhāvo, tadabhāve ca abhāvo jarāmaraṇassa jātiyā upanissayatā.",
  "tika-s0102t1:58_0": "99.Okāsapariggahoti pavattiṭṭhānapariggaho. Upapattibhave yujjati upapattikkhandhānaṁ",
  "tika-s0102t1:58_1": "yathāvuttaṭṭhānato aññattha anuppajjanato. Idha panāti imasmiṁ sutte “kāmabhavo”tiādinā",
  "tika-s0102t1:58_2": "āgate imasmiṁ ṭhāne. Kammabhave yujjati kāmabhavādijotanā visesato tassa jātiyā paccayabhāvatoti.",
  "tika-s0102t1:58_3": "Tenāha “so hi jātiyā upanissayakoṭiyāva paccayo”ti. Nanu ca upapattibhavopi jātiyā",
  "tika-s0102t1:58_4": "upanissayavasena paccayo hotīti? Saccaṁ hoti, so pana na tathā padhānabhūto, kammabhavo",
  "tika-s0102t1:58_5": "pana padhānabhūto paccayo janakabhāvatoti. “So hi jātiyā”tiādi vuttaṁ kāmabhavūpagaṁ",
  "tika-s0102t1:58_6": "kammaṁ kāmabhavo. Esa nayo rūpārūpabhavesupi. Okāsapariggahova kato“kimhicī”ti iminā",
  "tika-s0102t1:58_7": "sattapariggahassa katattā.",
  "tika-s0102t1:59_0": "100.Tiṇṇampi kammabhavānanti kāmakammabhavādīnaṁ tiṇṇampi kammabhavānaṁ. Tiṇṇañca",
  "tika-s0102t1:59_1": "upapattibhavānanti kāmupapattibhavādīnaṁ tiṇṇañca upapattibhavānaṁ. Tathāsesānipīti",
  "tika-s0102t1:59_2": "diṭṭhupādānādīni sesupādānānipi tiṇṇampi kammabhavānaṁ, tiṇṇañca upapattibhavānaṁ",
  "tika-s0102t1:59_3": "paccayoti attho. Itīti evaṁ vuttanayena. Dvādasa kammabhavā dvādasa upapattibhavāti",
  "tika-s0102t1:59_4": "catuvīsatibhavā veditabbā. Yasmā kammabhavassa paccayabhāvamukheneva upādānaṁ upapattibhavassa",
  "tika-s0102t1:59_5": "paccayo nāma hoti, na aññathā, tasmā upādānaṁ kammabhavassa ujukameva paccayabhāvoti",
  "tika-s0102t1:59_6": "āha “nippariyāyenettha dvādasa kammabhavā labbhantī”ti. Tesanti kammabhavānaṁ. Sahajātakoṭiyāti",
  "tika-s0102t1:59_7": "akusalassa kammabhavassa sahajātaṁ upādānaṁ sahajātakoṭiyā, itaraṁ anantarūpanissayādivasena",
  "tika-s0102t1:59_8": "upanissayakoṭiyā, kusalassa kammabhavassa pana upanissayakoṭiyāva paccayo. Ettha",
  "tika-s0102t1:59_9": "ca yathā aññamaññanissayasampayuttaatthiavigatādipaccayānaṁ sahajātapaccayena ekasaṅgahataṁ",
  "tika-s0102t1:59_10": "dassetuṁ “sahajātakoṭiyā”ti vuttaṁ, evaṁ ārammaṇūpanissayaanantarūpanissayapakatūpanissayānaṁ",
  "tika-s0102t1:59_11": "ekajjhaṁ gahaṇavasena “upanissayakoṭiyā”ti vuttanti daṭṭhabbaṁ.",
  "tika-s0102t1:60": "101.Upādānassāti ettha kāmupādānassa taṇhā upanissayakoṭiyāva paccayo, sesupādānānaṁ sahajātakoṭiyāpi upanissayakoṭiyāpi viññāṇādi ca vedanāpariyosānā vipākavidhīti katvā.",
  "tika-s0102t1:61": "102.Yadidaṁ vedanāti ettha vipākavedanāti tameva tāva upanissayakoṭiyā paccayo itarakoṭiyā asambhavato. Aññāti kusalākusalakiriyavedanā. Aññathāpīti sahajātakoṭiyāpi.",
  "tika-s0102t1:62_0": "103.Ettāvatāti jarāmaraṇādīnaṁ paccayaparamparādassanavasena pavattāya ettakāya desanāya.",
  "tika-s0102t1:62_1": "Purimataṇhanti purimabhavasiddhaṁ taṇhaṁ. “Esa paccayo taṇhāya, yadidaṁ vedanā”ti",
  "tika-s0102t1:62_2": "vatvā tadanantaraṁ “phassapaccayā vedanāti iti kho panetaṁ vutta”ntiādinā vedanāya",
  "tika-s0102t1:62_3": "paccayabhūtassa phassassa uddharaṇaṁ aññesu suttesu āgatanayena paṭiccasamuppādassa",
  "tika-s0102t1:62_4": "desanāmaggo, taṁ pana anotaritvā samudācārataṇhādassanamukheneva taṇhāmūlakadhamme",
  "tika-s0102t1:62_5": "desento āciṇṇadesanāmaggato okkamanto viya, tañca desanaṁ passato appavattanti pasayha",
  "tika-s0102t1:62_6": "balakkārena desento viya ca hotīti āha “idānī”tiādi. Dve taṇhāti idhādhippetataṇhā",
  "tika-s0102t1:62_7": "eva dvidhā bhindanto āha. Esanataṇhāti bhogānaṁ pariyesanavasena pavattataṇhā. Esitataṇhāti",
  "tika-s0102t1:62_8": "pariyiṭṭhesu bhogesu uppajjamānataṇhā. Samudācārataṇhāyāti pariyuṭṭhānavasena pavattataṇhāya.",
  "tika-s0102t1:62_9": "Duvidhāpesā vedanaṁ paṭicca taṇhānāma vedanāpaccayā ca appaṭiladdhānaṁ bhogānaṁ paṭilābhāya",
  "tika-s0102t1:62_10": "pariyesanā, laddhesu ca tesupātabyatāpattiādi hotīti.",
  "tika-s0102t1:63_0": "Paritassanavasena pariyesati etāyāti pariyesanā. Āsayato, payogato ca pariyesanā",
  "tika-s0102t1:63_1": "tathāpavatto cittuppādo. Tenāha “taṇhāya sati hotī”ti. Rūpādiārammaṇapaṭilābhoti",
  "tika-s0102t1:63_2": "savatthukānaṁ rūpādiārammaṇānaṁ gavesanavasena, pavattiyaṁ pana apariyiṭṭhaṁyeva",
  "tika-s0102t1:63_3": "labbhati, tampi atthato pariyesanāya laddhameva nāma tathārūpassa kammassa pubbekatattā",
  "tika-s0102t1:63_4": "eva labbhanato. Tenāha “so hi pariyesanāya sati hotī”ti. Sukhavinicchayanti sukhaṁ",
  "tika-s0102t1:63_5": "visesato nicchinotīti sukhavinicchayo, sukhaṁ sabhāvato, samudayato, atthaṅgamanato,",
  "tika-s0102t1:63_6": "nissaraṇato ca yāthāvato jānitvā pavattañāṇaṁ, taṁ sukhavinicchayaṁ. Jaññāti jāneyya.",
  "tika-s0102t1:63_7": "“Subhasukha”ntiādikaṁ ārammaṇe abhūtākāraṁ vividhaṁ ninnabhāvena nicchinoti āropetīti",
  "tika-s0102t1:63_8": "vinicchayo. Assādānupassanataṇhādiṭṭhiyāpi evameva vinicchayabhāvo veditabbo. Imasmiṁ",
  "tika-s0102t1:63_9": "pana sutte vitakkoyeva āgatoti yojanā. Imasmiṁ pana sutteti sakkapañhasutte. tattha",
  "tika-s0102t1:63_10": "hi “chando kho, devānaṁ inda, vitakkanidāno”ti āgataṁ. Idhāti imasmiṁ mahānidānasutte.“Vitakkeneva",
  "tika-s0102t1:63_11": "vinicchinātī”ti etena “vinicchīyati etenāti vinicchayo”ti vinicchaya-saddassa karaṇasādhanamāha.",
  "tika-s0102t1:63_12": "“Ettaka”ntiādi vinicchayanākāradassanaṁ.",
  "tika-s0102t1:64_0": "Chandanaṭṭhena chando, evaṁ rañjanaṭṭhena rāgo, svāyaṁ anāsevanatāya mando hutvā",
  "tika-s0102t1:64_1": "pavatto idhādhippetoti āha “dubbalarāgassādhivacana”nti. Ajjhosānanti taṇhādiṭṭhivasena",
  "tika-s0102t1:64_2": "abhinivisanaṁ. “Mayhaṁ ida”nti hi taṇhāgāho yebhuyyena attaggāhasannissayova hoti.",
  "tika-s0102t1:64_3": "Tenāha “ahaṁ mama”nti, “balavasanniṭṭhāna”nti ca tesaṁ gāhānaṁ thirabhāvappattimāha.",
  "tika-s0102t1:64_4": "Taṇhādiṭṭhivasena pariggahakaraṇanti “ahaṁ mama”nti balavasanniṭṭhānavasena abhiniviṭṭhassa",
  "tika-s0102t1:64_5": "attattaniyaggāhavatthuno aññāsādhāraṇaṁ viya katvā pariggahetvā ṭhānaṁ, tathāpavatto",
  "tika-s0102t1:64_6": "lobhasahagatacittuppādo. Attanā pariggahitassa vatthuno yassa vasena parehi sādhāraṇabhāvassa",
  "tika-s0102t1:64_7": "asahamāno hoti puggalo, so dhammo asahanatā. Evaṁ vacanatthaṁ vadanti niruttinayena.",
  "tika-s0102t1:64_8": "Saddalakkhaṇe pana yassa dhammassa vasena macchariyayogato puggalo maccharo, tassa",
  "tika-s0102t1:64_9": "bhāvo, kammaṁ vā macchariyaṁ, macchero dhammo. Macchariyassa balavabhāvato ādarena",
  "tika-s0102t1:64_10": "rakkhaṇaṁ ārakkhoti āha “dvāra…pe… suṭṭhu rakkhaṇa”nti. Attano phalaṁ karotīti karaṇaṁ,",
  "tika-s0102t1:64_11": "yaṁ kiñci kāraṇaṁ, adhikaṁ karaṇanti adhikaraṇaṁ, visesakāraṇaṁ. Visesakāraṇañca",
  "tika-s0102t1:64_12": "bhogānaṁ ārakkhadaṇḍādānādianatthasambhavassāti vuttaṁ “ārakkhādhikaraṇa”ntiādi.",
  "tika-s0102t1:64_13": "Paranisedhanatthanti māraṇādinā paresaṁ vibādhanatthaṁ. Ādīyati etenāti ādānaṁ, daṇḍassa",
  "tika-s0102t1:64_14": "ādānaṁ daṇḍādānaṁ, abhibhavitvā paraviheṭhanacittuppādo. Satthādānepi eseva nayo.",
  "tika-s0102t1:64_15": "Hatthaparāmāsādivasena kāyena kātabbakalaho kāyakalaho. Mammaghaṭṭanādivasena vācāya",
  "tika-s0102t1:64_16": "kātabbakalaho vācākalaho. Virujjhanavasena virūpaṁ gaṇhāti etenāti viggaho. Viruddhaṁ",
  "tika-s0102t1:64_17": "vadati etenāti vivādo. Tuvaṁ tuvanti agāravavacanasahacaraṇato tuvaṁ tuvaṁ, sabbete",
  "tika-s0102t1:64_18": "tathāpavattā dosasahagatacittuppādā veditabbā. Tenāha bhagavā “aneke pāpakā akusalā",
  "tika-s0102t1:64_19": "dhammā sambhavantī”ti.",
  "tika-s0102t1:65_0": "112.Desanaṁ nivattesīti “taṇhaṁ paṭicca pariyesanā”tiādinā anulomanayena pavattitaṁ",
  "tika-s0102t1:65_1": "desanaṁ paṭilomanayena puna “ārakkhādhikaraṇa”nti ārabhanto nivattesi. Pañcakāmaguṇikarāgavasenāti",
  "tika-s0102t1:65_2": "ārammaṇabhūtā pañca kāmaguṇā etassa atthīti pañcakāmaguṇiko, tattha rañjanavasena",
  "tika-s0102t1:65_3": "abhiramaṇavasena pavattarāgo, tassa vasena uppannā rañjanavasena taṇhāyanavasena",
  "tika-s0102t1:65_4": "pavattā rūpāditaṇhāva kāmesu taṇhāti kāmataṇhā. Bhavati atthi sabbakālaṁ tiṭṭhatīti",
  "tika-s0102t1:65_5": "pavattā bhavadiṭṭhi uttarapadalopena bhavo, taṁsahagatā taṇhā bhavataṇhā. Vibhavati",
  "tika-s0102t1:65_6": "vinassati ucchijjatīti pavattā vibhavadiṭṭhi vibhavo uttarapadalopena, taṁsahagatā",
  "tika-s0102t1:65_7": "taṇhā vibhavataṇhāti āha “sassatadiṭṭhī”tiādi. Ime dve dhammāti “esa paccayo upādānassa,",
  "tika-s0102t1:65_8": "yadidaṁ taṇhā”ti evaṁ vuttā vaṭṭamūlataṇhā ca “taṇhaṁ paṭicca pariyesanā”ti evaṁ",
  "tika-s0102t1:65_9": "vuttā samudācārataṇhā cāti ime dve dhammā. Vaṭṭamūlasamudācāravasenāti vaṭṭamūlavasena",
  "tika-s0102t1:65_10": "ceva samudācāravasena ca. Dvīhi koṭṭhāsehīti dvīhi bhāgehi. Dvīhi avayavehi samosaranti",
  "tika-s0102t1:65_11": "nibbattanavasena samaṁ vattanti itoti samosaraṇaṁ, paccayo, ekaṁ samosaraṇaṁ etāsanti",
  "tika-s0102t1:65_12": "ekasamosaraṇā. Kena pana ekasamosaraṇāti āha “vedanāyā”ti. Dvepi hi taṇhā vedanāpaccayā",
  "tika-s0102t1:65_13": "evāti. Tenāha “vedanāpaccayena ekapaccayā”ti. Tato tato osaritvā āgantvā samavasanaṭṭhānaṁ",
  "tika-s0102t1:65_14": "osaraṇa samosaraṇaṁ. Vedanāya samaṁ saha ekasmiṁ ārammaṇe osaraṇakapavattanakā vedanā",
  "tika-s0102t1:65_15": "samosaraṇāti āha “idaṁ sahajātasamosaraṇaṁ nāmā”ti.",
  "tika-s0102t1:66_0": "113.Sabbeti uppattidvāravasena bhinditvā vuttā savipākaphassā eva viññāṇādi vedanāpariyosānā",
  "tika-s0102t1:66_1": "vipākavithīti katvā. Paṭiccasamuppādakathā nāma vaṭṭakathāti āha “ṭhapetvā cattāro",
  "tika-s0102t1:66_2": "lokuttaravipākaphasse”ti. Bahudhāti bahuppakārena. Ayañhi pañcadvāre cakkhupasādādivatthukānaṁ",
  "tika-s0102t1:66_3": "pañcannaṁ vedanānaṁ cakkhusamphassādiko phasso sahajātaaññamaññanissayavipākaāhārasampayuttaatthiavigatavasena",
  "tika-s0102t1:66_4": "aṭṭhadhā paccayo hoti. Sesānaṁ pana ekekasmiṁ dvāre sampaṭicchanasantīraṇatadārammaṇavasena",
  "tika-s0102t1:66_5": "pavattānaṁ kāmāvacaravipākavedanānaṁ cakkhusamphassādiko phasso upanissayavasena",
  "tika-s0102t1:66_6": "ekadhāva paccayo hoti. Manodvārepi tadārammaṇavasena pavattānaṁ kāmāvacaravipākavedanānaṁ",
  "tika-s0102t1:66_7": "sahajātamanosamphasso tatheva aṭṭhadhā paccayo hoti, tathā paṭisandhibhavaṅgacutivasena",
  "tika-s0102t1:66_8": "pavattānaṁ tebhūmakavipākavedanānaṁ. Yā pana tā manodvāre tadārammaṇavasena pavattā",
  "tika-s0102t1:66_9": "kāmāvacaravedanā, tāsaṁ manodvārāvajjanasampayutto manosamphasso upanissayavasena",
  "tika-s0102t1:66_10": "ekadhāva paccayo hotīti evaṁ phasso bahudhā vedanāya paccayo hotīti veditabbaṁ.",
  "tika-s0102t1:67_0": "114.Vedanādīnanti vedanāsaññāsaṅkhāraviññāṇānaṁ. Asadisabhāvāti anubhavanasañjānanābhisaṅkharaṇavijānanabhāvā.",
  "tika-s0102t1:67_1": "Te hi aññamaññavidhurena vedayitādirūpena ākiriyanti paññāyantīti ākārāti vuccanti.",
  "tika-s0102t1:67_2": "Teyevāti vedanādīnaṁ te eva vedayitādiākārā. Sādhukaṁ dassiyamānāti sakkaccaṁ paccakkhato",
  "tika-s0102t1:67_3": "viya pakāsiyamānā. Taṁ taṁ līnamatthaṁ gamentīti “arūpaṭṭho ārammaṇābhimukhanamanaṭṭho”ti",
  "tika-s0102t1:67_4": "evamādikaṁ taṁ taṁ līnaṁ apākaṭamatthaṁ gamenti ñāpentīti liṅgāni. Tassa tassa sañjānanahetutoti",
  "tika-s0102t1:67_5": "tassa tassa arūpaṭṭhādikassa sallakkhaṇassa kāraṇattā. Nimīyanti anumīyanti etehīti",
  "tika-s0102t1:67_6": "nimittāni. Tathā tathā arūpabhāvādippakārena, vedayitādippakārena ca uddisitabbato",
  "tika-s0102t1:67_7": "kathetabbato uddesā. Tasmāti “asadisabhāvā”tiādinā vuttamevatthaṁ kāraṇabhāvena paccāmasati.",
  "tika-s0102t1:67_8": "Yasmā vedanādīnaṁ aññamaññaasadisabhāvā yathāvuttenatthena ākārādayo, tasmā ayaṁ",
  "tika-s0102t1:67_9": "idāni vuccamāno ettha pāḷipade attho.",
  "tika-s0102t1:68_0": "Nāmasamūhassāti ārammaṇābhimukhaṁ namanaṭṭhena “nāma”nti laddhasamaññassa vedanādicatukkhandhasaṅkhātassa",
  "tika-s0102t1:68_1": "arūpadhammapuñjassa. Paññattīti “nāmakāyo arūpakalāpo arūpino khandhā”tiādikā paññāpanā",
  "tika-s0102t1:68_2": "hoti. Cetanāpadhānattā saṅkhārakkhandhadhammānaṁ “saṅkhārānaṁ cetanākāre”tiādi vuttaṁ.",
  "tika-s0102t1:68_3": "Tathā hi suttantabhājanīye saṅkhārakkhandhavibhajane “yā cetanā sañcetanā sañcetayitatta”nti",
  "tika-s0102t1:68_4": "cetanāva niddiṭṭhā. Asatīti asantesu. Vacanavipallāsena hi evaṁ vuttaṁ. Cattāro khandhe",
  "tika-s0102t1:68_5": "vatthuṁ katvāti vedanā saññā cittaṁ cetanādayoti ime catukkhandhasaññite nissayapaccayabhūte",
  "tika-s0102t1:68_6": "dhamme vatthuṁ katvā. Ayañca nayo pañcadvārepi sambhavatīti “manodvāre”ti visesitaṁ.",
  "tika-s0102t1:68_7": "Adhivacanasamphassavevacanoti adhivacanamukhena paññattimukhena gahetabbattā “adhivacanasamphasso”ti",
  "tika-s0102t1:68_8": "laddhanāmo. Soti manosamphasso. Pañcavokāre ca hadayavatthuṁ nissāya labbhanato rūpakāye",
  "tika-s0102t1:68_9": "paññāyateva, ayaṁ pana nayo idha na icchito vedanādipaṭikkhepavasena asambhavapariyāyassa",
  "tika-s0102t1:68_10": "jotitattāti “pañcapasāde vatthuṁ katvā uppajjeyyā”ti attho vutto. Na hi vedanāsannissayena",
  "tika-s0102t1:68_11": "vinā pañcapasāde vatthuṁ katvā manosamphassassa sambhavo atthi. Uppattiṭṭhāne asati",
  "tika-s0102t1:68_12": "anuppattiṭṭhānato phalassa uppatti nāma kadācipi natthīti imamatthaṁ yathādhigatassa",
  "tika-s0102t1:68_13": "atthassa nidassanavasena dassento “ambarukkhe”tiādimāha. Rūpakāyatoti kevalaṁ rūpakāyato.",
  "tika-s0102t1:68_14": "Tassāti manosamphassassa.",
  "tika-s0102t1:69_0": "Virodhipaccayasannipāte vibhūtatarā visadisuppatti, tasmiṁ vā sati attano santāne",
  "tika-s0102t1:69_1": "vijjamānasseva visadisuppattihetubhāvo ruppanākāro. So eva ruppanākāro vatthusappaṭighādikaṁ",
  "tika-s0102t1:69_2": "taṁ taṁ līnamatthaṁ gametīti liṅgaṁ. Tassa tassa sañjānanahetuto nimittaṁ. Tathā",
  "tika-s0102t1:69_3": "tathā uddisitabbato uddesoti evamettha ākārādayo atthato veditabbā. Vatthārammaṇānaṁ",
  "tika-s0102t1:69_4": "aññamaññapaṭihananaṁ paṭigho, tato paṭighato jāto paṭighasamphasso. Tenāha “sappaṭigha”ntiādi.",
  "tika-s0102t1:69_5": "Nāmakāyatoti kevalaṁ nāmakāyato. Tassāti paṭighasamphassassa. Sesaṁ paṭhamapañhe vuttanayameva.",
  "tika-s0102t1:70": "Ubhayavasenāti nāmakāyo rūpakāyoti ubhayasannissayassa adhivacanasamphasso paṭighasamphassoti ubhayasamphassassa vasena.",
  "tika-s0102t1:71_0": "Visuṁ visuṁ paccayaṁ dassetvāti byatirekamukhena paccekaṁ nāmakāyarūpakāyasaññitaṁ",
  "tika-s0102t1:71_1": "paccayaṁ dassetvā. Tesanti phassānaṁ. Avisesatoti visesaṁ akatvā sāmaññato. Dassetunti",
  "tika-s0102t1:71_2": "byatirekamukheneva dassetuṁ. Eseva hetūti esa chasupi dvāresu pavatto nāmarūpasaṅkhāto",
  "tika-s0102t1:71_3": "hetu yathārahaṁ dvinnampi phassānaṁ. Idāni taṁ yathārahaṁ pavattiṁ vibhajitvā dassetuṁ",
  "tika-s0102t1:71_4": "“cakkhudvārādīsu hī”tiādi vuttaṁ.",
  "tika-s0102t1:72_0": "Sampayuttakākhandhāti phassena sampayuttā vedanādayo khandhā. Āvajjanassāpi sampayuttakkhandhaggahaṇenevettha",
  "tika-s0102t1:72_1": "gahaṇaṁ daṭṭhabbaṁ tadavinābhāvato. Parato manosamphassepi eseva nayo. Pañcavidhopīti",
  "tika-s0102t1:72_2": "cakkhusamphassādivasena pañcavidhopi. So phassoti paṭighasamphasso. Bahudhāti bahuppakārena.",
  "tika-s0102t1:72_3": "Tathā hi vipākanāmaṁ vipākassa anekabhedassa manosamphassassa sahajātaaññamaññanissayavipākasampayuttaatthiavigatavasena",
  "tika-s0102t1:72_4": "sattadhā paccayo hoti. Yaṁ panettha āhārakiccaṁ, taṁ āhārapaccayavasena. Yaṁ indriyakiccaṁ,",
  "tika-s0102t1:72_5": "taṁ indriyapaccayavasena paccayo hoti. Avipākaṁ pana nāmaṁ avipākassa manosamphassassa",
  "tika-s0102t1:72_6": "ṭhapetvā vipākapaccayaṁ itaresaṁ vasena paccayo hoti. Rūpaṁ pana cakkhāyatanādibhedaṁ",
  "tika-s0102t1:72_7": "cakkhusamphassādikassa pañcavidhassa phassassa nissayapurejātaindriyavippayuttaatthiavigatavasena",
  "tika-s0102t1:72_8": "chadhā paccayo hoti. Rūpāyatanādibhedaṁ tassa pañcavidhassa ārammaṇapurejātaatthiavigatavasena",
  "tika-s0102t1:72_9": "catudhā paccayo hoti. Manosamphassassa pana tāni rūpāyatanādīni, dhammārammaṇañca",
  "tika-s0102t1:72_10": "tathā ca ārammaṇapaccayamatteneva paccayo hoti. Vatthurūpaṁ pana manosamphassassa",
  "tika-s0102t1:72_11": "nissayapurejātavippayuttaatthiavigatavasena pañcadhā paccayo hoti. Evaṁ nāmarūpaṁ",
  "tika-s0102t1:72_12": "assa phassassa bahudhā paccayo hotīti veditabbaṁ.",
  "tika-s0102t1:73_0": "115. Paṭhamuppattiyaṁ viññāṇaṁ nāmarūpassa visesapaccayoti imamatthaṁ byatirekamukhena",
  "tika-s0102t1:73_1": "dassetuṁ pāḷiyaṁ “mātukucchimhi na okkamissathā”tiādi vuttaṁ. Gabbhaseyyakapaṭisandhi",
  "tika-s0102t1:73_2": "hi bāhirato mātukucchiṁ okkamantassa viya hontīpi atthato yathāpaccayaṁ khandhānaṁ",
  "tika-s0102t1:73_3": "tattha paṭhamuppattiyeva. Tenāha “pavisitvā…pe… na vattissathā”ti. Suddhanti kevalaṁ",
  "tika-s0102t1:73_4": "viññāṇena amissitaṁ virahitaṁ. “Avasesa”nti idaṁ nāmāpekkhaṁ, tasmā avasesaṁ nāmarūpanti",
  "tika-s0102t1:73_5": "imaṁ viññāṇaṁ ṭhapetvā avasesaṁ nāmarūpaṁ vāti attho. Paṭisandhivasena okkantanti",
  "tika-s0102t1:73_6": "paṭisandhiggahaṇavasena, mātukucchiṁ okkamantassa vā paṭhamāvayavabhāvena otiṇṇaṁ.",
  "tika-s0102t1:73_7": "Vokkamissathāti santativicchedaṁ vināsaṁ upagamissatha, taṁ pana maraṇaṁ nāma hotīti",
  "tika-s0102t1:73_8": "āha “cutivasenā”ti. Assāti viññāṇassa, tañca kho viññāṇasāmaññavasena vuttaṁ. Tenāha",
  "tika-s0102t1:73_9": "“tasseva cittassa nirodhenā”ti, paṭisandhicittasseva nirodhenāti attho. Tatoti paṭisandhicittato.",
  "tika-s0102t1:73_10": "Paṭisandhicittassa, tato dutiyatatiyacittānaṁ vā nirodhena cuti na hotīti vuttamatthaṁ",
  "tika-s0102t1:73_11": "yuttito vibhāvetuṁ “paṭisandhicittena hī”tiādi vuttaṁ. Etasmiṁ antareti etasmiṁ soḷasacittakkhaṇe",
  "tika-s0102t1:73_12": "kāle. Antarāyo natthīti ettha dārakassa tāva maraṇantarāyo mā hotu tadā cuticittassa",
  "tika-s0102t1:73_13": "asambhavato, mātu pana kathaṁ tadā maraṇantarāyābhāvoti? Taṁ taṁ kālaṁ anatikkamitvā",
  "tika-s0102t1:73_14": "tadantareyeva cavanadhammāya gabbhaggahaṇasseva asambhavato. Tenāha “ayañhi anokāso",
  "tika-s0102t1:73_15": "nāmā”ti, cutiyāti adhippāyo.",
  "tika-s0102t1:74_0": "Paṭisandhicittena saddhiṁ samuṭṭhitarūpānīti okkantikkhaṇe uppannakammajarūpāni vadati.",
  "tika-s0102t1:74_1": "Tāni hi nippariyāyato paṭisandhicittena saddhiṁ samuṭṭhitarūpāni nāma, na utusamuṭṭhānāni",
  "tika-s0102t1:74_2": "paṭisandhicittassa uppādato pacchā samuṭṭhitattā. Cittajāhārajānaṁ pana tadā asambhavo",
  "tika-s0102t1:74_3": "eva. Yāni paṭisandhicittena saddhiṁ samuṭṭhitarūpāni, tāni tividhāni tassa uppādakkhaṇe",
  "tika-s0102t1:74_4": "samuṭṭhitāni, ṭhitikkhaṇe samuṭṭhitāni, bhaṅgakkhaṇe samuṭṭhitānīti. Tesu uppādakkhaṇe",
  "tika-s0102t1:74_5": "samuṭṭhitāni sattarasamassa bhavaṅgassa uppādakkhaṇe nirujjhanti, ṭhitikkhaṇe samuṭṭhitāni",
  "tika-s0102t1:74_6": "ṭhitikkhaṇe nirujjhanti, bhaṅgakkhaṇe samuṭṭhitāni bhaṅgakkhaṇe nirujjhanti. Tattha",
  "tika-s0102t1:74_7": "“bhañjamāno dhammo bhañjamānassa dhammassa paccayo hotī”ti na sakkā vattuṁ, uppāde,",
  "tika-s0102t1:74_8": "pana ṭhitiyañca na na sakkāti “sattarasamassa bhavaṅgassa uppādakkhaṇe, ṭhitikkhaṇe",
  "tika-s0102t1:74_9": "ca dharantānaṁ vasena tassa paccayampi dātuṁ na sakkontī”ti vuttaṁ. Rūpakāyūpatthambhitasseva",
  "tika-s0102t1:74_10": "hi nāmakāyassa pañcavokāre pavattīti. Tehi rūpadhammehi tassa cittassa balavataraṁ",
  "tika-s0102t1:74_11": "sandhāyāha “sattarasamassa…pe… pavatti pavattatī”ti. Paveṇī ghaṭiyatīti aṭṭhacattālīsakammajassa",
  "tika-s0102t1:74_12": "rūpapaveṇī sambandhā hutvā pavattati. Paṭhamañhi paṭisandhicittaṁ, tato yāva soḷasamaṁ",
  "tika-s0102t1:74_13": "bhavaṅgacittaṁ, tesu ekekassa uppādaṭhitibhaṅgavasena tayo tayo khaṇā. Tattha ekekassa",
  "tika-s0102t1:74_14": "cittassa tīsu tīsu khaṇesu samatiṁsa samatiṁsa kammajarūpāni uppajjanti. Iti soḷasatikā",
  "tika-s0102t1:74_15": "aṭṭhacattālīsaṁ honti. Esa nayo tato paresupi. Taṁ sandhāya vuttaṁ “aṭṭhacattālīsakammajassa",
  "tika-s0102t1:74_16": "rūpapaveṇī sambandhā hutvā pavattatī”ti. Sace pana na sakkontīti paṭisandhicittena",
  "tika-s0102t1:74_17": "saddhiṁ samuṭṭhitarūpāni sattarasamassa bhavaṅgassa paccayaṁ dātuṁ sace na sakkonti.",
  "tika-s0102t1:74_18": "Yadi hi paṭisandhicittato sattarasamaṁ cuticittaṁ siyā, paṭisandhicittassa ṭhitibhaṅgakkhaṇesupi",
  "tika-s0102t1:74_19": "kammajarūpaṁ na uppajjeyya, pageva bhavaṅgacittakkhaṇesu. Tathā sati nattheva tassa",
  "tika-s0102t1:74_20": "cittassa paccayalābhoti pavatti nappavattati, paveṇī na ghaṭiyateva, aññadatthu vicchijjati.",
  "tika-s0102t1:74_21": "Tenāha “vokkamatitināma hotī”tiādi.",
  "tika-s0102t1:75_0": "Itthattāyāti itthaṁpakāratāya. Yādiso gabbhaseyyakassa attabhāvo, taṁ sandhāyetaṁ",
  "tika-s0102t1:75_1": "vuttaṁ. Tassa ca pañcakkhandhā anūnā eva hontīti āha “evaṁ paripuṇṇapañcakkhandhabhāvāyā”ti.",
  "tika-s0102t1:75_2": "Upacchijjissathāti santānavicchedena vicchindeyya. Suddhaṁ nāmarūpamevāti viññāṇavirahitaṁ",
  "tika-s0102t1:75_3": "kevalaṁ nāmarūpameva. Avayavānaṁ pāripūri vuḍḍhi. Thirabhāvappatti virūḷhi. Mahallakabhāvappatti",
  "tika-s0102t1:75_4": "vepullaṁ. Tāni ca yathākkamaṁ paṭhamādivayavasena hontīti vuttaṁ “paṭhamavayavasenā”tiādi.",
  "tika-s0102t1:75_5": "Vā-saddo aniyamattho, tena vassasahassadvayādīnaṁ saṅgaho daṭṭhabbo.",
  "tika-s0102t1:76_0": "Viññāṇamevāti niyamavacanaṁ, ito bāhirakappitassa attano, issarādīnañca paṭikkhepapadaṁ,",
  "tika-s0102t1:76_1": "na avijjādiphassādipaṭikkhepapadaṁ paṭiyogīnivattanapadattā avadhāraṇassa. Tenāha",
  "tika-s0102t1:76_2": "“eseva hetū”tiādi. Ayañca nayo heṭṭhāpi sabbapadesu yathārahaṁ vattabbo. Idāni viññāṇameva",
  "tika-s0102t1:76_3": "nāmarūpassa padhānakāraṇanti imamatthaṁ opammavasena vibhāvetuṁ “yathā hī”tiādi vuttaṁ.",
  "tika-s0102t1:76_4": "Paccekaṁ viya samuditassāpi nāmarūpassa viññāṇena vinā attakiccāsamatthataṁ dassetuṁ",
  "tika-s0102t1:76_5": "“tvaṁ nāmarūpaṁ nāmā”ti ekajjhaṁ gahaṇaṁ. Purecāriketi pubbaṅgameva. Viññāṇañhi sahajātadhammānaṁ",
  "tika-s0102t1:76_6": "pubbaṅgamaṁ. Tenāha bhagavā “manopubbaṅgamā dhammā”ti. bahudhāti anekappakārena paccayo hoti.",
  "tika-s0102t1:77_0": "Kathaṁ? Vipākanāmassa hi paṭisandhiyaṁ aññaṁ vā viññāṇaṁ sahajātaaññamaññanissayavipākaāhāraindriyasampayuttaatthiavigatapaccayehi",
  "tika-s0102t1:77_1": "navadhā paccayo hoti. Vatthurūpassa paṭisandhiyaṁ sahajātaaññamaññanissayavipākaāhāraindriyavippayuttaatthiavigatapaccayehi",
  "tika-s0102t1:77_2": "navadhā paccayo hoti. Ṭhapetvā pana vatthurūpaṁ sesarūpassa imesu navasu aññamaññapaccayaṁ",
  "tika-s0102t1:77_3": "apanetvā sesehi aṭṭhahi paccayehi paccayo hoti. Abhisaṅkhāraviññāṇaṁ pana asaññasattarūpassa,",
  "tika-s0102t1:77_4": "pañcavokāre vā kammajassa suttantikapariyāyato upanissayavasena ekadhāva paccayo",
  "tika-s0102t1:77_5": "hoti. Avasesañhi paṭhamabhavaṅgato pabhuti sabbampi viññāṇaṁ tassa nāmarūpassa yathārahaṁ",
  "tika-s0102t1:77_6": "paccayo hotīti veditabbaṁ. Ayamettha saṅkhepo, vitthārato pana paccayanaye dassiyamāne",
  "tika-s0102t1:77_7": "sabbāpi mahāpakaraṇakathā ānetabbā hotīti na vitthāritā. Kathaṁ panetaṁ paccetabbaṁ",
  "tika-s0102t1:77_8": "“paṭisandhināmarūpaṁ viññāṇapaccayā hotī”ti? Suttato, yuttito ca. Pāḷiyañhi “cittānuparivattino",
  "tika-s0102t1:77_9": "dhammā”tiādinā nayena bahudhā vedanādīnaṁ viññāṇapaccayatā āgatā. Yuttito pana idha",
  "tika-s0102t1:77_10": "cittajena rūpena diṭṭhena adiṭṭhassāpi rūpassa viññāṇaṁ paccayo hotīti viññāyati.",
  "tika-s0102t1:77_11": "Cittehi pasanne, appasanne vā tadanurūpāni rūpāni uppajjamānāni diṭṭhāni, diṭṭhena",
  "tika-s0102t1:77_12": "ca adiṭṭhassa anumānaṁ hotīti. Iminā idha “diṭṭhena cittajarūpena adiṭṭhassāpi paṭisandhirūpassa",
  "tika-s0102t1:77_13": "viññāṇaṁ paccayo hotī”ti paccetabbametaṁ. Kammasamuṭṭhānassāpi hi rūpassa cittasamuṭṭhānassa",
  "tika-s0102t1:77_14": "viya viññāṇapaccayatā paṭṭhāne āgatāti.",
  "tika-s0102t1:78_0": "116. Idha samudaya-saddo samudāya-saddo viya samūhapariyāyoti āha “dukkharāsisambhavo”ti.",
  "tika-s0102t1:78_1": "Ekakoti asahāyo rājaparisārahito. Passeyyāma te rājabhāvaṁ amhehi vināti adhippāyo.",
  "tika-s0102t1:78_2": "Yathārahaṁ parisaṁ rañjetīti hi rājā. Atthatoti atthasiddhito avadantampi vadati",
  "tika-s0102t1:78_3": "viya. “Hadayavatthu”nti imināva tannissayopi gahito vāti daṭṭhabbaṁ. Ānantariyabhāvato",
  "tika-s0102t1:78_4": "nissayanissayopi “nissayo” tveva vuccatīti. Paṭisandhiviññāṇaṁ nāma bhaveyyāsi, netaṁ",
  "tika-s0102t1:78_5": "ṭhānaṁ vijjatīti attho. Tenāha “passeyyāmā”tiādi. Bahudhāti anekadhā paccayo hoti.",
  "tika-s0102t1:78_6": "Kathaṁ? Nāmaṁ tāva paṭisandhiyaṁ sahajātaaññamaññanissayavipākasampayuttaatthiavigatapaccayehi",
  "tika-s0102t1:78_7": "sattadhā viññāṇassa paccayo hotīti. Kiñci panettha hetupaccayena, kiñci āhārapaccayenāti",
  "tika-s0102t1:78_8": "evaṁ aññathāpi paccayo hoti. Avipākaṁ pana nāmaṁ yathāvuttesu paccayesu ṭhapetvā",
  "tika-s0102t1:78_9": "vipākapaccayaṁ itarehi chahi paccayehi paccayo hoti. Kiñci panettha hetupaccayena,",
  "tika-s0102t1:78_10": "kiñci āhārapaccayenāti aññathāpi paccayo hoti, tañca kho pavattiyaṁyeva, na paṭisandhiyaṁ.",
  "tika-s0102t1:78_11": "Rūpato pana hadayavatthu paṭisandhiyaṁ viññāṇassa sahajātaaññamaññanissayavippayuttaatthi",
  "tika-s0102t1:78_12": "avigatapaccayehi chadhāva paccayo hoti. Pavattiyaṁ pana sahajātaaññamaññapaccayavajjitehi",
  "tika-s0102t1:78_13": "pañcahi purejātapaccayena saha teheva paccayehi paccayo hoti. Cakkhāyatanādibhedaṁ",
  "tika-s0102t1:78_14": "pana pañcavidhampi rūpaṁ yathākkamaṁ cakkhuviññāṇādibhedassa viññāṇassa nissayapurejātaindriyavippayuttaatthiavigatapaccayehi",
  "tika-s0102t1:78_15": "paccayo hotīti evaṁ nāmarūpaṁ viññāṇassa bahudhā paccayo hotīti veditabbaṁ.",
  "tika-s0102t1:79_0": "Yvāyamanukkamena viññāṇassa nāmarūpaṁ, paṭisandhināmarūpassa, ca viññāṇaṁ pati paccayabhāvo,",
  "tika-s0102t1:79_1": "so kadāci viññāṇassa sātisayo, kadāci nāmarūpassa, kadāci ubhinnaṁ sadisoti tividhopi",
  "tika-s0102t1:79_2": "so “ettāvatā”ti padena ekajjhaṁ gahitoti dassento “viññāṇe…pe… pavattesū”ti vatvā",
  "tika-s0102t1:79_3": "puna yamidampi viññāṇaṁ nāmarūpasaññitānaṁ pañcannaṁ khandhānaṁ aññamaññanissayena",
  "tika-s0102t1:79_4": "pavattānaṁ ettakena sabbā saṁsāravaṭṭappavattīti imamatthaṁ dassento “ettakena…pe…",
  "tika-s0102t1:79_5": "paṭisandhiyo”ti āha. Tattha ettakenāti ettakeneva, na ito aññena kenaci kārakavedakasabhāvena",
  "tika-s0102t1:79_6": "attanā, issarādinā vāti attho. Antogadhāvadhāraṇañhetaṁ padaṁ.",
  "tika-s0102t1:80_0": "Vacanamattamevaadhikiccāti dāsādīsu sirivaḍḍhakādi-saddā viya atathattā vacanamattameva",
  "tika-s0102t1:80_1": "adhikāraṁ katvā pavattassa. Tenāha “atthaṁ adisvā”ti. Vohārassāti voharaṇamattassa.",
  "tika-s0102t1:80_2": "Pathoti pavattimaggo pavattiyā visayo. Yasmā saraṇakiriyāvasena puggalo “sato”ti",
  "tika-s0102t1:80_3": "vuccati, sampajānanakiriyāvasena “sampajāno”ti, tasmā vuttaṁ “kāraṇāpadesavasenā”ti.",
  "tika-s0102t1:80_4": "Kāraṇaṁ niddhāretvā utti niruttīti. Ekameva atthaṁ “paṇḍito”tiādinā pakārato ñāpanato",
  "tika-s0102t1:80_5": "“paññattī”ti vadanti. So eva hi “paṇḍito”ti ca “byatto”ti ca “medhāvī”ti ca paññāpīyatīti.",
  "tika-s0102t1:80_6": "Paṇḍiccappakārato pana paṇḍito, veyyattiyappakārato byattoti paññāpīyatīti evaṁ pakārato",
  "tika-s0102t1:80_7": "paññāpanato paññatti. Yasmā idha adhivacananiruttipaññattipadāni samānatthāni. Sabbañca",
  "tika-s0102t1:80_8": "vacanaṁ adhivacanādibhāvaṁ bhajati, tasmā kesuci vacanavisesesu visesena pavattehi",
  "tika-s0102t1:80_9": "adhivacanādisaddehi sabbāni vacanāni paññattiatthappakāsanasāmaññena vuttānīti iminā",
  "tika-s0102t1:80_10": "adhippāyena ayamatthayojanā katāti veditabbā.",
  "tika-s0102t1:81_0": "Atha vā adhi-saddo uparibhāve, upari vacanaṁ adhivacanaṁ. Kassa upari? Pakāsetabbassa",
  "tika-s0102t1:81_1": "atthassāti pākaṭo yamattho. Adhīnaṁ vā vacanaṁ adhivacanaṁ. Kena adhīnaṁ? Atthena.",
  "tika-s0102t1:81_2": "Tathā taṁtaṁatthappakāsena nicchitaṁ, niyataṁ vā vacanaṁ nirutti. Pathavīdhātupurisāditaṁtaṁpakārena",
  "tika-s0102t1:81_3": "ñāpanato paññattīti evaṁ adhivacanādipadānaṁ sabbavacanesu pavatti veditabbā, aññathā",
  "tika-s0102t1:81_4": "sirivaḍḍhakadhanavaḍḍhakappakārānameva niruttitā, “paṇḍito viyatto”ti evaṁ pakārānameva",
  "tika-s0102t1:81_5": "ekameva atthaṁ tena tena pakārena ñāpentānaṁ paññattitā ca āpajjeyyāti. Evaṁ tīhipi",
  "tika-s0102t1:81_6": "nāmehi vuttassa vohārassa pavattimaggopi saha viññāṇena nāmarūpanti ettāvatāva icchitabbo.",
  "tika-s0102t1:81_7": "Tenāha “itī”tiādi. Paññāya avacaritabbanti paññāya pavattitabbaṁ, ñeyyanti attho.",
  "tika-s0102t1:81_8": "Tenāha “jānitabba”nti. Vaṭṭanti kilesavaṭṭaṁ, kammavaṭṭaṁ, vipākavaṭṭanti tividhampi",
  "tika-s0102t1:81_9": "vaṭṭaṁ. Vattatīti pavattati. Tayidaṁ “jāyethā”tiādinā pañcahi padehi vuttassa atthassa",
  "tika-s0102t1:81_10": "nigamanavasena vuttaṁ. Ādi-saddena itthītipurisātiādīnampi saṅgaho daṭṭhabbo. Nāmapaññattatthāyāti",
  "tika-s0102t1:81_11": "khandhādiphassādisattādiitthādināmassa paññāpanatthāya. Vatthupi ettāvatāva. Tenāha",
  "tika-s0102t1:81_12": "“khandhapañcakampi ettāvatāva paññāyatī”ti. Ettāvatā ettakena, saha viññāṇena nāmarūpappavattiyāti attho.",
  "tika-s0102t1:82": "Attapaññattivaṇṇanā",
  "tika-s0102t1:83_0": "117. Anusandhiyati etenāti anusandhi, heṭṭhā āgatadesanāya anusandhānavasena pavattā",
  "tika-s0102t1:83_1": "uparidesanā, sā paṭhamapadassa dassitā, idāni dutiyapadassa dassetabbāti tamatthaṁ",
  "tika-s0102t1:83_2": "dassento “iti bhagavā”tiādimāha. Rūpinti rūpavantaṁ. Parittanti na vipulaṁ, appakanti",
  "tika-s0102t1:83_3": "attho. Yasmā attā nāma koci paramatthato natthi. Kevalaṁ pana diṭṭhigatikānaṁ parikappitamattaṁ,",
  "tika-s0102t1:83_4": "tasmā yattha nesaṁ attasaññā, yathā cassa rūpibhāvādiparikappanā hoti, taṁ dassento",
  "tika-s0102t1:83_5": "“yo”tiādimāha. Rūpiṁ parittanti attano upaṭṭhitakasiṇarūpavasena rūpiṁ, tassa avaḍḍhitabhāvena",
  "tika-s0102t1:83_6": "parittaṁ. Paññapeti nīlakasiṇādivasena nānākasiṇalābhī. Tanti attānaṁ. Anantanti",
  "tika-s0102t1:83_7": "kasiṇanimittassa appamāṇatāya paricchedassa anupaṭṭhānato antarahitaṁ. Ugghāṭetvāti",
  "tika-s0102t1:83_8": "bhāvanāya apanetvā. Nimittaphuṭṭhokāsanti tena kasiṇanimittena phuṭṭhappadesaṁ. Tesūti",
  "tika-s0102t1:83_9": "catūsu arūpakkhandhesu. Viññāṇamattamevāti “viññāṇamayo attā”ti evaṁvādī.",
  "tika-s0102t1:84_0": "118.“Etarahī”ti sāvadhāraṇamidaṁ padanti tadatthaṁ dassento “idānevā”ti vatvā avadhāraṇena",
  "tika-s0102t1:84_1": "nivattitamatthaṁ āha “na ito para”nti. Tattha tattheva sattā ucchijjantīti ucchedavādī,",
  "tika-s0102t1:84_2": "tenāha “ucchedavasenetaṁ vutta”nti. Bhāvinti sabbaṁ sadā bhāviṁ avinassanakaṁ. Tenāha",
  "tika-s0102t1:84_3": "“sassatavasenetaṁ vutta”nti. Atathāsabhāvanti yathā paravādī vadanti, na tathā sabhāvaṁ.",
  "tika-s0102t1:84_4": "Tathabhāvāyāti ucchedabhāvāya vā sassatabhāvāya vā. Aniyamavacanañhetaṁ vuttaṁ sāmaññajotanāvasena.",
  "tika-s0102t1:84_5": "Sampādessāmīti tathabhāvaṁ assa sampannaṁ katvā dassayissāmi, patiṭṭhāpessāmīti attho.",
  "tika-s0102t1:84_6": "Tathā hi vakkhati “sassatavādañca jānāpetvā”tiādi. imināti “atathaṁ vā panā”tiādi",
  "tika-s0102t1:84_7": "vacanena, anucchedasabhāvampi samānaṁ sassatavādino mativasenāti adhippāyo. Upakappessāmīti",
  "tika-s0102t1:84_8": "upecca samatthayissāmi.",
  "tika-s0102t1:85_0": "Evaṁ samānanti evaṁ bhūtaṁ samānaṁ. Rūpakasiṇajjhānaṁ rūpaṁ uttarapadalopena, adhigamanavasena",
  "tika-s0102t1:85_1": "taṁ etassa atthīti rūpīti āha “rūpinti rūpakasiṇalābhi”nti. Parittattānudiṭṭhīti",
  "tika-s0102t1:85_2": "ettha rūpī-saddopiāvuttiādinayena ānetvā vattabbo, rūpībhāvampi hi so diṭṭhigatiko",
  "tika-s0102t1:85_3": "parittabhāvaṁ viya attano abhinivissa ṭhitoti. Arūpinti etthāpi eseva nayo. “Pattapalāsabahulagacchasaṅkhepena",
  "tika-s0102t1:85_4": "ghanagahanajaṭāvitānā nātidīghasantānā valli, tabbiparītā latā”ti vadanti. Appahīnaṭṭhenāti",
  "tika-s0102t1:85_5": "maggena asamucchinnabhāvena. Kāraṇalābhe sati uppajjanārahatā anusayanaṭṭho.",
  "tika-s0102t1:86_0": "Arūpakasiṇaṁ nāma kasiṇugghāṭiṁ ākāsaṁ, na paricchinnākāsakasiṇaṁ. “Ubhayampi arūpakasiṇamevā”ti",
  "tika-s0102t1:86_1": "keci. Arūpakkhandhagocaraṁ vāti vedanādayo arūpakkhandhā “attā”ti abhinivesassa gocaro",
  "tika-s0102t1:86_2": "etassāti arūpakkhandhagocaro, diṭṭhigatiko, taṁ arūpakkhandhagocaraṁ. Vā-saddo vuttavikappattho.",
  "tika-s0102t1:86_3": "Saddayojanā pana arūpaṁ arūpakkhandhā gocarabhūtā etassa atthīti arūpī, taṁ arūpiṁ.",
  "tika-s0102t1:86_4": "Lābhino cattāroti rūpakasiṇādilābhavasena taṁ taṁ diṭṭhivādaṁ sayameva parikappetvā",
  "tika-s0102t1:86_5": "taṁ ādāya paggayha paññāpanakā cattāro diṭṭhigatikā. Tesaṁ antevāsikāti tesaṁ lābhīnaṁ",
  "tika-s0102t1:86_6": "vādaṁ paccakkhato, paramparāya ca uggahetvā tatheva naṁ khamitvā rocetvā paññāpanakā",
  "tika-s0102t1:86_7": "cattāro. Takkikā cattāroti kasiṇajjhānassa alābhino kevalaṁ takkanavaseneva yathāvutte",
  "tika-s0102t1:86_8": "cattāro diṭṭhivāde sayameva abhinivissa paggayha ṭhitā cattāro. Tesaṁ antevāsikā",
  "tika-s0102t1:86_9": "pubbe vuttanayena veditabbā.",
  "tika-s0102t1:87": "Naattapaññattivaṇṇanā",
  "tika-s0102t1:88_0": "119.Āraddhavipassakopīti samparāyikavipassakopi, tena balavavipassanāya ṭhitaṁ puggalaṁ",
  "tika-s0102t1:88_1": "dasseti. Na paññapeti eva abahussuto pīti adhippāyo. Tādiso hi vipassanāya ānubhāvo.",
  "tika-s0102t1:88_2": "Sāsanikopi jhānābhiññālābhī “na paññapetī”ti na vattabboti so idha na uddhaṭo. Idāni",
  "tika-s0102t1:88_3": "nesaṁ apaññāpane kāraṇaṁ dasseti “etesañhī”tiādinā. Icceva ñāṇaṁ hoti, na viparītaggāho",
  "tika-s0102t1:88_4": "tassa kāraṇassa dūrasamussāritattā. Arūpakkhandhā icceva ñāṇaṁ hotīti yojanā.",
  "tika-s0102t1:89": "Attasamanupassanāvaṇṇanā",
  "tika-s0102t1:90": "121.Diṭṭhivasena samanupassitvā, na ñāṇavasena. Sā ca samanupassanā atthato diṭṭhidassanavasena.",
  "tika-s0102t1:91_0": "“Vedanaṁ attato samanupassatī”ti evaṁ āgatā vedanākkhandhavatthukā sakkāyadiṭṭhi.",
  "tika-s0102t1:91_1": "Iṭṭhādibhedaṁ ārammaṇaṁ na paṭisaṁvedetīti appaṭisaṁvedanoti vedakabhāvapaṭikkhepamukhena",
  "tika-s0102t1:91_2": "sañjānanādibhāvopi paṭikkhitto hoti tadavinābhāvatoti āha “iminā rūpakkhandhavatthukā",
  "tika-s0102t1:91_3": "sakkāyadiṭṭhi kathitā”ti. “Attā me vediyatī”ti iminā appaṭisaṁvedanattaṁ paṭikkhipati.",
  "tika-s0102t1:91_4": "Tenāha “nopi appaṭisaṁvedano”ti. “Vedanādhammo”ti pana iminā “vedanā me attā”ti imaṁ",
  "tika-s0102t1:91_5": "vādaṁ paṭikkhipati. Vedanāsaṅkhāto dhammo etassa atthīti hi vedanādhammoti vedanāya",
  "tika-s0102t1:91_6": "samannāgatabhāvaṁ tassa paṭijānāti. Tenāha “etassa ca vedanādhammo avippayuttasabhāvo”ti.",
  "tika-s0102t1:91_7": "Saññāsaṅkhāraviññāṇakkhandhavatthukā sakkāyadiṭṭhi kathitāti ānetvā sambandho. “Vedanāsampayuttattā",
  "tika-s0102t1:91_8": "vediyatī”ti taṁsampayogato taṁkiccakatamāha yathā cetanāyogato cetano purisoti. Sabbesampi",
  "tika-s0102t1:91_9": "taṁ sārammaṇadhammānaṁ ārammaṇānubhavanaṁ labbhateva, tañca kho ekadesato phuṭṭhatāmattato,",
  "tika-s0102t1:91_10": "vedanāya pana vissavitāya sāmibhāvena ārammaṇarasānubhavananti. Tassā vasena saññādayopi",
  "tika-s0102t1:91_11": "taṁsampayuttattā “vediyatī”ti vuccanti. Tathā hi vuttaṁ aṭṭhasāliniyaṁ “ārammaṇarasānubhavanaṭṭhānaṁ",
  "tika-s0102t1:91_12": "patvā sesasampayuttadhammā ekadesamattakameva anubhavantī”ti, rājasūdanidassanena",
  "tika-s0102t1:91_13": "vāyamattho tattha vibhāvito eva. Etassāti saññādikkhandhattayassa. “Avippayuttasabhāvo”ti",
  "tika-s0102t1:91_14": "iminā avisaṁyogajanitaṁ kañci visesaṁ ṭhānaṁ dīpeti.",
  "tika-s0102t1:92_0": "122.Tatthāti tesu vāresu. Tīsu diṭṭhigatikesūti “vedanā me attā”ti, “appaṭisaṁvedano",
  "tika-s0102t1:92_1": "me attā”ti, “vedanādhammo me attā”ti ca evaṁvādesu tīsu diṭṭhigatikesu. Tissannaṁ",
  "tika-s0102t1:92_2": "vedanānaṁ bhinnasabhāvattā sukhaṁ vedanaṁ “attā”ti samanupassato dukkhaṁ, adukkhamasukhaṁ",
  "tika-s0102t1:92_3": "vā vedanaṁ “attā”ti samanupassanā na yuttā. Evaṁ sesadvaye pīti āha “yo yo yaṁ yaṁ",
  "tika-s0102t1:92_4": "vedanaṁ attāti samanupassatī”ti.",
  "tika-s0102t1:93_0": "123.“Hutvā abhāvato”ti iminā udayabbayavantatāya aniccāti dasseti, “tehi tehī”tiādinā",
  "tika-s0102t1:93_1": "anekakāraṇasaṅkhatattā saṅkhatāti. Taṁ taṁ paccayanti “indriyaṁ, ārammaṇaṁ, viññāṇaṁ,",
  "tika-s0102t1:93_2": "sukha, vedanīyo phasso”ti evaṁ ādikaṁ taṁ taṁ attano kāraṇaṁ paṭicca nissāya sammā",
  "tika-s0102t1:93_3": "sassatādibhāvassa, ucchedādibhāvassa ca abhāvena ñāyena samakāraṇena sadisakāraṇena",
  "tika-s0102t1:93_4": "anurūpakāraṇena uppannā. Khayasabhāvāti khayadhammā, vayasabhāvāti vayadhammā virajjanasabhāvāti",
  "tika-s0102t1:93_5": "virāgadhammā, nirujjhanasabhāvāti nirodhadhammā, catūhipi padehi vedanāya bhaṅgabhāvameva",
  "tika-s0102t1:93_6": "dasseti. Tenāha “khayoti…pe… khayadhammātiādi vutta”nti.",
  "tika-s0102t1:94_0": "Vigatoti sabhāvavigamena vigato. Ekassevāti ekasseva diṭṭhigatikassa. Tīsupi kālesūti",
  "tika-s0102t1:94_1": "tissannaṁ vedanānaṁ pavattikālesu. Eso me attāti “eso sukhavedanāsabhāvo, dukkhaadukkhamasukhavedanāsabhāvo",
  "tika-s0102t1:94_2": "me attā”ti kiṁ pana hotī, ekasseva bhinnasabhāvataṁ anummattako kathaṁ paccetīti",
  "tika-s0102t1:94_3": "adhippāyena pucchati. Itaro evampi tassa na hoti yevāti dassento “kiṁ pana na bhavissatī”tiādimāha.",
  "tika-s0102t1:94_4": "Visesenāti sukhādivibhāgena. Sukhañca dukkhañcāti ettha ca-saddena adukkhamasukhaṁ",
  "tika-s0102t1:94_5": "saṅgaṇhāti, sukhasaṅgahameva vā tena kataṁ santasukhumabhāvato. Avisesenāti avibhāgena",
  "tika-s0102t1:94_6": "vedanāsāmaññena. Vokiṇṇanti sukhādibhedena vomissakaṁ. Taṁ tividhampi vedanaṁ esa",
  "tika-s0102t1:94_7": "diṭṭhigatiko ekajjhaṁ gahetvā attāti samanupassati. Ekakkhaṇe ca bahūnaṁ vedanānaṁ",
  "tika-s0102t1:94_8": "uppādo āpajjati avisesena vedanāsabhāvattā. Attano hi tasmiṁ sati sadā sabbavedanāpavattippasaṅgato",
  "tika-s0102t1:94_9": "diṭṭhigatiko agatiyā ekakkhaṇepi bahūnampi vedanānaṁ uppattiṁ paṭijāneyyāti tassa",
  "tika-s0102t1:94_10": "avasaraṁ adento “na ekakkhaṇe bahūnaṁ vedanānaṁ uppatti atthī”ti āha, paccakkhaviruddhametanti",
  "tika-s0102t1:94_11": "adhippāyo. Etena petaṁ nakkhamatīti etena viruddhattasādhanenapi sabbena sabbaṁ attano",
  "tika-s0102t1:94_12": "abhāvenapi paṇḍitānaṁ na ruccati, etaṁ dassanaṁ dhīrā nakkhamantīti attho.",
  "tika-s0102t1:95_0": "124. Indriyabaddhepi rūpappabandhe vāyodhātuvipphāravasena kāci kiriyā nāma labbhatīti",
  "tika-s0102t1:95_1": "suddharūpakkhandhepi yattha kadāci vāyodhātuvipphāro labbhati, tameva nidassanabhāvena",
  "tika-s0102t1:95_2": "gaṇhanto “tālavaṇṭe vā vātapāne vā”ti āha. Vedanādhammesūti vedanādhammavantesu.",
  "tika-s0102t1:95_3": "“Ahamasmī”ti iminā tayopi khandhe ekajjhaṁ gahetvā ahaṁkārassa uppajjanākāro vuttoti.",
  "tika-s0102t1:95_4": "“Ayamahamasmī”ti pana iminā tattha ekaṁ ekaṁ gahetvā ahaṁkārassa uppajjanākāro vutto.",
  "tika-s0102t1:95_5": "Tenāha “ekadhammopī”tiādi. Tanti “ahamasmī”ti ahaṁkāruppattiṁ. Sā hi catukkhandhanirodhena",
  "tika-s0102t1:95_6": "anupalabbhamānasannissayā sasavisāṇatikhiṇatā viya na bhaveyyāvāti.",
  "tika-s0102t1:96_0": "Ettāvatāti “kittāvatā ca ānandā”tiādinā “tantākulakajātā”ti padassa anusandhidassanavasena",
  "tika-s0102t1:96_1": "pavattena ettakena desanādhammena. Kāmaṁ heṭṭhāpi vaṭṭakathāva kathitā, idha pana",
  "tika-s0102t1:96_2": "diṭṭhigatikassa vaṭṭato sīsukkhipanāsamatthatāvibhāvanavasena micchādiṭṭhiyā mahāsāvajjabhāvadīpaniyakathā",
  "tika-s0102t1:96_3": "pakāsitāti taṁ dassento “vaṭṭakathā kathitā”ti āha. Nanu vaṭṭamūlaṁ avijjā taṇhā,",
  "tika-s0102t1:96_4": "tā anāmasitvā tato aññathā kasmā idha vaṭṭakathā kathitāti āha “bhagavāhī”tiādi.",
  "tika-s0102t1:96_5": "Avijjāsīsenāti avijjaṁ uttamaṅgaṁ katvā, avijjāmukhenāti attho. Koṭi na paññāyatīti",
  "tika-s0102t1:96_6": "“asukassa nāma sammāsambuddhassa, cakkavattino vā kāle avijjā uppannā, na tato pubbe",
  "tika-s0102t1:96_7": "atthī”ti avijjāya ādi mariyādā appaṭihatassa mama sabbaññutaññāṇassāpi na paññāyati",
  "tika-s0102t1:96_8": "avijjamānattā evāti attho. Ayaṁ paccayo idappaccayo, tasmā idappaccayā, imasmā āsavādikāraṇāti",
  "tika-s0102t1:96_9": "attho. Bhavataṇhāyāti bhavasaṁyojanabhūtāya taṇhāya. Bhavadiṭṭhiyāti sassatadiṭṭhiyā.",
  "tika-s0102t1:96_10": "“Tattha tattha upapajjanto”ti iminā “ito ettha etto idhā”ti evaṁ apariyantaṁ aparāparuppattiṁ",
  "tika-s0102t1:96_11": "dasseti. Tenāha “mahāsamudde”tiādi.",
  "tika-s0102t1:97_0": "126.Paccayākāramūḷhassāti bhūtakathanametaṁ, na visesanaṁ. Sabbopi hi diṭṭhigatiko",
  "tika-s0102t1:97_1": "paccayākāramūḷho evāti. Vivaṭṭaṁ kathentoti vaṭṭato vinimuttattā vivaṭṭaṁ, vimokkho,",
  "tika-s0102t1:97_2": "taṁ kathento. Kārakassāti satthuovādakārakassa, sammāpaṭipajjantassāti attho. Tenāha",
  "tika-s0102t1:97_3": "“satipaṭṭhānavihārino”ti. So hi vedanānupassanāya, dhammānupassanāya ca sammāpaṭipattiyā",
  "tika-s0102t1:97_4": "“neva vedanaṁ attānaṁ samanupassatī”tiādinā vattabbataṁ arahati. Tenāha “evarūpo",
  "tika-s0102t1:97_5": "hī”tiādi. Sabbadhammesūti sabbesu tebhūmakadhammesu. Te hi sammasanīyā. Na aññanti",
  "tika-s0102t1:97_6": "vedanāya aññaṁ saññādidhammaṁ attānaṁ na samanupassatīti. “Khandhalokādayo”ti rūpādidhammā",
  "tika-s0102t1:97_7": "eva vuccanti, tesaṁ samūhoti dassetuṁ “rūpādīsu dhammesū”ti vuttaṁ. Na upādiyati",
  "tika-s0102t1:97_8": "diṭṭhitaṇhāgāhavasena. “Seyyohamasmī”tiādinā pavattamānamaññanāpi taṇhādiṭṭhimaññanā",
  "tika-s0102t1:97_9": "viya paritassanarūpā evāti āha “taṇhādiṭṭhimānaparitassanāyapī”ti.",
  "tika-s0102t1:98_0": "Sā evaṁ diṭṭhīti sā arahato evaṁpakārā diṭṭhīti yo vadeyya, tadakallaṁ, taṁ na yuttanti",
  "tika-s0102t1:98_1": "attho. Evamassa diṭṭhīti etthāpi evaṁpakārā assa arahato diṭṭhītiādinā yojetabbaṁ.",
  "tika-s0102t1:98_2": "Evañhi satīti yo vadeyya “hoti tathāgato paraṁ maraṇā itissa diṭṭhī”ti, tassa ce",
  "tika-s0102t1:98_3": "vacanaṁ tathevāti attho. “Arahā na kiñci jānātī”ti vuttaṁ bhaveyya jānato tathā diṭṭhiyā",
  "tika-s0102t1:98_4": "abhāvato. Tenevāti tathā vattumayuttattā eva. Catunnampi nayānanti “hoti tathāgato”tiādinā",
  "tika-s0102t1:98_5": "āgatānaṁ catunnaṁ vārānaṁ. Ādito tīsu vāresu saṅkhipitvā pariyosānavāre vitthāritattā",
  "tika-s0102t1:98_6": "“avasāne ‘taṁ kissa hetū’tiādimāhā”ti vuttaṁ. “Ādito tīsu vāresu tatheva desanā pavattā,",
  "tika-s0102t1:98_7": "yathā pariyosānavāre, pāḷi pana saṅkhittā”ti keci.",
  "tika-s0102t1:99_0": "Vohāroti “satto itthī puriso”tiādinā, “khandhāāyatanānī”tiādinā, “phasso vedanā”tiādinā",
  "tika-s0102t1:99_1": "ca vohāritabbavohāro. Tassa pana vohārassa pavattiṭṭhānaṁ nāma saṅkhepato ime evāti",
  "tika-s0102t1:99_2": "āha “khandhā āyatanāni dhātuyo”ti. Yasmā nibbānaṁ pubbabhāge saṅkhārānaṁ nirodhabhāveneva",
  "tika-s0102t1:99_3": "paññāpiyati ca, tasmā tassāpi khandhamukhena avacaritabbatā labbhatīti “paññāya avacaritabbaṁ",
  "tika-s0102t1:99_4": "khandhapañcaka”nti vuttaṁ. Tenāha bhagavā “imasmiṁyeva byāmamatte kaḷevare sasaññimhi",
  "tika-s0102t1:99_5": "samanake lokañca paññapemi lokasamudayañca lokanirodhañca lokanirodhagāminiñca paṭipada”nti.",
  "tika-s0102t1:99_6": "paññāvacaranti vā tebhūmakadhammānametaṁ gahaṇanti “khandhapañcaka”ntveva vuttaṁ,",
  "tika-s0102t1:99_7": "tasmā “yāvatā paññā”ti etthāpi lokiyapaññāya eva gahaṇaṁ daṭṭhabbaṁ. Vaṭṭakathā hesāti.",
  "tika-s0102t1:99_8": "Tathā hi “yāvatā vaṭṭaṁ vaṭṭati” icceva vuttaṁ. Tenevāha “tantākulakapadasseva anusandhi",
  "tika-s0102t1:99_9": "dassito”ti. Yasmā bhagavā diṭṭhisīsenettha vaṭṭakathaṁ kathetvā yathānusandhināpi",
  "tika-s0102t1:99_10": "vaṭṭakathaṁ kathesi, tasmā “tantākulakapadassevaanusandhi dassito”ti sāvadhāraṇaṁ",
  "tika-s0102t1:99_11": "katvā vuttaṁ. Paṭiccasamuppādakathā panettha yāvadeva tassa gambhīrabhāvavibhāvanatthāya",
  "tika-s0102t1:99_12": "vitthāritā, vivaṭṭakathāpi samānā idha paccāmaṭṭhāti daṭṭhabbaṁ.",
  "tika-s0102t1:100": "Sattaviññāṇaṭṭhitivaṇṇanā",
  "tika-s0102t1:101_0": "127.Gacchantogacchantoti samathapaṭipattiyaṁ suppatiṭṭhito hutvā vipassanāgamanena,",
  "tika-s0102t1:101_1": "maggagamanena ca gacchanto gacchanto. Ubhohi bhāgehi muccanato ubhatobhāgavimutto",
  "tika-s0102t1:101_2": "nāma hoti. So “evaṁ asamanupassanto”ti vutto vipassanāyānikoti katvā “yo ca na samanupassatīti",
  "tika-s0102t1:101_3": "vutto so yasmā gacchanto gacchanto paññāvimutto nāma hotī”ti vuttaṁ. Heṭṭhā vuttānanti",
  "tika-s0102t1:101_4": "“kittāvatā ca, ānanda, attānaṁ na paññapento na paññāpetī”tiādinā, “yato kho, ānanda,",
  "tika-s0102t1:101_5": "bhikkhu neva vedanaṁ attānaṁ samanupassatī”tiādinā ca heṭṭhā pāḷiyaṁ āgatānaṁ dvinnaṁ",
  "tika-s0102t1:101_6": "puthujjanabhikkhūnaṁ. Nigamananti nissaraṇaṁ. Nāmanti paññāvimuttādināmaṁ.",
  "tika-s0102t1:102_0": "Paṭisandhivasena vuttāti nānattakāyanānattasaññitāvisesavisiṭṭhapaṭisandhivasena",
  "tika-s0102t1:102_1": "vuttā satta viññāṇaṭṭhitiyo. Taṁtaṁsattanikāyaṁ pati nissayato hi nānattakāyāditā",
  "tika-s0102t1:102_2": "taṁpariyāpannapaṭisandhisamudāgatāti daṭṭhabbā tadabhinibbattakakammabhavassa tathā",
  "tika-s0102t1:102_3": "āyūhitattā. Catasso āgamissantīti rūpavedanāsaññāsaṅkhārakkhandhavasena catasso viññāṇaṭṭhitiyo",
  "tika-s0102t1:102_4": "āgamissanti “rūpupāyaṁ vā āvuso viññāṇaṁ tiṭṭhamānaṁ tiṭṭhatī”tiādinā. Viññāṇapatiṭṭhānassāti",
  "tika-s0102t1:102_5": "paṭisandhiviññāṇassa etarahi patiṭṭhānakāraṇassa. Atthato vuttavisesavisiṭṭhā pañcavokāre",
  "tika-s0102t1:102_6": "rūpavedanāsaññāsaṅkhārakkhandhā, catuvokāre vedanādayo tayo khandhā veditabbā. Sattāvāsabhāvaṁ",
  "tika-s0102t1:102_7": "upādāya “dve ca āyatanānīti dve nivāsaṭṭhānānī”ti vuttaṁ. Nivāsaṭṭhānapariyāyopi",
  "tika-s0102t1:102_8": "āyatanasaddo hoti yathā “devāyatanadvaya”nti. Sabbanti viññāṇaṭṭhiti āyatanadvayanti",
  "tika-s0102t1:102_9": "sakalaṁ. Tasmā gahitaṁ tattha ekameva aggahetvāti adhippāyo. Pariyādānaṁ anavasesaggahaṇaṁ",
  "tika-s0102t1:102_10": "na gacchati vaṭṭaṁ viññāṇaṭṭhitiāyatanadvayānaṁ aññamaññaantogadhattā.",
  "tika-s0102t1:103_0": "Nidassanatthe nipāto, tasmā seyyathāpi manussāti yathā manussāti vuttaṁ hoti. Viseso",
  "tika-s0102t1:103_1": "hotiyeva satipi bāhirassa kārakassa abhede ajjhattikassa bhinnattā. Nānattaṁ kāye",
  "tika-s0102t1:103_2": "etesaṁ, nānatto vā kāyo etesanti nānattakāyā, iminā nayena sesapadesupi attho veditabbo.",
  "tika-s0102t1:103_3": "Nesanti manussānaṁ. Nānattā saññā etesaṁ atthīti nānattasaññino. Sukhasamussayato",
  "tika-s0102t1:103_4": "vinipāto etesaṁ atthīti vinipātikā satipi devabhāve dibbasampattiyā abhāvato, apāyesu",
  "tika-s0102t1:103_5": "vā gato natthi nipāto etesanti vinipātikā. Tenāha “catuapāyavinimuttā”ti. Dhammapadanti",
  "tika-s0102t1:103_6": "satipaṭṭhānādidhammakoṭṭhāsaṁ. Vijāniyāti sutamayena tāva ñāṇena vijānitvā. Tadanusārena",
  "tika-s0102t1:103_7": "yonisomanasikāraṁ paribrūhanto sīlavisuddhiādikaṁ sammāpaṭipattiṁ api paṭipajjema.",
  "tika-s0102t1:103_8": "Sā ca paṭipatti hitāya diṭṭhadhammikādisakalahitāya amhākaṁ siyā. Idāni tattha sīlapaṭipattiṁ",
  "tika-s0102t1:103_9": "tāva vibhāgena dassento “pāṇesu cā”ti gāthamāha.",
  "tika-s0102t1:104_0": "Brahmakāye paṭhamajjhānanibbatte brahmasamūhe, brahmanikāye vā bhavāti brahmakāyikā.",
  "tika-s0102t1:104_1": "Mahābrahmuno parisāya bhavāti brahmapārisajjā tassa paricārakaṭṭhāne ṭhitattā. Mahābrahmuno",
  "tika-s0102t1:104_2": "purohitaṭṭhāne ṭhitāti brahmapurohitā. Āyuvaṇṇādīhi mahanto brahmānoti mahābrahmuno.",
  "tika-s0102t1:104_3": "Satipi tesaṁ tividhānampi paṭhamena jhānena abhinibbattabhāve jhānassa pana pavattibhedena",
  "tika-s0102t1:104_4": "ayaṁ visesoti dassetuṁ “brahmapārisajjā panā”tiādi vuttaṁ. Parittenāti hīnena, sā",
  "tika-s0102t1:104_5": "cassa hīnatā chandādīnaṁ hīnatāya veditabbā, paṭiladdhamattaṁ vā hīnaṁ. Kappassāti",
  "tika-s0102t1:104_6": "asaṅkhyeyyakappassa. Hīnapaṇītānaṁ majjhe bhavattā majjhimena, sā cassa majjhimatā",
  "tika-s0102t1:104_7": "chandādīnaṁ majjhimatāya veditabbā, paṭilabhitvā nātisubhāvitaṁ vā majjhimaṁ. Upaḍḍhakappoti",
  "tika-s0102t1:104_8": "asaṅkhyeyyakappassa upaḍḍhakappo. Vipphārikataroti brahmapārisajjehi pamāṇato vipulataro,",
  "tika-s0102t1:104_9": "sabhāvato uḷārataro ca hoti. Sabhāvenapi hi uḷāratarova, taṁ panettha appamāṇaṁ.",
  "tika-s0102t1:104_10": "Tathā hi parittābhādīnaṁ, parittasubhādīnañca kāye satipi sabhāvavematte ekattavaseneva",
  "tika-s0102t1:104_11": "vavatthāpīyatīti “ekattakāyā” tveva vuccanti. Paṇītenāti ukkaṭṭhena, sā cassa ukkaṭṭhatā",
  "tika-s0102t1:104_12": "chandādīnaṁ ukkaṭṭhatāya veditabbā, subhāvitaṁ vā sammadeva vasibhāvaṁ pāpitaṁ paṇītaṁ",
  "tika-s0102t1:104_13": "padhānabhāvaṁ nītanti katvā, idhāpi kappo asaṅkhyeyyakappavaseneva veditabbo paripuṇṇassa",
  "tika-s0102t1:104_14": "mahākappassa asambhavato. Itīti evaṁ vuttappakārena. Teti “brahmakāyikā”ti vuttā",
  "tika-s0102t1:104_15": "tividhāpi brahmāno. Saññāya ekattāti tihetukabhāvena saññāya ekattasabhāvattā. Na",
  "tika-s0102t1:104_16": "hi tassā sampayuttadhammavasena aññopi koci bhedo atthi.",
  "tika-s0102t1:105": "Evanti iminā nānattakāyaekattasaññinoti dasseti.",
  "tika-s0102t1:106_0": "Daṇḍaukkāyāti daṇḍadīpikāya. Saratīti dhāvati viya. Vissaratīti vippakiṇṇā viya dhāvati.",
  "tika-s0102t1:106_1": "Dve kappāti dve mahākappā. Ito paresupi eseva nayo. Idhāti imasmiṁ sutte. Ukkaṭṭhaparicchedavasena",
  "tika-s0102t1:106_2": "ābhassaraggahaṇeneva sabbepi te parittābhā, appamāṇābhāpi gahitā.",
  "tika-s0102t1:107_0": "Sobhanā pabhā subhā, subhāya kiṇṇā subhākiṇṇāti vattabbe ā-kārassa rassattaṁ, antima-ṇa-kārassa",
  "tika-s0102t1:107_1": "ha-kārañca katvā “subhakiṇhā”ti vuttā, aṭṭhakathāyaṁpana niccalāya ekagghanāya pabhāya",
  "tika-s0102t1:107_2": "subhoti pariyāyavacananti “subhena okiṇṇā vikiṇṇā”ti attho vutto, etthāpi antima-ṇa-kārassa",
  "tika-s0102t1:107_3": "ha-kārakaraṇaṁ icchitabbameva. Na chijjitvā chijjitvā pabhā gacchati ekagghanattā.",
  "tika-s0102t1:107_4": "Catutthaviññāṇaṭṭhitimeva bhajanti kāyassa, saññāya ca ekarūpattā. Vipulasantasukhāyuvaṇṇādiphalattā",
  "tika-s0102t1:107_5": "vehapphalā. Etthāti viññāṇaṭṭhitiyaṁ.",
  "tika-s0102t1:108_0": "Vivaṭṭapakkhe ṭhitā napunarāvattanato. “Na sabbakālikā”ti vatvā tameva asabbakālikattaṁ",
  "tika-s0102t1:108_1": "vibhāvetuṁ “kappasatasahassampī”tiādi vuttaṁ. Soḷasakappasahassaccayena uppannānaṁ",
  "tika-s0102t1:108_2": "suddhāvāsabrahmānaṁ parinibbāyanato, aññesañca tattha anuppajjanato buddhasuññeloke",
  "tika-s0102t1:108_3": "suññaṁ taṁ ṭhānaṁ hoti, tasmā suddhāvāsā na sabbakālikā, khandhāvāraṭṭhānasadisā",
  "tika-s0102t1:108_4": "honti suddhāvāsabhūmiyo. Iminā suttena suddhāvāsānaṁ sattāvāsabhāvadīpaneneva viññāṇaṭṭhitibhāvo",
  "tika-s0102t1:108_5": "dīpito, tasmā suddhāvāsāpi sattasu viññāṇaṭṭhitīsu catutthaviññāṇaṭṭhitiṁ navasu",
  "tika-s0102t1:108_6": "sattāvāsesu catutthasattāvāsaṁyeva bhajanti.",
  "tika-s0102t1:109_0": "Sukhumattāti saṅkhārāvasesasukhumabhāvappattattā. Paribyattaviññāṇakiccābhāvato neva",
  "tika-s0102t1:109_1": "viññāṇaṁ, sabbaso aviññāṇaṁ na hotīti nāviññāṇaṁ, tasmā paripphuṭaviññāṇakiccavantīsu",
  "tika-s0102t1:109_2": "viññāṇaṭṭhitīsu avatvā.",
  "tika-s0102t1:110_0": "128.Tañca viññāṇaṭṭhitinti paṭhamaṁ viññāṇaṭṭhitiṁ. Heṭṭhā vuttanayena sarūpato,",
  "tika-s0102t1:110_1": "manussādivibhāgato, saṅkhepato, “nāmañca rūpañcā”ti bhedato ca pajānāti. Tassā samudayañcāti",
  "tika-s0102t1:110_2": "tassā paṭhamāya viññāṇaṭṭhitiyā pañcavīsatividhaṁ samudayañca pajānāti. Atthaṅgamepi",
  "tika-s0102t1:110_3": "eseva nayo. Assādetabbato, assādato ca assādaṁ. Ayaṁ aniccādibhāvo ādīnavo. Chandarāgo",
  "tika-s0102t1:110_4": "vinīyati etena, ettha vāti chandarāgavinayo, saha maggena nibbānaṁ. Chandarāgappahānanti",
  "tika-s0102t1:110_5": "etthāpi eseva nayo. Mānadiṭṭhīnaṁ vasenāhanti vā, taṇhāvasena mamanti vā abhinandanāpi",
  "tika-s0102t1:110_6": "mānassa paritassanā viya daṭṭhabbā. Sabbatthāti sabbesu sesesu aṭṭhasupi vāresu.",
  "tika-s0102t1:110_7": "Tatthāti upari tīsu viññāṇaṭṭhitīsu dutiyāyatanesu. Tattha hi rūpaṁ natthi. Puna",
  "tika-s0102t1:110_8": "tatthāti paṭhamāyatane. Tattha hi eko rūpakkhandhova. Etthāti ca tameva sandhāya",
  "tika-s0102t1:110_9": "vuttaṁ. Tattha hi rūpassa kammasamuṭṭhānattā āhāravasena yojanā na sambhavati.",
  "tika-s0102t1:111_0": "Yato khoti ettha to-saddo dā-saddo viya kālavacano “yato kho, sāriputta, bhikkhusaṅgho”tiādīsu",
  "tika-s0102t1:111_1": "viyāti vuttaṁ “yadā kho”ti. Aggahetvāti kañcipi saṅkhāraṁ “etaṁ mamā”tiādinā aggahetvā.",
  "tika-s0102t1:111_2": "Paññāvimuttoti aṭṭhannaṁ vimokkhānaṁ anadhigatattā sātisayassa samādhibalassa abhāvato",
  "tika-s0102t1:111_3": "paññābaleneva vimutto. Tenāha “aṭṭha vimokkhe asacchikatvā paññābalenevā”tiādi. Appavattinti",
  "tika-s0102t1:111_4": "āyatiṁ appavattiṁ katvā. Pajānanto vimuttoti vā paññāvimutto, paṭhamajjhānaphassena",
  "tika-s0102t1:111_5": "vinā parijānanādippakārehi cattāri saccāni jānanto paṭivijjhanto tesaṁ kiccānaṁ matthakappattiyā",
  "tika-s0102t1:111_6": "niṭṭhitakiccatāya visesena muttoti vimutto. So paññāvimutto. Sukkhavipassakoti samathabhāvanāsinehābhāvena",
  "tika-s0102t1:111_7": "sukkhā lūkhā, asiniddhā vā vipassanā etassāti sukkhavipassako. Ṭhatvāti pādakakaraṇavasena",
  "tika-s0102t1:111_8": "ṭhatvā. Aññatarasminti ca aññataraaññatarasmiṁ, ekekasminti attho. Evañhissa pañcavidhatā",
  "tika-s0102t1:111_9": "siyā. “Na heva kho aṭṭha vimokkhe kāyena phusitvā viharatī”ti iminā sātisayassa samādhibalassa",
  "tika-s0102t1:111_10": "abhāvo dīpito. “Paññāya cassa disvā”tiādinā sātisayassa paññābalassa bhāvo. Paññāya",
  "tika-s0102t1:111_11": "cassa disvā āsavā parikkhīṇā hontīti na āsavā paññāya passanti, dassanakāraṇā pana",
  "tika-s0102t1:111_12": "parikkhīṇā “disvā parikkhīṇā”ti vuttā. Dassanāyattaparikkhayattā eva hi dassanaṁ",
  "tika-s0102t1:111_13": "āsavānaṁ khayassa purimakiriyā hoti.",
  "tika-s0102t1:112": "Aṭṭhavimokkhavaṇṇanā",
  "tika-s0102t1:113_0": "129.Ekassabhikkhunoti sattasu ariyapuggalesu ekassa bhikkhuno. Viññāṇaṭṭhitiādinā",
  "tika-s0102t1:113_1": "parijānanādivasappa vattaniggamanañca paññāvimuttanāmañca. Itarassāti ubhatobhāgavimuttassa.",
  "tika-s0102t1:113_2": "Ime sandhāya hi pubbe “dvinnaṁ bhikkhūna”nti vuttaṁ. Kenaṭṭhenāti kena sabhāvena.",
  "tika-s0102t1:113_3": "Sabhāvo hi ñāṇena yāthāvato araṇīyato ñātabbato “attho”ti vuccati, so eva ttha-kārassa",
  "tika-s0102t1:113_4": "ṭṭha-kāraṁ katvā “aṭṭho”ti vutto. Adhimuccanaṭṭhenāti adhikaṁ savisesaṁ muccanaṭṭhena,",
  "tika-s0102t1:113_5": "etena satipi sabbassāpi rūpāvacarajjhānassa vikkhambhanavasena paṭipakkhato vimuttabhāve",
  "tika-s0102t1:113_6": "yena bhāvanāvisesena taṁ jhānaṁ sātisayaṁ paṭipakkhato vimuccitvā pavattati, so bhāvanāviseso",
  "tika-s0102t1:113_7": "dīpito. Bhavati hi samānajātiyuttopi bhāvanāvisesena pavattiākāraviseso, yathā taṁ",
  "tika-s0102t1:113_8": "saddhāvimuttatā diṭṭhippattassa. Tathā paccanīkadhammehi suṭṭhu vimuttatāya, evaṁ",
  "tika-s0102t1:113_9": "aniggahitabhāvena nirāsaṅkatāya abhirativasena suṭṭhu adhimuccanaṭṭhenapi vimokkho.",
  "tika-s0102t1:113_10": "Tenāha “ārammaṇe cā”tiādi. Ayaṁ panatthoti ayaṁ adhimuccanaṭṭho pacchime vimokkhe",
  "tika-s0102t1:113_11": "nirodhe natthi, kevalo vimuttaṭṭho eva tattha labbhati, taṁ sayameva parato vakkhati.",
  "tika-s0102t1:114_0": "Rūpīti yenāyaṁ sasantatipariyāpannena rūpena samannāgato, taṁ yassa jhānassa hetubhāvena",
  "tika-s0102t1:114_1": "visiṭṭhaṁ rūpaṁ hoti, yena visiṭṭhena rūpena “rūpī”ti vucceyya rūpī-saddassa atisayatthadīpanato,",
  "tika-s0102t1:114_2": "tadeva sasantatipariyāpannarūpavasena paṭiladdhaṁ jhānaṁ idha paramatthato rūpībhāvasādhakanti",
  "tika-s0102t1:114_3": "daṭṭhabbaṁ. Tenāha “ajjhatta”ntiādi. Rūpajjhānaṁ rūpaṁ uttarapadalopena. Rūpānīti",
  "tika-s0102t1:114_4": "panettha purimapadalopo daṭṭhabbo. Tena vuttaṁ “nīlakasiṇādirūpānī”ti. Rūpe kasiṇarūpe",
  "tika-s0102t1:114_5": "saññā rūpasaññā, sā etassa atthīti rūpasaññī, saññāsīsena jhānaṁ vadati. Tappaṭikkhepena",
  "tika-s0102t1:114_6": "arūpasaññī. Tenāha “ajjhattaṁ na rūpasaññī”tiādi.",
  "tika-s0102t1:115_0": "“Anto appanāyaṁ subhanti ābhogo natthī”ti iminā pubbābhogavasena tathā adhimutti",
  "tika-s0102t1:115_1": "siyāti dasseti. Evañhettha tathāvattabbatāpatticodanā samatthitā hoti. Yasmā suvisuddhesu",
  "tika-s0102t1:115_2": "nīlādīsu vaṇṇakasiṇesu tattha katādhikārānaṁ abhirativasena suṭṭhu adhimuccanaṭṭho",
  "tika-s0102t1:115_3": "sambhavati, tasmā aṭṭhakathāyaṁ tathā tatiyo vimokkho saṁvaṇṇito, yasmā pana mettāvasena",
  "tika-s0102t1:115_4": "pavattamānā bhāvanā satte appaṭikūlato dahanti tesu tato adhimuccitvāva pavattati,",
  "tika-s0102t1:115_5": "tasmā paṭisambhidāmagge “brahmavihārabhāvanā subhavimokkho”ti vuttā, tayidaṁ ubhayampi",
  "tika-s0102t1:115_6": "tena tena pariyāyena vuttattā na virujjhatīti daṭṭhabbaṁ.",
  "tika-s0102t1:116_0": "Sabbasoti anavasesato. Na hi catunnaṁ arūpakkhandhānaṁ ekadesopi tattha avassissati.",
  "tika-s0102t1:116_1": "Visuddhattāti yathāparicchinnakāle nirodhitattā. Uttamo vimokkho nāma ariyeheva samāpajjitabbato,",
  "tika-s0102t1:116_2": "ariyaphalapariyosānattā diṭṭheva dhamme nibbānappattibhāvato ca.",
  "tika-s0102t1:117_0": "130.Ādito paṭṭhāyāti paṭhamasamāpattito paṭṭhāya. Yāva pariyosānā samāpatti, tāva.",
  "tika-s0102t1:117_1": "Aṭṭhatvāti katthaci samāpattiyaṁ aṭṭhito eva, nirantarameva paṭipāṭiyā, uppaṭipāṭiyā",
  "tika-s0102t1:117_2": "ca samāpajjatevāti attho. Tenāha “ito cito ca sañcaraṇavasena vutta”nti. Icchati",
  "tika-s0102t1:117_3": "samāpajjituṁ. Tattha “samāpajjati pavisatī”ti samāpattisamaṅgīpuggalo taṁ taṁ paviṭṭho",
  "tika-s0102t1:117_4": "viya hotīti katvā vuttaṁ.",
  "tika-s0102t1:118_0": "Dvīhibhāgehi vimuttoti arūpajjhānena vikkhambhanavimokkhena, maggena samucchedavimokkhenāti",
  "tika-s0102t1:118_1": "dvīhi vimuccanabhāgehi, arūpasamāpattiyā rūpakāyato, maggena nāmakāyatoti dvīhi vimuccitabbabhāgehi",
  "tika-s0102t1:118_2": "ca vimutto. Tenāha “arūpasamāpattiyā”tiādi. Vimuttoti hi kilesehi vimutto, vimuccanto",
  "tika-s0102t1:118_3": "ca kilesānaṁ vikkhambhanasamucchindanehi kāyadvayato vimuttoti ayamettha attho. Gāthāya",
  "tika-s0102t1:118_4": "ca ākiñcaññāyatanalābhino upasivabrāhmaṇassa bhagavatā “nāmakāyā vimutto”ti ubhatobhāgavimutto",
  "tika-s0102t1:118_5": "muni akkhāto. Tattha atthaṁ paletīti atthaṁ gacchati. Na upeti saṅkhanti “asukaṁ",
  "tika-s0102t1:118_6": "nāma disaṁ gato”ti vohāraṁ na gacchati. Evaṁ muni nāmakāyā vimuttoti evaṁ arūpaṁ",
  "tika-s0102t1:118_7": "upapanno sekkhamuni pakatiyā pubbeva rūpakāyā vimutto, tattha ca catutthamaggaṁ nibbattetvā",
  "tika-s0102t1:118_8": "nāmakāyassa pariññātattā puna nāmakāyāpi vimutto. Ubhatobhāgavimutto khīṇāsavo hutvā",
  "tika-s0102t1:118_9": "anupādāya parinibbānasaṅkhātaṁ atthaṁ paleti na upeti saṅkhaṁ, “khattiyo brāhmaṇo”ti",
  "tika-s0102t1:118_10": "evaṁ ādikaṁ samaññaṁ na gacchatīti attho.",
  "tika-s0102t1:119_0": "“Aññatarato vuṭṭhāyā”ti idaṁ kiṁ ākāsānañcāyatanādīsu aññataralābhīvasena vuttaṁ,",
  "tika-s0102t1:119_1": "udāhu sabbāruppalābhīvasenāti yathicchasi, tathā hotu, yadi sabbāruppalābhīvasena",
  "tika-s0102t1:119_2": "vuttaṁ, na koci virodho. Atha tattha aññataralābhīvasena vuttaṁ, “yato kho, ānanda,",
  "tika-s0102t1:119_3": "bhikkhu ime aṭṭha vimokkhe anulomampi samāpajjatī”tiādivacanena virujjheyyāti? Yasmā",
  "tika-s0102t1:119_4": "arūpāvacarajjhānesu ekassāpi lābhī “aṭṭhavimokkhalābhī” tveva vuccati aṭṭhavimokkhe",
  "tika-s0102t1:119_5": "ekadesassāpi taṁnāmadānasamatthatāsambhavato. Ayañhi aṭṭhavimokkhasamaññā samudāye",
  "tika-s0102t1:119_6": "viya tadekadesepi niruḷhāpattisamaññā viyāti. Tena vuttaṁ “ākāsānañcāyatanādīsu aññatarato",
  "tika-s0102t1:119_7": "vuṭṭhāyā”ti. “Pañcavidho hotī”ti vatvā chabbidhataṁpissa keci parikappenti, taṁ tesaṁ",
  "tika-s0102t1:119_8": "matimattaṁ, nicchitovāyaṁ pañho pubbācariyehīti dassetuṁ “keci panā”tiādi vuttaṁ.",
  "tika-s0102t1:119_9": "Tattha kecīti uttaravihāravāsino, sārasamāsācariyā ca. Te hi “ubhatobhāgavimuttoti",
  "tika-s0102t1:119_10": "ubhayabhāgavimutto samādhivipassanāto”ti vatvā rūpāvacarasamādhināpi samādhiparipanthato",
  "tika-s0102t1:119_11": "vimuttiṁ maññanti. Evaṁ rūpajjhānabhāgena, arūpajjhānabhāgena ca ubhato vimuttoti",
  "tika-s0102t1:119_12": "pāyasamāno. “Tādisamevā”ti iminā yādisaṁ arūpāvacarajjhānaṁ kilesavikkhambhane, tādisaṁ",
  "tika-s0102t1:119_13": "rūpāvacaracatutthajjhānaṁ pīti imamatthaṁ ullaṅgeti. Tenāha “tasmā”tiādi.",
  "tika-s0102t1:120_0": "Ubhatobhāgavimuttapañhoti ubhatobhāgavimuttassa chabbidhataṁ nissāya uppannapañho.",
  "tika-s0102t1:120_1": "Vaṇṇanaṁ nissāyāti tassa padassa atthavacanaṁ nissāya. Cirenāti therassa aparabhāge",
  "tika-s0102t1:120_2": "cirena kālena. Vinicchayanti saṁsayachedakaṁ sanniṭṭhānaṁ patto.Taṁ pañhanti tamatthaṁ.",
  "tika-s0102t1:120_3": "Ñātuṁ icchito hi attho pañho. Na kenaci sutapubbanti kenaci kiñci na sutapubbaṁ,",
  "tika-s0102t1:120_4": "idaṁ atthajātanti adhippāyo. Kiñcāpi upekkhāsahagataṁ, kiñcāpi kilese vikkhambhetīti",
  "tika-s0102t1:120_5": "paccekaṁ kiñcāpi-saddo yojetabbo. Samudācaratīti pavattati. Tattha kāraṇamāha “ime",
  "tika-s0102t1:120_6": "hī”tiādinā, tena rūpāvacarabhāvanato āruppabhāvanā savisesaṁ kilese vikkhambheti",
  "tika-s0102t1:120_7": "rūpavirāgabhāvanābhāvato, uparibhāvanābhāvato cāti dassetīti. Evañca katvā aṭṭhakathāyaṁ",
  "tika-s0102t1:120_8": "āruppabhāvanāniddese yaṁ vuttaṁ “tassevaṁ tasmiṁ nimitte punappunaṁ cittaṁ cārentassa",
  "tika-s0102t1:120_9": "nīvaraṇāni vikkhambhanti sati santiṭṭhatī”tiādi, taṁ samatthataṁ hotīti. Idaṁ suttanti",
  "tika-s0102t1:120_10": "puggalapaññattipāṭhamāha. Sabbañhi buddhavacanaṁ atthasūcanādiatthena suttanti vutto",
  "tika-s0102t1:120_11": "vāyamattho. Yaṁ pana tattha vattabbaṁ, taṁ heṭṭhā vuttameva. Aṭṭhannaṁ vimokkhānaṁ",
  "tika-s0102t1:120_12": "anulomādito samāpajjanena sātisayaṁ santānassa abhisaṅkhatattā, aṭṭhamañca uttamaṁ",
  "tika-s0102t1:120_13": "vimokkhaṁ padaṭṭhānaṁ katvā vipassanaṁ vaḍḍhetvā aggamaggādhigamena ubhatobhāgavimuccanato",
  "tika-s0102t1:120_14": "ca imāya ubhatobhāgavimuttiyā sabbaseṭṭhatā veditāti daṭṭhabbā.",
  "tika-s0102t1:121": "Mahānidānasuttavaṇṇanāya līnatthappakāsanā."
}