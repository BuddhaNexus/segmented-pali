{
  "atk-s0519a:0": "Namo tassa bhagavato arahato sammāsambuddhassa",
  "atk-s0519a:1": "Khuddakanikāye",
  "atk-s0519a:2": "Nettippakaraṇa-aṭṭhakathā",
  "atk-s0519a:3": "Ganthārambhakathā",
  "atk-s0519a:4": "Mahākāruṇikaṃ nāthaṃ, ñeyyasāgarapāraguṃ;",
  "atk-s0519a:5": "Vande nipuṇagambhīra-vicitranayadesanaṃ.",
  "atk-s0519a:6": "Vijjācaraṇasampannā, yena niyyanti lokato;",
  "atk-s0519a:7": "Vande tamuttamaṃ dhammaṃ, sammāsambuddhapūjitaṃ.",
  "atk-s0519a:8": "Sīlādiguṇasampanno, ṭhito maggaphalesu yo;",
  "atk-s0519a:9": "Vande ariyasaṅghaṃ taṃ, puññakkhettaṃ anuttaraṃ.",
  "atk-s0519a:10": "Vandanājanitaṃ puññaṃ, iti yaṃ ratanattaye;",
  "atk-s0519a:11": "Hatantarāyo sabbattha, hutvāhaṃ tassa tejasā.",
  "atk-s0519a:12": "Ṭhitiṃ ākaṅkhamānena, ciraṃ saddhammanettiyā;",
  "atk-s0519a:13": "Dhammarakkhitanāmena, therena abhiyācito.",
  "atk-s0519a:14": "Padumuttaranāthassa, pādamūle pavattitaṃ;",
  "atk-s0519a:15": "Passatā abhinīhāraṃ, sampattaṃ yassa matthakaṃ.",
  "atk-s0519a:16": "Saṃkhittaṃ vibhajantānaṃ, eso aggoti tādinā;",
  "atk-s0519a:17": "Ṭhapito etadaggasmiṃ, yo mahāsāvakuttamo.",
  "atk-s0519a:18": "Chaḷabhiñño vasippatto, pabhinnapaṭisambhido;",
  "atk-s0519a:19": "Mahākaccāyano thero, sambuddhena pasaṃsito.",
  "atk-s0519a:20": "Tena yā bhāsitā netti, satthārā anumoditā;",
  "atk-s0519a:21": "Sāsanassa sadāyattā, navaṅgassatthavaṇṇanā.",
  "atk-s0519a:22": "Tassā gambhīrañāṇehi, ogāhetabbabhāvato;",
  "atk-s0519a:23": "Kiñcāpi dukkarā kātuṃ, atthasaṃvaṇṇanā mayā.",
  "atk-s0519a:24": "Saha saṃvaṇṇanaṃ yasmā, dharate satthusāsanaṃ;",
  "atk-s0519a:25": "Pubbācariyasīhānaṃ, tiṭṭhateva vinicchayo.",
  "atk-s0519a:26": "Tasmā tamupanissāya, ogāhetvāna pañcapi;",
  "atk-s0519a:27": "Nikāye peṭakenāpi, saṃsanditvā yathābalaṃ.",
  "atk-s0519a:28": "Suvisuddhamasaṃkiṇṇaṃ, nipuṇatthavinicchayaṃ;",
  "atk-s0519a:29": "Mahāvihāravāsīnaṃ, samayaṃ avilomayaṃ.",
  "atk-s0519a:30": "Pamādalekhaṃ vajjetvā, pāḷiṃ sammā niyojayaṃ;",
  "atk-s0519a:31": "Upadesaṃ vibhāvento, karissāmatthavaṇṇanaṃ.",
  "atk-s0519a:32": "Iti atthaṃ asaṅkiṇṇaṃ, nettippakaraṇassa me;",
  "atk-s0519a:33": "Vibhajantassa sakkaccaṃ, nisāmayatha sādhavoti.",
  "atk-s0519a:34_0": "Tattha kenaṭṭhena netti? Saddhammanayanaṭṭhena netti. Yathā hi taṇhā satte kāmādibhavaṃ",
  "atk-s0519a:34_1": "nayatīti “bhavanettī”ti vuccati, evamayampi veneyyasatte ariyadhammaṃ nayatīti saddhammanayanaṭṭhena",
  "atk-s0519a:34_2": "“nettī”ti vuccati. Atha vā nayanti tāyāti netti. Nettippakaraṇena hi karaṇabhūtena",
  "atk-s0519a:34_3": "dhammakathikā veneyyasatte dassanamaggaṃ nayanti sampāpentīti, nīyanti vā ettha etasmiṃ",
  "atk-s0519a:34_4": "pakaraṇe adhiṭṭhānabhūte patiṭṭhāpetvā veneyyā nibbānaṃ sampāpiyantīti netti. Na",
  "atk-s0519a:34_5": "hi nettiupadesasannissayena vinā aviparītasuttatthāvabodho sambhavati. Tathā hi vuttaṃ",
  "atk-s0519a:34_6": "– “tasmā nibbāyitukāmenā”tiādi. Sabbāpi hi suttassa atthasaṃvaṇṇanā nettiupadesāyattā,",
  "atk-s0519a:34_7": "netti ca suttappabhavā, suttaṃ sammāsambuddhappabhavanti.",
  "atk-s0519a:35_0": "Sā panāyaṃ netti pakaraṇaparicchedato tippabhedā hāranayapaṭṭhānānaṃ vasena. Paṭhamañhi",
  "atk-s0519a:35_1": "hāravicāro, tato nayavicāro, pacchā paṭṭhānavicāroti. Pāḷivavatthānato pana saṅgahavāravibhāgavāravasena",
  "atk-s0519a:35_2": "duvidhā. Sabbāpi hi netti saṅgahavāro vibhāgavāroti vāradvayameva hoti.",
  "atk-s0519a:36_0": "Tattha saṅgahavāro ādito pañcahi gāthāhi paricchinno. Sabbo hi pakaraṇattho “yaṃ",
  "atk-s0519a:36_1": "loko pūjayate”tiādīhi pañcahi gāthāhi apariggahito nāma natthi. Nanu cettha paṭṭhānaṃ",
  "atk-s0519a:36_2": "asaṅgahitanti? Nayidamevaṃ daṭṭhabbaṃ, mūlapadaggahaṇena paṭṭhānassa saṅgahitattā.",
  "atk-s0519a:36_3": "Tathā hi vakkhati – “aṭṭhārasa mūlapadā kuhiṃ daṭṭhabbā sāsanapaṭṭhāne”ti. Mūlapadapaṭṭhānāni",
  "atk-s0519a:36_4": "hi atthanayasaṅkhārattikā viya aññamaññaṃ saṅgahitāni.",
  "atk-s0519a:37_0": "Vibhāgavāro pana uddesaniddesapaṭiniddesavasena tividho. Tesu “tattha katame soḷasa",
  "atk-s0519a:37_1": "hārā”ti ārabhitvā yāva “bhavanti aṭṭhārasa padānī”ti ayaṃ uddesavāro. “Assādādīnavatā”ti",
  "atk-s0519a:37_2": "ārabhitvā yāva “tettiṃsā ettikā nettī”ti ayaṃ niddesavāro. Paṭiniddesavāro pana hāravibhaṅgavāro",
  "atk-s0519a:37_3": "hārasampātavāro nayasamuṭṭhānavāro sāsanapaṭṭhānavāroti catubbidho. Tesu “tattha",
  "atk-s0519a:37_4": "katamo desanāhāro”ti ārabhitvā yāva “ayaṃ pahānena samāropanā”ti ayaṃ hāravibhaṅgavāro.",
  "atk-s0519a:37_5": "Tattha “katamo desanāhārasampāto”ti ārabhitvā yāva “anupādisesā ca nibbānadhātū”ti",
  "atk-s0519a:37_6": "ayaṃ hārasampātavāro. Etthāha – hāravibhaṅgahārasampātavārānaṃ kiṃ nānākaraṇanti?",
  "atk-s0519a:37_7": "Vuccate – yattha anekehipi udāharaṇasuttehi eko hāro niddisīyati, ayaṃ hāravibhaṅgavāro.",
  "atk-s0519a:37_8": "Yattha pana ekasmiṃ sutte aneke hārā sampatanti, ayaṃ hārasampātavāro. Vuttañhetaṃ peṭake –",
  "atk-s0519a:38": "“Yattha ca sabbe hārā, sampatamānā nayanti suttatthaṃ;",
  "atk-s0519a:39": "Byañjanavidhiputhuttā, sā bhūmī hārasampāto”ti.",
  "atk-s0519a:40_0": "Nayasamuṭṭhānasāsanapaṭṭhānavāravibhāgo pākaṭo eva. Sāsanapaṭṭhānavāro pana saṅgahavāre",
  "atk-s0519a:40_1": "viya uddesaniddesavāresupi na sarūpato uddhaṭoti. Etthāha – “idaṃ nettippakaraṇaṃ",
  "atk-s0519a:40_2": "mahāsāvakabhāsitaṃ, bhagavatā anumodita”nti ca kathametaṃ viññāyatīti? Pāḷito eva.",
  "atk-s0519a:40_3": "Na hi pāḷito aññaṃ pamāṇataraṃ atthi. Yā hi catūhi mahāpadesehi aviruddhā pāḷi, sā",
  "atk-s0519a:40_4": "pamāṇaṃ. Tathā hi agarahitāya ācariyaparamparāya peṭakopadeso viya idaṃ nettippakaraṇaṃ",
  "atk-s0519a:40_5": "ābhataṃ. Yadi evaṃ kasmāssa nidānaṃ na vuttaṃ. Sāvakabhāsitānampi hi subhasutta-",
  "atk-s0519a:40_6": "anaṅgaṇasutta- kaccāyanasaṃyuttādīnaṃ nidānaṃ bhāsitanti? Nayidaṃ ekantikaṃ. Sāvakabhāsitānaṃ",
  "atk-s0519a:40_7": "buddhabhāsitānampi hi ekaccānaṃ paṭisambhidāmagganiddesādīnaṃ dhammapadabuddhavaṃsādīnañca",
  "atk-s0519a:40_8": "nidānaṃ na bhāsitaṃ, na ca tāvatā tāni appamāṇaṃ, evamidhāpi daṭṭhabbaṃ.",
  "atk-s0519a:41_0": "Nidānañca nāma suttavinayānaṃ dhammabhaṇḍāgārikaupālittherādīhi mahāsāvakeheva bhāsitaṃ,",
  "atk-s0519a:41_1": "idañca mahāsāvakabhāsitaṃ, theraṃ muñcitvā anaññavisayattā imissā vicāraṇāyāti kimetena",
  "atk-s0519a:41_2": "nidānagavesanena, atthoyevettha gavesitabbo, yo pāḷiyā aviruddhoti. Atha vā pāḷiyā",
  "atk-s0519a:41_3": "atthasaṃvaṇṇanābhāvato na imassa pakaraṇassa visuṃ nidānavacanakiccaṃ atthi, paṭisambhidāmagganiddesādīnaṃ viyāti daṭṭhabbaṃ.",
  "atk-s0519a:42_0": "Idāni etasmiṃ pakaraṇe nānappakārakosallatthaṃ ayaṃ vibhāgo veditabbo – sabbameva",
  "atk-s0519a:42_1": "cetaṃ pakaraṇaṃ sāsanapariyeṭṭhibhāvato ekavidhaṃ, tathā ariyamaggasampādanato vimuttirasato",
  "atk-s0519a:42_2": "ca. Byañjanatthavicārabhāvato duvidhaṃ, tathā saṅgahavibhāgabhāvato dhammavinayatthasaṃvaṇṇanato",
  "atk-s0519a:42_3": "lokiyalokuttaratthasaṅgahaṇato rūpārūpadhammapariggāhakato lakkhaṇalakkhiyabhāvato",
  "atk-s0519a:42_4": "pavattinivattivacanato sabhāgavisabhāganiddesato sādhāraṇāsādhāraṇadhammavibhāgato ca.",
  "atk-s0519a:43_0": "Tividhaṃ puggalattayaniddesato tividhakalyāṇavibhāgato pariññattayakathanato pahānattayūpadesato",
  "atk-s0519a:43_1": "sikkhattayasaṅgahaṇato tividhasaṃkilesavisodhanato mūlagītianugītisaṅgītibhedato",
  "atk-s0519a:43_2": "piṭakattayatthasaṃvaṇṇanato hāranayapaṭṭhānappabhedato ca.",
  "atk-s0519a:44_0": "Catubbidhaṃ catuppaṭisambhidāvisayato catunayadesanato dhammatthadesanāpaṭivedhagambhīrabhāvato",
  "atk-s0519a:44_1": "ca. Pañcavidhaṃ abhiññeyyādidhammavibhāgato pañcakkhandhaniddesato pañcagatiparicchedato",
  "atk-s0519a:44_2": "pañcanikāyatthavivaraṇato ca. Chabbidhaṃ chaḷārammaṇavibhāgato chaajjhattikabāhirāyatanavibhāgato",
  "atk-s0519a:44_3": "ca. Sattavidhaṃ sattaviññāṇaṭṭhitiparicchedato. Navavidhaṃ suttādinavaṅganiddesato.",
  "atk-s0519a:44_4": "Cuddasavidhaṃ suttādhiṭṭhānavibhāgato. Soḷasavidhaṃ aṭṭhavīsatividhañca sāsanapaṭṭhānappabhedato.",
  "atk-s0519a:44_5": "Caturāsītisahassavidhaṃ caturāsītisahassadhammakkhandhavicārabhāvatotiādinā nayena",
  "atk-s0519a:44_6": "pakaraṇavibhāgo veditabbo.",
  "atk-s0519a:45_0": "Tattha sāsanapariyeṭṭhibhāvatoti sakalaṃ nettippakaraṇaṃ sikkhattayasaṅgahassa navaṅgassa",
  "atk-s0519a:45_1": "satthusāsanassa atthasaṃvaṇṇanābhāvato. Ariyamaggasampādanatoti dassanabhūmibhāvanābhūmisampādanato.",
  "atk-s0519a:45_2": "Vimuttirasatoti sāsanassa amatapariyosānattā vuttaṃ. Byañjanatthavicārabhāvatoti",
  "atk-s0519a:45_3": "hārabyañjanapadakammanayānaṃ byañjanavicārattā atthapadaatthanayānaṃ atthavicārattā",
  "atk-s0519a:45_4": "vuttaṃ. Saṅgahavibhāgabhāvo parato āvi bhavissati. Dhammavinayatthasaṃvaṇṇanatoti",
  "atk-s0519a:45_5": "sakalassāpi pariyattisāsanassa dhammavinayabhāvato vuttaṃ. Lakkhaṇalakkhiyabhāvatoti",
  "atk-s0519a:45_6": "nettivacanassa lakkhaṇattā udāharaṇasuttānañca lakkhiyattā vuttaṃ. Sabhāgavisabhāganiddesatoti",
  "atk-s0519a:45_7": "samānajātiyā dhammā sabhāgā, paṭipakkhā visabhāgā, taṃvicārabhāvatoti attho. Sādhāraṇāsādhāraṇadhammavibhāgatoti",
  "atk-s0519a:45_8": "pahānekaṭṭhasahajekaṭṭhatādisāmaññena ye dhammā yesaṃ dhammānaṃ nāmavatthādinā sādhāraṇā",
  "atk-s0519a:45_9": "tabbidhuratāya asādhāraṇā ca, taṃvibhāgato duvidhanti attho.",
  "atk-s0519a:46_0": "Puggalattayaniddesatoti ugghaṭitaññuādi puggalattayaniddesato. Tividhakalyāṇavibhāgatoti",
  "atk-s0519a:46_1": "ādikalyāṇādivibhāgato. Mūlagītianugītisaṅgītibhedatoti paṭhamaṃ vacanaṃ mūlagīti,",
  "atk-s0519a:46_2": "vuttasseva atthassa saṅgahagāthā anugīti, taṃtaṃsuttatthayojanavasena vippakiṇṇassa",
  "atk-s0519a:46_3": "pakaraṇassa saṅgāyanaṃ saṅgīti, sā therassa parato pavattitāti veditabbā, etāsaṃ",
  "atk-s0519a:46_4": "tissannaṃ bhedato tividhanti attho. Pañcakkhandhaniddesatoti rūpādipañcakkhandhasīlādipañcadhammakkhandhaniddesato",
  "atk-s0519a:46_5": "pañcavidhanti attho. Suttādhiṭṭhānavibhāgatoti lobhadosamohānaṃ alobhādosāmohānaṃ",
  "atk-s0519a:46_6": "kāyavacīmanokammānaṃ saddhādipañcindriyānañca vasena cuddasavidhassa suttādhiṭṭhānassa",
  "atk-s0519a:46_7": "vibhāgavacanato cuddasavidhanti attho. Sesaṃ suviññeyyanti na papañcitaṃ.",
  "atk-s0519a:47": "1. Saṅgahavāravaṇṇanā",
  "atk-s0519a:48_0": "Evaṃ anekabhedavibhatte nettippakaraṇe yadidaṃ vuttaṃ “saṅgahavibhāgavāravasena duvidha”nti,",
  "atk-s0519a:48_1": "tattha saṅgahavāro ādi. Tassāpi “yaṃ loko pūjayate”ti ayaṃ gāthā ādi. Tattha yanti",
  "atk-s0519a:48_2": "aniyamato upayoganiddeso, tassa “tassā”ti iminā niyamanaṃ veditabbaṃ. Lokoti kattuniddeso.",
  "atk-s0519a:48_3": "Pūjayateti kiriyāniddeso. Salokapāloti kattuvisesanaṃ. Sadāti kālaniddeso. Namassati",
  "atk-s0519a:48_4": "cāti upacayena kiriyāniddeso. Tassāti sāminiddeso. Etanti paccattaniddeso. Sāsanavaranti",
  "atk-s0519a:48_5": "paccattaniddesena niddiṭṭhadhammanidassanaṃ. Vidūhīti karaṇavacanena kattuniddeso.",
  "atk-s0519a:48_6": "Ñeyyanti kammavācakakiriyāniddeso. Naravarassāti “tassā”ti niyametvā dassitassa sarūpato dassanaṃ.",
  "atk-s0519a:49_0": "Tattha lokiyanti ettha puññāpuññāni tabbipāko cāti loko, pajā, sattanikāyoti attho.",
  "atk-s0519a:49_1": "Loka-saddo hi jātisaddatāya sāmaññavasena niravasesato satte saṅgaṇhāti. Kiñcāpi",
  "atk-s0519a:49_2": "hi lokasaddo saṅkhārabhājanesupi diṭṭhappayogo, pūjanakiriyāyogyabhūtatāvasena pana",
  "atk-s0519a:49_3": "sattalokavacano eva idha gahitoti daṭṭhabbaṃ. Pūjayateti mānayati, apacāyatīti attho.",
  "atk-s0519a:50_0": "Lokaṃ pālentīti lokapālā, cattāro mahārājāno. Lokiyā pana indayamavaruṇakuverā lokapālāti",
  "atk-s0519a:50_1": "vadanti. Saha lokapālehīti salokapālo, “loko”ti iminā tulyādhikaraṇaṃ. Atha vā issariyādhipaccena",
  "atk-s0519a:50_2": "taṃtaṃsattalokassa pālanato rakkhaṇato khattiyacatumahārājasakkasuyāmasantusitasunimmitaparanimmitavasavattimahābrahmādayo",
  "atk-s0519a:50_3": "lokapālā. Tehi saha taṃtaṃsattanikāyo salokapālo lokoti vutto. Atha vā “dveme, bhikkhave,",
  "atk-s0519a:50_4": "sukkā dhammā lokaṃ pālentī”ti vacanato hirottappadhammā lokapālā. Tehi samannāgato",
  "atk-s0519a:50_5": "loko salokapālo. Hirottappasampannā hi pāpagarahino sappurisā dhammacchandavantatāya",
  "atk-s0519a:50_6": "bhagavati pūjānamakkāraparā hontīti.",
  "atk-s0519a:51_0": "Sadāti sabbakālaṃ rattiñceva divā ca, sadāti vā bhagavato dharamānakāle tato parañca.",
  "atk-s0519a:51_1": "Atha vā sadāti abhinīhārato paṭṭhāya yāva sāsanantaradhānā, tato parampi vā. Mahābhinīhārato",
  "atk-s0519a:51_2": "paṭṭhāya hi mahābodhisattā bodhiyā niyatatāya buddhaṅkurabhūtā sadevakassa lokassa",
  "atk-s0519a:51_3": "pūjanīyā ceva vandanīyā ca honti. Yathāha bhagavā sumedhabhūto –",
  "atk-s0519a:52": "“Dīpaṅkaro lokavidū, āhutīnaṃ paṭiggaho;",
  "atk-s0519a:53": "Mama kammaṃ pakittetvā, dakkhiṇaṃ pādamuddhari.",
  "atk-s0519a:54": "“Ye tatthāsuṃ jinaputtā, padakkhiṇamakaṃsu maṃ;",
  "atk-s0519a:55": "Devā manussā asurā ca, abhivādetvāna pakkamu”nti. ;",
  "atk-s0519a:56_0": "Namassati cāti keci kesañci pūjāsakkārādīni karontāpi tesaṃ apākaṭaguṇatāya namakkāraṃ",
  "atk-s0519a:56_1": "na karonti, na evaṃ bhagavato, yathābhūtaabbhuggatakittisaddatāya pana bhagavantaṃ",
  "atk-s0519a:56_2": "sadevako loko pūjayati ceva namassati cāti attho. “Sadā naramanusso”ti keci paṭhanti,",
  "atk-s0519a:56_3": "taṃ na sundaraṃ. Tassāti yaṃ sadevako loko pūjayati ceva namassati ca, tassa. Etanti",
  "atk-s0519a:56_4": "idāni vattabbaṃ buddhiyaṃ viparivattamānaṃ sāmaññena dasseti. Sāsanavaranti taṃ sarūpato",
  "atk-s0519a:56_5": "dasseti. Tattha diṭṭhadhammikasamparāyikaparamatthehi yathārahaṃ satte sāsati vineti",
  "atk-s0519a:56_6": "etenāti sāsanaṃ, tadeva ekantaniyyānaṭṭhena anaññasādhāraṇaguṇatāya ca uttamaṭṭhena",
  "atk-s0519a:56_7": "taṃtaṃabhipatthitasamiddhihetutāya paṇḍitehi varitabbato vā varaṃ, sāsanameva varanti",
  "atk-s0519a:56_8": "sāsanavaraṃ. Vidūhīti yathāsabhāvato kammakammaphalāni kusalādibhede ca dhamme vidantīti",
  "atk-s0519a:56_9": "vidū, paṇḍitamanussā, tehi. Ñātabbaṃ, ñāṇamarahatīti vā ñeyyaṃ. Naravarassāti purisavarassa,",
  "atk-s0519a:56_10": "aggapuggalassāti attho.",
  "atk-s0519a:57_0": "Idaṃ vuttaṃ hoti – yo anaññasādhāraṇamahākaruṇāsabbaññutaññāṇādiguṇavisesayogena",
  "atk-s0519a:57_1": "sadevakena lokena pūjanīyo namassanīyo ca bhagavā arahaṃ sammāsambuddho, tassa loke",
  "atk-s0519a:57_2": "uttamapuggalassa etaṃ idāni amhehi vibhajitabbahāranayapaṭṭhānavicāraṇavisayabhūtaṃ",
  "atk-s0519a:57_3": "sāsanaṃ ādikalyāṇatādiguṇasampattiyā varaṃ aggaṃ uttamaṃ nipuṇañāṇagocaratāya paṇḍitavedanīyamevāti.",
  "atk-s0519a:57_4": "Bhagavato hi vacanaṃ ekagāthāmattampi saccapaṭiccasamuppādakhandhāyatanadhātindriyasatipaṭṭhānādisabhāvadhammaniddhāraṇakkhamatāya",
  "atk-s0519a:57_5": "soḷasahārapañcanayasoḷasaaṭṭhavīsatividhapaṭṭhānavicārayogyabhāvena ca paramagambhīraṃ",
  "atk-s0519a:57_6": "atthato agādhapāraṃ saṇhasukhumañāṇavisayamevāti. Tenevāha – “paññavantassāyaṃ dhammo,",
  "atk-s0519a:57_7": "nāyaṃ dhammo duppaññassā”ti. Atha vā bhagavato sāsanaṃ pariññākkamena lakkhaṇāvabodhappaṭipattiyā",
  "atk-s0519a:57_8": "suññatamukhādīhi ogāhitabbattā aviññūnaṃ supinantenapi na visayo hotīti āha – “vidūhi",
  "atk-s0519a:57_9": "ñeyya”nti. Tathā ca vuttaṃ – “etu viññū puriso”tiādi.",
  "atk-s0519a:58_0": "Apare pana “taṃ tassa sāsanavara”nti paṭhanti, tesaṃ matena yaṃ-saddo sāsana-saddena",
  "atk-s0519a:58_1": "samānādhikaraṇoti daṭṭhabbo. Idaṃ vuttaṃ hoti yaṃ sāsanavaraṃ salokapālo loko pūjayati",
  "atk-s0519a:58_2": "namassati ca, taṃ sāsanavaraṃ vidūhi ñātabbanti. Imasmiñca naye lokapāla-saddena",
  "atk-s0519a:58_3": "bhagavāpi vuccati. Bhagavā hi lokaggatāyakattā nippariyāyena lokapālo, tasmā “tassā”ti",
  "atk-s0519a:58_4": "lokapālassa satthunoti attho. Salokapāloti cettha lokapāla-saddo guṇībhūtopi satthuvisayattā",
  "atk-s0519a:58_5": "sāsana-saddāpekkhatāya sāmibhāvena sambandhīvisesabhūto padhānabhūto viya paṭiniddesaṃ arahatīti.",
  "atk-s0519a:59_0": "Kathaṃ pana sayaṃ dhammassāmī bhagavā dhammaṃ pūjayatīti? Nāyaṃ virodho. Dhammagaruno",
  "atk-s0519a:59_1": "hi buddhā bhagavanto, te sabbakālaṃ dhammaṃ apacāyamānāva viharantīti. Vuttañhetaṃ",
  "atk-s0519a:59_2": "– “yaṃnūnāhaṃ yvāyaṃ dhammo mayā abhisambuddho, tameva dhammaṃ sakkatvā garuṃ katvā",
  "atk-s0519a:59_3": "upanissāya vihareyya”nti.",
  "atk-s0519a:60_0": "Api ca bhagavato dhammapūjanā sattasattāhappaṭipattiādīhi dīpetabbā. Dhammassāmīti",
  "atk-s0519a:60_1": "ca dhammena sadevakassa lokassa sāmīti attho, na dhammassa sāmīti. Evampi namassatīti",
  "atk-s0519a:60_2": "vacanaṃ na yujjati. Na hi bhagavā kañci namassatīti, esopi niddoso. Na hi namassatīti",
  "atk-s0519a:60_3": "padassa namakkāraṃ karotīti ayameva attho, atha kho garukaraṇena tanninno tappoṇo",
  "atk-s0519a:60_4": "tappabbhāroti ayampi attho labbhati. Bhagavā ca dhammagarutāya sabbakālaṃ dhammaninnapoṇapabbhārabhāvena",
  "atk-s0519a:60_5": "viharatīti. Ayañca attho “yena sudaṃ svāhaṃ niccakappaṃ viharāmī”ti evamādīhi suttapadehi",
  "atk-s0519a:60_6": "dīpetabbo. “Vidūhi neyya”ntipi pāṭho, tassa paṇḍitehi saparasantānesu netabbaṃ pāpetabbanti",
  "atk-s0519a:60_7": "attho. Tattha attasantāne pāpanaṃ bujjhanaṃ, parasantāne bodhananti daṭṭhabbaṃ.",
  "atk-s0519a:61_0": "Evaṃ bhagavato sadevakassa lokassa pūjanīyavandanīyabhāvo aggapuggalabhāvo ca vuccamāno",
  "atk-s0519a:61_1": "guṇavisiṭṭhataṃ dīpeti, sā ca guṇavisiṭṭhatā mahābodhiyā veditabbā. Āsavakkhayañāṇapadaṭṭhānañhi",
  "atk-s0519a:61_2": "sabbaññutaññāṇaṃ sabbaññutaññāṇapadaṭṭhānañca āsavakkhayañāṇaṃ “mahābodhī”ti vuccati.",
  "atk-s0519a:61_3": "Sā aviparītadhammadesanato tathāgate suppatiṭṭhitāti viññāyati. Na hi savāsananiravasesakilesappahānaṃ",
  "atk-s0519a:61_4": "anāvaraṇañāṇañca vinā tādisī dhammadesanā sambhavati. Iccassa catuvesārajjayogo.",
  "atk-s0519a:61_5": "Tena dasabalachaasādhāraṇañāṇaaṭṭhārasāveṇikabuddhadhammādisakalasabbaññuguṇapāripūrī",
  "atk-s0519a:61_6": "pakāsitā hoti. Etādisī ca guṇavibhūti mahākaruṇāpubbaṅgamaṃ abhinīhārasampattiṃ purassaraṃ",
  "atk-s0519a:61_7": "katvā sampāditaṃ samattiṃsapāramisaṅkhātaṃ puññañāṇasambhāramantarena na upalabbhatīti",
  "atk-s0519a:61_8": "hetusampadāpi atthato vibhāvitā hotīti evaṃ bhagavato tīsupi avatthāsu sabbasattānaṃ",
  "atk-s0519a:61_9": "ekantahitappaṭilābhahetubhūtā ādimajjhapariyosānakalyāṇā niravasesā buddhaguṇā imāya",
  "atk-s0519a:61_10": "gāthāya pakāsitāti veditabbaṃ.",
  "atk-s0519a:62_0": "Dutiyanaye pana yasmā sikkhattayasaṅgahaṃ saphalaṃ ariyamaggasāsanaṃ tassa ārammaṇabhūtañca",
  "atk-s0519a:62_1": "amatadhātuṃ tadadhigamūpāyañca pubbabhāgapaṭipattisāsanaṃ tadatthaparidīpanañca pariyattisāsanaṃ",
  "atk-s0519a:62_2": "yathārahaṃ saccābhisamayavasena abhisamento svākkhātatādiguṇavisesayuttataṃ manasikaronto",
  "atk-s0519a:62_3": "sakkaccaṃ savanadhāraṇaparipucchādīhi paricayaṃ karonto ca sadevako loko pūjayati",
  "atk-s0519a:62_4": "nāma. Lokanātho ca sammāsambodhippattiyā veneyyānaṃ sakkaccaṃ dhammadesanena “ariyaṃ",
  "atk-s0519a:62_5": "vo, bhikkhave, sammāsamādhiṃ desessāmi”, “maggānaṭṭhaṅgiko seṭṭho”, “yāvatā, bhikkhave,",
  "atk-s0519a:62_6": "dhammā saṅkhatā vā asaṅkhatā vā, virāgo tesaṃ aggamakkhāyati”, “khayaṃ virāgaṃ amataṃ",
  "atk-s0519a:62_7": "paṇītaṃ”, “ekāyano ayaṃ, bhikkhave, maggo sattānaṃ visuddhiyā”, “dhammaṃ vo, bhikkhave,",
  "atk-s0519a:62_8": "desessāmi ādikalyāṇa”ntiādīhi vacanehi thomanena ca pūjayati nāma. Tasmā sāsanavarassa",
  "atk-s0519a:62_9": "pūjanīyabhāvo idha vuccamāno anavasesato dhammaguṇe dīpetīti ye ariyabhāvādayo niyyānādayo",
  "atk-s0519a:62_10": "khayavirāgādayo madanimmadanādayo asaṅkhatādayo svākkhātatādayo ādikalyāṇatādayo",
  "atk-s0519a:62_11": "ca anekehi suttapadehi paveditā aneke dhammaguṇā, te niravasesato imāya gāthāya pakāsitāti veditabbā.",
  "atk-s0519a:63_0": "Yasmā pana ariyasaccappaṭivedhena samugghāṭitasammohāyeva paramatthato paṇḍitā bālyādisamatikkamanato,",
  "atk-s0519a:63_1": "tasmā bhāvitalokuttaramaggā sacchikatasāmaññaphalā ca ariyapuggalā visesato vidūti",
  "atk-s0519a:63_2": "vuccanti. Te hi yathāvuttasāsanavaraṃ aviparītato ñātuṃ netuñca saparasantāne sakkuṇantīti",
  "atk-s0519a:63_3": "aṭṭhaariyapuggalasamūhassa paramatthasaṅghassāpi idha gahitattā ye suppaṭipannatādayo",
  "atk-s0519a:63_4": "anekehi suttapadehi saṃvaṇṇitā ariyasaṅghaguṇā, tepi niravasesato idha pakāsitāti veditabbā.",
  "atk-s0519a:64": "Evaṃ paṭhamagāthāya sātisayaṃ ratanattayaguṇaparidīpanaṃ katvā idāni –",
  "atk-s0519a:65": "“Sabbapāpassa akaraṇaṃ, kusalassa upasampadā;",
  "atk-s0519a:66": "Sacittapariyodapanaṃ, etaṃ buddhāna sāsana”nti. –",
  "atk-s0519a:67_0": "Vacanato saṅkhepato sikkhattayasaṅgahaṃ sāsanaṃ, taṃ pana sikkhattayaṃ ñāṇavisesavisayabhāvabhedato",
  "atk-s0519a:67_1": "avatthābhedato ca tividhaṃ hoti. Kathaṃ? Sutamayañāṇagocaro ca yo “pariyattisaddhammo”ti",
  "atk-s0519a:67_2": "vuccati. Cintāmayañāṇagocaro ca yo ākāraparivitakkadiṭṭhinijjhānakkhantīhi gahetabbākāro",
  "atk-s0519a:67_3": "vimuttāyatanaviseso “paṭipattisaddhammo”ti vuccati. Vipassanāñāṇādisahagato bhāvanāmayañāṇagocaro",
  "atk-s0519a:67_4": "ca yo “paṭivedhasaddhammo”ti vuccati. Evaṃ tividhampi sāsanaṃ sāsanavaranti padena",
  "atk-s0519a:67_5": "saṅgaṇhitvā tattha yaṃ paṭhamaṃ, taṃ itaresaṃ adhigamūpāyoti sabbasāsanamūlabhūtaṃ",
  "atk-s0519a:67_6": "attano pakaraṇassa ca visayabhūtaṃ pariyattisāsanameva tāva saṅkhepato vibhajanto",
  "atk-s0519a:67_7": "“dvādasa padānī”ti gāthamāha.",
  "atk-s0519a:68_0": "Tattha dvādasāti gaṇanaparicchedo. Padānīti paricchinnadhammanidassanaṃ. Tesu byañjanapadāni",
  "atk-s0519a:68_1": "pajjati attho etehīti padāni. Atthapadāni pana pajjanti ñāyantīti padāni. Ubhayampi",
  "atk-s0519a:68_2": "vā ubhayathā yojetabbaṃ byañjanapadānampi aviparītaṃ paṭipajjitabbattā, atthapadānaṃ",
  "atk-s0519a:68_3": "uttarivisesādhigamassa kāraṇabhāvato, tāni padāni parato pāḷiyaññeva āvi bhavissantīti",
  "atk-s0519a:68_4": "tattheva vaṇṇayissāma. Atthasūcanādiatthato suttaṃ. Vuttañhetaṃ saṅgahesu –",
  "atk-s0519a:69": "“Atthānaṃ sūcanato, suvuttato savanatotha sūdanato;",
  "atk-s0519a:70": "Suttāṇā suttasabhāgato ca, ‘sutta’nti akkhāta”nti. ;",
  "atk-s0519a:71_0": "Tadetaṃ tattha suttapiṭakavasena āgataṃ, idha pana piṭakattayavasena yojetabbaṃ.",
  "atk-s0519a:71_1": "“Dvādasa padāni sutta”nti vuttaṃ, yaṃ pariyattisāsananti attho. Taṃ sabbanti taṃ",
  "atk-s0519a:71_2": "“sutta”nti vuttaṃ sakalaṃ buddhavacanaṃ. Byañjanañca attho cāti byañjanañceva tadattho",
  "atk-s0519a:71_3": "ca. Yato “dvādasa padāni sutta”nti vuttaṃ. Idaṃ vuttaṃ hoti – atthasūcanādito suttaṃ",
  "atk-s0519a:71_4": "pariyattidhammo, tañca sabbaṃ atthato dvādasa padāni cha byañjanapadāni ceva cha",
  "atk-s0519a:71_5": "atthapadāni cāti. Atha vā yadetaṃ “sāsanavara”nti vuttaṃ, taṃ sabbaṃ suttaṃ, pariyattisāsanassa",
  "atk-s0519a:71_6": "adhippetattā. Atthato pana dvādasa padāni, byañjanatthapadasamudāyabhāvato. Yathāha",
  "atk-s0519a:71_7": "– “byañjanañca attho cā”ti. Taṃ viññeyyaṃ ubhayanti yasmiṃ byañjane atthe ca vacanavacanīyabhāvena",
  "atk-s0519a:71_8": "sambandhe suttavohāro, tadubhayaṃ sarūpato viññātabbaṃ tattha katamaṃ byañjanaṃ katamo",
  "atk-s0519a:71_9": "atthoti? Tenevāha – “ko attho byañjanaṃ katama”nti.",
  "atk-s0519a:72_0": "Evaṃ “sāsanavara”nti vuttassa suttassa pariyattibhāvaṃ tassa ca atthabyañjanapadabhāvena",
  "atk-s0519a:72_1": "veditabbataṃ dassetvā idāni tassa pavicayupāyaṃ nettippakaraṇaṃ padatthavibhāgena",
  "atk-s0519a:72_2": "dassetuṃ “soḷasahārā”ti gāthamāha.",
  "atk-s0519a:73_0": "Tattha soḷasa hārā etissāti soḷasahārā. Pañcanayā aṭṭhārasamūlapadāti etthāpi eseva",
  "atk-s0519a:73_1": "nayo. Atha vā soḷasa hārā soḷasahārā. Evaṃ itaratthāpi. Hāranayamūlapadāni eva hi",
  "atk-s0519a:73_2": "saṅkhepato vitthārato ca bhāsitāni nettīti. Sāsanassa pariyeṭṭhīti sāsanassa atthapariyesanā,",
  "atk-s0519a:73_3": "pariyattisāsanassa atthasaṃvaṇṇanāti attho, sakalasseva vā sāsanassa atthavicāraṇāti",
  "atk-s0519a:73_4": "attho. Paṭipattipaṭivedhepi hi nettinayānusārena adhigacchantīti. Mahakaccānenāti",
  "atk-s0519a:73_5": "kaccoti purātano isi, tassa vaṃsālaṅkārabhūtoyaṃ mahāthero “kaccāno”ti vuccati. Mahakaccānoti",
  "atk-s0519a:73_6": "pana pūjāvacanaṃ, yathā mahāmoggallānoti, “kaccāyanagottaniddiṭṭhā”tipi pāṭho. Ayañca",
  "atk-s0519a:73_7": "gāthā nettiṃ saṅgāyantehi pakaraṇatthasaṅgaṇhanavasena ṭhapitāti daṭṭhabbā. Yathā",
  "atk-s0519a:73_8": "cāyaṃ, evaṃ hāravibhaṅgavāre taṃtaṃhāraniddesanigamane “tenāha āyasmā”tiādivacanaṃ,",
  "atk-s0519a:73_9": "hārādisamudāyabhūtāyaṃ nettiyaṃ byañjanatthasamudāye ca sutte kiṃ kena viciyatīti",
  "atk-s0519a:73_10": "vicāraṇāyaṃ āha – “hārā byañjanavicayo”tiādi.",
  "atk-s0519a:74_0": "Tattha soḷasapi hārā mūlapadaniddhāraṇamantarena byañjanamukheneva suttassa saṃvaṇṇanā",
  "atk-s0519a:74_1": "honti, na nayā viya mūlapadasaṅkhātasabhāvadhammaniddhāraṇamukhenāti te “byañjanavicayo",
  "atk-s0519a:74_2": "suttassā”ti vuttā. Atthanayā pana yathāvuttaatthamukheneva suttassa atthasampaṭipattiyā",
  "atk-s0519a:74_3": "hontīti āha – “nayā tayo ca suttattho”ti. Ayañca vicāraṇā paratopi āgamissati. Keci",
  "atk-s0519a:74_4": "“nayo cā”ti paṭhanti, taṃ na sundaraṃ. Ubhayaṃ pariggahītanti hārā nayā cāti etaṃ",
  "atk-s0519a:74_5": "ubhayaṃ suttassa atthaniddhāraṇavasena parisamantato gahitaṃ sabbathā sutte yojitaṃ.",
  "atk-s0519a:74_6": "Vuccati suttaṃ vadati saṃvaṇṇeti. Kathaṃ? Yathāsuttaṃ suttānurūpaṃ, yaṃ suttaṃ yathā",
  "atk-s0519a:74_7": "saṃvaṇṇetabbaṃ, tathā saṃvaṇṇetīti attho. Yaṃ yaṃ suttanti vā yathāsuttaṃ, sabbaṃ",
  "atk-s0519a:74_8": "suttanti attho. Nettinayena hi saṃvaṇṇetuṃ asakkuṇeyyaṃ nāma suttaṃ natthīti.",
  "atk-s0519a:75": "Idāni yaṃ vuttaṃ – “sāsanavaraṃ vidūhi ñeyya”nti, tattha nettisaṃvaṇṇanāya visayabhūtaṃ pariyattidhammameva pakārantarena niyametvā dassetuṃ “yā cevā”tiādi vuttaṃ.",
  "atk-s0519a:76_0": "Tattha atthesu kataparicchedo byañjanappabandho desanā, yo pāṭhoti vuccati. Tadattho",
  "atk-s0519a:76_1": "desitaṃ tāya desanāya pabodhitattā. Tadubhayañca vimuttāyatanasīsena paricayaṃ karontānaṃ",
  "atk-s0519a:76_2": "anupādāparinibbānapariyosānānaṃ sampattīnaṃ hetubhāvato ekantena viññeyyaṃ, tadubhayavinimuttassa",
  "atk-s0519a:76_3": "vā ñeyyassa abhāvato tadeva dvayaṃ viññeyyanti imamatthaṃ dasseti yā ceva…pe… viññeyyanti.",
  "atk-s0519a:76_4": "Tatrāti tasmiṃ vijānane sādhetabbe, nipphādetabbe cetaṃ bhummaṃ. Ayamānupubbīti ayaṃ",
  "atk-s0519a:76_5": "vakkhamānā anupubbi hāranayānaṃ anukkamo, anukkamena vakkhamānā hāranayāti attho.",
  "atk-s0519a:76_6": "Navavidhasuttantapariyeṭṭhīti suttādivasena navaṅgassa sāsanassa pariyesanā, atthavicāraṇāti",
  "atk-s0519a:76_7": "attho. Sāmiatthe vā etaṃ paccattaṃ navavidhasuttantapariyeṭṭhiyā anupubbīti. Atha",
  "atk-s0519a:76_8": "vā anupubbīti karaṇatthe paccattaṃ. Idaṃ vuttaṃ hoti – yathāvuttavijānane sādhetabbe",
  "atk-s0519a:76_9": "vakkhamānāya hāranayānupubbiyā ayaṃ navavidhasuttantassa atthapariyesanāti.",
  "atk-s0519a:77_0": "Etthāha – kathaṃ panettha geyyaṅgādīnaṃ suttabhāvo, suttabhāve ca tesaṃ kathaṃ sāsanassa",
  "atk-s0519a:77_1": "navaṅgabhāvo. Yañca saṅgahesu vuccati “sagāthakaṃ suttaṃ geyyaṃ, niggāthakaṃ suttaṃ",
  "atk-s0519a:77_2": "veyyākaraṇa”nti, tathā ca sati suttaṅgameva na siyā. Athāpi visuṃ suttaṅgaṃ siyā,",
  "atk-s0519a:77_3": "maṅgalasuttādīnaṃ suttaṅgasaṅgaho na siyā, gāthābhāvato dhammapadādīnaṃ viya, geyyaṅgasaṅgaho",
  "atk-s0519a:77_4": "vā siyā, sagāthakattā sagāthāvaggassa viya, tathā ubhatovibhaṅgādīsu sagāthakappadesānanti. Vuccate –",
  "atk-s0519a:78": "Suttanti sāmaññavidhi, visesavidhayo pare;",
  "atk-s0519a:79": "Sanimittā niruḷhattā, sahatāññena nāññato.",
  "atk-s0519a:80_0": "Sabbassāpi hi buddhavacanassa suttanti ayaṃ sāmaññavidhi. Tathā hi “ettakaṃ tassa",
  "atk-s0519a:80_1": "bhagavato suttāgataṃ suttapariyāpannaṃ, sāvatthiyā suttavibhaṅge, sakavāde pañca",
  "atk-s0519a:80_2": "suttasatānī”tiādivacanato vinayābhidhammapariyattivisesepi suttavohāro dissati. Tadekadesesu",
  "atk-s0519a:80_3": "pana geyyādayo visesavidhayo tena tena nimittena patiṭṭhitā. Tathā hi geyyassa sagāthakattaṃ",
  "atk-s0519a:80_4": "tabbhāvanimittaṃ. Lokepi hi sasilokaṃ sagāthakaṃ cuṇṇiyaganthaṃ geyya”nti vadanti.",
  "atk-s0519a:80_5": "Gāthāvirahe pana sati pucchitvā vissajjanabhāvo veyyākaraṇassa. Pucchāvissajjanañhi",
  "atk-s0519a:80_6": "“byākaraṇa”nti vuccati. Byākaraṇameva veyyākaraṇanti. Evaṃ sante sagāthakādīnampi",
  "atk-s0519a:80_7": "pañhāvissajjanavasena pavattānaṃ veyyākaraṇabhāvo āpajjatīti? Nāpajjati, geyyādisaññānaṃ",
  "atk-s0519a:80_8": "anokāsabhāvato “gāthāvirahe satī”ti visesitattā ca. Tathā hi dhammapadādīsu kevalaṃ",
  "atk-s0519a:80_9": "gāthābandhesu sagāthakattepi somanassañāṇamayikagāthāyuttesu “vuttañheta”ntiādivacanasambandhesu",
  "atk-s0519a:80_10": "abbhutadhammapaṭisaṃyuttesu ca suttavisesesu yathākkamaṃ gāthāudānaitivuttakaabbhutadhammasaññā",
  "atk-s0519a:80_11": "patiṭṭhitā, tathā satipi gāthābandhabhāve bhagavato atītāsu jātīsu cariyānubhāvappakāsakesu",
  "atk-s0519a:80_12": "jātakasaññā. Satipi pañhāvissajjanabhāve sagāthakatte ca kesuci suttantesu vedassa",
  "atk-s0519a:80_13": "labhāpanato vedallasaññā patiṭṭhitāti evaṃ tena tena sagāthakattādinā nimittena tesu",
  "atk-s0519a:80_14": "tesu suttavisesesu geyyaṅgādisaññā patiṭṭhitāti visesavidhayo suttaṅgato pare geyyādayo.",
  "atk-s0519a:81_0": "Yaṃ panettha geyyaṅgādinimittarahitaṃ suttaṃ, taṃ suttaṅgaṃ visesasaññāparihārena",
  "atk-s0519a:81_1": "sāmaññasaññāya pavattanatoti. Nanu ca sagāthakaṃ suttaṃ geyyaṃ, niggāthakaṃ suttaṃ",
  "atk-s0519a:81_2": "veyyākaraṇanti suttaṅgaṃ na sambhavatīti codanā tadavatthā evāti? Na tadavatthā,",
  "atk-s0519a:81_3": "sodhitattā. Sodhitañhi pubbe gāthāvirahe sati pucchāvissajjanabhāvo veyyākaraṇassa",
  "atk-s0519a:81_4": "tabbhāvanimittanti. Yañca vuttaṃ – “gāthābhāvato maṅgalasuttādīnaṃ suttaṅgasaṅgaho",
  "atk-s0519a:81_5": "na siyā”ti, tampi na, niruḷhattā. Niruḷho hi maṅgalasuttādīsu suttabhāvo, na hi tāni",
  "atk-s0519a:81_6": "dhammapadabuddhavaṃsādayo viya gāthābhāvena paññātāni, kintu suttabhāveneva. Teneva",
  "atk-s0519a:81_7": "hi aṭṭhakathāyaṃ “suttanāmaka”nti nāmaggahaṇaṃ kataṃ.",
  "atk-s0519a:82_0": "Yaṃ pana vuttaṃ “sagāthakattā geyyaṅgasaṅgaho vā siyā”ti, tadapi natthi, yasmā sahatāññena.",
  "atk-s0519a:82_1": "Saha gāthāhīti hi sagāthakaṃ. Sahabhāvo ca nāma atthato aññena hoti, na ca maṅgalasuttādīsu",
  "atk-s0519a:82_2": "gāthāvinimutto koci suttappadeso atthi. Yo saha gāthāhīti vucceyya, na ca samudāyo",
  "atk-s0519a:82_3": "nāma koci atthi. Yadapi vuttaṃ – “ubhatovibhaṅgādīsu sagāthakappadesānaṃ geyyaṅgasaṅgaho",
  "atk-s0519a:82_4": "siyā”ti, tadapi na aññato. Aññā eva hi tā gāthā, jātakādipariyāpannattā. Ato na tāhi",
  "atk-s0519a:82_5": "ubhatovibhaṅgādīnaṃ geyyaṅgabhāvoti evaṃ suttādīnaṃ aṅgānaṃ aññamaññasaṅkarābhāvo",
  "atk-s0519a:82_6": "veditabbo. Yasmā pana sabbampi buddhavacanaṃ yathāvuttanayena atthānaṃ sūcanādiatthena",
  "atk-s0519a:82_7": "suttantveva vuccati, tasmā vuttaṃ – “navavidhasuttantapariyeṭṭhī”ti.",
  "atk-s0519a:83": "Saṅgahavāravaṇṇanā niṭṭhitā.",
  "atk-s0519a:84": "2. Uddesavāravaṇṇanā",
  "atk-s0519a:85_0": "1. Evaṃ saṅgahavārena saṅkhepato dassite hārādayo idāni vibhāgena dassetuṃ “tattha",
  "atk-s0519a:85_1": "katame soḷasa hārā”tiādidesanā āraddhā. Tattha tatthāti yaṃ vuttaṃ – “soḷasahārā",
  "atk-s0519a:85_2": "nettī”ti, tasmiṃ vacane, tissaṃ vā gāthāyaṃ, yāni hāranayamūlapadāni uddhaṭāni, tesūti",
  "atk-s0519a:85_3": "attho. Katameti pucchāvacanaṃ. Pucchā ca nāmesā pañcavidhā adiṭṭhajotanāpucchā diṭṭhasaṃsandanāpucchā",
  "atk-s0519a:85_4": "vimaticchedanāpucchā anumatipucchā kathetukamyatāpucchāti. Tāsu ayaṃ kathetukamyatāpucchā.",
  "atk-s0519a:85_5": "Soḷasāti gaṇanavasena paricchedo. Tena nesaṃ na tato uddhaṃ adho cāti etaparamataṃ",
  "atk-s0519a:85_6": "dasseti. Sā cetaparamatā parato āvi bhavissati. Hārāti gaṇanavasena paricchinnānaṃ",
  "atk-s0519a:85_7": "sāmaññato dassanaṃ. Desanā vicayotiādi sarūpadassanaṃ.",
  "atk-s0519a:86_0": "Tattha kenaṭṭhena hārā? Harīyanti etehi, ettha vā suttageyyādivisayā aññāṇasaṃsayavipallāsāti",
  "atk-s0519a:86_1": "hārā, haranti vā sayaṃ tāni, haraṇamattameva vāti hārā phalūpacārena. Atha vā harīyanti",
  "atk-s0519a:86_2": "voharīyanti dhammasaṃvaṇṇakadhammapaṭiggāhakehi dhammassa dānaggahaṇavasenāti hārā.",
  "atk-s0519a:86_3": "Atha vā hārā viyāti hārā. Yathā hi anekaratanāvalisamūho hārasaṅkhāto attano avayavabhūtaratanasamphassehi",
  "atk-s0519a:86_4": "samuppajjanīyamānahilādasukho hutvā tadupabhogījanasarīrasantāpaṃ nidāghapariḷāhupajanitaṃ",
  "atk-s0519a:86_5": "vūpasameti, evametepi nānāvidhaparamattharatanappabandhā saṃvaṇṇanāvisesā attano",
  "atk-s0519a:86_6": "avayavabhūtaparamattharatanādhigamena samuppādiyamānanibbutisukhā dhammapaṭiggāhakajanahadayaparitāpaṃ",
  "atk-s0519a:86_7": "kāmarāgādikilesahetukaṃ vūpasamentīti. Atha vā hārayanti aññāṇādīnaṃ hāraṃ apagamaṃ",
  "atk-s0519a:86_8": "karonti ācikkhantīti vā hārā. Atha vā sotujanacittassa haraṇato ramaṇato ca hārā",
  "atk-s0519a:86_9": "niruttinayena, yathā – “bhavesu vantagamano bhagavā”ti. Ayaṃ tāva hārānaṃ sādhāraṇato attho.",
  "atk-s0519a:87_0": "Asādhāraṇato pana desīyati saṃvaṇṇīyati etāya suttatthoti desanā, desanāsahacaraṇato",
  "atk-s0519a:87_1": "vā desanā. Nanu ca aññepi hārā desanāsaṅkhātassa suttassa atthasaṃvaṇṇanato desanāsahacārinovāti?",
  "atk-s0519a:87_2": "Saccametaṃ, ayaṃ pana hāro yebhuyyena yathārutavaseneva viññāyamāno desanāya saha",
  "atk-s0519a:87_3": "caratīti vattabbataṃ arahati, na tathā pare. Na hi assādādīnavanissaraṇādisandassanarahitā",
  "atk-s0519a:87_4": "suttadesanā atthi. Assādādisandassanavibhāvanalakkhaṇo cāyaṃ hāroti.",
  "atk-s0519a:88": "Viciyanti etena, ettha vā padapañhādayo, viciti eva vā tesanti vicayo. Pāḷiyaṃ pana vicinatīti vicayoti ayamattho dassito.",
  "atk-s0519a:89": "Yuttīti upapattisādhanayutti, idha pana yuttivicāraṇā yutti uttarapadalopena “rūpabhavo rūpa”nti yathā, yuttisahacaraṇato vā. Idhāpi desanāhāre vuttanayena attho vitthāretabbo.",
  "atk-s0519a:90": "Padaṭṭhānanti āsannakāraṇaṃ, idhāpi padaṭṭhānavicāraṇātiādi vuttanayeneva veditabbaṃ.",
  "atk-s0519a:91": "Lakkhīyanti etena, ettha vā ekalakkhaṇā dhammā avuttāpi ekavacanenāti lakkhaṇaṃ.",
  "atk-s0519a:92": "Viyūhīyanti vibhāgena piṇḍīyanti etena, ettha vāti byūho. Nibbacanādīnaṃ sutte dassiyamānānaṃ catunnaṃ byūhoti catubyūho, catunnaṃ vā byūho etthāti catubyūho.",
  "atk-s0519a:93": "Āvaṭṭīyanti etena, ettha vā sabhāgā visabhāgā ca dhammā, tesaṃ vā āvaṭṭananti āvaṭṭo.",
  "atk-s0519a:94": "Vibhajīyanti etena, ettha vā sādhāraṇāsādhāraṇānaṃ saṃkilesavodānadhammānaṃ bhūmiyoti vibhatti, vibhajanaṃ vā etesaṃ bhūmiyāti vibhatti.",
  "atk-s0519a:95": "Paṭipakkhavasena parivattīyanti iminā, ettha vā sutte vuttadhammā, parivattanaṃ vā tesanti parivattano.",
  "atk-s0519a:96": "Vividhaṃ vacanaṃ ekassevatthassa vācakametthāti vivacanaṃ, vivacanameva vevacanaṃ, vividhaṃ vuccati etena atthoti vā vivacanaṃ. Sesaṃ vuttanayameva.",
  "atk-s0519a:97": "Pakārehi pabhedato vā ñāpīyanti iminā, ettha vā atthāti paññatti.",
  "atk-s0519a:98": "Otārīyanti anuppavesīyanti etena, ettha vā suttāgatā dhammā paṭiccasamuppādādīsūti otaraṇo.",
  "atk-s0519a:99": "Sodhīyanti samādhīyanti etena, ettha vā sutte padapadatthapañhārambhāti sodhano.",
  "atk-s0519a:100": "Adhiṭṭhīyanti anupavattīyanti etena, ettha vā sāmaññavisesabhūtā dhammā vinā vikappenāti adhiṭṭhāno.",
  "atk-s0519a:101": "Parikaroti abhisaṅkharoti phalanti parikkhāro, hetu paccayo ca, parikkhāraṃ ācikkhatīti parikkhāro, hāro, parikkhāravisayattā parikkhārasahacaraṇato vā parikkhāro.",
  "atk-s0519a:102": "Samāropīyanti etena, ettha vā padaṭṭhānādimukhena dhammāti samāropano. Sabbattha ca bhāvasādhanavasenāpi attho sambhavatīti tassāpi vasena yojetabbaṃ.",
  "atk-s0519a:103_0": "Tassāti yathāvuttassa hāruddesassa. Anugītīti vuttassevatthassa sukhaggahaṇatthaṃ",
  "atk-s0519a:103_1": "anupacchā gāyanagāthā, tāsu osānagāthāya atthato asaṃkiṇṇāti padatthena saṅkararahitā,",
  "atk-s0519a:103_2": "tena yadipi keci hārā aññamaññaṃ avisiṭṭhā viya dissanti, tathāpi tesaṃ atthato saṅkaro",
  "atk-s0519a:103_3": "natthīti dasseti. So ca nesaṃ asaṅkaro lakkhaṇaniddese supākaṭo hoti. Etesañcevāti",
  "atk-s0519a:103_4": "etesaṃ soḷasannaṃ hārānaṃ. Yathā asaṅkaro, tathā ceva bhavati. Kiṃ bhavati? Vitthāratayā",
  "atk-s0519a:103_5": "vitthārena. Nayavibhatti nayena upāyena ñāyena vibhāgo. Etena taṃ eva asaṅkiṇṇataṃ",
  "atk-s0519a:103_6": "vibhāveti. Keci “vitthāranayā”ti paṭhanti, taṃ na sundaraṃ, ayañca gāthā kesuci potthakesu natthi.",
  "atk-s0519a:104_0": "2. Evaṃ hāre uddisitvā idāni naye uddisituṃ “tattha katame”tiādi vuttaṃ. Tattha nayanti",
  "atk-s0519a:104_1": "saṃkilese vodānāni ca vibhāgato ñāpentīti nayā, nīyanti vā tāni etehi, ettha vāti",
  "atk-s0519a:104_2": "nayā, nayanamattameva vāti nayā, nīyanti vā sayaṃ dhammakathikehi upanīyanti suttassa",
  "atk-s0519a:104_3": "atthapavicayatthanti nayā. Atha vā nayā viyāti nayā. Yathā hi ekattādayo nayā sammā",
  "atk-s0519a:104_4": "paṭivijjhiyamānā paccayapaccayuppannadhammānaṃ yathākkamaṃ sambandhavibhāgabyāpāravirahānurūpaphalabhāvadassanena",
  "atk-s0519a:104_5": "asaṅkarato sammutisaccaparamatthasaccānaṃ sabhāvaṃ pavedayantā paramatthasaccappaṭivedhāya",
  "atk-s0519a:104_6": "saṃvattanti, evametepi kaṇhasukkasappaṭibhāgadhammavibhāgadassanena aviparītasuttatthāvabodhāya",
  "atk-s0519a:104_7": "abhisambhuṇantā veneyyānaṃ catusaccappaṭivedhāya saṃvattanti. Atha vā pariyattiatthassa",
  "atk-s0519a:104_8": "nayanato saṃkilesato yamanato ca nayā niruttinayena.",
  "atk-s0519a:105_0": "Nandiyāvaṭṭotiādīsu nandiyāvaṭṭassa viya āvaṭṭo etassāti nandiyāvaṭṭo, yathā hi nandiyāvaṭṭo",
  "atk-s0519a:105_1": "antoṭhitena padhānāvayavena bahiddhā āvaṭṭati, evamayampi nayoti attho. Atha vā nandiyā",
  "atk-s0519a:105_2": "taṇhāya pamodassa vā āvaṭṭo etthāti nandiyāvaṭṭo. Tīhi avayavehi lobhādīhi saṃkilesapakkhe",
  "atk-s0519a:105_3": "alobhādīhi ca vodānapakkhe pukkhalo sobhanoti tipukkhalo. Asantāsanajavaparakkamādivisesayogena",
  "atk-s0519a:105_4": "sīho bhagavā, tassa vikkīḷitaṃ desanāvacīkammabhūto vihāroti katvā vipallāsatappaṭipakkhaparidīpanato",
  "atk-s0519a:105_5": "sīhassa vikkīḷitaṃ etthāti sīhavikkīḷito, nayo. Balavisesayogadīpanato vā sīhavikkīḷitasadisattā",
  "atk-s0519a:105_6": "nayo sīhavikkīḷito. Balaviseso cettha saddhādibalaṃ, dasabalāni eva vā. Atthanayattayadisābhāvena",
  "atk-s0519a:105_7": "kusalādidhammānaṃ ālocanaṃ disālocanaṃ. Tathā ālocitānaṃ tesaṃ dhammānaṃ atthanayattayayojane",
  "atk-s0519a:105_8": "samānayanato aṅkuso viya aṅkuso. Gāthāsu lañjeti pakāseti suttatthanti lañjako, nayo",
  "atk-s0519a:105_9": "ca so lañjako cāti nayalañjako. Gatāti ñātā, matāti attho. So eva vā pāṭho. Sesaṃ",
  "atk-s0519a:105_10": "vuttanayena veditabbaṃ.",
  "atk-s0519a:106_0": "3. Evaṃ nayepi uddisitvā idāni mūlapadāni uddisituṃ “tattha katamānī”tiādi āraddhaṃ.",
  "atk-s0519a:106_1": "Tattha mūlāni ca tāni nayānaṃ paṭṭhānabhāgānañca patiṭṭhābhāvato padāni ca adhigamūpāyabhāvato",
  "atk-s0519a:106_2": "koṭṭhāsabhāvato cāti mūlapadāni. Kosallasambhūtaṭṭhena, kucchitānaṃ vā pāpadhammānaṃ",
  "atk-s0519a:106_3": "salanato viddhaṃsanato, kusānaṃ vā rāgādīnaṃ lavanato, kusā viya vā lavanato, kusena",
  "atk-s0519a:106_4": "vā ñāṇena lātabbato pavattetabbato kusalāni, tappaṭipakkhato akusalānīti padattho veditabbo.",
  "atk-s0519a:107_0": "Evaṃ gaṇanaparicchedato jātibhedato ca mūlapadāni dassetvā idāni sarūpato dassento",
  "atk-s0519a:107_1": "saṃkilesapakkhaṃyeva paṭhamaṃ uddisati “taṇhā”tiādinā. Tattha tasati paritasatīti",
  "atk-s0519a:107_2": "taṇhā. Avindiyaṃ vindati, vindiyaṃ na vindatīti avijjā, vijjāpaṭipakkhāti vā avijjā.",
  "atk-s0519a:107_3": "Lubbhanti tena, sayaṃ vā lubbhati, lubbhanamattameva vā soti lobho. Dosamohesupi",
  "atk-s0519a:107_4": "eseva nayo. Asubhe “subha”nti pavattā saññā subhasaññā. Sukhasaññādīsupi imināva",
  "atk-s0519a:107_5": "nayena attho veditabbo. Saṅgahanti gaṇanaṃ. Samosaraṇanti samoropanaṃ.",
  "atk-s0519a:108_0": "Paccanīkadhamme sametīti samatho. Aniccādīhi vividhehi ākārehi passatīti vipassanā.",
  "atk-s0519a:108_1": "Alobhādayo lobhādipaṭipakkhato veditabbā. Asubhe “asubha”nti pavattā saññā asubhasaññā,",
  "atk-s0519a:108_2": "kāyānupassanāsatipaṭṭhānaṃ. Saññāsīsena hi desanā. Dukkhasaññādīsupi eseva nayo.",
  "atk-s0519a:109_0": "Idaṃ uddānanti idaṃ vuttasseva atthassa vippakiṇṇabhāvena nassituṃ adatvā uddhaṃ",
  "atk-s0519a:109_1": "dānaṃ rakkhaṇaṃ uddānaṃ, saṅgahavacananti attho. “Cattāro vipallāsā”tipi pāṭho. Kilesabhūmīti",
  "atk-s0519a:109_2": "saṃkilesabhūmi sabbesaṃ akusaladhammānaṃ samosaraṇaṭṭhānattā. Kusalānaṃ yāni tīṇi",
  "atk-s0519a:109_3": "mūlāni. “Kusalānī”tipi paṭhanti. Satipaṭṭhānāti asubhasaññādayo sandhāyāha. Indriyabhūmīti",
  "atk-s0519a:109_4": "saddhādīnaṃ vimuttiparipācanindriyānaṃ samosaraṇaṭṭhānattā vuttaṃ. Yujjantīti yojīyanti.",
  "atk-s0519a:109_5": "Khoti padapūraṇe, avadhāraṇatthe vā nipāto. Tena ete evāti dasseti. Aṭṭhārasevāti",
  "atk-s0519a:109_6": "vā. Mūlapadāti mūlapadāni, liṅgavipallāso vā.",
  "atk-s0519a:110": "Uddesavāravaṇṇanā niṭṭhitā.",
  "atk-s0519a:111": "3. Niddesavāravaṇṇanā",
  "atk-s0519a:112_0": "4. Evaṃ uddiṭṭhe hārādayo niddisituṃ “tattha saṅkhepato”tiādi āraddhaṃ. Tattha tatthāti",
  "atk-s0519a:112_1": "tasmiṃ uddesapāṭhe. Saṅkhepato netti kittitāti samāsato nettippakaraṇaṃ kathitaṃ.",
  "atk-s0519a:112_2": "Hāranayamūlapadānañhi sarūpadassanaṃ uddesapāṭhena katanti. Ettha ca hāranayānaṃ –",
  "atk-s0519a:113": "Sāmaññato visesena, padattho lakkhaṇaṃ kamo;",
  "atk-s0519a:114": "Ettāvatā ca hetvādī, veditabbā hi viññunā.",
  "atk-s0519a:115_0": "Tesu avisesato visesato ca hāranayānaṃ attho dassito. Lakkhaṇādīsu pana avisesato",
  "atk-s0519a:115_1": "sabbepi hārā nayā ca yathākkamaṃ byañjanatthamukhena navaṅgassa sāsanassa atthasaṃvaṇṇanalakkhaṇā.",
  "atk-s0519a:115_2": "Visesato pana tassa tassa hārassa nayassa ca lakkhaṇaṃ niddese eva kathayissāma.",
  "atk-s0519a:115_3": "Kamādīni ca yasmā nesaṃ lakkhaṇesu ñātesu viññeyyāni honti, tasmā tānipi niddesato",
  "atk-s0519a:115_4": "parato pakāsayissāma.",
  "atk-s0519a:116": "Hārasaṅkhepo",
  "atk-s0519a:117_0": "1. Yā pana assādādīnavatātiādikā niddesagāthā, tāsu assādādīnavatāti assādo ādīnavatāti",
  "atk-s0519a:117_1": "padavibhāgo. Ādīnavatāti ca ādīnavo eva. Keci “assādādīnavato”ti paṭhanti, taṃ na",
  "atk-s0519a:117_2": "sundaraṃ. Tattha assādīyatīti assādo, sukhaṃ somanassañca. Vuttañhetaṃ – “yaṃ, bhikkhave,",
  "atk-s0519a:117_3": "pañcupādānakkhandhe paṭicca uppajjati sukhaṃ somanassaṃ, ayaṃ pañcasu upādānakkhandhesu",
  "atk-s0519a:117_4": "assādo”ti. Yathā cetaṃ sukhaṃ somanassaṃ, evaṃ iṭṭhārammaṇampi. Vuttampi cetaṃ –",
  "atk-s0519a:117_5": "“so tadassādeti taṃ nikāmetī”ti “rūpaṃ assādeti abhinandati, taṃ ārabbha rāgo uppajjatī”ti,",
  "atk-s0519a:117_6": "“saṃyojanīyesu, bhikkhave, dhammesu assādānupassino”ti ca. Assādeti etāyāti vā assādo,",
  "atk-s0519a:117_7": "taṇhā. Taṇhāya hi kāraṇabhūtāya puggalo sukhampi sukhārammaṇampi assādeti. Yathā",
  "atk-s0519a:117_8": "ca taṇhā, evaṃ vipallāsāpi. Vipallāsavasena hi sattā aniṭṭhampi ārammaṇaṃ iṭṭhākārena",
  "atk-s0519a:117_9": "assādenti, evaṃ vedanāya sabbesaṃ tebhūmakasaṅkhārānaṃ taṇhāya vipallāsānañca assādavicāro veditabbo.",
  "atk-s0519a:118_0": "Kathaṃ pana dukkhādukkhamasukhavedanānaṃ assādanīyatāti? Vipallāsato sukhapariyāyasabbhāvato",
  "atk-s0519a:118_1": "ca. Tathā hi vuttaṃ – “sukhā kho, āvuso visākha, vedanā ṭhitisukhā vipariṇāmadukkhā.",
  "atk-s0519a:118_2": "Dukkhā vedanā ṭhitidukkhā vipariṇāmasukhā, adukkhamasukhā vedanā ñāṇasukhā aññāṇadukkhā”ti.",
  "atk-s0519a:118_3": "Tattha vedanāya aṭṭhasatapariyāyavasena, tebhūmakasaṅkhārānaṃ nikkhepakaṇḍarūpakaṇḍavasena,",
  "atk-s0519a:118_4": "taṇhāya saṃkilesavatthuvibhaṅge nikkhepakaṇḍe ca taṇhāniddesavasena, vipallāsānaṃ",
  "atk-s0519a:118_5": "sukhasaññādivasena dvāsaṭṭhidiṭṭhigatavasena ca vibhāgo veditabbo.",
  "atk-s0519a:119_0": "Ādīnavo dukkhā vedanā tissopi vā dukkhatā. Atha vā sabbepi tebhūmakā saṅkhārā ādīnavo.",
  "atk-s0519a:119_1": "Ādīnaṃ ativiya kapaṇaṃ vāti pavattatīti hi ādīnavo, kapaṇamanusso, evaṃsabhāvā ca",
  "atk-s0519a:119_2": "tebhūmakā dhammā aniccatādiyogena. Yato tattha ādīnavānupassanā āraddhavipassakānaṃ",
  "atk-s0519a:119_3": "yathābhūtanayoti vuccati. Tathā ca vuttaṃ – “yaṃ, bhikkhave, pañcupādānakkhandhā",
  "atk-s0519a:119_4": "aniccā dukkhā vipariṇāmadhammā, ayaṃ pañcasu upādānakkhandhesu ādīnavo”ti. Tasmā",
  "atk-s0519a:119_5": "ādīnavo dukkhasaccaniddesabhūtānaṃ jātiyādīnaṃ aniccatādīnaṃ dvācattālīsāya ākārānañca",
  "atk-s0519a:119_6": "vasena vibhajitvā niddisitabbo.",
  "atk-s0519a:120_0": "Nissarati etenāti nissaraṇaṃ, ariyamaggo. Nissaratīti vā nissaraṇaṃ nibbānaṃ. Ubhayampi",
  "atk-s0519a:120_1": "sāmaññaniddesena ekasesena vā “nissaraṇa”nti vuttaṃ. Pi-saddo purimānaṃ pacchimānañca",
  "atk-s0519a:120_2": "sampiṇḍanattho. Tattha ariyamaggapakkhe satipaṭṭhānādīnaṃ sattattiṃsabodhipakkhiyadhammānaṃ",
  "atk-s0519a:120_3": "kāyānupassanādīnañca tadantogadhabhedānaṃ vasena nissaraṇaṃ vibhajitvā niddisitabbaṃ.",
  "atk-s0519a:121_0": "Nibbānapakkhe pana kiñcāpi asaṅkhatāya dhātuyā nippariyāyena vibhāgo natthi. Pariyāyena",
  "atk-s0519a:121_1": "pana sopādisesanirupādisesabhedena. Yato vā taṃ nissaṭaṃ, tesaṃ paṭisambhidāmagge",
  "atk-s0519a:121_2": "dassitappabhedānaṃ cakkhādīnaṃ channaṃ dvārānaṃ rūpādīnaṃ channaṃ ārammaṇānaṃ taṃtaṃdvārappavattānaṃ",
  "atk-s0519a:121_3": "channaṃ channaṃ viññāṇaphassavedanāsaññācetanātaṇhāvitakkavicārānaṃ pathavīdhātuādīnaṃ",
  "atk-s0519a:121_4": "channaṃ dhātūnaṃ dasannaṃ kasiṇāyatanānaṃ asubhānaṃ kesādīnaṃ dvattiṃsāya ākārānaṃ",
  "atk-s0519a:121_5": "pañcannaṃ khandhānaṃ dvādasannaṃ āyatanānaṃ aṭṭhārasannaṃ dhātūnaṃ lokiyānaṃ indriyānaṃ",
  "atk-s0519a:121_6": "kāmadhātuādīnaṃ tissannaṃ dhātūnaṃ kāmabhavādīnaṃ tiṇṇaṃ tiṇṇaṃ bhavānaṃ catunnaṃ",
  "atk-s0519a:121_7": "jhānānaṃ appamaññānaṃ āruppānaṃ dvādasannaṃ paṭiccasamuppādaṅgānañcāti evamādīnaṃ",
  "atk-s0519a:121_8": "saṅkhatadhammānaṃ nissaraṇabhāvena ca vibhajitvā niddisitabbaṃ.",
  "atk-s0519a:122_0": "Phalanti desanāphalaṃ. Kiṃ pana tanti? Yaṃ desanāya nipphādīyati. Nanu ca nibbānādhigamo",
  "atk-s0519a:122_1": "bhagavato desanāya nipphādīyati. Nibbānañca “nissaraṇa”nti iminā vuttamevāti? Saccametaṃ,",
  "atk-s0519a:122_2": "tañca kho paramparāya. Idha pana paccakkhato desanāphalaṃ adhippetaṃ. Taṃ pana sutamayañāṇaṃ.",
  "atk-s0519a:122_3": "Atthadhammavedādiariyamaggassa pubbabhāgappaṭipattibhūtā chabbisuddhiyo. Yañca tasmiṃ",
  "atk-s0519a:122_4": "khaṇe maggaṃ anabhisambhuṇantassa kālantare tadadhigamakāraṇabhūtaṃ sampattibhavahetu",
  "atk-s0519a:122_5": "ca siyā. Tathā hi vakkhati – “attānudiṭṭhiṃ ūhacca, evaṃ maccutaro siyāti idaṃ phala”nti,",
  "atk-s0519a:122_6": "“dhammo have rakkhati dhammacārinti idaṃ phala”nti ca. Etena nayena devesu ca mānusesu",
  "atk-s0519a:122_7": "ca āyuvaṇṇabalasukhayasaparivāraādhipateyyasampattiyo upadhisampattiyo cakkavattisirī",
  "atk-s0519a:122_8": "devarajjasirī cattāri sampatticakkāni sīlasampadā samādhisampadā tisso vijjā cha",
  "atk-s0519a:122_9": "abhiññā catasso paṭisambhidā sāvakabodhi paccekabodhi sammāsambodhīti sabbāpi sampattiyo",
  "atk-s0519a:122_10": "puññasambhārahetukā bhagavato desanāya sādhetabbatāya phalanti veditabbā.",
  "atk-s0519a:123_0": "Upāyoti ariyamaggapadaṭṭhānabhūtā pubbabhāgappaṭipadā. Sā hi purimā purimā pacchimāya",
  "atk-s0519a:123_1": "pacchimāya adhigamūpāyabhāvato paramparāya magganibbānādhigamassa ca hetubhāvato",
  "atk-s0519a:123_2": "upāyo. Yā ca pubbe vuttaphalādhigamassa upāyapaṭipatti. Keci pana “saha vipassanāya",
  "atk-s0519a:123_3": "maggo upāyo”ti vadanti, tesaṃ matena nissaraṇanti nibbānameva vuttaṃ siyā. Phalaṃ",
  "atk-s0519a:123_4": "viya upāyopi pubbabhāgoti vuttaṃ siyā, yaṃ pana vakkhati “sabbe dhammā…pe… visuddhiyāti",
  "atk-s0519a:123_5": "ayaṃ upāyo”ti. Etthāpi pubbabhāgappaṭipadā eva udāhaṭāti sakkā viññātuṃ. Yasmā pana",
  "atk-s0519a:123_6": "“te pahāya tare oghanti idaṃ nissaraṇa”nti ariyamaggassa nissaraṇabhāvaṃ vakkhati.",
  "atk-s0519a:123_7": "Ariyamaggo hi oghataraṇanti.",
  "atk-s0519a:124": "Āṇattīti āṇārahassa bhagavato veneyyajanassa hitasiddhiyā “evaṃ paṭipajjāhī”ti vidhānaṃ. Tathā hi vakkhati “suññato lokaṃ avekkhassu, mogharājāti āṇattī”ti.",
  "atk-s0519a:125_0": "Yogīnanti catusaccakammaṭṭhānabhāvanāya yuttappayuttānaṃ veneyyānaṃ, atthāyāti vacanaseso.",
  "atk-s0519a:125_1": "Desanāhāroti etesaṃ yathāvuttānaṃ assādādīnaṃ vibhajanalakkhaṇo saṃvaṇṇanāviseso",
  "atk-s0519a:125_2": "desanāhāro nāmāti attho. Etthāha – kiṃ panetesaṃ assādādīnaṃ anavasesānaṃ vacanaṃ",
  "atk-s0519a:125_3": "desanāhāro, udāhu ekaccānanti? Niravasesānaṃyeva. Yasmiñhi sutte assādādīnavanissaraṇāni",
  "atk-s0519a:125_4": "sarūpato āgatāni, tattha vattabbameva natthi. Yattha pana ekadesena āgatāni, na vā",
  "atk-s0519a:125_5": "sarūpena. Tattha anāgataṃ atthavasena niddhāretvā hāro yojetabbo. Ayañca attho desanāhāravibhaṅge",
  "atk-s0519a:125_6": "āgamissatīti idha na papañcito.",
  "atk-s0519a:126_0": "2. Yaṃ pucchitanti yā pucchā, viciyamānāti vacanaseso. Vissajjitaṃ anugītīti etthāpi",
  "atk-s0519a:126_1": "eseva nayo. Tattha vissajjitanti vissajjanā, sā ekaṃsabyākaraṇādivasena catubbidhaṃ",
  "atk-s0519a:126_2": "byākaraṇaṃ. Ca-saddo sampiṇḍanattho, tena gāthāyaṃ avuttaṃ padādiṃ saṅgaṇhāti. Tā",
  "atk-s0519a:126_3": "pana pucchāvissajjanā kassāti āha “suttassā”ti. Etena sutte āgataṃ pucchāvissajjanaṃ",
  "atk-s0519a:126_4": "vicetabbanti dasseti. Yā ca anugītiti vuttasseva atthassa yā anu pacchā gīti anugīti,",
  "atk-s0519a:126_5": "saṅgahagāthā, pucchāya vā anurūpā gīti. Etena pubbāparaṃ gahitaṃ. Byākaraṇassa hi",
  "atk-s0519a:126_6": "pucchānurūpatā idha pubbāparaṃ adhippetaṃ. Yā “pucchānusandhī”ti vuccati. Purimaṃ",
  "atk-s0519a:126_7": "“suttassā”ti padaṃ pubbāpekkhanti puna “suttassā”ti vuttaṃ. Tena suttassa nissayabhūte",
  "atk-s0519a:126_8": "assādādike pariggaṇhāti. Ettāvatā vicayahārassa visayo niravasesena dassito hoti.",
  "atk-s0519a:126_9": "Tathā ca vakkhati vicayahāravibhaṅge “padaṃ vicinati…pe… anugītiṃ vicinatī”ti.",
  "atk-s0519a:127_0": "Tattha sutte sabbesaṃ padānaṃ anupubbena atthaso byañjanaso ca vicayo padavicayo.",
  "atk-s0519a:127_1": "“Ayaṃ pucchā adiṭṭhajotanā diṭṭhasaṃsandanā vimaticchedanā anumatipucchā kathetukamyatāpucchā",
  "atk-s0519a:127_2": "sattādhiṭṭhānā dhammādhiṭṭhānā ekādhiṭṭhānā anekādhiṭṭhānā sammutivisayā paramatthavisayā",
  "atk-s0519a:127_3": "atītavisayā anāgatavisayā paccuppannavisayā”tiādinā pucchāvicayo veditabbo. “Idaṃ",
  "atk-s0519a:127_4": "vissajjanaṃ ekaṃsabyākaraṇaṃ vibhajjabyākaraṇaṃ paṭipucchābyākaraṇaṃ ṭhapanaṃ sāvasesaṃ",
  "atk-s0519a:127_5": "niravasesaṃ sauttaraṃ anuttaraṃ lokiyaṃ lokuttara”ntiādinā vissajjanavicayo.",
  "atk-s0519a:128_0": "“Ayaṃ pucchā iminā sameti, etena na sametī”ti pucchitatthaṃ ānetvā vicayo pubbenāparaṃ",
  "atk-s0519a:128_1": "saṃsanditvā ca vicayo pubbāparavicayo. “Ayaṃ anugīti vuttatthasaṅgahā avuttatthasaṅgahā",
  "atk-s0519a:128_2": "tadubhayatthasaṅgahā kusalatthasaṅgahā akusalatthasaṅgahā”tiādinā anugītivicayo.",
  "atk-s0519a:128_3": "Assādādīsu sukhavedanāya “iṭṭhārammaṇānubhavanalakkhaṇā”tiādinā, taṇhāya “ārammaṇaggahaṇalakkhaṇā”tiādinā,",
  "atk-s0519a:128_4": "vipallāsānaṃ “viparītaggahaṇalakkhaṇā”tiādinā, avasiṭṭhānaṃ tebhūmakadhammānaṃ “yathāsakalakkhaṇā”tiādinā",
  "atk-s0519a:128_5": "sabbesañca dvāvīsatiyā tikesu dvācattālīsādhike ca dukasate labbhamānapadavasena",
  "atk-s0519a:128_6": "taṃtaṃassādatthavisesaniddhāraṇaṃ assādavicayo.",
  "atk-s0519a:129_0": "Dukkhavedanāya “aniṭṭhānubhavanalakkhaṇā”tiādinā, dukkhasaccānaṃ “paṭisandhilakkhaṇā”tiādinā,",
  "atk-s0519a:129_1": "aniccatādīnaṃ ādiantavantatāya aniccantikatāya ca “aniccā”tiādinā sabbesañca lokiyadhammānaṃ",
  "atk-s0519a:129_2": "saṃkilesabhāgiyahānabhāgiyatādivasena ādīnavavuttiyā okāraniddhāraṇena ādīnavavicayo.",
  "atk-s0519a:129_3": "Nissaraṇapade ariyamaggassa āgamanato kāyānupassanādipubbabhāgappaṭipadāvibhāgavisesaniddhāraṇavasena",
  "atk-s0519a:129_4": "nibbānassa yathāvuttapariyāyavibhāgavisesaniddhāraṇavasenāti evaṃ nissaraṇavicayo.",
  "atk-s0519a:129_5": "Phalādīnaṃ taṃtaṃsuttadesanāya sādhetabbaphalassa tadupāyassa tattha tattha suttavidhivacanassa",
  "atk-s0519a:129_6": "ca vibhāganiddhāraṇavasena vicayo veditabbo. Evaṃ padapucchāvissajjanapubbāparānugītīnaṃ",
  "atk-s0519a:129_7": "assādādīnañca visesaniddhāraṇavaseneva vicayalakkhaṇo “vicayo hāro”ti veditabbo.",
  "atk-s0519a:130_0": "3. Sabbesanti soḷasannaṃ. Bhūmīti byañjanaṃ sandhāyāha. Byañjanañhi mūlapadāni viya",
  "atk-s0519a:130_1": "nayānaṃ hārānaṃ bhūmi pavattiṭṭhānaṃ, tesaṃ byañjanavicārabhāvato. Vuttañhi – “hārā",
  "atk-s0519a:130_2": "byañjanavicayo”ti, peṭakepi hi vuttaṃ – “yattha ca sabbe hārā, sampatamānā nayanti",
  "atk-s0519a:130_3": "suttatthaṃ. Byañjanavidhiputhuttā”ti. Gocaroti suttattho. Suttassa hi padatthuddhāraṇamukhena",
  "atk-s0519a:130_4": "hārayojanā. Tesaṃ byañjanatthānaṃ. Yuttāyuttaparikkhāti yuttassa ca ayuttassa ca",
  "atk-s0519a:130_5": "upaparikkhā. “Yuttāyuttiparikkhā”tipi pāṭho, yuttiayuttīnaṃ vicāraṇāti attho. Kathaṃ",
  "atk-s0519a:130_6": "pana tesaṃ yuttāyuttajānanā? Catūhi mahāpadesehi avirujjhanena. Tattha byañjanassa",
  "atk-s0519a:130_7": "tāva sabhāvaniruttibhāvo adhippetatthavācakabhāvo ca yuttabhāvo. Atthassa pana suttavinayadhammatāhi",
  "atk-s0519a:130_8": "avilomanaṃ. Ayamettha saṅkhepo. Vitthāro pana parato āvi bhavissati. Hāro yuttīti",
  "atk-s0519a:130_9": "niddiṭṭhoti evaṃ sutte byañjanatthānaṃ yuttāyuttabhāvavibhāvanalakkhaṇo yuttihāroti veditabbo.",
  "atk-s0519a:131_0": "4. Dhammanti yaṃ kiñci suttāgataṃ kusalādidhammamāha. Tassa dhammassāti tassa yathāvuttassa",
  "atk-s0519a:131_1": "kusalādidhammassa. Yaṃ padaṭṭhānanti yaṃ kāraṇaṃ, yonisomanasikārādi sutte āgataṃ",
  "atk-s0519a:131_2": "vā anāgataṃ vā sambhavato niddhāretvā kathetabbanti adhippāyo. Itīti evaṃ, vuttanayenāti",
  "atk-s0519a:131_3": "attho. Yāva sabbadhammāti yattakā tasmiṃ sutte āgatā dhammā, tesaṃ sabbesampi yathānurūpaṃ",
  "atk-s0519a:131_4": "padaṭṭhānaṃ niddhāretvā kathetabbanti adhippāyo. Atha vā yāva sabbadhammāti suttāgatassa",
  "atk-s0519a:131_5": "dhammassa yaṃ padaṭṭhānaṃ, tassapi yaṃ padaṭṭhānanti sambhavato yāva sabbadhammā",
  "atk-s0519a:131_6": "padaṭṭhānavicāraṇā kātabbāti attho. Eso hāro padaṭṭhānoti evaṃ sutte āgatadhammānaṃ",
  "atk-s0519a:131_7": "padaṭṭhānabhūtā dhammā tesañca padaṭṭhānabhūtāti sambhavato padaṭṭhānabhūtadhammaniddhāraṇalakkhaṇo",
  "atk-s0519a:131_8": "padaṭṭhāno nāma hāroti attho.",
  "atk-s0519a:132_0": "5. Vuttamhi ekadhammeti kusalādīsu khandhādīsu vā yasmiṃ kismiñci ekadhamme, sutte",
  "atk-s0519a:132_1": "sarūpato niddhāraṇavasena vā kathite. Ye dhammā ekalakkhaṇā kecīti ye keci dhammā",
  "atk-s0519a:132_2": "kusalādibhāvena rūpakkhandhādibhāvena vā tena dhammena samānalakkhaṇā. Vuttā bhavanti",
  "atk-s0519a:132_3": "sabbeti te sabbepi kusalādisabhāvā, khandhādisabhāvā vā dhammā sutte avuttāpi tāya",
  "atk-s0519a:132_4": "samānalakkhaṇatāya vuttā bhavanti ānetvā saṃvaṇṇanāvasenāti adhippāyo. Ettha ca ekalakkhaṇāti",
  "atk-s0519a:132_5": "samānalakkhaṇā vuttā. Tena sahacāritā samānakiccatā samānahetutā samānaphalatā samānārammaṇatāti",
  "atk-s0519a:132_6": "evamādīhi avuttānampi vuttānaṃ viya niddhāraṇaṃ veditabbaṃ. So hāro lakkhaṇo nāmāti",
  "atk-s0519a:132_7": "evaṃ sutte anāgatepi dhamme vuttappakārena āgate viya niddhāretvā yā saṃvaṇṇanā,",
  "atk-s0519a:132_8": "so lakkhaṇo nāma hāroti attho.",
  "atk-s0519a:133_0": "6. Neruttanti niruttaṃ, padanibbacananti attho. Adhippāyoti buddhānaṃ sāvakānaṃ vā",
  "atk-s0519a:133_1": "tassa suttassa desakānaṃ adhippāyo. Byañjananti byañjanena, karaṇe hi etaṃ paccattaṃ.",
  "atk-s0519a:133_2": "Kāmañca sabbe hārā byañjanavicayā, ayaṃ pana visesato byañjanadvāreneva atthapariyesanāti",
  "atk-s0519a:133_3": "katvā “byañjana”nti vuttaṃ. Tathā hi vakkhati – “byañjanena suttassa neruttañca adhippāyo",
  "atk-s0519a:133_4": "ca nidānañca pubbāparānusandhi ca gavesitabbā”ti. Athāti padapūraṇamattaṃ. Desanānidānanti",
  "atk-s0519a:133_5": "nidadāti phalanti nidānaṃ, kāraṇaṃ, yena kāraṇena desanā pavattā, taṃ desanāya pavattinimittanti",
  "atk-s0519a:133_6": "attho. Pubbāparānusandhīti pubbena ca aparena ca anusandhi. “Pubbāparena sandhī”tipi",
  "atk-s0519a:133_7": "pāṭho, suttassa pubbabhāgena aparabhāgaṃ saṃsanditvā kathananti attho. Saṅgītivasena",
  "atk-s0519a:133_8": "vā pubbāparabhūtehi suttantarehi saṃvaṇṇiyamānassa suttassa saṃsandanaṃ pubbāparānusandhi.",
  "atk-s0519a:133_9": "Yañca pubbapadena parapadassa sambandhanaṃ, ayampi pubbāparānusandhi. Eso hāro catubyūhoti",
  "atk-s0519a:133_10": "evaṃ nibbacanādhippāyādīnaṃ catunnaṃ vibhāvanalakkhaṇo catubyūho hāro nāmāti attho.",
  "atk-s0519a:134_0": "7. Ekamhi padaṭṭhāneti ekasmiṃ ārambhadhātuādike parakkamadhātuādīnaṃ padaṭṭhānabhūte",
  "atk-s0519a:134_1": "dhamme desanāruḷhe sati. Pariyesati sesakaṃ padaṭṭhānanti tassa visabhāgatāya aggahaṇena",
  "atk-s0519a:134_2": "vā sesakaṃ pamādādīnaṃ āsannakāraṇattā padaṭṭhānabhūtaṃ kosajjādikaṃ dhammantaraṃ",
  "atk-s0519a:134_3": "pariyesati paññāya gavesati, pariyesitvā ca saṃvaṇṇanāya yojento desanaṃ āvaṭṭati",
  "atk-s0519a:134_4": "paṭipakkheti vīriyārambhādimukhena āraddhasuttaṃ vuttanayena pamādādivasena niddisanto",
  "atk-s0519a:134_5": "desanaṃ paṭipakkhato āvaṭṭeti nāma. Āvaṭṭo nāma so hāroti desanāya gahitadhammānaṃ",
  "atk-s0519a:134_6": "sabhāgavisabhāgadhammavasena āvaṭṭanalakkhaṇo āvaṭṭo hāro nāmāti attho.",
  "atk-s0519a:135_0": "8. Dhammanti sabhāvadhammaṃ, taṃ kusalādivasena anekavidhaṃ. Padaṭṭhānanti yasmiṃ",
  "atk-s0519a:135_1": "patiṭṭhite uttari guṇavisese adhigacchati, taṃ visesādhigamanakāraṇaṃ. Bhūminti puthujjanabhūmi",
  "atk-s0519a:135_2": "dassanabhūmīti evamādikaṃ bhūmiṃ. Vibhajjateti vibhāgena katheti. Sādhāraṇeti dassanapahātabbādināmavasena",
  "atk-s0519a:135_3": "vā puthujjanasotāpannādivatthuvasena vā sādhāraṇe avisiṭṭhe samāneti attho. Vuttavipariyāyena",
  "atk-s0519a:135_4": "asādhāraṇā veditabbā. Neyyo vibhattīti yathāvuttadhammādīnaṃ vibhajano ayaṃ hāro",
  "atk-s0519a:135_5": "vibhattīti ñātabboti attho. Tasmā saṃkilesadhamme vodānadhamme ca sādhāraṇāsādhāraṇato",
  "atk-s0519a:135_6": "padaṭṭhānato bhūmito ca vibhajanalakkhaṇo “vibhattihāro”ti daṭṭhabbaṃ.",
  "atk-s0519a:136_0": "9. Niddiṭṭheti kathite sutte āgate, saṃvaṇṇite vā. Bhāviteti yathā uppannasadisā",
  "atk-s0519a:136_1": "uppannāti vuccanti, evaṃ bhāvitasadise bhāvetabbeti attho. Pahīneti etthāpi eseva",
  "atk-s0519a:136_2": "nayo. Parivattati paṭipakkheti vuttānaṃ dhammānaṃ ye paṭipakkhā, tesaṃ vasena parivattetīti",
  "atk-s0519a:136_3": "attho. Evaṃ niddiṭṭhānaṃ dhammānaṃ paṭipakkhato parivattanalakkhaṇo “parivattano hāro”ti veditabbo.",
  "atk-s0519a:137_0": "10. Vividhāni ekasmiṃyeva atthe vacanāni vivacanāni, vivacanāni eva vevacanāni, pariyāyasaddāti",
  "atk-s0519a:137_1": "attho. Tāni vevacanāni. Bahūnīti anekāni. Tu-saddo avadhāraṇe. Tena bahū eva pariyāyasaddā",
  "atk-s0519a:137_2": "vevacanahārayojanāyaṃ kathetabbā, na katipayāti dasseti. Sutte vuttānīti navavidhasuttantasaṅkhāte",
  "atk-s0519a:137_3": "tepiṭake buddhavacane bhāsitāni. Etthāpi tu-saddassa attho ānetvā yojetabbo, tena",
  "atk-s0519a:137_4": "pāḷiyaṃ āgatāniyeva vevacanāni gahetabbānīti vuttaṃ hoti. Ekadhammassāti ekassa padatthassa.",
  "atk-s0519a:137_5": "Yo jānāti suttavidūti yathā “sappissa jānāhī”ti vutte “sappinā vicārehi, sappiṃ dehi,",
  "atk-s0519a:137_6": "dethā”ti vā āṇāpetīti attho, evaṃ yo suttakovido dhammakathiko ekassa atthassa bahūpi",
  "atk-s0519a:137_7": "pariyāyasadde vicāreti vibhāveti yojetīti attho. Vevacano nāma so hāroti tassa atthassa",
  "atk-s0519a:137_8": "vuttappakārapariyāyasaddayojanālakkhaṇo vevacanahāro nāma. Tasmā ekasmiṃ atthe anekapariyāyasaddayojanālakkhaṇo",
  "atk-s0519a:137_9": "“vevacanahāro”ti veditabbaṃ.",
  "atk-s0519a:138_0": "11. Dhammanti khandhādidhammaṃ. Paññattīhīti paññāpanehi pakārehi ñāpanehi, asaṅkarato",
  "atk-s0519a:138_1": "vā ṭhapanehi. Vividhāhīti nikkhepappabhavādivasena anekavidhāhi. So ākāroti yo ekassevatthassa",
  "atk-s0519a:138_2": "nikkhepappabhavapaññattiādivasena anekāhi paññattīhi paññāpanākāro. Ñeyyo paññatti",
  "atk-s0519a:138_3": "nāma hāroti paññattihāro nāmāti ñātabbo. Tasmā ekekassa dhammassa anekāhi paññattīhi",
  "atk-s0519a:138_4": "paññāpetabbākāravibhāvanalakkhaṇo “paññattihāro”ti veditabbaṃ.",
  "atk-s0519a:139_0": "12. Paṭiccuppādoti paṭiccasamuppādo. Indriyakhandhāti indriyāni ca khandhā ca. Dhātuāyatanāti",
  "atk-s0519a:139_1": "dhātuyo ca āyatanāni ca. Etehīti yo dvādasapadiko paccayākāro yāni ca dvāvīsatindriyāni",
  "atk-s0519a:139_2": "ye ca pañcakkhandhā yā ca aṭṭhārasa dhātuyo yāni ca dvādasāyatanāni, etehi sutte",
  "atk-s0519a:139_3": "āgatapadatthamukhena niddhāriyamānehi. Otarati yoti yo saṃvaṇṇanānayo ogāhati, paṭiccasamuppādādike",
  "atk-s0519a:139_4": "anupavisatīti attho. Otaraṇo nāma so hāroti yo yathāvutto saṃvaṇṇanāviseso, so otaraṇahāro",
  "atk-s0519a:139_5": "nāma. Ca-saddena cettha suññatamukhādīnaṃ gāthāyaṃ avuttānampi saṅgaho daṭṭhabbo.",
  "atk-s0519a:139_6": "Evaṃ paṭiccasamuppādādimukhehi suttatthassa otaraṇalakkhaṇo otaraṇo hāro nāmāti veditabbaṃ.",
  "atk-s0519a:140_0": "13. Vissajjitamhīti buddhādīhi byākate. Pañheti ñātuṃ icchite atthe. Gāthāyanti gāthāruḷhe.",
  "atk-s0519a:140_1": "Idañca pucchantā yebhuyyena gāthābandhavasena pucchantīti katvā vuttaṃ. Yamārabbhāti",
  "atk-s0519a:140_2": "sā pana gāthā yaṃ atthaṃ ārabbha adhikicca pucchitā, tassa atthassa. Suddhāsuddhaparikkhāti",
  "atk-s0519a:140_3": "padaṃ sodhitaṃ, ārambho na sodhito, padañca sodhitaṃ ārambho ca sodhitoti evaṃ padādīnaṃ",
  "atk-s0519a:140_4": "sodhitāsodhitabhāvavicāro. Hāro so sodhano nāmāti yathāvuttavicāro sodhano hāro nāma.",
  "atk-s0519a:140_5": "Evaṃ sutte padapadatthapañhārambhānaṃ sodhanalakkhaṇo “sodhano hāro”ti veditabbaṃ.",
  "atk-s0519a:141_0": "14. Ekattatāyāti ekassa bhāvo ekattaṃ, ekattameva ekattatā, tāya ekattatāya. Eka-saddo",
  "atk-s0519a:141_1": "cettha samānasaddapariyāyo, tasmā sāmaññenāti attho. Visiṭṭhā mattā vimattā, vimattāva",
  "atk-s0519a:141_2": "vemattaṃ, tassa bhāvo vemattatā, tāya vemattatāya, visesenāti attho. Te na vikappayitabbāti",
  "atk-s0519a:141_3": "ye dhammā “dukkhaṃ samudayo”tiādinā sāmaññena, “jāti jarā kāmataṇhā bhavataṇhā”tiādinā",
  "atk-s0519a:141_4": "visesena ca sutte desitā, te “kimettha sāmaññaṃ, ko vā viseso”ti evaṃ sāmaññavisesavikappanavasena",
  "atk-s0519a:141_5": "na vikappayitabbā. Kasmā? Sāmaññavisesakappanāya vohārabhāvena anavaṭṭhānato kāladisāvisesādīnaṃ",
  "atk-s0519a:141_6": "viya apekkhāsiddhito ca. Yathā hi “ajja hiyyo sve”ti vuccamānā kālavisesā anavaṭṭhitasabhāvā",
  "atk-s0519a:141_7": "“purimā disā pacchimā disā”ti vuccamānā disāvisesā ca, evaṃ sāmaññavisesāpi. Tathā",
  "atk-s0519a:141_8": "hi “idaṃ dukkha”nti vuccamānaṃ jātiādiapekkhāya sāmaññampi samānaṃ saccāpekkhāya",
  "atk-s0519a:141_9": "viseso hoti. Esa nayo samudayādīsupi. Eso hāro adhiṭṭhānoti evaṃ suttāgatānaṃ dhammānaṃ",
  "atk-s0519a:141_10": "avikappanavasena sāmaññavisesaniddhāraṇalakkhaṇo adhiṭṭhāno hāro nāmāti attho.",
  "atk-s0519a:142_0": "15. Ye dhammāti ye avijjādikā paccayadhammā. Yaṃ dhammanti yaṃ saṅkhārādikaṃ paccayuppannadhammaṃ.",
  "atk-s0519a:142_1": "Janayantīti nibbattenti. Paccayāti sahajātapaccayabhāvena. Paramparatoti paramparapaccayabhāvena,",
  "atk-s0519a:142_2": "anurūpasantānaghaṭanavasena paccayo hutvāti attho. Upanissayakoṭi hi idhādhippetā.",
  "atk-s0519a:142_3": "Purimasmiṃ avasiṭṭho paccayabhāvo. Hetumavakaḍḍhayitvāti taṃ yathāvuttapaccayasaṅkhātaṃ",
  "atk-s0519a:142_4": "janakādibhedabhinnaṃ hetuṃ ākaḍḍhitvā suttato niddhāretvā yo saṃvaṇṇanāsaṅkhāto,",
  "atk-s0519a:142_5": "eso hāro parikkhāroti evaṃ sutte āgatadhammānaṃ parikkhārasaṅkhāte hetupaccaye niddhāretvā",
  "atk-s0519a:142_6": "saṃvaṇṇanalakkhaṇo parikkhāro hāroti attho.",
  "atk-s0519a:143_0": "16. Ye dhammāti ye sīlādidhammā. Yaṃmūlāti yesaṃ samādhiādīnaṃ mūlabhūtā, te tesaṃ",
  "atk-s0519a:143_1": "samādhiādīnaṃ padaṭṭhānabhāvena samāropayitabbāti sambandho. Ye cekatthā pakāsitā",
  "atk-s0519a:143_2": "munināti ye ca rāgavirāgācetovimuttisekkhaphalakāmadhātusamatikkamanādisaddā anāgāmiphalatthatāya",
  "atk-s0519a:143_3": "ekatthā buddhamuninā paridīpitā, te aññamaññavevacanabhāvena samāropayitabbāti sambandho.",
  "atk-s0519a:143_4": "Samāropanañcettha sutte yathārutavasena niddhāraṇavasena vā gayhamānassa sikkhattayasaṅkhātassa",
  "atk-s0519a:143_5": "sīlādikkhandhattayassa pariyāyantaravibhāvanamukhena bhāvanāpāripūrikathanaṃ, bhāvanāpāripūrī",
  "atk-s0519a:143_6": "ca pahātabbassa pahānenāti pahānasamāropanāpi atthato dassitā eva hoti. Esa samāropano",
  "atk-s0519a:143_7": "hāroti esa sutte āgatadhammānaṃ padaṭṭhānavevacanabhāvanāpahānasamāropanavicāraṇalakkhaṇo",
  "atk-s0519a:143_8": "samāropano nāma hāroti attho.",
  "atk-s0519a:144": "Nayasaṅkhepo",
  "atk-s0519a:145_0": "17. Evaṃ gāthābandhavasena soḷasapi hāre niddisitvā idāni naye niddisituṃ “taṇhañcā”tiādi",
  "atk-s0519a:145_1": "vuttaṃ. Tattha taṇhañca avijjampi cāti sutte āgataṃ atthato niddhāraṇavasena vā gahitaṃ",
  "atk-s0519a:145_2": "taṇhaṃ avijjañca yo netīti sambandho. Yo saṃvaṇṇanāviseso taṃ neti saṃkilesapakkhaṃ",
  "atk-s0519a:145_3": "pāpeti saṃkilesavasena suttatthaṃ yojetīti adhippāyo. Samathenāti samādhinā. Vipassanāyāti",
  "atk-s0519a:145_4": "paññāya, yo neti vodānapakkhaṃ pāpeti, tathā suttatthaṃ yojetīti adhippāyo. Saccehi",
  "atk-s0519a:145_5": "yojayitvāti nayanto ca taṇhā ca avijjā ca bhavamūlakattā samudayasaccaṃ, avasesā",
  "atk-s0519a:145_6": "tebhūmakadhammā dukkhasaccaṃ, samathavipassanā maggasaccaṃ, tena pattabbā asaṅkhatadhātu",
  "atk-s0519a:145_7": "nirodhasaccanti evaṃ imehi catūhi saccehi yojetvā. Ayaṃ nayo nandiyāvaṭṭoti yo taṇhāvijjāhi",
  "atk-s0519a:145_8": "saṃkilesapakkhassa suttatthassa samathavipassanāhi vodānapakkhassa catusaccayojanamukhena",
  "atk-s0519a:145_9": "nayanalakkhaṇo saṃvaṇṇanāviseso, ayaṃ nandiyāvaṭṭo nayo nāmāti attho. Ettha ca nayassa",
  "atk-s0519a:145_10": "bhūmi gāthāyaṃ “nayo”ti vuttā, tasmā saṃvaṇṇanāvisesoti vuttaṃ. Na hi atthanayo saṃvaṇṇanā,",
  "atk-s0519a:145_11": "catusaccapaṭivedhassa anurūpo pubbabhāge anugāhaṇanayo atthanayo. Tassa pana yā ugghaṭitaññuādīnaṃ",
  "atk-s0519a:145_12": "vasena taṇhādimukhena nayabhūmiracanā, tattha nayavohāro.",
  "atk-s0519a:146_0": "18. Akusaleti dvādasacittuppādasaṅgahite sabbepi akusale dhamme. Samūlehīti attano",
  "atk-s0519a:146_1": "mūlehi, lobhadosamohehīti attho. Kusaleti sabbepi catubhūmake kusale dhamme. Kusalamūlehīti",
  "atk-s0519a:146_2": "kusalehi alobhādimūlehi yo neti. Nayanto ca kusalākusalaṃ māyāmarīciādayo viya abhūtaṃ",
  "atk-s0519a:146_3": "na hotīti bhūtaṃ. Paṭaghaṭādayo viya na sammutisaccamattanti tathaṃ. Akusalassa iṭṭhavipākatābhāvato",
  "atk-s0519a:146_4": "kusalassa ca aniṭṭhavipākatābhāvato vipāke sati avisaṃvādakattā avitathaṃ neti. Evametesaṃ",
  "atk-s0519a:146_5": "tiṇṇampi padānaṃ kusalākusalavisesanatā daṭṭhabbā. Atha vā akusalamūlehi akusalāni",
  "atk-s0519a:146_6": "kusalamūlehi ca kusalāni nayanto ayaṃ nayo bhūtaṃ tathaṃ avitathaṃ neti, cattāri",
  "atk-s0519a:146_7": "saccāni niddhāretvā yojetīti attho. Dukkhādīni hi bādhakādibhāvato aññathābhāvābhāvena",
  "atk-s0519a:146_8": "bhūtāni, saccasabhāvattā tathāni, avisaṃvādanato avitathāni. Vuttañhetaṃ bhagavatā",
  "atk-s0519a:146_9": "“cattārimāni, bhikkhave, tathāni avitathāni anaññathānī”ti. Tipukkhalaṃ taṃ nayaṃ",
  "atk-s0519a:146_10": "āhūti yo akusalamūlehi saṃkilesapakkhassa kusalamūlehi vodānapakkhassa suttatthassa",
  "atk-s0519a:146_11": "catusaccayojanamukhena nayanalakkhaṇo saṃvaṇṇanāviseso, taṃ tipukkhalaṃ nayanti vadantīti attho.",
  "atk-s0519a:147_0": "19. Vipallāsehīti asubhe subhantiādinayappavattehi catūhi vipallāsehi. Kileseti kilissanti",
  "atk-s0519a:147_1": "vibādhiyantīti kilesā, saṃkiliṭṭhadhammā, saṃkilesapakkhanti attho. Keci “saṃkilese”tipi",
  "atk-s0519a:147_2": "paṭhanti, kilesasahiteti attho. Indriyehīti saddhādīhi indriyehi. Saddhammeti paṭipattipaṭivedhasaddhamme,",
  "atk-s0519a:147_3": "vodānapakkhanti attho. Etaṃ nayanti yo subhasaññādīhi vipallāsehi sakalassa saṃkilesapakkhassa",
  "atk-s0519a:147_4": "saddhindriyādīhi vodānapakkhassa catusaccayojanavasena nayanalakkhaṇo saṃvaṇṇanāviseso,",
  "atk-s0519a:147_5": "etaṃ nayaṃ nayavidū saddhammanayakovidā, atthanayakusalā eva vā sīhavikkīḷitaṃ nayanti vadantīti attho.",
  "atk-s0519a:148_0": "20. Veyyākaraṇesūti tassa tassa atthanayassa yojanatthaṃ katesu suttassa atthavissajjanesūti",
  "atk-s0519a:148_1": "attho. Tenevāha “tahiṃ tahi”nti. Kusalākusalāti vodāniyā saṃkilesikā ca tassa tassa",
  "atk-s0519a:148_2": "nayassa disābhūtadhammā. Vuttāti suttato niddhāretvā kathitā. Manasā volokayateti",
  "atk-s0519a:148_3": "te yathāvuttadhamme citteneva “ayaṃ paṭhamā disā ayaṃ dutiyā disā”tiādinā tassa tassa",
  "atk-s0519a:148_4": "nayassa disābhāvena upaparikkhati, vicāretīti attho. “Olokayate te abahī”tipi pāṭho.",
  "atk-s0519a:148_5": "Tattha teti te yathāvuttadhamme. Abahīti abbhantaraṃ, citte evāti attho. Taṃ khu",
  "atk-s0519a:148_6": "disālocanaṃ āhūti olokayateti ettha yadetaṃ olokanaṃ, taṃ disālocanaṃ nāma nayaṃ",
  "atk-s0519a:148_7": "vadanti. Khu-ti ca nipāto avadhāraṇe. Tena olokanameva ayaṃ nayo, na koci atthavisesoti dasseti.",
  "atk-s0519a:149_0": "21. Oloketvāti paṭhamādidisābhāvena upaparikkhitvā. Disālocanenāti disālocananayena",
  "atk-s0519a:149_1": "karaṇabhūtena. Yena hi vidhinā tassa tassa atthanayassa yojanāya disā olokīyanti,",
  "atk-s0519a:149_2": "so vidhi disālocananti evaṃ vā ettha attho daṭṭhabbo. Ukkhipiyāti uddharitvā, disābhūtadhamme",
  "atk-s0519a:149_3": "suttato niddhāretvāti attho. “Ukkhipiya yo samānetī”tipi paṭhanti, tassattho – “yo",
  "atk-s0519a:149_4": "tesaṃ disābhūtadhammānaṃ samānayanaṃ karotī”ti. Yanti vā kiriyāparāmasanaṃ. Samānetīti",
  "atk-s0519a:149_5": "samaṃ, sammā vā āneti tassa tassa nayassa yojanāvasena. Ke pana āneti? Sabbe kusalākusale",
  "atk-s0519a:149_6": "taṃtaṃnayadisābhūte. Ayaṃ nayoti samānetīti ettha yadetaṃ taṃtaṃnayadisābhūtadhammānaṃ",
  "atk-s0519a:149_7": "samānayanaṃ, ayaṃ aṅkuso nāma nayoti attho. Etañca dvayaṃ “vohāranayo, kammanayo”ti ca vuccati.",
  "atk-s0519a:150_0": "22. Evaṃ hāre naye ca niddisitvā idāni nesaṃ yojanakkamaṃ dassento “soḷasa hārā paṭhama”ntiādimāha.",
  "atk-s0519a:150_1": "Tattha paṭhamaṃ soḷasa hārā “yojetabbā”ti vacanaseso. Hārasaṃvaṇṇanā paṭhamaṃ kātabbā",
  "atk-s0519a:150_2": "byañjanapariyeṭṭhibhāvatoti adhippāyo. Disalocanatoti disālocanena, ayameva vā pāṭho.",
  "atk-s0519a:150_3": "Aṅkusena hīti hi-saddo nipātamattaṃ. Sesaṃ uttānameva.",
  "atk-s0519a:151": "Dvādasapadaṃ",
  "atk-s0519a:152_0": "23. Idāni yesaṃ byañjanapadānaṃ atthapadānañca vasena dvādasa padāni suttanti vuttaṃ,",
  "atk-s0519a:152_1": "tāni padāni niddisituṃ “akkharaṃ pada”ntiādimāha. Tattha apariyosite pade vaṇṇo akkharaṃ",
  "atk-s0519a:152_2": "pariyāyavasena akkharaṇato asañcaraṇato. Na hi vaṇṇassa pariyāyo vijjati, atha vaṇṇoti",
  "atk-s0519a:152_3": "kenaṭṭhena vaṇṇo? Atthasaṃvaṇṇanaṭṭhena. Vaṇṇo eva hi ittarakhaṇatāya aparāparabhāvena",
  "atk-s0519a:152_4": "pavatto padādibhāvena gayhamāno yathāsambandhaṃ taṃ taṃ atthaṃ vadati. Ekakkharaṃ",
  "atk-s0519a:152_5": "vā padaṃ akkharaṃ, keci pana “manasā desanāvācāya akkharaṇato akkhara”nti vadanti.",
  "atk-s0519a:153_0": "Padanti pajjati attho etenāti padaṃ, taṃ nāmapadaṃ ākhyātapadaṃ upasaggapadaṃ nipātapadanti",
  "atk-s0519a:153_1": "catubbidhaṃ. Tattha “phasso vedanā citta”nti evamādikaṃ satvappadhānaṃ nāmapadaṃ.",
  "atk-s0519a:153_2": "“Phusati vedayati vijānātī”ti evamādikaṃ kiriyāpadhānaṃ ākhyātapadaṃ. Kiriyāvisesaggahaṇanimittaṃ",
  "atk-s0519a:153_3": "“pa” iti evamādikaṃ upasaggapadaṃ. Kiriyāya satvassa ca sarūpavisesappakāsanahetubhūtaṃ",
  "atk-s0519a:153_4": "“eva”nti evamādikaṃ nipātapadaṃ.",
  "atk-s0519a:154_0": "Byañjananti saṅkhepato vuttaṃ padābhihitaṃ atthaṃ byañjayatīti byañjanaṃ, vākyaṃ.",
  "atk-s0519a:154_1": "Taṃ pana atthato padasamudāyoti daṭṭhabbaṃ. Padamattasavanepi hi adhikārādivasena",
  "atk-s0519a:154_2": "labbhamānehi padantarehi anusandhānaṃ katvāva atthasampaṭipatti hotīti vākyameva",
  "atk-s0519a:154_3": "atthaṃ byañjayati. Niruttīti ākārābhihitaṃ nibbacanaṃ nirutti.",
  "atk-s0519a:155_0": "Niddesoti nibbacanavitthāro niravasesadesanattā niddeso. Padehi vākyassa vibhāgo",
  "atk-s0519a:155_1": "ākāro. Yadi evaṃ padato ākārassa ko visesoti? Apariyosite vākye avibhajjamāne vā",
  "atk-s0519a:155_2": "tadavayavo padaṃ. Uccāraṇavasena pariyosite vākye vibhajjamāne vā tadavayavo ākāroti",
  "atk-s0519a:155_3": "ayametesaṃ viseso. Chaṭṭhaṃ vacanaṃ chaṭṭhavacanaṃ. Ākāro chaṭṭhavacanaṃ etassāti",
  "atk-s0519a:155_4": "ākārachaṭṭhavacanaṃ, byañjanapadaṃ. Ettha ca byañjananti imassa padassa anantaraṃ",
  "atk-s0519a:155_5": "vattabbaṃ ākārapadaṃ niddesapadānantaraṃ vadantena “ākārachaṭṭhavacana”nti vuttaṃ,",
  "atk-s0519a:155_6": "padānupubbikaṃ pana icchantehi taṃ byañjanapadānantarameva kātabbaṃ. Tathā hi vakkhati",
  "atk-s0519a:155_7": "“aparimāṇā byañjanā aparimāṇā ākārāti, byañjanehi vivarati ākārehi vibhajatī”ti ca.",
  "atk-s0519a:155_8": "Keci pana “ākārapadabyañjananiruttiyo ca niddeso”ti paṭhanti. Ettāva byañjanaṃ sabbanti",
  "atk-s0519a:155_9": "yānimāni akkharādīni niddiṭṭhāni, ettakameva sabbaṃ byañjanaṃ, etehi asaṅgahitaṃ",
  "atk-s0519a:155_10": "byañjanaṃ nāma natthīti attho.",
  "atk-s0519a:156_0": "24. Saṅkāsanāti saṃkhittena kāsanā. Pakāsanāti paṭhamaṃ kāsanā, kāsīyati dīpīyatīti",
  "atk-s0519a:156_1": "attho. Iminā hi atthapadadvayena akkharapadehi vibhāviyamāno atthākāro gahito. Yasmā",
  "atk-s0519a:156_2": "akkharehi suyyamānehi suṇantānaṃ visesavidhānassa katattā padapariyosāne padatthasampaṭipatti",
  "atk-s0519a:156_3": "hoti. Tathā hi vakkhati “tattha bhagavā akkharehi saṅkāseti padehi pakāsetīti, akkharehi",
  "atk-s0519a:156_4": "padehi ca ugghāṭetī”ti ca.",
  "atk-s0519a:157_0": "Vivaraṇāti vitthāraṇā. Vibhajanā ca uttānīkammañca paññatti ca vibhajanuttānīkammapaññatti.",
  "atk-s0519a:157_1": "Tattha vibhajanāti vibhāgakaraṇaṃ, ubhayenāpi niddisanamāha. Idha purimanayeneva",
  "atk-s0519a:157_2": "byañjanākārehi niddisiyamāno atthākāro dassitoti daṭṭhabbaṃ. Uttānīkammaṃ pākaṭakaraṇaṃ.",
  "atk-s0519a:157_3": "Pakārehi ñāpanaṃ paññatti. Dvayenāpi paṭiniddisanaṃ katheti. Etthāpi niruttiniddesasaṅkhātehi",
  "atk-s0519a:157_4": "byañjanapadehi niddisiyamāno atthākāro vutto, yo paṭiniddisīyatīti vuccati. Etehīti",
  "atk-s0519a:157_5": "etehi eva saṅkāsanādivinimuttassa desanātthassa abhāvato. Atthoti suttattho. Kammanti",
  "atk-s0519a:157_6": "ugghaṭanādikammaṃ. Suttatthena hi desanāya pavattiyamānena ugghaṭitaññuādiveneyyānaṃ",
  "atk-s0519a:157_7": "cittasantānassa pabodhanakiriyānibbatti. So ca suttattho saṅkāsanādiākāroti. Tena",
  "atk-s0519a:157_8": "vuttaṃ – “attho kammañca niddiṭṭha”nti.",
  "atk-s0519a:158_0": "25. Tīṇīti liṅgavipallāsena vuttaṃ, tayoti vuttaṃ hoti. Navahi padehīti navahi koṭṭhāsehi.",
  "atk-s0519a:158_1": "Attho samāyuttoti attho sammā yutto na vinā vattati. Sabbassa hi buddhavacanassa",
  "atk-s0519a:158_2": "catusaccappakāsanato atthanayānañca catusaccayojanavasena pavattanato sabbo pāḷiattho",
  "atk-s0519a:158_3": "atthanayattayasaṅgahito saṅkāsanādiākāravisesavutti cāti.",
  "atk-s0519a:159_0": "26. Idāni yathāniddiṭṭhe desanāhārādike nettippakaraṇassa padatthe sukhaggahaṇatthaṃ",
  "atk-s0519a:159_1": "gaṇanavasena paricchinditvā dassento “atthassā”tiādimāha. Tattha catubbīsāti soḷasa",
  "atk-s0519a:159_2": "hārā cha byañjanapadāni dve kammanayāti evaṃ catubbīsa. Ubhayanti cha atthapadāni",
  "atk-s0519a:159_3": "tayo atthanayāti idaṃ navavidhaṃ yathāvuttaṃ catubbīsavidhañcāti etaṃ ubhayaṃ. Saṅkalayitvāti",
  "atk-s0519a:159_4": "sampiṇḍetvā. “Saṅkhepayato”tipi pāṭho, ekato karontassāti attho. Ettikāti etappamāṇā,",
  "atk-s0519a:159_5": "ito vinimutto koci nettipadatthā natthīti attho.",
  "atk-s0519a:160_0": "Evaṃ tettiṃsapadatthāya nettiyā suttassa atthapariyesanāya yo “soḷasa hārā paṭhama”nti",
  "atk-s0519a:160_1": "nayehi paṭhamaṃ hārā saṃvaṇṇetabbāti hāranayānaṃ saṃvaṇṇanākkamo dassito, svāyaṃ",
  "atk-s0519a:160_2": "hāranayānaṃ desanākkameneva siddho. Evaṃ siddhe sati ayaṃ ārambho imamatthaṃ dīpeti",
  "atk-s0519a:160_3": "– sabbepime hārā nayā ca iminā dassitakkameneva suttesu saṃvaṇṇanāvasena yojetabbā, na uppaṭipāṭiyāti.",
  "atk-s0519a:161_0": "Kiṃ panettha kāraṇaṃ, yadete hārā nayā ca imināva kamena desitāti? Yadipi nāyamanuyogo",
  "atk-s0519a:161_1": "katthaci anukkame nivisati, api ca dhammadesanāya nissayaphalatadupāyasarīrabhūtānaṃ",
  "atk-s0519a:161_2": "assādādīnaṃ vibhāvanasabhāvattā pakatiyā sabbasuttānurūpāti suviññeyyabhāvato paresañca",
  "atk-s0519a:161_3": "saṃvaṇṇanāvisesānaṃ vicayahārādīnaṃ patiṭṭhābhāvato paṭhamaṃ desanāhāro dassito.",
  "atk-s0519a:162_0": "Padapucchāvissajjanapubbāparānugītīhi saddhiṃ desanāhārapadatthānaṃ pavicayasabhāvatāya",
  "atk-s0519a:162_1": "tassa anantaraṃ vicayo. Tathā hi vakkhati “padaṃ vicinati…pe… āṇattiṃ vicinati anugītiṃ vicinatī”ti.",
  "atk-s0519a:163_0": "Vicayena hārena pavicitānaṃ atthānaṃ yuttāyuttivicāraṇā yuttāti yuttivicāraṇabhāvato",
  "atk-s0519a:163_1": "vicayānantaraṃ yuttihāro vutto. Tathā hi vakkhati – “vicayena hārena vicinitvā yuttihārena yojetabba”nti.",
  "atk-s0519a:164_0": "Yuttāyuttānaṃyeva atthānaṃ upapattianurūpaṃ kāraṇaparamparāya niddhāraṇalakkhaṇaṃ",
  "atk-s0519a:164_1": "padaṭṭhānacintanaṃ kattabbanti yuttihārānantaraṃ padaṭṭhānahāro dassito. Tathā hi",
  "atk-s0519a:164_2": "vakkhati – “yo koci upanissayo yo koci paccayo ca, sabbo so padaṭṭhāna”nti.",
  "atk-s0519a:165_0": "Yuttāyuttānaṃ kāraṇaparamparāya pariggahitasabhāvānaṃyeva ca dhammānaṃ avuttānampi",
  "atk-s0519a:165_1": "ekalakkhaṇatāya gahaṇaṃ kātabbanti dassanatthaṃ padaṭṭhānānantaraṃ lakkhaṇo hāro",
  "atk-s0519a:165_2": "vutto. Tathā hi lakkhaṇahāravibhaṅge “avijjāpaccayā saṅkhārā”tiādinā paṭiccasamuppādaṃ",
  "atk-s0519a:165_3": "dassetvā “evaṃ ye dhammā ekalakkhaṇā”tiādi vuttaṃ.",
  "atk-s0519a:166_0": "Atthato niddhāritānampi dhammānaṃ nibbacanādīni vattabbāni, na sutte sarūpato āgatānamevāti",
  "atk-s0519a:166_1": "dassanatthaṃ lakkhaṇānantaraṃ catubyūho vutto. Evañhi niravasesato atthāvabodho hoti,",
  "atk-s0519a:166_2": "evañca katvā “yadā hi bhikkhu atthassa ca nāmaṃ jānāti dhammassa ca nāmaṃ jānāti",
  "atk-s0519a:166_3": "tathā tathā naṃ abhiniropetī”ti anavasesapariyādānaṃ vakkhati. Tathā “punappunaṃ",
  "atk-s0519a:166_4": "gabbhamupetī”ti ettha “ye jarāmaraṇena aṭṭiyitukāmā bhavissanti, te bhavissanti bhojane",
  "atk-s0519a:166_5": "mattaññuno indriyesu guttadvārā”tiādinā sammāpaṭipattiṃ adhippāyabhāvena vakkhati.",
  "atk-s0519a:167_0": "Nibbacanādhippāyanidānavacanehi saddhiṃ sutte padatthānaṃ suttantarasaṃsandanasaṅkhāte",
  "atk-s0519a:167_1": "pubbāparavicāre dassite tesaṃ sabhāgavisabhāgadhammantarāvaṭṭanaṃ sukhena sakkā dassetunti",
  "atk-s0519a:167_2": "catubyūhānantaraṃ āvaṭṭo vutto. Teneva hi “ārambhatha nikkamathā”ti gāthāyaṃ ārambhanikkamanabuddhasāsanayogadhunanehi",
  "atk-s0519a:167_3": "vīriyasamādhipaññindriyāni niddhāretvā tadanuyogassa mūlaṃ “pamādo”ti suttantare",
  "atk-s0519a:167_4": "dassito pamādo āvaṭṭito.",
  "atk-s0519a:168_0": "Sabhāgavisabhāgadhammāvaṭṭane niyojite sādhāraṇāsādhāraṇavasena saṃkilesavodānadhammānaṃ",
  "atk-s0519a:168_1": "padaṭṭhānato bhūmito ca vibhāgo sakkā sukhena yojitunti āvaṭṭānantaraṃ vibhattihāro",
  "atk-s0519a:168_2": "vutto. Yato vibhattihāravibhaṅge “katame dhammā sādhāraṇā? Dve dhammā sādhāraṇā,",
  "atk-s0519a:168_3": "nāmasādhāraṇā vatthusādhāraṇā cā”ti ārabhitvā “micchattaniyatānaṃ sattānaṃ aniyatānañca",
  "atk-s0519a:168_4": "sattānaṃ dassanappahātabbā kilesā sādhāraṇā, puthujjanassa sotāpannassa ca kāmarāgabyāpādā",
  "atk-s0519a:168_5": "sādhāraṇā”tiādinā sabhāgavisabhāgapariyāyavanteyeva dhamme vibhajissati.",
  "atk-s0519a:169_0": "Sāvajjānavajjadhammānaṃ sappaṭibhāgābhāvato tesaṃ vibhāge kate suttāgate dhamme akasirena",
  "atk-s0519a:169_1": "paṭipakkhato parivattetuṃ sakkāti vibhattianantaraṃ parivattanahāro vutto. Tathā",
  "atk-s0519a:169_2": "hi “sammādiṭṭhissa purisapuggalassa micchādiṭṭhi nijjiṇṇā bhavatī”ti paṭivibhattasabhāve",
  "atk-s0519a:169_3": "eva dhamme parivattanahāravibhaṅge udāharissati.",
  "atk-s0519a:170": "Paṭipakkhato parivattitāpi dhammā pariyāyavacanehi bodhetabbā, na sutte āgatāyevāti dassanatthaṃ parivattanānantaraṃ vevacanahāro vutto.",
  "atk-s0519a:171_0": "Evaṃ te dhammā pariyāyasaddatopi vibhāvitā hontīti pariyāyato pakāsitānaṃ dhammānaṃ",
  "atk-s0519a:171_1": "pabhedato paññattivasena vibhajanaṃ sukhena sakkā ñātunti vevacanahārānantaraṃ paññattihāro",
  "atk-s0519a:171_2": "vutto. Tathā hi sutte āgatadhammānaṃ pariyāyapaññattivibhāgaṃ subodhanañca paññattihāravibhaṅge vakkhati.",
  "atk-s0519a:172_0": "Pabhāvapariññādipaññattivibhāgamukhena paṭiccasamuppādasaccādidhammavibhāge kate",
  "atk-s0519a:172_1": "sutte āgatadhammānaṃ paṭiccasamuppādādimukhena avadhāraṇaṃ sakkā dassetunti paññattianantaraṃ",
  "atk-s0519a:172_2": "otaraṇo hāro vutto. Tathā hi “uddhaṃ adho”ti gāthaṃ uddisitvā “vippamutto”ti padena",
  "atk-s0519a:172_3": "asekkhaṃ vijjaṃ niddhāretvā “vijjuppādā avijjānirodho”tiādinā paṭiccasamuppādaṃ udāharissati.",
  "atk-s0519a:173_0": "Dhātāyatanādīsu otāritānaṃ sutte padatthānaṃ pucchārambhavisodhanaṃ sakkā sukhena",
  "atk-s0519a:173_1": "sampādetunti otaraṇānantaraṃ sodhano hāro vutto. Tathā hi vakkhati – “yattha evaṃ",
  "atk-s0519a:173_2": "suddho ārambho, so pañho vissajjito bhavatī”tiādi.",
  "atk-s0519a:174_0": "Visodhitesu sutte padapadatthesu tattha labbhamānasāmaññavisesabhāvo sukaro hotīti",
  "atk-s0519a:174_1": "dassetuṃ sodhanānantaraṃ adhiṭṭhāno hāro dassito. Sodhano hi adhiṭṭhānassa bahūpakāro,",
  "atk-s0519a:174_2": "tato eva hi “yathā yathā vā pana pucchitaṃ, tathā tathā vissajjayitabba”nti vakkhati.",
  "atk-s0519a:175_0": "Sāmaññavisesabhūtesu sādhāraṇāsādhāraṇesu dhammesu paveditesu parikkhārasaṅkhātassa",
  "atk-s0519a:175_1": "sādhāraṇāsādhāraṇarūpassa paccayaheturāsissa pabhedo suviññeyyoti adhiṭṭhānānantaraṃ",
  "atk-s0519a:175_2": "parikkhāro vutto. Tathā hi vakkhati “asādhāraṇalakkhaṇo hetu, sādhāraṇalakkhaṇo paccayo.",
  "atk-s0519a:175_3": "Yathā kiṃ bhave, yathā aṅkurassa nibbattiyā bījaṃ asādhāraṇaṃ, pathavī āpo ca sādhāraṇā”tiādi.",
  "atk-s0519a:176_0": "Asādhāraṇe sādhāraṇe ca kāraṇe dassite tassa attano phalesu kāraṇākāro tesaṃ hetuphalānaṃ",
  "atk-s0519a:176_1": "pabhedato desanākāro bhāvetabbapahātabbadhammānaṃ bhāvanāpahānāni ca niddhāretvā",
  "atk-s0519a:176_2": "vuccamānāni sammā suttassa atthaṃ tathattāvabodhāya saṃvattantīti parikkhārānantaraṃ",
  "atk-s0519a:176_3": "samāropano hāro dassitoti. Idaṃ hārānaṃ anukkamakāraṇaṃ.",
  "atk-s0519a:177_0": "Nayānaṃ pana veneyyattayappayojitattā atthanayattayūpadesassa tadanukkameneva nandiyāvaṭṭādīnaṃ",
  "atk-s0519a:177_1": "tiṇṇaṃ atthanayānaṃ kamo veditabbo. Ugghaṭitaññuādayo hi tayo veneyyā nandiyāvaṭṭādayo",
  "atk-s0519a:177_2": "payojenti. Tasmā te uddesaniddesapaṭiniddesā viya yathākkamaṃ tesaṃ upakārāya savaṃttantīti.",
  "atk-s0519a:177_3": "Tathā hi nesaṃ cattāro cha aṭṭha ca mūlapadā niddiṭṭhā. Itarassa pana nayadvayassa",
  "atk-s0519a:177_4": "atthanayattayassa bhūmiyā ālocanaṃ tassa tattha samānayanañcāti iminā kāraṇena uddesakkamo",
  "atk-s0519a:177_5": "veditabbo. Na hi sakkā anoloketvā samānetunti.",
  "atk-s0519a:178_0": "Etaparamatā ca hārānaṃ ettakehi pakāravisesehi atthanayattayasahitehi suttassa attho",
  "atk-s0519a:178_1": "niddhāriyamāno veneyyānaṃ alamanuttarāya paṭhamāya bhūmiyā samadhigamāyāti veditabbo.",
  "atk-s0519a:178_2": "Dassanabhūmisamanuppattiatthā hi nettippakaraṇadesanāti. Atha vā etadantogadhattā",
  "atk-s0519a:178_3": "sabbesaṃ suttassa saṃvaṇṇanāvisesānaṃ ettāvatā hārānaṃ daṭṭhabbā. Yattakā hi suttassa",
  "atk-s0519a:178_4": "saṃvaṇṇanāvisesā, sabbe te nettiupadesāyattāti vuttovāyamattho.",
  "atk-s0519a:179_0": "Tathā hi ye keci suttassa saṃvaṇṇanāpakārā niddisīyanti. Seyyathidaṃ – suttassa samuṭṭhānaṃ",
  "atk-s0519a:179_1": "vattabbaṃ, adhippāyo vibhāvetabbo, anekadhā padattho saṃvaṇṇetabbo, vidhi anuvādo",
  "atk-s0519a:179_2": "ca veditabbo, virodho samādhātabbo, anusandhiyā anurūpaṃ nigametabbanti. Tathā suttassa",
  "atk-s0519a:179_3": "payojanaṃ piṇḍattho padattho anusandhi codanā parihāro ca atthaṃ vadantena vattabbāti.",
  "atk-s0519a:179_4": "Tathā upogghāṭapadaviggahapadatthacālanāpaccupaṭṭhānāni vattabbānīti.",
  "atk-s0519a:180": "Tathā tisso kathā ekanāḷikā caturassā nisinnavattikā. Tattha pāḷiṃ vatvā ekekapadassa atthakathanaṃ ekanāḷikā nāma.",
  "atk-s0519a:181": "Paṭipakkhaṃ dassetvā paṭipakkhassa upamaṃ dassetvā sapakkhaṃ dassetvā sapakkhassa upamaṃ dassetvā kathanaṃ caturassā nāma.",
  "atk-s0519a:182": "Visabhāgadhammavaseneva pariyosānaṃ gantvā puna sabhāgadhammavaseneva pariyosānagamanaṃ nisinnavattikā nāma.",
  "atk-s0519a:183": "Bhedakathāya tatvakathāya pariyāyavacanehi ca suttaṃ saṃvaṇṇetabbanti ca evamādayo. Tesampi ettheva avarodho, yasmā te idha katipayahārasaṅgahitāti.",
  "atk-s0519a:184_0": "Nayānaṃ pana yasmā ugghaṭitaññuādayo tayo eva veneyyā saccābhisamayabhāgino tadatthāya",
  "atk-s0519a:184_1": "ca atthanayadesanā, tasmā satipi saṃkilesavodānadhammānaṃ yathāvuttamūlapadabhedato",
  "atk-s0519a:184_2": "vaḍḍhetvā vibhajitabbappakāre tathā mūlapadāni avaḍḍhetvā veneyyattayavaseneva etaparamatā",
  "atk-s0519a:184_3": "vuttā. Navasu navasu eva hi mūlapadesu sabbesaṃ saṃkilesavodānadhammānaṃ antogadhabhāvato",
  "atk-s0519a:184_4": "na tāni vaḍḍhetabbāni veneyyattayādhikārato na hāpetabbānīti nayānaṃ etaparamatā daṭṭhabbā.",
  "atk-s0519a:185_0": "Kammanayānaṃ pana ālocanasamānayanato aññassa pakārantarassa asambhavato etaparamatā.",
  "atk-s0519a:185_1": "Hetvādīti ettha ādisaddena phalabhūmiupanisāsabhāgavisabhāgalakkhaṇanayādayo pariggahitā.",
  "atk-s0519a:185_2": "Tesu hetūti kāraṇaṃ, yo dhammotipi vuccati, so pana paccayabhāvena ekavidho. Kārako",
  "atk-s0519a:185_3": "sampāpakoti duvidho. Puna kārako ñāpako sampāpakoti tividho. Hetuhetu paccayahetu",
  "atk-s0519a:185_4": "uttamahetu sādhāraṇahetūti catubbidho. Paccayadhammo kusalo akusalo saddo ariyamaggoti",
  "atk-s0519a:185_5": "pañcavidho. Tathā sabhāgahetu asabhāgahetu ajjhattikahetu bāhirahetu janakahetu pariggāhakahetu",
  "atk-s0519a:185_6": "sādhāraṇahetu asādhāraṇahetu samanantarahetu paramparahetu sahajātahetu asahajātahetu",
  "atk-s0519a:185_7": "sāsavahetu anāsavahetūtiādinā anekavidho cāti veditabbo.",
  "atk-s0519a:186_0": "Phalampi paccayuppannabhāvena ekavidhaṃ. Adhigantabbatopi sampāpakahetuvasena phalapariyāyo",
  "atk-s0519a:186_1": "labbhatīti nibbattetabbaadhigantabbabhāvato duvidhaṃ. Ñāpetabbanibbattetabbapattabbato",
  "atk-s0519a:186_2": "tividhaṃ. Paccayuppannavipākakiriyāvacanatthanibbānavasena pañcavidhaṃ. Sabhāgahetunibbattaṃ",
  "atk-s0519a:186_3": "asabhāgahetunibbattanti evamādivasena anekavidhañcāti veditabbaṃ. Tathā lokiyaṃ lokuttaranti.",
  "atk-s0519a:186_4": "Tattha lokuttaraṃ cattāri sāmaññaphalāni. Lokiyaphalaṃ duvidhaṃ kāyikaṃ mānasañca.",
  "atk-s0519a:186_5": "Tattha kāyikaṃ pañcadvārikaṃ, avasiṭṭhaṃ mānasaṃ. Yañca tāya tāya suttadesanāya sādhetabbaṃ, tadapi phalanti.",
  "atk-s0519a:187_0": "Bhūmīti sāsavabhūmi anāsavabhūmi saṅkhatabhūmi asaṅkhatabhūmi dassanabhūmi bhāvanābhūmi",
  "atk-s0519a:187_1": "puthujjanabhūmi sekkhabhūmi asekkhabhūmi sāvakabhūmi paccekabuddhabhūmi sammāsambuddhabhūmi",
  "atk-s0519a:187_2": "jhānabhūmi asamāhitabhūmi paṭipajjamānabhūmi paṭipannabhūmi paṭhamābhūmi yāva catutthībhūmi",
  "atk-s0519a:187_3": "kāmāvacarabhūmi yāva lokuttarabhūmīti bahuvidhā. Tattha sāsavabhūmi parittamahaggatā",
  "atk-s0519a:187_4": "dhammā. Anāsavabhūmi appamāṇā dhammā. Saṅkhatabhūmi nibbānavajjā sabbe sabhāvadhammā.",
  "atk-s0519a:187_5": "Asaṅkhatabhūmi appaccayā dhammā. Dassanabhūmi paṭhamamaggaphaladhammā. Bhāvanābhūmi",
  "atk-s0519a:187_6": "avasiṭṭhamaggaphaladhammā. Puthujjanabhūmi hīnamajjhimā dhammā. Sekkhabhūmi cattāro",
  "atk-s0519a:187_7": "ariyamaggadhammā heṭṭhimā ca tayo phaladhammā. Asekkhabhūmi aggaphaladhammā. Sāvakapaccekabuddhabuddhadhammā",
  "atk-s0519a:187_8": "sāvakādibhūmiyo. Jhānabhūmi jhānadhammā. Asamāhitabhūmi jhānavajjitā dhammā. Paṭipajjamānabhūmi",
  "atk-s0519a:187_9": "maggadhammā. Paṭipannabhūmi phaladhammā. Paṭhamādibhūmiyo saha phalena cattāro maggā",
  "atk-s0519a:187_10": "apariyāpannā dhammā “paṭhamāya bhūmiyā pattiyā”tiādivacanato. Kāmāvacarādibhūmiyo",
  "atk-s0519a:187_11": "kāmāvacarādidhammā. Ye ca dhammā tesaṃ tesaṃ hāranayānaṃ patiṭṭhānabhāvena suttesu",
  "atk-s0519a:187_12": "niddhārīyanti, tepi bhūmiyoti viññātabbā.",
  "atk-s0519a:188_0": "Upanisāti balavakāraṇaṃ, yo upanissayapaccayoti vuccati. Yañca sandhāya sutte “dukkhūpanisā",
  "atk-s0519a:188_1": "saddhā saddhūpanisaṃ ‘sīla’nti yāva vimuttūpanisaṃ vimuttiñāṇadassana”nti vuttaṃ.",
  "atk-s0519a:188_2": "Api ca upanisāti tasmiṃ tasmiṃ samaye siddhante hadayabhūtaṃ abbhantaraṃ vuccati.",
  "atk-s0519a:188_3": "Idhāpi nettihadayaṃ, yaṃ sammā pariggaṇhantā dhammakathikā tasmiṃ tasmiṃ sutte āgatadhammamukhena",
  "atk-s0519a:188_4": "sabbahāranayayojanāya samatthā honti. Kiṃ panetaṃ nettihadayaṃ? Yadidaṃ etasseva",
  "atk-s0519a:188_5": "tettiṃsavidhassa pakaraṇapadatthasoḷasassa aṭṭhavīsatividhapaṭṭhānavibhaṅgasahitassa",
  "atk-s0519a:188_6": "visayo saha nimittavibhāgena asaṅkarato vavatthito.",
  "atk-s0519a:189_0": "Seyyathidaṃ – desanāhārassa assādādayo visayo, tassa assādādivibhāvanalakkhaṇattā.",
  "atk-s0519a:189_1": "Tassa assādo sukhaṃ somanassanti evamādivibhāgo, tassa nimittaṃ iṭṭhārammaṇādi, ayañca",
  "atk-s0519a:189_2": "attho desanāhāravicayahāraniddesavaṇṇanāyaṃ vitthārato pakāsito eva. Sutte āgatadhammassa",
  "atk-s0519a:189_3": "sabhāgavisabhāgadhammāvaṭṭanavisayo āvaṭṭahāro, tadubhayaāvaṭṭanalakkhaṇattā. Sutte",
  "atk-s0519a:189_4": "āgatadhammānaṃ paccanīkadhammavisayo parivattanahāro, paṭipakkhadhammaparivattanalakkhaṇattā.",
  "atk-s0519a:189_5": "Padaṭṭhānaparikkhāresu āsannakāraṇaṃ upanissayakāraṇañca padaṭṭhānaṃ, hetu parikkhāroti ayametesaṃ viseso.",
  "atk-s0519a:190_0": "Sabhāgavisabhāgadhammā ca tesaṃ tesaṃ dhammānaṃ anukūlapaṭikūladhammā yathākkamaṃ",
  "atk-s0519a:190_1": "veditabbā. Yathā – sammādiṭṭhiyā sammāsaṅkappo sabhāgo, micchāsaṅkappo visabhāgoti",
  "atk-s0519a:190_2": "iminā nayena sabbaṃ sabhāgavisabhāgato veditabbaṃ.",
  "atk-s0519a:191": "Lakkhaṇanti sabhāvo. So hāranayānaṃ niddese vibhāvito eva.",
  "atk-s0519a:192_0": "Yaṃ panetaṃ hetuādivisesavinimuttaṃ hāranayānaṃ yojanānibandhanaṃ, so nayo. Yathāha",
  "atk-s0519a:192_1": "– lakkhaṇahāre “evaṃ ye dhammā ekalakkhaṇā kiccato ca lakkhaṇato ca sāmaññato cā”tiādi.",
  "atk-s0519a:192_2": "Tathā vicayena hārena vicinitvā yuttihārena yojetabbāti. Tathā sodhanahārādīsu suddho",
  "atk-s0519a:192_3": "ārambho hoti, so pañho vissajjito bhavatīti evamādi. Ekattādayopi nayā idha nayoti gahetabbā.",
  "atk-s0519a:193_0": "Evaṃ hetuphalādīni upadhāretvā nesaṃ vasena tattha tattha sutte labbhamānapadatthaniddhāraṇamukhena",
  "atk-s0519a:193_1": "yathālakkhaṇaṃ ete hārā nayā ca yojetabbā. Visesato pana padaṭṭhānaparikkhārā hetuvasena.",
  "atk-s0519a:193_2": "Desanāvicayacatubyūhasamāropanā hetuphalavasena. Tathā vevacanapaññattiotaraṇasodhanā",
  "atk-s0519a:193_3": "phalavasenevāti keci. Vibhatti hetubhūmivasena. Parivatto visabhāgavasena. Āvaṭṭo",
  "atk-s0519a:193_4": "sabhāgavisabhāgavasena. Lakkhaṇayuttiadhiṭṭhānā nayavasena yojetabbāti. Ettāvatā ca yaṃ vuttaṃ –",
  "atk-s0519a:194": "“Sāmaññato visesena, padattho lakkhaṇaṃ kamo;",
  "atk-s0519a:195": "Ettāvatā ca hetvādī, veditabbā hi viññunā”ti.",
  "atk-s0519a:196": "Ayaṃ gāthā vuttatthā hoti.",
  "atk-s0519a:197": "Niddesavāravaṇṇanā niṭṭhitā.",
  "atk-s0519a:198": "4. Paṭiniddesavāravaṇṇanā",
  "atk-s0519a:199": "1. Desanāhāravibhaṅgavaṇṇanā",
  "atk-s0519a:200_0": "5. Evaṃ hārādayo sukhaggahaṇatthaṃ gāthābandhavasena sarūpato niddisitvā idāni tesu",
  "atk-s0519a:200_1": "hāre tāva paṭiniddesavasena vibhajituṃ “tattha katamo desanāhāro”tiādi āraddhaṃ.",
  "atk-s0519a:200_2": "Tattha katamoti kathetukamyatāpucchā. Desanāhāroti pucchitabbadhammanidassanaṃ. Kiñcāpi",
  "atk-s0519a:200_3": "desanāhāro niddesavāre sarūpato dassito, paṭiniddesassa pana visayaṃ dassento “assādādīnavatā”ti",
  "atk-s0519a:200_4": "gāthaṃ ekadesena paccāmasati. Ayaṃ desanāhāro pubbāparāpekkho. Tattha pubbāpekkhatte",
  "atk-s0519a:200_5": "“katamo desanāhāro”ti pucchitvā “assādādīnavatā”ti sarūpato dassitassa nigamanaṃ",
  "atk-s0519a:200_6": "hoti. Parāpekkhatte pana “ayaṃ desanāhāro kiṃ desayatī”ti desanākiriyāya kattuniddeso",
  "atk-s0519a:200_7": "hoti. Tena desanāhārassa anvatthasaññataṃ dasseti. Desayatīti saṃvaṇṇeti, vitthāretīti attho.",
  "atk-s0519a:201_0": "Idāni anena desetabbadhamme sarūpato dassento “assāda”ntiādimāha, taṃ pubbe vuttanayattā",
  "atk-s0519a:201_1": "uttānameva. Tasmā ito parampi avuttameva vaṇṇayissāma. “Kattha pana āgate assādādike",
  "atk-s0519a:201_2": "ayaṃ hāro saṃvaṇṇetī”ti anuyogaṃ manasikatvā desanāhārena saṃvaṇṇetabbadhammaṃ dassento",
  "atk-s0519a:201_3": "“dhammaṃ vo, bhikkhave, desessāmī”tiādikaṃ sabbapariyattidhammasaṅgāhakaṃ bhagavato",
  "atk-s0519a:201_4": "chachakkadesanaṃ ekadesena dasseti.",
  "atk-s0519a:202_0": "Tattha dhammanti ayaṃ dhamma-saddo pariyattisaccasamādhipaññāpakatipuññāpattiñeyyādīsu",
  "atk-s0519a:202_1": "bahūsu atthesu diṭṭhappayogo. Tathā hi “idha, bhikkhu, dhammaṃ pariyāpuṇātī”tiādīsu",
  "atk-s0519a:202_2": "pariyattidhamme dissati. “Diṭṭhadhammo pattadhammo”tiādīsu sacce. “Evaṃdhammā te",
  "atk-s0519a:202_3": "bhagavanto ahesu”ntiādīsu samādhimhi. “Saccaṃ dhammo dhiti cāgo”ti evamādīsu paññāyaṃ.",
  "atk-s0519a:202_4": "“Jātidhammānaṃ, bhikkhave, sattāna”nti evamādīsu pakatiyaṃ. “Dhammo have rakkhati",
  "atk-s0519a:202_5": "dhammacāri”ntiādīsu puññe. “Cattāro pārājikā dhammā”ti evamādīsu āpattiyaṃ. “Kusalā",
  "atk-s0519a:202_6": "dhammā akusalādhammā”tiādīsu ñeyye. Idha pana pariyattiyaṃ daṭṭhabboti.",
  "atk-s0519a:203_0": "Voti pana ayaṃ vo-saddo “handa dāni, bhikkhave, pavāremi vo”ti ettha upayogatthe",
  "atk-s0519a:203_1": "āgato. “Sannipatitānaṃ vo, bhikkhave, dvayaṃ karaṇīya”ntiādīsu karaṇatthe. “Ye hi",
  "atk-s0519a:203_2": "vo ariyā parisuddhakāyakammantā”tiādīsu padapūraṇe. “Ārocayāmi vo, bhikkhave”tiādīsu",
  "atk-s0519a:203_3": "sampadānatthe. Idhāpi sampadānatthe evāti daṭṭhabbo.",
  "atk-s0519a:204_0": "Bhikkhanasīlatādiguṇayogena bhikkhū, bhinnakilesatādiguṇayogena vā. Atha vā saṃsāre",
  "atk-s0519a:204_1": "bhayaṃ ikkhantīti bhikkhū. Bhikkhaveti tesaṃ ālapanaṃ. Tena te dhammassavane niyojento",
  "atk-s0519a:204_2": "attano mukhābhimukhaṃ karoti. Desessāmīti kathessāmi. Tena nāhaṃ dhammissaratāya",
  "atk-s0519a:204_3": "tumhe aññaṃ kiñci kāreyyāmi, anāvaraṇañāṇena sabbaṃ ñeyyadhammaṃ paccakkhakāritāya",
  "atk-s0519a:204_4": "pana dhammaṃ desessāmīti idāni pavattiyamānaṃ dhammadesanaṃ paṭijānāti. Ādikalyāṇantiādīsu",
  "atk-s0519a:204_5": "ādimhi kalyāṇaṃ ādikalyāṇaṃ, ādikalyāṇametassāti vā ādikalyāṇaṃ. Sesapadadvayepi",
  "atk-s0519a:204_6": "eseva nayo. Tattha sīlena ādikalyāṇaṃ. Samādhinā majjhekalyāṇaṃ. Paññāya pariyosānakalyāṇaṃ.",
  "atk-s0519a:204_7": "Buddhasubuddhatāya vā ādikalyāṇaṃ. Dhammasudhammatāya majjhekalyāṇaṃ. Saṅghasuppaṭipattiyā",
  "atk-s0519a:204_8": "pariyosānakalyāṇaṃ. Atha vā ugghaṭitaññuvinayanena ādikalyāṇaṃ. Vipañcitaññuvinayanena",
  "atk-s0519a:204_9": "majjhekalyāṇaṃ neyyapuggalavinayanena pariyosānakalyāṇaṃ. Ayamevattho idhādhippeto.",
  "atk-s0519a:205_0": "Atthasampattiyā sātthaṃ. Byañjanasampattiyā sabyañjanaṃ. Saṅkāsanādichaatthapadasamāyogato",
  "atk-s0519a:205_1": "vā sātthaṃ. Akkharādichabyañjanapadasamāyogato sabyañjanaṃ. Ayamevattho idhādhippeto.",
  "atk-s0519a:205_2": "Upanetabbābhāvato ekantena paripuṇṇanti kevalaparipuṇṇaṃ. Apanetabbābhāvato parisuddhaṃ.",
  "atk-s0519a:205_3": "Sīlādipañcadhammakkhandhapāripūriyā vā paripuṇṇaṃ. Caturoghanittharaṇāya pavattiyā",
  "atk-s0519a:205_4": "lokāmisanirapekkhatāya ca parisuddhaṃ. Brahmaṃ seṭṭhaṃ uttamaṃ brahmūnaṃ vā seṭṭhānaṃ",
  "atk-s0519a:205_5": "ariyānaṃ cariyaṃ sikkhattayasaṅgahaṃ sāsanaṃ brahmacariyaṃ pakāsayissāmi paridīpayissāmīti attho.",
  "atk-s0519a:206_0": "Evaṃ bhagavatā desito pakāsito ca sāsanadhammo yesaṃ assādādīnaṃ dassanavasena pavatto,",
  "atk-s0519a:206_1": "te assādādayo desanāhārassa visayabhūtā yattha yattha pāṭhe savisesaṃ vuttā, tato",
  "atk-s0519a:206_2": "tato niddhāretvā udāharaṇavasena idhānetvā dassetuṃ “tattha katamo assādo”tiādi āraddhaṃ.",
  "atk-s0519a:206_3": "Tattha kāmanti manāpiyarūpādiṃ tebhūmakadhammasaṅkhātaṃ vatthukāmaṃ. Kāmayamānassāti",
  "atk-s0519a:206_4": "icchantassa. Tassa cetaṃ samijjhatīti tassa kāmayamānassa sattassa taṃ kāmasaṅkhātaṃ",
  "atk-s0519a:206_5": "vatthu samijjhati ce, sace so taṃ labhatīti vuttaṃ hoti. Addhā pītimano hotīti ekaṃsena",
  "atk-s0519a:206_6": "tuṭṭhacitto hoti. Laddhāti labhitvā. Maccoti satto. Yadicchatīti yaṃ icchati. Ayamettha",
  "atk-s0519a:206_7": "saṅkhepo, vitthāro pana niddese vuttanayena veditabbo. Ayaṃ assādoti yāyaṃ adhippāyasamijjhanā",
  "atk-s0519a:206_8": "icchitalābhe pītimanatā somanassaṃ, ayaṃ assādetabbato assādo.",
  "atk-s0519a:207_0": "Tassa ce kāmayānassāti tassa puggalassa kāme icchamānassa, kāmena vā yāyamānassa.",
  "atk-s0519a:207_1": "Chandajātassāti jātataṇhassa. Jantunoti sattassa. Te kāmā parihāyantīti te vatthukāmā",
  "atk-s0519a:207_2": "kenaci antarāyena vinassanti ce. Sallaviddhova ruppatīti atha ayomayādinā sallena",
  "atk-s0519a:207_3": "viddho viya pīḷiyatīti attho. Ayaṃ ādīnavoti yāyaṃ kāmānaṃ vipariṇāmaññathābhāvā",
  "atk-s0519a:207_4": "kāmayānassa sattassa ruppanā domanassuppatti, ayaṃ ādīnavo.",
  "atk-s0519a:208_0": "Yo kāme parivajjetīti yo bhikkhu yathāvutte kāme tattha chandarāgassa vikkhambhanena",
  "atk-s0519a:208_1": "vā samucchindanena vā sabbabhāgena vajjeti. Yathā kiṃ? Sappasseva padā siroti, yathā",
  "atk-s0519a:208_2": "koci puriso jīvitukāmo kaṇhasappaṃ paṭipathe passitvā attano pādena tassa siraṃ parivajjeti,",
  "atk-s0519a:208_3": "somaṃ…pe… samativattatīti so bhikkhu sabbaṃ lokaṃ visaritvā ṭhitattā loke visattikāsaṅkhātaṃ",
  "atk-s0519a:208_4": "imaṃ taṇhaṃ satimā hutvā samatikkamatīti. Idaṃ nissaraṇanti yadidaṃ visattikāsaṅkhātāya",
  "atk-s0519a:208_5": "taṇhāya nibbānārammaṇena ariyamaggena samativattanaṃ, idaṃ nissaraṇaṃ.",
  "atk-s0519a:209_0": "Khettanti kedārādikhettaṃ. Vatthunti gharavatthuādivatthuṃ. Hiraññaṃ vāti kahāpaṇasaṅkhātaṃ",
  "atk-s0519a:209_1": "suvaṇṇasaṅkhātañca hiraññaṃ. Vā-saddo vikappanattho, so sabbapadesu yojetabbo. Gavāssanti",
  "atk-s0519a:209_2": "gāvo ca asse cāti gavāssaṃ. Dāsaporisanti dāse ca porise cāti dāsaporisaṃ. Thiyoti",
  "atk-s0519a:209_3": "itthiyo. Bandhūti ñātibandhavo. Puthū kāmeti aññepi vā manāpiyarūpādike bahū kāmaguṇe.",
  "atk-s0519a:209_4": "Yo naro anugijjhatīti yo satto anu anu abhikaṅkhati patthetīti attho. Ayaṃ assādoti",
  "atk-s0519a:209_5": "yadidaṃ khettādīnaṃ anugijjhanaṃ, ayaṃ assādeti vatthukāme etenāti assādo.",
  "atk-s0519a:210_0": "Abalā naṃ balīyantīti khettādibhede kāme anugijjhantaṃ taṃ puggalaṃ kusalehi pahātabbattā",
  "atk-s0519a:210_1": "abalasaṅkhātā kilesā balīyanti abhibhavanti, saddhābalādivirahena vā abalaṃ taṃ puggalaṃ",
  "atk-s0519a:210_2": "abalā kilesā balīyanti, abalattā abhibhavantīti attho. Maddantenaṃ parissayāti enaṃ",
  "atk-s0519a:210_3": "kāmagiddhaṃ kāme pariyesantaṃ rakkhantañca sīhādayo ca pākaṭaparissayā kāyaduccaritādayo",
  "atk-s0519a:210_4": "ca apākaṭaparissayā maddanti. Tato naṃ…pe… dakanti tato tehi pākaṭāpākaṭaparissayehi",
  "atk-s0519a:210_5": "abhibhūtaṃ taṃ puggalaṃ jātiādidukkhaṃ samudde bhinnanāvaṃ udakaṃ viya anveti anugacchatīti",
  "atk-s0519a:210_6": "attho. Ayaṃ ādīnavoti yvāyaṃ taṇhāduccaritasaṃkilesahetuko jātiādidukkhānubandho, ayaṃ ādīnavo.",
  "atk-s0519a:211_0": "Tasmāti yasmā kāmagiddhassa vuttanayena dukkhānubandho vijjati, tasmā. Jantūti satto.",
  "atk-s0519a:211_1": "Sadā satoti pubbarattāpararattaṃ jāgariyānuyogena sato hutvā. Kāmāni parivajjayeti",
  "atk-s0519a:211_2": "vikkhambhanavasena samucchedavasena ca rūpādīsu vatthukāmesu sabbappakāraṃ kilesakāmaṃ",
  "atk-s0519a:211_3": "anuppādento kāmāni parivajjaye pajaheyya. Te pahāya tare oghanti evaṃ te kāme pahāya",
  "atk-s0519a:211_4": "tappahānakaraariyamaggeneva catubbidhampi oghaṃ tareyya, tarituṃ sakkuṇeyyāti attho.",
  "atk-s0519a:211_5": "Nāvaṃ sitvāva pāragūti yathā puriso udakaggahaṇena garubhāraṃ nāvaṃ udakaṃ bahi siñcitvā",
  "atk-s0519a:211_6": "lahukāya nāvāya appakasireneva pāragū bhaveyya, pāraṃ gaccheyya, evameva attabhāvanāvaṃ",
  "atk-s0519a:211_7": "kilesūdakagarukaṃ siñcitvā lahukena attabhāvena pāragū bhaveyya, pāraṃ nibbānaṃ arahattappattiyā",
  "atk-s0519a:211_8": "gaccheyya anupādisesāya nibbānadhātuyā parinibbānenāti attho. Idaṃ nissaraṇanti yaṃ",
  "atk-s0519a:211_9": "kāmappahānamukhena caturoghaṃ taritvā anupādisesāya nibbānadhātuyā nibbānaṃ, idaṃ",
  "atk-s0519a:211_10": "sabbasaṅkhatanissaraṇato nissaraṇanti.",
  "atk-s0519a:212_0": "Dhammoti dānādipuññadhammo. Haveti nipātamattaṃ. Rakkhati dhammacārinti yo taṃ dhammaṃ",
  "atk-s0519a:212_1": "appamatto carati, taṃ dhammacāriṃ diṭṭhadhammikasamparāyikabhedena duvidhatopi anatthato",
  "atk-s0519a:212_2": "rakkhati pāleti. Chattaṃ mahantaṃ yatha vassakāleti vassakāle deve vassante yathā",
  "atk-s0519a:212_3": "mahantaṃ chattaṃ kusalena purisena dhāritaṃ taṃ vassatemanato rakkhati. Tattha yathā",
  "atk-s0519a:212_4": "taṃ chattaṃ appamatto hutvā attānaṃ rakkhantaṃ chādentañca vassādito rakkhati, evaṃ",
  "atk-s0519a:212_5": "dhammopi attasammāpaṇidhānena appamatto hutvā dhammacariyāya attānaṃ rakkhantaṃyeva",
  "atk-s0519a:212_6": "rakkhatīti adhippāyo. Esā…pe… cārīti etena vuttamevatthaṃ pākaṭataraṃ karoti, taṃ",
  "atk-s0519a:212_7": "suviññeyyameva. Idaṃ phalanti diṭṭhadhammikehi samparāyikehi ca anatthehi yadidaṃ",
  "atk-s0519a:212_8": "dhammassa rakkhaṇaṃ vuttaṃ rakkhāvasānassa ca abbhudayassa nipphādanaṃ, idaṃ nissaraṇaṃ",
  "atk-s0519a:212_9": "anāmasitvā desanāya nibbattetabbatāya phalanti.",
  "atk-s0519a:213_0": "Sabbe dhammāti sabbe saṅkhatā dhammā. Anattāti natthi etesaṃ attā kārakavedakasabhāvo,",
  "atk-s0519a:213_1": "sayaṃ vā na attāti anattāti. Itīti evaṃ. Yadā paññāya passatīti yasmiṃ kāle vipassanaṃ",
  "atk-s0519a:213_2": "ussukkāpento anattānupassanāsaṅkhātāya paññāya passati. Atha nibbindati dukkheti",
  "atk-s0519a:213_3": "atha anattānupassanāya pubbe eva aniccatādukkhatānaṃ suparidiṭṭhattā nibbidānupassanāvasena",
  "atk-s0519a:213_4": "vipassanāgocarabhūte pañcakkhandhadukkhe nibbindati nibbedaṃ āpajjati. Esa maggo",
  "atk-s0519a:213_5": "visuddhiyāti yā vuttalakkhaṇā nibbidānupassanā sabbakilesavisujjhanato visuddhisaṅkhātassa",
  "atk-s0519a:213_6": "ariyamaggassa accantavisuddhiyā vā amatadhātuyā maggo upāyo. Ayaṃ upāyoti yadidaṃ",
  "atk-s0519a:213_7": "anattānupassanāmukhena sabbasmiṃ vaṭṭasmiṃ nibbindanaṃ vuttaṃ, taṃ visuddhiyā adhigamahetubhāvato upāyo.",
  "atk-s0519a:214_0": "“Cakkhumā…pe… parivajjaye”ti imissā gāthāya ayaṃ saṅkhepattho – yathā cakkhumā puriso",
  "atk-s0519a:214_1": "sarīre vahante visamāni bhūmippadesāni caṇḍatāya vā visame hatthiādayo parivajjeti,",
  "atk-s0519a:214_2": "evaṃ loke sappañño puriso sappaññatāya hitāhitaṃ jānanto pāpāni lāmakāni duccaritāni",
  "atk-s0519a:214_3": "parivajjeyyāti. Ayaṃ āṇattīti yā ayaṃ “pāpāni parivajjetabbānī”ti dhammarājassa bhagavato āṇā, ayaṃ āṇattīti.",
  "atk-s0519a:215": "Evaṃ visuṃ visuṃ suttesu āgatā phalūpāyāṇattiyo udāharaṇabhāvena dassetvā idāni tā ekato āgatā dassetuṃ “suññato”ti gāthamāha.",
  "atk-s0519a:216_0": "Tattha suññato lokaṃ avekkhassu, mogharājāti āṇattīti “mogharāja, sabbampi saṅkhāralokaṃ",
  "atk-s0519a:216_1": "avasavattitāsallakkhaṇavasena vā tucchabhāvasamanupassanavasena vā suññoti passā”ti",
  "atk-s0519a:216_2": "idaṃ dhammarājassa vacanaṃ vidhānabhāvato āṇatti. Sabbadā satikiriyāya taṃsuññatādassanaṃ",
  "atk-s0519a:216_3": "sampajjatīti “sadā satoti upāyo”ti vuttaṃ. Attānudiṭṭhiṃ ūhaccāti vīsativatthukaṃ",
  "atk-s0519a:216_4": "sakkāyadassanaṃ uddharitvā samucchinditvā. Evaṃ maccutaro siyāti. Idaṃ phalanti yaṃ",
  "atk-s0519a:216_5": "evaṃ vuttena vidhinā maccutaraṇaṃ maccuno visayātikkamanaṃ tassa yaṃ pubbabhāgapaṭipadāpaṭipajjanaṃ,",
  "atk-s0519a:216_6": "idaṃ desanāya phalanti attho. Yathā pana assādādayo sutte katthaci sarūpato katthaci",
  "atk-s0519a:216_7": "niddhāretabbatāya katthaci visuṃ visuṃ katthaci ekato dassitā, na evaṃ phalādayo.",
  "atk-s0519a:216_8": "Phalādayo pana sabbattha sutte gāthāsu vā ekato dassetabbāti imassa nayassa dassanatthaṃ",
  "atk-s0519a:216_9": "visuṃ visuṃ udāharitvāpi puna “suññato loka”ntiādinā ekato udāharaṇaṃ katanti daṭṭhabbaṃ.",
  "atk-s0519a:217": "6. Evaṃ assādādayo udāharaṇavasena sarūpato dassetvā idāni tattha puggalavibhāgena desanāvibhāgaṃ dassetuṃ “tattha bhagavā”tiādi vuttaṃ.",
  "atk-s0519a:218_0": "Tattha ugghaṭitaṃ ghaṭitamattaṃ uddiṭṭhamattaṃ yassa niddesapaṭiniddesā na katā,",
  "atk-s0519a:218_1": "taṃ jānātīti ugghaṭitaññū. Uddesamattena sappabhedaṃ savitthāramatthaṃ paṭivijjhatīti",
  "atk-s0519a:218_2": "attho, ugghaṭitaṃ vā uccalitaṃ uṭṭhapitanti attho, taṃ jānātīti ugghaṭitaññū. Dhammo",
  "atk-s0519a:218_3": "hi desiyamāno desakato desanābhājanaṃ saṅkamanto viya hoti, tamesa uccalitameva jānātīti",
  "atk-s0519a:218_4": "attho, calitameva vā ugghaṭitaṃ. Sassatādiākārassa hi veneyyānaṃ āsayassa buddhāveṇikā",
  "atk-s0519a:218_5": "dhammadesanā taṅkhaṇapatitā eva calanāya hoti, tato paramparānuvattiyā, tatthāyaṃ",
  "atk-s0519a:218_6": "ugghaṭite calitamatteyeva āsaye dhammaṃ jānāti avabujjhatīti ugghaṭitaññū, tassa",
  "atk-s0519a:218_7": "ugghaṭitaññussa nissaraṇaṃ desayati, tattakeneva tassa atthasiddhito. Vipañcitaṃ",
  "atk-s0519a:218_8": "vitthāritaṃ niddiṭṭhaṃ jānātīti vipañcitaññū, vipañcitaṃ vā mandaṃ saṇikaṃ dhammaṃ",
  "atk-s0519a:218_9": "jānātīti vipañcitaññū, tassa vipañcitaññussa ādīnavañca nissaraṇañca desayati, nātisaṅkhepavitthārāya",
  "atk-s0519a:218_10": "desanāya tassa atthasiddhito. Netabbo dhammassa paṭiniddisena atthaṃ pāpetabboti",
  "atk-s0519a:218_11": "neyyo, mudindriyatāya vā paṭilomaggahaṇato netabbo anunetabboti neyyo, tassa neyyassa",
  "atk-s0519a:218_12": "assādaṃ ādīnavaṃ nissaraṇañca desayati, anavasesetvāva desanena tassa atthasiddhito. Tatthāyaṃ pāḷi –",
  "atk-s0519a:219": "“Katamo ca puggalo ugghaṭitaññū? Yassa puggalassa saha udāhaṭavelāya dhammābhisamayo hoti. Ayaṃ vuccati puggalo ugghaṭitaññū.",
  "atk-s0519a:220": "“Katamo ca puggalo vipañcitaññū? Yassa puggalassa saṃkhittena bhāsitassa vitthārena atthe vibhajiyamāne dhammābhisamayo hoti. Ayaṃ vuccati puggalo vipañcitaññū.",
  "atk-s0519a:221_0": "“Katamo ca puggalo neyyo? Yassa puggalassa uddesato paripucchato yonisomanasikaroto",
  "atk-s0519a:221_1": "kalyāṇamitte sevato bhajato payirupāsato evaṃ anupubbena dhammābhisamayo hoti. Ayaṃ",
  "atk-s0519a:221_2": "vuccati puggalo neyyo”ti.",
  "atk-s0519a:222_0": "Padaparamo panettha nettiyaṃ paṭivedhassa abhājananti na gahitoti daṭṭhabbaṃ. Ettha",
  "atk-s0519a:222_1": "ca assādo, ādīnavo, nissaraṇaṃ, assādo ca ādīnavo ca, assādo ca nissaraṇañca, ādīnavo",
  "atk-s0519a:222_2": "ca nissaraṇañca, assādo ca ādīnavo ca nissaraṇañcāti ete satta paṭṭhānanayā.",
  "atk-s0519a:223_0": "Tesu tatiyachaṭṭhasattamā veneyyattayavinayane samatthatāya gahitā, itare cattāro",
  "atk-s0519a:223_1": "na gahitā. Na hi kevalena assādena ādīnavena tadubhayena vā kathitena veneyyavinayanaṃ",
  "atk-s0519a:223_2": "sambhavati, kilesānaṃ pahānāvacanato. Pañcamopi ādīnavāvacanato nissaraṇassa anupāyo",
  "atk-s0519a:223_3": "eva. Na hi vimuttirasā bhagavato desanā vimuttiṃ tadupāyañca anāmasantī pavattati.",
  "atk-s0519a:223_4": "Tasmā ete cattāro nayā anuddhaṭā. Sace pana padaparamassa puggalassa vasena pavattaṃ",
  "atk-s0519a:223_5": "saṃkilesabhāgiyaṃ vāsanābhāgiyaṃ tadubhayabhāge ṭhitaṃ desanaṃ suttekadesaṃ gāthaṃ",
  "atk-s0519a:223_6": "vā tādisaṃ etesaṃ nayānaṃ udāharaṇabhāvena uddharati, evaṃ sati sattannampi nayānaṃ",
  "atk-s0519a:223_7": "gahaṇaṃ bhaveyya. Veneyyavinayanaṃ pana tesaṃ santāne ariyamaggassa uppādanaṃ. Taṃ",
  "atk-s0519a:223_8": "yathāvuttehi eva nayeti, nāvasesehīti itare idha na vuttā. Yasmā pana peṭake –",
  "atk-s0519a:224": "“Tattha katamo assādo ca ādīnavo ca?",
  "atk-s0519a:225": "Yāni karoti puriso, tāni attani passati;",
  "atk-s0519a:226": "Kalyāṇakārī kalyāṇaṃ, pāpakārī ca pāpaka”nti.",
  "atk-s0519a:227": "Tattha yaṃ kalyāṇakārī kalyāṇaṃ paccanubhoti, ayaṃ assādo. Yaṃ pāpakārī pāpaṃ paccanubhoti, ayaṃ ādīnavo.",
  "atk-s0519a:228": "Aṭṭhime, bhikkhave, lokadhammā. Katame aṭṭha? Lābhotiādi. Tattha lābho yaso sukhaṃ pasaṃsā, ayaṃ assādo. Alābho ayaso dukkhaṃ nindā, ayaṃ ādīnavo.",
  "atk-s0519a:229": "Tattha katamo assādo ca nissaraṇañca?",
  "atk-s0519a:230": "“Sukho vipāko puññānaṃ, adhippāyo ca ijjhati;",
  "atk-s0519a:231": "Khippañca paramaṃ santiṃ, nibbānamadhigacchatī”ti. ;",
  "atk-s0519a:232": "Ayaṃ assādo ca nissaraṇañca.",
  "atk-s0519a:233_0": "Dvattiṃsimāni, bhikkhave, mahāpurisassa mahāpurisalakkhaṇāni, yehi samannāgatassa",
  "atk-s0519a:233_1": "mahāpurisassa dveva gatiyo bhavanti anaññā…pe… vivaṭacchadoti sabbaṃ lakkhaṇasuttaṃ,",
  "atk-s0519a:233_2": "ayaṃ assādo ca nissaraṇañca.",
  "atk-s0519a:234": "Tattha katamo ādīnavo ca nissaraṇañca?",
  "atk-s0519a:235": "“Bhārā have pañcakkhandhā, bhārahāro ca puggalo;",
  "atk-s0519a:236": "Bhārādānaṃ dukhaṃ loke, bhāranikkhepanaṃ sukhaṃ.",
  "atk-s0519a:237": "“Nikkhipitvā garuṃ bhāraṃ, aññaṃ bhāraṃ anādiya;",
  "atk-s0519a:238": "Samūlaṃ taṇhamabbuyha, nicchāto parinibbuto”ti. ;",
  "atk-s0519a:239": "Ayaṃ ādīnavo ca nissaraṇañca.",
  "atk-s0519a:240": "Tattha katamo assādo ca ādīnavo ca nissaraṇañca?",
  "atk-s0519a:241": "“Kāmā hi citrā madhurā manoramā, virūparūpena mathenti cittaṃ;",
  "atk-s0519a:242": "Tasmā ahaṃ pabbajitomhi rāja, apaṇṇakaṃ sāmaññameva seyyoti. ;",
  "atk-s0519a:243_0": "Ayaṃ assādo ca ādīnavo ca nissaraṇañcā”ti vuttaṃ. Tasmā tepi nayā idha niddhāretvā",
  "atk-s0519a:243_1": "veditabbā. Phalādīsupi ayaṃ nayo labbhati eva. Yasmā peṭake “tattha katamaṃ phalañca",
  "atk-s0519a:243_2": "upāyo ca? Sīle patiṭṭhāya naro sapañño”ti gāthā, idaṃ phalañca upāyo ca.",
  "atk-s0519a:244": "Tattha katamaṃ phalañca āṇatti ca?",
  "atk-s0519a:245": "“Sace bhāyatha dukkhassa, sace vo dukkhamappiyaṃ;",
  "atk-s0519a:246": "Mākattha pāpakaṃ kammaṃ, āvi vā yadi vā rahoti. ;",
  "atk-s0519a:247": "Idaṃ phalañca āṇatti ca.",
  "atk-s0519a:248": "Tattha katamo upāyo ca āṇatti ca?",
  "atk-s0519a:249": "“Kumbhūpamaṃ kāyamimaṃ viditvā, nagarūpamaṃ cittamidaṃ ṭhapetvā;",
  "atk-s0519a:250": "Yodhetha māraṃ paññāvudhena, jitañca rakkhe anivesano siyā”ti. ;",
  "atk-s0519a:251_0": "Ayaṃ upāyo ca āṇatti ca. Evaṃ phalādīnaṃ dukavasenapi udāharaṇaṃ veditabbaṃ. Ettha",
  "atk-s0519a:251_1": "ca yo nissaraṇadesanāya vinetabbo, so ugghaṭitaññūtiādinā yathā desanāvibhāgena puggalavibhāgasiddhi",
  "atk-s0519a:251_2": "hoti, evaṃ ugghaṭitaññussa bhagavā nissaraṇaṃ desetītiādinā puggalavibhāgena desanāvibhāgo",
  "atk-s0519a:251_3": "sambhavatīti so tathā dassito.",
  "atk-s0519a:252_0": "Evaṃ yesaṃ puggalānaṃ vasena desanāvibhāgo dassito, te puggale paṭipadāvibhāgena",
  "atk-s0519a:252_1": "vibhajitvā dassetuṃ “catasso paṭipadā”tiādi vuttaṃ. Tattha paṭipadābhiññākato vibhāgo",
  "atk-s0519a:252_2": "paṭipadākato hotīti āha – “catasso paṭipadā”ti. Tā panetā ca samathavipassanāpaṭipattivasena",
  "atk-s0519a:252_3": "duvidhā honti. Kathaṃ? Samathapakkhe tāva paṭhamasamannāhārato paṭṭhāya yāva tassa",
  "atk-s0519a:252_4": "tassa jhānassa upacāraṃ uppajjati, tāva pavattā samathabhāvanā “paṭipadā”ti vuccati.",
  "atk-s0519a:252_5": "Upacārato pana paṭṭhāya yāva appanā tāva pavattā paññā “abhiññā”ti vuccati.",
  "atk-s0519a:253_0": "Sā panāyaṃ paṭipadā ekaccassa dukkhā hoti nīvaraṇādipaccanīkadhammasamudācāragahaṇatāya",
  "atk-s0519a:253_1": "kicchā asukhasevanāti attho, ekaccassa tadabhāvena sukhā. Abhiññāpi ekaccassa dandhā",
  "atk-s0519a:253_2": "hoti mandā asīghappavatti, ekaccassa khippā amandā sīghappavatti. Tasmā yo ādito",
  "atk-s0519a:253_3": "kilese vikkhambhento dukkhena sasaṅkhārena sappayogena kilamanto vikkhambheti, tassa",
  "atk-s0519a:253_4": "dukkhā paṭipadā hoti. Yo pana vikkhambhitakileso appanāparivāsaṃ vasanto cirena aṅgapātubhāvaṃ",
  "atk-s0519a:253_5": "pāpuṇāti, tassa dandhābhiññā nāma hoti. Yo khippaṃ aṅgapātubhāvaṃ pāpuṇāti, tassa",
  "atk-s0519a:253_6": "khippābhiññā nāma hoti. Yo kilese vikkhambhento sukhena akilamanto vikkhambheti,",
  "atk-s0519a:253_7": "tassa sukhā paṭipadā nāma hoti.",
  "atk-s0519a:254_0": "Vipassanāpakkhe pana yo rūpārūpamukhena vipassanaṃ abhinivisanto cattāri mahābhūtāni",
  "atk-s0519a:254_1": "pariggahetvā upādārūpaṃ pariggaṇhāti arūpaṃ pariggaṇhāti, rūpārūpaṃ pana pariggaṇhanto",
  "atk-s0519a:254_2": "dukkhena kasirena kilamanto pariggahetuṃ sakkoti, tassa dukkhā paṭipadā nāma hoti.",
  "atk-s0519a:254_3": "Pariggahitarūpārūpassa pana vipassanāparivāse maggapātubhāvadandhatāya dandhābhiññā",
  "atk-s0519a:254_4": "nāma hoti. Yopi rūpārūpaṃ pariggahetvā nāmarūpaṃ vavatthapento dukkhena kasirena",
  "atk-s0519a:254_5": "kilamanto vavatthapeti, vavatthapite ca nāmarūpe vipassanāparivāsaṃ vasanto cirena",
  "atk-s0519a:254_6": "maggaṃ uppādetuṃ sakkoti. Tassāpi dukkhā paṭipadā dandhābhiññā nāma hoti.",
  "atk-s0519a:255_0": "Aparo nāmarūpampi vavatthapetvā paccaye pariggaṇhanto dukkhena kasirena kilamanto",
  "atk-s0519a:255_1": "pariggaṇhāti, paccaye ca pariggahetvā vipassanāparivāsaṃ vasanto cirena maggaṃ uppādeti.",
  "atk-s0519a:255_2": "Evampi dukkhā paṭipadā dandhābhiññā nāma hoti.",
  "atk-s0519a:256_0": "Aparo paccayepi pariggahetvā lakkhaṇāni paṭivijjhanto dukkhena kasirena kilamanto",
  "atk-s0519a:256_1": "paṭivijjhati, paṭividdhalakkhaṇo ca vipassanāparivāsaṃ vasanto cirena maggaṃ uppādeti.",
  "atk-s0519a:256_2": "Evampi dukkhā paṭipadā dandhābhiññā nāma hoti.",
  "atk-s0519a:257_0": "Aparo lakkhaṇānipi paṭivijjhitvā vipassanāñāṇe tikkhe sūre suppasanne vahante uppannaṃ",
  "atk-s0519a:257_1": "vipassanānikantiṃ pariyādiyamāno dukkhena kasirena kilamanto pariyādiyati, nikantiñca",
  "atk-s0519a:257_2": "pariyādiyitvā vipassanāparivāsaṃ vasanto cirena maggaṃ uppādeti. Evampi dukkhā paṭipadā",
  "atk-s0519a:257_3": "dandhābhiññā nāma hoti. Imināvupāyena itarāpi tisso paṭipadā veditabbā. Vipassanāpakkhikā",
  "atk-s0519a:257_4": "eva panettha catasso paṭipadā daṭṭhabbā.",
  "atk-s0519a:258": "Cattāro puggalāti yathāvuttapaṭipadāvibhāgena cattāro paṭipannakapuggalā. Taṃ pana paṭipadāvibhāgaṃ saddhiṃ hetupāyaphalehi dassetuṃ “taṇhācarito”tiādi vuttaṃ.",
  "atk-s0519a:259_0": "Tattha caritanti cariyā, vuttīti attho. Taṇhāya nibbattitaṃ caritaṃ etassāti taṇhācarito,",
  "atk-s0519a:259_1": "taṇhāya vā pavattito carito taṇhācarito, lobhajjhāsayoti attho. Diṭṭhicaritoti etthāpi",
  "atk-s0519a:259_2": "eseva nayo. Mandoti mandiyaṃ vuccati avijjā, tāya samannāgato mando, mohādhikoti attho.",
  "atk-s0519a:260_0": "Satindriyenāti satiyā ādhipaccaṃ kurumānāya. Satindriyameva hissa visadaṃ hoti. Yasmā",
  "atk-s0519a:260_1": "taṇhācaritatāya pubbabhāge kosajjābhibhavena na vīriyaṃ balavaṃ hoti, mohādhikatāya",
  "atk-s0519a:260_2": "na paññā balavatī. Tadubhayenāpi na samādhi balavā hoti, tasmā “satindriyameva hissa",
  "atk-s0519a:260_3": "visadaṃ hotī”ti vuttaṃ. Tenevāha – “satipaṭṭhānehi nissayehī”ti. Taṇhācaritatāya",
  "atk-s0519a:260_4": "cassa kilesavikkhambhanaṃ na sukaranti dukkhā paṭipadā, avisadañāṇatāya dandhābhiññāti",
  "atk-s0519a:260_5": "pubbe vuttanayaṃ ānetvā yojetabbaṃ. Niyyātīti ariyamaggena vaṭṭadukkhato niggacchati.",
  "atk-s0519a:261_0": "Udatthoti udaattho, uḷārapaññoti attho. Paññāsahāyapaṭilābhena cassa samādhi tikkho",
  "atk-s0519a:261_1": "hoti sampayuttesu ādhipaccaṃ pavatteti. Tenevāha – “samādhindriyenā”ti. Visadañāṇattā",
  "atk-s0519a:261_2": "“khippābhiññāyā”ti vuttaṃ. Samādhipadhānattā jhānānaṃ jhānehi nissayehīti ayaṃ viseso.",
  "atk-s0519a:261_3": "Sesaṃ purimasadisameva. Diṭṭhicarito aniyyānikamaggampi niyyānikanti maññamāno tattha",
  "atk-s0519a:261_4": "ussāhabahulattā vīriyādhiko hoti. Vīriyādhikatāyeva cassa kilesavikkhambhanaṃ sukaranti",
  "atk-s0519a:261_5": "sukhā paṭipadā, avisadañāṇatāya pana dandhābhiññāti imamatthaṃ dasseti “diṭṭhicarito",
  "atk-s0519a:261_6": "mando”tiādinā. Sesaṃ vuttanayameva.",
  "atk-s0519a:262_0": "Saccehīti ariyasaccehi. Ariyasaccāni hi lokiyāni pubbabhāgañāṇassa sammasanaṭṭhānatāya",
  "atk-s0519a:262_1": "lokuttarāni adhimuccanatāya maggañāṇassa abhisamayaṭṭhānatāya ca nissayāni hontīti.",
  "atk-s0519a:262_2": "Sesaṃ vuttanayameva. Ettha ca diṭṭhicarito udattho ugghaṭitaññū. Taṇhācarito mando",
  "atk-s0519a:262_3": "neyyo. Itare dvepi vipañcitaññūti evaṃ yena veneyyattayena pubbe desanāvibhāgo dassito,",
  "atk-s0519a:262_4": "tadeva veneyyattayaṃ iminā paṭipadāvibhāgena dassitanti daṭṭhabbaṃ.",
  "atk-s0519a:263_0": "Idāni taṃ veneyyupuggalavibhāgaṃ atthanayayojanāya visayaṃ katvā dassetuṃ “ubho taṇhācaritā”tiādi",
  "atk-s0519a:263_1": "vuttaṃ. Taṇhāya samādhipaṭipakkhattā taṇhācarito visujjhamāno samādhimukhena visujjhatīti",
  "atk-s0519a:263_2": "āha – “samathapubbaṅgamāyā”ti. “Samathavipassanaṃ yuganaddhaṃ bhāvetī”ti vacanato",
  "atk-s0519a:263_3": "pana sammādiṭṭhisahiteneva sammāsamādhinā niyyānaṃ, na sammāsamādhinā evāti āha –",
  "atk-s0519a:263_4": "“samathapubbaṅgamāya vipassanāyā”ti. “Rāgavirāgā cetovimuttīti arahattaphalasamādhī”ti",
  "atk-s0519a:263_5": "saṅgahesu vuttaṃ. Idha pana anāgāmiphalasamādhīti vakkhati. So hi samādhismiṃ paripūrakārīti.",
  "atk-s0519a:263_6": "Tattha rañjanaṭṭhena rāgo. So virajjati etāyāti rāgavirāgā, tāya rāgavirāgāya, rāgappahāyikāyāti attho.",
  "atk-s0519a:264_0": "Cetovimuttiyāti cetoti cittaṃ, tadapadesena cettha samādhi vuccati “yathā cittaṃ",
  "atk-s0519a:264_1": "paññañca bhāvaya”nti. Paṭippassaddhivasena paṭipakkhato vimuccatīti vimutti, tena",
  "atk-s0519a:264_2": "vā vimutto, tato vimuccananti vā vimutti, samādhiyeva. Yathā hi lokiyakathāyaṃ saññā",
  "atk-s0519a:264_3": "cittañca desanāsīsaṃ. Yathāha – “nānattakāyā nānattasaññino”ti “kiṃ citto tvaṃ, bhikkhū”ti",
  "atk-s0519a:264_4": "ca, evaṃ lokuttarakathāyaṃ paññā samādhi ca. Yathāha – “pañcañāṇiko sammāsamādhī”ti",
  "atk-s0519a:264_5": "ca “samathavipassanaṃ yuganaddhaṃ bhāvetī”ti ca. Tesu idha rāgassa ujuvipaccanīkato",
  "atk-s0519a:264_6": "samathapubbaṅgamatāvacanato ca cetoggahaṇena samādhi vutto. Tathā vimuttivacanena.",
  "atk-s0519a:264_7": "Tena vuttaṃ “samādhiyevā”ti. Ceto ca taṃ vimutti cāti cetovimutti. Atha vā vuttappakārasseva",
  "atk-s0519a:264_8": "cetaso paṭipakkhato vimutti vimokkhoti cetovimutti, cetasi vā phalaviññāṇe vuttappakārāva",
  "atk-s0519a:264_9": "vimuttīti cetovimutti, cetaso vā phalaviññāṇassa paṭipakkhato vimutti vimokkho etasminti",
  "atk-s0519a:264_10": "cetovimutti, samādhiyeva. Paññāvimuttiyāti etthāpi ayaṃ nayo yathāsambhavaṃ yojetabbo.",
  "atk-s0519a:265_0": "Diṭṭhiyā savisaye paññāsadisī pavattīti diṭṭhicarito visujjhamāno paññāmukhena visujjhatīti",
  "atk-s0519a:265_1": "āha – “ubho diṭṭhicaritā vipassanā”tiādi. Avijjāvirāgā paññāvimuttīti arahattaphalapaññā.",
  "atk-s0519a:265_2": "Samathaggahaṇena tappaṭipakkhato taṇhaṃ vipassanāggahaṇena avijjañca niddhāretvā",
  "atk-s0519a:265_3": "paṭhamanayassa bhūmiṃ sakkā sukhena dassetunti āha – “ye samatha…pe… hātabbā”ti.",
  "atk-s0519a:266_0": "Tattha samathapubbaṅgamā paṭipadāti purimā dve paṭipadā, itarā vipassanāpubbaṅgamāti",
  "atk-s0519a:266_1": "daṭṭhabbā. Hātabbāti gametabbā, netabbāti attho. Vipassanāya aniccadukkhaanattasaññābhāvato",
  "atk-s0519a:266_2": "dukkhasaññāparivārattā ca asubhasaññāya imā catasso saññā dassitā honti. Tappaṭipakkhena",
  "atk-s0519a:266_3": "ca cattāro vipallāsāti sakalassa sīhavikkīḷitanayassa bhūmiṃ sukhena sakkā dassetunti",
  "atk-s0519a:266_4": "āha – “ye vipassanā…pe… hātabbā”ti.",
  "atk-s0519a:267_0": "7. Evaṃ paṭipadāvibhāgena veneyyapuggalavibhāgaṃ dassetvā idāni taṃ ñāṇavibhāgena",
  "atk-s0519a:267_1": "dassento yasmā bhagavato desanā yāvadeva veneyyavinayanatthā, vinayanañca nesaṃ sutamayādīnaṃ",
  "atk-s0519a:267_2": "tissannaṃ paññānaṃ anukkamena nibbattanaṃ, yathā bhagavato desanāya pavattibhāvavibhāvanañca",
  "atk-s0519a:267_3": "hāranayabyāpāro, tasmā imassa hārassa samuṭṭhitappakāraṃ tāva pucchitvā yena puggalavibhāgadassanena",
  "atk-s0519a:267_4": "desanābhājanaṃ vibhajitvā tattha desanāyaṃ desanāhāraṃ niyojetukāmo taṃ dassetuṃ",
  "atk-s0519a:267_5": "“svāyaṃ hāro kattha sambhavatī”tiādimāha.",
  "atk-s0519a:268_0": "Tattha yassāti yo so aṭṭhahi akkhaṇehi vimutto sotāvadhānapariyosānāhi ca sampattīti",
  "atk-s0519a:268_1": "samannāgato yassa. Satthāti diṭṭhadhammikasamparāyikaparamatthehi yathārahaṃ anusāsanato",
  "atk-s0519a:268_2": "satthā. Dhammanti yathānusiṭṭhaṃ paṭipajjamāne apāyesu apatamāne dhāretīti dhammo,",
  "atk-s0519a:268_3": "taṃ dhammaṃ. Desayatīti saṅkhepavitthāranayehi bhāsati katheti. Aññataroti bhagavato",
  "atk-s0519a:268_4": "sāvakesu aññataro. Garuṭṭhānīyoti sīlasutādiguṇavisesayogena garukaraṇīyo. Sabrahmacārīti",
  "atk-s0519a:268_5": "brahmaṃ vuccati seṭṭhaṭṭhena sakalaṃ satthusāsanaṃ. Samaṃ saha vā brahmaṃ carati",
  "atk-s0519a:268_6": "paṭipajjatīti sabrahmacārī. Saddhaṃ paṭilabhatīti “sammāsambuddho vata so bhagavā",
  "atk-s0519a:268_7": "yo evarūpassa dhammassa desetā”ti tathāgate, “svākkhāto vatāyaṃ dhammo yo evaṃ ekantaparipuṇṇo",
  "atk-s0519a:268_8": "ekantaparisuddho”tiādinā dhamme ca saddhaṃ labhati uppādetīti attho.",
  "atk-s0519a:269_0": "Tatthāti tasmiṃ yathāsute yathāpariyatte dhamme. Vīmaṃsāti pāḷiyā pāḷiatthassa ca",
  "atk-s0519a:269_1": "vīmaṃsanapaññā. Sesaṃ tassā eva vevacanaṃ. Sā hi yathāvuttavīmaṃsane saṅkocaṃ anāpajjitvā",
  "atk-s0519a:269_2": "ussahanavasena ussāhanā, tulanavasena tulanā, upaparikkhaṇavasena upaparikkhāti ca",
  "atk-s0519a:269_3": "vuttā. Atha vā vīmaṃsatīti vīmaṃsā, sā padapadatthavicāraṇā paññā. Ussāhanāti vīriyena",
  "atk-s0519a:269_4": "upatthambhitā dhammassa dhāraṇaparicayasādhikā paññā. Tulanāti padena padantaraṃ,",
  "atk-s0519a:269_5": "desanāya vā desanantaraṃ tulayitvā saṃsanditvā gahaṇapaññā. Upaparikkhāti mahāpadese",
  "atk-s0519a:269_6": "otāretvā pāḷiyā pāḷiatthassa ca upaparikkhaṇapaññā. Attahitaṃ parahitañca ākaṅkhantehi",
  "atk-s0519a:269_7": "suyyatīti sutaṃ, kālavacanicchāya abhāvato, yathā duddhanti. Kiṃ pana tanti? Adhikārato",
  "atk-s0519a:269_8": "sāmatthiyato vā pariyattidhammoti viññāyati. Atha vā savanaṃ sutaṃ, sotadvārānusārena",
  "atk-s0519a:269_9": "pariyattidhammassa upadhāraṇanti attho. Sutena hetunā nibbattā sutamayī. Pakārena",
  "atk-s0519a:269_10": "jānātīti paññā. Yā vīmaṃsā, ayaṃ sutamayī paññāti paccekampi yojetabbaṃ. Tathāti",
  "atk-s0519a:269_11": "yathā sutamayī paññā vīmaṃsādipariyāyavatī vīmaṃsādivibhāgavatī ca, tathā cintāmayī",
  "atk-s0519a:269_12": "cāti attho. Yathā vā sutamayī oramattikā anavaṭṭhitā ca, evaṃ cintāmayī cāti dasseti.",
  "atk-s0519a:270_0": "Sutena nissayenāti sutena pariyattidhammena pariyattidhammassavanena vā upanissayena",
  "atk-s0519a:270_1": "itthambhūtalakkhaṇe karaṇavacanaṃ, yathāvuttaṃ sutaṃ upanissāyāti attho. Vīmaṃsātiādīsu",
  "atk-s0519a:270_2": "“idaṃ sīlaṃ, ayaṃ samādhi, ime rūpārūpadhammā, ime pañcakkhandhā”ti tesaṃ tesaṃ dhammānaṃ",
  "atk-s0519a:270_3": "sabhāvavīmaṃsanabhūtā paññā vīmaṃsā. Tesaṃyeva dhammānaṃ vacanatthaṃ muñcitvā sabhāvasarasalakkhaṇassa",
  "atk-s0519a:270_4": "tulayitvā viya gahaṇapaññā tulanā. Tesaṃyeva dhammānaṃ salakkhaṇaṃ avijahitvā aniccatādiruppanasappaccayādiākāre",
  "atk-s0519a:270_5": "ca takketvā vitakketvā ca upaparikkhaṇapaññā upaparikkhā, tathā upaparikkhite dhamme",
  "atk-s0519a:270_6": "saviggahe viya upaṭṭhahante evametehi nijjhānakkhame katvā cittena anu anu pekkhaṇā",
  "atk-s0519a:270_7": "manasānupekkhaṇā. Ettha ca yathā sutamayī paññā yathāsutassa dhammassa dhāraṇaparicayavasena",
  "atk-s0519a:270_8": "pavattanato ussāhajātā “ussāhanā”ti vattabbataṃ arahati, na evaṃ cintāmayīti idha",
  "atk-s0519a:270_9": "“ussāhanā”ti padaṃ na vuttaṃ. Cintanaṃ cintā, nijjhānanti attho. Sesaṃ vuttanayameva.",
  "atk-s0519a:271_0": "Imāhi dvīhi paññāhīti yathāvuttāhi dvīhi paññāhi kāraṇabhūtāhi. Sutacintāmayañāṇesu",
  "atk-s0519a:271_1": "hi patiṭṭhito vipassanaṃ ārabhatīti. “Imāsu dvīsu paññāsū”tipi paṭhanti. “Tehi jātāsu",
  "atk-s0519a:271_2": "uppannāsū”ti vā vacanaseso yojetabbo. Manasikārasampayuttassāti rūpārūpapariggahādimanasikāre",
  "atk-s0519a:271_3": "yuttappayuttassa. Yaṃ ñāṇaṃ uppajjatīti vuttanayena manasikārappayogena diṭṭhivisuddhikaṅkhāvitaraṇavisuddhimaggāmaggañāṇadassanavisuddhipaṭipadāñāṇadassanavisuddhīnaṃ",
  "atk-s0519a:271_4": "sampa ādanena vipassanaṃ ussukkantassa yaṃ ñāṇadassanavisuddhisaṅkhātaṃ ariyamaggañāṇaṃ",
  "atk-s0519a:271_5": "uppajjati, ayaṃ bhāvanāmayī paññāti sambandho. Taṃ pana dassanaṃ bhāvanāti duvidhanti",
  "atk-s0519a:271_6": "āha – “dassanabhūmiyaṃ vā bhāvanābhūmiyaṃ vā”ti. Yadi dassananti vuccati, kathaṃ",
  "atk-s0519a:271_7": "tattha paññā bhāvanāmayīti? Bhāvanāmayameva hi taṃ ñāṇaṃ, paṭhamaṃ nibbānadassanato",
  "atk-s0519a:271_8": "pana “dassana”nti vuttanti saphalo paṭhamamaggo dassanabhūmi. Sesā sekkhāsekkhadhammā bhāvanābhūmi.",
  "atk-s0519a:272_0": "8. Idāni imā tisso paññā pariyāyantarena dassetuṃ “paratoghosā”tiādi vuttaṃ. Tattha",
  "atk-s0519a:272_1": "paratoti na attato, aññato satthuto sāvakato vāti attho. Ghosāti tesaṃ desanāghosato,",
  "atk-s0519a:272_2": "desanāpaccayāti attho. Atha vā parato ghoso etissāti paratoghosā, yā paññā, sā sutamayīti",
  "atk-s0519a:272_3": "yojetabbaṃ. Paccattasamuṭṭhitāti paccattaṃ tassa tassa attani sambhūtā. Yonisomanasikārāti",
  "atk-s0519a:272_4": "tesaṃ tesaṃ dhammānaṃ sabhāvapariggaṇhanādinā yathāvuttena upāyena pavattamanasikārā.",
  "atk-s0519a:272_5": "Parato ca ghosenāti paratoghosena hetubhūtena. Sesaṃ vuttanayameva.",
  "atk-s0519a:273_0": "Idāni yadatthaṃ imā paññā uddhaṭā, tameva veneyyapuggalavibhāgaṃ yojetvā dassetuṃ",
  "atk-s0519a:273_1": "“yassā”tiādi vuttaṃ. Tattha imā dveti gaṇanavasena vatvā puna tā sutamayī cintāmayī",
  "atk-s0519a:273_2": "cāti sarūpato dasseti. Ayaṃ ugghaṭitaññūti ayaṃ sutamayacintāmayañāṇehi āsayapayogapabodhassa",
  "atk-s0519a:273_3": "nipphāditattā uddesamatteneva jānanato “ugghaṭitaññū”ti vuccati. Ayaṃ vipañcitaññūti",
  "atk-s0519a:273_4": "cintāmayañāṇena āsayassa aparikkhatattā uddesaniddesehi jānanato vipañcitaññū. Ayaṃ",
  "atk-s0519a:273_5": "neyyoti sutamayañāṇassāpi abhāvato niravasesaṃ vitthāradesanāya netabbato neyyo.",
  "atk-s0519a:274_0": "9. Evaṃ desanāpaṭipadāñāṇavibhāgehi desanābhājanaṃ veneyyattayaṃ vibhajitvā idāni",
  "atk-s0519a:274_1": "tattha pavattitāya bhagavato dhammadesanāya desanāhāraṃ niddhāretvā yojetuṃ “sāyaṃ",
  "atk-s0519a:274_2": "dhammadesanā”tiādi āraddhaṃ.",
  "atk-s0519a:275_0": "Tattha sāyanti sā ayaṃ. Yā pubbe “dhammaṃ vo, bhikkhave, desessāmī”tiādinā paṭiniddesavārassa",
  "atk-s0519a:275_1": "ādito desanāhārassa visayabhāvena nikkhittā pāḷi, tamevettha desanāhāraṃ niyojetuṃ",
  "atk-s0519a:275_2": "“sāyaṃ dhammadesanā”ti paccāmasati. Kiṃ desayatīti kathetukamyatāvasena desanāya",
  "atk-s0519a:275_3": "piṇḍatthaṃ pucchitvā taṃ gaṇanāya paricchinditvā sāmaññato dasseti “cattāri saccānī”ti.",
  "atk-s0519a:275_4": "Saccavinimuttā hi bhagavato desanā natthīti. Tassā ca cattāri saccāni piṇḍattho.",
  "atk-s0519a:275_5": "Pavattipavattakanivattitadupāyavimuttassa neyyassa abhāvato cattāri aviparītabhāvena",
  "atk-s0519a:275_6": "saccānīti daṭṭhabbaṃ. Tāni “dukkhaṃ samudayaṃ nirodhaṃ magga”nti sarūpato dasseti.",
  "atk-s0519a:276_0": "Tattha anekupaddavādhiṭṭhānabhāvena kucchitattā bālajanaparikappitadhuvasubhasukhattabhāvavirahena",
  "atk-s0519a:276_1": "tucchattā ca dukkhaṃ. Avasesapaccayasamavāye dukkhassa uppattikāraṇattā samudayo.",
  "atk-s0519a:276_2": "Sabbagatisuññattā natthi ettha saṃsāracārakasaṅkhāto dukkharodho, etasmiṃ vā adhigate",
  "atk-s0519a:276_3": "saṃsāracārakasaṅkhātassa dukkharodhassa abhāvotipi nirodho, anuppādanirodhapaccayattā",
  "atk-s0519a:276_4": "vā. Mārento gacchati, nibbānatthikehi maggiyatīti vā maggo. Tattha samudayena assādo,",
  "atk-s0519a:276_5": "dukkhena ādīnavo, magganirodhehi nissaraṇaṃ. Evaṃ yasmiṃ sutte cattāri saccāni sarūpato",
  "atk-s0519a:276_6": "āgatāni, tattha yathārutavasena. Yattha pana sutte cattāri saccāni sarūpato na āgatāni,",
  "atk-s0519a:276_7": "tattha atthato cattāri saccāni uddharitvā tesaṃ vasena assādādayo niddhāretabbā.",
  "atk-s0519a:276_8": "Yattha ca assādādayo sarūpato āgatā, tattha vattabbameva natthi. Yattha pana na āgatā,",
  "atk-s0519a:276_9": "tattha atthato uddharitvā tesaṃ vasena cattāri saccāni niddhāretabbāni. Idha pana",
  "atk-s0519a:276_10": "assādādayo udāharaṇavasena sarūpato dassitāti tehi saccāni niddhāretuṃ “ādīnavo cā”tiādi vuttaṃ.",
  "atk-s0519a:277_0": "Tattha “saṃkhittena pañcupādānakkhandhā dukkhā”ti vacanato taṇhāvajjā tebhūmakadhammā",
  "atk-s0519a:277_1": "dukkhasaccaṃ, te ca aniccādisabhāvattā ādīnavo, phalañca desanāya sādhetabbaṃ. Tattha",
  "atk-s0519a:277_2": "yaṃ lokiyaṃ, taṃ sandhāya vuttaṃ “phalañca dukkha”nti. Assādoti taṇhāvipallāsānampi",
  "atk-s0519a:277_3": "icchitattā te sandhāya “assādo samudayo”ti vuttaṃ. Saha vipassanāya ariyamaggo desanā",
  "atk-s0519a:277_4": "ca desanāphalādhigamassa upāyoti katvā “upāyo āṇatti ca maggo”ti vuttaṃ. Nissaraṇapade",
  "atk-s0519a:277_5": "cāpi ariyamaggo niddhāretabbo, na cāyaṃ saccavibhāgo ākuloti daṭṭhabbo. Yathā hi",
  "atk-s0519a:277_6": "saccavibhaṅge “taṇhā avasiṭṭhā kilesā avasiṭṭhā akusalā dhammā sāsavāni kusalamūlāni",
  "atk-s0519a:277_7": "sāsavā ca kusalā dhammā samudayasaccabhāvena vibhattā”ti tasmiṃ tasmiṃ naye taṃtaṃavasiṭṭhā",
  "atk-s0519a:277_8": "tebhūmakadhammā dukkhasaccabhāvena vibhattā, evamidhāpi daṭṭhabbanti. Imāni cattāri",
  "atk-s0519a:277_9": "saccānīti nigamanaṃ. Idaṃ dhammacakkanti yāyaṃ bhagavato catusaccavasena sāmukkaṃsikā",
  "atk-s0519a:277_10": "dhammadesanā, idaṃ dhammacakkaṃ.",
  "atk-s0519a:278_0": "Idāni tassā dhammadesanāya dhammacakkabhāvaṃ saccavibhaṅgasuttavasena dassetuṃ “yathāha",
  "atk-s0519a:278_1": "bhagavā”tiādi vuttaṃ. Tattha idaṃ dukkhanti idaṃ jātiādivibhāgaṃ saṅkhepato pañcupādānakkhandhasaṅgahaṃ",
  "atk-s0519a:278_2": "taṇhāvajjaṃ tebhūmakadhammajātaṃ dukkhassa adhiṭṭhānabhāvena dukkhadukkhādibhāvena",
  "atk-s0519a:278_3": "ca dukkhaṃ ariyasaccanti attho. Meti bhagavā attānaṃ niddisati. Bārāṇasiyanti bārāṇasīnāmakassa",
  "atk-s0519a:278_4": "nagarassa avidūre. Paccekabuddhaisīnaṃ ākāsato otaraṇaṭṭhānatāya isipatanaṃ. Migānaṃ",
  "atk-s0519a:278_5": "tattha abhayassa dinnattā migadāyanti ca laddhanāme assame. Uttarati atikkamati,",
  "atk-s0519a:278_6": "abhibhavatīti vā uttaraṃ, natthi etassa uttaranti anuttaraṃ. Anatisayaṃ appaṭibhāgaṃ",
  "atk-s0519a:278_7": "vā. Kiñcāpi bhagavato dhammadesanā anekāsu devamanussaparisāsu anekasatakkhattuṃ",
  "atk-s0519a:278_8": "tesaṃ ariyasaccappaṭivedhasampādanavasena pavattitā, tathāpi sabbapaṭhamaṃ aññāsikoṇḍaññappamukhāya",
  "atk-s0519a:278_9": "aṭṭhārasaparimāṇāya brahmakoṭiyā catusaccappaṭivedhavibhāvanīyā dhammadesanā, tassā",
  "atk-s0519a:278_10": "sātisayā dhammacakkasamaññāti “dhammacakkaṃ pavattita”nti vuttaṃ.",
  "atk-s0519a:279_0": "Tattha satipaṭṭhānādidhammo eva pavattanaṭṭhena cakkanti dhammacakkaṃ, cakkanti vā",
  "atk-s0519a:279_1": "āṇā. Dhammato anapetattā dhammañca taṃ cakkañcāti dhammacakkaṃ. Dhammena ñāyena cakkantipi",
  "atk-s0519a:279_2": "dhammacakkaṃ. Yathāha – “dhammañca pavatteti cakkañcāti dhammacakkaṃ, cakkañca pavatteti",
  "atk-s0519a:279_3": "dhammañcāti dhammacakkaṃ, dhammena pavattetīti dhammacakka”ntiādi. Appaṭivattiyanti",
  "atk-s0519a:279_4": "dhammissarassa bhagavato sammāsambuddhabhāvato dhammacakkassa ca anuttarabhāvato",
  "atk-s0519a:279_5": "appaṭisedhanīyaṃ. Kena pana appaṭivattiyanti āha “samaṇena vā”tiādi. Tattha samaṇenāti",
  "atk-s0519a:279_6": "pabbajjaṃ upagatena. Brāhmaṇenāti jātibrāhmaṇena. Paramatthasamaṇabrāhmaṇānañhi paṭilomanacittaṃyeva",
  "atk-s0519a:279_7": "natthi. Devenāti kāmāvacaradevena. Kenacīti yena kenaci avasiṭṭhapārisajjena. Ettāvatā",
  "atk-s0519a:279_8": "aṭṭhannampi parisānaṃ anavasesapariyādānaṃ daṭṭhabbaṃ. Lokasminti sattaloke.",
  "atk-s0519a:280_0": "Tatthāti tissaṃ catusaccadhammadesanāyaṃ. Aparimāṇā padā, aparimāṇā akkharāti uppaṭipāṭivacanaṃ",
  "atk-s0519a:280_1": "yebhuyyena padasaṅgahitāni akkharānīti dassanatthaṃ. Padā akkharā byañjanāti liṅgavipallāso",
  "atk-s0519a:280_2": "katoti daṭṭhabbaṃ. Atthassāti catusaccasaṅkhātassa atthassa. Saṅkāsanāti saṅkāsitabbākāro.",
  "atk-s0519a:280_3": "Esa nayo sesesupi. Atthassāti ca sambandhe sāmivacanaṃ. Itipidanti itīti pakārattho,",
  "atk-s0519a:280_4": "pi-saddo sampiṇḍanattho, imināpi imināpi pakārena idaṃ dukkhaṃ ariyasaccaṃ veditabbanti",
  "atk-s0519a:280_5": "attho. Tena jātiādibhedena yathāvuttassa dukkhasaccassa anekabhedataṃ taṃdīpakānaṃ",
  "atk-s0519a:280_6": "akkharapadādīnaṃ vuttappakāraṃ aparimāṇatañca samattheti.",
  "atk-s0519a:281_0": "Ayaṃ dukkhasamudayoti ayaṃ kāmataṇhādibhedā taṇhāvaṭṭassa mūlabhūtā yathāvuttassa",
  "atk-s0519a:281_1": "dukkhassa nibbattihetubhāvato dukkhasamudayo. Ayaṃ dukkhanirodhoti ayaṃ sabbasaṅkhatanissaṭā",
  "atk-s0519a:281_2": "asaṅkhatadhātu yathāvuttassa dukkhassa anuppādanirodhapaccayattā dukkhanirodho. Ayaṃ",
  "atk-s0519a:281_3": "dukkhanirodhagāminī paṭipadāti ayaṃ sammādiṭṭhiādiaṭṭhaṅgasamūho dukkhanirodhasaṅkhātaṃ",
  "atk-s0519a:281_4": "nibbānaṃ gacchati ārammaṇavasena tadabhimukhībhūtattā paṭipadā ca hoti dukkhanirodhappattiyāti",
  "atk-s0519a:281_5": "dukkhanirodhagāminī paṭipadā. Itipidanti padassa pana samudayasacce aṭṭhasatataṇhāvicaritehi,",
  "atk-s0519a:281_6": "nirodhasacce madanimmadanādipariyāyehi, maggasacce sattattiṃsabodhipakkhiyadhammehi",
  "atk-s0519a:281_7": "attho vibhajitvā veditabbo. Sesaṃ vuttanayameva.",
  "atk-s0519a:282_0": "Evaṃ “dvādasa padāni sutta”nti gāthāya sakalassa sāsanassa channaṃ atthapadānaṃ channañca",
  "atk-s0519a:282_1": "byañjanapadānaṃ vasena yā dvādasapadatā vuttā, tameva “dhammaṃ vo, bhikkhave, desessāmī”tiādinā",
  "atk-s0519a:282_2": "desanāhārassa visayadassanavasena chachakkapariyāyaṃ ekadesena uddisitvā dhammacakkappavattanasuttena",
  "atk-s0519a:282_3": "tadatthassa saṅgahitabhāvadassanamukhena sabbassāpi bhagavato vacanassa catusaccadesanābhāvaṃ",
  "atk-s0519a:282_4": "tadatthassa ca catusaccabhāvaṃ vibhāvento “idaṃ dukkhanti me, bhikkhave, bārāṇasiya”ntiādinā",
  "atk-s0519a:282_5": "saccavibhaṅgasuttaṃ uddesato dassetvā “tattha aparimāṇā padā”tiādinā byañjanatthapadāni",
  "atk-s0519a:282_6": "vibhajanto dvādasapadabhāvaṃ dīpetvā idāni tesaṃ aññamaññavisayivisayabhāvena sambandhabhāvaṃ",
  "atk-s0519a:282_7": "dassetuṃ “tattha bhagavā akkharehi saṅkāsetī”tiādi vuttaṃ.",
  "atk-s0519a:283_0": "Tattha padāvayavaggahaṇamukhena padaggahaṇaṃ, gahite ca pade padatthāvabodho gahitapubbasaṅketassa",
  "atk-s0519a:283_1": "hoti. Tattha ca padāvayavaggahaṇena viya padaggahaṇassa, padatthāvayavaggahaṇenāpi",
  "atk-s0519a:283_2": "padatthaggahaṇassa visesādhānaṃ jāyatīti āha – “akkharehi saṅkāsetī”ti. Yasmā pana",
  "atk-s0519a:283_3": "akkharehi saṃkhittena dīpiyamāno attho padapariyosāne vākyassa apariyositattā padeneva",
  "atk-s0519a:283_4": "pakāsito dīpito hoti, tasmā “padehi pakāsetī”ti vuttaṃ. Vākyapariyosāne pana so attho",
  "atk-s0519a:283_5": "vivarito vivaṭo kato hotīti vuttaṃ “byañjanehi vivaratī”ti. Yasmā ca pakārehi vākyabhede",
  "atk-s0519a:283_6": "kate tadattho vibhatto nāma hoti, tasmā “ākārehi vibhajatī”ti vuttaṃ. Tathā vākyāvayavānaṃ",
  "atk-s0519a:283_7": "paccekaṃ nibbacanavibhāge kate so attho pākaṭo hotīti vuttaṃ “niruttīhi uttānīkarotī”ti.",
  "atk-s0519a:283_8": "Katanibbacanehi vākyāvayavehi vitthāravasena niravasesato desitehi veneyyānaṃ cittaparitosanaṃ",
  "atk-s0519a:283_9": "buddhinisānañca kataṃ hotīti āha – “niddesehi paññapetī”ti. Ettha ca akkharehi eva",
  "atk-s0519a:283_10": "saṅkāsetīti avadhāraṇaṃ akatvā akkharehi saṅkāsetiyevāti evaṃ avadhāraṇaṃ daṭṭhabbaṃ.",
  "atk-s0519a:283_11": "Evañhi sati atthapadānaṃ nānāvākyavisayatāpi siddhā hoti. Tena ekānusandhike sutte",
  "atk-s0519a:283_12": "chaḷeva atthapadāni, nānānusandhike pana anusandhimhi anusandhimhi cha cha atthapadāni niddhāretabbāni.",
  "atk-s0519a:284_0": "“Akkharehi ca padehi ca ugghaṭetī”tiādinā byañjanapadānaṃ kiccasādhanaṃ dasseti.",
  "atk-s0519a:284_1": "Veneyyattayavinayameva hi tesaṃ byāpāro. Aṭṭhānabhāvato pana saccappaṭivedhassa padaparamo",
  "atk-s0519a:284_2": "na idha vutto. Neyyaggahaṇeneva vā tassāpi idha gahaṇaṃ sekkhaggahaṇena viya kalyāṇaputhujjanassāti",
  "atk-s0519a:284_3": "daṭṭhabbaṃ. Akkharehītiādīsu karaṇasādhane karaṇavacanaṃ, na hetumhi. Akkharādīni",
  "atk-s0519a:284_4": "hi ugghaṭanādiatthāni, na ugghaṭanādiakkharādiatthaṃ. Yadatthā ca kiriyā so hetu,",
  "atk-s0519a:284_5": "yathā “annenavasatī”ti. Ugghaṭetīti sotāvadhānaṃ katvā samāhitacittānaṃ veneyyānaṃ",
  "atk-s0519a:284_6": "saṅkāsanavasena akkharehi visesaṃ ādahanto yathā padapariyosāne āsayappaṭibodho hoti,",
  "atk-s0519a:284_7": "tathā yathādhippetaṃ atthaṃ saṅkhepena katheti uddisatīti attho. Vipañcayatīti yathāuddiṭṭhaṃ",
  "atk-s0519a:284_8": "atthaṃ niddisati. Vitthāretīti vitthāraṃ karoti, vitthāraṃ katvā ācikkhati vā, paṭiniddisatīti",
  "atk-s0519a:284_9": "attho. Yasmā cettha ugghaṭetīti uddisanaṃ adhippetaṃ. Uddeso ca desanāya ādi, tasmā",
  "atk-s0519a:284_10": "vuttaṃ – “ugghaṭanā ādī”ti. Tathā vipañcanaṃ niddisanaṃ, vittharaṇaṃ paṭiniddisanaṃ,",
  "atk-s0519a:284_11": "niddesapaṭiniddesā ca desanāya majjhapariyosānāti. Tena vuttaṃ – “vipañcanā majjhe,",
  "atk-s0519a:284_12": "vitthāraṇā pariyosāna”nti.",
  "atk-s0519a:285_0": "Evaṃ “akkharehi saṅkāsetī”tiādinā channaṃ byañjanapadānaṃ byāpāraṃ dassetvā idāni",
  "atk-s0519a:285_1": "atthapadānaṃ byāpāraṃ dassetuṃ “soyaṃ dhammavinayo”tiādi vuttaṃ. Tattha sīlādidhammo",
  "atk-s0519a:285_2": "eva pariyattiatthabhūto veneyyavinayanato dhammavinayo. Ugghaṭīyantoti uddisiyamāno.",
  "atk-s0519a:285_3": "Tenāti ugghaṭitaññūvinayanena. Vipañcīyantoti niddisiyamāno. Vitthārīyantoti paṭiniddisiyamāno.",
  "atk-s0519a:286_0": "10. Ettāvatā “dhammaṃ vo, bhikkhave, desessāmī”ti uddiṭṭhāya pāḷiyā tividhakalyāṇataṃ",
  "atk-s0519a:286_1": "dassetvā idāni atthabyañjanasampattiṃ dassetuṃ “cha padāni attho”tiādi vuttaṃ. Taṃ",
  "atk-s0519a:286_2": "suviññeyyaṃ. “Tenāha bhagavā”tiādinā desanāhārassa visayabhāvena uddiṭṭhaṃ pāḷiṃ",
  "atk-s0519a:286_3": "nigamanavasena dasseti. Lokuttarantiādi “kevalaparipuṇṇaṃ parisuddha”nti padānaṃ",
  "atk-s0519a:286_4": "atthavivaraṇaṃ. Tattha upaṭṭhitaṃ sabbavisesānanti sabbesaṃ uttarimanussadhammasaṅkhātānaṃ",
  "atk-s0519a:286_5": "visesānaṃ adhisīlasikkhādivisesānaṃ vā upatiṭṭhanaṭṭhānaṃ. “Idaṃ nesaṃ padakkanta”ntiādīnaṃ",
  "atk-s0519a:286_6": "viya etassa saddasiddhi veditabbā. “Idaṃ vuccati tathāgatapadaṃ itipī”tiādīsu idaṃ",
  "atk-s0519a:286_7": "sikkhattayasaṅgahaṃ sāsanabrahmacariyaṃ tathāgatagandhahatthino paṭipattidesanāgamanehi",
  "atk-s0519a:286_8": "kilesagahanaṃ ottharitvā gatamaggotipi. Tena gocarabhāvanāsevanāhi nisevitaṃ bhajitantipi.",
  "atk-s0519a:286_9": "Tassa mahāvajirañāṇasabbaññutaññāṇadantehi ārañjitaṃ tebhūmakadhammānaṃ ārañjanaṭṭhānantipi",
  "atk-s0519a:286_10": "vuccatīti attho. Ato cetanti yato tathāgatapadādibhāvena vuccati, ato aneneva kāraṇena",
  "atk-s0519a:286_11": "brahmuno sabbasattuttamassa bhagavato, brahmaṃ vā sabbaseṭṭhaṃ cariyanti paññāyati",
  "atk-s0519a:286_12": "yāvadeva manussehi suppakāsitattā yathāvuttappakārehi ñāyati. Tenāha bhagavāti yathāvuttatthaṃ",
  "atk-s0519a:286_13": "pāḷiṃ nigamanavasena dasseti.",
  "atk-s0519a:287_0": "Anupādāparinibbānatthatāya bhagavato desanāya yāvadeva ariyamaggasampāpanattho desanāhāroti",
  "atk-s0519a:287_1": "dassetuṃ “kesaṃ ayaṃ dhammadesanā”ti pucchitvā “yogīna”nti āha. Catusaccakammaṭṭhānabhāvanāya",
  "atk-s0519a:287_2": "yuttappayuttāti yogino. Te hi imaṃ desanāhāraṃ payojentīti. Idaṃ vacanaṃ desanāhāravibhaṅgassa",
  "atk-s0519a:287_3": "yathānusandhinā sammā ṭhapitabhāvaṃ dassetuṃ pakaraṇaṃ saṅgāyantehi ṭhapitanti daṭṭhabbaṃ.",
  "atk-s0519a:287_4": "Tathā hi vuttaṃ “tenāha āyasmā mahākaccāyano”ti. Niyuttoti pāḷito assādādipadatthe",
  "atk-s0519a:287_5": "niddhāretvā yojitoti attho.",
  "atk-s0519a:288": "Desanāhāravibhaṅgavaṇṇanā niṭṭhitā.",
  "atk-s0519a:289": "2. Vicayahāravibhaṅgavaṇṇanā",
  "atk-s0519a:290_0": "11. Tattha katamo vicayo hārotiādi vicayahāravibhaṅgo. Tatthāyaṃ apubbapadavaṇṇanā",
  "atk-s0519a:290_1": "– kiṃ vicinatīti ettha “vicinatī”ti etena vicayasaddassa kattuniddesataṃ dasseti.",
  "atk-s0519a:290_2": "Kinti panatthassa hārassa visayo pucchitoti taṃ tassa visayaṃ dassetuṃ “padaṃ vicinatī”tiādi",
  "atk-s0519a:290_3": "vuttaṃ. Tattha padaṃ vicinatīti ādito paṭṭhāya yāva nigamanā suttassa sabbaṃ padaṃ",
  "atk-s0519a:290_4": "vicinati. Ayañca vicayo duvidho saddato atthato ca. Tesu “idaṃ nāmapadaṃ, idaṃ ākhyātapadaṃ,",
  "atk-s0519a:290_5": "idaṃ upasaggapadaṃ, idaṃ nipātapadaṃ, idaṃ itthiliṅgaṃ, idaṃ purisaliṅgaṃ, idaṃ napuṃsakaliṅgaṃ,",
  "atk-s0519a:290_6": "idaṃ atītakālaṃ, idaṃ anāgatakālaṃ, idaṃ vattamānakālaṃ, idaṃ kattusādhanaṃ, idaṃ",
  "atk-s0519a:290_7": "karaṇasādhanaṃ, idaṃ kammasādhanaṃ, idaṃ adhikaraṇasādhanaṃ, idaṃ paccattavacanaṃ,",
  "atk-s0519a:290_8": "idaṃ upayogavacanaṃ, yāva idaṃ bhummavacanaṃ, idaṃ ekavacanaṃ, idaṃ anekavacana”nti",
  "atk-s0519a:290_9": "evamādivibhāgavacanaṃ, ayaṃ saddato padavicayo. So panāyaṃ padavicayo aviparītasabhāvaniruttisallakkhaṇeneva",
  "atk-s0519a:290_10": "sampajjatīti daṭṭhabbaṃ. Atthato pana vicayo tena tena padena vattabbaatthasaṃvaṇṇanā.",
  "atk-s0519a:290_11": "Sace pana padaṃ pucchādivasena pavattaṃ, tassa tadatthassa ca pucchādibhāvo vicetabboti",
  "atk-s0519a:290_12": "imamatthaṃ dassento “pañhaṃ vicinatī”tiādimāha.",
  "atk-s0519a:291_0": "Yasmā ca sabbo desanāhāro vicayahārassa visayo suttassa vicayoti katvā, tasmā vuttaṃ",
  "atk-s0519a:291_1": "– “assādaṃ vicinatī”tiādi. Yasmā pana anugītīti ettha anurūpā gīti anugītīti ayampi",
  "atk-s0519a:291_2": "attho icchito, tasmā viciyamānassa suttapadassa anurūpato suttantarapadānipi atthuddhāravasena",
  "atk-s0519a:291_3": "vā paduddhāravasena vā ānetvā vicetabbānīti dassento “sabbe nava suttante vicinatī”ti",
  "atk-s0519a:291_4": "āha. Nava suttanteti suttageyyādike nava sutte, yathāsambhavatoti adhippāyo. Ayaṃ",
  "atk-s0519a:291_5": "vicayahārassa padatthaniddeso.",
  "atk-s0519a:292_0": "Evaṃ niddesavāre vicayahāro saṅkhepato niddiṭṭhoti taṃ vibhāgena niddisitvā paṭiniddesavasena",
  "atk-s0519a:292_1": "vibhajanto yasmā padavicayo suttassa anupadaṃ pavattetabbatāya atibhāriko na sukaro",
  "atk-s0519a:292_2": "cāti taṃ anāmasitvā pañhavissajjanavicaye tāva dassento “yathā kiṃ bhave”tiādimāha.",
  "atk-s0519a:292_3": "Tattha yathā kiṃ bhaveti yena pakārena so vicayo pavattetabbo, taṃ pakārajātaṃ kiṃ",
  "atk-s0519a:292_4": "bhave, kīdisaṃ bhaveyyāti attho. “Yathā kiṃ bhaveyyā”tipi pāṭho. Puna yathāti nipātamattaṃ.",
  "atk-s0519a:292_5": "Āyasmāti piyavacanaṃ ajitoti bāvarībrāhmaṇassa paricārakabhūtānaṃ soḷasannaṃ aññataro.",
  "atk-s0519a:292_6": "Pārāyaneti pāraṃ vuccati nibbānaṃ, tassa adhigamūpāyadesanattā kiñcāpi sabbaṃ bhagavato",
  "atk-s0519a:292_7": "vacanaṃ “pārāyana”nti vattabbataṃ arahati, saṅgītikārehi pana vatthugāthānugītigāthādīhi",
  "atk-s0519a:292_8": "saddhiṃ ajitasuttādīnaṃ soḷasannaṃ suttānaṃ idaṃ nāmaṃ katanti tesaññeva pārāyanasamaññāti",
  "atk-s0519a:292_9": "āha “pārāyane”ti. Keci “pārāyaniko”ti paṭhanti. Te kira tāpasapabbajjūpagamanato",
  "atk-s0519a:292_10": "pubbe pārāyanaṃ adhīyantā vicariṃsu. Tasmā ayampi pārāyanaṃ vattetīti pārāyanikoti",
  "atk-s0519a:292_11": "vutto. Pucchatīti kasmā vuttaṃ, nanu pucchānibbattattā atītāti? Saccametaṃ, pucchanākāraṃ",
  "atk-s0519a:292_12": "pana buddhiyaṃ viparivattamānaṃ katvā evamāha.",
  "atk-s0519a:293_0": "Pucchā ca nāmesā adiṭṭhajotanāpucchā diṭṭhasaṃsandanā vimaticchedanā anumatipucchā",
  "atk-s0519a:293_1": "kathetukamyatāpucchā ekaṃsabyākaraṇīyā vibhajjabyākaraṇīyā paṭipucchābyākaraṇīyā",
  "atk-s0519a:293_2": "ṭhapanīyā dhammādhiṭṭhānā sattādhiṭṭhānāti anekavidhā. Tasmā “kimayaṃ pucchā adiṭṭhajotanā”tiādinā",
  "atk-s0519a:293_3": "yathāsambhavaṃ pucchā vicetabbā. Yathā cettha pucchāvibhāgo, evaṃ vissajjanavibhāgopi",
  "atk-s0519a:293_4": "vissajjanavicaye yathāsambhavaṃ vattabbo. Pucchāsabhāgena hi vissajjananti. Idha",
  "atk-s0519a:293_5": "pana vimaticchedanaṃ sattādhiṭṭhānaṃ pucchaṃ udāharitvā tattha vicayanākāraṃ dassetuṃ",
  "atk-s0519a:293_6": "“kenassu nivuto loko”tiādimāha.",
  "atk-s0519a:294_0": "Tattha kenāti kattari karaṇavacanaṃ. Sūti nipātamattaṃ, sūti vā saṃsaye nipāto, tenassa",
  "atk-s0519a:294_1": "pañhassa vimaticchedanapucchābhāvaṃ dasseti. Nivutoti paṭicchādito. Lokoti sattaloko.",
  "atk-s0519a:294_2": "Iccāyasmā ajitoti saṅgītikārakavacanaṃ. Nappakāsatīti na paññāyati. Kissābhilepanaṃ",
  "atk-s0519a:294_3": "brūsīti kiṃ assa lokassa abhilepanaṃ vadasi. “Kiṃ svābhilepana”ntipi pāṭho, tassa",
  "atk-s0519a:294_4": "kiṃ su abhilepananti padavibhāgo.",
  "atk-s0519a:295_0": "Padānīti pajjati etehi atthoti padāni, vākyāni. Pucchitānīti pucchābhāvena vuttānīti",
  "atk-s0519a:295_1": "attho. Eko pañhoti yadipi cattāri padāni pucchanavasena vuttāni, ñātuṃ icchito pana",
  "atk-s0519a:295_2": "attho eko evāti “eko pañho”ti vuttaṃ. Tattha kāraṇamāha “ekavatthupariggahā”ti. Idaṃ",
  "atk-s0519a:295_3": "vuttaṃ hoti – kiñcāpi nivāraṇaappakāsanaabhilepanamahābhayasaṅkhātā pucchāya gahitā",
  "atk-s0519a:295_4": "cattāro ete atthā, te panekaṃ lokaṃ patiguṇabhūtā, loko padhānabhāvena gahitoti tabbasena",
  "atk-s0519a:295_5": "ekovāyaṃ pañhoti. Tenevāha “lokādhiṭṭhāna”ntiādi. Ko pana so lokoti? Āha “loko tividho”tiādi.",
  "atk-s0519a:296_0": "Tattha rāgādikilesabahulatāya kāmāvacarasattā kilesaloko. Jhānābhiññāparibuddhiyā",
  "atk-s0519a:296_1": "rūpāvacarasattā bhavaloko. Āneñjasamādhibahulatāya visadindriyattā arūpāvacarasattā",
  "atk-s0519a:296_2": "indriyaloko. Atha vā kilissanaṃ kileso, vipākadukkhanti attho. Tasmā dukkhabahulatāya",
  "atk-s0519a:296_3": "apāyesu sattā kilesaloko. Tadaññe sattā sampattibhavabhāvato bhavaloko. Tattha ye",
  "atk-s0519a:296_4": "vimuttiparipācakehi indriyehi samannāgatā sattā, so indriyalokoti veditabbaṃ. Pariyāpannadhammavasena",
  "atk-s0519a:296_5": "lokasamaññāti ariyapuggalā idha na saṅgayhanti.",
  "atk-s0519a:297_0": "Avijjāya nivuto lokoti caturaṅgasamannāgatena andhakārena viya rathaghaṭādidhammasabhāvappaṭicchādanalakkhaṇāya",
  "atk-s0519a:297_1": "avijjāya nivuto paṭicchādito loko. Vivicchāti vicikicchāhetu. “Vivicchā macchariya”nti",
  "atk-s0519a:297_2": "saṅgahe vuttaṃ. Pamādāti pamādahetu. Jappābhilepananti jappā taṇhā assa lokassa makkaṭālepo",
  "atk-s0519a:297_3": "viya makkaṭassa abhilepanaṃ silesoti brūmi. Dukkhanti jātiādikaṃ vaṭṭadukkhanti ayaṃ",
  "atk-s0519a:297_4": "padattho. Sesaṃ pāḷiyā eva viññāyati. Imāni cattāri padāni pucchāgāthāyaṃ vuttāni",
  "atk-s0519a:297_5": "“imehī”ti vissajjanagāthāyaṃ vuttehi imehi catūhi padehi vissajjitāni. Kathanti āha",
  "atk-s0519a:297_6": "“paṭhama”ntiādiṃ. Tena yathākkamaṃ pucchāvissajjanāni veditabbānīti dasseti.",
  "atk-s0519a:298_0": "Idāni taṃ yathākkamaṃ pucchaṃ vissajjanañca sarūpato dassetuṃ gāthāya ca atthaṃ vivarituṃ",
  "atk-s0519a:298_1": "“kenassū”tiādi vuttaṃ. Tattha “nīvaraṇehī”ti padena vuttamevatthaṃ pākaṭaṃ katvā",
  "atk-s0519a:298_2": "dassetuṃ “avijjānīvaraṇā hi sabbe sattā”tiādi vuttaṃ. Ettha ca “yathāhā”tiādinā suttantaradassanena",
  "atk-s0519a:298_3": "imasmiṃ pañhavissajjanavicaye anugītivicayaṃ dassetīti daṭṭhabbaṃ. Tattha pariyāyatoti",
  "atk-s0519a:298_4": "kāraṇato. Nīvaraṇasaṅkhātānaṃ kāmacchandādīnampi kāraṇabhāvato paṭicchādanabhāvato",
  "atk-s0519a:298_5": "ca ekaṃyeva nīvaraṇaṃ vadāmi, na pana aññesaṃ nīvaraṇasabhāvānaṃ abhāvāti attho.",
  "atk-s0519a:298_6": "Yathā ca avijjāya sati nīvaraṇānaṃ bhāvo, evaṃ avijjāya asati na santi nīvaraṇānīti",
  "atk-s0519a:298_7": "dassetuṃ “sabbaso”tiādi vuttaṃ.",
  "atk-s0519a:299_0": "Tenāti “avijjāya nivuto loko”ti padena. Paṭhamassa padassāti “kenassu nivuto loko”ti",
  "atk-s0519a:299_1": "padassa. Yuttāti yojitā, anurūpāti vā attho. Etena pucchānurūpatā vissajjanassa dassitāti",
  "atk-s0519a:299_2": "pubbāparavicayo vuttoti veditabbaṃ. “Yo puggalo nīvaraṇehi nivuto”tiādinā vivicchāpamādānaṃ",
  "atk-s0519a:299_3": "avijjāya paccayabhāvaṃ dasseti. Nivuto eva hi nappakāsati. Vivicchāti vicikicchā.",
  "atk-s0519a:299_4": "Tenevāha – “vivicchā nāma vuccati vicikicchā”ti. Tatrāyaṃ padasiddhi – yathā micchādiṭṭhisammādiṭṭhiyo",
  "atk-s0519a:299_5": "“niccaṃ anicca”ntiādinā ekaṃsaggāhabhāvena pavattanti, na evamayaṃ. Ayaṃ pana anekaṃsaggāhabhāvato",
  "atk-s0519a:299_6": "“niccaṃ nu kho aniccaṃ nu kho”tiādinā vividhaṃ viruddhaṃ vā icchati esatīti vivicchāti.",
  "atk-s0519a:299_7": "“So vicikicchanto”tiādinā appakāsanassa vivicchāpamādānaṃ kāraṇabhāvaṃ vivarati.",
  "atk-s0519a:299_8": "Sukke dhamme na uppādiyatīti na samādāya vattati. Nappakāsantīti te attano santāne",
  "atk-s0519a:299_9": "anuppādiyamānā kusalā dhammā taṃ puggalaṃ pakāsaṃ loke abhiññātaṃ na karontīti attho.",
  "atk-s0519a:299_10": "Abhilimpatīti makkaṭālepo viya makkaṭaṃ dārusilādīsu purisaṃ rūpādivisaye allīyāpetīti",
  "atk-s0519a:299_11": "attho. Āsattibahulassāti āsaṅgabahulassa. Evaṃ abhijappāti karitvāti evaṃ pariyuṭṭhānaṭṭhāyinīti",
  "atk-s0519a:299_12": "iminā kāraṇena. Tatthāti tāya taṇhāya. Loko abhilitto silesena makkhito viya hotīti attho.",
  "atk-s0519a:300_0": "Bhāyati etasmāti bhayaṃ. Mahantaṃ bhayaṃ mahabbhayaṃ. Tenevāha – “dukkhamassa mahabbhaya”nti.",
  "atk-s0519a:300_1": "Dukkhaṃ domanassanti dukkhameva vibhattanti sabbaṃ dukkhaṃ vibhajitvā dassetuṃ “tisso",
  "atk-s0519a:300_2": "dukkhatā”tiādi vuttaṃ. Odhasoti kadāci attūpakkamamūlāya kadāci parūpakkamamūlāyātiādinā",
  "atk-s0519a:300_3": "vibhāgena dukkhadukkhatāya muccanakā visesena rūpāvacarā. Tathāti odhaso kadāci karahacīti",
  "atk-s0519a:300_4": "evaṃ ākaḍḍhati. Vipariṇāmadukkhatāya muccanakā upekkhāsamāpattibahulā visesena arūpāvacarasattā.",
  "atk-s0519a:300_5": "Appābādhāti padaṃ dukkhadukkhatāya muccanassa kāraṇavacanaṃ. Dīghāyukāti vipariṇāmadukkhatāya.",
  "atk-s0519a:300_6": "Arūpadevā hi loke visesato dīghāyukāti. Idañca muccanamaccantikaṃ. Yasmā ca dukkhā",
  "atk-s0519a:300_7": "vedanāpi saṅkhatattā aniccatādisaṅkhāradukkhasabhāvā eva, tasmā yato muccanamaccantikaṃ,",
  "atk-s0519a:300_8": "taṃ anavasesapariyādānavasena saṅgaṇhitvā dassetuṃ “saṅkhāradukkhatāya panā”tiādimāha.",
  "atk-s0519a:301_0": "Tattha upādiyatīti upādi, vipākakkhandhā kaṭattā ca rūpaṃ. Upādissa sesaṃ upādisesaṃ,",
  "atk-s0519a:301_1": "taṃ natthi etissāti anupādisesā, nibbānadhātu, tāya anupādisesāya nibbānadhātuyā,",
  "atk-s0519a:301_2": "itthambhūtalakkhaṇe cāyaṃ karaṇaniddeso. Nibbānadhātūti ca nibbāyanamattaṃ. Tasmāti",
  "atk-s0519a:301_3": "yasmā sakalalokabyāpinī sabbasaṅgāhinī ca saṅkhāradukkhatā, tasmā. Lokassāti sambandhe",
  "atk-s0519a:301_4": "sāmivacanaṃ. Tena “dukkhamassā”ti padassa atthaṃ dasseti. Evamettha lokassa nīvaraṇādīni",
  "atk-s0519a:301_5": "ajānantena, samayantaraparicayena vā tattha saṃsayapakkhandena ekaṃseneva byākātabbattā",
  "atk-s0519a:301_6": "sattādhiṭṭhānā pucchā katā, sā ca ajānanassa, saṃsayassa vā nīvaraṇādivisayatāya",
  "atk-s0519a:301_7": "catubbidhā. Pāḷiyaṃ pana nīvaraṇādīnaṃ loko ādhārabhāvena gāthāyaṃ vuttoti eko pañhoti",
  "atk-s0519a:301_8": "dassitanti. Ayamettha pucchāvicayo. Vissajjanavicayopi adiṭṭhajotinī vissajjanā vimaticchedinī",
  "atk-s0519a:301_9": "cātiādinā pucchāvicaye vuttanayānusārena veditabbo.",
  "atk-s0519a:302_0": "Evaṃ ekādhāraṃ pucchaṃ dassetvā idāni anekādhāraṃ dassetuṃ “savanti sabbadhī”tiādi",
  "atk-s0519a:302_1": "vuttaṃ. Tattha savantīti sandanti. Sabbadhīti sabbesu rūpādīsu āyatanesu. Sotāti",
  "atk-s0519a:302_2": "taṇhādisotā. Kiṃ nivāraṇanti tesaṃ kiṃ āvaraṇaṃ kā rakkhā. Saṃvaraṃ brūhīti taṃ nesaṃ",
  "atk-s0519a:302_3": "nīvaraṇasaṅkhātaṃ saṃvaraṃ kathehi. Kena sotā pidhīyareti kena dhammena taṇhādisotā",
  "atk-s0519a:302_4": "pidhiyyanti pacchijjantīti ayamettha padattho. Sesaṃ pāḷivaseneva āvi bhavissati.",
  "atk-s0519a:303_0": "Te dve pañhāti yadipi imissā gāthāya pucchāvasena pavattāya cattāri padāni cattāri",
  "atk-s0519a:303_1": "vākyāni. Ñātuṃ icchitassa pana atthassa duvidhattā te dve pañhā. Kasmāti ce? “Imehi",
  "atk-s0519a:303_2": "bahvādhivacanena pucchitā”ti āha. Tatthāyaṃ saṅkhepattho – ime etāya gāthāya gahitā",
  "atk-s0519a:303_3": "atthā yasmā bahūni adhikicca pavattavacanena pucchitā, tasmā te dve pañhāti. Ekato",
  "atk-s0519a:303_4": "upari bahūti hi sāsanavohāro, tameva pucchāya duvidhatthavisayataṃ vivarituṃ “eva”ntiādi",
  "atk-s0519a:303_5": "vuttaṃ. Tassattho – yāhi ñātibyasanādisaṅkhātāhi pāṇavadhādīhi eva vā duggatihetubhūtāhi",
  "atk-s0519a:303_6": "āpadāhi samaṃ saha, sabbathā vā ayaṃ loko āpanno ajjhotthaṭo. Taṃnimittehi dasahi",
  "atk-s0519a:303_7": "kilesavatthūhi saṃkiliṭṭho ca, tassa taṃ āpannākāraṃ saṃkiliṭṭhākārañca buddhiyaṃ",
  "atk-s0519a:303_8": "katvā āha – “evaṃ samāpannassa evaṃ saṃkiliṭṭhassā”ti. Vodāyati sujjhati etenāti",
  "atk-s0519a:303_9": "vodānaṃ, samathavipassanā. Vuṭṭhāti etena nimittato pavattato cāti vuṭṭhānaṃ, ariyamaggo.",
  "atk-s0519a:304_0": "Asamāhitassāti nānārammaṇesu vikkhittacittassa. Savantīti pavattanti. Abhijjhātiādi",
  "atk-s0519a:304_1": "asamādhānahetudassanaṃ. Tenevāha – “evaṃ asamāhitassā”ti. “Yathāha bhagavā”tiādinā",
  "atk-s0519a:304_2": "idhāpi anugītivicayaṃ dasseti. Sotānaṃ savanaṃ yebhuyyena anurodhavasenevāti āha",
  "atk-s0519a:304_3": "– “savati manāpikesu rūpesū”ti. Ettha ca cakkhādayo sotānaṃ dvārabhāvena pavattamānā",
  "atk-s0519a:304_4": "upacāravasena sayaṃ savantā viya vuttā. Itīti evaṃ. Sabbāti sabbasmā. Sabbathāti",
  "atk-s0519a:304_5": "sabbappakārena. Idaṃ vodānanti idaṃ “pariyuṭṭhānavighāta”nti vuttaṃ pariyuṭṭhānappahānaṃ vodānaṃ.",
  "atk-s0519a:305_0": "Vissajjanagāthāya sati tesaṃ nivāraṇanti vipassanāsampayuttā sati kusalākusalānaṃ",
  "atk-s0519a:305_1": "dhammānaṃ gatiyo samanvesamānā tesaṃ sotānaṃ nivāraṇanti. Sotānaṃ saṃvaraṃ brūmīti",
  "atk-s0519a:305_2": "tameva satiṃ sotānaṃ saṃvaraṃ brūmi. Paññāyete pidhīyareti rūpādīsu aniccatādipaṭivedhasādhikāya",
  "atk-s0519a:305_3": "maggapaññāya ete sotā sabbaso pidhiyyanti, uppajjituṃ appadānavasena samucchijjantīti attho.",
  "atk-s0519a:306_0": "Nāviñchatīti abhijjhādippavattidvārabhāvena cittasantānaṃ, puggalaṃ vā nākaḍḍhati.",
  "atk-s0519a:306_1": "Anusayappahānaṃ idha pidhānaṃ adhippetanti āha – “paññāya anusayā pahīyantī”ti. Yasmā",
  "atk-s0519a:306_2": "anusayanimittaṃ pariyuṭṭhānaṃ anusayābhāve na hotīti āha “anusayesū”tiādi. Idāni",
  "atk-s0519a:306_3": "tamevatthaṃ upamāya vibhāvento “taṃ yathā khandhavantassā”tiādimāha. Etthāpi sotānaṃ",
  "atk-s0519a:306_4": "nivāraṇasaṅkhātaṃ saṃvaraṃ pidhānañca ajānantena tattha vā saṃsayitena ekaṃsikattā",
  "atk-s0519a:306_5": "dhammādhiṭṭhānā pucchā katāti idha pucchāvicayo vuttanayeneva vissajjanavicayo ca veditabbo.",
  "atk-s0519a:307_0": "Ettha ca yena adhippāyena “kenassu nivuto loko”ti gāthāya satipi nivāraṇādīnaṃ catunnaṃ",
  "atk-s0519a:307_1": "pucchitabbabhāve eko pañhoti vuttaṃ. Tena tāva sotānaṃyeva saṃvaro pidhānañca pucchitanti",
  "atk-s0519a:307_2": "sote ekatthavasena gahetvā pucchāya ekādhiṭṭhānabhāvato eko pañhoti vattabbaṃ siyā.",
  "atk-s0519a:307_3": "Sotānaṃ vā bahubhāvato bahūti yattakā sotā, tattakā pañhāti. Yena pana adhippāyena",
  "atk-s0519a:307_4": "“savanti sabbadhi sotā”ti gāthāyaṃ sote anāmasitvā saṃvarapidhānānaṃ vasena “dve",
  "atk-s0519a:307_5": "pañhā”ti vuttaṃ. Tena paṭhamagāthāyaṃ satipi nivāraṇādīnaṃ lokādhārabhāve lokaṃ anāmasitvā",
  "atk-s0519a:307_6": "nivāraṇādīnaṃ vibhāgena cattāro pañhātipi vattabbanti ayaṃ nayo dassitoti daṭṭhabbaṃ.",
  "atk-s0519a:308_0": "Idāni yasmā pucchanto na kevalaṃ pubbe attanā racitaniyāmeneva pucchati, atha kho",
  "atk-s0519a:308_1": "desanākāle vuttadhammassa anusandhiṃ gahetvāpi pucchati, tasmā tassa anusandhiṃ pucchāya",
  "atk-s0519a:308_2": "vicetabbākāraṃ dassento “yāni sotānī”ti gāthāya anantaraṃ “paññā ceva sati cā”ti",
  "atk-s0519a:308_3": "gāthamāha. Tassāyaṃ saṅkhepattho – yāyaṃ bhagavatā vuttā paññā, yā ca sati yañca",
  "atk-s0519a:308_4": "tadavasesaṃ nāmarūpaṃ, etaṃ sabbampi kattha nirujjhati, etaṃ me puṭṭho pabrūhīti.",
  "atk-s0519a:309_0": "Vissajjanagāthāyaṃ panassa yasmā paññāsatiyo nāmeneva saṅgahaṃ gacchanti, tasmā tā",
  "atk-s0519a:309_1": "visuṃ na vuttā. Ayañcettha saṅkhepattho – yaṃ maṃ tvaṃ, ajita, etaṃ pañhaṃ apucchi",
  "atk-s0519a:309_2": "– “katthetaṃ uparujjhatī”ti anantaragāthāyaṃ, yattha taṃ asesaṃ uparujjhati, taṃ",
  "atk-s0519a:309_3": "te vadāmi. Tassa tassa hi viññāṇassa nirodhena saheva apubbaṃ acarimaṃ etthetaṃ uparujjhati,",
  "atk-s0519a:309_4": "ettheva viññāṇassa nirodhena nirujjhati, etaṃ viññāṇanirodhaṃ tassa nirodho nātivattatīti",
  "atk-s0519a:309_5": "vuttaṃ hotīti. Ayaṃ pañhe anusandhiṃ pucchatīti anantaragāthāyaṃ sotānaṃ pariyuṭṭhānānusayappahānakiccena",
  "atk-s0519a:309_6": "saddhiṃ sati paññā ca vuttā, taṃ sutvā tappahāne paññāsatīsu tiṭṭhantīsu tāsaṃ sannissayena",
  "atk-s0519a:309_7": "nāmarūpena bhavitabbaṃ, tathā ca sati vaṭṭati eva. Kattha nu kho imāsaṃ sanissayānaṃ",
  "atk-s0519a:309_8": "paññāsatīnaṃ asesanirodhoti iminā adhippāyena ayaṃ pucchā katāti āha – “ayaṃ pañhe…pe…",
  "atk-s0519a:309_9": "dhātu”nti. Tattha anusandhīyati desanā etāyāti anusandhi.",
  "atk-s0519a:310_0": "Yāya paṭipadāya anupādisesaṃ nibbānadhātuṃ adhigacchanti, taṃ catusaccakammaṭṭhānabhāvanāsaṅkhātaṃ",
  "atk-s0519a:310_1": "paṭipadaṃ saha visayena dassetuṃ “tīṇi ca saccānī”tiādi vuttaṃ. Tattha saṅkhatānīti",
  "atk-s0519a:310_2": "samecca sambhūya paccayehi katānīti saṅkhatāni. Nirodhadhammānīti nirujjhanasabhāvāni.",
  "atk-s0519a:310_3": "Dukkhaṃ samudayo maggoti tesaṃ sarūpadassanaṃ. Nirodho pana kathanti āha “nirodho",
  "atk-s0519a:310_4": "asaṅkhato”ti. So hi kenaci paccayena na saṅkhatoti asaṅkhato. Saha visayena pahātabbapahāyakasabhāvesu",
  "atk-s0519a:310_5": "ariyasaccesu pahāyakavibhāgamukhena pahātabbavibhāgaṃ dassetuṃ “tattha samudayo”tiādi vuttaṃ.",
  "atk-s0519a:311_0": "Tattha avijjāvasesāti dassanamaggena pahīnāvasesā avijjāti attho. Ayañca sesa-saddo",
  "atk-s0519a:311_1": "kāmacchando byāpādo māno uddhaccanti etthāpi yojetabbo. Yathā hi avijjā, evaṃ etepi",
  "atk-s0519a:311_2": "dhammā apāyagamanīyasabhāvā paṭhamamaggena pahīyanti evāti. “Avijjāniravasesā”tipi",
  "atk-s0519a:311_3": "pāṭho, etthāpi yathāvuttesu kāmacchandādipadesupi niravasesa-saddo yojetabbo. Sāvasesañhi",
  "atk-s0519a:311_4": "purimamaggadvayena kāmacchandādayo pahīyanti, itarehi pana niravasesanti. Tedhātuke",
  "atk-s0519a:311_5": "imāni dasa saṃyojanānīti ettha tedhātuketi saṃyojanānaṃ visayadassanaṃ. Tattha hi",
  "atk-s0519a:311_6": "tāni saṃyojanavasena pavattanti.",
  "atk-s0519a:312_0": "12. Anaññātaññassāmītindriyaṃ adhiṭṭhāyāti taṃ pahāyakaṃ patvā. Yaṃ panāti ettha",
  "atk-s0519a:312_1": "yanti hetuatthe nipāto. Idaṃ khaye ñāṇanti yena ñāṇena hetubhūtena “khīṇā me jātī”ti",
  "atk-s0519a:312_2": "attano jātiyā khīṇabhāvaṃ jānāti, idaṃ evaṃ paccavekkhaṇassa nimittabhūtaṃ arahattaphalañāṇaṃ",
  "atk-s0519a:312_3": "khaye ñāṇaṃ nāma. Nāparaṃ itthattāyāti pajānātīti etthāpi yanti ānetabbaṃ “yaṃ nāparaṃ",
  "atk-s0519a:312_4": "itthattāyāti pajānātī”ti. Idaṃ anuppāde ñāṇanti idhāpi pubbe vuttanayeneva arahattaphalañāṇavasena",
  "atk-s0519a:312_5": "attho yojetabbo. Aṭṭhasāliniyaṃ pana “khaye ñāṇaṃ kilesakkhayakare ariyamagge ñāṇanti",
  "atk-s0519a:312_6": "vuttaṃ. Anuppāde ñāṇaṃ paṭisandhivasena anuppādabhūte taṃtaṃmaggavajjhakilesānaṃ",
  "atk-s0519a:312_7": "anuppādapariyosāne uppanne ariyaphale ñāṇa”nti vuttaṃ. Idha pana ubhayampi arahattaphalañāṇavaseneva",
  "atk-s0519a:312_8": "vibhattaṃ. Tenevāha – “imāni dve ñāṇāni aññātāvindriya”nti, “ārammaṇasaṅketena dve",
  "atk-s0519a:312_9": "nāmāni labbhantī”ti ca.",
  "atk-s0519a:313_0": "Aññindriyaṃ heṭṭhimesu tīsu phalesu, uparimesu ca tīsu maggesu uppattiyā punappunaṃ",
  "atk-s0519a:313_1": "uppajjamānampi anaññātaññassāmītindriyaṃ viya paṭhamaphaluppattiyā aggaphaluppattiyā",
  "atk-s0519a:313_2": "anuppādanirodhena nirujjhatīti āha – “yañca anaññātaññassāmītindriya”ntiādi. Etena",
  "atk-s0519a:313_3": "pahātabbadhammā viya dassanabhāvanāhi aggaphaluppattiyā tadavasesaphaladhammāpi anuppādanirodhena",
  "atk-s0519a:313_4": "nirujjhanti. Ko pana vādo tebhūmakadhammānanti dasseti, ekā paññā aññātāvindriyattā.",
  "atk-s0519a:313_5": "Yadi ekā, kathaṃ dvidhā vuttāti āha “api cā”tiādi. Ārammaṇasaṅketenāti khaye anuppādeti",
  "atk-s0519a:313_6": "imāya ārammaṇasamaññāya. Sā pajānanaṭṭhena paññāti yā pubbe sotānaṃ pidhānakiccā",
  "atk-s0519a:313_7": "vuttā paññā, sā pajānanasabhāvena paññā. Itarā pana yathādiṭṭhaṃ yathāgahitaṃ ārammaṇaṃ",
  "atk-s0519a:313_8": "apilāpanaṭṭhena ogāhanaṭṭhena satīti.",
  "atk-s0519a:314_0": "13. Evaṃ “paññā ceva sati cā”ti padassa atthaṃ vivaritvā idāni “nāmarūpa”nti padassa",
  "atk-s0519a:314_1": "atthaṃ vivaranto “tattha ye pañcupādānakkhandhā, idaṃ nāmarūpa”nti āha. Nāmarūpañca",
  "atk-s0519a:314_2": "vibhāgena dassento sukhaggahaṇatthaṃ pākaṭanāmarūpameva vibhāvetuṃ “tattha ye”tiādimāha.",
  "atk-s0519a:314_3": "Taggahaṇeneva hi sahacaraṇādinā tadaññe cittacetasikā rūpadhammā ca gahitā hontīti.",
  "atk-s0519a:314_4": "Nāmaggahaṇena cettha khandhattayameva gahitanti “nāmarūpaṃ viññāṇasampayutta”nti",
  "atk-s0519a:314_5": "vuttaṃ. Taṃ pana rūpaṃ sampayuttanti? Nayidaṃ sampayuttapaccayavasena vuttaṃ. Pacurajanassa",
  "atk-s0519a:314_6": "pana avibhāgena gahaṇīyasabhāvaṃ sandhāya vuttanti daṭṭhabbaṃ.",
  "atk-s0519a:315_0": "Gāthāya anupādisesā nibbānadhātu pucchitāti taṃ caturiddhipādamukhena ariyamaggādhigamena",
  "atk-s0519a:315_1": "pattabbanti dassento iddhipādabhāvanāmūlabhūtāni indriyāni satipaññāhi niddhāretuṃ",
  "atk-s0519a:315_2": "“tattha sati ca paññā ca cattāri indriyānī”ti āha. Kusalākusalānaṃ dhammānaṃ gatiyo",
  "atk-s0519a:315_3": "samanvesamānā sati sijjhantī ekantena samādhiṃ nipphādeti. Satiggahaṇena cettha pariyuṭṭhānappahānaṃ",
  "atk-s0519a:315_4": "idhādhippetanti āha – “sati dve indriyāni, satindriyañca samādhindriyañcā”ti. Tathā",
  "atk-s0519a:315_5": "anusayasamugghātavidhāyinī paññā sijjhamānā na vinā catubbidhasammappadhānavīriyaṃ",
  "atk-s0519a:315_6": "sijjhatīti vuttaṃ – “paññā dve indriyāni paññindriyañca vīriyindriyañcā”ti.",
  "atk-s0519a:316_0": "Yā imesu catūsu indriyesūti imesu satiādīsu catūsu indriyesu nissayapaccayatāya adhiṭṭhānabhūtesu",
  "atk-s0519a:316_1": "taṃsahajātā eva yā saddahanā. “Imehi catūhi indriyehī”tipi pāḷi, tassā imehi catūhi",
  "atk-s0519a:316_2": "indriyehi sampayuttāti vacanaseso, ārammaṇe abhippasādalakkhaṇā saddhā kattukāmatāsabhāvassa",
  "atk-s0519a:316_3": "chandassa visesapaccayo hotīti āha – “yā saddhādhipateyyā cittekaggatā, ayaṃ chandasamādhī”ti.",
  "atk-s0519a:316_4": "Samāhite citteti vipassanāsamādhinā samāhite citte. Idaṃ pahānanti vikkhambhanappahānasādhako",
  "atk-s0519a:316_5": "samādhi pahānanti vutto pajahati etenāti katvā. “Padhāna”ntipi pāṭho, aggoti attho.",
  "atk-s0519a:316_6": "Tathā hi “samādhi ekodī”ti vuccati.",
  "atk-s0519a:317_0": "“Assāsapassāsā”tiādinā kāyavacīcittasaṅkhārasīsena taṃsamuṭṭhāpakā vīriyasaṅkhārāva",
  "atk-s0519a:317_1": "gahitā. Te hi yāva bhāvanānipphatti tāva ekarasena saraṇato saṅkappetabbato ca sarasaṅkappā”ti",
  "atk-s0519a:317_2": "vuttā “evaṃ me bhāvanā hotū”ti yathā icchitā, tathā pavattiyā hetubhāvato. Tadubhayanti",
  "atk-s0519a:317_3": "chandasamādhisaṅkhātañca padhānasaṅkhārasaṅkhātañca vīriyanti taṃ ubhayaṃ. Ubhayameva",
  "atk-s0519a:317_4": "hi upacāravasena aññaṃ viya katvā “chandasamādhippadhānasaṅkhārasamannāgataṃ iddhipāda”nti",
  "atk-s0519a:317_5": "vuttaṃ. Abhinnampi hi upacāravasena bhinnaṃ viya katvā voharanti, yathā “silāputtakassa sarīra”nti.",
  "atk-s0519a:318_0": "Tattha ijjhatīti iddhi, samijjhati nipphajjatīti attho. Ijjhanti vā tāya sattā iddhā",
  "atk-s0519a:318_1": "vuddhā ukkaṃsagatā hontīti iddhi, pajjati etenāti pādo, paṭhamena atthena iddhi eva",
  "atk-s0519a:318_2": "pādo iddhipādo, iddhikoṭṭhāsoti attho. Dutiyena atthena iddhiyā pādo patiṭṭhā adhigamūpāyoti",
  "atk-s0519a:318_3": "iddhipādo. Tena hi uparūparivisesasaṅkhātaṃ iddhiṃ pajjanti pāpuṇanti. Vivekanissitanti",
  "atk-s0519a:318_4": "tadaṅgavivekanissitaṃ samucchedavivekanissitaṃ nissaraṇavivekanissitañca iddhipādaṃ",
  "atk-s0519a:318_5": "bhāvetīti attho. Tathā hi ayaṃ iddhipādabhāvanānuyutto yogī vipassanākkhaṇe kiccato",
  "atk-s0519a:318_6": "tadaṅgavivekanissitaṃ ajjhāsayato nissaraṇavivekanissitaṃ. Maggakkhaṇe pana kiccato",
  "atk-s0519a:318_7": "samucchedavivekanissitaṃ ārammaṇato nissaraṇavivekanissitaṃ iddhipādaṃ bhāvetīti.",
  "atk-s0519a:318_8": "Esa nayo virāganissitantiādīsu.",
  "atk-s0519a:319_0": "Vivekattā eva hi virāgādayo, kevalañcettha vossaggo duvidho pariccāgavossaggo ca",
  "atk-s0519a:319_1": "pakkhandanavossaggo cāti. Tattha pariccāgavossaggo vipassanākkhaṇe tadaṅgavasena,",
  "atk-s0519a:319_2": "maggakkhaṇe samucchedavasena kilesappahānaṃ. Pakkhandanavossaggo vipassanākkhaṇe",
  "atk-s0519a:319_3": "tanninnabhāvena, maggakkhaṇe ārammaṇakaraṇavasena nibbānapakkhandanaṃ. Tadubhayampi",
  "atk-s0519a:319_4": "imasmiṃ lokiyalokuttaramissake atthasaṃvaṇṇanānaye yujjati. Tathā hi ayaṃ paṭhamiddhipādo",
  "atk-s0519a:319_5": "yathāvuttena pakārena kilese pariccajati nibbānañca pakkhandati. Vossaggapariṇāminti",
  "atk-s0519a:319_6": "iminā pana vacanena vossaggatthaṃ pariṇamantaṃ pariṇatañca paripaccantaṃ paripakkañcāti",
  "atk-s0519a:319_7": "attho. Ayañhi iddhipādabhāvanānuyutto yogī yathā paṭhamo iddhipādo kilesapariccāgavossaggatthaṃ",
  "atk-s0519a:319_8": "nibbānapakkhandanavossaggatthañca paripaccati, yathā ca paripakko hoti, tathā naṃ",
  "atk-s0519a:319_9": "bhāvetīti. Sesiddhipādesupi eseva nayo. Ayaṃ pana viseso – yathā chandaṃ jeṭṭhakaṃ",
  "atk-s0519a:319_10": "katvā pavattito samādhi chandasamādhi. Evaṃ vīriyaṃ cittaṃ vīmaṃsaṃ jeṭṭhakaṃ katvā",
  "atk-s0519a:319_11": "pavattito samādhi vīmaṃsāsamādhīti.",
  "atk-s0519a:320_0": "14. Na kevalaṃ catutthaiddhipādo eva samādhiñāṇamūlako, atha kho sabbopīti dassetuṃ",
  "atk-s0519a:320_1": "“sabbo samādhi ñāṇamūlako ñāṇapubbaṅgamo ñāṇānuparivattī”ti vuttaṃ. Yadi evaṃ kasmā",
  "atk-s0519a:320_2": "so eva vīmaṃsāsamādhīti vuttoti? Vīmaṃsaṃ jeṭṭhakaṃ katvā pavattitattāti vuttovāyamattho.",
  "atk-s0519a:320_3": "Tattha pubbabhāgapaññāya ñāṇamūlako. Adhigamapaññāya ñāṇapubbaṅgamo. Paccavekkhaṇapaññāya",
  "atk-s0519a:320_4": "ñāṇānuparivatti. Atha vā pubbabhāgapaññāya ñāṇamūlako. Upacārapaññāya ñāṇapubbaṅgamo.",
  "atk-s0519a:320_5": "Appanāpaññāya ñāṇānuparivatti. Upacārapaññāya vā ñāṇamūlako. Appanāpaññāya ñāṇapubbaṅgamo.",
  "atk-s0519a:320_6": "Abhiññāpaññāya ñāṇānuparivattīti veditabbaṃ.",
  "atk-s0519a:321_0": "Yathā pureti yathā samādhissa pubbenivāsānussatiñāṇānuparivattibhāvena pure pubbe",
  "atk-s0519a:321_1": "atītāsu jātīsu asaṅkhyeyyesupi saṃvaṭṭavivaṭṭesu attano paresañca khandhaṃ khandhūpanibaddhañca",
  "atk-s0519a:321_2": "duppaṭivijjhaṃ nāma natthi, tathā pacchā samādhissa anāgataṃsañāṇānuparivattibhāvena",
  "atk-s0519a:321_3": "anāgatāsu jātīsu asaṅkhyeyyesupi saṃvaṭṭavivaṭṭesu attano paresañca khandhaṃ khandhūpanibaddhañca",
  "atk-s0519a:321_4": "duppaṭivijjhaṃ nāma natthīti attho.",
  "atk-s0519a:322_0": "Yathā pacchāti yathā samādhissa cetopariyañāṇānuparivattibhāvena anāgatesu sattasu",
  "atk-s0519a:322_1": "divasesu parasattānaṃ cittaṃ duppaṭivijjhaṃ nāma natthi, tathā pure atītesu sattasu",
  "atk-s0519a:322_2": "divasesu parasattānaṃ cittaṃ duppaṭivijjhaṃ nāma natthīti attho. Yathā divāti yathā",
  "atk-s0519a:322_3": "divasabhāge sūriyālokena andhakārassa vidhamitattā cakkhumantānaṃ sattānaṃ āpāthagataṃ",
  "atk-s0519a:322_4": "cakkhuviññeyyaṃ rūpaṃ suviññeyyaṃ. Tathā rattinti tathā rattibhāge caturaṅgasamannāgatepi",
  "atk-s0519a:322_5": "andhakāre vattamāne samādhissa dibbacakkhuñāṇānuparivattitāya duppaṭivijjhaṃ rūpāyatanaṃ natthi.",
  "atk-s0519a:323_0": "Yathā rattiṃ tathā divāti yathā ca rattiyaṃ tathā divāpi atisukhumaṃ kenaci tirohitaṃ",
  "atk-s0519a:323_1": "yañca atidūre, taṃ sabbarūpaṃ duppaṭivijjhaṃ nāma natthi. Yathā ca rūpāyatane vuttaṃ,",
  "atk-s0519a:323_2": "tathā samādhissa dibbasotañāṇānuparivattitāya saddāyatane ca netabbaṃ. Tenevāha “iti",
  "atk-s0519a:323_3": "vivaṭena cetasā”tiādi. Tattha apariyonaddhenāti abhiññāñāṇassa pāribandhakakilesehi",
  "atk-s0519a:323_4": "anajjhotthaṭena, apariyonaddhattā eva sappabhāsaṃ cittaṃ. Eteneva samādhissa iddhividhañāṇānuparivattitāpi",
  "atk-s0519a:323_5": "vuttā evāti daṭṭhabbaṃ. Pañcindriyānīti iddhipādasampayuttāni sekkhassa pañcindriyāni",
  "atk-s0519a:323_6": "adhippetānīti āha “kusalānī”ti. Cittasahabhūnītiādi tesaṃ viññāṇanirodhena nirodhadassanatthaṃ",
  "atk-s0519a:323_7": "āraddhaṃ. Tathā “nāmarūpañcā”tiādi. Tenetaṃ dasseti “na kevalaṃ pañcindriyāni eva,",
  "atk-s0519a:323_8": "atha kho nāmarūpañca viññāṇahetukaṃ viññāṇassa nirodhā nirujjhatī”ti.",
  "atk-s0519a:324_0": "Tassāti viññāṇassa. Hetūti taṇhāavijjādiko. Anāhāranti padassa atthavivaraṇaṃ. Anabhinanditanti",
  "atk-s0519a:324_1": "abhinandanabhūtāya taṇhāya pahīnattā eva apatthitaṃ. Tato eva appaṭisandhikaṃ viññāṇaṃ",
  "atk-s0519a:324_2": "taṃ nirujjhati. Yathā ca viññāṇaṃ, evaṃ nāmarūpampi viññāṇasaṅkhātassa hetuno paccayassa",
  "atk-s0519a:324_3": "ca abhāvā tappaccayānaṃ saṅkhārādīnaṃ abhāvā ahetu appaccayaṃ. Sesaṃ pākaṭameva.",
  "atk-s0519a:324_4": "Pucchāvissajjanavicayopi vuttanayānusārena veditabbo.",
  "atk-s0519a:325_0": "Evaṃ anusandhipucchampi dassetvā heṭṭhā sattādhiṭṭhānā dhammādhiṭṭhānā ca pucchā",
  "atk-s0519a:325_1": "visuṃ visuṃ dassitāti idāni tā saha dassetuṃ “ye ca saṅkhātadhammāse”tiādi āraddhaṃ.",
  "atk-s0519a:325_2": "Tatthāyaṃ padattho – saṅkhātadhammāti aniccādivasena parivīmaṃsitadhammā, arahataṃ",
  "atk-s0519a:325_3": "etaṃ adhivacanaṃ. Sekkhāti sīlādīni sikkhamānā avasesā ariyapuggalā. Puthūti bahū",
  "atk-s0519a:325_4": "sattajanā. Tesaṃ me nipako iriyaṃ, puṭṭho pabrūhīti tesaṃ sekhāsekhānaṃ nipako paṇḍito",
  "atk-s0519a:325_5": "tvaṃ bhagavā paṭipattiṃ puṭṭho me brūhīti. Sesaṃ pāḷivaseneva viññāyati.",
  "atk-s0519a:326": "15. Kissāti kissa hetu, kena kāraṇenāti attho. Sekhāsekhavipassanā pubbaṅgamappahānayogenāti sekhe asekhe vipassanāpubbaṅgamappahāne ca pucchanayogena, pucchāvidhināti attho.",
  "atk-s0519a:327_0": "Vissajjanagāthāyaṃ kāmesu nābhigijjheyyāti vatthukāmesu kilesakāmena na abhigijjheyya.",
  "atk-s0519a:327_1": "Manasānāvilo siyāti byāpādavitakkādayo kāyaduccaritādayo ca manaso āvilabhāvakare",
  "atk-s0519a:327_2": "dhamme pajahanto cittena anāvilo bhaveyya. Yasmā pana asekkho aniccatādivasena sabbadhammānaṃ",
  "atk-s0519a:327_3": "paritulitattā kusalo sabbadhammesu kāyānupassanāsatiādīhi ca sato sabbakilesānaṃ",
  "atk-s0519a:327_4": "bhinnattā uttamabhikkhubhāvaṃ patto ca hutvā sabbairiyāpathesu pavattati, tasmā “kusalo…pe…",
  "atk-s0519a:327_5": "paribbaje”ti āhāti ayaṃ saṅkhepattho.",
  "atk-s0519a:328_0": "Tattha yaṃ pucchāgāthāyaṃ “nipako”ti padaṃ vuttaṃ, taṃ bhagavantaṃ sandhāya vuttaṃ,",
  "atk-s0519a:328_1": "bhagavato ca nepakkaṃ ukkaṃsapāramippattaṃ anāvaraṇañāṇadassanena dīpetabbanti anāvaraṇañāṇaṃ",
  "atk-s0519a:328_2": "tāva kammadvārabhedehi vibhajitvā sekhāsekhapaṭipadaṃ dassetuṃ “bhagavato sabbaṃ",
  "atk-s0519a:328_3": "kāyakamma”ntiādi vuttaṃ. Tena sabbattha appaṭihatañāṇadassanena tathāgatassa sekhāsekhapaṭipattidesanākosallameva",
  "atk-s0519a:328_4": "vibhāveti. Tattha ko cāti kva ca, kasmiṃ visayeti attho. Taṃ visayaṃ dasseti “yaṃ",
  "atk-s0519a:328_5": "anicce dukkhe anattani cā”ti. Idaṃ vuttaṃ hoti – ñāṇadassanaṃ nāma uppajjamānaṃ “sabbaṃ",
  "atk-s0519a:328_6": "saṅkhataṃ aniccaṃ dukkhaṃ sabbe dhammā anattā”ti uppajjati, tassa pana tasmiṃ visaye",
  "atk-s0519a:328_7": "yena appavatti, so paṭighātoti, etena lakkhaṇattayappaṭivedhassa durabhisambhavataṃ",
  "atk-s0519a:328_8": "anaññasādhāraṇatañca dasseti. Lakkhaṇattayavibhāvanena hi bhagavato catusaccappaṭivedhaṃ",
  "atk-s0519a:328_9": "sammāsambodhiñca paṇḍitā paṭijānanti.",
  "atk-s0519a:329_0": "Aññāṇaṃ adassananti taṃ paṭighātaṃ sarūpato dasseti. Chaḷārammaṇasabhāvappaṭicchādako",
  "atk-s0519a:329_1": "hi sammoho ñāṇadassanassa paṭighātoti. Yasmiṃ visaye ñāṇadassanaṃ uppattirahaṃ, tattheva",
  "atk-s0519a:329_2": "tassa paṭighātena bhavitabbanti āha – “yaṃ anicce dukkhe anattani cā”ti. Yathā idha",
  "atk-s0519a:329_3": "purisotiādi upamādassanaṃ. Tatridaṃ opammasaṃsandanaṃ – puriso viya sabbo loko, tārakarūpāni",
  "atk-s0519a:329_4": "viya cha ārammaṇāni, tassa purisassa tārakarūpānaṃ dassanaṃ viya lokassa cakkhuviññāṇādīhi",
  "atk-s0519a:329_5": "yathārahaṃ chaḷārammaṇajānanaṃ, tassa purisassa tārakarūpāni passantassāpi “ettakāni",
  "atk-s0519a:329_6": "satāni, ettakāni sahassānī”tiādinā gaṇanasaṅketena ajānanaṃ viya lokassa rūpādiārammaṇaṃ",
  "atk-s0519a:329_7": "kathañci jānantassāpi aniccādilakkhaṇattayānavabodhoti. Sesaṃ pākaṭameva.",
  "atk-s0519a:330_0": "Idāni yehi padehi bhagavatā āyasmato ajitassa sekhāsekhapaṭipadā vuttā, tesaṃ padānaṃ",
  "atk-s0519a:330_1": "atthaṃ vibhajituṃ “tattha sekhenā”tiādimāha. Tattha tatthāti nipātamattaṃ, tasmiṃ",
  "atk-s0519a:330_2": "vā vissajjane. Sekhenāti sikkhā etassa sīlanti sekho, tena sekhena. Dvīsu dhammesūti",
  "atk-s0519a:330_3": "duvidhesu dhammesūti adhippāyo. Pariyuṭṭhānīyesūti dosena pariyuṭṭhitena yattha parivattitabbaṃ,",
  "atk-s0519a:330_4": "tesu āghātavatthūsūti attho. “Paṭighaṭṭhānīyesū”tipi pāṭho, soyevattho.",
  "atk-s0519a:331_0": "Ettha ca gedhapaṭisedhacodanāyaṃ gedhanimitto doso gedhe sati hotīti tatopi cittassa",
  "atk-s0519a:331_1": "rakkhitabbatā niddhāretvā vuttā. Yasmā pana bhagavatā “kāmesu nābhigijjheyyā”ti vuttaṃ,",
  "atk-s0519a:331_2": "tasmā “tattha yā icchā”tiādinā gedhavasena niddeso kato. Atha vā dosato cittassa",
  "atk-s0519a:331_3": "rakkhitabbatā gāthāya dutiyapādena vuttāyevāti daṭṭhabbā. Dutiyapādena hi sesakilesavodānadhammā",
  "atk-s0519a:331_4": "dassitā. Tathā hi uppannānuppannabhedato sammāvāyāmassa visayabhāvena sabbe saṃkilesavodānadhamme",
  "atk-s0519a:331_5": "catudhā vibhajitvā sammappadhānamukhena sekhapaṭipadaṃ matthakaṃ pāpetvā dassetuṃ",
  "atk-s0519a:331_6": "“sekho abhigijjhanto”tiādi vuttaṃ. Tattha anāvilasaṅkappoti āvilānaṃ kāmasaṅkappādīnaṃ",
  "atk-s0519a:331_7": "abhāvena anāvilasaṅkappo. Tato eva ca anabhigijjhanto vāyamati, vīriyaṃ pavatteti.",
  "atk-s0519a:331_8": "Kathaṃ vāyamatīti āha – “so anuppannāna”ntiādi.",
  "atk-s0519a:332_0": "Tattha soti uttarivisesatthāya paṭipajjamāno sekkho. Anuppannānanti anibbattānaṃ.",
  "atk-s0519a:332_1": "Pāpakānanti lāmakānaṃ. Akusalānaṃ dhammānanti akosallasambhūtānaṃ dhammānaṃ. Anuppādāyāti",
  "atk-s0519a:332_2": "na uppādanatthāya. Chandaṃ janetīti kattukamyatāsaṅkhātaṃ kusalacchandaṃ uppādeti.",
  "atk-s0519a:332_3": "Vāyamatīti payogaparakkamaṃ karoti. Vīriyaṃ ārabhatīti kāyikacetasikavīriyaṃ karoti.",
  "atk-s0519a:332_4": "Cittaṃ paggaṇhātīti teneva sahajātavīriyena cittaṃ ukkhipati. Padahatīti padhānavīriyaṃ",
  "atk-s0519a:332_5": "karoti. Vāyamatītiādīni pana cattāri padāni āsevanābhāvanābahulīkammasātaccakiriyāhi",
  "atk-s0519a:332_6": "yojetabbāni. Uppannānaṃ pāpakānanti anuppannāti avattabbataṃ āpannānaṃ pāpadhammānaṃ.",
  "atk-s0519a:332_7": "Pahānāyāti pajahanatthāya. Anuppannānaṃ kusalānanti anibbattānaṃ kosallasambhūtānaṃ",
  "atk-s0519a:332_8": "dhammānaṃ. Uppādāyāti uppādanatthāya. Uppannānanti nibbattānaṃ. Ṭhitiyāti ṭhitatthaṃ.",
  "atk-s0519a:332_9": "Asammosāyāti anassanatthaṃ. Bhiyyobhāvāyāti punappunaṃ bhāvāya. Vepullāyāti vipulabhāvāya.",
  "atk-s0519a:332_10": "Bhāvanāyāti vaḍḍhiyā. Pāripūriyāti paripūraṇatthāyāti ayaṃ tāva padattho.",
  "atk-s0519a:333_0": "16. “Katame anuppannā”tiādi akusaladhammā kusaladhammā ca yādisā anuppannā yādisā",
  "atk-s0519a:333_1": "ca uppannā, te dassetuṃ āraddhaṃ. Tattha ime anuppannāti ime kāmavitakkādayo asamudācāravasena",
  "atk-s0519a:333_2": "vā ananubhūtārammaṇavasena vā anuppannā nāma. Aññathā hi anamatagge saṃsāre anuppannā",
  "atk-s0519a:333_3": "nāma akusalā dhammā natthi. Vitakkattayaggahaṇañcettha nidassanamattaṃ daṭṭhabbaṃ.",
  "atk-s0519a:333_4": "Akusalamūlānīti anusayā eva sabbesaṃ akusalānaṃ mūlabhāvato evaṃ vuttā, na lobhādayo",
  "atk-s0519a:333_5": "eva. Ime uppannā anusayā bhūmiladdhuppannā asamugghāṭituppannātiādiuppannapariyāyasabbhāvato",
  "atk-s0519a:333_6": "nāmavasena uppannā nāma, na vattamānabhāvenāti attho. Ime anuppannā kusalā dhammāti",
  "atk-s0519a:333_7": "ime sotāpannassa saddhādayo sotāpattiphalasacchikiriyāya paṭipannassa anuppannā kusalā",
  "atk-s0519a:333_8": "dhammā nāma, ko pana vādo puthujjanānanti dasseti. Kusalasaddo cettha bāhitikasutte",
  "atk-s0519a:333_9": "viya anavajjapariyāyo daṭṭhabbo. Ime uppannā kusalā dhammāti ime paṭhamamagge saddhādayo",
  "atk-s0519a:333_10": "sotāpattiphalasacchikiriyāya paṭipannassa uppannā kusalā dhammā nāma.",
  "atk-s0519a:334_0": "Satipaṭṭhānabhāvanāya suniggahito kāmavitakkoti āha – “yena kāmavitakkaṃ vāreti,",
  "atk-s0519a:334_1": "idaṃ satindriya”nti. Anavajjasukhapadaṭṭhānena avikkhepena cetodukkhasannissayo vikkhepapaccayo",
  "atk-s0519a:334_2": "byāpādavitakko suniggahitoti vuttaṃ – “yena byāpādavitakkaṃ vāreti, idaṃ samādhindriya”nti.",
  "atk-s0519a:334_3": "Kusalesu dhammesu āraddhavīriyo parāparādhaṃ sukhena sahatīti vīriyena vihiṃsāvitakko",
  "atk-s0519a:334_4": "suniggahitoti āha – “yena vihiṃsāvitakkaṃ vāreti, idaṃ vīriyindriya”nti. Samādhiādīnampi",
  "atk-s0519a:334_5": "yathāsakaṃpaṭipakkhappahānaṃ paññavantasseva ijjhatīti imamatthaṃ dassento āha –",
  "atk-s0519a:334_6": "“yena uppannuppanne”tiādi.",
  "atk-s0519a:335_0": "Etesaṃ yathāniddhāritānaṃ pañcannaṃ indriyānaṃ savisaye jeṭṭhakabhāvaṃ dassetuṃ “saddhindriyaṃ",
  "atk-s0519a:335_1": "kattha daṭṭhabba”ntiādi vuttaṃ. Taṃ suviññeyyameva. Imesañca saddhādīnaṃ sekhānaṃ",
  "atk-s0519a:335_2": "indriyānaṃ nibbattiyā sabbepi sekhā dhammā matthakappattā hontīti dassento “evaṃ",
  "atk-s0519a:335_3": "sekho”tiādinā sekhapaṭipadaṃ nigameti.",
  "atk-s0519a:336_0": "17. Evaṃ sekhapaṭipadaṃ vibhajitvā idāni asekhapaṭipadaṃ vibhajituṃ “kusalo sabbadhammāna”ntiādimāha.",
  "atk-s0519a:336_1": "Tattha sabbadhammānanti iminā padena vuttadhamme tāva vibhajitvā tattha asekkhassa",
  "atk-s0519a:336_2": "kosallaṃ dassetuṃ “loko nāmā”tiādi vuttaṃ. Taṃ vuttatthameva. Kilesalokena bhavaloko",
  "atk-s0519a:336_3": "samudāgacchatīti kāmāvacaradhammaṃ nissāya rūpārūpāvacaradhamme samudāgametīti attho.",
  "atk-s0519a:336_4": "Soti so mahaggatadhammesu, parittamahaggatadhammesu vā ṭhito. Indriyāni nibbattetīti",
  "atk-s0519a:336_5": "sīlasamādhayo nibbedhabhāgiye katvā vimuttiparipācanīyāni saddhādīni indriyāni uppādeti.",
  "atk-s0519a:336_6": "Indriyesu bhāviyamānesūti yathāvuttaindriyesu vaḍḍhiyamānesu rūpārūpapariggahādivasena",
  "atk-s0519a:336_7": "neyyassa pariññā bhavati.",
  "atk-s0519a:337_0": "Dassanapariññāti ñātapariññā. Bhāvanāpariññāti tīraṇapariññā pahānapariññā ca. “Sā",
  "atk-s0519a:337_1": "duvidhenā”tiādinā saṅkhepato vuttamatthaṃ “yadā hi sekho”tiādinā vivarati. Tattha",
  "atk-s0519a:337_2": "“nibbidāsahagatehi saññāmanasikārehī”ti iminā balavavipassanaṃ dasseti. Yadā hi sekhoti",
  "atk-s0519a:337_3": "cettha sikkhanasīlatāya kalyāṇaputhujjanopi sekhapadena saṅgahitoti katvā “dve dhammā",
  "atk-s0519a:337_4": "kosallaṃ gacchanti dassanakosallañcā”tiādi vuttaṃ. Ayamettha adhippāyo – yadā kalyāṇaputhujjano",
  "atk-s0519a:337_5": "pubbabhāgasikkhaṃ sikkhanto nibbidāsahagatehi saññāmanasikārehi ñeyyaṃ parijānāti,",
  "atk-s0519a:337_6": "tadā tassa te vipassanādhammā dassanakosallaṃ paṭhamamaggañāṇaṃ gacchanti sampāpuṇanti",
  "atk-s0519a:337_7": "tena saddhiṃ ghaṭenti. Yadā pana sotāpannādisekho vuttanayena neyyaṃ parijānāti,",
  "atk-s0519a:337_8": "tadā tassa te vipassanādhammā bhāvanākosallaṃ gacchantīti.",
  "atk-s0519a:338_0": "Taṃ ñāṇanti yā pubbe neyyassa pariññā vuttā, taṃ neyyaparijānanañāṇaṃ. Pañcavidhena",
  "atk-s0519a:338_1": "veditabbanti visayabhedena tassa bhedaṃ dasseti. Dhammānaṃ salakkhaṇe ñāṇanti rūpārūpadhammānaṃ",
  "atk-s0519a:338_2": "kakkhaḷaphusanādisalakkhaṇe ñāṇaṃ. Taṃ pana yasmā sabbaṃ neyyaṃ hetuhetuphalabhedato",
  "atk-s0519a:338_3": "duvidhameva hoti, tasmā “dhammapaṭisambhidā ca atthapaṭisambhidā cā”ti niddiṭṭhaṃ.",
  "atk-s0519a:339_0": "Pariññāti tīraṇapariññā adhippetā. Yasmā panassa rūpārūpadhamme salakkhaṇato paccayato",
  "atk-s0519a:339_1": "ca abhijānitvā kusalādivibhāgehi te pariggahetvā aniccādivasena jānanā hoti, tasmā",
  "atk-s0519a:339_2": "“evaṃ abhijānitvā yā parijānanā, idaṃ kusala”ntiādi vuttaṃ. Tattha evaṃgahitāti evaṃ",
  "atk-s0519a:339_3": "aniccādito kalāpasammasanādivasena gahitā sammasitā. Idaṃ phalaṃ nibbattentīti idaṃ",
  "atk-s0519a:339_4": "udayabbayañāṇādikaṃ phalaṃ paṭipāṭiyā uppādenti, nimittassa kattubhāvena upacaraṇato",
  "atk-s0519a:339_5": "yathā ariyabhāvakarāni saccāni ariyasaccānīti. Tesanti udayabbayañāṇādīnaṃ. Evaṃgahitānanti",
  "atk-s0519a:339_6": "evaṃpavattitānaṃ. Ayaṃ atthoti ayaṃ saccānaṃ anubodhapaṭivedho attho. Yathā hi pariññāpaññā",
  "atk-s0519a:339_7": "sammasitabbadhamme sammasanadhamme tattha sammasanākāraṃ parijānāti, evaṃ sammasanaphalampi",
  "atk-s0519a:339_8": "parijānātīti katvā ayaṃ nayo dassito.",
  "atk-s0519a:340_0": "Ye akusalāti samudayasaccamāha. Sabbe hi akusalā samudayapakkhiyāti. Ye kusalāti",
  "atk-s0519a:340_1": "maggadhammā sammādiṭṭhiādayo. Yadipi phaladhammāpi sacchikātabbā, catusaccappaṭivedhassa",
  "atk-s0519a:340_2": "pana adhippetattā “katame dhammā sacchikātabbā, yaṃ asaṅkhata”nti vuttaṃ. Atthakusaloti",
  "atk-s0519a:340_3": "paccayuppannesu atthesu kusalo. Dhammakusaloti paccayadhammesu kusalo. Pāḷiatthapāḷidhammā",
  "atk-s0519a:340_4": "vā atthadhammā. Kalyāṇatākusaloti yuttatākusalo, catunayakovidoti attho, desanāyuttikusalo",
  "atk-s0519a:340_5": "vā. Phalatākusaloti khīṇāsavaphalakusalo. “Āyakusalo”tiādīsu āyoti vaḍḍhi. Sā anatthahānito",
  "atk-s0519a:340_6": "aṭṭhuppattito ca duvidhā. Apāyāti avaḍḍhi. Sāpi atthahānito anaṭṭhuppattito ca duvidhā.",
  "atk-s0519a:340_7": "Upāyoti sattānaṃ accāyike kicce vā bhaye vā uppanne tassa tikicchanasamatthaṃ ṭhānuppattikāraṇaṃ,",
  "atk-s0519a:340_8": "tattha kusaloti attho. Khīṇāsavo hi sabbaso avijjāya pahīnattā paññāvepullappatto",
  "atk-s0519a:340_9": "etesu āyādīsu kusaloti. Evaṃ asekhassa kosallaṃ ekadesena vibhāvetvā puna anavasesato",
  "atk-s0519a:340_10": "dassento “mahatā kosallena samannāgato”ti āha.",
  "atk-s0519a:341_0": "Pariniṭṭhitasikkhassa asekhassa satokāritāya aññaṃ payojanaṃ natthīti vuttaṃ “diṭṭhadhammasukhavihārattha”nti.",
  "atk-s0519a:341_1": "Idāni yathāniddiṭṭhaṃ sekhāsekhapaṭipadaṃ nigamento “imā dve cariyā”tiādimāha. Tattha",
  "atk-s0519a:341_2": "bojjhanti bujjhitabbaṃ. Taṃ catubbidhanti taṃ bojjhaṃ catubbidhaṃ, catusaccabhāvato.",
  "atk-s0519a:341_3": "Evaṃ jānātīti evaṃ pariññābhisamayādivasena yo jānāti. Ayaṃ vuccatīti ayaṃ asekho",
  "atk-s0519a:341_4": "sativepullappatto nippariyāyena “sato abhikkamatī”tiādinā vuccatīti. Sesaṃ uttānatthameva.",
  "atk-s0519a:341_5": "Idhāpi pucchāvissajjanavicayā pubbe vuttanayānusārena veditabbā.",
  "atk-s0519a:342_0": "Ettāvatā ca mahāthero vicayahāraṃ vibhajanto ajitasuttavasena pucchāvicayaṃ vissajjanavicayañca",
  "atk-s0519a:342_1": "dassetvā idāni suttantaresupi pucchāvissajjanavicayānaṃ nayaṃ dassento “evaṃ pucchitabbaṃ,",
  "atk-s0519a:342_2": "evaṃ vissajjitabba”nti āha. Tattha evanti iminā nayena. Pucchitabbanti pucchā kātabbā,",
  "atk-s0519a:342_3": "ācikkhitabbā vā, vivecetabbāti attho. Evaṃ vissajjitanti etthāpi eseva nayo. Suttassa",
  "atk-s0519a:342_4": "cātiādi anugītivicayanidassanaṃ. Anugīti atthato ca byañjanato ca samānetabbāti suttantaradesanāsaṅkhātā",
  "atk-s0519a:342_5": "anugīti atthato byañjanato ca saṃvaṇṇiyamānena suttena samānā sadisī kātabbā, tasmiṃ",
  "atk-s0519a:342_6": "vā sutte sammā ānetabbā. Atthāpagatanti atthato apetaṃ, asambandhatthaṃ vā dasadāḷimādivacanaṃ",
  "atk-s0519a:342_7": "viya. Tenevāha “samphappalāpaṃ bhavatī”ti. Etena atthassa samānetabbatāya kāraṇamāha.",
  "atk-s0519a:342_8": "Dunnikkhittassāti asammāvuttassa. Dunnayoti dukkhena netabbo, netuṃ vā asakkuṇeyyo.",
  "atk-s0519a:342_9": "Byañjanupetanti sabhāvaniruttisamupetaṃ.",
  "atk-s0519a:343_0": "Evaṃ anugītivicayaṃ dassetvā niddesavāre “suttassa yo pavicayo”ti saṃkhittena vuttamatthaṃ",
  "atk-s0519a:343_1": "vibhajituṃ “suttañca pavicinitabba”nti vatvā tassa vicinanākāraṃ dassento “kiṃ idaṃ",
  "atk-s0519a:343_2": "suttaṃ āhaccavacana”ntiādimāha. Tattha āhaccavacananti bhagavato ṭhānakaraṇāni āhacca",
  "atk-s0519a:343_3": "abhihantvā pavattavacanaṃ, sammāsambuddhena sāmaṃ desitasuttanti attho. Anusandhivacananti",
  "atk-s0519a:343_4": "sāvakabhāsitaṃ. Tañhi bhagavato vacanaṃ anusandhetvā pavattanato “anusandhivacana”nti",
  "atk-s0519a:343_5": "vuttanti. Nītatthanti yathārutavasena ñātabbatthaṃ. Neyyatthanti niddhāretvā gahetabbatthaṃ.",
  "atk-s0519a:343_6": "Saṃkilesabhāgiyantiādīnaṃ padānaṃ attho paṭṭhānavāravaṇṇanāyaṃ āvi bhavissati. Yasmā",
  "atk-s0519a:343_7": "pana bhagavato desanā soḷasavidhe sāsanapaṭṭhāne ekaṃ bhāgaṃ abhajantī nāma natthi,",
  "atk-s0519a:343_8": "tasmā sopi nayo vicetabbabhāvena idha nikkhitto.",
  "atk-s0519a:344_0": "Kuhiṃ imassa suttassāti imassa suttassa kasmiṃ padese ādimajjhapariyosānesu. Sabbāni",
  "atk-s0519a:344_1": "saccāni passitabbānīti dukkhasaccaṃ suttassa “kuhiṃ kasmiṃ padese kasmiṃ vā pade",
  "atk-s0519a:344_2": "passitabbaṃ niddhāretvā vicetuṃ, samudayasaccaṃ nirodhasaccaṃ maggasaccaṃ kuhiṃ passitabbaṃ",
  "atk-s0519a:344_3": "daṭṭhabbaṃ niddhāretvā vicetu”nti evaṃ sabbāni saccāni uddharitvā vicetabbānīti adhippāyo.",
  "atk-s0519a:344_4": "Ādimajjhapariyosāneti evaṃ suttaṃ pavicetabbanti ādito majjhato pariyosānato ca evaṃ",
  "atk-s0519a:344_5": "iminā pucchāvicayādinayena suttaṃ pavicitabbanti attho. Ettha ca pucchāvissajjanapubbāparānugītivicayā",
  "atk-s0519a:344_6": "pāḷiyaṃ sarūpeneva dassitā. Assādādivicayo pana saccaniddhāraṇamukhena nayato dassito,",
  "atk-s0519a:344_7": "so niddesavāre vuttanayeneva veditabbo. Tabbicayeneva ca padavicayo siddhoti.",
  "atk-s0519a:345": "Vicayahāravibhaṅgavaṇṇanā niṭṭhitā.",
  "atk-s0519a:346": "3. Yuttihāravibhaṅgavaṇṇanā",
  "atk-s0519a:347_0": "18. Tattha katamo yuttihārotiādi yuttihāravibhaṅgo. Tattha kiṃ yojayatīti yuttihārassa",
  "atk-s0519a:347_1": "visayaṃ pucchati. Ko panetassa visayo? Atathākārena gayhamānā suttatthā visayo, te",
  "atk-s0519a:347_2": "hi tena sātisayaṃ yāthāvato yuttiniddhāraṇena yojetabbā. Itaresupi ayaṃ hāro icchito",
  "atk-s0519a:347_3": "eva. Taṃ pana bhūtakathanamattaṃ hoti. Yasmā panāyaṃ yuttigavesanā nāma na mahāpadesena",
  "atk-s0519a:347_4": "vinā, tasmā yuttihāraṃ vibhajanto tassa lakkhaṇaṃ tāva upadisituṃ “cattāro mahāpadesā”tiādimāha.",
  "atk-s0519a:348_0": "Tattha mahāpadesāti mahāapadesā, buddhādayo mahante apadisitvā vuttāni mahākāraṇānīti",
  "atk-s0519a:348_1": "attho. Atha vā mahāpadesāti mahāokāsā, mahantāni dhammassa patiṭṭhānānīti vuttaṃ",
  "atk-s0519a:348_2": "hoti. Tatrāyaṃ vacanattho – apadissatīti apadeso, buddho apadeso etassāti buddhāpadeso.",
  "atk-s0519a:348_3": "Esa nayo sesesupi. “Sammukhā metaṃ bhagavato suta”ntiādinā kenaci ābhatassa ganthassa",
  "atk-s0519a:348_4": "dhammoti vā adhammoti vā vinicchayane kāraṇaṃ. Kiṃ pana tanti? Tassa tathā ābhatassa",
  "atk-s0519a:348_5": "suttotaraṇādi eva. Yadi evaṃ kathaṃ cattāroti? Apadisitappabhedato. Dhammassa hi",
  "atk-s0519a:348_6": "dve sampadāyo bhagavā sāvakā ca. Tesu sāvakā saṅghagaṇapuggalavasena tividhā. “Evamamumhā",
  "atk-s0519a:348_7": "mayāyaṃ dhammo paṭiggahito”ti apadisitabbānaṃ bhedena cattāro. Tenāha – “buddhāpadeso…pe…",
  "atk-s0519a:348_8": "ekattherāpadeso”ti. Tāni padabyañjanānīti kenaci ābhatasuttassa padāni byañjanāni",
  "atk-s0519a:348_9": "ca, atthapadāni ceva byañjanapadāni cāti attho. Saṃvaṇṇakena vā saṃvaṇṇanāvasena",
  "atk-s0519a:348_10": "āhariyamānāni padabyañjanāni. Sutte otārayitabbānīti sutte anuppavesitabbāni. Sandassayitabbānīti",
  "atk-s0519a:348_11": "saṃsandetabbāni. Upanikkhipitabbānīti pakkhipitabbāni.",
  "atk-s0519a:349_0": "Suttādīni dassetuṃ “katamasmi”ntiādi vuttaṃ. Tattha yasmā bhagavato vacanaṃ ekagāthāmattampi",
  "atk-s0519a:349_1": "saccavinimuttaṃ natthi, tasmā sutteti padassa atthaṃ dassetuṃ “catūsu ariyasaccesū”ti",
  "atk-s0519a:349_2": "vuttaṃ. Aṭṭhakathāyaṃ pana tīṇi piṭakāni suttanti vuttaṃ, taṃ iminā nettivacanena",
  "atk-s0519a:349_3": "aññadatthu saṃsandati ceva sameti cāti daṭṭhabbaṃ. Yāvadeva anupādāparinibbānatthā",
  "atk-s0519a:349_4": "bhagavato desanā, sā ekantena rāgādikilesavūpasamaṃ vadatīti vinayetipadassa atthaṃ",
  "atk-s0519a:349_5": "dassento “rāgavinaye”tiādimāha. Vinayoti hi kāraṇaṃ rāgādivūpasamanimittaṃ idhādhippetaṃ. Yathāha –",
  "atk-s0519a:350_0": "“Ye kho tvaṃ, gotami, dhamme jāneyyāsi, ime dhammā sarāgāya saṃvattanti no virāgāya,",
  "atk-s0519a:350_1": "saññogāya saṃvattanti no visaññogāya, ācayāya saṃvattanti no apacayāya, mahicchatāya",
  "atk-s0519a:350_2": "saṃvattanti no appicchatāya, asantuṭṭhiyā saṃvattanti no santuṭṭhiyā, saṅgaṇikāya",
  "atk-s0519a:350_3": "saṃvattanti no pavivekāya, kosajjāya saṃvattanti no vīriyārambhāya, dubbharatāya",
  "atk-s0519a:350_4": "saṃvattanti no subharatāya, ekaṃsena gotami dhāreyyāsi ‘neso dhammo, neso vinayo,",
  "atk-s0519a:350_5": "netaṃ satthusāsana’nti. Ye ca kho tvaṃ, gotami, dhamme jāneyyāsi ime dhammā virāgāya",
  "atk-s0519a:350_6": "saṃvattanti no sarāgāya, visaññogāya saṃvattanti no saññogāya, apacayāya saṃvattanti",
  "atk-s0519a:350_7": "no ācayāya, appicchatāya saṃvattanti no mahicchatāya, santuṭṭhiyā saṃvattanti no",
  "atk-s0519a:350_8": "asantuṭṭhiyā pavivekāya saṃvattanti no saṅgaṇikāya, vīriyārambhāya saṃvattanti no",
  "atk-s0519a:350_9": "kosajjāya, subharatāya saṃvattanti no dubbharatāya, ekaṃsena gotami dhāreyyāsi ‘eso",
  "atk-s0519a:350_10": "dhammo, eso vinayo, etaṃ satthusāsana”’nti.",
  "atk-s0519a:351_0": "Dhammatāyantipadassa atthaṃ dassetuṃ “paṭiccasamuppāde”ti vuttaṃ. Paṭiccasamuppādo",
  "atk-s0519a:351_1": "hi ṭhitāva sā dhātu dhammaṭṭhitatā dhammaniyāmatāti vutto. “Dhammatāyaṃ upanikkhipitabbānī”ti",
  "atk-s0519a:351_2": "idaṃ pāḷiyaṃ natthi, atthadassanavasena pana idha vuttanti daṭṭhabbaṃ. Ettha ca pavattiṃ",
  "atk-s0519a:351_3": "nivattiṃ tadupāyañca bādhakādibhāve niyataṃ paridīpento sutte otarati nāma. Ekantena",
  "atk-s0519a:351_4": "rāgādikilesavinayaṃ vadanto vinaye sandissati nāma. Tathā sassataṃ ucchedañca vajjetvā",
  "atk-s0519a:351_5": "ekattanayādiparidīpanena sabhāvadhammānaṃ paccayapaccayuppannabhāvaṃ vibhāvento dhammataṃ na vilometi nāma.",
  "atk-s0519a:352_0": "Evaṃvidho ca kāmāsavādikaṃ āsavaṃ na uppādetīti imamatthaṃ dassento “yadi catūsu",
  "atk-s0519a:352_1": "ariyasaccesū”tiādimāha. Nanu ca anulomato paṭiccasamuppādo pavatti, paṭilomato nivattīti",
  "atk-s0519a:352_2": "so cattāri ariyasaccāni anupaviṭṭho kasmā idha visuṃ gahitoti? Saccametaṃ. Idha pana",
  "atk-s0519a:352_3": "visuṃ gahaṇaṃ dhammānaṃ paccayāyattavuttidassanena aniccapaccayalakkhaṇaṃ asamatthapaccayalakkhaṇaṃ",
  "atk-s0519a:352_4": "nirīhapaccayalakkhaṇañca vibhāvetvā tesaṃ udayavantatā tato eva vayavantatā tadubhayena",
  "atk-s0519a:352_5": "aniccatā udayabbayapaṭipīḷanena dukkhatā anattatāti tilakkhaṇasamāyogaparidīpanī",
  "atk-s0519a:352_6": "sabbadiṭṭhigatakumatividdhaṃsanī anaññasādhāraṇā sāsanasampatti pakāsitā hotīti dassanatthaṃ.",
  "atk-s0519a:353_0": "Ettha ca suttaṃ suttānulomaṃ ācariyavādo attanomatīti idaṃ catukkaṃ veditabbaṃ –",
  "atk-s0519a:353_1": "tattha suttaṃ nāma tisso saṅgītiyo āruḷhāni tīṇi piṭakāni. Suttānulomaṃ nāma mahāpadesā,",
  "atk-s0519a:353_2": "yaṃ “anulomakappiya”nti vuccati. Ācariyavādo nāma aṭṭhakathā. Attanomati nāma nayaggāhena",
  "atk-s0519a:353_3": "anubuddhiyā attano paṭibhānaṃ. Tattha suttaṃ appaṭibāhiyaṃ, taṃ paṭibāhantena satthāva",
  "atk-s0519a:353_4": "paṭibāhito hoti. Anulomakappiyaṃ pana suttena samentameva gahetabbaṃ, na itaraṃ.",
  "atk-s0519a:353_5": "Ācariyavādopi suttena samento eva gahetabbo, na itaro. Tathā attanomati, sā pana sabbadubbalāti.",
  "atk-s0519a:354_0": "Idāni yadatthaṃ idha cattāro mahāpadesā ābhatā, taṃ dassetuṃ “catūhi mahāpadesehī”tiādi",
  "atk-s0519a:354_1": "vuttaṃ. Tattha yaṃ yanti yaṃ yaṃ atthajātañca dhammajātañca. Yujjatīti yathāvuttehi",
  "atk-s0519a:354_2": "catūhi mahāpadesehi yujjati. Yena yenāti yena yena kāraṇena. Yathā yathāti yena yena",
  "atk-s0519a:354_3": "pakārena. Taṃ taṃ gahetabbanti saṃvaṇṇiyamāne sutte ābhatena kāraṇena pasaṅgena pakārena",
  "atk-s0519a:354_4": "ca suttato uddharitvā saṃvaṇṇanāvasena gahetabbanti attho. Tena catumahāpadesāviruddhāya",
  "atk-s0519a:354_5": "yuttiyā suttato atthe niddhāretvā yuttihārayojanā kātabbāti dasseti.",
  "atk-s0519a:355_0": "19. Idāni taṃ yuttiniddhāraṇaṃ dassetuṃ “pañhaṃ pucchitenā”tiādi āraddhaṃ. Tattha",
  "atk-s0519a:355_1": "kati padānīti kittakāni padāni. Pariyogāhitabbanti padassa atthaṃ dassetuṃ “vicetabba”nti",
  "atk-s0519a:355_2": "vuttaṃ. Yattakāni padāni yathādhippetaṃ atthaṃ abhivadanti, tattakāni padāni tadatthassekassa",
  "atk-s0519a:355_3": "ñātuṃ icchitattā “eko pañho”ti vuccati, tāni pana ekagāthāyaṃ yadi vā sabbāni padāni",
  "atk-s0519a:355_4": "yāva yadi vā ekaṃ padaṃ ekaṃ atthaṃ abhivadati, ekoyeva so pañhoti imamatthaṃ dasseti",
  "atk-s0519a:355_5": "“yadi sabbānī”tiādinā. Tanti taṃ pañhaṃ. Aññātabbanti ājānitabbaṃ. Kiṃ ime dhammātiādi",
  "atk-s0519a:355_6": "ājānanākāradassanaṃ. Tattha dhammāti pariyattidhammā. Nānatthāti nānā atthā.",
  "atk-s0519a:356_0": "Pucchāgāthāyaṃ ayaṃ padattho – kenassubbhāhato lokoti ayaṃ sattaloko coro viya coraghātakena",
  "atk-s0519a:356_1": "kena abhihato vadhīyatīti attho. Kenassu parivāritoti māluvalatāya viya nissitarukkho",
  "atk-s0519a:356_2": "kena loko ajjhotthaṭo. Kena sallena otiṇṇoti kena visapītakhurappena viya sarīrabbhantaranimuggena",
  "atk-s0519a:356_3": "sallena anupaviṭṭho. Kissa dhūpāyitoti kissa kena kāraṇena dhūpāyito santāpito loko.",
  "atk-s0519a:356_4": "Sadāti padaṃ sabbattha yojetabbaṃ. Teti cattāri padāni. Pañhasaddāpekkhāya pulliṅganiddeso.",
  "atk-s0519a:356_5": "“Vissajjetī”ti etena vissajjanato tayo pañhāti ñāyatīti dasseti.",
  "atk-s0519a:357_0": "20. Tatthāti vissajjanagāthāyaṃ dutiyapāde vuttā jarā ca paṭhamapāde vuttaṃ maraṇañcāti",
  "atk-s0519a:357_1": "imāni dve saṅkhatassa pañcakkhandhassa “saṅkhato”ti lakkhīyati etehīti saṅkhatalakkhaṇāni.",
  "atk-s0519a:357_2": "Vuttañhetaṃ bhagavatā – “tīṇimāni, bhikkhave, saṅkhatassa saṅkhatalakkhaṇāni. Katamāni",
  "atk-s0519a:357_3": "tīṇi? Uppādo paññāyati, vayo paññāyati, ṭhitassa aññathattaṃ paññāyatī”ti. Tena vuttaṃ",
  "atk-s0519a:357_4": "– “jarāyaṃ ṭhitassa aññathattaṃ, maraṇaṃ vayo”ti. Ettha ca “ṭhitassa aññathatta”nti",
  "atk-s0519a:357_5": "etena khandhappabandhassa pubbāparaviseso idha jarā, na khaṇaṭṭhitīti dasseti. “Maraṇaṃ",
  "atk-s0519a:357_6": "vayo”ti iminā ca “tisso mato, phusso mato”ti evaṃ loke vuttaṃ sammutimaraṇaṃ dasseti,",
  "atk-s0519a:357_7": "na khaṇikamaraṇaṃ, samucchedamaraṇaṃ vā.",
  "atk-s0519a:358_0": "Idāni “te tayo pañhā”ti vuttamatthaṃ yuttivasena dassetuṃ “jarāya cā”tiādi vuttaṃ.",
  "atk-s0519a:358_1": "Tattha yebhuyyena jiṇṇassa maraṇadassanato jarāmaraṇānaṃ nānattaṃ asampaṭicchamānaṃ",
  "atk-s0519a:358_2": "pati tesaṃ nānattadassanatthaṃ “gabbhagatāpi hi mīyantī”ti vuttaṃ. Idaṃ vuttaṃ hoti",
  "atk-s0519a:358_3": "– yathādhippetajarāvirahitassa maraṇassa dassanato aññā jarā aññaṃ maraṇanti. Tenevāha",
  "atk-s0519a:358_4": "– “na ca te jiṇṇā bhavantī”ti. Kiñca bhiyyo? Kevalassa maraṇassa diṭṭhattā aññāva",
  "atk-s0519a:358_5": "jarā aññaṃ maraṇaṃ, yathā taṃ devānanti imamatthaṃ dasseti “atthi ca devāna”ntiādinā.",
  "atk-s0519a:358_6": "Anuttarimanussadhammena ca tikicchanena sakkā jarāya paṭikāraṃ kātuṃ, na tathā maraṇassāti",
  "atk-s0519a:358_7": "evampi jarāmaraṇānaṃ atthato nānattaṃ sampaṭicchitabbanti dassetuṃ “sakkatevā”tiādi",
  "atk-s0519a:358_8": "vuttaṃ. Tattha sakkateti sakyate, sakkāti attho. Paṭikammanti paṭikaraṇaṃ. Nanu ca",
  "atk-s0519a:358_9": "maraṇassāpi paṭikāraṃ kātuṃ sakkā iddhipādabhāvanāya vasibhāve satīti codanaṃ manasi",
  "atk-s0519a:358_10": "katvā āha – “aññatreva iddhimantānaṃ iddhivisayā”ti. Vuttañhetaṃ bhagavatā –",
  "atk-s0519a:359": "“Yassa kassaci, ānanda, cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā, so ākaṅkhamāno kappaṃ vā tiṭṭheyya kappāvasesaṃ vā”ti.",
  "atk-s0519a:360_0": "Ko panettha kappo, ko vā kappāvasesoti? Kappoti āyukappo, yasmiṃ tasmiñhi kāle yaṃ",
  "atk-s0519a:360_1": "manussānaṃ āyuppamāṇaṃ, taṃ paripuṇṇaṃ karonto kappaṃ tiṭṭhati nāma. “Appaṃ vā bhiyyo”ti",
  "atk-s0519a:360_2": "vuttaṃ pana vassasatādito atirekaṃ tiṭṭhanto kappāvasesaṃ tiṭṭhati nāma. Yadi evaṃ",
  "atk-s0519a:360_3": "kasmā iddhimanto cetovasippattā khīṇāsavā lokahitatthaṃ tathā na tiṭṭhantīti? Khandhasaṅkhātassa",
  "atk-s0519a:360_4": "dukkhabhārassa pariññātattā anussukkatāya ca. Paṭippassaddhasabbussukkā hi te uttamapurisāti.",
  "atk-s0519a:360_5": "Vuttañhetaṃ dhammasenāpatinā –",
  "atk-s0519a:361": "“Nābhinandāmi maraṇaṃ, nābhikaṅkhāmi jīvitaṃ;",
  "atk-s0519a:362": "Kālañca paṭikaṅkhāmi, vetanaṃ bhatako yathā”ti. ;",
  "atk-s0519a:363": "Yathā jarāmaraṇānaṃ aññamaññaṃ atthato nānattaṃ, evaṃ tehi taṇhāya ca nānatte dassite “tayo pañhā”ti idaṃ sijjhatīti taṃ dassetuṃ “yaṃ panā”tiādimāha.",
  "atk-s0519a:364_0": "Tattha yasmā taṇhāya abhāvepi sati jarāmaraṇaṃ labbhati khīṇāsavasantāne, tasmā aññaṃ",
  "atk-s0519a:364_1": "jarāmaraṇaṃ aññā taṇhāti imamatthamāha “dissanti vītarāgā jīrantāpi mīyantāpī”ti.",
  "atk-s0519a:364_2": "Nanu ca taṇhāpi jīraṇabhijjanasabhāvāti? Saccaṃ, na idaṃ jarāmaraṇaṃ idhādhippetanti",
  "atk-s0519a:364_3": "vuttovāyamattho. “Yadi cā”tiādinā jarāmaraṇato taṇhāya anaññatte dosaṃ dasseti. Yobbanaṭṭhāpi",
  "atk-s0519a:364_4": "vigatataṇhā siyuṃ, na idaṃ yuttanti adhippāyo. Jarāmaraṇampi siyā dukkhassa samudayo",
  "atk-s0519a:364_5": "taṇhāya anaññatte satīti adhippāyo. Na ca siyā taṇhā dukkhassa samudayo jarāmaraṇato",
  "atk-s0519a:364_6": "anaññatte satīti bhāvo. Na hi jarāmaraṇaṃ dukkhassa samudayo, taṇhā dukkhassa samudayo,",
  "atk-s0519a:364_7": "tasmā veditabbaṃ etesamatthato nānattanti adhippāyo. Yathā ca taṇhā maggavajjhā,",
  "atk-s0519a:364_8": "evaṃ jarāmaraṇampi siyā maggavajjhaṃ taṇhāya anaññatte sati. Yathā ca jarāmaraṇaṃ",
  "atk-s0519a:364_9": "na maggavajjhaṃ, tathā taṇhāpi siyāti ayampi nayo vutto evāti daṭṭhabbaṃ. Imāya yuttiyāti",
  "atk-s0519a:364_10": "imāya yathāvuttāya upapattiyā. Aññamaññehīti aññāhi aññāhi kāraṇūpapattīhi atthato",
  "atk-s0519a:364_11": "ce aññattaṃ, tadaññampi byañjanato gavesitabbanti attho.",
  "atk-s0519a:365_0": "Imesaṃ dhammānaṃ atthato ekattanti imamevatthaṃ “na hi yujjatī”tiādinā vivarati.",
  "atk-s0519a:365_1": "Taṇhāya adhippāye aparipūramāneti icchitālābhamāha. Tena icchātaṇhānaṃ atthato ekattaṃ",
  "atk-s0519a:365_2": "vuttaṃ hotīti. Etena na hi yujjati icchāya ca taṇhāya ca atthato aññattanti. Yathā",
  "atk-s0519a:365_3": "idaṃ vacanaṃ samatthanaṃ hoti, evaṃ icchāvipariyāye āghātavatthūsu kodho ca upanāho",
  "atk-s0519a:365_4": "ca uppajjatīti idampi samatthanaṃ hoti, na tathā jarāmaraṇavipariyāyeti jarāmaraṇataṇhānaṃ",
  "atk-s0519a:365_5": "atthato aññattampi samatthitaṃ hotīti etamatthaṃ dasseti “imāya yuttiyā”tiādinā.",
  "atk-s0519a:366_0": "Yadi icchātaṇhānaṃ atthato anaññattaṃ, atha kasmā bhagavatā imissā gāthāya dvidhā",
  "atk-s0519a:366_1": "vuttāti? Tattha parihāramāha “yaṃ panida”ntiādinā. Tattha yanti kiriyāparāmasanaṃ.",
  "atk-s0519a:366_2": "Abhilapitanti vuttaṃ yaṃ idaṃ abhilapanaṃ, idaṃ bāhirānaṃ rūpādīnaṃ vatthūnaṃ ārammaṇavasena,",
  "atk-s0519a:366_3": "ārammaṇakaraṇavasena vā yojetabbaṃ. Dvīhi dhammehīti dvīhi pakatīhi. Kā pana tā pakatiyoti?",
  "atk-s0519a:366_4": "Appattassa visayassa esanavasena icchā, pattassa appattassa vā pātukāmatāvasena taṇhā,",
  "atk-s0519a:366_5": "ayametāsaṃ viseso. Yadipi evaṃ, tathāpi sabbā taṇhā rūpādivisayaṃ gilitvā pariniṭṭhapetvā",
  "atk-s0519a:366_6": "gahaṇena ekasabhāvā evāti dassento “sabbā hi taṇhā ajjhosānalakkhaṇena ekalakkhaṇā”ti",
  "atk-s0519a:366_7": "āha. Idāni tamatthaṃ upamāya pakāsento “sabbo aggī”tiādimāha, taṃ suviññeyyameva.",
  "atk-s0519a:367": "Ayaṃ pana na kevalaṃ taṇhā ārammaṇe pavattivisesena dvīhi eva nāmehi vuttā, atha kho anekehipi pariyāyehīti dassanatthaṃ “icchāitipī”tiādi vuttaṃ.",
  "atk-s0519a:368_0": "Tattha icchanti tāya ārammaṇānīti icchā. Taṇhāyanaṭṭhena taṇhā. Pīḷājananato duruddhāraṇato",
  "atk-s0519a:368_1": "ca visapītaṃ sallaṃ viyāti sallaṃ. Santāpanaṭṭhena dhūpāyanā. Ākaḍḍhanaṭṭhena sīghasotā",
  "atk-s0519a:368_2": "saritā viyāti saritā, allaṭṭhena vā saritā, “saritāni sinehitāni ca, somanassāni",
  "atk-s0519a:368_3": "bhavanti jantuno”ti hi vuttaṃ. Allāni ceva siniddhāni cāti ayamettha attho. Visattikāti",
  "atk-s0519a:368_4": "visatāti visattikā. Visaṭāti visattikā. Visamāti visattikā. Visālāti visattikā. Visakkatīti",
  "atk-s0519a:368_5": "visattikā. Visaṃvādikāti visattikā. Visaṃharatīti visattikā. Visamūlāti visattikā.",
  "atk-s0519a:368_6": "Visaphalāti visattikā. Visaparibhogāti visattikā. Visatā vā pana sā taṇhā rūpe sadde",
  "atk-s0519a:368_7": "gandhe rase phoṭṭhabbe dhamme kule gaṇe visatā vitthatāti visattikā.",
  "atk-s0519a:369_0": "Sinehanavasena sineho. Nānāgatīsu kilamathuppādanena kilamatho. Paliveṭhanaṭṭhena",
  "atk-s0519a:369_1": "latā viyāti latā. “Latā uppajja tiṭṭhatī”ti hi vuttaṃ. Mamanti maññanavasena maññanā.",
  "atk-s0519a:369_2": "Dūragatampi ākaḍḍhitvā bandhanaṭṭhena bandho. Āsīsanaṭṭhena āsā. Ārammaṇarasaṃ pātukāmatāvasena",
  "atk-s0519a:369_3": "pipāsā. Abhinandanaṭṭhena abhinandanā. Itīti evaṃ ārammaṇe pavattivisesena anekehi",
  "atk-s0519a:369_4": "nāmehi gayhamānāpi sabbā taṇhā ajjhosānalakkhaṇena ekalakkhaṇāti yathāvuttamatthaṃ nigameti.",
  "atk-s0519a:370_0": "Puna taṇhāya anekehi nāmehi gahitabhāvameva “yathā cā”tiādinā upacayena dasseti.",
  "atk-s0519a:370_1": "Tattha vevacaneti vevacanahāravibhaṅge. “Āsā ca pihā”ti gāthāya atthaṃ tattheva vaṇṇayissāma.",
  "atk-s0519a:370_2": "Avigatarāgassātiādīsu rañjanaṭṭhena rāgo, chandanaṭṭhena chando, piyāyanaṭṭhena pemaṃ,",
  "atk-s0519a:370_3": "paridahanaṭṭhena paridāhoti taṇhāva vuttā. Tenevāha – “taṇhāyetaṃ vevacana”nti. Evaṃ",
  "atk-s0519a:370_4": "yujjatīti evaṃ icchātaṇhānaṃ atthato anaññattā “tayo pañhā”ti yaṃ vuttaṃ, taṃ yujjati",
  "atk-s0519a:370_5": "yuttiyā saṅgacchatīti attho.",
  "atk-s0519a:371_0": "21. Evaṃ “kenassubbhāhato loko”ti gāthāya “tayo pañhā”ti pañhattayabhāve yuttiṃ dassetvā",
  "atk-s0519a:371_1": "idāni aññehi pakārehi yuttigavesanaṃ dassento “sabbo dukkhūpacāro”tiādimāha. Tattha",
  "atk-s0519a:371_2": "dukkhūpacāroti dukkhappavatti. Kāmataṇhāsaṅkhāramūlakoti kāmataṇhāpaccayasaṅkhārahetukoti",
  "atk-s0519a:371_3": "yujjatīti adhippāyo. Nibbidūpacāroti nibbidāpavatti kāmānaṃ vipariṇāmaññathābhāvā",
  "atk-s0519a:371_4": "uppajjamānā anabhirati ñāṇanibbidā ca. Kāmataṇhāparikkhāramūlakoti kāmataṇhāya parikkhārabhūtavatthukāmahetuko.",
  "atk-s0519a:371_5": "Tattha anabhiratisaṅkhātā nibbidā kāmataṇhāparikkhāramūlikā, na ñāṇanibbidāti sabbo",
  "atk-s0519a:371_6": "nibbidūpacāro kāmataṇhāparikkhāramūlakoti na pana yujjatīti vuttaṃ. Imāya yuttiyāti",
  "atk-s0519a:371_7": "nayaṃ dasseti. Idaṃ vuttaṃ hoti – yathā pañhattayabhāve yutti vuttā, yathā ca dukkhūpacāranibbidūpacāresu,",
  "atk-s0519a:371_8": "evaṃ imāya yuttiyā iminā yogena nayena aññamaññehi kāraṇehi taṃtaṃpāḷippadese anurūpehi",
  "atk-s0519a:371_9": "aññathā aññehi hetūhi yutti gavesitabbāti.",
  "atk-s0519a:372_0": "Idāni taṃ nayadassanaṃ saṃkhittanti vitthārato vibhajitvā dassetuṃ “yathā hi bhagavā”tiādi",
  "atk-s0519a:372_1": "āraddhaṃ. Tatthāyaṃ saṅkhepattho – rāgadosamohacaritānaṃ yathākkamaṃ asubhamettāpaccayākārakathā",
  "atk-s0519a:372_2": "rāgādivinayanato sappāyāti ayaṃ sāsanayutti. Evamavaṭṭhite yadi rāgacaritassa mettācetovimuttiṃ",
  "atk-s0519a:372_3": "deseyya, sā desanā na yujjati asappāyabhāvato. Tathā sukhāpaṭipadādayoti. Nanu ca",
  "atk-s0519a:372_4": "sukhāpaṭipadādayo paṭipattiyā sambhavanti, na desanāyāti? Saccametaṃ, idha pana rāgacaritoti",
  "atk-s0519a:372_5": "tibbakileso rāgacaritoti adhippeto. Tassa dukkhāya paṭipadāya bhāvanā samijjhati.",
  "atk-s0519a:372_6": "Yassa ca dukkhāya paṭipadāya bhāvanā samijjhati, tassa garutarā asubhadesanā sappāyā,",
  "atk-s0519a:372_7": "yassa garutarā asubhadesanā sappāyā, na tassa mandakilesassa viya lahukatarāti imamatthaṃ",
  "atk-s0519a:372_8": "dassento āha – “sukhaṃ vā paṭipadaṃ…pe… deseyya na yujjati desanā”ti. Iminā nayena",
  "atk-s0519a:372_9": "sesapadesupi yathāsambhavaṃ attho vattabbo. Ettha ca ayuttaparihārena yuttisamadhigamoti",
  "atk-s0519a:372_10": "yuttivicāraṇāya ayuttipi gavesitabbāti vuttaṃ – “yadi hi…pe… na yujjati desanā”ti.",
  "atk-s0519a:372_11": "Sesesupi eseva nayo. Evaṃ yaṃ kiñcītiādi yuttihārayojanāya nayadassanameva.",
  "atk-s0519a:373_0": "Tattha evanti iminā nayena. Yaṃ kiñcīti aññampi yaṃ kiñci. Anulomappahānanti pahānassa",
  "atk-s0519a:373_1": "anurūpaṃ, pahānasamatthanti attho. Sutte anavasesānaṃ padatthānaṃ anupadavicāraṇā",
  "atk-s0519a:373_2": "vicayo hāro, vicayahārasaṃvaṇṇanāya niddhāritesu atthesu yuttigavesanaṃ sukaranti",
  "atk-s0519a:373_3": "āha – “sabbaṃ taṃ vicayena hārena vicinitvā yuttihārena yojetabba”nti. Yāvatikā ñāṇassa",
  "atk-s0519a:373_4": "bhūmīti saṃvaṇṇentassa ācariyassa yaṃ ñāṇaṃ yaṃ paṭibhānaṃ, tassa yattako visayo,",
  "atk-s0519a:373_5": "tattako yuttihāravicāroti attho. Taṃ kissa hetu? Anantanayo samantabhaddako vimaddakkhamo",
  "atk-s0519a:373_6": "vicittadesano ca saddhammoti.",
  "atk-s0519a:374_0": "Evaṃ nayadassanavaseneva yuttihārayojanā dassitāti taṃ brahmavihāraphalasamāpattinavānupubbasamāpattivasibhāvehi",
  "atk-s0519a:374_1": "vibhajitvā dassetuṃ “mettāvihārissa sato”tiādi āraddhaṃ. Tattha mettāvihārissāti",
  "atk-s0519a:374_2": "mettāvihāralābhino. Satoti samānassa, tathābhūtassāti attho. Byāpādoti padoso. Cittaṃ",
  "atk-s0519a:374_3": "pariyādāya ṭhassatīti cittaṃ abhibhavissati. Yasmā pana kusalākusalānaṃ dhammānaṃ",
  "atk-s0519a:374_4": "apubbaṃ acarimaṃ pavatti nāma natthi, tasmā samāpattito vuṭṭhānassa aparabhāgeti",
  "atk-s0519a:374_5": "dassanatthaṃ “ṭhassatī”ti vuttaṃ. Na yujjati desanāti byāpādapaṭipakkhattā mettāya",
  "atk-s0519a:374_6": "tādisī kathā na yuttāti attho. Byāpādo pahānaṃ abbhatthaṃ gacchatīti yujjati desanāti",
  "atk-s0519a:374_7": "yathāvuttakāraṇato eva ayaṃ kathā yuttāti. Sesavāresupi imināva nayena attho veditabbo.",
  "atk-s0519a:374_8": "Anuttānaṃ eva vaṇṇayissāma.",
  "atk-s0519a:375_0": "Animittavihārissāti aniccānupassanāmukhena paṭiladdhaphalasamāpattivihārassa. Nimittānusārīti",
  "atk-s0519a:375_1": "saṅkhāranimittānusārī. Tena tenevāti niccādīsu yaṃ yaṃ pahīnaṃ, tena teneva nimittena.",
  "atk-s0519a:375_2": "Asmīti vigatanti pañcasu upādānakkhandhesu diṭṭhimānavasena yaṃ asmīti maññitaṃ,",
  "atk-s0519a:375_3": "taṃ vigataṃ. Tamevatthaṃ vivarati “ayamahamasmīti na samanupassāmī”ti. Vicikicchākathaṃkathāsallanti",
  "atk-s0519a:375_4": "vinayakukkuccassāpi kathaṃ kathanti pavattisabbhāvato vicikicchāpadena visesitaṃ.",
  "atk-s0519a:375_5": "Na yujjati desanāti vicikicchāya pahānekaṭṭhabhāvato na yuttāyaṃ kathā.",
  "atk-s0519a:376_0": "Paṭhamaṃ jhānaṃ samāpannassāti paṭhamajjhānasamaṅgino. Kāmarāgabyāpādā visesāya saṃvattantīti",
  "atk-s0519a:376_1": "na yujjatīti yasmā nīvaraṇesu appahīnesu paṭhamajjhānassa upacārampi na sampajjati,",
  "atk-s0519a:376_2": "pageva jhānaṃ, tasmā kāmarāgabyāpādā visesāya dutiyajjhānāya saṃvattantīti na yuttāyaṃ",
  "atk-s0519a:376_3": "kathā. Yathāladdhassa pana paṭhamajjhānassa kāmarāgabyāpādā pariyuṭṭhānappattā hānāya",
  "atk-s0519a:376_4": "saṃvattantīti yujjati desanā yuttā kathāti, evaṃ sabbattha yojetabbaṃ. Avitakkasahagatā",
  "atk-s0519a:376_5": "saññāmanasikārā nāma saha upacārena dutiyajjhānadhammā, ārammaṇakaraṇattho hettha",
  "atk-s0519a:376_6": "sahagata-saddo. Hānāyāti paṭhamajjhānato parihānāya. Visesāyāti dutiyajjhānāya. Iminā",
  "atk-s0519a:376_7": "nayena tattha tattha hānanti, visesoti ca vuttadhammā veditabbā. Vitakkavicārasahagatāti",
  "atk-s0519a:376_8": "paṭhamajjhānadhammā, kāmāvacaradhammā eva vā. Upekkhāsukhasahagatāti upacārena saddhiṃ",
  "atk-s0519a:376_9": "dutiyajjhānadhammā, tatramajjhattupekkhā hi idha upekkhāti adhippetā. Pītisukhasahagatāti",
  "atk-s0519a:376_10": "saha upacārena tatiyajjhānadhammā. Upekkhāsatipārisuddhisahagatāti catutthajjhānadhammā.",
  "atk-s0519a:377_0": "Saññūpacārāti paṭusaññākiccaṃ karontā eva ye keci cittuppādā, “ākiñcaññāyatanadhammā”tipi",
  "atk-s0519a:377_1": "vadanti. Saññāvedayitanirodhasahagatāti “saññāvedayitanirodhaṃ upasampajja viharissāmī”ti",
  "atk-s0519a:377_2": "tassa parikammavasena pavattadhammā. Te pana yasmā nevasaññānāsaññāyatanasamāpattiyaṃ",
  "atk-s0519a:377_3": "ṭhiteneva sakkā saññāvedayitanirodhaṃ upasampajja viharituṃ, na tato parihīnena,",
  "atk-s0519a:377_4": "tasmā nevasaññānāsaññāyatanasamāpattiyā hānāya saṃvattantīti na yuttā kathā. Visesāya",
  "atk-s0519a:377_5": "saṃvattantīti pana yuttā kathāti āha – “hānāya…pe… desanā”ti. Kallatāparicitanti",
  "atk-s0519a:377_6": "samatthabhāvena paricitaṃ, yathāvuttasamāpattīsu vasibhāvena paricitanti attho. Tenevāha",
  "atk-s0519a:377_7": "– “abhinīhāraṃ khamatī”ti. Sesaṃ sabbaṃ uttānameva.",
  "atk-s0519a:378_0": "Api cettha appaṭikkūlasaññāmukhena kāmacchando vañcetīti yujjati. Paṭikkūlasaññāpatirūpatāya",
  "atk-s0519a:378_1": "byāpādo vañcetīti yujjati. Samādhimukhena thinamiddhaṃ vañcetīti yujjati. Vīriyārambhamukhena",
  "atk-s0519a:378_2": "uddhaccaṃ vañcetīti yujjati. Sikkhākāmatāmukhena kukkuccaṃ vañcetīti yujjati. Ubhayapakkhasantīraṇamukhena",
  "atk-s0519a:378_3": "vicikicchā vañcetīti yujjati. Iṭṭhāniṭṭhasamupekkhanamukhena sammoho vañcetīti yujjati.",
  "atk-s0519a:378_4": "Attaññutāmukhena attani aparibhavane māno vañcetīti yujjati. Vīmaṃsāmukhena hetupatirūpakapariggahena",
  "atk-s0519a:378_5": "micchādiṭṭhi vañcetīti yujjati. Virattatāpatirūpakena sattesu adayāpannatā vañcetīti",
  "atk-s0519a:378_6": "yujjati. Anuññātapaṭisevanapatirūpatāya kāmasukhallikānuyogo vañcetīti yujjati. Ājīvapārisuddhipatirūpatāya",
  "atk-s0519a:378_7": "asaṃvibhāgasīlatā vañcetīti yujjati. Saṃvibhāgasīlatāpatirūpatāya micchājīvo vañcetīti",
  "atk-s0519a:378_8": "yujjati. Asaṃsaggavihāritāpatirūpatāya asaṅgahasīlatā vañcetīti yujjati. Saṅgahasīlatāpatirūpatāya",
  "atk-s0519a:378_9": "ananulomikasaṃsaggo vañcetīti yujjati. Saccavāditāpatirūpatāya pisuṇavācā vañcetīti",
  "atk-s0519a:378_10": "yujjati. Apisuṇavāditāpatirūpatāya anatthakāmatā vañcetīti yujjati. Piyavāditāpatirūpatāya",
  "atk-s0519a:378_11": "cāṭukamyatā vañcetīti yujjati. Mitabhāṇitāpatirūpatāya asammodanasīlatā vañcetīti",
  "atk-s0519a:378_12": "yujjati. Sammodanasīlatāpatirūpatāya māyā sāṭheyyañca vañcetīti yujjati. Niggayhavāditāpatirūpatāya",
  "atk-s0519a:378_13": "pharusavācatā vañcetīti yujjati. Pāpagarahitāpatirūpatāya paravajjānupassitā vañcetīti",
  "atk-s0519a:378_14": "yujjati. Kulānuddhayatāpatirūpatāya kulamacchariyaṃ vañcetīti yujjati. Āvāsaciraṭṭhitikāmatāmukhena",
  "atk-s0519a:378_15": "āvāsamacchariyaṃ vañcetīti yujjati. Dhammaparibandhapariharaṇamukhena dhammamacchariyaṃ",
  "atk-s0519a:378_16": "vañcetīti yujjati. Dhammadesanābhiratimukhena bhassārāmatā vañcetīti yujjati. Apharusavācatāgaṇānuggahakaraṇamukhena",
  "atk-s0519a:378_17": "saṅgaṇikārāmatā vañcetīti yujjati. Puññakāmatāpatirūpatāya kammārāmatā vañcetīti",
  "atk-s0519a:378_18": "yujjati. Saṃvegapatirūpena cittasantāpo vañcetīti yujjati. Saddhālutāpatirūpatāya",
  "atk-s0519a:378_19": "aparikkhatā vañcetīti yujjati. Vīmaṃsanāpatirūpena assaddhiyaṃ vañcetīti yujjati.",
  "atk-s0519a:378_20": "Attādhipateyyapatirūpena garūnaṃ anusāsaniyā appadakkhiṇaggāhitā vañcetīti yujjati.",
  "atk-s0519a:378_21": "Dhammādhipateyyapatirūpena sabrahmacārīsu agāravaṃ vañcetīti yujjati. Lokādhipateyyapatirūpena",
  "atk-s0519a:378_22": "attani dhamme ca paribhavo vañcetīti yujjati. Mettāyanāmukhena rāgo vañcetīti yujjati.",
  "atk-s0519a:378_23": "Karuṇāyanāpatirūpena soko vañcetīti yujjati. Muditāvihārapatirūpena pahāso vañcetīti",
  "atk-s0519a:378_24": "yujjati. Upekkhāvihārapatirūpena kusalesu dhammesu nikkhittachandatā vañcetīti yujjati.",
  "atk-s0519a:378_25": "Evaṃ āgamapatirūpakaadhigamapatirūpakādīnampi tathā tathā vañcanasabhāvo yuttito",
  "atk-s0519a:378_26": "veditabbo. Evaṃ āgamānusārena yuttigavesanā kātabbāti.",
  "atk-s0519a:379": "Yuttihāravibhaṅgavaṇṇanā niṭṭhitā.",
  "atk-s0519a:380": "4. Padaṭṭhānahāravibhaṅgavaṇṇanā",
  "atk-s0519a:381_0": "22. Tattha katamo padaṭṭhāno hārotiādi padaṭṭhānahāravibhaṅgo. Tattha yasmā “idaṃ",
  "atk-s0519a:381_1": "imassa padaṭṭhānaṃ, idaṃ imassa padaṭṭhāna”nti tesaṃ tesaṃ dhammānaṃ padaṭṭhānabhūtadhammavibhāvanalakkhaṇo",
  "atk-s0519a:381_2": "padaṭṭhāno hāro, tasmā pavattiyā mūlabhūtaṃ avijjaṃ ādiṃ katvā sabhāvadhammānaṃ padaṭṭhānaṃ",
  "atk-s0519a:381_3": "āsannakāraṇaṃ niddhārento avijjāya sabhāvaṃ niddisati “sabbadhammayāthāvaasampaṭivedhalakkhaṇā",
  "atk-s0519a:381_4": "avijjā”ti. Tassattho – sabbesaṃ dhammānaṃ aviparītasabhāvo na sampaṭivijjhīyati etenāti",
  "atk-s0519a:381_5": "sabbadhammayāthāvaasampaṭivedho. So lakkhaṇaṃ etissāti sā tathā vuttā. Etena dhammasabhāvappaṭicchādanalakkhaṇā",
  "atk-s0519a:381_6": "avijjāti vuttaṃ hoti. Atha vā sammā paṭivedho sampaṭivedho. Tassa paṭipakkho asampaṭivedho.",
  "atk-s0519a:381_7": "Kattha pana so sampaṭivedhassa paṭipakkhoti āha – “sabba…pe… lakkhaṇā”ti. Yasmā pana",
  "atk-s0519a:381_8": "asubhe subhantiādivipallāse sati tattha sammoho uparūpari jāyatiyeva na hāyati, tasmā",
  "atk-s0519a:381_9": "“tassā vipallāsā padaṭṭhāna”nti vuttaṃ.",
  "atk-s0519a:382_0": "Piyarūpaṃ sātarūpanti piyāyitabbajātiyaṃ iṭṭhajātiyañca padaṭṭhānaṃ. “Yaṃ loke piyarūpaṃ",
  "atk-s0519a:382_1": "sātarūpaṃ etthesā taṇhā uppajjamānā uppajjatī”ti hi vuttaṃ. Adinnādānanti adinnādānacetanā.",
  "atk-s0519a:382_2": "Sā hi ekavāraṃ uppannāpi anādīnavadassitāya lobhassa uppattikāraṇaṃ hotīti tassa",
  "atk-s0519a:382_3": "padaṭṭhānaṃ vuttaṃ. Dosassa pāṇātipāto padaṭṭhānaṃ, mohassa micchāpaṭipadā padaṭṭhānanti",
  "atk-s0519a:382_4": "etthāpi imināva nayena attho veditabbo. Vaṇṇasaṇṭhānabyañjanaggahaṇalakkhaṇāti nimittānubyañjanaggahaṇalakkhaṇā.",
  "atk-s0519a:382_5": "Sukhasaññāya phassassa upagamanalakkhaṇatā phassapaccayatāva vuttā. “Phuṭṭho sañjānātī”ti",
  "atk-s0519a:382_6": "hi vuttaṃ. Assādoti taṇhā. Saṅkhatalakkhaṇāni uppādavayaññathattāni. Yebhuyyena niccaggahaṇaṃ",
  "atk-s0519a:382_7": "viññāṇādhīnanti niccasaññāya viññāṇapadaṭṭhānatā vuttā. Tathā hi so bhikkhu taṃyeva",
  "atk-s0519a:382_8": "viññāṇaṃ sandhāvati saṃsaratīti viññāṇavisayameva attano niccaggāhaṃ pavedesi. Pañcannaṃ",
  "atk-s0519a:382_9": "khandhānaṃ yadi aniccatā dukkhatā ca sudiṭṭhā, attasaññā sukhasaññā anavakāsāti āha",
  "atk-s0519a:382_10": "– “aniccasaññādukkhasaññāasamanupassanalakkhaṇā attasaññā”ti. “Yadaniccaṃ taṃ dukkhaṃ,",
  "atk-s0519a:382_11": "yaṃ dukkhaṃ tadanattā”ti hi vuttaṃ.",
  "atk-s0519a:383_0": "Yebhuyyena attābhiniveso arūpadhammesūti āha – “tassā nāmakāyo padaṭṭhāna”nti. Sabbaṃ",
  "atk-s0519a:383_1": "neyyanti cattāri saccāni catusaccavinimuttassa ñeyyassa abhāvato. Cittavikkhepapaṭisaṃharaṇaṃ",
  "atk-s0519a:383_2": "uddhaccavikkhambhanaṃ. Asubhāti asubhānupassanā, paṭibhāganimittabhūtā asubhā eva",
  "atk-s0519a:383_3": "vā, taṇhāpaṭipakkhattā samathassa asubhā padaṭṭhānanti vuttaṃ. Abhijjhāya tanukaraṇato",
  "atk-s0519a:383_4": "adinnādānāveramaṇī alobhassa padaṭṭhānanti vuttā. Tathā byāpādassa tanukaraṇato pāṇātipātāveramaṇī",
  "atk-s0519a:383_5": "adosassa padaṭṭhānanti vuttā. Vatthuavippaṭipatti visayasabhāvapaṭivedho, sammāpaṭipatti",
  "atk-s0519a:383_6": "sīlasamādhisampadānaṃ nibbidāñāṇena anabhiratiñāṇameva vā tathā pavattaṃ. Sabbāpi",
  "atk-s0519a:383_7": "vedanā dukkhadukkhatādibhāvato dukkhanti katvā vuttaṃ – “dukkhasaññāya vedanā padaṭṭhāna”nti.",
  "atk-s0519a:383_8": "Dhammasaññāti dhammamattanti saññā.",
  "atk-s0519a:384_0": "Sattānaṃ kāye avītarāgatā pañcannaṃ ajjhattikāyatanānaṃ vasena hotīti āha – “pañcindriyāni",
  "atk-s0519a:384_1": "rūpīni rūparāgassa padaṭṭhāna”nti. Kāyo hi idha rūpanti adhippeto. Visesato jhānanissayabhūte",
  "atk-s0519a:384_2": "manāyatane ca nikanti hotīti āha – “chaṭṭhāyatanaṃ bhavarāgassa padaṭṭhāna”nti. Edisaṃ",
  "atk-s0519a:384_3": "mā rūpaṃ nibbattatu, mā edisī vedanāti evaṃ pavattā rūpādiabhinandanā nibbattabhavānupassitā.",
  "atk-s0519a:384_4": "Ñāṇadassanassāti kammassakataññāṇadassanassa. Yonisomanasikāravato hi pubbenivāsānussati",
  "atk-s0519a:384_5": "kammassakataññāṇassa kāraṇaṃ hoti, na ayoniso ummujjantassa. Imassa ca atthassa vibhāvanatthaṃ",
  "atk-s0519a:384_6": "mahānāradakassapajātakaṃ, brahmajāle ekaccasassatavādo ca udāharitabbo. “Okappanalakkhaṇā”tiādinā",
  "atk-s0519a:384_7": "saddhāpasādānaṃ visesaṃ dasseti. So pana saddhāyayeva avatthāviseso daṭṭhabbo. Tattha",
  "atk-s0519a:384_8": "okappanaṃ saddahanavasena ārammaṇassa ogāhaṇaṃ nicchayo. Anāvilatā assaddhiyāpagamena",
  "atk-s0519a:384_9": "cittassa akālussiyatā. Abhipatthiyanā saddahanameva. Aveccapasādo paññāsahito āyatanagato",
  "atk-s0519a:384_10": "abhippasādo. Apilāpanaṃ asammoso nimujjitvā viya ārammaṇassa ogāhaṇaṃ vā, ettha ca",
  "atk-s0519a:384_11": "saddhādīnaṃ pasādasaddhāsammappadhānasatipaṭṭhānajhānaṅgāni yathākkamaṃ padaṭṭhānanti",
  "atk-s0519a:384_12": "vadantena avatthāvisesavasena padaṭṭhānabhāvo vuttoti daṭṭhabbaṃ. Satisamādhīnaṃ",
  "atk-s0519a:384_13": "vā kāyādayo satipaṭṭhānāti. Vitakkādayo ca jhānānīti padaṭṭhānabhāvena vuttā.",
  "atk-s0519a:385_0": "Assādamanasikāro saṃyojanīyesu dhammesu assādānupassitā. Punabbhavavirohaṇāti punabbhavāya",
  "atk-s0519a:385_1": "virohaṇā, punabbhavanibbattanārahatā vipākadhammatāti attho. Opapaccayikanibbattilakkhaṇanti",
  "atk-s0519a:385_2": "upapattibhavabhāvena nibbattanasabhāvaṃ. Nāmakāyarūpakāyasaṅghātalakkhaṇanti arūparūpakāyānaṃ",
  "atk-s0519a:385_3": "samūhiyabhāvaṃ. Indriyavavatthānanti cakkhādīnaṃ channaṃ indriyānaṃ vavatthitabhāvo.",
  "atk-s0519a:385_4": "Opapaccayikanti upapattikkhandhanibbattakaṃ. Upadhīti attabhāvo. Attano piyassa maraṇaṃ",
  "atk-s0519a:385_5": "cintentassa bālassa yebhuyyena soko uppajjatīti maraṇaṃ sokassa padaṭṭhānanti vuttaṃ.",
  "atk-s0519a:385_6": "Ussukkaṃ cetaso santāpo. Odahananti avadahanaṃ. Attano nissayassa santapanameva bhavassāti",
  "atk-s0519a:385_7": "vuttaṃ bhavaṃ dassetuṃ “imānī”tiādi vuttaṃ. Tattha bhavassa aṅgāni bhavasaṅkhātāni",
  "atk-s0519a:385_8": "ca aṅgāni bhavaṅgāni. Tesu kilesā bhavassa aṅgāni. Kammavipākavaṭṭaṃ bhavasaṅkhātāni",
  "atk-s0519a:385_9": "aṅgāni. Samaggānīti sabbāni. Khandhāyatanādīnaṃ aparāparuppattisaṃsaraṇaṃ saṃsāro.",
  "atk-s0519a:385_10": "Tassa purimapurimajātinipphannaṃ kilesādivaṭṭaṃ kāraṇanti āha – “bhavo saṃsārassa",
  "atk-s0519a:385_11": "padaṭṭhāna”nti. Sampāpakahetubhāvaṃ sandhāya “maggo nirodhassa padaṭṭhāna”nti vuttaṃ.",
  "atk-s0519a:386_0": "Kammaṭṭhānogāhakassa otaraṇaṭṭhānatāya bahussuto titthaṃ nāma, tassa sammāpayirupāsanā",
  "atk-s0519a:386_1": "titthaññutā. Dhammūpasañhitaṃ pāmojjaṃ pītaṃ nāma, sappāyadhammassavanena taṃ uppādetvā",
  "atk-s0519a:386_2": "kammaṭṭhānassa brūhanā pītaññutā, bhāvanāya thokampi layāpattiyā uddhaṃpattiyā ca",
  "atk-s0519a:386_3": "jānanā pattaññutā. Attano pañcahi padhāniyaṅgehi samannāgatassa jānanā attaññutā,",
  "atk-s0519a:386_4": "tesu purimānaṃ purimānaṃ pacchimassa pacchimassa padaṭṭhānabhāvo suviññeyyo eva.",
  "atk-s0519a:386_5": "Katapuññasseva patirūpadesavāso sambhavati, na itarassāti “pubbekatapuññatā patirūpadesavāsassa",
  "atk-s0519a:386_6": "padaṭṭhāna”nti vuttaṃ. Yathābhūtañāṇadassanaṃ saha adhiṭṭhānena taruṇavipassanā.",
  "atk-s0519a:386_7": "Nibbidāti balavavipassanā. Virāgoti maggo. Vimuttīti phalaṃ. Evanti yadidaṃ “tassā",
  "atk-s0519a:386_8": "vipallāsā padaṭṭhāna”ntiādinā avijjādīnaṃ padaṭṭhānaṃ dassitaṃ, iminā nayena athāpi",
  "atk-s0519a:386_9": "yo koci upanissayo balavapaccayoti yo koci avasesapaccayo, sabbo so padaṭṭhānaṃ kāraṇanti",
  "atk-s0519a:386_10": "veditabbaṃ. “Evaṃ yā kāci upanisā yogato ca paccayato cā”tipi paṭhanti. Tattha upanisāti",
  "atk-s0519a:386_11": "kāraṇaṃ, yogatoti yuttito, paccayatoti paccayabhāvamattatoti attho veditabbo. Yaṃ",
  "atk-s0519a:386_12": "panettha atthato na vibhattaṃ, taṃ suviññeyyameva.",
  "atk-s0519a:387": "Padaṭṭhānahāravibhaṅgavaṇṇanā niṭṭhitā.",
  "atk-s0519a:388": "5. Lakkhaṇahāravibhaṅgavaṇṇanā",
  "atk-s0519a:389_0": "23. Tattha katamo lakkhaṇo hārotiādi lakkhaṇahāravibhaṅgo. Tattha kiṃ lakkhayatīti",
  "atk-s0519a:389_1": "lakkhaṇahārassa visayaṃ pucchati. “Ye dhammā”tiādinā lakkhaṇahāraṃ saṅkhepato dassetvā",
  "atk-s0519a:389_2": "taṃ udāharaṇehi vibhajituṃ “cakkhu”ntiādi āraddhaṃ. Tattha “vadhakaṭṭhena ekalakkhaṇānī”ti",
  "atk-s0519a:389_3": "iminā anavaṭṭhitabhāvādināpi ekalakkhaṇatā vuttā evāti daṭṭhabbaṃ.",
  "atk-s0519a:390_0": "Evaṃ āyatanavasena ekalakkhaṇataṃ dassetvā idāni khandhādivasena dassetuṃ “atīte,",
  "atk-s0519a:390_1": "rādha, rūpe anapekkho hotī”tiādi suttaṃ ābhataṃ. Yamakovādasutte vadhakaṭṭhena ekalakkhaṇā",
  "atk-s0519a:390_2": "vuttāti tasmiṃ sutte “vadhakaṃ rūpaṃ vadhakaṃ rūpanti yathābhūtaṃ nappajānātī”tiādinā",
  "atk-s0519a:390_3": "āgatattā vuttaṃ. Itīti evaṃ, imissaṃ gāthāyaṃ kāyagatāya satiyā vuttāya sati vedanāgatā",
  "atk-s0519a:390_4": "sati cittagatā sati dhammagatā ca sati vuttā bhavati satipaṭṭhānabhāvena ekalakkhaṇattāti",
  "atk-s0519a:390_5": "adhippāyo. Diṭṭhantiādīnaṃ atthaṃ parato vaṇṇayissāma.",
  "atk-s0519a:391_0": "Kāye kāyānupassī viharāhīti ettha kāyeti rūpakāye. Rūpakāyo hi idha aṅgapaccaṅgānaṃ",
  "atk-s0519a:391_1": "kesādīnañca samūhaṭṭhena kāyoti adhippeto. Yathā ca samūhaṭṭhena, evaṃ kucchitānaṃ",
  "atk-s0519a:391_2": "āyaṭṭhena. Kucchitānañhi paramajegucchānaṃ so āyotipi kāyo, āyoti uppattideso. Tatrāyaṃ",
  "atk-s0519a:391_3": "vacanattho – āyanti tatoti āyo. Ke āyanti? Kucchitā kesādayo, iti kucchitānaṃ āyoti kāyo.",
  "atk-s0519a:392_0": "Kāyānupassīti kāyaṃ anupassanasīlo, kāyaṃ vā anupassamāno. “Kāye”ti ca vatvā puna",
  "atk-s0519a:392_1": "“kāyānupassī”ti dutiyaṃ kāyaggahaṇaṃ asammissato vavatthānaghanavinibbhogādidassanatthaṃ.",
  "atk-s0519a:392_2": "Tena na kāye vedanānupassī cittadhammānupassī vā, atha kho kāyānupassī evāti kāyasaṅkhāte",
  "atk-s0519a:392_3": "vatthusmiṃ kāyānupassanākārasseva dassanena asammissato vavatthānaṃ dassitaṃ hoti.",
  "atk-s0519a:392_4": "Tathā na kāye aṅgapaccaṅgavinimuttaekadhammānupassī, nāpi kesalomādivinimuttaitthipurisānupassī.",
  "atk-s0519a:393_0": "Yopi cettha kesalomādiko bhūtupādāyasamūhasaṅkhāto kāyo, tatthapi na bhūtupādāyavinimuttaekadhammānupassī,",
  "atk-s0519a:393_1": "atha kho rathasambhārānupassako viya aṅgapaccaṅgasamūhānupassī, nagarāvayavānupassako",
  "atk-s0519a:393_2": "viya kesalomādisamūhānupassī, kadalikkhandhapattavaṭṭivinibbhujjako viya rittamuṭṭhiviniveṭhako",
  "atk-s0519a:393_3": "viya ca bhūtupādāyasamūhānupassī evāti nānappakārato samūhavaseneva kāyasaṅkhātassa",
  "atk-s0519a:393_4": "vatthuno dassanena ghanavinibbhogo dassito hoti. Na hettha yathāvuttasamūhavinimutto",
  "atk-s0519a:393_5": "kāyo vā añño vā koci dhammo dissati, yathāvuttadhammasamūhamatte eva pana tathā tathā",
  "atk-s0519a:393_6": "sattā micchābhinivesaṃ karonti. Tenāhu porāṇā –",
  "atk-s0519a:394": "“Yaṃ passati na taṃ diṭṭhaṃ, yaṃ diṭṭhaṃ taṃ na passati;",
  "atk-s0519a:395": "Apassaṃ bajjhate mūḷho, bajjhamāno na muccatī”ti. ;",
  "atk-s0519a:396": "Ghanavinibbhogādidassanatthanti ādisaddena ayamattho veditabbo. Ayañhi etasmiṃ kāye kāyānupassīyeva, na aññadhammānupassī.",
  "atk-s0519a:397_0": "Idaṃ vuttaṃ hoti – yathā anudakabhūtāyapi marīciyā udakānupassino honti, na evaṃ",
  "atk-s0519a:397_1": "aniccadukkhānattaasubhabhūte eva imasmiṃ kāye niccasukhaattasubhabhāvānupassī, atha",
  "atk-s0519a:397_2": "kho kāyānupassī aniccadukkhaanattaasubhākārasamūhānupassīti attho. Atha vā yvāyaṃ",
  "atk-s0519a:397_3": "mahāsatipaṭṭhāne assāsapassāsādicuṇṇikajātaaṭṭhikapariyosāno kāyo vutto, yo ca “idhekacco",
  "atk-s0519a:397_4": "pathavīkāyaṃ aniccato anupassati, āpokāyaṃ tejokāyaṃ vāyokāyaṃ kesakāyaṃ…pe… aṭṭhimiñjakāya”nti",
  "atk-s0519a:397_5": "paṭisambhidāyaṃ kāyo vutto, tassa sabbassa imasmiṃyeva kāye anupassanato kāye kāyānupassīti",
  "atk-s0519a:397_6": "evampettha attho daṭṭhabbo.",
  "atk-s0519a:398_0": "Atha vā kāye ahanti vā mamanti vā gahetabbassa kassaci ananupassanato, tassa pana",
  "atk-s0519a:398_1": "kesalomādikassa nānādhammasamūhassa anupassanato kāye kesādidhammasamūhasaṅkhāte",
  "atk-s0519a:398_2": "kāyānupassīti attho daṭṭhabbo. Api ca “imasmiṃ kāye aniccato anupassati no niccato”tiādinā",
  "atk-s0519a:398_3": "anukkamena paṭisambhidāyaṃ āgatanayassa sabbasseva aniccalakkhaṇādikassa ākārasamūhasaṅkhātassa",
  "atk-s0519a:398_4": "kāyassa anupassanato kāye kāyānupassīti attho.",
  "atk-s0519a:399_0": "Viharāhīti vattāhi. Ātāpīti tīsu bhavesu kilese ātāpetīti ātāpo, so assa atthīti",
  "atk-s0519a:399_1": "ātāpī. Sampajānoti sampajaññasaṅkhātena ñāṇena samannāgato. Satimāti kāyapariggāhikāya",
  "atk-s0519a:399_2": "satiyā samannāgato. Ayaṃ pana yasmā satiyā ārammaṇaṃ pariggahetvā paññāya anupassati,",
  "atk-s0519a:399_3": "na hi sativirahitā anupassanā atthi, tenevāha – “satiñca khvāhaṃ, bhikkhave, sabbatthikaṃ",
  "atk-s0519a:399_4": "vadāmī”ti. Anātāpino ca anto saṅkoco antarāyakaro hoti, kammaṭṭhānaṃ na sampajjati.",
  "atk-s0519a:399_5": "Tasmā yesaṃ dhammānaṃ ānubhāvena taṃ sampajjati, taṃ dassanatthaṃ “ātāpī”tiādi vuttaṃ.",
  "atk-s0519a:400_0": "Tattha vineyyāti tadaṅgavinayena vā vikkhambhanavinayena vā vinayitvā. Loketi tasmiṃyeva",
  "atk-s0519a:400_1": "kāye. Kāyo hi idha lujjanapalujjanaṭṭhena lokoti adhippeto. Abhijjhāggahaṇena cettha",
  "atk-s0519a:400_2": "kāmacchando, domanassaggahaṇena byāpādo gahitoti nīvaraṇesu balavadhammadvayappahānadassanena",
  "atk-s0519a:400_3": "nīvaraṇappahānaṃ vuttanti kāyānupassanāsatipaṭṭhānassa pahānaṅgaṃ dassitaṃ. “Ātāpī”tiādinā",
  "atk-s0519a:400_4": "pana sampayogaṅgaṃ dassitanti imamatthaṃ dassetuṃ “ātāpī”tiādi vuttaṃ. Tattha abhijjhādomanassānaṃ",
  "atk-s0519a:400_5": "samatho ujupaṭipakkhoti abhijjhādomanassavinayo vuccamāno samādhindriyaṃ dīpetīti",
  "atk-s0519a:400_6": "āha – “vineyya loke abhijjhādomanassanti samādhindriya”nti. Ekalakkhaṇattā catunnaṃ",
  "atk-s0519a:400_7": "indriyānanti yathā vīriyapaññāsamādhindriyehi kāyānupassanāsatipaṭṭhānaṃ ijjhati,",
  "atk-s0519a:400_8": "evaṃ vedanācittadhammānupassanāsatipaṭṭhānānipi tehi ijjhantīti catusatipaṭṭhānasādhane",
  "atk-s0519a:400_9": "imesaṃ indriyānaṃ sabhāvabhedābhāvato samānalakkhaṇattā itarāni satipaṭṭhānānipi",
  "atk-s0519a:400_10": "vuttāni eva hontīti attho.",
  "atk-s0519a:401_0": "24. Idāni satipaṭṭhānesu gahitesu sabbesaṃ bodhipakkhiyadhammānaṃ gahitabhāvaṃ dassetuṃ",
  "atk-s0519a:401_1": "“catūsu satipaṭṭhānesū”tiādi vuttaṃ. Tattha bodhaṅgamāti bodhaṃ ariyamaggañāṇaṃ gacchantīti",
  "atk-s0519a:401_2": "bodhaṅgamā. Yathāvuttassa bodhassa pakkhe bhavāti bodhipakkhiyā. Neyyānikalakkhaṇenāti",
  "atk-s0519a:401_3": "ettha nimittato pavattato ca vuṭṭhānaṃ niyyānaṃ, niyyāne niyuttāti neyyānikā, yathā",
  "atk-s0519a:401_4": "dovārikoti. Niyyānasaṅkhātaṃ vā phalaṃ arahantīti neyyānikā. Niyyānaṃ payojanaṃ etesanti",
  "atk-s0519a:401_5": "vā neyyānikā. “Niyyānikā”tipi pāṭho, tattha niyyānaṃ etesaṃ atthīti niyyānikāti attho.",
  "atk-s0519a:401_6": "“Niyyāniyā”tipi pāṭho, tassa niyyantīti niyyāniyāti attho daṭṭhabbo. Niyyānikalakkhaṇenāti niyyānikasabhāvena.",
  "atk-s0519a:402_0": "Evaṃ akusalāpi dhammāti yathā kusalā dhammā ekalakkhaṇabhāvena niddhāritā, evaṃ akusalāpi",
  "atk-s0519a:402_1": "dhammā ekalakkhaṇaṭṭhena niddhāretabbā. Kathaṃ? Pahānekaṭṭhatāvasenāti dassento “pahānaṃ",
  "atk-s0519a:402_2": "abbhatthaṃ gacchantī”ti āha. Idāni taṃ pahānaṃ dassetuṃ “catūsu satipaṭṭhānesū”tiādi",
  "atk-s0519a:402_3": "vuttaṃ. Tattha kāyānupassanādīsu catūsu satipaṭṭhānesu bhāviyamānesu asubhe subhantiādayo",
  "atk-s0519a:402_4": "cattāro vipallāsā pahīyanti, kabaḷīkārāhārādayo cattāro āhārā cassa pariññaṃ gacchanti,",
  "atk-s0519a:402_5": "tesaṃ parijānanassa paribandhino kāmarāgādayo byantīkatā hontīti attho, kasmā? Tehi",
  "atk-s0519a:402_6": "pahātabbabhāvena ekalakkhaṇattāti. Evaṃ sabbattha attho yojetabbo. Tenevāha – “evaṃ",
  "atk-s0519a:402_7": "akusalāpi dhammā ekalakkhaṇattā pahānaṃ abbhatthaṃ gacchantī”ti.",
  "atk-s0519a:403_0": "Idāni aññenapi pariyāyena lakkhaṇahārassa udāharaṇāni dassetuṃ “yattha vā panā”tiādi",
  "atk-s0519a:403_1": "vuttaṃ. Tattha yatthāti yassaṃ desanāyaṃ. Vā-saddo vikappattho. Panāti padapūraṇo.",
  "atk-s0519a:403_2": "Rūpindriyanti ruppanasabhāvaṃ aṭṭhavidhaṃ indriyaṃ. Tatthāti tassaṃ desanāyaṃ. Rūpadhātūti",
  "atk-s0519a:403_3": "ruppanasabhāvā dasa dhātuyo. Rūpāyatananti ruppanasabhāvaṃ dasāyatanaṃ, rūpīni dasāyatanānīti",
  "atk-s0519a:403_4": "attho. Ruppanalakkhaṇena ekalakkhaṇattā imāni desitānīti adhippāyo. Desitaṃ tattha",
  "atk-s0519a:403_5": "sukhindriyaṃ somanassindriyaṃ sukhavedanābhāvena ekalakkhaṇattāti adhippāyo.",
  "atk-s0519a:404_0": "Dukkhasamudayo ca ariyasaccanti idaṃ akusalassa somanassassa vasena vuttaṃ, sāsavakusalassāpi",
  "atk-s0519a:404_1": "vasena yujjati eva. Sabbo ca paṭiccasamuppādo desitoti sambandho. Avijjānusayitattā",
  "atk-s0519a:404_2": "adukkhamasukhāya vedanāya. Vuttañhetaṃ – “adukkhamasukhāya vedanāya avijjānusayo",
  "atk-s0519a:404_3": "anusetī”ti. Tathā ca vuttaṃ “adukkhamasukhāya hi vedanāya avijjā anusetī”ti. Etena",
  "atk-s0519a:404_4": "adukkhamasukhāvedanāggahaṇena avijjā gahitāti dasseti. Sati ca avijjāggahaṇe sabbo",
  "atk-s0519a:404_5": "paṭiccasamuppādo desitoti dassetuṃ “avijjāpaccayā saṅkhārā”tiādi vuttaṃ. So cāti",
  "atk-s0519a:404_6": "ettha ca-saddo byatirekattho, tena so paṭiccasamuppādo anulomapaṭilomavasena duvidhoti",
  "atk-s0519a:404_7": "imaṃ vakkhamānavisesaṃ joteti. Tesu anulomato paṭiccasamuppādo yathādassito sarāgasadosasamohasaṃkilesapakkhena",
  "atk-s0519a:404_8": "hātabboti vutto, paṭilomato pana paṭiccasamuppādo yo “avijjāyatveva asesavirāganirodhā”tiādinā",
  "atk-s0519a:404_9": "pāḷiyaṃ vutto, taṃ sandhāya “vītarāgavītadosavītamohaariyadhammehi hātabbo”ti vuttaṃ.",
  "atk-s0519a:405_0": "Idāni ekalakkhaṇatāvibhāvanena lakkhaṇahārayojanāya nayaṃ dassetuṃ “evaṃ ye dhammā”tiādi",
  "atk-s0519a:405_1": "vuttaṃ. Tattha kiccatoti pathavīādīnaṃ phassādīnañca rūpārūpadhammānaṃ sandhāraṇasaṅghaṭṭanādikiccato,",
  "atk-s0519a:405_2": "tesaṃ tesaṃ vā paccayadhammānaṃ taṃtaṃpaccayuppannadhammassa paccayabhāvasaṅkhātakiccato.",
  "atk-s0519a:405_3": "Lakkhaṇatoti kakkhaḷaphusanādisabhāvato. Sāmaññatoti ruppananamanādito aniccatādito",
  "atk-s0519a:405_4": "khandhāyatanādito ca. Cutūpapātatoti saṅkhatadhammānaṃ bhaṅgato uppādato ca, samānanirodhato",
  "atk-s0519a:405_5": "samānuppādato cāti attho. Ettha ca sahacaraṇaṃ samānahetutā samānaphalatā samānabhūmitā",
  "atk-s0519a:405_6": "samānavisayatā samānārammaṇatāti evamādayopi ca-saddena saṅgahitāti daṭṭhabbaṃ. Sesaṃ uttānatthameva.",
  "atk-s0519a:406": "Lakkhaṇahāravibhaṅgavaṇṇanā niṭṭhitā.",
  "atk-s0519a:407": "6. Catubyūhahāravibhaṅgavaṇṇanā",
  "atk-s0519a:408_0": "25. Tattha katamo catubyūho hāroti catubyūhahāravibhaṅgo. Tattha byañjanena suttassa",
  "atk-s0519a:408_1": "neruttañca adhippāyo ca nidānañca pubbāparasandhi ca gavesitabboti saṅkhepena tāva",
  "atk-s0519a:408_2": "catubyūhaṃ dasseti. “Byañjanenā”ti iminā hārānaṃ suttassa byañjanavicayabhāvato byañjanamukheneva",
  "atk-s0519a:408_3": "ete catubyūhahārapadatthā niddhāretabbāti dasseti. Neruttanti niruttaṃ nibbacananti",
  "atk-s0519a:408_4": "attho. Niruttameva neruttaṃ. Tenevāha – “yā niruttipadasaṃhitā”ti. Tassattho – yā",
  "atk-s0519a:408_5": "nirutti, idaṃ neruttaṃ. Kā pana sā nirutti? Padasaṃhitāti padesu saṃhitā yuttā, liṅgavacanakālasādhanapurisādivisesayogena",
  "atk-s0519a:408_6": "yo yo attho yathā yathā vattabbo, tathā tathā pavattasabhāvaniruttīti attho. Tathā",
  "atk-s0519a:408_7": "hi vuttaṃ “yaṃ dhammānaṃ nāmaso ñāṇa”nti.",
  "atk-s0519a:409_0": "Tattha yanti hetuatthe nipāto, yāya kāraṇabhūtāyāti attho. Dhammānanti ñeyyadhammānaṃ.",
  "atk-s0519a:409_1": "Nāmasoti pathavī phasso khandhā dhātu tisso phussoti evamādināmavisesena ñāṇaṃ pavattati,",
  "atk-s0519a:409_2": "ayaṃ sabhāvanirutti nāma. Pathavīti hi evamādikaṃ saddaṃ gahetvā tato paraṃ saṅketadvārena",
  "atk-s0519a:409_3": "tadatthapaṭipatti taṃtaṃaniyatanāmapaññattiggahaṇavaseneva hotīti. Atha vā padasaṃhitāti",
  "atk-s0519a:409_4": "padena saṃhitā. Padato hi padatthāvabodho. So panassa atthe pavattinimittabhūtāya",
  "atk-s0519a:409_5": "paññattiyā gahitāya eva hotīti sā pana paññatti niruttisaṅkhātapadena saṃhitā padatthaṃ",
  "atk-s0519a:409_6": "bodhetīti padasaṃhitāti vuttā. “Yadā hi bhikkhū”tiādinā “dhammānaṃ nāmaso ñāṇa”nti",
  "atk-s0519a:409_7": "padassa atthaṃ vivarati.",
  "atk-s0519a:410_0": "Tattha atthassāti saddābhidheyyassa atthassa. Nāmaṃ jānātīti nāmapaññattivasena ayaṃ",
  "atk-s0519a:410_1": "nāmāti nāmaṃ jānāti. Dhammassāti sabhāvadhammassa. Tathā tathā naṃ abhiniropetīti",
  "atk-s0519a:410_2": "yo yo attho dhammo ca yathā yathā ca voharitabbo, tathā tathā naṃ nāmaṃ vohāraṃ abhiniropeti",
  "atk-s0519a:410_3": "desetīti attho. Ettāvatā ca ayaṃ bhikkhu atthakusalo yāva anekādhivacanakusaloti",
  "atk-s0519a:410_4": "vuccatīti sambandhitabbaṃ.",
  "atk-s0519a:411_0": "Tattha atthakusaloti pāḷiatthe kusalo. Dhammakusaloti pāḷiyaṃ kusalo. Byañjanakusaloti",
  "atk-s0519a:411_1": "akkharesu ca vākyesu ca kusalo. Niruttikusaloti nibbacane kusalo. Pubbāparakusaloti",
  "atk-s0519a:411_2": "desanāya pubbāparakusalo. Desanākusaloti dhammassa desanāya kusalo. Atītādhivacanakusaloti",
  "atk-s0519a:411_3": "atītapaññattikusalo. Esa nayo sesesupi. Evaṃ sabbāni kātabbāni, janapadaniruttānīti",
  "atk-s0519a:411_4": "yattakāni sattavohārapadāni, tāni sabbāni yathāsambhavaṃ sutte nibbacanavasena kātabbāni",
  "atk-s0519a:411_5": "vattabbānīti attho. Sabbā ca janapadaniruttiyoti sabbā ca lokasamaññāyo yathārahaṃ",
  "atk-s0519a:411_6": "kātabbā. “Samaññaṃ nātidhāveyyā”ti hi vuttaṃ. Tathā hi sammutisaccamukheneva paramatthasaccādhigamo hotīti.",
  "atk-s0519a:412": "26. Adhippāyakaṇḍe anuttānaṃ nāma natthi.",
  "atk-s0519a:413": "27. Nidānakaṇḍe iminā vatthunāti iminā puttagavādikittanasaṅkhātena kāraṇena. Kāraṇañhettha vatthu nidānanti ca vuttaṃ. Iminā nayena sabbattha nidānaniddhāraṇaṃ veditabbaṃ.",
  "atk-s0519a:414_0": "Kāmandhāti kilesakāmena andhā. Jālasañchannāti taṇhājālapaliguṇṭhitā. Taṇhāchadanachāditāti",
  "atk-s0519a:414_1": "taṇhāsaṅkhātena andhakārena pihitā. Bandhanābaddhāti kāmaguṇasaṅkhātena bandhanena",
  "atk-s0519a:414_2": "baddhā. “Pamattabandhanā”tipi pāṭho, pamādenāti attho. Pubbāparenāti pubbena vā aparena",
  "atk-s0519a:414_3": "vā desanantarenāti adhippāyo. Yujjatīti yogaṃ upeti, sametīti attho. Imehi padehi",
  "atk-s0519a:414_4": "pariyuṭṭhānehīti imehi yathāvuttehi gāthāpadehi taṇhāpariyuṭṭhānadīpakehi. Sāyeva",
  "atk-s0519a:414_5": "taṇhāti yā purimagāthāya vuttā, sāyeva taṇhā. “Yañcāhā”tiādinā dvinnampi gāthānaṃ",
  "atk-s0519a:414_6": "atthasaṃsandanena pubbāparaṃ vibhāveti. Payogenāti samudācārena. Tasmāti yattha sayaṃ",
  "atk-s0519a:414_7": "uppannā, taṃ santānaṃ nissarituṃ adentī nānārammaṇehi palobhayamānā kilesehi cittaṃ",
  "atk-s0519a:414_8": "pariyādāya tiṭṭhati. Tasmā kilesavasena ca pariyuṭṭhānavasena ca taṇhābandhanaṃ vuttā.",
  "atk-s0519a:415_0": "Papañcenti saṃsāre ciraṃ ṭhapentīti papañcā. Tiṭṭhanti etāhīti ṭhitī. Bandhanaṭṭhena",
  "atk-s0519a:415_1": "sandānaṃ viyāti sandānaṃ. Nibbānanagarappavesassa paṭisedhanato palighaṃ viyāti palighaṃ.",
  "atk-s0519a:415_2": "Anavasesataṇhāpahānena nittaṇho. Attahitaparahitānaṃ idhalokaparalokānañca munanato",
  "atk-s0519a:415_3": "munīti evaṃ gāthāya padattho veditabbo. Papañcādiatthā pana pāḷiyaṃ vibhattā evāti.",
  "atk-s0519a:415_4": "Tattha yassete papañcādayo abbhatthaṃ gatā, tassa taṇhāya lesopi na bhavati. Tena",
  "atk-s0519a:415_5": "vuttaṃ – “yo etaṃ sabbaṃ samatikkanto, ayaṃ vuccati nittaṇho”ti.",
  "atk-s0519a:416_0": "28. Pariyuṭṭhānanti “taṇhāya pariyuṭṭhāna”nti vuttāni taṇhāvicaritāni. Saṅkhārāti",
  "atk-s0519a:416_1": "“tadabhisaṅkhatā saṅkhārā”ti vuttā taṇhādiṭṭhimānahetukā saṅkhārā. Te pana yasmā",
  "atk-s0519a:416_2": "sattasu javanacetanāsu paṭhamacetanā sati paccayasamavāye imasmiṃyeva attabhāve phalaṃ",
  "atk-s0519a:416_3": "deti. Pacchimacetanā anantare attabhāve. Ubhinnaṃ vemajjhacetanā yattha katthaci",
  "atk-s0519a:416_4": "phalaṃ deti, tasmā vipaccanokāsavasena vibhajitvā dassetuṃ “diṭṭhadhammavedanīyā",
  "atk-s0519a:416_5": "vā”tiādi vuttaṃ. Yasmā pana taṃtaṃcetanāsampayuttā taṇhāpi cetanā viya diṭṭhadhammavedanīyādivasena",
  "atk-s0519a:416_6": "tidhā hoti, tasmā vuttaṃ – “evaṃ taṇhā tividhaṃ phalaṃ detī”ti. Pubbāparena yujjatīti",
  "atk-s0519a:416_7": "yaṃ pubbaṃ purimaṃ saṅkhārānaṃ diṭṭhadhammavedanīyatādivacanaṃ vuttaṃ, taṃ iminā",
  "atk-s0519a:416_8": "aparena kammassa diṭṭhadhammavedanīyatādivacanena yujjati gaṅgodakaṃ viya yamunodakena",
  "atk-s0519a:416_9": "saṃsandati sametīti attho.",
  "atk-s0519a:417_0": "Saṅkhārā dassanabalenāti catūsu diṭṭhigatasampayuttesu vicikicchāsampayutte cāti",
  "atk-s0519a:417_1": "pañcasu cittuppādesu saṅkhārā paṭhamamaggapaññābalena. Chattiṃsa taṇhāvicaritāni",
  "atk-s0519a:417_2": "bhāvanābalenāti paṭhamamaggena pahīnāvasesavasena vuttaṃ, na sabbesaṃ vasena.",
  "atk-s0519a:418_0": "Anubandhoti taṇhādīnaṃ anuppabandhena pavatti. Yo cāpi papañcotiādinā “papañcetī”tiādinā",
  "atk-s0519a:418_1": "vuttaṃ rādhasuttañcasaṃsandati. Tenevāha – “idaṃ ekattha”nti. Yadipi atthato ekaṃ,",
  "atk-s0519a:418_2": "desanāya pana viseso vijjatīti dassetuṃ “api cā”tiādi vuttaṃ. Evanti iminā vuttappakārena.",
  "atk-s0519a:418_3": "Suttenāti saṃvaṇṇiyamānena suttena. Suttanti suttantaraṃ. Saṃsandayitvāti vimissitvā",
  "atk-s0519a:418_4": "atthato abhinnaṃ katvā. Pubbāparena saddhiṃ yojayitvāti pubbena vā aparena vā suttena",
  "atk-s0519a:418_5": "saddhiṃ atthato sambandhaṃ yojetvā. Vuttamevatthaṃ pākaṭaṃ karoti tena suttassa attho",
  "atk-s0519a:418_6": "niddiṭṭho hoti vitthārito suttantaradassanena.",
  "atk-s0519a:419_0": "Na kevalaṃ suttantarasaṃsandanameva pubbāparasandhi, atha kho aññopi atthīti dassetuṃ",
  "atk-s0519a:419_1": "“so cāya”ntiādi vuttaṃ. Tattha atthasandhīti kiriyākārakādivasena atthassa sambandho.",
  "atk-s0519a:419_2": "So pana yasmā saṅkāsanādīnaṃ channaṃ atthapadānaṃyeva hoti, sabbassāpi padatthassa tadavarodhato.",
  "atk-s0519a:420_0": "Sambandho ca nāma na koci attho. Tasmā “atthasandhi chappadānī”tiādi vuttaṃ. Byañjanasandhīti",
  "atk-s0519a:420_1": "padassa padantarena sambandho. Yasmā pana sabbampi nāmādipadaṃ chahi byañjanapadehi",
  "atk-s0519a:420_2": "asaṅgahitaṃ nāma natthi, tasmā “byañjanasandhi chappadānī”tiādi vuttaṃ.",
  "atk-s0519a:421_0": "Desanāsandhīti yathāvuttadesanantarena desanāya saṃsandanaṃ. Na ca pathaviṃ nissāyāti",
  "atk-s0519a:421_1": "pathaviṃ visayasaṅkhātaṃ nissayaṃ katvā, pathaviṃ ālambitvāti attho. Jhāyīti phalasamāpattijhānena",
  "atk-s0519a:421_2": "jhāyī. So hi sabbasaṅkhāranissaṭaṃ nibbānaṃ ālambitvā samāpajjanavasena jhāyati,",
  "atk-s0519a:421_3": "na pathaviṃ nissāya jhāyatīti vutto. Sesapadesupi eseva nayo. Ettha ca catūhi mahābhūtehi",
  "atk-s0519a:421_4": "rūpappaṭibaddhavuttitāya sabbo kāmabhavo rūpabhavo ca gahitā. Arūpabhavo pana sarūpeneva",
  "atk-s0519a:421_5": "gahitoti sabbaṃ lokaṃ pariyādiyitvā puna aññenapi pariyāyena taṃ dassetuṃ “na ca",
  "atk-s0519a:421_6": "imaṃ loka”ntiādimāha. Sabbo hi loko idhaloko paraloko cāti dveva koṭṭhāsā honti.",
  "atk-s0519a:421_7": "Yasmā pana “idhaloko”ti visesato diṭṭhadhammabhūto sattasantāno vuccati. “Paraloko”ti",
  "atk-s0519a:421_8": "bhavantarasaṅkhepagato sattasantāno tadubhayavinimutto anindriyabaddho rūpasantāno.",
  "atk-s0519a:421_9": "Tasmā taṃ sandhāya “yamidaṃ ubhayamantarenā”tiādi vuttaṃ.",
  "atk-s0519a:422_0": "Ye pana “ubhayamantarenā”ti vacanaṃ gahetvā antarābhavaṃ icchanti, tesaṃ taṃ micchā.",
  "atk-s0519a:422_1": "Antarābhavo hi abhidhamme paṭikkhittoti. Diṭṭhanti rūpāyatanaṃ. Sutanti saddāyatanaṃ.",
  "atk-s0519a:422_2": "Mutanti patvā gahetabbato gandhāyatanaṃ rasāyatanaṃ phoṭṭhabbāyatanañca. Viññātanti",
  "atk-s0519a:422_3": "avasiṭṭhaṃ dhammārammaṇapariyāpannarūpaṃ. Pattanti pariyesitvā vā apariyesitvā vā",
  "atk-s0519a:422_4": "pattaṃ. Pariyesitanti pattaṃ vā appattaṃ vā pariyesitaṃ. Vitakkitaṃ vicāritanti vitakkanavasena",
  "atk-s0519a:422_5": "anumajjanavasena ca ālambitaṃ. Manasānucintitanti cittena anu anu cintitaṃ. Ayaṃ",
  "atk-s0519a:422_6": "sadevake…pe… anissitena cittena na ñāyati jhāyantoti ayaṃ khīṇāsavo phalasamāpattijhānena",
  "atk-s0519a:422_7": "jhāyanto pubbeva taṇhādiṭṭhinissayānaṃ suṭṭhu pahīnattā sadevake loke…pe… manussāya",
  "atk-s0519a:422_8": "yattha katthacipi anissitena cittena jhāyati nāma. Tato eva loke kenacipi na ñāyati",
  "atk-s0519a:422_9": "“ayaṃ idaṃ nāma nissāya jhāyatī”ti. Vuttañhetaṃ –",
  "atk-s0519a:423": "“Namo te purisājañña, namo te purisuttama;",
  "atk-s0519a:424": "Yassa te nābhijānāma, kiṃ tvaṃ nissāya jhāyasī”ti. ;",
  "atk-s0519a:425_0": "Idāni khīṇāsavacittassa katthacipi anissitabhāvaṃ godhikasuttena vakkalisuttena ca",
  "atk-s0519a:425_1": "vibhāvetuṃ “yathā māro”tiādi vuttaṃ. Viññāṇaṃ samanvesantoti parinibbānato uddhaṃ",
  "atk-s0519a:425_2": "viññāṇaṃ pariyesanto. “Papañcātīto”tiādinā adassanassa kāraṇamāha. Anissitacittā",
  "atk-s0519a:425_3": "na ñāyanti jhāyamānāti na kevalaṃ anupādisesāya nibbānadhātuyā khīṇāsavassa cittagatiṃ",
  "atk-s0519a:425_4": "mārādayo na jānanti, api ca kho saupādisesāyapi nibbānadhātuyā tassa taṃ na jānantīti",
  "atk-s0519a:425_5": "attho. Ayaṃ desanāsandhīti godhikasuttavakkalisuttānaṃ viya suttantānaṃ aññamaññaatthasaṃsandanā desanāsandhi nāma.",
  "atk-s0519a:426_0": "Niddesasandhīti niddesassa sandhi niddesasandhi, niddesena vā sandhi niddesasandhi.",
  "atk-s0519a:426_1": "Purimena suttassa niddesena tasseva pacchimassa niddesassa, pacchimena vā purimassa",
  "atk-s0519a:426_2": "sambandhananti attho. Taṃ dassetuṃ yasmā bhagavā yebhuyyena paṭhamaṃ vaṭṭaṃ dassetvā",
  "atk-s0519a:426_3": "pacchā vivaṭṭaṃ dasseti, tasmā “nissitacittā”tiādi vuttaṃ. Tattha nissitaṃ cittaṃ",
  "atk-s0519a:426_4": "etesanti nissitacittā, puggalā, niddisitabbā puggalādhiṭṭhānāya desanāyāti adhippāyo.",
  "atk-s0519a:426_5": "Dhammādhiṭṭhānāya pana nissitaṃ cittaṃ etthāti nissitacittā, nissitacittavanto taṇhādiṭṭhinissayavasena",
  "atk-s0519a:426_6": "pavattā suttapadesā. Sesamettha sabbaṃ pākaṭameva.",
  "atk-s0519a:427": "Catubyūhahāravibhaṅgavaṇṇanā niṭṭhitā.",
  "atk-s0519a:428": "7. Āvaṭṭahāravibhaṅgavaṇṇanā",
  "atk-s0519a:429_0": "29. Tattha katamo āvaṭṭo hāroti āvaṭṭahāravibhaṅgo. Tattha ārambhathāti ārambhadhātusaṅkhātaṃ",
  "atk-s0519a:429_1": "vīriyaṃ karotha. Nikkamathāti kosajjapakkhato nikkhantattā nikkamadhātusaṅkhātaṃ",
  "atk-s0519a:429_2": "taduttarivīriyaṃ karotha. Yuñjatha buddhasāsaneti yasmā sīlasaṃvaro indriyesu guttadvāratā",
  "atk-s0519a:429_3": "bhojane mattaññutā satisampajaññanti imesu dhammesu patiṭṭhitānaṃ jāgariyānuyogavasena",
  "atk-s0519a:429_4": "ārambhanikkamadhātuyo sampajjanti, tasmā tathābhūtasamathavipassanāsaṅkhāte bhagavato",
  "atk-s0519a:429_5": "sāsane yuttappayuttā hotha. Dhunātha maccuno senaṃ, naḷāgāraṃva kuñjaroti evaṃ paṭipajjantā",
  "atk-s0519a:429_6": "ca tedhātuissarassa maccurājassa vasaṃ satte netīti tassa senāsaṅkhātaṃ abalaṃ dubbalaṃ",
  "atk-s0519a:429_7": "yathā nāma balūpapanno kuñjaro naḷehi kataṃ agāraṃ khaṇeneva viddhaṃseti, evameva",
  "atk-s0519a:429_8": "kilesagaṇaṃ dhunātha vidhamatha viddhaṃsethāti attho.",
  "atk-s0519a:430_0": "Idāni yadatthaṃ ayaṃ gāthā nikkhittā, taṃ yojetvā dassetuṃ “ārambhatha nikkamathāti",
  "atk-s0519a:430_1": "vīriyassa padaṭṭhāna”ntiādi vuttaṃ. Tattha ārambhatha nikkamathāti idaṃ vacanaṃ vīriyassa",
  "atk-s0519a:430_2": "padaṭṭhānaṃ vīriyapayogassa kāraṇaṃ vīriyārambhe niyojanato, “yogā ve jāyatī bhūrī”ti",
  "atk-s0519a:430_3": "vacanato yogo bhāvanā. Tattha vipassanābhāvanāya vakkhamānattā samādhibhāvanā idhādhippetāti",
  "atk-s0519a:430_4": "vuttaṃ – “yuñjatha buddhasāsaneti samādhissa padaṭṭhāna”nti. “Maccuno sena”nti vuttāya",
  "atk-s0519a:430_5": "kilesasenāya sammā dhunanaṃ ñāṇeneva hotīti āha – “dhunātha…pe… padaṭṭhāna”nti. Puna",
  "atk-s0519a:430_6": "yathāvuttavīriyasamādhipaññāsampayuttesu ādhipaccakiccatāya papañcappahānasamatthā",
  "atk-s0519a:430_7": "vaṭṭamūlaṃ chinditvā vivaṭṭaṃ pāpenti cāti dassanatthaṃ “ārambhatha nikkamathāti",
  "atk-s0519a:430_8": "vīriyindriyassa padaṭṭhāna”ntiādi vuttaṃ. Imāni padaṭṭhānāni desanāti “yānimāni vīriyassa",
  "atk-s0519a:430_9": "padaṭṭhāna”ntiādinā vīriyādīnaṃ padaṭṭhānāni vuttāni, sā ārambhatha nikkamathāti",
  "atk-s0519a:430_10": "ādidesanā, na vīriyārambhavatthuādīnīti attho. Tathā ceva saṃvaṇṇitaṃ.",
  "atk-s0519a:431_0": "Evaṃ yathānikkhittāya desanāya padaṭṭhānavasena atthaṃ niddhāretvā idāni taṃ sabhāgavisabhāgadhammavasena",
  "atk-s0519a:431_1": "āvaṭṭetukāmo tassa bhūmiṃ dassetuṃ “ayuñjantānaṃ vā sattānaṃ yoge yuñjantānaṃ vā",
  "atk-s0519a:431_2": "ārambho”tiādimāha. Tassattho – yoge bhāvanāyaṃ taṃ ayuñjantānaṃ vā sattānaṃ aparipakkañāṇānaṃ",
  "atk-s0519a:431_3": "vāsanābhāgena āyatiṃ vijānanatthaṃ ayaṃ desanārambho yuñjantānaṃ vā paripakkañāṇānanti.",
  "atk-s0519a:432_0": "So pamādo duvidhoti yena pamādena bhāvanaṃ nānuyuñjanti, so pamādo attano kāraṇabhedena",
  "atk-s0519a:432_1": "duvidho. Aññāṇenāti pañcannaṃ khandhānaṃ salakkhaṇasāmaññalakkhaṇapaṭicchādakena",
  "atk-s0519a:432_2": "sammohena. Nivutoti chādito. Ñeyyaṭṭhānanti ñeyyañca taṃ “iti rūpaṃ, iti rūpassa",
  "atk-s0519a:432_3": "samudayo”tiādinā ñāṇassa pavattanaṭṭhānañcāti ñeyyaṭṭhānaṃ. Anekabhedattā pāpadhammānaṃ",
  "atk-s0519a:432_4": "tabbasena anekabhedopi pamādo mūlabhūtāya avijjāya vasena eko evāti āha – “ekavidho",
  "atk-s0519a:432_5": "avijjāyā”ti. Lābhavinicchayapariggahamacchariyāni pariyesanāārakkhāparibhogesu antogadhāni.",
  "atk-s0519a:432_6": "Chandarāgajjhosānā taṇhā evāti taṇhāmūlakepi dhamme ettheva pakkhipitvā “tividho taṇhāyā”ti vuttaṃ.",
  "atk-s0519a:433_0": "Rūpīsu bhavesūti rūpadhammesu. Ajjhosānanti taṇhābhiniveso. Etena “taṇhāya rūpakāyo",
  "atk-s0519a:433_1": "padaṭṭhāna”nti padassa atthaṃ vivarati. Anādimati hi saṃsāre itthipurisā aññamaññarūpābhirāmā,",
  "atk-s0519a:433_2": "ayañcattho cittapariyādānasuttena dīpetabbo. Arūpīsu sammohoti phassādīnaṃ atisukhumasabhāvattā",
  "atk-s0519a:433_3": "santatisamūhakiccārammaṇaghanavinibbhogassa dukkarattā ca arūpadhammesu sammoho,",
  "atk-s0519a:433_4": "sattānaṃ patiṭṭhitoti vacanaseso. Evaṃ niddhārite rūpakāyanāmakāyasaṅkhāte upādānakkhandhapañcake",
  "atk-s0519a:433_5": "ārammaṇakaraṇavasena pavattaṃ taṇhañca avijjañca avisesena vuttaṃ catupādānānaṃ vasena",
  "atk-s0519a:433_6": "vibhajitvā tesaṃ khandhānaṃ upādānānañca dukkhasamudayabhāvena sahapariññeyyapahātabbabhāvaṃ",
  "atk-s0519a:433_7": "dasseti “tattha rūpakāyo”tiādinā.",
  "atk-s0519a:434_0": "30. Evaṃ pamādamukhena purimasaccadvayaṃ niddhāretvā pamādamukheneva aparampi saccadvayaṃ",
  "atk-s0519a:434_1": "niddhāretuṃ “tattha yo”tiādi vuttaṃ. Tattha tassāti tassa pamādassa. Sampaṭivedhenāti",
  "atk-s0519a:434_2": "sammā parijānanena assādādīnaṃ jānanena. Rakkhaṇā paṭisaṃharaṇāti attano cittassa",
  "atk-s0519a:434_3": "rakkhaṇasaṅkhātā pamādassa paṭisaṃharaṇā, tappaṭipakkhena saṅkocanā appamādānuyogena",
  "atk-s0519a:434_4": "yā khepanā. Ayaṃ samathoti kiccena samādhiṃ dasseti. Ayaṃ vodānapakkhavisabhāgadhammavasena",
  "atk-s0519a:434_5": "āvaṭṭanā. “Yadā jānāti kāmānaṃ…pe… ānisaṃsa”nti iminā samathādhigamassa upāyaṃ dasseti.",
  "atk-s0519a:435_0": "Tattha kāmānanti vatthukāmānañca kilesakāmānañca. Assādañca assādatoti kāme paṭicca",
  "atk-s0519a:435_1": "uppajjamānaṃ sukhasomanassasaṅkhātaṃ assādaṃ assādatāya assādamattato. Ādīnavanti",
  "atk-s0519a:435_2": "“appassādā kāmā bahudukkhā”tiādinā vuttaṃ ādīnavaṃ dosaṃ. Nissaraṇanti paṭhamajjhānaṃ.",
  "atk-s0519a:435_3": "Vuttañhetaṃ – “kāmānametaṃ nissaraṇaṃ yadidaṃ nekkhamma”nti. Okāranti lāmakabhāvaṃ.",
  "atk-s0519a:435_4": "Saṃkilesanti saṃkilissanaṃ. Kāmahetu hi sattā saṃkilissanti. Vodānanti visujjhanaṃ.",
  "atk-s0519a:435_5": "Nekkhamme ca ānisaṃsanti nīvaraṇappahānādiguṇavisesayogaṃ. Tatthāti tasmiṃ yathāvutte",
  "atk-s0519a:435_6": "samathe sati. Yā vīmaṃsāti yā paññā. “Samāhito, bhikkhave, bhikkhu yathābhūtaṃ pajānātī”ti",
  "atk-s0519a:435_7": "hi vuttaṃ. Yathā taṇhāsahitāva avijjā saṅkhārānaṃ paccayo, evaṃ avijjāsahitāva taṇhā",
  "atk-s0519a:435_8": "upādānānaṃ paccayo. Tāsu niruddhāsu upādānādīnaṃ abhāvo evāti taṇhāavijjāpahānena",
  "atk-s0519a:435_9": "sakalavaṭṭadukkhanirodhaṃ dassento “imesu dvīsu dhammesu pahīnesū”tiādimāha. Imāni",
  "atk-s0519a:435_10": "cattāri saccāni visabhāgasabhāgadhammāvaṭṭanavasena niddhāritānīti adhippāyo.",
  "atk-s0519a:436_0": "Evaṃ vodānapakkhaṃ nikkhipitvā tassa visabhāgadhammavasena sabhāgadhammavasena ca",
  "atk-s0519a:436_1": "āvaṭṭanaṃ dassetvā idāni saṃkilesapakkhaṃ nikkhipitvā tassa visabhāgadhammavasena",
  "atk-s0519a:436_2": "sabhāgadhammavasena ca āvaṭṭanaṃ dassetuṃ “yathāpi mūle”ti gāthamāha. Tassattho –",
  "atk-s0519a:436_3": "yathā nāma patiṭṭhāhetubhāvena mūlanti laddhavohāre bhūmigate rukkhassa avayave pharasuchedādiantarāyābhāvena",
  "atk-s0519a:436_4": "anupaddave tato eva daḷhe thire sati khandhe chinnepi assatthādirukkho ruhati, evameva",
  "atk-s0519a:436_5": "taṇhānusayasaṅkhāte attabhāvarukkhassa mūle maggañāṇapharasunā anupacchinne tayidaṃ",
  "atk-s0519a:436_6": "dukkhaṃ punappunaṃ aparāparabhāvena nibbattati na nirujjhatīti. Kāmataṇhādinivattanatthaṃ",
  "atk-s0519a:436_7": "“bhavataṇhāyā”ti vuttaṃ. Etassa dhammassa paccayoti etassa bhavataṇhāsaṅkhātassa",
  "atk-s0519a:436_8": "dhammassa bhavesu ādīnavappaṭicchādanādivasena assādaggahaṇassa paccayo. Vuttañhetaṃ",
  "atk-s0519a:436_9": "– “saṃyojanīyesu, bhikkhave, dhammesu assādānupassino taṇhā pavaḍḍhatī”ti. Tenevāha",
  "atk-s0519a:436_10": "– “avijjāpaccayā hi bhavataṇhā”ti. Idha samatho vipassanā ca maggasamādhi maggapaññā",
  "atk-s0519a:436_11": "ca adhippetāti āha – “yena taṇhānusayaṃ samūhanatī”tiādi. Imāni cattāri saccānīti",
  "atk-s0519a:436_12": "visabhāgasabhāgadhammāvaṭṭanavasena niddhāritānīti. Sesaṃ vuttanayameva.",
  "atk-s0519a:437_0": "Idāni na kevalaṃ niddhāriteheva visabhāgasabhāgadhammehi āvaṭṭanaṃ, atha kho pāḷiāgatehipi",
  "atk-s0519a:437_1": "tehi āvaṭṭanaṃ āvaṭṭahāroti dassanatthaṃ “sabbapāpassa akaraṇa”nti gāthamāha. Tattha",
  "atk-s0519a:437_2": "sabbapāpassāti sabbākusalassa. Akaraṇanti anuppādanaṃ. Kusalassāti catubhūmakakusalassa.",
  "atk-s0519a:437_3": "Upasampadāti paṭilābho. Sacittapariyodāpananti attano cittavodānaṃ, taṃ pana arahattena",
  "atk-s0519a:437_4": "hoti. Iti sīlasaṃvarena sabbapāpaṃ pahāya samathavipassanāhi kusalaṃ sampādetvā arahattaphalena",
  "atk-s0519a:437_5": "cittaṃ pariyodapetabbanti etaṃ buddhāna sāsanaṃ ovādo anusiṭṭhīti ayaṃ saṅkhepattho,",
  "atk-s0519a:437_6": "vitthārato pana attho pāḷito eva viññāyati.",
  "atk-s0519a:438_0": "Tattha “sabbapāpaṃ nāmā”tiādīsu dosasamuṭṭhānanti doso samuṭṭhānameva etassāti dosasamuṭṭhānaṃ,",
  "atk-s0519a:438_1": "na doso eva samuṭṭhānanti. Lobhasamuṭṭhānāyapi pisuṇavācāya sambhavato. Kāyaduccaritanti",
  "atk-s0519a:438_2": "padaṃ apekkhitvā “dosasamuṭṭhāna”nti napuṃsakaniddeso. Lobhasamuṭṭhānaṃ mohasamuṭṭhānanti",
  "atk-s0519a:438_3": "etthāpi eseva nayo. Samphappalāpo uddhaccacittena pavattayatīti adhippāyena tassa",
  "atk-s0519a:438_4": "mohasamuṭṭhānatā vuttā.",
  "atk-s0519a:439_0": "Evaṃ duccaritaakusalakammapathakammavibhāgena “sabbapāpa”nti ettha vuttapāpaṃ vibhajitvā",
  "atk-s0519a:439_1": "idānissa akusalamūlavasena agatigamanavibhāgampi dassetuṃ “akusalamūla”ntiādi vuttaṃ.",
  "atk-s0519a:439_2": "Tattha akusalamūlaṃ payogaṃ gacchantanti lobhādiakusalāni kāyavacīpayogaṃ gacchantāni,",
  "atk-s0519a:439_3": "kāyavacīpayogaṃ samuṭṭhāpentānīti attho. Chandāti chandahetu. Yaṃ chandā agatiṃ gacchati,",
  "atk-s0519a:439_4": "idaṃ lobhasamuṭṭhānanti chandā agatiṃ gacchatīti yadetaṃ agatigamanaṃ, idaṃ lobhasamuṭṭhānanti.",
  "atk-s0519a:439_5": "Evaṃ sesesupi attho daṭṭhabbo. Ettāvatā “sabbapāpassa akaraṇa”nti ettha pāpaṃ dassetvā",
  "atk-s0519a:439_6": "idāni tassa akaraṇaṃ dassento “lobho…pe… paññāyā”ti tīhi kusalamūlehi tiṇṇaṃ akusalamūlānaṃ",
  "atk-s0519a:439_7": "pahānavasena sabbapāpassa akaraṇaṃ anuppādanamāha. Tathā lobho upekkhāyātiādinā brahmavihārehi.",
  "atk-s0519a:439_8": "Tattha aratiṃ vūpasamentī muditā tassā mūlabhūtaṃ mohaṃ pajahatīti katvā vuttaṃ –",
  "atk-s0519a:439_9": "“moho muditāya pahānaṃ abbhatthaṃ gacchatī”ti.",
  "atk-s0519a:440_0": "31. Idāni aññenapi pariyāyena pāpaṃ tassa akaraṇañca dassetvā sesapadānañca atthavibhāvanamukhena",
  "atk-s0519a:440_1": "sabhāgavisabhāgadhammāvaṭṭanaṃ dassetuṃ “sabbapāpaṃ nāma aṭṭha micchattānī”tiādi",
  "atk-s0519a:440_2": "vuttaṃ. Akiriyā akaraṇaṃ anajjhācāroti tīhipi padehi micchattānaṃ anuppādanameva",
  "atk-s0519a:440_3": "vadati. Tathā kiriyā karaṇaṃ ajjhācāroti tīhipi padehi uppādanameva vadati. Ajjhācāroti",
  "atk-s0519a:440_4": "adhiṭṭhahitvā ācaraṇaṃ. Atītassāti cirakālappavattivasena purāṇassa. Maggassāti ariyamaggassa.",
  "atk-s0519a:440_5": "Vuttañhetaṃ – “purāṇamaggaṃ purāṇaṃ añjasanti kho ariyassetaṃ aṭṭhaṅgikassa maggassa",
  "atk-s0519a:440_6": "adhivacana”nti. Atītena vā vipassinā bhagavatā yathādhigataṃ desitabhāvaṃ sandhāya",
  "atk-s0519a:440_7": "“atītassa maggassā”ti vuttaṃ. Vipassino hi ayaṃ bhagavato sammāsambuddhassa pātimokkhuddesagāthāti.",
  "atk-s0519a:441_0": "Yaṃ paṭivedhenāti yassa pariññābhisamayena. Yaṃ pariyodāpitaṃ, ayaṃ nirodhoti yadipi",
  "atk-s0519a:441_1": "asaṅkhatā dhātu kenaci saṃkilesena na saṃkilissati, adhigacchantassa pana puggalassa",
  "atk-s0519a:441_2": "vasena evaṃ vuttaṃ. Tassa hi yāva saṃkilesā na vigacchanti, tāva asaṅkhatā dhātu",
  "atk-s0519a:441_3": "apariyodapitāti vuccati. Yathā nibbānādhigamena ye khandhā vūpasametabbā, tesaṃ sesabhāvena",
  "atk-s0519a:441_4": "asesabhāvena ca “saupādisesā”ti ca, “anupādisesā”ti ca vuccati, evaṃsampadamidaṃ daṭṭhabbaṃ.",
  "atk-s0519a:442_0": "Imāni pāḷiāgatadhammānaṃ sabhāgavisabhāgadhammāvaṭṭanavasena niddhāritāni cattāri",
  "atk-s0519a:442_1": "saccāni punapi pāḷiāgatadhammānaṃ sabhāgavisabhāgadhammāvaṭṭanena āvaṭṭahāraṃ dassetuṃ",
  "atk-s0519a:442_2": "“dhammo have rakkhatī”ti gāthamāha. Tassā padattho pubbe vutto eva. Dhammoti puññadhammo",
  "atk-s0519a:442_3": "idhādhippeto. Taṃ vibhajitvā dassento “dhammo nāma duvidho indriyasaṃvaro maggo cā”ti",
  "atk-s0519a:442_4": "āha. Indriyasaṃvarasīsena cettha sabbampi sīlaṃ gahitanti daṭṭhabbaṃ. Sabbā upapattiyo",
  "atk-s0519a:442_5": "duggati dukkhadukkhatādiyogena dukkhā gatiyoti katvā. Yathāvutte duvidhe dhamme paṭhamo",
  "atk-s0519a:442_6": "dhammo yathā suciṇṇo hoti, yato ca so rakkhati, yattha ca patiṭṭhāpeti, taṃ sabbaṃ",
  "atk-s0519a:442_7": "dassetuṃ “tattha yā saṃvarasīle akhaṇḍakāritā”tiādi vuttaṃ. Idāni tassa dhammassa",
  "atk-s0519a:442_8": "apāyato rakkhaṇe ekantikabhāvaṃ vibhāvetuṃ gāmaṇisaṃyutte asibandhakaputtasuttaṃ ābhataṃ.",
  "atk-s0519a:443_0": "Tattha evanti pakārena. Ca-saddo sampiṇḍane, imināpi pakārena ayamattho veditabboti",
  "atk-s0519a:443_1": "adhippāyo. Asibandhakaputtoti asibandhakassa nāma putto. Gāme jeṭṭhakatāya gāmaṇī.",
  "atk-s0519a:443_2": "Pacchābhūmakāti pacchābhūmivāsino. Kāmaṇḍalukāti sakamaṇḍaluno. Sevālamālikāti pātova",
  "atk-s0519a:443_3": "udakato sevālañceva uppalādīni ca gahetvā udakasuddhibhāvajānanatthaṃ mālaṃ katvā",
  "atk-s0519a:443_4": "piḷandhanakā. Udakorohakāti sāyaṃ pātaṃ udakaṃ orohaṇakā. Uyyāpentīti upariyāpenti.",
  "atk-s0519a:443_5": "Saññāpentīti sammā yāpenti. Saggaṃ nāma okkāmentīti parivāretvā ṭhitāva “gaccha,",
  "atk-s0519a:443_6": "bho, brahmalokaṃ, gaccha, bho, brahmaloka”nti vadantā saggaṃ pavesenti.",
  "atk-s0519a:444_0": "Anuparisakkeyyāti anuparigaccheyya. Ummujjāti uṭṭhaha. Uplavāti jalassa upariplava.",
  "atk-s0519a:444_1": "Thalamuplavāti thalaṃ abhiruha. Tatra yāssāti tatra yaṃ assa, yaṃ bhaveyya. Sakkharakaṭhalanti",
  "atk-s0519a:444_2": "sakkharā vā kaṭhalā vā. Sā adhogāmī assāti sā adho gaccheyya, heṭṭhāgāmī bhaveyya.",
  "atk-s0519a:444_3": "Adho gaccheyyāti heṭṭhā gaccheyya. Maggassāti ariyamaggassa. Tikkhatāti tikhiṇatā.",
  "atk-s0519a:444_4": "Sā ca kho na satthakassa viya nisitakaraṇatā, atha kho indriyānaṃ paṭubhāvoti dassetuṃ",
  "atk-s0519a:444_5": "“adhimattatā”ti āha. Nanu ca ariyamaggo attanā pahātabbakilese anavasesaṃ samucchindatīti",
  "atk-s0519a:444_6": "atikhiṇo nāma natthīti? Saccametaṃ, tathāpi no ca kho “yathā diṭṭhippattassā”ti vacanato",
  "atk-s0519a:444_7": "saddhāvimuttadiṭṭhippattānaṃ kilesappahānaṃ pati atthi kāci visesamattāti sakkā vattuṃ.",
  "atk-s0519a:444_8": "Ayaṃ pana viseso na idhādhippeto, sabbupapattisamatikkamanassa adhippetattā. Yasmā",
  "atk-s0519a:444_9": "pana ariyamaggena odhiso kilesā pahīyanti, tañca nesaṃ tathāpahānaṃ maggadhammesu",
  "atk-s0519a:444_10": "indriyānaṃ apāṭavapāṭavatarapāṭavatamabhāvena hotīti yo vajirūpamadhammesu matthakappattānaṃ",
  "atk-s0519a:444_11": "aggamaggadhammānaṃ paṭutamabhāvo. Ayaṃ idha maggassa tikkhatāti adhippetā. Tenevāha",
  "atk-s0519a:444_12": "– “ayaṃ dhammo suciṇṇo sabbāhi upapattīhi rakkhatī”ti. “Tasmā rakkhitacittassā”tiādinā",
  "atk-s0519a:444_13": "suttantarena sugatisaññitānampi upapattīnaṃ duggatibhāvaṃ sādheti.",
  "atk-s0519a:445_0": "32. Idāni yathāvuttassa dhammassa visabhāgadhammānaṃ taṇhāvijjādīnaṃ sabhāgadhammānañca",
  "atk-s0519a:445_1": "samathavipassanādīnaṃ niddhāraṇavasena āvaṭṭahāraṃ yojetvā dassetuṃ “tattha duggatīnaṃ",
  "atk-s0519a:445_2": "hetu taṇhā ca avijjā cā”tiādimāha. Taṃ pubbe vuttanayattā suviññeyyameva. Idaṃ vuccati",
  "atk-s0519a:445_3": "brahmacariyanti idaṃ ariyaṃ samathavipassanāsaṅkhātaṃ maggabrahmacariyanti vuccati.",
  "atk-s0519a:445_4": "Yaṃ rakkhatīti sabbāhi duggatīhi rakkhantassa ariyamaggassa ārammaṇabhūto nirodho",
  "atk-s0519a:445_5": "rakkhanto viya vutto, nimittassa kattubhāvena upacaritattā. Imāni cattāri saccāni",
  "atk-s0519a:445_6": "visabhāgasabhāgadhammāvaṭṭanavasena niddhāritānīti adhippāyo.",
  "atk-s0519a:446": "Āvaṭṭahāravibhaṅgavaṇṇanā niṭṭhitā.",
  "atk-s0519a:447": "8. Vibhattihāravibhaṅgavaṇṇanā",
  "atk-s0519a:448_0": "33. Tattha katamo vibhattihāroti vibhattihāravibhaṅgo. Tattha dhammavibhattibhūmivibhattipadaṭṭhānavibhattīti",
  "atk-s0519a:448_1": "tividhā vibhatti. Tāsu yasmā dhammesu vibhāgato niddiṭṭhesu tattha labbhamāno bhūmivibhāgo",
  "atk-s0519a:448_2": "padaṭṭhānavibhāgo ca niddisiyamāno suviññeyyo hoti, tasmā dhammavibhattiṃ tāva niddisanto",
  "atk-s0519a:448_3": "soḷasavidhe paṭṭhāne yesaṃ suttānaṃ vasena visesato vibhajitabbā, tāni suttāni dassetuṃ",
  "atk-s0519a:448_4": "“dve suttāni vāsanābhāgiyañca nibbedhabhāgiyañcā”ti vuttaṃ. Tattha vāsanā puññabhāvanā,",
  "atk-s0519a:448_5": "tassā bhāgo koṭṭhāso vāsanābhāgo, tassa hitanti vāsanābhāgiyaṃ, suttaṃ. Nibbijjhanaṃ",
  "atk-s0519a:448_6": "lobhakkhandhādīnaṃ padālanaṃ nibbedho, tassa bhāgoti sesaṃ purimasadisameva. Yasmiṃ",
  "atk-s0519a:448_7": "sutte tīṇi puññakiriyavatthūni desitāni, taṃ suttaṃ vāsanābhāgiyaṃ. Yasmiṃ pana sekkhāsekkhā",
  "atk-s0519a:448_8": "desitā, taṃ nibbedhabhāgiyaṃ. Ayañca attho pāḷiyaṃyeva āgamissati.",
  "atk-s0519a:449_0": "Puññabhāgiyāti puññabhāge bhavā. Tathā phalabhāgiyā veditabbā. Phalanti pana sāmaññaphalaṃ.",
  "atk-s0519a:449_1": "Saṃvarasīlanti pātimokkhasaṃvaro, satisaṃvaro, ñāṇasaṃvaro, khantisaṃvaro, vīriyasaṃvaroti",
  "atk-s0519a:449_2": "pañca saṃvarā saṃvarasīlaṃ. Pahānasīlanti tadaṅgappahānaṃ, vikkhambhanappahānaṃ,",
  "atk-s0519a:449_3": "samucchedappahānaṃ, paṭippassaddhippahānaṃ, nissaraṇappahānanti pañcappahānāni. Tesu",
  "atk-s0519a:449_4": "nissaraṇappahānavajjānaṃ pahānānaṃ vasena pahānasīlaṃ veditabbaṃ. Soti yo vāsanābhāgiyasuttasampaṭiggāhako,",
  "atk-s0519a:449_5": "so. Tena brahmacariyenāti tena saṃvarasīlasaṅkhātena seṭṭhacariyena kāraṇabhūtena",
  "atk-s0519a:449_6": "brahmacārī bhavati. Ettha ca aṭṭhasamāpattibrahmacariyassa na paṭikkhepo, keci pana",
  "atk-s0519a:449_7": "“teneva brahmacariyenā”ti paṭhanti, tesaṃ matena siyā tassa paṭikkhepo.",
  "atk-s0519a:450_0": "Pahānasīle ṭhitoti samucchedapaṭippassaddhippahānānaṃ vasena pahānasīle ṭhito. Tena",
  "atk-s0519a:450_1": "brahmacariyenāti tena pahānasīlena visesabhūtena maggabrahmacariyena. Ye pana “teneva",
  "atk-s0519a:450_2": "brahmacariyenā”ti paṭhanti, tesaṃ ayaṃ pāṭho “vāsanābhāgiyaṃ nāma suttaṃ dānakathā,",
  "atk-s0519a:450_3": "sīlakathā, saggakathā, puññavipākakathā”ti. Ye pana “tena brahmacariyenā”ti paṭhanti,",
  "atk-s0519a:450_4": "tesaṃ ayaṃ pāṭho – “vāsanābhāgiyaṃ nāma suttaṃ dānakathā, sīlakathā, saggakathā kāmānaṃ",
  "atk-s0519a:450_5": "ādīnavo nekkhamme ānisaṃso”ti. Tattha katamo pāṭho yuttataroti? Pacchimo pāṭhoti",
  "atk-s0519a:450_6": "niṭṭhaṃ gantabbaṃ. Yasmā “nibbedhabhāgiyaṃ nāma suttaṃ yā catusaccappakāsanā”ti vakkhati,",
  "atk-s0519a:450_7": "na hi mahāthero sāvasesaṃ katvā dhammaṃ desesīti.",
  "atk-s0519a:451_0": "“Natthi pajānanā”tiādinā ubhinnaṃ suttānaṃ sātisayaṃ asaṅkarakāraṇaṃ dasseti. Tattha",
  "atk-s0519a:451_1": "pajānanāti ariyamaggassa padaṭṭhānabhūtā vuṭṭhānagāminī vipassanāpaññā. Imāni cattāri",
  "atk-s0519a:451_2": "suttānīti imesaṃ suttānaṃ vāsanābhāgiyanibbedhabhāgiyānaṃ vakkhamānānañca saṃkilesabhāgiyaasekkhabhāgiyānaṃ",
  "atk-s0519a:451_3": "vasena cattāri suttāni. Desanāyāti desanānayena. Sabbato vicayena hārena vicinitvāti",
  "atk-s0519a:451_4": "sabbatobhāgena ekādasasu ṭhānesu pakkhipitvā vicayena hārena vicinitvā. “Yuttihārena",
  "atk-s0519a:451_5": "yojetabbānī”ti etena vicayahārayuttihārā vibhattihārassa parikammaṭṭhānanti dasseti.",
  "atk-s0519a:451_6": "“Yāvatikā ñāṇassa bhūmī”ti iminā vibhattihārassa mahāvisayataṃ dasseti.",
  "atk-s0519a:452_0": "34. Evaṃ vāsanābhāgiyanibbedhabhāgiyabhāvehi dhamme ekadesena vibhajitvā idāni tesaṃ",
  "atk-s0519a:452_1": "kilesabhāgiyaasekkhabhāgiyabhāvehi sādhāraṇāsādhāraṇabhāvehi vibhajituṃ “tattha katame",
  "atk-s0519a:452_2": "dhammā sādhāraṇā”tiādi āraddhaṃ. Tattha katame dhammāti katame sabhāvadhammā. Sādhāraṇāti",
  "atk-s0519a:452_3": "avisiṭṭhā, samānāti attho. Dve dhammāti duve pakatiyo. Pakatiattho hi ayaṃ dhamma-saddo",
  "atk-s0519a:452_4": "“jātidhammānaṃ sattāna”ntiādīsu viya. Nāmasādhāraṇāti nāmena sādhāraṇā, kusalākusalāti",
  "atk-s0519a:452_5": "samānanāmāti attho. Vatthusādhāraṇāti vatthunā nissayena sādhāraṇā, ekasantatipatitatāya",
  "atk-s0519a:452_6": "samānavatthukāti attho. Visesato saṃkilesapakkhe pahānekaṭṭhā nāmasādhāraṇā, sahajekaṭṭhā",
  "atk-s0519a:452_7": "vatthusādhāraṇā. Aññampi evaṃ jātiyanti kiccapaccayapaṭipakkhādīhi samānaṃ saṅgaṇhāti.",
  "atk-s0519a:452_8": "Micchattaniyatānaṃ aniyatānanti idaṃ puthujjanānaṃ upalakkhaṇaṃ. Tasmā sassatavādā",
  "atk-s0519a:452_9": "ucchedavādāti ādiko sabbo puthujjanabhedo āharitvā vattabbo. Dasanappahātabbā kilesā",
  "atk-s0519a:452_10": "sādhāraṇā micchattaniyatānaṃ aniyatānaṃ eva ca sambhavato sammattaniyatānaṃ asambhavato",
  "atk-s0519a:452_11": "ca. Iminā nayena sesapadesupi attho veditabbo.",
  "atk-s0519a:453_0": "Ariyasāvakoti sekkhaṃ sandhāya vadati. Sabbā sā avītarāgehi sādhāraṇāti lokiyasamāpatti",
  "atk-s0519a:453_1": "rūpāvacarā arūpāvacarā dibbavihāro brahmavihāro paṭhamajjhānasamāpattīti evamādīhi",
  "atk-s0519a:453_2": "pariyāyehi sādhāraṇā. Kusalasamāpatti pana iminā pariyāyena siyā asādhāraṇā, imaṃ",
  "atk-s0519a:453_3": "pana dosaṃ passantā keci “yaṃ kiñci…pe… sabbā sā avītarāgehi sādhāraṇā”ti paṭhanti.",
  "atk-s0519a:453_4": "Kathaṃ te odhiso gahitā, atha odhiso gahetabbā, kathaṃ sādhāraṇāti? Anuyogaṃ manasikatvā",
  "atk-s0519a:453_5": "taṃ visodhento āha – “sādhāraṇā hi dhammā evaṃ aññamañña”ntiādi. Tassattho – yathā",
  "atk-s0519a:453_6": "micchattaniyatānaṃ aniyatānañca sādhāraṇāti vuttaṃ, evaṃ sādhāraṇā dhammā na sabbasattānaṃ",
  "atk-s0519a:453_7": "sādhāraṇatāya sādhāraṇā, kasmā? Yasmā aññamaññaṃ paraṃ paraṃ sakaṃ sakaṃ visayaṃ",
  "atk-s0519a:453_8": "nātivattanti. Paṭiniyatañhi tesaṃ pavattiṭṭhānaṃ, itarathā tathā vohāro eva na siyāti",
  "atk-s0519a:453_9": "adhippāyo. Yasmā ca ete eva dhammā evaṃ niyatā visayā, tasmā “yopi imehi dhammehi",
  "atk-s0519a:453_10": "samannāgato na so taṃ dhammaṃ upātivattatī”ti āha. Na hi micchattaniyatānaṃ aniyatānañca",
  "atk-s0519a:453_11": "dassanena pahātabbā kilesā na santi, aññesaṃ vā santīti evaṃ sesepi vattabbaṃ.",
  "atk-s0519a:454_0": "Asādhāraṇo nāma dhammo tassa tassa puggalassa paccattaniyato ariyesu sekkhāsekkhadhammavasena",
  "atk-s0519a:454_1": "anariyesu sabbābhabbapahātabbavasena gavesitabbo, itarassa tathā niddisitabbabhāvābhāvato.",
  "atk-s0519a:454_2": "So ca kho sādhāraṇāvidhuratāya taṃ taṃ upādāya tathāvuttadesanānusārenāti imamatthaṃ",
  "atk-s0519a:454_3": "dasseti “katame dhammā asādhāraṇā yāva desanaṃ upādāya gavesitabbā sekkhāsekkhā bhabbābhabbā”ti",
  "atk-s0519a:454_4": "iminā. Aṭṭhamakassāti sotāpattiphalasacchikiriyāya paṭipannassa. Dhammatāti dhammasabhāvo",
  "atk-s0519a:454_5": "paṭhamassa maggaṭṭhatā dutiyassa phalaṭṭhatā. Paṭhamassa vā pahīyamānakilesatā. Dutiyassa",
  "atk-s0519a:454_6": "pahīnakilesatā. Puna aṭṭhamakassāti anāgāmimaggaṭṭhassa. Nāmanti sekkhāti nāmaṃ.",
  "atk-s0519a:454_7": "Dhammatāti taṃtaṃmaggaṭṭhatā heṭṭhimaphalaṭṭhatā ca. Paṭipannakānanti maggasamaṅgīnaṃ.",
  "atk-s0519a:454_8": "Nāmanti paṭipannakāti nāmaṃ. Evaṃ “aṭṭhamakassā”tiādinā ariyapuggalesu asādhāraṇadhammaṃ",
  "atk-s0519a:454_9": "dassetvā itaresu nayadassanatthaṃ “evaṃ visesānupassinā”tiādi vuttaṃ. Lokiyadhammesu",
  "atk-s0519a:454_10": "eva hi hīnādibhāvo. Tattha visesānupassināti asādhāraṇadhammānupassinā. Micchattaniyatānaṃ",
  "atk-s0519a:454_11": "aniyatā dhammā sādhāraṇā micchattaniyatā dhammā asādhāraṇā. Micchattaniyatesupi niyatamicchādiṭṭhikānaṃ",
  "atk-s0519a:454_12": "aniyatā dhammā sādhāraṇā. Niyatamicchādiṭṭhi asādhāraṇāti iminā nayena visesānupassinā veditabbā.",
  "atk-s0519a:455_0": "Evaṃ nānānayehi dhammavibhattiṃ dassetvā idāni bhūmivibhattiṃ padaṭṭhānavibhattiñca",
  "atk-s0519a:455_1": "vibhajitvā dassetuṃ “dassanabhūmī”tiādimāha. Tattha dassanabhūmīti paṭhamamaggo.",
  "atk-s0519a:455_2": "Yasmā pana paṭhamamaggakkhaṇe ariyasāvako sammattaniyāmaṃ okkamanto nāma hoti, tato",
  "atk-s0519a:455_3": "paraṃ okkanto, tasmā “dassanabhūmi niyāmāvakkantiyā padaṭṭhāna”nti vuttaṃ. Kiñcāpi",
  "atk-s0519a:455_4": "heṭṭhimo heṭṭhimo maggo upariuparimaggādhigamassa kāraṇaṃ hoti, sakkāyadiṭṭhiādīni",
  "atk-s0519a:455_5": "appahāya kāmarāgabyāpādādippahānassa asakkuṇeyyattā. Tathāpi ariyamaggo attano phalassa",
  "atk-s0519a:455_6": "visesakāraṇaṃ āsannakāraṇañcāti dassetuṃ “bhāvanābhūmi uttarikānaṃ phalānaṃ pattiyā",
  "atk-s0519a:455_7": "padaṭṭhāna”nti vuttaṃ. Sukhā paṭipadā khippābhiññā ñāṇuttarassa tathāvidhapaccayasamāyoge",
  "atk-s0519a:455_8": "ca hotīti sā vipassanāya padaṭṭhānanti vuttā. Itarā pana tissopi paṭipadā samathaṃ",
  "atk-s0519a:455_9": "āvahanti eva. Tāsu sabbamudutāya dassitāya sesāpi dassitā evāti āha – “dukkhā paṭipadā",
  "atk-s0519a:455_10": "dandhābhiññā samathassa padaṭṭhāna”nti.",
  "atk-s0519a:456_0": "Dānamayaṃ puññakiriyavatthūti dānameva dānamayaṃ, pujjaphalanibbattanaṭṭhena puññaṃ,",
  "atk-s0519a:456_1": "tadeva kattabbato kiriyā, payogasampattiyādīnaṃ adhiṭṭhānabhāvato vatthu cāti dānamayapuññakiriyavatthu.",
  "atk-s0519a:456_2": "Paratoghosassāti dhammassavanassa. Sādhāraṇanti na bījaṃ viya aṅkurassa, dassanabhūmiādayo",
  "atk-s0519a:456_3": "viya vā niyāmāvakkantiādīnaṃ āveṇikaṃ, atha kho sādhāraṇaṃ, tadaññakāraṇehipi paratoghosassa",
  "atk-s0519a:456_4": "pavattanatoti adhippāyo. Tattha keci dāyakassa dānānumodanaṃ āciṇṇanti dānaṃ paratoghosassa",
  "atk-s0519a:456_5": "kāraṇanti vadanti. Dāyako pana dakkhiṇāvisuddhiṃ ākaṅkhanto dānasīlādiguṇavisesānaṃ",
  "atk-s0519a:456_6": "savane yuttappayutto hotīti dānaṃ dhammassavanassa kāraṇaṃ vuttaṃ.",
  "atk-s0519a:457_0": "Sīlasampanno vippaṭisārābhāvena samāhito dhammacintāsamattho hotīti sīlaṃ cintāmayañāṇassa",
  "atk-s0519a:457_1": "kāraṇanti āha “sīlamaya”ntiādi. Bhāvanāmayanti samathasaṅkhātaṃ bhāvanāmayaṃ. Bhāvanāmayiyāti",
  "atk-s0519a:457_2": "uparijhānasaṅkhātāya vipassanāsaṅkhātāya ca bhāvanāmayiyā. Purimaṃ purimañhi pacchimassa",
  "atk-s0519a:457_3": "pacchimassa padaṭṭhānaṃ. Idāni yasmā dānaṃ sīlaṃ lokiyabhāvanā ca na kevalaṃ yathāvuttaparatoghosādīnaṃyeva,",
  "atk-s0519a:457_4": "atha kho yathākkamaṃ pariyattibāhusaccakammaṭṭhānānuyogamaggasammādiṭṭhīnampi paccayā",
  "atk-s0519a:457_5": "honti, tasmā tampi nayaṃ dassetuṃ puna “dānamaya”ntiādinā desanaṃ vaḍḍhesi. Tathā",
  "atk-s0519a:457_6": "patirūpadesavāsādayo kāyavivekacittavivekādīnaṃ kāraṇaṃ hotīti imaṃ nayaṃ dassetuṃ",
  "atk-s0519a:457_7": "“patirūpadesavāso”tiādimāha. Tattha kusalavīmaṃsāyāti paṭisaṅkhānupassanāya. Akusalapariccāgoti",
  "atk-s0519a:457_8": "iminā pahānapariññā vuttāti. Samādhindriyassāti maggasamādhindriyassa. Sesaṃ suviññeyyameva.",
  "atk-s0519a:458": "Vibhattihāravibhaṅgavaṇṇanā niṭṭhitā.",
  "atk-s0519a:459": "9. Parivattanahāravibhaṅgavaṇṇanā",
  "atk-s0519a:460_0": "35. Tattha katamo parivattano hāroti parivattanahāravibhaṅgo. Tattha yasmā saṃvaṇṇiyamāne",
  "atk-s0519a:460_1": "sutte yathāniddiṭṭhānaṃ kusalākusaladhammānaṃ paṭipakkhabhūte akusalakusaladhamme",
  "atk-s0519a:460_2": "pahātabbabhāvādivasena niddhāraṇaṃ paṭipakkhato parivattanaṃ, tasmā “sammādiṭṭhissa",
  "atk-s0519a:460_3": "purisapuggalassa micchādiṭṭhi nijjiṇṇā bhavatī”tiādi āraddhaṃ. Tattha sammā pasatthā,",
  "atk-s0519a:460_4": "sundarā diṭṭhi etassāti sammādiṭṭhi, tassa. Sā panassa sammādiṭṭhitā pubbabhāgasammādiṭṭhiyā",
  "atk-s0519a:460_5": "vā lokuttarasammādiṭṭhiyā vā veditabbā. Micchādiṭṭhi nijjiṇṇā bhavatīti purimanaye",
  "atk-s0519a:460_6": "vipassanāsammādiṭṭhiyā pahīnā hoti, vikkhambhitāti attho. Pacchimanaye paṭhamamaggasammādiṭṭhiyā",
  "atk-s0519a:460_7": "pahīnā samucchinnāti attho.",
  "atk-s0519a:461_0": "Ye cassa micchādiṭṭhipaccayāti micchābhinivesahetu ye ariyānaṃ adassanakāmatādayo",
  "atk-s0519a:461_1": "lobhādayo pāṇātipātādayo ca aneke lāmakaṭṭhena pāpakā akosallasambhūtaṭṭhena akusalā",
  "atk-s0519a:461_2": "dhammā uppajjeyyuṃ. Imassa āraddhavipassakassa ariyassa ca. Dhammāti samathavipassanādhammā,",
  "atk-s0519a:461_3": "sattattiṃsabodhipakkhiyadhammā vā anuppannā vā sambhavanti uppannā, bhāvanāpāripūriṃ",
  "atk-s0519a:461_4": "gacchanti. Sammāsaṅkappassātiādīnampi imināva nayena attho veditabbo. Ayaṃ pana viseso",
  "atk-s0519a:461_5": "– sammāvimuttiādīnaṃ micchāvimutti avimuttāva samānā “vimuttā maya”nti evaṃsaññino",
  "atk-s0519a:461_6": "avimuttiyaṃ vā vimuttisaññino. Tatrāyaṃ vacanattho – micchā pāpikā vimutti vimokkho",
  "atk-s0519a:461_7": "etassāti micchāvimutti. Aṭṭhaṅgā ca micchāvimutti yathāvuttenākārena micchābhinivesavasena",
  "atk-s0519a:461_8": "ca pavattā antadvayalakkhaṇā. Sammāvimutti pana phaladhammā, micchādiṭṭhike samāsevato",
  "atk-s0519a:461_9": "micchāvimokkho vā micchāvimutti. Micchāvimuttiñāṇadassanaṃ pana micchāvimokkhe micchādiṭṭhiyā",
  "atk-s0519a:461_10": "ca sāranti gahaṇavasena pavatto akusalacittuppādo antamaso pāpaṃ katvā “sukataṃ mayā”ti",
  "atk-s0519a:461_11": "paccavekkhato uppannamoho ca. Sammāvimuttiñāṇadassanassāti ettha sekkhānaṃ paccavekkhaṇañāṇaṃ",
  "atk-s0519a:461_12": "sammāvimuttiñāṇadassananti adhippetaṃ. Tañhi uttaribhāvanāpāripūriyā saṃvattati.",
  "atk-s0519a:462_0": "36. Evaṃ sammādiṭṭhiādimukhena micchādiṭṭhiādiṃ dassetvā puna pāṇātipātaadinnādānakāmesumicchācārādito",
  "atk-s0519a:462_1": "veramaṇiyādīhi pāṇātipātādīnaṃ parivattanaṃ dassetuṃ “yassā”tiādi āraddhaṃ. Tattha",
  "atk-s0519a:462_2": "kālavādissāti lakkhaṇavacanaṃ. Kālena sāpadesaṃ pariyantavatiṃ atthasañhitanti so",
  "atk-s0519a:462_3": "samphappalāpassa pahānāya paṭipanno hotīti vuttaṃ.",
  "atk-s0519a:463_0": "Puna “ye ca kho kecī”tiādinā sammādiṭṭhiādimukheneva micchādiṭṭhiādīhi eva parivattanaṃ",
  "atk-s0519a:463_1": "pakārantarena dasseti. Tattha sandiṭṭhikāti paccakkhā. Sahadhammikāti sakāraṇā. Gārayhāti",
  "atk-s0519a:463_2": "garahitabbayuttā. Vādānuvādāti vādā ceva anuvādā ca. “Vādānupātā”tipi pāṭho, vādānupavattiyoti",
  "atk-s0519a:463_3": "attho. Pujjāti pūjanīyā. Pāsaṃsāti pasaṃsitabbā.",
  "atk-s0519a:464_0": "Puna “ye ca kho kecī”tiādinā majjhimāya paṭipattiyā antadvayaparivattanaṃ dasseti.",
  "atk-s0519a:464_1": "Tattha bhuñjitabbātiādīni cattāri padāni vatthukāmavasena yojetabbāni. Bhāvayitabbā",
  "atk-s0519a:464_2": "bahulīkātabbāti padadvayaṃ kilesakāmavasena. Tesaṃ adhammoti bhāvetabbo nāma dhammo",
  "atk-s0519a:464_3": "siyā, kāmā ca tesaṃ bhāvetabbā icchitā, kāmehi ca veramaṇī kāmānaṃ paṭipakkho, iti",
  "atk-s0519a:464_4": "sā tesaṃ adhammo āpajjatīti adhippāyo.",
  "atk-s0519a:465_0": "Niyyāniko dhammoti saha vipassanāya ariyamaggo. Dukkhoti pāpaṃ nijjarāpessāmāti pavattitaṃ",
  "atk-s0519a:465_1": "sarīratāpanaṃ vadati. Sukhoti anavajjapaccayaparibhogasukhaṃ. Etesupi vāresu vuttanayeneva",
  "atk-s0519a:465_2": "adhammabhāvāpatti vattabbā. Idāni asubhasaññādimukhena subhasaññādiparivattanaṃ dassetuṃ",
  "atk-s0519a:465_3": "“yathā vā panā”tiādi vuttaṃ. Āraddhavipassakassa kilesāsucipaggharaṇavasena tebhūmakasaṅkhārā",
  "atk-s0519a:465_4": "asubhato upaṭṭhahantīti katvā vuttaṃ “sabbasaṅkhāresu asubhānupassino viharato”ti.",
  "atk-s0519a:465_5": "“Yaṃ yaṃ vā panā”tiādinā paṭipakkhassa lakkhaṇaṃ vibhāveti. Tattha ajjhāpannoti adhiāpanno,",
  "atk-s0519a:465_6": "abhiupagato pariññātoti attho.",
  "atk-s0519a:466": "Parivattanahāravibhaṅgavaṇṇanā niṭṭhitā.",
  "atk-s0519a:467": "10. Vevacanahāravibhaṅgavaṇṇanā",
  "atk-s0519a:468_0": "37. Tattha katamo vevacano hāroti vevacanahāravibhaṅgo. Tattha yathā vevacananiddeso",
  "atk-s0519a:468_1": "hoti, taṃ dassetuṃ “ekaṃ bhagavā dhammaṃ aññamaññehi vevacanehi niddisatī”ti vuttaṃ.",
  "atk-s0519a:468_2": "Vevacanehīti pariyāyasaddehīti attho. Padattho pubbe vutto eva. Kasmā pana bhagavā",
  "atk-s0519a:468_3": "ekaṃ dhammaṃ anekapariyāyehi niddisatīti? Vuccate – desanākāle āyatiñca kassaci kathañci",
  "atk-s0519a:468_4": "tadatthapaṭibodho siyāti pariyāyavacanaṃ, tasmiṃ khaṇe vikkhittacittānaṃ aññavihitānaṃ",
  "atk-s0519a:468_5": "aññena pariyāyena tadatthāvabodhanatthaṃ pariyāyavacanaṃ. Teneva padena puna vacane",
  "atk-s0519a:468_6": "tadaññesaṃ tattha adhigatatā siyāti mandabuddhīnaṃ punappunaṃ tadatthasallakkhaṇe",
  "atk-s0519a:468_7": "asammosanatthaṃ pariyāyavacanaṃ. Anekepi atthā samānabyañjanā hontīti yā atthantaraparikappanā",
  "atk-s0519a:468_8": "siyā, tassā parivajjanatthampi pariyāyavacanaṃ anaññassa vacane anekāhi tāhi tāhi",
  "atk-s0519a:468_9": "saññāhi tesaṃ tesaṃ atthānaṃ ñāpanatthampi pariyāyavacanaṃ seyyathāpi nighaṇṭusatthe.",
  "atk-s0519a:468_10": "Dhammakathikānaṃ tantiatthupanibandhanaparāvabodhanānaṃ sukhasiddhiyāpi pariyāyavacanaṃ.",
  "atk-s0519a:468_11": "Attano dhammaniruttipaṭisambhidāppattiyā vibhāvanatthaṃ, veneyyānaṃ tattha bījāvāpanatthaṃ",
  "atk-s0519a:468_12": "vā pariyāyavacanaṃ bhagavā niddisati.",
  "atk-s0519a:469_0": "Kiṃ bahunā yassā dhammadhātuyā suppaṭividdhattā sammāsambuddhā yathā sabbasmiṃ atthe",
  "atk-s0519a:469_1": "appaṭihatañāṇācārā, tathā sabbasmiṃ saddavohāreti ekampi atthaṃ anekehi pariyāyehi",
  "atk-s0519a:469_2": "bodheti, na tattha dandhāyitattaṃ vitthāyitattaṃ atthassa. Nāpi dhammadesanāhāni,",
  "atk-s0519a:469_3": "āveṇikovāyaṃ buddhadhammoti pariyāyadesanaṃ dassento “āsā”tiādimāha. Tattha atthaṃ",
  "atk-s0519a:469_4": "dassento “āsā nāma vuccati yā bhavissassa atthassā”tiādimāha. Tattha bhavissassa",
  "atk-s0519a:469_5": "atthassāti anāgatassa icchitabbassa atthassa. “Avassaṃ āgamissatī”tiādinā tassā pavattiyākāraṃ",
  "atk-s0519a:469_6": "dasseti. Anāgatatthavisayā taṇhā āsā. Anāgatapaccuppannatthavisayā taṇhā pihāti ayametāsaṃ viseso.",
  "atk-s0519a:470_0": "Atthanipphattipaṭipālanāti yāya icchitassa atthassa nipphattiṃ paṭipāleti āgameti,",
  "atk-s0519a:470_1": "yāya vā nipphannaṃ atthaṃ paṭipāleti rakkhati. Ayaṃ abhinandanā nāma, yathāladdhassa",
  "atk-s0519a:470_2": "atthassa kelāyanā nāmāti attho. Taṃ atthanipphattiṃ sattasaṅkhāravasena vibhajitvā",
  "atk-s0519a:470_3": "dassento “piyaṃ vā ñāti”ntiādimāha. Tattha dhammanti rūpādiārammaṇadhammaṃ, atiiṭṭhārammaṇaṃ",
  "atk-s0519a:470_4": "abhinandati, aniṭṭhārammaṇehipi taṃ dassetuṃ “appaṭikkūlato vā abhinandatī”ti vuttaṃ.",
  "atk-s0519a:470_5": "Paṭikkūlepi hi vipallāsavasena sattaṃ, saṅkhāraṃ vā appaṭikkūlato abhinandati.",
  "atk-s0519a:471_0": "Yāsu anekadhātūsu pavattiyā taṇhā “anekadhātūsu sarā”ti vuttā, tā dhātuyo vibhāgena",
  "atk-s0519a:471_1": "dassetuṃ “cakkhudhātū”tiādi vuttaṃ. Kiñcāpi dhātuvibhaṅgādīsu kāmadhātuādayo aññāpi",
  "atk-s0519a:471_2": "anekadhātuyo āgatā, tāsampi ettheva samavarodhoti dassanatthaṃ aṭṭhārasevettha dassitā.",
  "atk-s0519a:471_3": "Keci rūpādhimuttātiādi tāsu dhātūsu taṇhāya pavattidassanaṃ. Tattha yasmā pañca ajjhattikā",
  "atk-s0519a:471_4": "dhātuyo satta ca viññāṇadhātuyo dhammadhātu ca dhammārammaṇeneva saṅgahitā, tasmā",
  "atk-s0519a:471_5": "aṭṭhārasa dhātuyo uddisitvā chaḷeva taṇhāya pavattiṭṭhānāni vibhattānīti daṭṭhabbaṃ.",
  "atk-s0519a:471_6": "Taṇhāpakkhā nekkhammassitāpi domanassupavicārā tassa anuttaresu vimokkhesu pihaṃ",
  "atk-s0519a:471_7": "upaṭṭhāpayato uppajjati “pihapaccayā domanassa”nti vacanato, ko pana vādo gehassitesu",
  "atk-s0519a:471_8": "domanassupavicāresūti imāni catuvīsati padāni “taṇhāpakkho”ti vuttaṃ. Gehassitā pana",
  "atk-s0519a:471_9": "upekkhā aññāṇupekkhatāya yathābhinivesassa paccayo hotīti “yā cha upekkhā gehassitā,",
  "atk-s0519a:471_10": "ayaṃ diṭṭhipakkho”ti vuttaṃ.",
  "atk-s0519a:472_0": "38. Idāni tesaṃ upavicārānaṃ taṇhāpariyāyaṃ dassento “sāyeva patthanākārena dhammanandī”tiādimāha.",
  "atk-s0519a:472_1": "Puna cittaṃ paññā bhagavā dhammo saṅgho sīlaṃ cāgoti imesaṃ pariyāyavacananiddhāraṇena",
  "atk-s0519a:472_2": "vevacanahāraṃ vibhajitvā dassetuṃ “cittaṃ mano viññāṇa”ntiādi āraddhaṃ. Tattha “aññampi",
  "atk-s0519a:472_3": "evaṃ jātiya”nti iminā paññā pajānanā vicayo pavicayo dhammavicayo sallakkhaṇā upalakkhaṇā",
  "atk-s0519a:472_4": "paccupalakkhaṇā paṇḍiccaṃ kosallaṃ nepuññaṃ vebhabyā cintā upaparikkhā bhūrī medhā",
  "atk-s0519a:472_5": "pariṇāyikā vipassanā sampajaññaṃ patodo paññā paññindriyaṃ paññābalaṃ paññāsatthaṃ",
  "atk-s0519a:472_6": "paññāpāsādo paññāāloko paññāobhāso paññāpajjoto paññāratanaṃ amohoti evamādīnampi",
  "atk-s0519a:472_7": "paññāya pariyāyasaddānaṃ saṅgaho daṭṭhabbo.",
  "atk-s0519a:473_0": "Pañcindriyāni lokuttarānīti khaye ñāṇantiādīni pañcindriyāni lokuttarāni, lokuttarapaññāya",
  "atk-s0519a:473_1": "vevacanānīti attho. Sabbā paññāti itarehi vevacanehi vuttā sabbā paññā lokiyalokuttaramissikāti",
  "atk-s0519a:473_2": "attho. “Api cā”tiādinā imināpi pariyāyena vevacanaṃ vattabbanti dasseti. Ādhipateyyaṭṭhenāti",
  "atk-s0519a:473_3": "adhimokkhalakkhaṇe ādhipateyyaṭṭhena. Yathā ca buddhānussatiyaṃ vuttanti yathā buddhānussatiniddese",
  "atk-s0519a:473_4": "“itipi so bhagavā”tiādinā pāḷiyā so bhagavā itipi arahaṃ…pe… itipi bhagavāti anekehi",
  "atk-s0519a:473_5": "vevacanehi bhagavā anussaritabboti vuttaṃ. Imināva nayena balanipphattigato vesārajjappatto",
  "atk-s0519a:473_6": "yāva dhammobhāsapajjotakaroti, etehi pariyāyehi buddhassa bhagavato vevacanaṃ buddhānussatiyaṃ",
  "atk-s0519a:473_7": "vattabbanti padaṃ āharitvā sambandho veditabbo. Etānipi katipayāni eva bhagavato",
  "atk-s0519a:473_8": "vevacanāni. Asaṅkhyeyyā hi buddhaguṇā guṇanemittakāni ca bhagavato nāmāni. Vuttañhetaṃ dhammasenāpatinā –",
  "atk-s0519a:474": "“Asaṅkhyeyyāni nāmāni, saguṇena mahesino;",
  "atk-s0519a:475": "Guṇena nāmamuddheyyaṃ, api nāma sahassato”ti. ;",
  "atk-s0519a:476_0": "Dhammānussatiyaṃ “asaṅkhata”ntiādīsu na kenaci paccayena saṅkhatanti asaṅkhataṃ.",
  "atk-s0519a:476_1": "Natthi etassa anto vināsoti anantaṃ. Āsavānaṃ anārammaṇato anāsavaṃ. Aviparītasabhāvattā",
  "atk-s0519a:476_2": "saccaṃ. Saṃsārassa paratīrabhāvato pāraṃ. Nipuṇañāṇavisayattā sukhumasabhāvattā ca",
  "atk-s0519a:476_3": "nipuṇa. Anupacitañāṇasambhārehi daṭṭhuṃ na sakkāti sududdasaṃ. Uppādajarāhi anabbhāhatattā",
  "atk-s0519a:476_4": "ajajjaraṃ. Thirabhāvena dhuvaṃ. Jarāmaraṇehi apalujjanato apalokitaṃ. Maṃsacakkhunā",
  "atk-s0519a:476_5": "dibbacakkhunā ca apassitabbattā anidassanaṃ. Rāgādipapañcābhāvena nippapañcaṃ. Kilesābhisaṅkhārānaṃ",
  "atk-s0519a:476_6": "vūpasamahetutāya santaṃ.",
  "atk-s0519a:477_0": "Amatahetutāya bhaṅgābhāvato ca amataṃ. Uttamaṭṭhena atappakaṭṭhena ca paṇītaṃ. Asivānaṃ",
  "atk-s0519a:477_1": "kammakilesavipākavaṭṭānaṃ abhāvena sivaṃ. Catūhi yogehi anupaddavabhāvena khemaṃ.",
  "atk-s0519a:477_2": "Taṇhā khīyati etthāti taṇhakkhayo. Katapuññehipi kadācideva passitabbattā acchariyaṃ.",
  "atk-s0519a:477_3": "Abhūtapubbattā abbhutaṃ. Anantarāyattā anītikaṃ. Anantarāyabhāvahetuto anītikadhammaṃ.",
  "atk-s0519a:478_0": "Anibbattisabhāvattā ajātaṃ. Tato eva abhūtaṃ. Ubhayenāpi uppādarahitanti vuttaṃ hoti.",
  "atk-s0519a:478_1": "Kenaci anupaddutattā anupaddavaṃ. Na kenaci paccayena katanti akataṃ. Natthi ettha",
  "atk-s0519a:478_2": "sokoti asokaṃ. Sokahetuvigamena visokaṃ. Kenaci anupasajjitabbattā anupasaggaṃ. Anupasaggabhāvahetuto anupasaggadhammaṃ.",
  "atk-s0519a:479_0": "Gambhīrañāṇagocarato gambhīraṃ. Sammāpaṭipattiṃ vinā passituṃ pattuṃ asakkuṇeyyattā",
  "atk-s0519a:479_1": "duppassaṃ. Sabbalokaṃ uttaritvā ṭhitanti uttaraṃ. Natthi etassa uttaranti anuttaraṃ.",
  "atk-s0519a:479_2": "Samassa sadisassa abhāvena asamaṃ. Paṭibhāgābhāvena appaṭisamaṃ. Uttamaṭṭhena jeṭṭhaṃ,",
  "atk-s0519a:479_3": "pāsaṃsatamattā vā jeṭṭhaṃ. Saṃsāradukkhaṭṭitehi letabbato leṇaṃ. Tato rakkhaṇato",
  "atk-s0519a:479_4": "tāṇaṃ. Raṇābhāvena araṇaṃ. Aṅgaṇābhāvena anaṅgaṇaṃ. Niddosatāya akācaṃ. Rāgādimalāpagamena",
  "atk-s0519a:479_5": "vimalaṃ. Catūhi oghehi anajjhottharaṇīyato dīpo. Saṃsāravūpasamasukhatāya sukhaṃ.",
  "atk-s0519a:479_6": "Pamāṇakaradhammābhāvato appamāṇaṃ, gaṇetuṃ etassa na sakkāti ca appamāṇaṃ. Saṃsārasamudde",
  "atk-s0519a:479_7": "anosīdanaṭṭhānatāya patiṭṭhā. Rāgādikiñcanābhāvena pariggahābhāvena ca akiñcananti",
  "atk-s0519a:479_8": "evamattho daṭṭhabbo.",
  "atk-s0519a:480_0": "Saṅghānussatiyaṃ sattānaṃ sāroti sīlasārādisāraguṇayogato sattesu sārabhūto. Sattānaṃ",
  "atk-s0519a:480_1": "maṇḍoti gorasesu sappimaṇḍo viya sattesu maṇḍabhūto. Sāraguṇavaseneva sattesu uddharitabbato",
  "atk-s0519a:480_2": "sattānaṃ uddhāro. Niccalaguṇatāya sattānaṃ esikā. Guṇasobhāsurabhibhāvena sattānaṃ",
  "atk-s0519a:480_3": "pasūnaṃ surabhi kusumanti attho.",
  "atk-s0519a:481_0": "Guṇesu uttamaṅgaṃ paññā tassā upasobhāhetutāya sīlaṃ uttamaṅgopasobhanaṃ vuttaṃ.",
  "atk-s0519a:481_1": "Sīlesu paripūrakārino anijjhantā nāma guṇā natthīti “nidhānañca sīlaṃ sabbadobhaggasamatikkamanaṭṭhenā”ti",
  "atk-s0519a:481_2": "vuttaṃ. Ayañca attho ākaṅkheyyasuttena dīpetabbo. Aparampi vuttaṃ – “ijjhati, bhikkhave,",
  "atk-s0519a:481_3": "sīlavato cetopaṇidhi visuddhattā”ti. Sippanti dhanusippaṃ. Dhaññanti dhanāyitabbaṃ.",
  "atk-s0519a:481_4": "Dhammavolokanatāyāti samathavipassanādidhammassa volokanabhāvena. Volokanaṭṭhenāti",
  "atk-s0519a:481_5": "sattabhūmakādipāsāde viya sīle ṭhatvā abhiññācakkhunā lokassa voloketuṃ sakkāti vuttaṃ.",
  "atk-s0519a:481_6": "Sabbabhūmānuparivatti ca sīlaṃ catubhūmakakusalassāpi tadanuvattanato. Sesaṃ uttānamevāti.",
  "atk-s0519a:482": "Vevacanahāravibhaṅgavaṇṇanā niṭṭhitā.",
  "atk-s0519a:483": "11. Paññattihāravibhaṅgavaṇṇanā",
  "atk-s0519a:484_0": "39. Tattha katamo paññattihāroti paññattihāravibhaṅgo. Tattha kā panāyaṃ paññattīti?",
  "atk-s0519a:484_1": "Āha “yā pakatikathāya desanā”ti. Idaṃ vuttaṃ hoti – yā desanāhārādayo viya assādādipadatthavisesaniddhāraṇaṃ",
  "atk-s0519a:484_2": "akatvā bhagavato sābhāvikadhammakathāya desanā. Yā tassā paññāpanā, ayaṃ paññattihāro.",
  "atk-s0519a:484_3": "Yasmā pana sā bhagavato tathā tathā veneyyasantāne yathādhippetamatthaṃ nikkhipatīti",
  "atk-s0519a:484_4": "nikkhepo. Tassa cāyaṃ hāro dukkhādisaṅkhāte bhāge pakārehi ñāpeti, asaṅkarato vā",
  "atk-s0519a:484_5": "ṭhapeti, tasmā “nikkhepapaññattī”ti vutto. Iti pakatikathāya desanāti saṅkhepena",
  "atk-s0519a:484_6": "vuttamatthaṃ vitthārena vibhajituṃ “kā ca pakatikathāya desanā”ti pucchitvā “cattāri saccānī”tiādimāha.",
  "atk-s0519a:485_0": "Tattha idaṃ dukkhanti ayaṃ paññattīti kakkhaḷaphusanādisabhāve rūpārūpadhamme atītādivasena",
  "atk-s0519a:485_1": "anekabhedabhinne abhinditvā pīḷanasaṅkhatasantāpavipariṇāmaṭṭhatāsāmaññena yā kucchitabhāvādimukhena",
  "atk-s0519a:485_2": "ekajjhaṃ gahaṇassa kāraṇabhūtā paññatti, kā pana sāti? Nāmapaññattinibandhanā tajjāpaññatti.",
  "atk-s0519a:485_3": "“Viññattivikārasahito saddo evā”ti apare. Iminā nayena tattha tattha paññattiattho",
  "atk-s0519a:485_4": "veditabbo. “Pañcannaṃ khandhāna”ntiādinā tassā paññattiyā upādānaṃ dasseti. Dasannaṃ",
  "atk-s0519a:485_5": "indriyānanti aṭṭha rūpindriyāni manindriyaṃ vedanindriyanti evaṃ dasannaṃ. Anubhavanasāmaññena",
  "atk-s0519a:485_6": "hi vedanā ekamindriyaṃ katā, tathā saddhādayo ca maggapakkhiyāti.",
  "atk-s0519a:486_0": "Kabaḷaṃ karīyatīti kabaḷīkāroti vatthuvasena ayaṃ niddeso. Yāya ojāya sattā yāpenti,",
  "atk-s0519a:486_1": "tassāyetaṃ adhivacanaṃ. Sā hi ojaṭṭhamakassa rūpassa āharaṇato āhāro. Atthīti maggena",
  "atk-s0519a:486_2": "asamucchinnatāya vijjati. Rāgoti rañjanaṭṭhena rāgo. Nandanaṭṭhena nandī. Taṇhāyanaṭṭhena",
  "atk-s0519a:486_3": "taṇhā. Sabbānetāni lobhasseva nāmāni. Patiṭṭhitaṃ tattha viññāṇaṃ viruḷhanti kammaṃ",
  "atk-s0519a:486_4": "javāpetvā paṭisandhiākaḍḍhanasamatthatāya patiṭṭhitañceva viññāṇaṃ viruḷhañca. Yatthāti",
  "atk-s0519a:486_5": "tebhūmakavaṭṭe bhummaṃ, sabbattha vā purimapurimapade etaṃ bhummaṃ. Atthi tattha",
  "atk-s0519a:486_6": "saṅkhārānaṃ vuddhīti ye imasmiṃ vipākavaṭṭe ṭhitassa āyatiṃ vaḍḍhanahetukā saṅkhārā,",
  "atk-s0519a:486_7": "te sandhāya vuttaṃ – “yattha atthi āyatiṃ punabbhavābhinibbattī”ti yasmiṃ ṭhāne āyatiṃ",
  "atk-s0519a:486_8": "punabbhavābhinibbatti atthi. Atthi tattha āyatiṃ jātijarāmaraṇanti yattha paṭisandhiggahaṇaṃ,",
  "atk-s0519a:486_9": "tattha khandhānaṃ abhinibbattilakkhaṇā jāti, paripākalakkhaṇā jarā, bhedanalakkhaṇaṃ",
  "atk-s0519a:486_10": "maraṇañca atthi. Ayaṃ pabhāvapaññatti dukkhassa ca samudayassa cāti ayaṃ yathāvuttā",
  "atk-s0519a:486_11": "desanā dukkhasaccassa samudayasaccassa ca samuṭṭhānapaññatti, vipākavaṭṭassa saṅkhārānañca",
  "atk-s0519a:486_12": "taṇhāpaccayaniddesatoti adhippāyo.",
  "atk-s0519a:487_0": "Natthi rāgoti aggamaggabhāvanāya samucchinnattā natthi ce rāgo. Appatiṭṭhitaṃ tattha",
  "atk-s0519a:487_1": "viññāṇaṃ aviruḷhanti kammaṃ javāpetvā paṭisandhiākaḍḍhanasamatthatāyābhāvena appatiṭṭhitañceva",
  "atk-s0519a:487_2": "aviruḷhañcāti vuttapaṭipakkhanayena attho veditabbo.",
  "atk-s0519a:488_0": "“Ayaṃ pariññāpaññattī”tiādinā ekābhisamayavaseneva maggasammādiṭṭhi catūsu ariyasaccesu",
  "atk-s0519a:488_1": "pavattatīti dasseti. Ayaṃ bhāvanāpaññattīti ayaṃ dvārārammaṇehi chadvārappavattanadhammānaṃ",
  "atk-s0519a:488_2": "aniccānupassanā maggassa bhāvanāpaññatti. Nirodhapaññatti nirodhassāti rodhasaṅkhātāya",
  "atk-s0519a:488_3": "taṇhāya maggena anavasesanirodhapaññatti. Uppādapaññattīti uppannassa paññāpanā.",
  "atk-s0519a:488_4": "Okāsapaññattīti ṭhānassa paññāpanā. Āhaṭanāpaññattīti nīharaṇapaññatti. Āsāṭikānanti",
  "atk-s0519a:488_5": "gunnaṃ vaṇesu nīlamakkhikāhi ṭhapitaaṇḍakā āsāṭikā nāma. Ettha yassa uppannā, tassa",
  "atk-s0519a:488_6": "sattassa anayabyasanahetutāya āsāṭikā viyāti āsāṭikā, kilesā, tesaṃ āsāṭikānaṃ. Abhinighātapaññattīti samugghātapaññatti.",
  "atk-s0519a:489_0": "41. Evaṃ vaṭṭavivaṭṭamukhena sammasanaupādānakkhandhamukheneva saccesu paññattivibhāgaṃ",
  "atk-s0519a:489_1": "dassetvā idāni teparivaṭṭavasena dassetuṃ “idaṃ ‘dukkha’nti me, bhikkhave”tiādi āraddhaṃ.",
  "atk-s0519a:489_2": "Tattha dassanaṭṭhena cakkhu. Yathāsabhāvato jānanaṭṭhena ñāṇaṃ. Paṭivijjhanaṭṭhena",
  "atk-s0519a:489_3": "paññā. Viditakaraṇaṭṭhena vijjā. Obhāsanaṭṭhena āloko. Sabbaṃ paññāvevacanameva.",
  "atk-s0519a:489_4": "Ayaṃ vevacanapaññatti. Sacchikiriyāpaññattīti paccakkhakaraṇapaññatti.",
  "atk-s0519a:490_0": "Tulamatulañcāti gāthāya pacurajanānaṃ paccakkhabhāvato tulitaṃ paricchinnanti tulaṃ,",
  "atk-s0519a:490_1": "kāmāvacaraṃ. Na tulanti atulaṃ, tulaṃ vā sadisamassa aññaṃ lokiyakammaṃ natthīti",
  "atk-s0519a:490_2": "atulaṃ, mahaggatakammaṃ. Kāmāvacararūpāvacarakammaṃ vā tulaṃ, arūpāvacaraṃ atulaṃ,",
  "atk-s0519a:490_3": "appavipākaṃ vā tulaṃ. Bahuvipākaṃ atulaṃ. Sambhavati etenāti sambhavaṃ, sambhavahetubhūtaṃ.",
  "atk-s0519a:490_4": "Bhavasaṅkhāraṃ punabbhavasaṅkharaṇakaṃ. Avassajīti vissajjesi. Munīti buddhamuni.",
  "atk-s0519a:490_5": "Ajjhattaratoti niyakajjhattarato. Samāhitoti upacārappanāsamādhivasena samāhito.",
  "atk-s0519a:490_6": "Abhindi kavacamivāti kavacaṃ viya bhindi. Attasambhavanti attani sañjātaṃ kilesaṃ.",
  "atk-s0519a:490_7": "Idaṃ vuttaṃ hoti – savipākaṭṭhena sambhavaṃ bhavābhisaṅkharaṇaṭṭhena bhavasaṅkhāranti",
  "atk-s0519a:490_8": "ca laddhanāmaṃ tulātulasaṅkhātaṃ lokiyakammañca ossaji, saṅgāmasīse mahāyodho kavacaṃ",
  "atk-s0519a:490_9": "viya attasambhavaṃ kilesañca ajjhattarato samāhito hutvā abhindīti.",
  "atk-s0519a:491_0": "Atha vā tulanti tulayanto tīrento. Atulañca sambhavanti nibbānañceva sambhavañca.",
  "atk-s0519a:491_1": "Bhavasaṅkhāranti bhavagāmikammaṃ. Avassaji munīti “pañcakkhandhā aniccā, tesaṃ nirodho",
  "atk-s0519a:491_2": "nibbānaṃ nicca”ntiādinā nayena tulayanto buddhamuni bhave ādīnavaṃ nibbāne ānisaṃsañca",
  "atk-s0519a:491_3": "disvā taṃ khandhānaṃ mūlabhūtaṃ bhavasaṅkhāraṃ kammakkhayakarena ariyamaggena avassaji.",
  "atk-s0519a:491_4": "Kathaṃ? Ajjhattarato. So hi vipassanāvasena ajjhattarato samathavasena samāhito kavacamiva",
  "atk-s0519a:491_5": "attabhāvaṃ pariyonandhitvā ṭhitaṃ attani sambhavattā “attasambhava”nti laddhanāmaṃ",
  "atk-s0519a:491_6": "sabbaṃ kilesajātaṃ abhindi, kilesābhāve kammaṃ appaṭisandhikattā avassaṭṭhaṃ nāma",
  "atk-s0519a:491_7": "hoti, kilesābhāvena kammaṃ jahīti attho.",
  "atk-s0519a:492_0": "Saṅkhatāsaṅkhatadhātuvinimuttassa abhiññeyyassa abhāvato vuttaṃ “tula…pe… dhammāna”nti.",
  "atk-s0519a:492_1": "Tena dhammapaṭisambhidā vuttā hotīti āha – “nikkhepapaññatti dhammapaṭisambhidāyā”ti.",
  "atk-s0519a:492_2": "Bhavasaṅkhāre samudayapakkhiyaṃ sandhāyāha “pariccāgapaññattī”ti. Dukkhasaccapakkhiyavasena",
  "atk-s0519a:492_3": "“pariññāpaññattī”ti. Samādhānavisiṭṭhassa ajjhattaratabhāvassa vasena “bhāvanāpaññatti",
  "atk-s0519a:492_4": "kāyagatāya satiyā”ti vuttaṃ. Ajjhattaratatāvisiṭṭhassa pana samādhānassa vasena “ṭhitipaññatti",
  "atk-s0519a:492_5": "cittekaggatāyā”ti vuttanti daṭṭhabbaṃ. Abhinibbidāpaññatti cittassāti āyusaṅkhārossajjanavasena",
  "atk-s0519a:492_6": "cittassa abhinīharaṇapaññatti. Upādānapaññattīti gahaṇapaññatti. Sabbaññutāyāti sammāsambuddhabhāvassa.",
  "atk-s0519a:492_7": "Etena asammāsambuddhassa āyusaṅkhārossajjanaṃ natthīti dasseti. Kilesābhāvena bhagavā",
  "atk-s0519a:492_8": "kammaṃ jahatīti dassento “padālanāpaññatti avijjaṇḍakosāna”nti āha.",
  "atk-s0519a:493_0": "Yo dukkhamaddakkhi yatonidānanti yo āraddhavipassako sabbaṃ tebhūmakaṃ dukkhaṃ adakkhi",
  "atk-s0519a:493_1": "passi, tañca yatonidānaṃ yaṃ hetukaṃ, tampissa kāraṇabhāvena taṇhaṃ passi. Kāmesu",
  "atk-s0519a:493_2": "so jantu kathaṃ nameyyāti so evaṃ paṭipanno puriso savatthukāmesu kilesakāmesu yena",
  "atk-s0519a:493_3": "pakārena nameyya abhinameyya, so pakāro natthi. Kasmā? Kāmā hi loke saṅgoti ñatvā.",
  "atk-s0519a:493_4": "Yasmā imasmiṃ loke kāmasadisaṃ bandhanaṃ natthi. Vuttañcetaṃ bhagavatā “na taṃ daḷhaṃ",
  "atk-s0519a:493_5": "bandhanamāhu dhīrā”tiādi, tasmā saṅkhāre āsajjanaṭṭhena saṅgoti viditvā. Tesaṃ satīmā",
  "atk-s0519a:493_6": "vinayāya sikkheti kāyagatāsatiyogena satimā tesaṃ kāmānaṃ vūpasamāya tīsupi sikkhāsu",
  "atk-s0519a:493_7": "appamatto sikkheyyāti attho.",
  "atk-s0519a:494_0": "Vevacanapaññattīti khandhādīnaṃ vevacanapaññatti. Adakkhīti pana padena sambandhattā",
  "atk-s0519a:494_1": "vuttaṃ – “dukkhassa pariññāpaññatti cā”ti. Paccatthikato dassanapaññattīti anatthajananato",
  "atk-s0519a:494_2": "paccatthikato dassanapaññatti. Pāvakakappāti jalitaaggikkhandhasadisā. Papātauragopamāti",
  "atk-s0519a:494_3": "papātūpamāuragopamā ca.",
  "atk-s0519a:495_0": "Mohasambandhano lokoti ayaṃ loko avijjāhetukehi saṃyojanehi bandho. Bhabbarūpova",
  "atk-s0519a:495_1": "dissatīti vipannajjhāsayopi māyāya sāṭheyyena ca paṭicchāditasabhāvo bhabbajātikaṃ",
  "atk-s0519a:495_2": "viya attānaṃ dasseti. Upadhibandhano bālo, tamasā parivāritoti tassa pana bālassa",
  "atk-s0519a:495_3": "tathā dassane sammohatamasā parivāritattā kāmaguṇesu anādīnavadassitāya kilesābhisaṅkhārehi",
  "atk-s0519a:495_4": "bandhattā. Tathā bhūto cāyaṃ bālo paṇḍitānaṃ assirī viya khāyati alakkhiko eva hutvā",
  "atk-s0519a:495_5": "upaṭṭhāti. Tayidaṃ sabbaṃ bālassa sato rāgādikiñcanato. Paṇḍitassa pana paññācakkhunā",
  "atk-s0519a:495_6": "passato natthi kiñcananti ayaṃ saṅkhepattho. Mohasīsena vipallāsā gahitāti āha –",
  "atk-s0519a:495_7": "“desanāpaññatti vipallāsāna”nti. Viparītapaññattīti viparītākārena upaṭṭhahamānassa paññāpanā.",
  "atk-s0519a:496_0": "Atthi nibbānanti samaṇabrāhmaṇānaṃ vācāvatthumattameva. Natthi nibbānanti paramatthato",
  "atk-s0519a:496_1": "alabbhamānasabhāvattāti vippaṭipannānaṃ micchāvādaṃ bhañjituṃ bhagavatā vuttaṃ –",
  "atk-s0519a:496_2": "“atthi, bhikkhave, ajātaṃ abhūtaṃ akataṃ asaṅkhata”nti. Tattha hetuṃ dassetuṃ “no",
  "atk-s0519a:496_3": "cetaṃ, bhikkhave”tiādi vuttaṃ. Tassattho – bhikkhave, yadi asaṅkhatā dhātu na abhavissa,",
  "atk-s0519a:496_4": "na idha sabbassa saṅkhatassa nissaraṇaṃ siyā. Nibbānañhi ārammaṇaṃ katvā pavattamānā",
  "atk-s0519a:496_5": "sammādiṭṭhiādayo maggadhammā anavasesakilese samucchindanti, tato tividhassapi vaṭṭassa appavattīti.",
  "atk-s0519a:497_0": "Tatthāyamadhippāyo – yathā pariññeyyatāya sauttarānaṃ kāmānaṃ rūpānañca paṭipakkhabhūtaṃ",
  "atk-s0519a:497_1": "tabbidhurasabhāvaṃ nissaraṇaṃ paññāyati, evaṃ taṃsabhāvānaṃ saṅkhabhadhammānaṃ paṭipakkhabhūtena",
  "atk-s0519a:497_2": "tabbidhuratāsabhāvena nissaraṇena bhavitabbaṃ, yañca taṃ nissaraṇaṃ. Sā asaṅkhatā",
  "atk-s0519a:497_3": "dhātu. Kiñca bhiyyo? Saṅkhatadhammārammaṇaṃ vipassanāñāṇaṃ. Api ca anulomañāṇaṃ kilese",
  "atk-s0519a:497_4": "na samucchedavasena pajahituṃ sakkoti. Sammutisaccārammaṇampi paṭhamajjhānādīsu ñāṇaṃ",
  "atk-s0519a:497_5": "vikkhambhanamattameva karoti, kilesānaṃ na samucchedaṃ, samucchedappahānakarañca",
  "atk-s0519a:497_6": "ariyamaggañāṇaṃ, tassa saṅkhatadhammasammutisaccaviparītena ārammaṇena bhavitabbaṃ,",
  "atk-s0519a:497_7": "sā asaṅkhatā dhātu. Tathā nibbāna-saddo katthaci visaye aviparītattho veditabbo,",
  "atk-s0519a:497_8": "upacāravuttisabbhāvato, yathā taṃ “sīhasaddo”ti.",
  "atk-s0519a:498_0": "Atha vā “atthi, bhikkhave, ajātaṃ abhūtaṃ akataṃ asaṅkhata”nti vacanaṃ aviparītatthaṃ,",
  "atk-s0519a:498_1": "bhagavatā bhāsitattā. Yañhi bhagavatā bhāsitaṃ, taṃ aviparītatthaṃ. Yathā taṃ “sabbe",
  "atk-s0519a:498_2": "saṅkhārā aniccā, sabbe saṅkhārā dukkhā, sabbe dhammā anattā”ti, evampi yuttivasena",
  "atk-s0519a:498_3": "asaṅkhatāya dhātuyā paramatthato sabbhāvo veditabbo. Kiṃ vā etāya yutticintāya? Yasmā",
  "atk-s0519a:498_4": "bhagavatā “atthi, bhikkhave, ajātaṃ abhūtaṃ akataṃ asaṅkhatanti, appaccayā dhammā",
  "atk-s0519a:498_5": "asaṅkhatā dhammāti ca, asaṅkhatañca vo, bhikkhave, dhammaṃ desessāmi asaṅkhatagāminiñca",
  "atk-s0519a:498_6": "paṭipada”ntiādinā ca anekehi suttapadehi nibbānadhātuyā paramatthato sabbhāvo desitoti.",
  "atk-s0519a:498_7": "Tattha upanayanapaññattīti paṭipakkhato hetuupanayanassa paññāpanā. Jotanāpaññattīti",
  "atk-s0519a:498_8": "paṭiññātassa atthassa siddhiyā pakāsanāpaññatti. Sesaṃ sabbaṃ suviññeyyameva.",
  "atk-s0519a:499": "Paññattihāravibhaṅgavaṇṇanā niṭṭhitā.",
  "atk-s0519a:500": "12. Otaraṇahāravibhaṅgavaṇṇanā",
  "atk-s0519a:501_0": "42. Tattha katamo otaraṇo hāroti otaraṇahāravibhaṅgo. Tattha asekkhā vimuttīti ayaṃ",
  "atk-s0519a:501_1": "tedhātuke vītarāgatā asekkhā phalavimutti. Tāniyevāti tāni asekkhāyaṃ vimuttiyaṃ",
  "atk-s0519a:501_2": "saddhādīni. Ayaṃ indriyehi otaraṇāti asekkhāya vimuttiyā niddhāritehi saddhādīhi",
  "atk-s0519a:501_3": "indriyehi saṃvaṇṇanāya otaraṇā.",
  "atk-s0519a:502_0": "Pañcindriyāni vijjāti sammāsaṅkappo viya sammādiṭṭhiyā upakārakattā paññākkhandhe",
  "atk-s0519a:502_1": "saddhādīni cattāri indriyāni vijjāya upakārakattā saṅgaṇhanavasena vuttāni. Saṅkhārapariyāpannānīti",
  "atk-s0519a:502_2": "pañcasu khandhesu saṅkhārakkhandhe antogadhāni. Ye saṅkhārā anāsavāti taṃ saṅkhārakkhandhaṃ",
  "atk-s0519a:502_3": "viseseti, aggaphalassa adhippetattā. Tato eva ca no bhavaṅgā. Dhammadhātusaṅgahitāti",
  "atk-s0519a:502_4": "aṭṭhārasadhātūsu dhammadhātusaṅgahitā. Yadipi pubbe vītarāgatā asekkhā vimutti dassitā,",
  "atk-s0519a:502_5": "tassā pana paṭipattidassanatthaṃ “ayaṃ ahamasmīti anānupassī”ti dassanamaggo idha",
  "atk-s0519a:502_6": "vuttoti imamatthaṃ dassetuṃ “ayaṃ ahamasmīti anānupassī”tiādi vuttaṃ. Sabbaṃ vuttanayameva.",
  "atk-s0519a:503_0": "43. Nissitassa calitanti taṇhādiṭṭhivasena kammaṃ anavaṭṭhānaṃ. Cutūpapātoti aparāparaṃ",
  "atk-s0519a:503_1": "cavanaṃ upapatanañca. Nissitapade labbhamānaṃ nissayanaṃ uddharanto āha – “nissayo",
  "atk-s0519a:503_2": "nāmā”ti. Taṇhānissayoti taṇhābhiniveso. So hi taṇhācaritassa patiṭṭhābhāvena tathā",
  "atk-s0519a:503_3": "vutto. Evaṃ diṭṭhinissayopi daṭṭhabbo. Rattassa cetanāti cetanāpadhānattā saṅkhārakkhandhadhammānaṃ",
  "atk-s0519a:503_4": "cetanāsīsena taṇhaṃ eva vadati. Tenevāha – “ayaṃ taṇhānissayo”ti. Yasmā pana viparītābhiniveso",
  "atk-s0519a:503_5": "mohassa balavabhāve eva hoti, tasmā “yā mūḷhassa cetanā, ayaṃ diṭṭhinissayo”ti vuttaṃ.",
  "atk-s0519a:504_0": "Evaṃ cetanāsīsena taṇhādiṭṭhiyo vatvā idāni tattha nippariyāyena cetanaṃyeva gaṇhanto",
  "atk-s0519a:504_1": "“cetanā pana saṅkhārā”ti āha. Yā rattassa vedanā, ayaṃ sukhā vedanāti sukhāya vedanāya",
  "atk-s0519a:504_2": "rāgo anusetīti katvā vuttaṃ. Tathā adukkhamasukhāya vedanāya avijjā anusetīti āha",
  "atk-s0519a:504_3": "– “yā sammūḷhassa vedanā, ayaṃ adukkhamasukhā vedanā”ti. Idha vedanāsīsena cetanā",
  "atk-s0519a:504_4": "vuttā. Taṇhāyāti taṇhaṃ. Diṭṭhiyāti diṭṭhiṃ. Yathā vā sesadhammānaṃ taṇhāya nissayabhāve",
  "atk-s0519a:504_5": "puggalo taṇhāya nissitoti vuccati. Evaṃ taṇhāya sesadhammānaṃ paccayabhāve puggalo",
  "atk-s0519a:504_6": "taṇhāya nissitoti vuccatīti āha – “taṇhāya anissito”ti.",
  "atk-s0519a:505_0": "Passaddhīti darathapaṭippassambhanā. Kāyikāti karajakāyasannissitā. Cetasikāti cittasannissitā.",
  "atk-s0519a:505_1": "Yasmā pana sā darathapaṭippassaddhi kāyacittānaṃ sukhe sati pākaṭā hoti, tasmā “yaṃ",
  "atk-s0519a:505_2": "kāyikaṃ sukha”ntiādinā phalūpacārena vuttāya passaddhiyā natiabhāvassa kāraṇabhāvaṃ",
  "atk-s0519a:505_3": "dassetuṃ “passaddhakāyo”tiādi vuttaṃ. Soti evaṃ vimuttacitto khīṇāsavo. Rūpasaṅkhaye",
  "atk-s0519a:505_4": "vimuttoti rūpānaṃ saṅkhayasaṅkhāte nibbāne vimutto. Atthītipi na upetīti sassato",
  "atk-s0519a:505_5": "attā ca loko cātipi taṇhādiṭṭhiupayena na upeti na gaṇhāti. Natthīti asassatoti.",
  "atk-s0519a:505_6": "Atthi natthīti ekaccaṃ sassataṃ ekaccaṃ asassatanti. Nevatthi no natthīti amarāvikkhepavasena.",
  "atk-s0519a:505_7": "Gambhīroti uttānabhāvahetūnaṃ kilesānaṃ abhāvena gambhīro. Nibbutoti atthītiādinā",
  "atk-s0519a:505_8": "upagamanakilesānaṃ vūpasamena parinibbuto sītibhūto.",
  "atk-s0519a:506_0": "Idhāgatīti paralokato idha āgati. Gatīti idhalokato paralokagamanaṃ. Taṃ pana punabbhavoti",
  "atk-s0519a:506_1": "āha “peccabhavo”ti. Idha huranti dvārārammaṇadhammā dassitāti “ubhayamantarenā”ti",
  "atk-s0519a:506_2": "padena dvārappavattadhamme dassento “phassasamuditesu dhammesū”ti āha. Tassattho",
  "atk-s0519a:506_3": "– phassena saddhiṃ phassena kāraṇabhūtena ca samuditesu sambhūtesu viññāṇavedanāsaññācetanāvitakkavicārādidhammesu.",
  "atk-s0519a:506_4": "Attānaṃ na passatīti tesaṃ dhammānaṃ anattabhāveneva tattha attānaṃ na passati. Virajjati",
  "atk-s0519a:506_5": "virāgā vimuccatīti padehi lokuttaradhammānaṃ paṭiccasamuppādabhāvaṃ dassento tadatthatāya",
  "atk-s0519a:506_6": "sīlādīnampi pariyāyena tabbhāvamāha “lokuttaro”tiādinā.",
  "atk-s0519a:507": "44. Nāmasampayuttoti nāmena missito. Saupādisesā nibbānadhātūti arahattaphalaṃ adhippetaṃ. Tañca paññāpadhānanti āha – “saupādisesā nibbānadhātu vijjāti. Sesaṃ sabbaṃ uttānameva.",
  "atk-s0519a:508": "Otaraṇahāravibhaṅgavaṇṇanā niṭṭhitā.",
  "atk-s0519a:509": "13. Sodhanahāravibhaṅgavaṇṇanā",
  "atk-s0519a:510_0": "45. Tattha katamo sodhano hāroti sodhanahāravibhaṅgo. Tattha bhagavā padaṃ sodhetīti",
  "atk-s0519a:510_1": "“avijjāya nivuto loko”ti vadanto bhagavā – “kenassu nivuto loko”ti āyasmatā ajitena",
  "atk-s0519a:510_2": "pucchāvasena vuttaṃ padaṃ sodheti nāma, tadatthassa vissajjanato. No ca ārambhanti",
  "atk-s0519a:510_3": "na tāva ārambhaṃ sodheti, ñātuṃ icchitassa atthassa apariyositattā. Suddho ārambhoti",
  "atk-s0519a:510_4": "ñātuṃ icchitassa atthassa pabodhitattā sodhito ārambhoti attho. Aññāṇapakkhandānaṃ",
  "atk-s0519a:510_5": "dveḷhakajātānaṃ vā pucchanakāle pucchitānaṃ pucchāvisayo avijaṭaṃ mahāgahanaṃ viya",
  "atk-s0519a:510_6": "mahāduggaṃ viya ca andhakāraṃ avibhūtaṃ hoti. Yadā ca bhagavatā paṇḍitehi vā bhagavato",
  "atk-s0519a:510_7": "sāvakehi apade padaṃ dassentehi nijjaṭaṃ nigumbaṃ katvā pañhe vissajjite mahatā gandhahatthinā",
  "atk-s0519a:510_8": "abhibhavitvā obhaggapadālito gahanappadeso viya vigatandhakāro vibhūto upaṭṭhahamāno",
  "atk-s0519a:510_9": "visodhito nāma hoti.",
  "atk-s0519a:511": "Sodhanahāravibhaṅgavaṇṇanā niṭṭhitā.",
  "atk-s0519a:512": "14. Adhiṭṭhānahāravibhaṅgavaṇṇanā",
  "atk-s0519a:513_0": "46. Tattha katamo adhiṭṭhāno hāroti adhiṭṭhānahāravibhaṅgo. Tattha tathā dhārayitabbāti",
  "atk-s0519a:513_1": "ekattavemattatāsaṅkhātasāmaññavisesamattato dhārayitabbā, na pana tattha kiñci vikappetabbāti",
  "atk-s0519a:513_2": "adhippāyo. Avikappetabbatāya kāraṇaṃ niddesavāravaṇṇanāyaṃ vuttameva. Taṃ taṃ phalaṃ",
  "atk-s0519a:513_3": "maggati gavesatīti maggo, tadatthikehi maggīyati gavesīyatīti vā maggo. Niratiyaṭṭhena",
  "atk-s0519a:513_4": "nirassādaṭṭhena ca nirayo. Uddhaṃ anugantvā tiriyaṃ añcitāti tiracchānā. Tiracchānāva",
  "atk-s0519a:513_5": "tiracchānayoni. Petatāya petti, ito pecca gatabhāvoti attho. Petti eva pettivisayo.",
  "atk-s0519a:513_6": "Na suranti na bhāsanti na dibbantīti asurā. Asurā eva asurayoni. Dibbehi rūpādīhi",
  "atk-s0519a:513_7": "suṭṭhu aggāti saggā. Manassa ussannatāya manussā. Vānaṃ vuccati taṇhā, taṃ tattha",
  "atk-s0519a:513_8": "natthīti nibbānaṃ. Nirayaṃ gacchatīti nirayagāmī. Sesapadesupi eseva nayo. Asurayoniyoti",
  "atk-s0519a:513_9": "asurayoniyā hito, asurajātinibbattanakoti attho. Saggaṃ gametīti saggagāmiyo. Manussagāmīti",
  "atk-s0519a:513_10": "manussalokagāmī. Paṭisaṅkhānirodhoti paṭisaṅkhāya paṭipakkhabhāvanāya nirodho, paṭipakkhe",
  "atk-s0519a:513_11": "vā tathā appavatte uppajjanārahassa paṭipakkhavuttiyā anuppādo. Appaṭisaṅkhānirodhoti",
  "atk-s0519a:513_12": "saṅkhatadhammānaṃ sarasanirodho, khaṇikanirodhoti attho.",
  "atk-s0519a:514_0": "47. Rūpanti ekattatā. Bhūtānaṃ upādāyāti vemattatā. Upādārūpanti ekattatā. Cakkhāyatanaṃ…pe…",
  "atk-s0519a:514_1": "kabaḷīkāro āhāroti vemattatā. Tathā bhūtarūpanti ekattatā. Pathavīdhātu …pe… vāyodhātūti",
  "atk-s0519a:514_2": "vemattatā. Pathavīdhātūti ekattatā. Vīsati ākārā vemattatā. Āpodhātūti ekattatā.",
  "atk-s0519a:514_3": "Dvādasa ākārā vemattatā. Tejodhātūti ekattatā. Cattāro ākārā vemattatā. Vāyodhātūti",
  "atk-s0519a:514_4": "ekattatā. Cha ākārā vemattatāti imamatthaṃ dassento “dvīhi ākārehi dhātuyo pariggaṇhātī”tiādimāha.",
  "atk-s0519a:515_0": "Tattha kesāti kesā nāma upādinnakasarīraṭṭhakā kakkhaḷalakkhaṇā imasmiṃ sarīre pāṭiyekko",
  "atk-s0519a:515_1": "pathavīdhātukoṭṭhāso. Lomā nāma…pe… matthaluṅgaṃ nāma sarīraṭṭhakaṃ kakkhaḷalakkhaṇaṃ",
  "atk-s0519a:515_2": "imasmiṃ sarīre pāṭiyekko koṭṭhāsoti ayaṃ vemattatā. Āpodhātūtiādikoṭṭhāsesu pittādīsu",
  "atk-s0519a:515_3": "eseva nayo. Ayaṃ pana viseso – yena cāti yena tejodhātunā kupitena. Santappatīti",
  "atk-s0519a:515_4": "ayaṃ kāyo santappati ekāhikajarādibhāvena usumajāto hoti. Yena ca jīrīyatīti yena",
  "atk-s0519a:515_5": "ayaṃ kāyo jarīyati. Indriyavekallataṃ balakkhayaṃ valittacapalitādiñca pāpuṇāti.",
  "atk-s0519a:515_6": "Yena ca pariḍayhatīti yena kupitena ayaṃ kāyo ḍayhati, so ca puggalo “ḍayhāmi ḍayhāmī”ti",
  "atk-s0519a:515_7": "kandanto satadhotasappigosītacandanādilepanaṃ tālavaṇṭavātañca paccāsīsati. Yena",
  "atk-s0519a:515_8": "ca asitapītakhāyitasāyitaṃ sammā pariṇāmaṃ gacchatīti asitaṃ vā odanādi, pītaṃ vā",
  "atk-s0519a:515_9": "pānakādi, khāyitaṃ vā piṭṭhakhajjakādi, sāyitaṃ vā ambapakkamadhuphāṇitādi sammā",
  "atk-s0519a:515_10": "paripākaṃ gacchati, rasādibhāvena vivekaṃ gacchatīti attho. Ettha ca purimā tayo",
  "atk-s0519a:515_11": "tejodhātū catusamuṭṭhānā. Pacchimo kammasamuṭṭhānova.",
  "atk-s0519a:516_0": "Uddhaṅgamā vātāti uggārahikkārādipavattakā uddhaṃ ārohanavātā. Adhogamā vātāti uccārapassāvādinīharaṇakā",
  "atk-s0519a:516_1": "adho orohanavātā. Kucchisayā vātāti antānaṃ bahivātā. Koṭṭhāsayā vātāti antānaṃ antovātā.",
  "atk-s0519a:516_2": "Aṅgamaṅgānusārino vātāti dhamanijālānusārena sakalasarīre aṅgamaṅgāni anusaṭā samiñjanapasāraṇādinibbattakā",
  "atk-s0519a:516_3": "vātā. Assāsoti antopavisananāsikavāto. Passāsoti bahinikkhamananāsikavāto. Ettha",
  "atk-s0519a:516_4": "ca purimā sabbe catusamuṭṭhānā. Assāsapassāsā cittasamuṭṭhānā eva. Evaṃ vemattatādassanavasena",
  "atk-s0519a:516_5": "vibhāgena udāhaṭā catasso dhātuyo paṭikkūlamanasikāravasena upasaṃharanto “imehi",
  "atk-s0519a:516_6": "dvācattālīsāya ākārehī”tiādimāha. Tattha na gayhūpaganti na gahaṇayoggaṃ. Sabhāvabhāvatoti sabhāvalakkhaṇato.",
  "atk-s0519a:517": "Evaṃ paṭikkūlamanasikāraṃ dassetvā puna tattha sammasanacāraṃ pāḷivaseneva dassetuṃ “tenāha bhagavā yā ceva kho panā”tiādimāha. Taṃ sabbaṃ suviññeyyaṃ.",
  "atk-s0519a:518_0": "48. Evaṃ saccamaggarūpadhammavasena adhiṭṭhānahāraṃ dassetvā idāni avijjāvijjādīnampi",
  "atk-s0519a:518_1": "vasena taṃ dassetuṃ “avijjāti ekattatā”tiādi vuttaṃ. Tattha “dukkhe aññāṇa”ntiādīsu",
  "atk-s0519a:518_2": "yasmā avijjā dukkhasaccassa yāthāvasarasalakkhaṇaṃ jānituṃ paṭivijjhituṃ na deti",
  "atk-s0519a:518_3": "chādetvā pariyonandhitvā tiṭṭhati, tasmā “dukkhe aññāṇa”nti vuccati. Tathā yasmā",
  "atk-s0519a:518_4": "dukkhasamudayassa dukkhanirodhassa dukkhanirodhagāminiyā paṭipadāya yāthāvasarasalakkhaṇaṃ",
  "atk-s0519a:518_5": "jānituṃ paṭivijjhituṃ na deti chādetvā pariyonandhitvā tiṭṭhati, tasmā “dukkhanirodhagāminiyā",
  "atk-s0519a:518_6": "paṭipadāya aññāṇa”nti vuccati. Pubbanto atītaddhabhūtā khandhāyatanadhātuyo. Aparanto",
  "atk-s0519a:518_7": "anāgataddhabhūtā. Pubbantāparanto tadubhayaṃ. Idappaccayatā saṅkhārādīnaṃ kāraṇāni",
  "atk-s0519a:518_8": "avijjādīni. Paṭiccasamuppannā dhammā avijjādīhi nibbattā saṅkhārādidhammā.",
  "atk-s0519a:519_0": "Tatthāyaṃ avijjā yasmā atītānaṃ khandhādīnaṃ yāva paṭiccasamuppannānaṃ dhammānaṃ",
  "atk-s0519a:519_1": "yāthāvasarasalakkhaṇaṃ jānituṃ paṭivijjhituṃ na deti chādetvā pariyonandhitvā tiṭṭhati,",
  "atk-s0519a:519_2": "tasmā “pubbante aññāṇaṃ yāva paṭiccasamuppannesu dhammesu aññāṇa”nti vuccati, evāyaṃ",
  "atk-s0519a:519_3": "avijjā kiccato jātitopi kathitā. Ayañhi imāni aṭṭha ṭhānāni jānituṃ paṭivijjhituṃ",
  "atk-s0519a:519_4": "na detīti kiccato kathitā. Uppajjamānāpi imesu aṭṭhasu ṭhānesu uppajjatīti jātito",
  "atk-s0519a:519_5": "kathitā. Evaṃ kiccato jātito ca kathitāpi lakkhaṇato kathite eva sukathitā hotīti",
  "atk-s0519a:519_6": "lakkhaṇato dassetuṃ “aññāṇa”ntiādi vuttaṃ.",
  "atk-s0519a:520_0": "Tattha ñāṇaṃ atthānatthaṃ kāraṇākāraṇaṃ catusaccadhammaṃ viditaṃ pākaṭaṃ karoti.",
  "atk-s0519a:520_1": "Ayaṃ pana avijjā uppajjitvā taṃ viditaṃ pākaṭaṃ kātuṃ na detīti ñāṇapaccanīkato aññāṇaṃ.",
  "atk-s0519a:520_2": "Dassanantipi paññā, sā hi taṃ ākāraṃ passati. Avijjā pana uppajjitvā passituṃ na",
  "atk-s0519a:520_3": "detīti adassanaṃ. Abhisamayotipi paññā, sā taṃ ākāraṃ abhisameti. Avijjā pana uppajjitvā",
  "atk-s0519a:520_4": "taṃ abhisametuṃ na detīti anabhisamayo. Anubodho sambodho paṭivedhotipi paññā, sā",
  "atk-s0519a:520_5": "taṃ ākāraṃ anubujjhati sambujjhati paṭivijjhati. Avijjā pana uppajjitvā taṃ anubujjhituṃ",
  "atk-s0519a:520_6": "sambujjhituṃ paṭivijjhituṃ na detīti ananubodho asambodho appaṭivedho. Tathā sallakkhaṇaṃ",
  "atk-s0519a:520_7": "upalakkhaṇaṃ paccupalakkhaṇaṃ samapekkhaṇantipi paññā, sā taṃ ākāraṃ sallakkhati",
  "atk-s0519a:520_8": "upalakkhati paccupalakkhati samaṃ sammā ca apekkhati. Avijjā pana uppajjitvā tassa",
  "atk-s0519a:520_9": "tathā kātuṃ na detīti asallakkhaṇaṃ anupalakkhaṇaṃ apaccupalakkhaṇaṃ asamapekkhaṇanti ca vuccati.",
  "atk-s0519a:521_0": "Nāssa kiñci paccakkhakammaṃ atthi, sayañca appaccavekkhitvā katakammanti appaccakkhakammaṃ.",
  "atk-s0519a:521_1": "Dummedhānaṃ bhāvo dummejjhaṃ. Bālānaṃ bhāvo bālyaṃ. Sampajaññanti paññā, sā atthānatthaṃ",
  "atk-s0519a:521_2": "kāraṇākāraṇaṃ catusaccadhammaṃ sampajānāti. Avijjā pana uppajjitvā taṃ kāraṇaṃ pajānituṃ",
  "atk-s0519a:521_3": "na detīti asampajaññaṃ. Mohanavasena moho. Pamohanavasena pamoho. Sammohanavasena",
  "atk-s0519a:521_4": "sammoho. Avindiyaṃ vindati, vindiyaṃ na vindatīti avijjā. Vaṭṭasmiṃ ohanati otaratīti",
  "atk-s0519a:521_5": "avijjogho. Vaṭṭasmiṃ yojetīti avijjāyogo. Appahīnaṭṭhena ceva punappunaṃ uppajjanato",
  "atk-s0519a:521_6": "ca avijjānusayo. Magge pariyuṭṭhitacorā viya addhike kusalacittaṃ pariyuṭṭhāti viluppatīti",
  "atk-s0519a:521_7": "avijjāpariyuṭṭhānaṃ. Yathā nagaradvāre palighasaṅkhātāya laṅgiyā patitāya manussānaṃ",
  "atk-s0519a:521_8": "nagarappaveso pacchijjati, evameva yassa sakkāyanagare ayaṃ patitā, tassa nibbānasampāpakaṃ",
  "atk-s0519a:521_9": "ñāṇagamanaṃ pacchijjatīti avijjālaṅgī nāma hoti. Akusalañca taṃ mūlañca, akusalānaṃ",
  "atk-s0519a:521_10": "vā mūlanti akusalamūlaṃ. Taṃ pana na aññaṃ, idhādhippeto mohoti moho akusalamūlanti",
  "atk-s0519a:521_11": "ayaṃ ekapadiko avijjāya atthuddhāro. Ayaṃ vemattatāti ayaṃ avijjāya vemattatā.",
  "atk-s0519a:522_0": "Vijjāti vindiyaṃ vindatīti vijjā, vijjhanaṭṭhena vijjā, viditakaraṇaṭṭhena vijjā.",
  "atk-s0519a:522_1": "“Dukkhe ñāṇa”ntiādīsu dukkhasaccassa yāthāvasarasalakkhaṇaṃ jānāti passati paṭivijjhatīti",
  "atk-s0519a:522_2": "dukkhe ariyasacce visayabhūte ñāṇaṃ “dukkhe ñāṇa”nti vuttaṃ. Esa nayo sesesupi. Paññāti",
  "atk-s0519a:522_3": "tassa tassa atthassa pākaṭakaraṇasaṅkhātena paññāpanaṭṭhena paññā, tena tena vā aniccādinā",
  "atk-s0519a:522_4": "pakārena dhamme jānātīti paññā. Pajānanākāro pajānanā. Aniccādīni vicinatīti vicayo.",
  "atk-s0519a:522_5": "Pakārehi vicinatīti pavicayo. Catusaccadhamme vicinatīti dhammavicayo. Aniccādīnaṃ",
  "atk-s0519a:522_6": "sallakkhaṇavasena sallakkhaṇā. Tesaṃyeva pati pati upalakkhaṇavasena paccupalakkhaṇā.",
  "atk-s0519a:522_7": "Paṇḍitabhāvo paṇḍiccaṃ. Kusalabhāvo kosallaṃ. Nipuṇabhāvo nepuññaṃ. Aniccādīnaṃ vibhāvanavasena",
  "atk-s0519a:522_8": "vebhabyā. Tesaṃyeva cintanavasena cintā. Aniccādīni upaparikkhatīti upaparikkhā.",
  "atk-s0519a:522_9": "Bhūrīti pathaviyā nāmaṃ, ayampi saṇhaṭṭhena vitthataṭṭhena ca bhūrī viyāti bhūrī.",
  "atk-s0519a:522_10": "Tena vuttaṃ – “bhūrī vuccati pathavī, tāya pathavisamāya vitthatāya paññāya samannāgatoti",
  "atk-s0519a:522_11": "bhūripañño”ti. Api ca bhūrīti paññāyevetaṃ adhivacanaṃ. Bhūte atthe ramatīti bhūrī.",
  "atk-s0519a:523_0": "Kilese medhati hiṃsatīti medhā, khippaṃ gahaṇadhāraṇaṭṭhena vā medhā. Yassuppajjati,",
  "atk-s0519a:523_1": "taṃ sattaṃ hitapaṭipattiyaṃ sampayuttaṃ vā yāthāvalakkhaṇapaṭivedhe pariṇetīti pariṇāyikā.",
  "atk-s0519a:523_2": "Aniccādivasena dhamme vipassatīti vipassanā. Sammā pakārehi aniccādīni jānātīti sampajaññaṃ.",
  "atk-s0519a:523_3": "Uppathapaṭipanne sindhave vīthiāropanatthaṃ patodo viya uppathe dhāvanakūṭacittaṃ",
  "atk-s0519a:523_4": "vīthiāropanatthaṃ vijjhatīti patodo viyāti patodo. Dassanalakkhaṇe indaṭṭhaṃ kāretīti",
  "atk-s0519a:523_5": "indriyaṃ, paññāsaṅkhātaṃ indriyaṃ paññindriyaṃ. Avijjāya na kampatīti paññābalaṃ.",
  "atk-s0519a:523_6": "Kilesacchedanaṭṭhena paññāva satthaṃ paññāsatthaṃ. Accuggataṭṭhena paññāva pāsādo",
  "atk-s0519a:523_7": "paññāpāsādo. Ālokanaṭṭhena paññāva āloko paññāāloko.",
  "atk-s0519a:524_0": "Obhāsanaṭṭhena paññāva obhāso paññāobhāso. Pajjotanaṭṭhena paññāva pajjoto paññāpajjoto.",
  "atk-s0519a:524_1": "Ratikaraṇaṭṭhena ratidāyakaṭṭhena ratijanakaṭṭhena cittīkataṭṭhena dullabhapātubhāvaṭṭhena",
  "atk-s0519a:524_2": "atulaṭṭhena anomasattaparibhogaṭṭhena ca paññāva ratanaṃ paññāratanaṃ. Na tena sattā",
  "atk-s0519a:524_3": "muyhanti, sayaṃ vā ārammaṇe na muyhatīti amoho. Dhammavicayapadaṃ vuttatthameva.",
  "atk-s0519a:524_4": "Kasmā panetaṃ puna vuttanti? Amohassa mohapaṭipakkhabhāvadīpanatthaṃ. Tenetaṃ dīpeti",
  "atk-s0519a:524_5": "– yvāyaṃ amoho, so na kevalaṃ mohato añño dhammo, mohassa paṭipakkho dhammavicayasaṅkhāto",
  "atk-s0519a:524_6": "amohova idhādhippetoti. Sammādiṭṭhīti yāthāvaniyyānikakusaladiṭṭhi. Dhammavicayasaṅkhāto",
  "atk-s0519a:524_7": "pasattho sundaro vā bojjhaṅgoti dhammavicayasambojjhaṅgo. Maggaṅganti ariyamaggassa",
  "atk-s0519a:524_8": "aṅgaṃ kāraṇanti maggaṅgaṃ. Ariyamaggassa antogadhattā maggapariyāpannanti.",
  "atk-s0519a:525_0": "Asaññāsamāpattīti saññāvirāgabhāvanāvasena pavattitā asaññabhavūpapattinibbattanasamāpatti.",
  "atk-s0519a:525_1": "Anuppanne hi buddhe ekacce titthāyatane pabbajitvā vāyokasiṇe parikammaṃ katvā catutthajjhānaṃ",
  "atk-s0519a:525_2": "nibbattetvā jhānā vuṭṭhāya saññāya dosaṃ passanti, saññāya sati hatthacchedādidukkhañceva",
  "atk-s0519a:525_3": "sabbabhayāni ca honti, “alaṃ imāya saññāya, saññābhāvo santo”ti evaṃ saññāya dosaṃ",
  "atk-s0519a:525_4": "passitvā saññāvirāgavasena catutthajjhānaṃ nibbattetvā aparihīnajjhānā kālaṃ katvā",
  "atk-s0519a:525_5": "asaññīsu nibbattanti. Cittaṃ nesaṃ cuticittanirodheneva idha nivattati, rūpakkhandhamattameva tattha nibbattati.",
  "atk-s0519a:526_0": "Te yathā nāma jiyāvegukkhitto saro yattako jiyāvego, tattakameva ākāse gacchati,",
  "atk-s0519a:526_1": "evamevaṃ jhānavegukkhittā upapajjitvā yattako jhānavego, tattakameva kālaṃ tiṭṭhanti.",
  "atk-s0519a:526_2": "Jhānavege pana parikkhīṇe tattha rūpakkhandho antaradhāyati, idha paṭisandhisaññā",
  "atk-s0519a:526_3": "uppajjati, taṃ sandhāya vuttaṃ – “asaññabhavūpapattinibbattanasamāpattī”ti. Vibhūtasaññāsamāpattīti",
  "atk-s0519a:526_4": "viññāṇañcāyatanasamāpatti. Sā hi paṭhamāruppaviññāṇassa paṭhamāruppasaññāyapi vibhāvanato",
  "atk-s0519a:526_5": "“vibhūtasaññā”ti vuccati. Keci “vibhūtarūpasaññā”ti paṭhanti, tesaṃ matena vibhūtarūpasamāpatti",
  "atk-s0519a:526_6": "nāma sesāruppasamāpattiyo. Sesā samāpattiyo suviññeyyāva.",
  "atk-s0519a:527_0": "Nevasekkhanāsekkho jhāyīti jhānalābhī puthujjano. Ājāniyo jhāyīti arahā, sabbepi",
  "atk-s0519a:527_1": "vā ariyapuggalā. Assakhaluṅko jhāyīti khaluṅkassasadiso jhāyī. Tathā hi khaluṅko",
  "atk-s0519a:527_2": "asso damathaṃ na upeti ito cito ca yathāruci dhāvati, evamevaṃ yo puthujjano abhiññālābhī,",
  "atk-s0519a:527_3": "so abhiññā assādetvā “alamettāvatā, katamettāvatā”ti uttaridamathāya aparisakkanto",
  "atk-s0519a:527_4": "abhiññācittavasena ito cito ca dhāvati pavattati, so “assakhaluṅko jhāyī”ti vutto.",
  "atk-s0519a:527_5": "Diṭṭhuttaro jhāyīti jhānalābhī diṭṭhigatiko. Paññuttaro jhāyīti lakkhaṇūpanijjhānena",
  "atk-s0519a:527_6": "jhāyī, sabbo eva vā paññādhiko jhāyī.",
  "atk-s0519a:528_0": "Saraṇo samādhīti akusalacittekaggatā, sabbopi vā sāsavo samādhi. Araṇo samādhīti",
  "atk-s0519a:528_1": "sabbo kusalābyākato samādhi, lokuttaro eva vā. Savero samādhīti paṭighacittesu ekaggatā.",
  "atk-s0519a:528_2": "Avero samādhīti mettācetovimutti. Anantaradukepi eseva nayo. Sāmiso samādhīti lokiyasamādhi.",
  "atk-s0519a:528_3": "So hi anatikkantavaṭṭāmisalokāmisatāya sāmiso. Nirāmiso samādhīti lokuttaro samādhi.",
  "atk-s0519a:528_4": "Sasaṅkhāro samādhīti dukkhāpaṭipado dandhābhiñño sukhāpaṭipado ca dandhābhiñño. So",
  "atk-s0519a:528_5": "hi sasaṅkhārena sappayogena cittena paccanīkadhamme kicchena kasirena niggahetvā",
  "atk-s0519a:528_6": "adhigantabbo. Itaro asaṅkhāro samādhi. Ekaṃsabhāvito samādhīti sukkhavipassakassa",
  "atk-s0519a:528_7": "samādhi. Ubhayaṃsabhāvito samādhīti samathayānikassa samādhi. Ubhayato bhāvitabhāvano",
  "atk-s0519a:528_8": "samādhīti kāyasakkhino ubhatobhāgavimuttassa ca samādhi. So hi ubhayato bhāgehi ubhayato bhāvitabhāvano.",
  "atk-s0519a:529_0": "Āgāḷhapaṭipadāti kāmānaṃ orohanapaṭipatti, kāmasukhānuyogoti attho. Nijjhāmapaṭipadāti",
  "atk-s0519a:529_1": "kāmassa nijjhāpanavasena khedanavasena pavattā paṭipatti, attakilamathānuyogoti attho.",
  "atk-s0519a:529_2": "Akkhamā paṭipadātiādīsu padhānakaraṇakāle sītādīni asahantassa paṭipadā, tāni nakkhamatīti",
  "atk-s0519a:529_3": "akkhamā. Sahantassa pana tāni khamatīti khamā. “Uppannaṃ kāmavitakkaṃ nādhivāsetī”tiādinā",
  "atk-s0519a:529_4": "nayena micchāvitakke sametīti samā. Manacchaṭṭhāni indriyāni dametīti damā paṭipadā.",
  "atk-s0519a:530_0": "Evanti iminā vuttanayena. Yo dhammoti yo koci jātiādidhammo. Yassa dhammassāti tato",
  "atk-s0519a:530_1": "aññassa jarādidhammassa. Samānabhāvoti dukkhādibhāvena samānabhāvo. Ekattatāyāti",
  "atk-s0519a:530_2": "samānatāya dukkhādibhāvānaṃ ekībhāvena. Ekī bhavatīti anekopi “dukkha”ntiādinā ekasaddābhidheyyatāya",
  "atk-s0519a:530_3": "ekī bhavati. Etena ekattatāya lakkhaṇamāha. Yena yena vā pana vilakkhaṇoti yo dhammo",
  "atk-s0519a:530_4": "yassa dhammassa yena yena bhāvena visadiso. Tena tena vemattaṃ gacchatīti tena tena",
  "atk-s0519a:530_5": "bhāvena so dhammo tassa dhammassa vemattataṃ visadisattaṃ gacchati, dukkhabhāvena",
  "atk-s0519a:530_6": "samānopi jātiādiko abhinibbattiādibhāvena jarādikassa visiṭṭhataṃ gacchatīti attho.",
  "atk-s0519a:530_7": "Iminā vemattatāya lakkhaṇamāha.",
  "atk-s0519a:531_0": "Idāni tāva ekattavemattatāvisaye niyojetvā dassetuṃ “sutte vā veyyākaraṇe vā”tiādi",
  "atk-s0519a:531_1": "vuttaṃ. Tattha pucchitanti pucchāvasena desitasuttavasena vuttaṃ, na pana adhiṭṭhānahārassa",
  "atk-s0519a:531_2": "pucchāvisayatāya. Sesaṃ uttānameva.",
  "atk-s0519a:532": "Adhiṭṭhānahāravibhaṅgavaṇṇanā niṭṭhitā.",
  "atk-s0519a:533": "15. Parikkhārahāravibhaṅgavaṇṇanā",
  "atk-s0519a:534_0": "49. Tattha katamo parikkhāro hāroti parikkhārahāravibhaṅgo. Tattha yo dhammo yaṃ",
  "atk-s0519a:534_1": "dhammaṃ janayati, tassa so parikkhāroti saṅkhepato parikkhāralakkhaṇaṃ vatvā taṃ",
  "atk-s0519a:534_2": "vibhāgena dassetuṃ “kiṃlakkhaṇo”tiādi vuttaṃ. Tattha hinoti attano phalaṃ paṭikāraṇabhāvaṃ",
  "atk-s0519a:534_3": "gacchatīti hetu. Paṭicca etasmā phalaṃ etīti paccayo. Kiñcāpi hetupaccayasaddehi",
  "atk-s0519a:534_4": "kāraṇameva vuccati, tathāpi tattha visesaṃ vibhāgena dassetuṃ “asādhāraṇalakkhaṇo”tiādi",
  "atk-s0519a:534_5": "vuttaṃ. Sabhāvo hetūti samānabhāvo bījaṃ hetu. Nanu ca bījaṃ aṅkurādisadisaṃ na hotīti?",
  "atk-s0519a:534_6": "No na hoti, aññato hi tādisassa anuppajjanato.",
  "atk-s0519a:535_0": "“Yathā vā panā”tiādināpi udāharaṇantaradassanena hetupaccayānaṃ visesameva vibhāveti.",
  "atk-s0519a:535_1": "Tattha duddhanti khīraṃ. Dadhi bhavatīti ekattanayena abhedopacārena vā vuttaṃ, na",
  "atk-s0519a:535_2": "aññathā. Na hi khīraṃ dadhi hoti. Tenevāha – “na catthi ekakālasamavadhānaṃ duddhassa",
  "atk-s0519a:535_3": "ca dadhissa cā”ti. Atha vā ghaṭe duddhaṃ pakkhittaṃ dadhi bhavati, dadhi tattha kālantare",
  "atk-s0519a:535_4": "jāyati paccayantarasamāyogena, tasmā na catthi ekakālasamavadhānaṃ duddhassa ca dadhissa",
  "atk-s0519a:535_5": "ca rasakhīravipākādīhi bhinnasabhāvattā. Evamevanti yathā hetubhūtassa khīrassa phalabhūtena",
  "atk-s0519a:535_6": "dadhinā na ekakālasamavadhānaṃ, evamaññassāpi hetussa phalena na ekakālasamavadhānaṃ,",
  "atk-s0519a:535_7": "na tathā paccayassa, na hi paccayo ekantena phalena bhinnakālo evāti. Evampi hetupaccayānaṃ",
  "atk-s0519a:535_8": "viseso veditabboti adhippāyo.",
  "atk-s0519a:536_0": "Evaṃ bāhiraṃ hetupaccayavibhāgaṃ dassetvā idāni ajjhattikaṃ dassetuṃ “ayañhi saṃsāro”tiādi",
  "atk-s0519a:536_1": "vuttaṃ. Tattha “avijjā avijjāya hetū”ti vutte kiṃ ekasmiṃ cittuppāde anekā avijjā",
  "atk-s0519a:536_2": "vijjantīti? Āha “purimikā avijjā pacchimikāya avijjāya hetū”ti. Tena ekasmiṃ kāle",
  "atk-s0519a:536_3": "hetuphalānaṃ samavadhānaṃ natthīti etamevatthaṃ samattheti. Tattha “purimikā avijjā”tiādinā",
  "atk-s0519a:536_4": "hetuphalabhūtānaṃ avijjānaṃ vibhāgaṃ dasseti. “Bījaṅkuro viyā”tiādinā imamatthaṃ",
  "atk-s0519a:536_5": "dasseti – yathā bījaṃ aṅkurassa hetu hontaṃ samanantarahetutāya hetu hoti. Yaṃ pana",
  "atk-s0519a:536_6": "bījato phalaṃ nibbattati, tassa bījaṃ paramparahetutāya hetu hoti. Evaṃ avijjāyapi",
  "atk-s0519a:536_7": "hetubhāve daṭṭhabbanti.",
  "atk-s0519a:537_0": "Puna “yathā vā panā”tiādināpi hetupaccayavibhāgameva dasseti. Tattha thālakanti dīpakapallikā.",
  "atk-s0519a:537_1": "Anaggikanti aggiṃ vinā. Dīpetunti jāletuṃ. Iti sabhāvo hetūti evaṃ padīpujjālanādīsu",
  "atk-s0519a:537_2": "aggiādipadīpasadisaṃ kāraṇaṃ sabhāvo hetu. Parabhāvo paccayoti tattheva kapallikāvaṭṭitelādisadiso",
  "atk-s0519a:537_3": "aggito añño sabhāvo paccayo. Ajjhattikoti niyakajjhattiko niyakajjhatte bhavo. Bāhiroti",
  "atk-s0519a:537_4": "tato bahibhūto. Janakoti nibbattako. Pariggāhakoti upatthambhako. Asādhāraṇoti āveṇiko.",
  "atk-s0519a:537_5": "Sādhāraṇoti aññesampi paccayuppannānaṃ samāno.",
  "atk-s0519a:538_0": "Idāni yasmā kāraṇaṃ “parikkhāro”ti vuttaṃ, kāraṇabhāvo ca phalāpekkhāya, tasmā kāraṇassa",
  "atk-s0519a:538_1": "yo kāraṇabhāvo yathā ca so hoti, yañca phalaṃ yo ca tassa viseso, yo ca kāraṇaphalānaṃ",
  "atk-s0519a:538_2": "sambandho, taṃ sabbaṃ vibhāvetuṃ “avupacchedattho”tiādi vuttaṃ. Tattha kāraṇaphalabhāvena",
  "atk-s0519a:538_3": "sambandhatā santati. Ko ca tattha sambandho, ko kāraṇaphalabhāvo ca? So eva avupacchedattho.",
  "atk-s0519a:538_4": "Yo phalabhūto aññassa akāraṇaṃ hutvā nirujjhati, so vupacchinno nāma hoti, yathā",
  "atk-s0519a:538_5": "taṃ arahato cuticittaṃ. Yo pana attano anurūpassa phalassa hetu hutvā nirujjhati,",
  "atk-s0519a:538_6": "so anupacchinno eva nāma hoti, hetuphalasambandhassa vijjamānattāti āha – “avupacchedattho santatiattho”ti.",
  "atk-s0519a:539_0": "Yasmā ca kāraṇato nibbattaṃ phalaṃ nāma, na anibbattaṃ, tasmā “nibbattiattho phalattho”ti",
  "atk-s0519a:539_1": "vuttaṃ. Yasmā pana purimabhavena anantarabhavapaṭisandhānavasena pavattā upapattikkhandhā",
  "atk-s0519a:539_2": "punabbhavo, tasmā vuttaṃ – “paṭisandhiattho punabbhavattho”ti. Tathā yassa puggalassa",
  "atk-s0519a:539_3": "kilesā uppajjanti, taṃ palibundhenti sammā paṭipajjituṃ na denti. Yāva ca maggena",
  "atk-s0519a:539_4": "asamugghātitā, tāva anusenti nāma, tena vuttaṃ – “palibodhattho pariyuṭṭhānattho,",
  "atk-s0519a:539_5": "asamugghātattho anusayattho”ti. Pariññābhisamayavasena pariññāte na kadāci taṃ nāmarūpaṅkurassa",
  "atk-s0519a:539_6": "kāraṇaṃ hessatīti āha – “apariññātattho viññāṇassa bījattho”ti. Yattha avupacchedo",
  "atk-s0519a:539_7": "tattha santatīti yattha rūpārūpappavattiyaṃ yathāvutto avupacchedo, tattha santativohāro.",
  "atk-s0519a:539_8": "Yattha santati tattha nibbattītiādi paccayaparamparadassanaṃ hetuphalasambandhavibhāvanameva.",
  "atk-s0519a:540_0": "“Yathā vā pana cakkhuñca paṭiccā”tiādinā “sabhāvo hetū”ti vuttamevatthaṃ vibhāgena",
  "atk-s0519a:540_1": "dasseti. Tattha sannissayatāyāti upanissayapaccayatāya. Manasikāroti kiriyāmanodhātu.",
  "atk-s0519a:540_2": "Sā hi cakkhuviññāṇassa viññāṇabhāvena samānajātitāya sabhāvo hetu. Saṅkhārā viññāṇassa",
  "atk-s0519a:540_3": "paccayo sabhāvo hetūti puññādiabhisaṅkhārā paṭisandhiviññāṇassa paccayo, tattha yo",
  "atk-s0519a:540_4": "sabhāvo, so hetūti. Saṅkhārāti cettha sabbo lokiyo kusalākusalacittuppādo adhippeto.",
  "atk-s0519a:540_5": "Iminā nayena sesapadesupi attho veditabbo. Evaṃ yo koci upanissayo sabbo so parikkhāroti",
  "atk-s0519a:540_6": "yathāvuttappabhedo yo koci paccayo, so sabbo attano phalassa parikkharaṇato abhisaṅkharaṇato",
  "atk-s0519a:540_7": "parikkhāro. Tassa niddhāretvā kathanaṃ parikkhāro hāroti.",
  "atk-s0519a:541": "Parikkhārahāravibhaṅgavaṇṇanā niṭṭhitā.",
  "atk-s0519a:542": "16. Samāropanahāravibhaṅgavaṇṇanā",
  "atk-s0519a:543_0": "50. Tattha katamo samāropano hāroti samāropanahāravibhaṅgo. Tattha ekasmiṃ padaṭṭhāneti",
  "atk-s0519a:543_1": "yasmiṃ kismiñci ekasmiṃ kāraṇabhūte dhamme suttena gahite. Yattakāni padaṭṭhānāni",
  "atk-s0519a:543_2": "otarantīti yattakāni aññesaṃ kāraṇabhūtāni tasmiṃ dhamme samosaranti. Sabbāni tāni",
  "atk-s0519a:543_3": "samāropayitabbānīti sabbāni tāni padaṭṭhānāni padaṭṭhānabhūtā dhammā sammā niddhāraṇavasena",
  "atk-s0519a:543_4": "ānetvā desanāya āropetabbā, desanāruḷhe viya katvā kathetabbāti attho. Yathā āvaṭṭe",
  "atk-s0519a:543_5": "hāre “ekamhi padaṭṭhāne, pariyesati sesakaṃ padaṭṭhāna”nti vacanato anekesaṃ padaṭṭhānānaṃ",
  "atk-s0519a:543_6": "pariyesanā vuttā, evamidhāpi bahūnaṃ padaṭṭhānānaṃ samāropanā kātabbāti dassento",
  "atk-s0519a:543_7": "“yathā āvaṭṭe hāre”ti āha. Na kevalaṃ padaṭṭhānavaseneva samāropanā, atha kho vevacanabhāvanāpahānavasenapi",
  "atk-s0519a:543_8": "samāropanā kātabbāti dassento “tattha samāropanā catubbidhā”tiādimāha.",
  "atk-s0519a:544_0": "Kasmā panettha padaṭṭhānavevacanāni gahitāni, nanu padaṭṭhānavevacanahāre eva ayamattho",
  "atk-s0519a:544_1": "vibhāvitoti? Saccametaṃ, idha pana padaṭṭhānavevacanaggahaṇaṃ bhāvanāpahānānaṃ adhiṭṭhānavisayadassanatthañceva",
  "atk-s0519a:544_2": "tesaṃ adhivacanavibhāgadassanatthañca. Evañhi bhāvanāpahānāni suviññeyyāni honti",
  "atk-s0519a:544_3": "sukarāni ca paññāpetuṃ. Idaṃ padaṭṭhānanti idaṃ tividhaṃ sucaritaṃ buddhānaṃ sāsanassa",
  "atk-s0519a:544_4": "ovādassa visayādhiṭṭhānabhāvato padaṭṭhānaṃ. Tattha “kāyika”ntiādinā tīhi sucaritehi",
  "atk-s0519a:544_5": "sīlādayo tayo khandhe samathavipassanā tatiyacatutthaphalāni ca niddhāretvā dasseti,",
  "atk-s0519a:544_6": "taṃ suviññeyyameva. Vanīyatīti vanaṃ, vanati, vanute iti vā vanaṃ. Tattha yasmā pañca",
  "atk-s0519a:544_7": "kāmaguṇā kāmataṇhāya, nimittaggāho anubyañjanaggāhassa, ajjhattikabāhirāni āyatanāni",
  "atk-s0519a:544_8": "tappaṭibandhachandarāgādīnaṃ, anusayā ca pariyuṭṭhānānaṃ kāraṇāni honti, tasmā tamatthaṃ",
  "atk-s0519a:544_9": "dassetuṃ “pañca kāmaguṇā”tiādi vuttaṃ.",
  "atk-s0519a:545_0": "51. Ayaṃ vevacanena samāropanāti yo “rāgavirāgā cetovimutti sekkhaphalaṃ, anāgāmiphalaṃ,",
  "atk-s0519a:545_1": "kāmadhātusamatikkamana”nti etehi pariyāyavacanehi tatiyaphalassa niddeso, tathā yo",
  "atk-s0519a:545_2": "“avijjāvirāgā paññāvimutti asekkhaphalaṃ, aggaphalaṃ arahattaṃ, tedhātukasamatikkamana”nti",
  "atk-s0519a:545_3": "etehi pariyāyavacanehi catutthaphalassa niddeso, yo ca “paññindriya”ntiādīhi pariyāyavacanehi",
  "atk-s0519a:545_4": "paññāya niddeso, ayaṃ vevacanehi ca samāropanā.",
  "atk-s0519a:546_0": "Tasmātiha tvaṃ, bhikkhu, kāye kāyānupassī viharāhītiādi lakkhaṇahāravibhaṅgavaṇṇanāyaṃ",
  "atk-s0519a:546_1": "vuttanayena veditabbaṃ. Kevalaṃ tattha ekalakkhaṇattā avuttānampi vuttabhāvadassanavaseneva",
  "atk-s0519a:546_2": "āgataṃ, idha bhāvanāsamāropanavasenāti ayameva viseso. Kāyānupassanā visesato asubhānupassanā",
  "atk-s0519a:546_3": "eva kāmarāgatadekaṭṭhakilesānaṃ ekantapaṭipakkhāti asubhasaññā kabaḷīkārāhārapariññāya",
  "atk-s0519a:546_4": "paribandhakilesā kāmupādānaṃ kāmayogo abhijjhākāyagantho kāmāsavo kāmogho rāgasallaṃ",
  "atk-s0519a:546_5": "rūpadhammapariññāya paṭipakkhakilesā rūpadhammesu rāgo chandāgatigamananti etesaṃ",
  "atk-s0519a:546_6": "pāpadhammānaṃ pahānāya saṃvattatīti imamatthaṃ dasseti “kāye kāyānupassī viharanto”tiādinā.",
  "atk-s0519a:547": "Tathā vedanānupassanā visesato dukkhānupassanāti, sā –",
  "atk-s0519a:548": "“Yo sukhaṃ dukkhato adda, dukkhamaddakkhi sallato;",
  "atk-s0519a:549": "Adukkhamasukhaṃ santaṃ, adakkhi naṃ aniccato”ti. –",
  "atk-s0519a:550_0": "Ādivacanato sabbaṃ vedanaṃ “dukkha”nti passantī sukhasaññāya vedanāhetupariññāya",
  "atk-s0519a:550_1": "paribandhakilesānaṃ gosīlādīhi bhavasuddhi hotīti vedanāssādena pavattassa bhavupādānasaṅkhātassa",
  "atk-s0519a:550_2": "sīlabbatupādānassa vedanāvasena “anatthaṃ me acarī”tiādinayappavattassa byāpādakāyaganthassa",
  "atk-s0519a:550_3": "dosasallassa vedanāssādavaseneva pavattassa bhavayogabhavābhavabhavoghasaṅkhātassa",
  "atk-s0519a:550_4": "bhavarāgassa bhavapariññāya paribandhakakilesānaṃ vedanāvisayassa rāgassa dosāgatigamanassa",
  "atk-s0519a:550_5": "ca pahānāya saṃvattatīti etamatthaṃ dasseti “vedanāsu vedanānupassī”tiādinā.",
  "atk-s0519a:551_0": "Tathā cittānupassanā visesato aniccānupassanāti, sā cittaṃ “anicca”nti passantī tattha",
  "atk-s0519a:551_1": "yebhuyyena sattā niccasaññinoti niccasaññāya viññāṇāhārapariññāya paribandhakilesānaṃ",
  "atk-s0519a:551_2": "niccābhinivesapaṭipakkhato eva diṭṭhupādānaṃ diṭṭhiyogasīlabbataparāmāsakāyaganthadiṭṭhāsavadiṭṭhoghasaṅkhātāya",
  "atk-s0519a:551_3": "diṭṭhiyā niccasaññānimittassa “seyyohamasmī”tiādinayappavattassa mānasallassa saññāpariññāya",
  "atk-s0519a:551_4": "paṭipakkhakilesānaṃ saññāya rāgassa diṭṭhābhinivesassa appahīnattā uppajjanakassa",
  "atk-s0519a:551_5": "bhayāgatigamanassa ca pahānāya saṃvattatīti imamatthaṃ dasseti “citte cittānupassī”tiādinā.",
  "atk-s0519a:552_0": "Tathā dhammānupassanā visesato anattasaññāti, sā saṅkhāresu attasaññāya manosañcetanāhārapariññāya",
  "atk-s0519a:552_1": "paṭipakkhakilesānaṃ sakkāyadiṭṭhiyā “idameva sacca”nti pavattassa micchābhinivesassa",
  "atk-s0519a:552_2": "micchābhinivesahetukāya avijjāyogaavijjāsavaavijjoghamohasallasaṅkhātāya avijjāya",
  "atk-s0519a:552_3": "saṅkhārapariññāya paribandhakilesānaṃ saṅkhāresu rāgassa mohāgatigamanassa ca pahānāya",
  "atk-s0519a:552_4": "saṃvattatīti imamatthaṃ dasseti “dhammesu dhammānupassī viharanto”tiādinā. Sesaṃ uttānameva.",
  "atk-s0519a:553": "Samāropanahāravibhaṅgavaṇṇanā niṭṭhitā.",
  "atk-s0519a:554": "Niṭṭhitā ca hāravibhaṅgavaṇṇanā.",
  "atk-s0519a:555": "1. Desanāhārasampātavaṇṇanā",
  "atk-s0519a:556_0": "Evaṃ suparikammakatāya bhūmiyā nānāvaṇṇāni muttapupphāni pakiranto viya susikkhitasippācariyavicāritesu",
  "atk-s0519a:556_1": "surattasuvaṇṇālaṅkāresu nānāvidharaṃsijālasamujjalāni vividhāni maṇiratanāni bandhanto",
  "atk-s0519a:556_2": "viya mahāpathaviṃ parivattetvā pappaṭakojaṃ khādāpento viya yojanikamadhugaṇḍaṃ pīḷetvā",
  "atk-s0519a:556_3": "sumadhurasaṃ pāyento viya ca āyasmā mahākaccāno nānāsuttapadese udāharanto soḷasa",
  "atk-s0519a:556_4": "hāre vibhajitvā idāni te ekasmiṃyeva sutte yojetvā dassento hārasampātavāraṃ ārabhi.",
  "atk-s0519a:556_5": "Ārabhanto ca yāyaṃ niddesavāre –",
  "atk-s0519a:557": "52.",
  "atk-s0519a:558": "“Soḷasa hārā paṭhamaṃ, disalocanato disā viloketvā;",
  "atk-s0519a:559": "Saṅkhipiya aṅkusena hi, nayehi tīhi niddise sutta”nti. –",
  "atk-s0519a:560_0": "Gāthā vuttā. Yasmā taṃ hāravibhaṅgavāro nappayojeti, vippakiṇṇavisayattā, nayavicārassa",
  "atk-s0519a:560_1": "ca antaritattā. Anekehi suttapadesehi hārānaṃ vibhāgadassanameva hi hāravibhaṅgavāro.",
  "atk-s0519a:560_2": "Hārasampātavāro pana taṃ payojeti, ekasmiṃyeva suttapadese soḷasa hāre yojetvāva",
  "atk-s0519a:560_3": "tadanantaraṃ nayasamuṭṭhānassa kathitattā. Tasmā “soḷasa hārā paṭhama”nti gāthaṃ",
  "atk-s0519a:560_4": "paccāmasitvā “tassā niddeso kuhiṃ daṭṭhabbo, hārasampāte”ti āha. Tassattho – “tassā",
  "atk-s0519a:560_5": "gāthāya niddeso kattha daṭṭhabbo”ti. Etena suttesu hārānaṃ yojanānayadassanaṃ hārasampātavāroti",
  "atk-s0519a:560_6": "dasseti. Hārasampātapadassa attho vutto eva.",
  "atk-s0519a:561_0": "Arakkhitena cittenāti cakkhudvārādīsu satiārakkhābhāvena aguttena cittena. Micchādiṭṭhihatenāti",
  "atk-s0519a:561_1": "sassatādimicchābhinivesadūsitena. Thinamiddhābhibhūtenāti cittassa kāyassa ca akalyatālakkhaṇehi",
  "atk-s0519a:561_2": "thinamiddhehi ajjhotthaṭena. Vasaṃ mārassa gacchatīti kilesamārādīnaṃ yathākāmaṃ",
  "atk-s0519a:561_3": "karaṇīyo hotīti ayaṃ tāva gāthāya padattho.",
  "atk-s0519a:562_0": "Pamādanti “arakkhitena cittenā”ti idaṃ padaṃ chasu dvāresu sativosaggalakkhaṇaṃ pamādaṃ",
  "atk-s0519a:562_1": "katheti. Taṃ maccuno padanti taṃ pamajjanaṃ guṇamāraṇato maccusaṅkhātassa mārassa",
  "atk-s0519a:562_2": "vasavattanaṭṭhānaṃ, tena “arakkhitena cittena, vasaṃ mārassa gacchatī”ti paṭhamapādaṃ",
  "atk-s0519a:562_3": "catutthapādena sambandhitvā dasseti. So vipallāsoti yaṃ aniccassa khandhapañcakassa",
  "atk-s0519a:562_4": "“nicca”nti dassanaṃ, so vipallāso vipariyesaggāho. Tenevāha – “viparītaggāhalakkhaṇo",
  "atk-s0519a:562_5": "vipallāso”ti. Sabbaṃ vipallāsasāmaññena gahetvā tassa adhiṭṭhānaṃ pucchati “kiṃ vipallāsayatī”ti.",
  "atk-s0519a:562_6": "Sāmaññassa ca viseso adhiṭṭhānabhāvena voharīyatīti āha – “saññaṃ cittaṃ diṭṭhimitī”ti.",
  "atk-s0519a:562_7": "Taṃ “vipallāsayatī”ti padena sambandhitabbaṃ. Tesu saññāvipallāso sabbamuduko, aniccādikassa",
  "atk-s0519a:562_8": "visayassa micchāvasena upaṭṭhitākāraggahaṇamattaṃ migapotakānaṃ tiṇapurisakesu purisoti",
  "atk-s0519a:562_9": "uppannasaññā viya. Cittavipallāso tato balavataro, amaṇiādike visaye maṇiādiākārena",
  "atk-s0519a:562_10": "upaṭṭhahante tathā sanniṭṭhānaṃ viya niccādito sanniṭṭhānamattaṃ. Diṭṭhivipallāso",
  "atk-s0519a:562_11": "pana sabbabalavataro yaṃ yaṃ ārammaṇaṃ yathā yathā upaṭṭhāti, tathā tathā naṃ sassatādivasena",
  "atk-s0519a:562_12": "“idameva saccaṃ moghamañña”nti abhinivisanto pavattati. Tattha saññāvipallāso cittavipallāsassa",
  "atk-s0519a:562_13": "kāraṇaṃ, cittavipallāso diṭṭhivipallāsassa kāraṇaṃ hoti.",
  "atk-s0519a:563_0": "Idāni vipallāsānaṃ pavattiṭṭhānaṃ visayaṃ dassetuṃ “so kuhiṃ vipallāsayati, catūsu",
  "atk-s0519a:563_1": "attabhāvavatthūsū”ti āha. Tattha attabhāvavatthūsūti pañcasu upādānakkhandhesu. Te",
  "atk-s0519a:563_2": "hi āhito ahaṃ māno etthāti attā, “attā”ti bhavati ettha buddhi vohāro cāti attabhāvo,",
  "atk-s0519a:563_3": "so eva subhādīnaṃ vipallāsassa ca adhiṭṭhānabhāvato vatthu cāti “attabhāvavatthū”ti",
  "atk-s0519a:563_4": "vuccati. “Rūpaṃ attato samanupassatī”tiādinā tesaṃ sabbavipallāsamūlabhūtāya sakkāyadiṭṭhiyā",
  "atk-s0519a:563_5": "pavattiṭṭhānabhāvena attabhāvavatthutaṃ dassetvā puna vipallāsānaṃ pavattiākārena",
  "atk-s0519a:563_6": "saddhiṃ visayaṃ vibhajitvā dassetuṃ “rūpaṃ paṭhamaṃ vipallāsavatthu asubhe subha”nti",
  "atk-s0519a:563_7": "vuttaṃ. Taṃ sabbaṃ suviññeyyaṃ. Puna mūlakāraṇavasena vipallāse vibhajitvā dassetuṃ",
  "atk-s0519a:563_8": "“dve dhammā cittassa saṃkilesā”tiādimāha. Tattha kiñcāpi avijjārahitā taṇhā natthi,",
  "atk-s0519a:563_9": "avijjā ca subhasukhasaññānampi paccayo eva, tathāpi taṇhā etāsaṃ sātisayaṃ paccayoti",
  "atk-s0519a:563_10": "dassetuṃ “taṇhānivutaṃ…pe… dukkhe sukha”nti vuttaṃ. Diṭṭhinivutanti diṭṭhisīsena",
  "atk-s0519a:563_11": "avijjā vuttāti avijjānivutanti attho. Kāmañcettha taṇhārahitā diṭṭhi natthi, taṇhāpi",
  "atk-s0519a:563_12": "diṭṭhiyā paccayo eva. Taṇhāpi “niccaṃ attā”ti ayoniso ummujjantānaṃ tathāpavattamicchābhinivesassa",
  "atk-s0519a:563_13": "moho visesapaccayoti dassetuṃ “diṭṭhinivutaṃ…pe… attā”ti vuttaṃ.",
  "atk-s0519a:564_0": "Yo diṭṭhivipallāsoti “anicce niccaṃ, anattani attā”ti pavattampi vipallāsadvayaṃ",
  "atk-s0519a:564_1": "sandhāyāha – “so atītaṃ rūpaṃ…pe… atītaṃ viññāṇaṃ attato samanupassatī”ti. Etena",
  "atk-s0519a:564_2": "aṭṭhārasavidhopi pubbantānukappikavādo pacchimānaṃ dvinnaṃ vipallāsānaṃ vasena hotīti",
  "atk-s0519a:564_3": "dasseti. Taṇhāvipallāsoti taṇhāmūlako vipallāso. “Asubhe subhaṃ, dukkhe sukha”nti",
  "atk-s0519a:564_4": "etaṃ vipallāsadvayaṃ sandhāya vadati. Anāgataṃ rūpaṃ abhinandatīti anāgataṃ rūpaṃ",
  "atk-s0519a:564_5": "diṭṭhābhinandanavasena abhinandati. Anāgataṃ vedanaṃ, saññaṃ, saṅkhāre, viññāṇaṃ",
  "atk-s0519a:564_6": "abhinandatīti etthāpi eseva nayo. Etena catucattālīsavidhopi aparantānukappikavādo",
  "atk-s0519a:564_7": "yebhuyyena purimānaṃ dvinnaṃ vipallāsānaṃ vasena hotīti dasseti. Dve dhammā cittassa",
  "atk-s0519a:564_8": "upakkilesāti evaṃ paramasāvajjassa vipallāsassa mūlakāraṇanti visesato dve dhammā",
  "atk-s0519a:564_9": "cittassa upakkilesā taṇhā ca avijjā cāti te sarūpato dasseti. Tāhi visujjhantaṃ cittaṃ",
  "atk-s0519a:564_10": "visujjhatīti paṭipakkhavasenapi tāsaṃ upakkilesabhāvaṃyeva vibhāveti, na hi taṇhāavijjāsu",
  "atk-s0519a:564_11": "pahīnāsu koci saṃkilesadhammo na pahīyatīti. Yathā ca vipallāsānaṃ mūlakāraṇaṃ taṇhāvijjā,",
  "atk-s0519a:564_12": "evaṃ sakalassāpi vaṭṭassa mūlakāraṇanti yathānusandhināva gāthaṃ niṭṭhapetuṃ “tesa”ntiādi",
  "atk-s0519a:564_13": "vuttaṃ. Tattha tesanti yesaṃ arakkhitaṃ cittaṃ micchādiṭṭhihatañca, tesaṃ. “Avijjānīvaraṇāna”ntiādinā",
  "atk-s0519a:564_14": "mārassa vasagamanena anādimatisaṃsāre saṃsaraṇanti dasseti.",
  "atk-s0519a:565_0": "Thinamiddhābhibhūtenāti ettha “thinaṃ nāmā”tiādinā thinamiddhānaṃ sarūpaṃ dasseti.",
  "atk-s0519a:565_1": "Tehi cittassa abhibhūtatā suviññeyyāvāti taṃ anāmasitvā kilesamāraggahaṇeneva taṃnimittā",
  "atk-s0519a:565_2": "abhisaṅkhāramārakhandhamāramaccumārā gahitā evāti “kilesamārassa ca sattamārassa",
  "atk-s0519a:565_3": "cā”ti ca-saddena vā tesampi gahaṇaṃ katanti daṭṭhabbaṃ. So hi nivuto saṃsārābhimukhoti",
  "atk-s0519a:565_4": "so māravasaṃ gato, tato eva nivuto kilesehi yāva na mārabandhanaṃ chijjati, tāva",
  "atk-s0519a:565_5": "saṃsārābhimukhova hoti, na visaṅkhārābhimukhoti adhippāyo. Imāni bhagavatā dve saccāni",
  "atk-s0519a:565_6": "desitāni. Kathaṃ desitāni?",
  "atk-s0519a:566_0": "Tattha duvidhā kathā abhidhammanissitā ca suttantanissitā ca. Tāsu abhidhammanissitā",
  "atk-s0519a:566_1": "nāma arakkhitena cittenāti rattampi cittaṃ arakkhitaṃ, duṭṭhampi cittaṃ arakkhitaṃ,",
  "atk-s0519a:566_2": "mūḷhampi cittaṃ arakkhitaṃ. Tattha rattaṃ cittaṃ aṭṭhannaṃ lobhasahagatacittuppādānaṃ",
  "atk-s0519a:566_3": "vasena veditabbaṃ, duṭṭhaṃ cittaṃ dvinnaṃ paṭighacittuppādānaṃ vasena veditabbaṃ,",
  "atk-s0519a:566_4": "mūḷhaṃ cittaṃ dvinnaṃ momūhacittuppādānaṃ vasena veditabbaṃ. Yāva imesaṃ cittuppādānaṃ",
  "atk-s0519a:566_5": "vasena indriyānaṃ agutti agopāyanā apālanā anārakkhā sativosaggo pamādo cittassa",
  "atk-s0519a:566_6": "asaṃvaro, evaṃ arakkhitaṃ cittaṃ hoti. Micchādiṭṭhihataṃ nāma cittaṃ catunnaṃ diṭṭhisampayuttacittuppādānaṃ",
  "atk-s0519a:566_7": "vasena veditabbaṃ, thinamiddhābhibhūtaṃ nāma cittaṃ pañcannaṃ sasaṅkhārikākusalacittuppādānaṃ",
  "atk-s0519a:566_8": "vasena veditabbaṃ. Evaṃ sabbepi aggahitaggahaṇena dvādasa akusalacittuppādā honti.",
  "atk-s0519a:566_9": "Te “katame dhammā akusalā? Yasmiṃ samaye akusalaṃ cittaṃ uppannaṃ hotī”tiādinā cittuppādakaṇḍe",
  "atk-s0519a:566_10": "akusalacittuppādadesanāvasena vitthārato vattabbā. Mārassāti ettha pañca mārā. Tesu",
  "atk-s0519a:566_11": "kilesamārassa catunnaṃ āsavānaṃ catunnaṃ oghānaṃ catunnaṃ yogānaṃ catunnaṃ ganthānaṃ",
  "atk-s0519a:566_12": "catunnaṃ upādānānaṃ aṭṭhannaṃ nīvaraṇānaṃ dasannaṃ kilesavatthūnaṃ vasena āsavagocchakādīsu",
  "atk-s0519a:566_13": "vuttanayena, tathā “jātimado gottamado ārogyamado”tiādinā khuddakavatthuvibhaṅge",
  "atk-s0519a:566_14": "āgatānaṃ sattannaṃ kilesānañca vasena vibhāgo vattabbo. Ayaṃ tāvettha abhidhammanissitā kathā.",
  "atk-s0519a:567_0": "Suttantanissitā pana arakkhitena cittenāti cakkhunā rūpaṃ disvā nimittaggāhī hoti",
  "atk-s0519a:567_1": "anubyañjanaggāhī, yatvādhikaraṇamenaṃ cakkhundriyaṃ asaṃvutaṃ viharantaṃ abhijjhādomanassā",
  "atk-s0519a:567_2": "pāpakā akusalā dhammā anvāssaveyyuṃ, tassa saṃvarāya na paṭipajjati, na rakkhati",
  "atk-s0519a:567_3": "cakkhundriyaṃ, cakkhundriye na saṃvaraṃ āpajjati. Sotena …pe… ghānena… jivhāya… kāyena…",
  "atk-s0519a:567_4": "manasā…pe… manindriyena saṃvaraṃ āpajjati. Evaṃ arakkhitaṃ cittaṃ hoti. Micchādiṭṭhihatena",
  "atk-s0519a:567_5": "cāti micchādiṭṭhihataṃ nāma cittaṃ pubbantakappanavasena vā aparantakappanavasena",
  "atk-s0519a:567_6": "vā pubbantāparantakappanavasena vā micchābhinivisantassa ayoniso ummujjantassa “sassato",
  "atk-s0519a:567_7": "lokoti vā…pe… neva hoti na na hoti tathāgato paraṃ maraṇā”ti vā yā diṭṭhi, tāya hataṃ",
  "atk-s0519a:567_8": "upahataṃ. Yā ca kho “imā cattāro sassatavādā…pe… pañca paramadiṭṭhadhammanibbānavādā”ti",
  "atk-s0519a:567_9": "brahmajāle pañcattaye ca āgatā dvāsaṭṭhi diṭṭhiyo, tāsaṃ vasena cittassa micchādiṭṭhihatabhāvo kathetabbo.",
  "atk-s0519a:568_0": "Thinamiddhābhibhūtenāti thinaṃ nāma cittassa akammaññatā. Middhaṃ nāma vedanādikkhandhattayassa",
  "atk-s0519a:568_1": "akammaññatā. Tathā thinaṃ anussāhasaṃhananaṃ. Middhaṃ asattivighāto. Iti thinena",
  "atk-s0519a:568_2": "middhena ca cittaṃ abhibhūtaṃ ajjhotthaṭaṃ upaddutaṃ saṅkocanappattaṃ layāpannaṃ.",
  "atk-s0519a:568_3": "Vasaṃ mārassa gacchatīti vaso nāma icchā lobho adhippāyo ruci ākaṅkhā āṇā āṇatti.",
  "atk-s0519a:568_4": "Māroti pañca mārā – khandhamāro abhisaṅkhāramāro maccumāro devaputtamāro kilesamāroti.",
  "atk-s0519a:568_5": "Gacchatīti tesaṃ vasaṃ icchaṃ…pe… āṇattiṃ gacchati upagacchati upeti vattati anuvattati",
  "atk-s0519a:568_6": "nātikkamatīti. Tena vuccati – “vasaṃ mārassa gacchatī”ti.",
  "atk-s0519a:569_0": "Tattha yathāvuttā akusalā dhammā, taṇhāvijjā eva vā samudayasaccaṃ. Yo so “vasaṃ",
  "atk-s0519a:569_1": "mārassa gacchatī”ti vutto, so ye pañcupādānakkhandhe upādāya paññatto, te pañcakkhandhā",
  "atk-s0519a:569_2": "dukkhasaccaṃ. Evaṃ bhagavatā idha dve saccāni desitāni. Tenevāha – “dukkhaṃ samudayo",
  "atk-s0519a:569_3": "cā”ti. Tesaṃ bhagavā pariññāya ca pahānāya ca dhammaṃ desetīti vuttamevatthaṃ pākaṭataraṃ",
  "atk-s0519a:569_4": "kātuṃ “dukkhassa pariññāya samudayassa pahānāyā”ti vuttaṃ. Kathaṃ desetīti ce –",
  "atk-s0519a:570": "“Tasmā rakkhitacittassa, sammāsaṅkappagocaro;",
  "atk-s0519a:571": "Sammādiṭṭhiṃ purakkhatvā, ñatvāna udayabbayaṃ;",
  "atk-s0519a:572": "Thinamiddhābhibhū bhikkhu, sabbā duggatiyo jahe”ti. –",
  "atk-s0519a:573_0": "Gāthāya. Tassattho – yasmā arakkhitena cittena vasaṃ mārassa gacchati, tasmā satisaṃvarena",
  "atk-s0519a:573_1": "manacchaṭṭhānaṃ indriyānaṃ rakkhaṇena rakkhitacitto assa. Sammāsaṅkappagocaroti yasmā",
  "atk-s0519a:573_2": "kāmasaṅkappādimicchāsaṅkappagocaro tathā tathā ayoniso vikappetvā nānāvidhāni micchādassanāni",
  "atk-s0519a:573_3": "gaṇhāti. Tato eva ca micchādiṭṭhihatena cittena vasaṃ mārassa gacchati, tasmā yonisomanasikārena",
  "atk-s0519a:573_4": "kammaṃ karonto nekkhammasaṅkappādisammāsaṅkappagocaro assa. Sammādiṭṭhiṃ purakkhatvāti",
  "atk-s0519a:573_5": "sammāsaṅkappagocaratāya vidhutamicchādassano kammassakatālakkhaṇaṃ yathābhūtañāṇalakkhaṇañca",
  "atk-s0519a:573_6": "sammādiṭṭhiṃ pubbaṅgamaṃ katvā sīlasamādhīsu yuttappayutto. Tato eva ca ñatvāna udayabbayaṃ",
  "atk-s0519a:573_7": "pañcasu upādānakkhandhesu samapaññāsāya ākārehi uppādaṃ nirodhañca ñatvā vipassanaṃ",
  "atk-s0519a:573_8": "ussukkāpetvā anukkamena ariyamagge gaṇhanto aggamaggena thinamiddhābhibhū bhikkhu",
  "atk-s0519a:573_9": "sabbā duggatiyo jaheti evaṃ sabbaso bhinnakilesattā bhikkhu khīṇāsavo yathāsambhavaṃ",
  "atk-s0519a:573_10": "tividhadukkhatāyogena duggatisaṅkhātā sabbāpi gatiyo jaheyya, tāsaṃ parabhāge nibbāne tiṭṭheyyāti attho.",
  "atk-s0519a:574_0": "Yaṃ taṇhāya avijjāya ca pahānaṃ, ayaṃ nirodhoti pahānassa nirodhassa paccayabhāvato",
  "atk-s0519a:574_1": "asaṅkhatadhātu pahānaṃ nirodhoti ca vuttā. Imāni cattāri saccānīti purimagāthāya",
  "atk-s0519a:574_2": "purimāni dve, pacchimagāthāya pacchimāni dveti dvīhi gāthāhi bhāsitāni imāni cattāri",
  "atk-s0519a:574_3": "ariyasaccāni. Tesu samudayena assādo, dukkhena ādīnavo, magganirodhehi nissaraṇaṃ,",
  "atk-s0519a:574_4": "sabbagatijahanaṃ phalaṃ, rakkhitacittatādiko upāyo, arakkhitacittatādinisedhanamukhena",
  "atk-s0519a:574_5": "rakkhitacittatādīsu niyojanaṃ bhagavato āṇattīti. Evaṃ desanāhārapadatthā assādādayo",
  "atk-s0519a:574_6": "niddhāretabbā. Tenevāha – “niyutto desanāhārasampāto”ti.",
  "atk-s0519a:575": "Desanāhārasampātavaṇṇanā niṭṭhitā.",
  "atk-s0519a:576": "2. Vicayahārasampātavaṇṇanā",
  "atk-s0519a:577_0": "53. Evaṃ desanāhārasampātaṃ dassetvā idāni vicayahārasampātaṃ dassento yasmā desanāhārapadatthavicayo",
  "atk-s0519a:577_1": "vicayahāro, tasmā desanāhāre vipallāsahetubhāvena niddhāritāya taṇhāya kusalādivibhāgapavicayamukhena",
  "atk-s0519a:577_2": "vicayahārasampātaṃ dassetuṃ “tattha taṇhā duvidhā”tiādi āraddhaṃ. Tattha kusalāti",
  "atk-s0519a:577_3": "kusaladhammārammaṇā. Kusala-saddo cettha bāhitikasutte viya anavajjatthe daṭṭhabbo.",
  "atk-s0519a:577_4": "Kasmā panettha taṇhā kusalapariyāyena uddhaṭā? Heṭṭhā desanāhāre vipallāsahetubhāvena",
  "atk-s0519a:577_5": "taṇhaṃ uddharitvā tassā vasena saṃkilesapakkho dassito. Vicittapaṭibhānatāya pana",
  "atk-s0519a:577_6": "idhāpi taṇhāmukheneva vodānapakkhaṃ dassetuṃ kusalapariyāyena taṇhā uddhaṭā. Tattha",
  "atk-s0519a:577_7": "saṃsāraṃ gametīti saṃsāragāminī, saṃsāranāyikāti attho. Apacayaṃ nibbānaṃ gametīti",
  "atk-s0519a:577_8": "apacayagāminī. Kathaṃ pana taṇhā apacayagāminīti? Āha “pahānataṇhā”ti. Tadaṅgādippahānassa",
  "atk-s0519a:577_9": "hetubhūtā taṇhā. Kathaṃ pana ekantasāvajjāya taṇhāya kusalabhāvoti? Sevitabbabhāvato.",
  "atk-s0519a:577_10": "Yathā taṇhā, evaṃ mānopi duvidho kusalopi akusalopi, na taṇhā evāti taṇhāya nidassanabhāvena māno vutto.",
  "atk-s0519a:578_0": "Tattha mānassa yathādhippetaṃ kusalādibhāvaṃ dassetuṃ “yaṃ mānaṃ nissāyā”tiādimāha.",
  "atk-s0519a:578_1": "Vuttañhetaṃ bhagavatā – “mānamahaṃ, devānaminda, duvidhena vadāmi sevitabbampi asevitabbampī”tiādi.",
  "atk-s0519a:578_2": "Yaṃ nekkhammassitaṃ domanassantiādi “kusalā”ti vuttataṇhāya sarūpadassanatthaṃ vuttaṃ.",
  "atk-s0519a:578_3": "Tattha nekkhammassitaṃ domanassaṃ nāma –",
  "atk-s0519a:579_0": "“Tattha katamāni cha nekkhammassitāni domanassāni? Rūpānaṃtveva aniccataṃ viditvā",
  "atk-s0519a:579_1": "vipariṇāmavirāganirodhaṃ ‘pubbe ceva rūpā etarahi ca, sabbete rūpā aniccā dukkhā",
  "atk-s0519a:579_2": "vipariṇāmadhammā’ti evametaṃ yathābhūtaṃ sammappaññāya disvā anuttaresu vimokkhesu",
  "atk-s0519a:579_3": "pihaṃ upaṭṭhāpeti ‘kudāssu nāmāhaṃ tadāyatanaṃ upasampajja viharissāmi, yadariyā",
  "atk-s0519a:579_4": "etarahi āyatanaṃ upasampajja viharantī’ti. Iti anuttaresu vimokkhesu pihaṃ upaṭṭhāpayato",
  "atk-s0519a:579_5": "uppajjati pihā, pihāpaccayā domanassaṃ. Yaṃ evarūpaṃ domanassaṃ, idaṃ vuccati nekkhammassitaṃ domanassa”nti –",
  "atk-s0519a:580_0": "Evaṃ chasu dvāresu iṭṭhārammaṇe āpāthagate anuttaravimokkhasaṅkhātaariyaphaladhammesu",
  "atk-s0519a:580_1": "pihaṃ upaṭṭhāpetvā tadadhigamāya aniccādivasena vipassanaṃ upaṭṭhāpetvā ussukkāpetuṃ",
  "atk-s0519a:580_2": "asakkontassa “imampi pakkhaṃ imampi māsaṃ, imampi saṃvaccharaṃ, vipassanaṃ ussukkāpetvā",
  "atk-s0519a:580_3": "ariyabhūmiṃ sampāpuṇituṃ nāsakkhi”nti anusocato uppannaṃ domanassaṃ nekkhammavasena",
  "atk-s0519a:580_4": "vipassanāvasena anussativasena paṭhamajjhānādivasena paṭipattiyā hetubhāvena uppajjanato",
  "atk-s0519a:580_5": "nekkhammassitaṃ domanassaṃ nāma. Ayaṃ taṇhā kusalāti ayaṃ “pihā”ti vuttā taṇhā kusalā.",
  "atk-s0519a:580_6": "Kathaṃ? Rāgavirāgā cetovimutti, tadārammaṇā kusalāti. Idaṃ vuttaṃ hoti – rāgavirāgā",
  "atk-s0519a:580_7": "cetovimutti, na sabhāvena kusalā, anavajjaṭṭhena kusalā. Taṃ uddissa pavattiyā tadārammaṇā",
  "atk-s0519a:580_8": "pana taṇhā kusalārammaṇatāya kusalāti. Avijjāvirāgā paññāvimutti anavajjaṭṭhena kusalā.",
  "atk-s0519a:580_9": "Tassāti paññāvimuttiyā. Yāya vasena “tasmā rakkhitacittassā”ti gāthāyaṃ “sabbā duggatiyo jahe”ti vuttaṃ.",
  "atk-s0519a:581_0": "Iti cirataraṃ vipassanāparivāsaṃ parivasitvā dukkhāpaṭipadādandhābhiññāya adhigatāya",
  "atk-s0519a:581_1": "paññāvimuttiyā vasena vicayahārasampātaṃ dassetuṃ “tassā ko pavicayo”tiādi āraddhaṃ.",
  "atk-s0519a:581_2": "Tattha yasmā paññāvimutti ariyamaggamūlikā, tasmā catutthajjhānapādake ariyamaggadhamme",
  "atk-s0519a:581_3": "uddisitvā tesaṃ āgamanapaṭipadaṃ dassetuṃ “kattha daṭṭhabbo, catutthe jhāne”tiādi",
  "atk-s0519a:581_4": "vuttaṃ. Tattha pāramitāyāti ukkaṃsagatāya catutthajjhānabhāvanāya. Yehi aṭṭhahi aṅgehi",
  "atk-s0519a:581_5": "samannāgataṃ catutthajjhānacittaṃ vuttaṃ, tāni aṅgāni dassetuṃ “parisuddha”ntiādi vuttaṃ.",
  "atk-s0519a:582_0": "Tattha upekkhāsatipārisuddhibhāvena parisuddhaṃ. Parisuddhattā eva pariyodātaṃ, pabhassaranti",
  "atk-s0519a:582_1": "vuttaṃ hoti. Sukhādīnaṃ paccayaghātena vītarāgādiaṅgaṇattā anaṅgaṇaṃ. Anaṅgaṇattā",
  "atk-s0519a:582_2": "eva vigatūpakkilesaṃ, aṅgaṇena hi cittaṃ upakkilissati, subhāvitattā mudubhūtaṃ vasibhāvappattanti",
  "atk-s0519a:582_3": "attho. Vase vattamānañhi cittaṃ “mudū”ti vuccati. Muduttā eva ca kammaniyaṃ, kammakkhamaṃ",
  "atk-s0519a:582_4": "kammayogganti attho. Muduñhi cittaṃ kammaniyaṃ hoti, evaṃ bhāvitaṃ muduñca hoti kammaniyañca,",
  "atk-s0519a:582_5": "yathayidaṃ, bhikkhave, citta”nti. Etesu parisuddhabhāvādīsu ṭhitattā ṭhitaṃ. Ṭhitattāyeva",
  "atk-s0519a:582_6": "āneñjappattaṃ, acalaṃ niriñjananti attho. Mudukammaññabhāvena vā attano vase ṭhitattā",
  "atk-s0519a:582_7": "ṭhitaṃ. Saddhādīhi pariggahitattā āneñjappattaṃ. Saddhāpariggahitañhi cittaṃ assaddhiyena",
  "atk-s0519a:582_8": "na iñjati, vīriyapariggahitaṃ kosajjena na iñjati, satipariggahitaṃ pamādena na iñjati,",
  "atk-s0519a:582_9": "samādhipariggahitaṃ uddhaccena na iñjati, paññāpariggahitaṃ avijjāya na iñjati, obhāsagataṃ",
  "atk-s0519a:582_10": "kilesandhakārena na iñjati. Imehi chahi dhammehi pariggahitaṃ āneñjappattaṃ hoti.",
  "atk-s0519a:582_11": "Evaṃ aṭṭhaṅgasamannāgataṃ cittaṃ abhinīhārakkhamaṃ hoti. Abhiññāsacchikaraṇīyānaṃ",
  "atk-s0519a:582_12": "dhammānaṃ abhiññāsacchikiriyāya.",
  "atk-s0519a:583_0": "Aparo nayo – catutthajjhānasamādhinā samāhitaṃ cittaṃ nīvaraṇadūrībhāvena parisuddhaṃ.",
  "atk-s0519a:583_1": "Vitakkādisamatikkamena pariyodātaṃ. Jhānapaṭilābhapaccanīkānaṃ pāpakānaṃ icchāvacarānaṃ",
  "atk-s0519a:583_2": "abhāvena anaṅgaṇaṃ. Icchāvacarānanti icchāya avacarānaṃ icchāvasena otiṇṇānaṃ pavattānaṃ",
  "atk-s0519a:583_3": "nānappakārānaṃ kopaapaccayānanti attho. Abhijjhādīnaṃ cittupakkilesānaṃ vigamena",
  "atk-s0519a:583_4": "vigatūpakkilesaṃ. Ubhayampi cetaṃ anaṅgaṇasuttavatthasuttānaṃ vasena veditabbaṃ.",
  "atk-s0519a:583_5": "Vasippattiyā mudubhūtaṃ. Iddhipādabhāvūpagamena kammaniyaṃ. Bhāvanāpāripūriyā paṇītabhāvūpagamena",
  "atk-s0519a:583_6": "ṭhitaṃ āneñjappattaṃ. Yathā āneñjabhāvappattaṃ āneñjappattaṃ hoti, evaṃ ṭhitanti",
  "atk-s0519a:583_7": "attho. Evampi aṭṭhaṅgasamannāgataṃ cittaṃ abhinīhārakkhamaṃ hoti. Abhiññāsacchikaraṇīyānaṃ",
  "atk-s0519a:583_8": "dhammānaṃ abhiññāsacchikiriyāya pādakaṃ padaṭṭhānabhūtaṃ. Tenevāha – “so tattha aṭṭhavidhaṃ",
  "atk-s0519a:583_9": "adhigacchati cha abhiññā dve ca visese”ti.",
  "atk-s0519a:584_0": "Tattha soti adhigatacatutthajjhāno yogī. Tatthāti tasmiṃ catutthajjhāne adhiṭṭhānabhūte.",
  "atk-s0519a:584_1": "Aṭṭhavidhaṃ adhigacchatīti aṭṭhavidhaṃ guṇaṃ adhigacchati. Ko pana so aṭṭhavidho",
  "atk-s0519a:584_2": "guṇoti? Āha “cha abhiññā dve ca visese”ti. Manomayiddhi vipassanāñāṇañca. Taṃ cittanti",
  "atk-s0519a:584_3": "catutthajjhānacittaṃ. “Yato parisuddhaṃ, tato pariyodāta”ntiādinā purimaṃ purimaṃ",
  "atk-s0519a:584_4": "pacchimassa pacchimassa kāraṇavacananti dasseti. Tadubhayanti yesaṃ rāgādiaṅgaṇānaṃ",
  "atk-s0519a:584_5": "abhijjhādiupakkilesānañca abhāvena “anaṅgaṇaṃ vigatūpakkilesa”nti ca vuttaṃ. Tāni",
  "atk-s0519a:584_6": "aṅgaṇāni upakkilesā cāti taṃ ubhayaṃ. Tadubhayaṃ taṇhāsabhāvattā taṇhāya anulomanato",
  "atk-s0519a:584_7": "ca taṇhāpakkho. Yā ca iñjanāti yā ca cittassa asamādānena phandanā. Aṭṭhitīti anavaṭṭhānaṃ.",
  "atk-s0519a:584_8": "Ayaṃ diṭṭhipakkhoti yā iñjanā aṭṭhiti ca, ayaṃ micchābhinivesahetutāya diṭṭhipakkho.",
  "atk-s0519a:585_0": "“Cattāri indriyānī”tiādinā vedanātopi catutthajjhānaṃ vibhāveti. Evaṃ aṭṭhaṅgasamannāgataṃ",
  "atk-s0519a:585_1": "catutthajjhānacittaṃ upari abhiññādhigamāya abhinīhārakkhamaṃ hoti. Sā ca abhinīhārakkhamatā",
  "atk-s0519a:585_2": "cuddasahi ākārehi ciṇṇavasibhāvasseva hoti. So ca vasibhāvo aṭṭhasamāpattilābhino,",
  "atk-s0519a:585_3": "na rūpāvacarajjhānamattalābhinoti āruppasamāpattiyā manasikāravidhiṃ dassento “so",
  "atk-s0519a:585_4": "uparimaṃ samāpattiṃ santato manasikarotī”tiādimāha. Tattha uparimaṃ samāpattinti",
  "atk-s0519a:585_5": "ākāsānañcāyatanasamāpattiṃ. Santato manasikarotīti aṅgasantatāyapi ārammaṇasantatāyapi",
  "atk-s0519a:585_6": "“santā”ti manasikaroti. Yato yato hi āruppasamāpattiṃ santato manasikaroti, tato",
  "atk-s0519a:585_7": "tato rūpāvacarajjhānaṃ avūpasantaṃ hutvā upaṭṭhāti. Tenevāha – “tassa uparimaṃ…pe…",
  "atk-s0519a:585_8": "saṇṭhahatī”ti. Ukkaṇṭhā ca paṭighasaññāti paṭighasaññāsaṅkhātāsu pañcaviññāṇasaññāsu",
  "atk-s0519a:585_9": "anabhirati saṇṭhahati. “So sabbaso”tiādinā ekadesena āruppasamāpattiṃ dasseti. Abhiññābhinīhāro",
  "atk-s0519a:585_10": "rūpasaññāti rūpāvacarasaññā nāmetā yāvadeva abhiññatthābhinīhāramattaṃ, na pana arūpāvacarasamāpattiyo",
  "atk-s0519a:585_11": "viya santāti adhippāyo. Vokāro nānattasaññāti nānattasaññā nāmetā nānārammaṇesu vokāro,",
  "atk-s0519a:585_12": "tattha cittassa ākulappavattīti attho. Samatikkamatīti evaṃ tattha ādīnavadassī hutvā",
  "atk-s0519a:585_13": "tā samatikkamati. Paṭighasaññā cassa abbhatthaṃ gacchatīti assa ākāsānañcāyatanasamāpattiṃ",
  "atk-s0519a:585_14": "adhigacchantassa yogino dasapi paṭighasaññā vigacchanti. Iminā paṭhamāruppasamāpattimāha.",
  "atk-s0519a:586_0": "Evaṃ samāhitassāti evaṃ iminā vuttanayena rūpāvacarajjhāne cittekaggatāyapi samatikkamena",
  "atk-s0519a:586_1": "samāhitassa. Samāhitassāti āruppasamādhinā santavuttinā samāhitassa. Obhāsoti yo",
  "atk-s0519a:586_2": "pure rūpāvacarajjhānobhāso. Antaradhāyatīti so rūpāvacarajjhānobhāso arūpāvacarajjhānasamāpajjanakāle",
  "atk-s0519a:586_3": "vigacchati. Dassanañcāti rūpāvacarajjhānacakkhunā dassanañca antaradhāyati. So samādhīti",
  "atk-s0519a:586_4": "so yathāvutto rūpārūpasamādhi. Chaḷaṅgasamannāgatoti upakārakaparikkhārasabhāvabhūtehi",
  "atk-s0519a:586_5": "chahi aṅgehi samannāgato. Paccavekkhitabboti pati avekkhitabbo, punappunaṃ cintetabboti",
  "atk-s0519a:586_6": "attho. Paccavekkhaṇākāraṃ saha visayena dassetuṃ “anabhijjhāsahagata”ntiādi vuttaṃ.",
  "atk-s0519a:586_7": "Tattha sabbaloketi sabbasmiṃ piyarūpe sātarūpe sattaloke saṅkhāraloke ca. Tena kāmacchandassa",
  "atk-s0519a:586_8": "pahānamāha. Tathā “abyāpanna”ntiādinā byāpādakosajjasārambhasāṭheyyavikkhepasammosānaṃ",
  "atk-s0519a:586_9": "pahānaṃ. Puna tāni cha aṅgāni samathavipassanāvasena vibhajitvā dassetuṃ “yañca anabhijjhāsahagata”ntiādi",
  "atk-s0519a:586_10": "vuttaṃ. Taṃ sabbaṃ suviññeyyaṃ.",
  "atk-s0519a:587_0": "54. Ettāvatā “paññāvimuttī”ti vuttassa arahattaphalassa samādhimukhena pubbabhāgapaṭipadaṃ",
  "atk-s0519a:587_1": "dassetvā idāni arahattaphalasamādhiṃ dassetuṃ “so samādhī”tiādi vuttaṃ. Tattha so",
  "atk-s0519a:587_2": "samādhīti yo so sammāsamādhi. Pubbe vuttassa ariyamaggasamādhissa phalabhūto samādhi",
  "atk-s0519a:587_3": "pañcavidhena veditabbo idāni vuccamānehi pañcahi paccavekkhaṇañāṇehi attano paccavekkhitabbākārasaṅkhātena",
  "atk-s0519a:587_4": "pañcavidhena veditabbo. “Ayaṃ samādhi paccuppannasukho”tiādīsu arahattaphalasamādhi",
  "atk-s0519a:587_5": "appitappitakkhaṇe sukhattā paccuppannasukho. Purimo purimo pacchimassa pacchimassa",
  "atk-s0519a:587_6": "samādhisukhassa paccayattā āyatiṃ sukhavipāko. Kilesehi ārakattā ariyo. Kāmāmisavaṭṭāmisalokāmisānaṃ",
  "atk-s0519a:587_7": "abhāvā nirāmiso. Buddhādīhi mahāpurisehi sevitattā akāpurisasevito. Aṅgasantatāya",
  "atk-s0519a:587_8": "sabbakilesadarathasantatāya ca santo. Atittikaraṭṭhena paṇīto. Kilesapaṭippassaddhiyā",
  "atk-s0519a:587_9": "laddhattā, kilesapaṭippassaddhibhāvena vā laddhattā paṭippassaddhiladdho. Passaddhaṃ",
  "atk-s0519a:587_10": "passaddhīti hi idaṃ atthato ekaṃ. Paṭippassaddhikilesena vā arahatā laddhattāpi paṭippassaddhiladdho.",
  "atk-s0519a:587_11": "Ekodibhāvena adhigatattā, ekodibhāvameva vā adhigatattā ekodibhāvādhigato. Appaguṇasāsavasamādhi",
  "atk-s0519a:587_12": "viya sasaṅkhārena sappayogena paccanīkadhamme niggayha kilese vāretvā anadhigatattā",
  "atk-s0519a:587_13": "nasasaṅkhāraniggayhavāritagatoti.",
  "atk-s0519a:588_0": "Yato yato bhāgato tañca samādhiṃ samāpajjanto, tato vā vuṭṭhahanto sativepullappatto",
  "atk-s0519a:588_1": "satova samāpajjati satova vuṭṭhahati, yathāparicchinnakālavasena vā sato samāpajjati",
  "atk-s0519a:588_2": "sato vuṭṭhahati. Tasmā yadettha “ayaṃ samādhi paccuppannasukho ceva āyatiñca sukhavipāko”ti",
  "atk-s0519a:588_3": "evaṃ paccavekkhantassa paccattameva aparappaccayañāṇaṃ uppajjati, ayameko ākāro.",
  "atk-s0519a:588_4": "Esa nayo sesesupi. Evametesaṃ pañcannaṃ paccavekkhitabbākārānaṃ vasena samādhi pañcavidhena veditabbo.",
  "atk-s0519a:589_0": "Puna “yo ca samādhī”tiādinā arahattaphale samathavipassanāvibhāgaṃ dasseti. Tattha",
  "atk-s0519a:589_1": "samādhisukhassa “sukha”nti adhippetattā “yo ca samādhi paccuppannasukho, yo ca samādhi",
  "atk-s0519a:589_2": "āyatiṃ sukhavipāko, ayaṃ samatho”ti vuttaṃ. Ariyanirāmisādibhāvo pana paññānubhāvena",
  "atk-s0519a:589_3": "nipphajjatīti āha – “yo ca samādhi ariyo…pe… ayaṃ vipassanā”ti.",
  "atk-s0519a:590_0": "Evaṃ arahattaphalasamādhiṃ vibhāgena dassetvā idāni tassa pubbabhāgapaṭipadaṃ samādhivibhāgena",
  "atk-s0519a:590_1": "dassetuṃ “so samādhī”ti vuttaṃ. Tattha so samādhīti yo so arahattaphalasamādhissa",
  "atk-s0519a:590_2": "pubbabhāgapaṭipadāyaṃ vutto rūpāvacaracatutthajjhānasamādhi, so samādhi. Pañcavidhenāti",
  "atk-s0519a:590_3": "vakkhamānena pañcappakārena veditabbo. “Pītipharaṇatā”tiādīsu pītiṃ pharamānā uppajjatīti",
  "atk-s0519a:590_4": "dvīsu jhānesu paññā pītipharaṇatā nāma. Sukhaṃ pharamānā uppajjatīti tīsu jhānesu",
  "atk-s0519a:590_5": "paññā sukhapharaṇatā nāma. Paresaṃ ceto pharamānā uppajjatīti cetopariyapaññā cetopharaṇatā",
  "atk-s0519a:590_6": "nāma. Ālokapharaṇe uppajjatīti dibbacakkhupaññā ālokapharaṇatā nāma. Paccavekkhaṇañāṇaṃ",
  "atk-s0519a:590_7": "paccavekkhaṇānimittaṃ nāma. Vuttampi cetaṃ “dvīsu jhānesu paññā pītipharaṇatā, tīsu",
  "atk-s0519a:590_8": "jhānesu paññā sukhapharaṇatā, paracitte ñāṇaṃ cetopharaṇatā, dibbacakkhu ālokapharaṇatā,",
  "atk-s0519a:590_9": "tamhā tamhā samādhimhā vuṭṭhitassa paccavekkhaṇañāṇaṃ paccavekkhaṇanimitta”nti.",
  "atk-s0519a:591_0": "Idha samathavipassanāvibhāgaṃ dassetuṃ “yo ca pītipharaṇo”tiādi vuttaṃ. Ettha ca",
  "atk-s0519a:591_1": "paññāsīsena desanā katāti paññāvasena saṃvaṇṇanā katā. Paññā pītipharaṇatātiādīsu",
  "atk-s0519a:591_2": "samādhisahagatā evāti tattha samādhivasena samatho uddhaṭo. Tasmā pītisukhacetopharaṇatā",
  "atk-s0519a:591_3": "visesato samādhivipphāravasena ijjhantīti tā “samatho”ti vuttā. Itarāni ñāṇavipphāravasenāti",
  "atk-s0519a:591_4": "tāni “vipassanā”ti vuttāni.",
  "atk-s0519a:592_0": "55. Idāni taṃ samādhiṃ ārammaṇavasena vibhajitvā dassetuṃ “dasa kasiṇāyatanānī”tiādi",
  "atk-s0519a:592_1": "vuttaṃ. Tattha kasiṇajjhānasaṅkhātāni kasiṇāni ca tāni yogino sukhavisesānaṃ adhiṭṭhānabhāvato,",
  "atk-s0519a:592_2": "manāyatanadhammāyatanabhāvato ca āyatanāni cāti kasiṇāyatanāni. Pathavīkasiṇanti",
  "atk-s0519a:592_3": "kataparikammaṃ pathavīmaṇḍalampi, tattha pavattaṃ uggahapaṭibhāganimittampi, tasmiṃ",
  "atk-s0519a:592_4": "nimitte uppannajjhānampi vuccati. Tesu jhānaṃ idhādhippetaṃ. Ākāsakasiṇanti kasiṇugghāṭimākāse",
  "atk-s0519a:592_5": "pavattapaṭhamāruppajjhānaṃ. Viññāṇakasiṇanti paṭhamāruppaviññāṇārammaṇaṃ dutiyāruppajjhānaṃ.",
  "atk-s0519a:592_6": "Pathavīkasiṇādike suddhasamathabhāvanāvasena pavattite sandhāya “imāni aṭṭha kasiṇāni",
  "atk-s0519a:592_7": "samatho”ti vuttaṃ. Sesakasiṇadvayaṃ vipassanādhiṭṭhānabhāvena pavattaṃ “vipassanā”ti vuttaṃ.",
  "atk-s0519a:593_0": "Evanti iminā nayena. Sabbo ariyamaggoti sammādiṭṭhiādibhāvena abhinnopi ariyamaggo",
  "atk-s0519a:593_1": "satipaṭṭhānādipubbabhāgapaṭipadābhedena anekabhedabhinno niravaseso ariyamaggo. Yena",
  "atk-s0519a:593_2": "yena ākārenāti anabhijjhādīsu, paccuppannasukhatādīsu ca ākāresu yena yena ākārena",
  "atk-s0519a:593_3": "vutto. Tena tenāti tesu tesu ākāresu ye ye samathavasena, ye ca ye ca vipassanāvasena",
  "atk-s0519a:593_4": "yojetuṃ sambhavanti, tena tena ākārena samathavipassanāhi ariyamaggo vicinitvā yojetabbo.",
  "atk-s0519a:593_5": "Teti samathādhiṭṭhānavipassanādhammā. Tīhi dhammehi saṅgahitāti tīhi anupassanādhammehi",
  "atk-s0519a:593_6": "saṅgahitā, gaṇanaṃ gatāti attho. Katamehi tīhīti? Āha “aniccatāya dukkhatāya anattatāyā”ti.",
  "atk-s0519a:593_7": "Aniccatāya sahacaraṇato vipassanā “aniccatā”ti vuttā. Esa nayo sesesupi.",
  "atk-s0519a:594_0": "So samathavipassanaṃ bhāvayamāno tīṇi vimokkhamukhāni bhāvayatīti so ariyamaggādhigamāya",
  "atk-s0519a:594_1": "yuttappayutto yogī kālena samathaṃ samāpajjanavasena kālena vipassanaṃ sammasanavasena",
  "atk-s0519a:594_2": "vaḍḍhayamāno animittavimokkhamukhādisaṅkhātā tisso anupassanā brūheti. Tayo khandhe",
  "atk-s0519a:594_3": "bhāvayatīti tisso anupassanā uparūparivisesaṃ pāpento sīlakkhandho samādhikkhandho",
  "atk-s0519a:594_4": "paññākkhandhoti ete tayo khandhe vaḍḍheti. Yasmā pana tīhi khandhehi ariyo aṭṭhaṅgiko",
  "atk-s0519a:594_5": "maggo saṅgahito, tasmā “tayo khandhe bhāvayanto ariyaṃ aṭṭhaṅgikaṃ maggaṃ bhāvayatī”ti vuttaṃ.",
  "atk-s0519a:595_0": "Idāni yesaṃ puggalānaṃ yattha sikkhantānaṃ visesato niyyānamukhāni yesañca kilesānaṃ",
  "atk-s0519a:595_1": "paṭipakkhabhūtāni tīṇi vimokkhamukhāni, tehi saddhiṃ tāni dassetuṃ “rāgacarito”tiādi",
  "atk-s0519a:595_2": "vuttaṃ. Tattha animittena vimokkhamukhenāti aniccānupassanāya. Sā hi niccanimittādisamugghāṭanena",
  "atk-s0519a:595_3": "animitto, rāgādīnaṃ samucchedavimuttiyā vimokkhoti laddhanāmassa ariyamaggassa mukhabhāvato",
  "atk-s0519a:595_4": "dvārabhāvato “animittavimokkhamukha”nti vuccati. Adhicittasikkhāyāti samādhismiṃ.",
  "atk-s0519a:595_5": "Sukhavedanīyaṃ phassaṃ anupagacchantoti sukhavedanāya hitaṃ sukhavedanākāraṇato phassaṃ",
  "atk-s0519a:595_6": "taṇhāya anupagacchanto. Sukhaṃ vedanaṃ parijānantoti “ayaṃ sukhā vedanā vipariṇāmādinā",
  "atk-s0519a:595_7": "dukkhā”ti parijānanto, savisayaṃ rāgaṃ samatikkanto. “Rāgamalaṃ pavāhento”tiādinā",
  "atk-s0519a:595_8": "tehi pariyāyehi rāgasseva pahānamāha. “Dosacarito puggalo”tiādīsupi vuttanayānusārena attho veditabbo.",
  "atk-s0519a:596_0": "Paññādhikassa santatisamūhakiccārammaṇādighanavinibbhogena saṅkhāresu attasuññatā",
  "atk-s0519a:596_1": "pākaṭā hotīti visesato anattānupassanā paññāpadhānāti āha – “suññatavimokkhamukhaṃ",
  "atk-s0519a:596_2": "paññākkhandho”ti. Tathā saṅkhārānaṃ sarasapabhaṅgutāya ittarakhaṇattā uppannānaṃ",
  "atk-s0519a:596_3": "tattha tattheva bhijjanaṃ sammā samāhitasseva pākaṭaṃ hotīti visesato aniccānupassanā",
  "atk-s0519a:596_4": "samādhippadhānāti āha – “animittavimokkhamukhaṃ samādhikkhandho”ti. Tathā sīlesu",
  "atk-s0519a:596_5": "paripūrakārino khantibahulassa uppannaṃ dukkhaṃ aratiñca abhibhuyya viharato saṅkhārānaṃ",
  "atk-s0519a:596_6": "dukkhatā vibhūtā hotīti dukkhānupassanā sīlappadhānāti āha – “appaṇihitavimokkhamukhaṃ",
  "atk-s0519a:596_7": "sīlakkhandho”ti. Iti tīhi vimokkhamukhehi tiṇṇaṃ khandhānaṃ saṅgahitattā vuttaṃ –",
  "atk-s0519a:596_8": "“so tīṇi vimokkhamukhāni bhāvayanto tayo khandhe bhāvayatī”ti. Yasmā ca tīhi ca khandhehi",
  "atk-s0519a:596_9": "ariyassa aṭṭhaṅgikassa maggassa saṅgahitattā tayo khandhe bhāvayanto “ariyaṃ aṭṭhaṅgikaṃ",
  "atk-s0519a:596_10": "maggaṃ bhāvayatī”ti vuttaṃ. Tasmā tehi tassa saṅgahaṃ dassento “yā ca sammāvācā”tiādimāha.",
  "atk-s0519a:597_0": "Puna tiṇṇaṃ khandhānaṃ samathavipassanābhāvaṃ dassetuṃ “sīlakkhandho”tiādi vuttaṃ.",
  "atk-s0519a:597_1": "Tattha sīlakkhandhassa khantipadhānattā, samādhissa bahūpakārattā ca samathapakkhabhajanaṃ",
  "atk-s0519a:597_2": "daṭṭhabbaṃ. Bhavaṅgānīti upapattibhavassa aṅgāni. Dve padānīti dve pādā. Yebhuyyena",
  "atk-s0519a:597_3": "hi pañcadasa caraṇadhammā sīlasamādhisaṅgahitāti. Bhāvitakāyoti ābhisamācārikasīlassa",
  "atk-s0519a:597_4": "pāripūriyā bhāvitakāyo. Ādibrahmacariyakasīlassa pāripūriyā bhāvitasīlo. Atha vā",
  "atk-s0519a:597_5": "bhāvitakāyoti indriyasaṃvarena bhāvitapañcadvārakāyo. Bhāvitasīloti avasiṭṭhasīlavasena",
  "atk-s0519a:597_6": "bhāvitasīlo. Sammā kāyabhāvanāya sati accantaṃ kāyaduccaritappahānaṃ anavajjañca",
  "atk-s0519a:597_7": "uṭṭhānaṃ sampajjati. Tathā anuttare sīle sijjhamāne anavasesato micchāvācāya micchājīvassa",
  "atk-s0519a:597_8": "ca pahānaṃ sampajjati. Cittapaññāsu ca bhāvitāsu sammāsatisammāsamādhisammādiṭṭhisammāsaṅkappā",
  "atk-s0519a:597_9": "bhāvanāpāripūriṃ gatā eva honti taṃsabhāvattā tadubhayakāraṇattā cāti imamatthaṃ",
  "atk-s0519a:597_10": "dasseti “kāye bhāviyamāne”tiādinā.",
  "atk-s0519a:598_0": "Pañcavidhaṃ adhigamaṃ gacchatīti ariyamaggādhigamameva avatthāvisesavasena pañcadhā",
  "atk-s0519a:598_1": "vibhajitvā dasseti. Ariyamaggo hi khippaṃ sakiṃ ekacittakkhaṇeneva catūsu saccesu",
  "atk-s0519a:598_2": "attanā adhigantabbaṃ adhigacchatīti na tassa lokiyasamāpattiyā viya vasibhāvanākiccaṃ",
  "atk-s0519a:598_3": "atthīti khippādhigamo ca hoti. Pajahitabbānaṃ accantavimuttivasena pajahanato vimuttādhigamo",
  "atk-s0519a:598_4": "ca. Lokiyehi mahantānaṃ sīlakkhandhādīnaṃ adhigamanabhāvato mahādhigamo ca. Tesaṃyeva",
  "atk-s0519a:598_5": "vipulaphalānaṃ adhigamanato vipulādhigamo ca. Attanā kattabbassa kassaci anavasesato",
  "atk-s0519a:598_6": "anavasesādhigamo ca hotīti. Ke panete adhigamā? Keci samathānubhāvena, keci vipassanānubhāvenāti",
  "atk-s0519a:598_7": "imaṃ vibhāgaṃ dassetuṃ “tattha samathenā”tiādi vuttaṃ.",
  "atk-s0519a:599_0": "56. Iti mahāthero “tasmā rakkhitacittassā”ti gāthāya vasena arahattaphalavimuttimukhena",
  "atk-s0519a:599_1": "vicayahārasampātaṃ niddisanto desanākusalatāya anekehi suttappadesehi tassā pubbabhāgapaṭipadāya",
  "atk-s0519a:599_2": "bhāvanāvisesānaṃ bhāvanānisaṃsānañca vibhajanavasena nānappakārato vicayahāraṃ dassetvā",
  "atk-s0519a:599_3": "idāni dasannaṃ tathāgatabalānampi vasena taṃ dassetuṃ “tattha yo desayatī”tiādimāha.",
  "atk-s0519a:599_4": "Ovādena sāvake na visaṃvādayatīti attano anusiṭṭhiyā dhammassa savanato “sāvakā”ti",
  "atk-s0519a:599_5": "laddhanāme veneyye na vippalambheti na vañceti, visaṃvādanahetūnaṃ pāpadhammānaṃ",
  "atk-s0519a:599_6": "ariyamaggena bodhimūle eva suppahīnattā. Tividhanti tippakāraṃ, tīhi ākārehīti attho.",
  "atk-s0519a:599_7": "Idaṃ karothāti imaṃ saraṇagamanaṃ sīlādiñca upasampajja viharatha. Iminā upāyena",
  "atk-s0519a:599_8": "karothāti anenapi vidhinā saraṇāni sodhentā sīlādīni paripūrentā sampādetha. Idaṃ",
  "atk-s0519a:599_9": "vo kurumānānanti idaṃ saraṇagamanaṃ sīlādiñca tumhākaṃ anutiṭṭhantānaṃ diṭṭhadhammasamparāyanibbānānaṃ",
  "atk-s0519a:599_10": "vasena hitāya sukhāya ca bhavissati, tāni sampādethāti attho.",
  "atk-s0519a:600_0": "Evaṃ ovadanākāraṃ dassetvā yaṃ vuttaṃ – “ovādena sāvake na visaṃvādayatī”ti, taṃ",
  "atk-s0519a:600_1": "tathāgatabalehi vibhajitvā dassetuṃ “so tathā ovadito”tiādimāha. Tattha tathāti tena",
  "atk-s0519a:600_2": "pakārena “idaṃ karotha, iminā upāyena karothā”tiādinā vuttappakārena. Ovaditoti dhammadesanāya",
  "atk-s0519a:600_3": "sāsito. Anusiṭṭhoti tasseva vevacanaṃ. Tathā karontoti yathānusiṭṭhaṃ tathā karonto.",
  "atk-s0519a:600_4": "Taṃ bhūminti yassā bhūmiyā adhigamatthāya ovadito, taṃ dassanabhūmiñca bhāvanābhūmiñca.",
  "atk-s0519a:600_5": "Netaṃ ṭhānaṃ vijjatīti etaṃ kāraṇaṃ na vijjati. Kāraṇañhi tiṭṭhati ettha phalaṃ tadāyattavuttitāyāti",
  "atk-s0519a:600_6": "“ṭhāna”nti vuccati. Dutiyavāre bhūminti sīlakkhandhena pattabbaṃ sampattibhavasaṅkhātaṃ bhūmiṃ.",
  "atk-s0519a:601_0": "Idāni yasmā bhagavato catuvesārajjānipi aviparītasabhāvatāya paṭhamaphalañāṇassa",
  "atk-s0519a:601_1": "visayaviseso hoti, tasmā tānipi tassa visayabhāvena dassetuṃ “sammāsambuddhassa te",
  "atk-s0519a:601_2": "sato”tiādi vuttaṃ. Tattha sammāsambuddhassa te satoti ahaṃ sammāsambuddho, mayā sabbe",
  "atk-s0519a:601_3": "dhammā abhisambuddhāti paṭijānanena sammāsambuddhassa te sato. Ime dhammā anabhisambuddhāti",
  "atk-s0519a:601_4": "netaṃ ṭhānaṃ vijjatīti “ime nāma tayā dhammā anabhisambuddhā”ti koci sahadhammena",
  "atk-s0519a:601_5": "sahetunā sakāraṇena vacanena, sunakkhatto viya vippalapantā pana appamāṇaṃ. Tasmā",
  "atk-s0519a:601_6": "sahadhammena paṭicodessatīti etaṃ kāraṇaṃ na vijjati. Esa nayo sesapadesupi. Yassa",
  "atk-s0519a:601_7": "te atthāya dhammo desitoti rāgādīsu yassa yassa pahānatthāya asubhabhāvanādidhammo",
  "atk-s0519a:601_8": "kathito. Takkarassāti tathā paṭipannassa. Visesādhigamanti abhiññāpaṭisambhidādivisesādhigamaṃ.",
  "atk-s0519a:602_0": "Antarāyikāti antarāyakaraṇaṃ antarāyo, so sīlaṃ etesanti antarāyikā. Antarāye niyuttā,",
  "atk-s0519a:602_1": "antarāyaṃ vā phalaṃ arahanti, antarāyappayojanāti vā antarāyikā. Te pana kammakilesādibhedena",
  "atk-s0519a:602_2": "pañcavidhā. Aniyyānikāti ariyamaggavajjā sabbe dhammā.",
  "atk-s0519a:603_0": "Diṭṭhisampannoti maggadiṭṭhiyā sampanno sotāpanno ariyasāvako. Suhatanti ativadhitaṃ.",
  "atk-s0519a:603_1": "Idampi ekadesakathanameva. Matakapetādidānampi so na karoti eva. Puthujjanoti puthūnaṃ",
  "atk-s0519a:603_2": "kilesābhisaṅkhārādīnaṃ jananādīhi kāraṇehi puthujjano. Vuttañhetaṃ –",
  "atk-s0519a:604": "“Puthūnaṃ jananādīhi, kāraṇehi puthujjano;",
  "atk-s0519a:605": "Puthujjanantogadhattā, puthuvāyaṃ jano itī”ti. ;",
  "atk-s0519a:606_0": "“Mātara”ntiādīsu janikā mātā. Janako ca pitā. Manussabhūto khīṇāsavo arahāti adhippeto.",
  "atk-s0519a:606_1": "Kiṃ pana ariyasāvako aññe jīvitā voropeyyāti? Etampi aṭṭhānaṃ. Sacepi bhavantaragataṃ",
  "atk-s0519a:606_2": "ariyasāvakaṃ attano ariyasāvakabhāvaṃ ajānantampi koci evaṃ vadeyya “idaṃ kunthakipillikaṃ",
  "atk-s0519a:606_3": "jīvitā voropetvā sakalacakkavāḷagabbhe cakkavattirajjaṃ paṭipajjāhī”ti, neva so naṃ",
  "atk-s0519a:606_4": "jīvitā voropeyya. Athāpi evaṃ vadeyyuṃ – “sace imaṃ na ghātessasi, sīsaṃ te chindissāmā”ti,",
  "atk-s0519a:606_5": "sīsamevassa chindeyyuṃ, neva so taṃ ghāteyya. Puthujjanabhāvassa pana mahāsāvajjabhāvadassanatthaṃ",
  "atk-s0519a:606_6": "ariyabhāvassa ca baladīpanatthaṃ evaṃ vuttaṃ. Ayañhettha adhippāyo – sāvajjo vata",
  "atk-s0519a:606_7": "puthujjanabhāvo. Yatra hi nāma mātughākādīnipi ānantariyāni karissati, mahābalova",
  "atk-s0519a:606_8": "ca ariyabhāvo, yo etāni kammāni na karotīti.",
  "atk-s0519a:607_0": "Saṅghaṃ bhindeyyāti samānasaṃvāsakaṃ samānasīmāyaṃ ṭhitaṃ pañcahi kāraṇehi saṅghaṃ",
  "atk-s0519a:607_1": "bhindeyya. Vuttañhetaṃ – “pañcahupāli, ākārehi saṅgho bhijjati kammena uddesena voharanto",
  "atk-s0519a:607_2": "anussāvanena salākaggāhenā”ti.",
  "atk-s0519a:608_0": "Tattha kammenāti apalokanādīsu catūsu kammesu aññatarakammena. Uddesenāti pañcasu",
  "atk-s0519a:608_1": "pātimokkhuddesesu aññatarena uddesena. Voharantoti kathayanto, tāhi tāhi upapattīhi",
  "atk-s0519a:608_2": "“adhammaṃ dhammo”tiādīni aṭṭhārasabhedakaravatthūni dīpayanto. Anussāvanenāti “nanu",
  "atk-s0519a:608_3": "tumhe jānātha mayhaṃ uccakulā pabbajitabhāvaṃ bahussutabhāvañca, mādiso nāma uddhammaṃ",
  "atk-s0519a:608_4": "ubbinayaṃ satthusāsanaṃ gāheyyāti kiṃ tumhākaṃ cittampi uppādetuṃ yuttaṃ, kimahaṃ",
  "atk-s0519a:608_5": "apāyato na bhāyāmī”tiādinā nayena kaṇṇamūle vacībhedaṃ katvā anussāvanena. Salākaggāhenāti",
  "atk-s0519a:608_6": "evaṃ anussāvetvā tesaṃ cittaṃ upatthambhetvā anivattidhammaṃ katvā “gaṇhatha imaṃ",
  "atk-s0519a:608_7": "salāka”nti salākaggāhena.",
  "atk-s0519a:609_0": "Ettha ca kammameva uddeso vā pamāṇaṃ, vohārānussāvanasalākaggāhāpanaṃ pana pubbabhāgo.",
  "atk-s0519a:609_1": "Aṭṭhārasavatthudīpanavasena hi voharantena tattha rucijananatthaṃ anussāvetvā salākāya",
  "atk-s0519a:609_2": "gāhitāyapi abhinno eva hoti saṅgho. Yadā pana evaṃ cattāro vā atirekā vā salākaṃ",
  "atk-s0519a:609_3": "gāhetvā āveṇikaṃ kammaṃ vā uddesaṃ vā karonti, tadā saṅgho bhinno nāma hoti. Evaṃ",
  "atk-s0519a:609_4": "diṭṭhisampanno puggalo saṅghaṃ bhindeyya saṅgharājiṃ vā janeyyāti netaṃ ṭhānaṃ vijjatīti.",
  "atk-s0519a:610_0": "Duṭṭhacittoti vadhakacittena paduṭṭhacitto. Lohitaṃ uppādeyyāti jīvamānakasarīre",
  "atk-s0519a:610_1": "khuddakamakkhikāya pivanamattampi lohitaṃ uppādeyya. Ettāvatā hi mātughātādīni pañcānantariyakammāni",
  "atk-s0519a:610_2": "dassitāni honti. Yāni puthujjano karoti, na ariyasāvako. Duṭṭhacittoti vināsacittena",
  "atk-s0519a:610_3": "paduṭṭhacitto. Thūpanti cetiyaṃ. Bhindeyyāti nāseyya.",
  "atk-s0519a:611_0": "Aññaṃ satthāranti “ayaṃ me satthā satthu kiccaṃ kātuṃ samattho”ti bhavantarepi aññaṃ",
  "atk-s0519a:611_1": "titthakaraṃ. Apadiseyyāti “ayaṃ me satthā”ti evaṃ gaṇheyyāti netaṃ ṭhānaṃ vijjati.",
  "atk-s0519a:611_2": "Ito bahiddhā aññaṃ dakkhiṇeyyaṃ pariyeseyyāti sāsanato bahiddhā aññaṃ bāhirakaṃ samaṇaṃ",
  "atk-s0519a:611_3": "vā brāhmaṇaṃ vā “ayaṃ dakkhiṇāraho, imasmiṃ katā kārā mahapphalā bhavissantī”ti adhippāyena",
  "atk-s0519a:611_4": "tasmiṃ paṭipajjeyyāti attho. Kutūhalamaṅgalena suddhiṃ pacceyyāti “iminā idaṃ bhavissatī”ti",
  "atk-s0519a:611_5": "evaṃ pavattattā kutūhalasaṅkhātena diṭṭhasutamutamaṅgalena attano suddhiṃ vodānaṃ saddaheyya.",
  "atk-s0519a:612_0": "57. Itthī rājā cakkavattī siyāti netaṃ ṭhānaṃ vijjatīti yasmā itthiyā kosohitavatthaguyhādīnaṃ",
  "atk-s0519a:612_1": "abhāvena lakkhaṇāni na paripūranti, itthiratanābhāvena ca sattaratanasamaṅgitā na",
  "atk-s0519a:612_2": "sampajjati. Sabbamanussānampi ca na adhiko attabhāvo hoti, tasmā “itthī…pe… vijjatī”ti",
  "atk-s0519a:612_3": "vuttaṃ. Yasmā sakkattādīni tīṇi ṭhānāni uttamāni, itthiliṅgañca hīnaṃ, tasmā tassā",
  "atk-s0519a:612_4": "sakkattādīnipi paṭisiddhānīti. Nanu ca yathā itthiliṅgaṃ, evaṃ purisaliṅgampi brahmaloke",
  "atk-s0519a:612_5": "natthi, tasmā puriso mahābrahmā siyāti na vattabbanti? No na vattabbaṃ. Kasmā? Idha",
  "atk-s0519a:612_6": "purisassa tattha nibbattanato. Itthiyo hi idha jhānaṃ bhāvetvā kālaṃ katvā brahmapārisajjānaṃ",
  "atk-s0519a:612_7": "sahabyataṃ upapajjanti, na mahābrahmānaṃ. Puriso pana katthaci na uppajjatīti na",
  "atk-s0519a:612_8": "vattabbo. Samānepi tattha ubhayaliṅgābhāve purisasaṇṭhānāva tattha brahmāno, na itthisaṇṭhānā,",
  "atk-s0519a:612_9": "tasmā suvuttametaṃ. Itthī tathāgatoti ettha tiṭṭhatu tāva sabbaññuguṇe nibbattetvā",
  "atk-s0519a:612_10": "lokānaṃ tāraṇasamattho buddhabhāvo, paṇidhānamattampi itthiyā na sampajjati.",
  "atk-s0519a:613": "“Manussattaṃ liṅgasampatti, hetu satthāradassanaṃ;",
  "atk-s0519a:614": "Pabbajjā guṇasampatti, adhikāro ca chandatā;",
  "atk-s0519a:615": "Aṭṭhadhammasamodhānā, abhinīhāro samijjhatī”ti. –",
  "atk-s0519a:616_0": "Imāni hi paṇidhānasampattikāraṇāni. Iti paṇidhānamattampi sampādetuṃ asamatthāya",
  "atk-s0519a:616_1": "itthiyā kuto buddhabhāvoti “itthī tathāgato arahaṃ sammāsambuddho siyāti netaṃ ṭhānaṃ",
  "atk-s0519a:616_2": "vijjatī”ti vuttaṃ. Sabbākāraparipūro puññussayo sabbākāraparipūrameva attabhāvaṃ",
  "atk-s0519a:616_3": "nibbattetīti purisova arahaṃ hoti sammāsambuddho.",
  "atk-s0519a:617_0": "Ekissā lokadhātuyāti dasasahassilokadhātuyā, yā jātikhettanti vuccati. Sā hi tathāgatassa",
  "atk-s0519a:617_1": "gabbhokkantikālādīsu kampati. Āṇākhettaṃ pana koṭisatasahassacakkavāḷaṃ. Yā ekato",
  "atk-s0519a:617_2": "saṃvaṭṭati ca vivaṭṭati ca, yattha ca āṭānāṭiyaparittādīnaṃ āṇā pavattati. Visayakhettassa",
  "atk-s0519a:617_3": "parimāṇaṃ natthi. Buddhānañhi “yāvatakaṃ ñāṇaṃ tāvatakaṃ neyyaṃ, yāvatakaṃ neyyaṃ",
  "atk-s0519a:617_4": "tāvatakaṃ ñāṇaṃ, neyyapariyantikaṃ ñāṇaṃ, ñāṇapariyantikaṃ neyya”nti vacanato avisayo",
  "atk-s0519a:617_5": "nāma natthi. Iti imesu tīsu khettesu tisso saṅgītiyo āruḷhe tepiṭake buddhavacane",
  "atk-s0519a:617_6": "“ṭhapetvā imaṃ cakkavāḷaṃ aññasmiṃ cakkavāḷe buddhā uppajjantī”ti suttaṃ natthi,",
  "atk-s0519a:617_7": "na uppajjantīti pana atthi.",
  "atk-s0519a:618_0": "Apubbaṃ acarimanti apure apacchā ekato na uppajjanti, pure vā pacchā vā uppajjantīti",
  "atk-s0519a:618_1": "vuttaṃ hoti. Tattha gabbhokkantito pubbe pureti veditabbaṃ. Tato paṭṭhāya hi dasasahassicakkavāḷakampanena",
  "atk-s0519a:618_2": "khettapariggaho kato nāma hoti, aññassa buddhassa uppatti natthi. Dhātuparinibbānato",
  "atk-s0519a:618_3": "paraṃ pana pacchā, tato heṭṭhāpi aññassa buddhassa uppatti natthi, uddhaṃ na vāritā.",
  "atk-s0519a:619_0": "Kasmā pana apubbaṃ acarimaṃ na uppajjantīti? Anacchariyattā. Acchariyamanussā hi",
  "atk-s0519a:619_1": "buddhā bhagavanto. Yathāha – “ekapuggalo, bhikkhave, loke uppajjamāno uppajjati acchariyamanusso”tiādi.",
  "atk-s0519a:619_2": "Yadi ca aneke buddhā ekato uppajjeyyuṃ, anacchariyā bhaveyyuṃ. Desanāya ca visesābhāvato.",
  "atk-s0519a:619_3": "Yañhi satipaṭṭhānādibhedaṃ dhammaṃ eko deseti, aññenapi so eva desetabbo siyā, vivādabhāvato",
  "atk-s0519a:619_4": "ca. Bahūsu hi buddhesu ekato uppannesu bahūnaṃ ācariyānaṃ antevāsikā viya “amhākaṃ",
  "atk-s0519a:619_5": "buddho pāsādiko”tiādinā tesaṃ sāvakā vivadeyyuṃ. Kiṃ vā etena kāraṇagavesanena, dhammatāvesā",
  "atk-s0519a:619_6": "yaṃ ekissā lokadhātuyā dve tathāgatā ekato na uppajjantīti.",
  "atk-s0519a:620_0": "Yathā nimbabījakosātakibījādīni madhuraṃ phalaṃ na nibbattenti, asātaṃ amadhurameva",
  "atk-s0519a:620_1": "phalaṃ nibbattenti, evaṃ kāyaduccaritādīni madhuravipākaṃ na nibbattenti amadhurameva",
  "atk-s0519a:620_2": "nibbattenti. Yathā ca ucchubījasālibījādīni madhuraṃ sādurasameva phalaṃ nibbattenti",
  "atk-s0519a:620_3": "na asātaṃ kaṭukaṃ. Evaṃ kāyasucaritādīni madhurameva vipākaṃ nibbattenti na amadhuraṃ. Vuttampi cetaṃ –",
  "atk-s0519a:621": "“Yādisaṃ vapate bījaṃ, tādisaṃ harate phalaṃ;",
  "atk-s0519a:622": "Kalyāṇakārī kalyāṇaṃ, pāpakārī ca pāpaka”nti. ;",
  "atk-s0519a:623": "Tasmā “tiṇṇaṃ duccaritāna”ntiādi vuttaṃ.",
  "atk-s0519a:624_0": "Aññataro samaṇo vā brāhmaṇo vāti yo koci pabbajjāmattena samaṇo vā jātimattena brāhmaṇo",
  "atk-s0519a:624_1": "vā. Pāpiccho sambhāvanādhippāyena vimhāpanato kuhako. Paccayasannissitāya payuttavācāya",
  "atk-s0519a:624_2": "vasena lapako. Paccayanibbattakanimittāvacarato nemittako. Kuhanalapananemittakattaṃ",
  "atk-s0519a:624_3": "pubbaṅgamaṃ katvāti kuhanādibhāvameva purakkhatvā santindriyo santamānaso viya caranto.",
  "atk-s0519a:624_4": "Pañca nīvaraṇeti kāmacchandādike pañca nīvaraṇe. Appahāya asamucchinditvā, cetaso",
  "atk-s0519a:624_5": "upakkileseti nīvaraṇe. Nīvaraṇā hi cittaṃ upakkilesenti kiliṭṭhaṃ karonti vibādhenti",
  "atk-s0519a:624_6": "upatāpenti ca. Tasmā “cetaso upakkilesā”ti vuccanti. Paññāya dubbalīkaraṇeti nīvaraṇe.",
  "atk-s0519a:624_7": "Nīvaraṇā hi uppajjamānā anuppannāya paññāya uppajjituṃ na denti. Tasmā “paññāya dubbalīkaraṇā”ti",
  "atk-s0519a:624_8": "vuccanti. Anupaṭṭhitassatīti catūsu satipaṭṭhānesu na upaṭṭhitassati. Abhāvayitvāti",
  "atk-s0519a:624_9": "avaḍḍhayitvā. Anuttaraṃ sammāsambodhinti arahattapadaṭṭhānaṃ sabbaññutaññāṇaṃ.",
  "atk-s0519a:625_0": "Pacchimavāre aññataro samaṇo vā brāhmaṇo vāti sabbaññubodhisattaṃ sandhāya vadati.",
  "atk-s0519a:625_1": "Tattha sabbadosāpagatoti sabbehi pāramitāpaṭipakkhabhūtehi dosehi apagato. Etena",
  "atk-s0519a:625_2": "paripūritapāramibhāvaṃ dasseti. Satipaṭṭhānāni vipassanā, bojjhaṅgo maggo, anuttarā",
  "atk-s0519a:625_3": "sammāsambodhi arahattaṃ. Satipaṭṭhānāni vā vipassanā, bojjhaṅgā missakā, sammāsambodhi",
  "atk-s0519a:625_4": "arahattameva. Sesaṃ anantaravāre vuttapaṭipakkhato veditabbaṃ. Yaṃ ettha ñāṇanti",
  "atk-s0519a:625_5": "yaṃ etasmiṃ yathāvutte ṭhāne ca ṭhānaṃ, aṭṭhāne ca aṭṭhānanti pavattaṃ ñāṇaṃ. Hetusoti",
  "atk-s0519a:625_6": "tassa ṭhānassa aṭṭhānassa ca hetuto. Ṭhānasoti taṅkhaṇe eva āvajjanasamanantaraṃ.",
  "atk-s0519a:625_7": "Anodhisoti odhiabhāvena, kiñci anavasesetvāti attho.",
  "atk-s0519a:626_0": "Iti ṭhānāṭṭhānagatātiādīsu evaṃ ṭhānāṭṭhānabhāvaṃ gatā. Sabbeti khayavayavirajjananirujjhanasabhāvā",
  "atk-s0519a:626_1": "saṅkhatadhammā, te eva ca sattapaññattiyā upādānabhūtā keci saggūpagā ye dhammacārino,",
  "atk-s0519a:626_2": "keci apāyūpagā ye adhammacārino, keci nibbānūpagā ye kammakkhayakaraṃ ariyamaggaṃ paṭipannā.",
  "atk-s0519a:627_0": "58. Idāni yathāvuttamatthaṃ vivaranto “sabbe sattā marissantī”ti gāthādvayamāha.",
  "atk-s0519a:627_1": "Tassa atthaṃ “sabbe sattāti ariyā ca anariyā cā”tiādinā sayameva niddisati. Tattha",
  "atk-s0519a:627_2": "jīvitapariyanto maraṇapariyantoti jīvitassa pariyanto nāma maraṇasaṅkhāto anto. Yathākammaṃ",
  "atk-s0519a:627_3": "gamissantīti ettha yadetaṃ sattānaṃ yathākammaṃ gamanaṃ, ayaṃ kammassakatāti attho.",
  "atk-s0519a:627_4": "Kammānaṃ phaladassāvitā ca avippavāso cāti “puññapāpaphalūpagā”ti iminā vacanena",
  "atk-s0519a:627_5": "kammānaṃ phalassa paccakkhakāritā, katūpacitānaṃ kammānaṃ attano phalassa appadānābhāvo ca dassitoti attho.",
  "atk-s0519a:628_0": "Kammameva kammantaṃ, pāpaṃ kammantaṃ etesanti pāpakammantā, tassa atthaṃ dassetuṃ",
  "atk-s0519a:628_1": "“apuññasaṅkhārā”ti vuttaṃ. Apuñño saṅkhāro etesanti apuññasaṅkhārā. Pāpakammantāti",
  "atk-s0519a:628_2": "vā nissakkavacanaṃ, pāpakammantahetūti attho. Tathā puññasaṅkhārātiādīsupi. Puna",
  "atk-s0519a:628_3": "“nirayaṃ pāpakammantā”tiādinā antadvayena saddhiṃ majjhimapaṭipadaṃ dasseti. Tathā",
  "atk-s0519a:628_4": "“ayaṃ saṃkileso”tiādinā vaṭṭavivaṭṭavasena ādīnavassādanissaraṇavasena hetuphalavasena",
  "atk-s0519a:628_5": "ca gāthāyaṃ tayo atthavikappā dassitā. Puna “nirayaṃ pāpakammantāti ayaṃ saṃkileso”tiādinā",
  "atk-s0519a:628_6": "vodānavasena gāthāya atthaṃ dasseti.",
  "atk-s0519a:629_0": "59. Tena tenāti tena tena ajjhositavatthunā rūpabhavaarūpabhavādinā. Chattiṃsāti",
  "atk-s0519a:629_1": "kāmataṇhā tāva rūpādivisayabhedena cha, tathā bhavataṇhā vibhavataṇhā cāti aṭṭhārasa.",
  "atk-s0519a:629_2": "Tā eva ajjhattikesu rūpādīsu aṭṭhārasa, bāhiresu rūpādīsu aṭṭhārasāti evaṃ chattiṃsa.",
  "atk-s0519a:629_3": "Yena yenāti “subhaṃ sukha”ntiādinā.",
  "atk-s0519a:630_0": "Vodānaṃ tividhaṃ khandhattayavasenāti taṃ dassetuṃ “taṇhāsaṃkileso”tiādi vuttaṃ.",
  "atk-s0519a:630_1": "Puna “sabbe sattā marissantī”tiādi paṭipadāvibhāgena gāthānamatthaṃ dassetuṃ vuttaṃ.",
  "atk-s0519a:630_2": "Tattha tattha gāminīti tattha tattheva nibbāne gāminī, nibbānassa gamanasīlāti attho.",
  "atk-s0519a:631_0": "Puna tatthatatthagāminīsabbatthagāminīnaṃ paṭipadānaṃ vibhāgaṃ dassetuṃ “tayo rāsī”tiādi",
  "atk-s0519a:631_1": "vuttaṃ. Yanti yaṃ nirayādi. Taṃ taṃ ṭhānaṃ yathārahaṃ gametīti sabbatthagāminī. Paṭipadāsaṅkhāte",
  "atk-s0519a:631_2": "apuññakamme puññakamme ca kammakkhayakaraṇakamme ca vibhāgaso bhagavato pavattanañāṇaṃ.",
  "atk-s0519a:631_3": "Idaṃ sabbatthagāminī paṭipadāñāṇaṃ nāma tathāgatabalaṃ. Iminā hi ñāṇena bhagavā sabbampi",
  "atk-s0519a:631_4": "paṭipadaṃ yathābhūtaṃ pajānāti.",
  "atk-s0519a:632_0": "Kathaṃ? Sakalagāmavāsikesupi ekaṃ sūkaraṃ vā migaṃ vā mārentesu sabbesaṃ cetanā parassa",
  "atk-s0519a:632_1": "jīvitindriyārammaṇāva hoti, taṃ pana kammaṃ tesaṃ āyūhanakkhaṇeyeva nānā hoti. Tesu",
  "atk-s0519a:632_2": "hi eko ādarena karoti, eko “tvampi karohī”ti parehi nippīḷito karoti, eko samānacchando",
  "atk-s0519a:632_3": "viya hutvā appaṭibāhamāno vicarati. Tesu eko teneva kammena niraye nibbattati, eko",
  "atk-s0519a:632_4": "tiracchānayoniyaṃ, eko pettivisaye, taṃ tathāgato āyūhanakkhaṇe eva “iminā nīhārena",
  "atk-s0519a:632_5": "āyūhitattā esa niraye nibbattissati, esa tiracchānayoniyaṃ, esa pettivisaye”ti jānāti.",
  "atk-s0519a:632_6": "Niraye nibbattanakampi “esa aṭṭhasu mahānirayesu nibbattissati, esa soḷasasu ussadesū”ti",
  "atk-s0519a:632_7": "jānāti. Tiracchānayoniyaṃ nibbattanakampi “esa apādako bhavissati, esa dvipādako,",
  "atk-s0519a:632_8": "esa catuppādako, esa bahuppādako”ti jānāti. Pettivisaye nibbattanakampi “esa nijjhāmataṇhiko",
  "atk-s0519a:632_9": "bhavissati, esa khuppipāsiko, esa paradattūpajīvī”ti jānāti.",
  "atk-s0519a:633_0": "“Tesu ca kammesu idaṃ kammaṃ paṭisandhiṃ ākaḍḍhissati, idaṃ nākaḍḍhissati dubbalaṃ",
  "atk-s0519a:633_1": "dinnāya paṭisandhiyā upadhivepakkamattaṃ bhavissatī”ti jānāti. Tathā sakalagāmavāsikesu",
  "atk-s0519a:633_2": "ekato dānaṃ dadamānesu sabbesampi cetanā deyyadhammārammaṇāva hoti, taṃ pana kammaṃ",
  "atk-s0519a:633_3": "tesaṃ āyūhanakkhaṇe eva nānaṃ hoti. Tesu hi keci devaloke nibbattanti, keci manussaloke,",
  "atk-s0519a:633_4": "taṃ tathāgato āyūhanakkhaṇe eva “iminā nīhārena āyūhitattā esa manussaloke nibbattissati,",
  "atk-s0519a:633_5": "esa devaloke”ti jānāti. Tatthapi “esa paranimmitavasavattīsu nibbattissati, esa bhummadevesu",
  "atk-s0519a:633_6": "nibbattissati, esa jeṭṭhakadevarājā hutvā, esa tassa dutiyaṃ tatiyaṃ vā ṭhānantaraṃ",
  "atk-s0519a:633_7": "karonto paricārako hutvā nibbattissatī”ti jānāti.",
  "atk-s0519a:634_0": "“Tesu ca kammesu idaṃ paṭisandhiṃ ākaḍḍhituṃ sakkhissati, idaṃ na sakkhissati dubbalaṃ",
  "atk-s0519a:634_1": "dinnāya paṭisandhiyā upadhivepakkamattaṃ bhavissatī”ti jānāti. Tathā “vipassanaṃ",
  "atk-s0519a:634_2": "paṭṭhapentesu ca esa iminā nīhārena vipassanāya āraddhattā arahā bhavissati, esa",
  "atk-s0519a:634_3": "anāgāmī, esa sakadāgāmī, esa sotāpanno, ekabījī kolaṃkolo sattakkhattuparamo, esa",
  "atk-s0519a:634_4": "maggaṃ pattuṃ na sakkhissati lakkhaṇārammaṇikavipassanāyameva ṭhassati, esa paccayapariggahe,",
  "atk-s0519a:634_5": "esa nāmarūpapariggahe, arūpapariggahe ca ṭhassati, esa mahābhūtamattameva vavatthapessati,",
  "atk-s0519a:634_6": "esa kiñci sallakkhetuṃ na sakkhissatī”ti jānāti. “Kasiṇaparikammaṃ karontesupi esa",
  "atk-s0519a:634_7": "parikammamatte eva ṭhassati, esa nimittaṃ uppādetuṃ sakkhissati, na appanaṃ. Esa",
  "atk-s0519a:634_8": "appanampi uppādessati, esa jhānaṃ adhigamissati, na uparivisesaṃ. Esa uparivisesampi",
  "atk-s0519a:634_9": "adhigamissatī”ti jānāti.",
  "atk-s0519a:635_0": "Anekadhātūti anekā cakkhādayo pathavādayo ca dhātuyo etassāti anekadhātu, bahudhātūti",
  "atk-s0519a:635_1": "attho. Lokoti khandhāyatanādiloko. Cakkhudhātūtiādi yāhi dhātūhi “anekadhātū”ti loko",
  "atk-s0519a:635_2": "vutto, tāsaṃ sarūpato dassanaṃ. Tattha sabhāvaṭṭhena nissattaṭṭhena ca dhātu. Cakkhu",
  "atk-s0519a:635_3": "eva dhātu cakkhudhātu. Sesapadesupi eseva nayo. Kāmadhātūti ettha dve kāmā kilesakāmo",
  "atk-s0519a:635_4": "ca vatthukāmo ca. Kilesakāmapakkhe kāmapaṭisaṃyutto dhātu kāmadhātu, kāmavitakkassetaṃ",
  "atk-s0519a:635_5": "nāmaṃ. Vatthukāmapakkhe pana kāmāvacaradhammā kāmo uttarapadalopena, kāmo ca so dhātu",
  "atk-s0519a:635_6": "cāti kāmadhātu. Byāpādapaṭisaṃyutto dhātu byāpādadhātu, byāpādavitakkassetaṃ nāmaṃ.",
  "atk-s0519a:635_7": "Byāpādova dhātu byāpādadhātu, dasaāghātavatthuvisayassa paṭighassetaṃ nāmaṃ. Vihiṃsāpaṭisaṃyutto",
  "atk-s0519a:635_8": "dhātu vihiṃsādhātu, vihiṃsāvitakko. Vihiṃsā eva vā dhātu vihiṃsādhātu, parasattavihesanassetaṃ",
  "atk-s0519a:635_9": "nāmaṃ. Nekkhammaabyāpādaavihiṃsādhātuyo nekkhammavitakkādayo sabbakusaladhammā mettākaruṇā",
  "atk-s0519a:635_10": "cāti veditabbaṃ. Rūpadhātūti rūpabhavo, sabbe vā rūpadhammā. Arūpadhātūti arūpabhavo,",
  "atk-s0519a:635_11": "arūpadhammā vā. Nirodhadhātūti nirodhataṇhā. Saṅkhāradhātūti sabbe saṅkhatadhammā. Sesaṃ suviññeyyaṃ.",
  "atk-s0519a:636_0": "Aññamaññavilakkhaṇattā nānappakārā dhātuyo etasminti nānādhātu, loko. Tenevāha –",
  "atk-s0519a:636_1": "“aññā cakkhudhātu yāva aññā nibbānadhātū”ti, yathā ca idaṃ ñāṇaṃ cakkhudhātuādibhedena",
  "atk-s0519a:636_2": "upādinnakasaṅkhāralokassa vasena anekadhātunānādhātulokaṃ pajānāti, evaṃ anupādinnakasaṅkhāralokassapi",
  "atk-s0519a:636_3": "vasena taṃ pajānāti. Paccekabuddhā hi dve ca aggasāvakā upādinnakasaṅkhāralokasseva",
  "atk-s0519a:636_4": "nānattaṃ jānanti, tampi ekadeseneva, na nippadesato. Anupādinnakasaṅkhāralokassa",
  "atk-s0519a:636_5": "pana nānattaṃ na jānanti. Bhagavā pana “imāya nāma dhātuyā ussannāya imassa rukkhassa",
  "atk-s0519a:636_6": "khandho seto hoti, imassa kāḷo, imassa maṭṭho, imassa pharuso, imassa bahalo, imassa",
  "atk-s0519a:636_7": "tanuttaco. Imāya nāma dhātuyā ussannāya imassa rukkhassa pattaṃ vaṇṇasaṇṭhānādivasena",
  "atk-s0519a:636_8": "evarūpaṃ nāma hoti, imāya nāma dhātuyā ussannattā imassa rukkhassa pupphaṃ nīlaṃ",
  "atk-s0519a:636_9": "hoti pītakaṃ lohitakaṃ odātaṃ sugandhaṃ duggandhaṃ, imāya nāma dhātuyā ussannāya",
  "atk-s0519a:636_10": "phalaṃ khuddakaṃ mahantaṃ dīghaṃ vaṭṭaṃ susaṇṭhānaṃ dussaṇṭhānaṃ maṭṭhaṃ pharusaṃ",
  "atk-s0519a:636_11": "sugandhaṃ duggandhaṃ tittaṃ madhuraṃ kaṭukaṃ ambilaṃ kasāvaṃ hoti, imāya nāma dhātuyā",
  "atk-s0519a:636_12": "ussannāya imassa rukkhassa kaṇṭako tikhiṇo hoti, atikhiṇo ujuko kuṭilo kaṇho nīlo",
  "atk-s0519a:636_13": "odāto hotī”ti evaṃ anupādinnasaṅkhāralokassāpi vasena anekadhātunānādhātubhāvaṃ jānāti.",
  "atk-s0519a:636_14": "Sabbaññubuddhānaṃ eva hi etaṃ balaṃ, na aññesaṃ.",
  "atk-s0519a:637_0": "60. Yaṃ yadeva dhātunti yaṃ kiñci hīnādisabhāvaṃ. Yasmā adhimutti nāma ajjhāsayadhātu,",
  "atk-s0519a:637_1": "tasmā adhimuccanaṃ ajjhāsayassa hīnādisabhāvena pavattanaṃ. Taṃ pana tassa taṃ taṃ",
  "atk-s0519a:637_2": "adhiṭṭhahanaṃ abhinivisanañca hotīti āha – “adhimuccanti, taṃ tadeva adhiṭṭhahanti",
  "atk-s0519a:637_3": "abhinivisantī”ti. Adhimuccanassa visayaṃ vibhāgena dassetuṃ “keci rūpādhimuttā”tiādi",
  "atk-s0519a:637_4": "vuttaṃ. Taṃ suviññeyyameva. Nānādhimuttikatāñāṇanti hīnādivasena nānādhimuttikatāya ñāṇaṃ.",
  "atk-s0519a:638_0": "Te yathādhimuttā ca bhavantīti te hīnādhimuttikā paṇītādhimuttikā sattā yathā yathā",
  "atk-s0519a:638_1": "adhimuttā honti. Taṃ taṃ kammasamādānaṃ samādiyantīti adhimuttianurūpaṃ taṃ taṃ attanā",
  "atk-s0519a:638_2": "samādiyitabbaṃ kattabbaṃ kammaṃ karonti, tāni kammasamādānāni samuṭṭhānavasena vibhajanto",
  "atk-s0519a:638_3": "“te chabbidhaṃ kamma”ntiādimāha. Tattha keci lobhavasena kammaṃ samādiyantīti sambandhitabbaṃ.",
  "atk-s0519a:638_4": "Esa nayo sesesupi. Taṃ vibhajjamānanti taṃ samuṭṭhānavasena chabbidhaṃ puna pavattinivattivasena",
  "atk-s0519a:638_5": "vibhajjamānaṃ duvidhaṃ.",
  "atk-s0519a:639_0": "Yaṃ lobhavasena dosavasena mohavasena ca kammaṃ karotīti dasaakusalakammapathakammaṃ",
  "atk-s0519a:639_1": "sandhāya vadati. Tañhi saṃkiliṭṭhatāya kāḷakanti kaṇhaṃ. Apāyesu nibbattāpanato kāḷakavipākanti",
  "atk-s0519a:639_2": "kaṇhavipākaṃ. Yaṃ saddhāvasena kammaṃ karotīti dasakusalakammapathakammaṃ. Tañhi",
  "atk-s0519a:639_3": "asaṃkiliṭṭhattā paṇḍaranti sukkaṃ. Sagge nibbattāpanato paṇḍaravipākattā sukkavipākaṃ.",
  "atk-s0519a:639_4": "Yaṃ lobhavasena dosavasena mohavasena saddhāvasena ca kammaṃ karoti, idaṃ kaṇhasukkanti",
  "atk-s0519a:639_5": "vomissakakammaṃ. Kaṇhasukkavipākanti sukhadukkhavipākaṃ. Missakakammañhi katvā akusalavalena",
  "atk-s0519a:639_6": "tiracchānayoniyaṃ maṅgalahatthibhāvaṃ upapanno kusalena pavatte sukhaṃ anubhavati,",
  "atk-s0519a:639_7": "kusalena rājakule nibbattopi akusalena dukkhaṃ vedayati. Yaṃ vīriyavasena paññāvasena",
  "atk-s0519a:639_8": "ca kammaṃ karoti, idaṃ kammaṃ akaṇhaṃ asukkaṃ akaṇhaasukkavipākanti kammakkhayakarā",
  "atk-s0519a:639_9": "catumaggacetanā. Tañhi yadi kaṇhaṃ bhaveyya, kaṇhavipākaṃ dadeyya. Yadi sukkaṃ bhaveyya,",
  "atk-s0519a:639_10": "sukkaupapattipariyāpannaṃ vipākaṃ dadeyya. Ubhayavipākassa pana appadānato akaṇhaasukkavipākanti ayamettha attho.",
  "atk-s0519a:640_0": "Kammasamādāne paṭhamaṃ acelakapaṭipadā kāmesu pātabyatā, dutiyaṃ tibbakilesassa assumukhassāpi",
  "atk-s0519a:640_1": "rudato parisuddhabrahmacariyacaraṇaṃ, tatiyaṃ kāmesu apātabyatā acelakapaṭipadā,",
  "atk-s0519a:640_2": "catutthaṃ paccaye alabhamānassāpi jhānavipassanāsukhasamaṅgino sāsanabrahmacariyacaraṇaṃ.",
  "atk-s0519a:640_3": "Yaṃ evaṃ jātiyaṃ kammasamādānanti yaṃ aññampi evaṃpakāraṃ kammaṃ. Iminā puggalenātiādi",
  "atk-s0519a:640_4": "tasmiṃ kammavipāke bhagavato ñāṇassa pavattanākāradassanaṃ. Tattha upacitanti yathā",
  "atk-s0519a:640_5": "kataṃ kammaṃ phaladānasamatthaṃ hoti, tathā kataṃ upacitaṃ. Avipakkanti na vipakkavipākaṃ.",
  "atk-s0519a:640_6": "Vipākāya paccupaṭṭhitanti vipākadānāya katokāsaṃ. Na ca bhabbo abhinibbidhā gantunti",
  "atk-s0519a:640_7": "kilesābhisaṅkhārānaṃ abhinibbijjhanato abhinibbidhāsaṅkhātaṃ ariyamaggaṃ adhigantuṃ",
  "atk-s0519a:640_8": "na ca bhabbo. Taṃ bhagavā na ovadatīti taṃ vipākāvaraṇena nivutaṃ puggalaṃ bhagavā",
  "atk-s0519a:640_9": "saccapaṭivedhaṃ purakkhatvā na ovadati, vāsanatthaṃ pana tādisānampi dhammaṃ deseti",
  "atk-s0519a:640_10": "eva, ajātasattuādīnaṃ viya.",
  "atk-s0519a:641_0": "Upacitanti kātuṃ āraddhaṃ. Tenevāha – “na ca tāva pāripūriṃ gata”nti. Tena micchattaniyāmassa",
  "atk-s0519a:641_1": "asamatthataṃ dasseti. Purā pāripūriṃ gacchatīti pāripūriṃ phalanipphādanasamatthataṃ",
  "atk-s0519a:641_2": "gacchati purā adhigaccheyya. Micchattaniyatatāya sajjukaṃ phaladhammassa abhājanabhāvaṃ",
  "atk-s0519a:641_3": "nibbattayati purā. Tenevāha – “purā veneyyattaṃ samatikkamatī”ti. “Purā aniyataṃ",
  "atk-s0519a:641_4": "samatikkamatī”tipi pāṭho, so evattho. Asamatteti kamme asampuṇṇe, te asampuṇṇe vā.",
  "atk-s0519a:642": "61. Evaṃ kilesantarāyamissakaṃ kammantarāyaṃ dassetvā idāni amissakaṃ kammantarāyaṃ dassetuṃ “imassa ca puggalassā”tiādi vuttaṃ. Taṃ vuttanayameva.",
  "atk-s0519a:643_0": "Sabbesanti imasmiṃ balaniddese vuttānaṃ sabbesaṃ kammānaṃ. Mudumajjhādhimattatāti",
  "atk-s0519a:643_1": "mudumajjhatibbabhāvo. Kammānañhi muduādibhāvena taṃvipākānaṃ mudumajjhatikkhabhāvo",
  "atk-s0519a:643_2": "viññāyatīti adhippāyo. Diṭṭhadhammavedanīyantiādīsu diṭṭhadhamme imasmiṃ attabhāve",
  "atk-s0519a:643_3": "veditabbaṃ phalaṃ diṭṭhadhammavedanīyaṃ. Upapajje anantare attabhāve veditabbaṃ phalaṃ",
  "atk-s0519a:643_4": "upapajjavedanīyaṃ. Aparasmiṃ attabhāve ito aññasmiṃ yasmiṃ kasmiñci attabhāve veditabbaṃ",
  "atk-s0519a:643_5": "phalaṃ aparāpariyavedanīyaṃ. Ekajavanavārasmiñhi sattasu cetanāsu paṭhamacetanā diṭṭhadhammavedanīyaṃ",
  "atk-s0519a:643_6": "nāma. Pariyosānacetanā upapajjavedanīyaṃ nāma. Majjhe pañca cetanā aparāpariyavedanīyaṃ",
  "atk-s0519a:643_7": "nāma. Vipākavemattatāñāṇanti vipākavemattatāya vipākavisese ñāṇaṃ. Imassa pana kammavipākassa",
  "atk-s0519a:643_8": "gatisampatti gativipatti, upadhisampatti upadhivipatti, kālasampatti kālavipatti,",
  "atk-s0519a:643_9": "payogasampatti payogavipattiyo kāraṇaṃ. So ca nesaṃ kāraṇabhāvo “atthekaccāni pāpakāni",
  "atk-s0519a:643_10": "kammasamādānāni gatisampattipaṭibāḷhāni na vipaccantī”tiādipāḷivasena veditabbo.",
  "atk-s0519a:644_0": "62. Anantarabalaniddese vuttakammasamādānapadeneva jhānādīni saṅgahetvā dassetuṃ",
  "atk-s0519a:644_1": "“tathā samādinnānaṃ kammāna”ntiādi vuttaṃ. Sekkhaputhujjanasantānesu pavattāni jhānādīni",
  "atk-s0519a:644_2": "kammaṃ honti. Tattha tathā samādinnānanti “sukkaṃ sukkavipākaṃ paccuppannasukhaṃ,",
  "atk-s0519a:644_3": "āyatiṃ sukhavipāka”nti evamādippakārehi samādinnesu kammesu. Saṃkilesoti paṭipakkhadhammavasena",
  "atk-s0519a:644_4": "kiliṭṭhabhāvo. Vodānaṃ paṭipakkhadhammehi visujjhanaṃ. Vuṭṭhānaṃ paguṇavodānaṃ bhavaṅgavuṭṭhānañca.",
  "atk-s0519a:644_5": "Evaṃ saṃkilissatītiādīsu ayamevattho – iminā ākārena jhānādi saṃkilissati vodāyati",
  "atk-s0519a:644_6": "vuṭṭhahatīti jānanañāṇaṃ bhagavato anāvaraṇañāṇaṃ, na tassa āvaraṇaṃ atthīti.",
  "atk-s0519a:645_0": "Kati jhānānītiādi jhānādayo vibhāgena dassetuṃ āraddhaṃ. Cattāri jhānānīti catukkanayavasena",
  "atk-s0519a:645_1": "rūpāvacarajjhānāni sandhāyāha. Ekādasāti “rūpī rūpāni passatī”tiādinā aṭṭhannaṃ tiṇṇañca",
  "atk-s0519a:645_2": "suññatavimokkhādīnaṃ vasena vuttaṃ. Aṭṭhāti tesu ṭhapetvā lokuttare vimokkhe aṭṭha.",
  "atk-s0519a:645_3": "Sattāti tesu eva nirodhasamāpattiṃ ṭhapetvā satta. Tayoti suttantapariyāyena suññatavimokkhādayo",
  "atk-s0519a:645_4": "tayo. Dveti abhidhammapariyāyena animittavimokkhassāsambhavato avasesā dve. Ettha",
  "atk-s0519a:645_5": "ca paṭipāṭiyā satta appitappitakkhaṇe vikkhambhanavasena paccanīkadhammehi vimuccanato,",
  "atk-s0519a:645_6": "ārammaṇe adhimuccanato ca vimokkhā. Nirodhasamāpatti pana sabbaso saññāvedayitehi",
  "atk-s0519a:645_7": "vimuttattā apagamavimokkho nāma. Lokuttarā ca taṃtaṃmaggavajjhakilesehi samucchedavasena",
  "atk-s0519a:645_8": "vimuttattā vimokkhoti ayaṃ viseso veditabbo.",
  "atk-s0519a:646_0": "Samādhīsu catukkanayapañcakanayesu paṭhamajjhānasamādhi savitakko savicāro samādhi",
  "atk-s0519a:646_1": "nāma. Pañcakanaye dutiyajjhānasamādhi avitakko vicāramatto samādhi nāma. Catukkanaye",
  "atk-s0519a:646_2": "pañcakanayepi sesajhānesu samādhi avitakko avicāro samādhi nāma.",
  "atk-s0519a:647_0": "Samāpattīsu paṭipāṭiyā aṭṭhannaṃ samāpattīnaṃ “samādhī”tipi nāmaṃ “samāpattī”tipi.",
  "atk-s0519a:647_1": "Kasmā? Cittekaggatāsabbhāvato. Nirodhasamāpattiyā tadabhāvato na “samādhī”ti nāmaṃ.",
  "atk-s0519a:647_2": "Saññāsamāpattiādi heṭṭhā vuttameva.",
  "atk-s0519a:648_0": "Hānabhāgiyo samādhīti appaguṇehi paṭhamajjhānādīhi vuṭṭhitassa saññāmanasikārānaṃ",
  "atk-s0519a:648_1": "kāmādianupakkhandanaṃ paṭhamajjhānādisamādhissa hānabhāgiyatā. “Paṭhamajjhānassa",
  "atk-s0519a:648_2": "kāmarāgabyāpādā saṃkileso”ti vuttattā dutiyajjhānādivasena yojetabbaṃ. Kukkuṭaṃ vuccati",
  "atk-s0519a:648_3": "ajaññājigucchanamukhena tapparamatā. Kukkuṭajhāyīti puggalādhiṭṭhānena jhānāni vuttāni,",
  "atk-s0519a:648_4": "dve paṭhamadutiyajjhānānīti vuttaṃ hoti. Yo paṭhamaṃ dutiyaṃ vā jhānaṃ nibbattetvā",
  "atk-s0519a:648_5": "“alamettāvatā”ti saṅkocaṃ āpajjati, uttari na vāyamati, tassa tāni jhānāni cattāripi",
  "atk-s0519a:648_6": "“kukkuṭajhānānī”ti vuccanti, taṃsamaṅgino ca kukkuṭajhāyī. Tesu purimāni dve āsannabalavapaccatthikattā",
  "atk-s0519a:648_7": "visesabhāgiyatābhāvato ca saṃkilesabhāvena vuttāni. Itarāni pana visesabhāgiyatābhāvepi",
  "atk-s0519a:648_8": "mandapaccatthikattā vodānabhāvena vuttānīti daṭṭhabbaṃ.",
  "atk-s0519a:649_0": "Visesabhāgiyo samādhīti paguṇehi paṭhamajjhānādīhi vuṭṭhitassa saññāmanasikārānaṃ",
  "atk-s0519a:649_1": "dutiyajjhānādipakkhandanaṃ, paguṇavodānaṃ bhavaṅgavuṭṭhānañca “vuṭṭhāna”nti vuttaṃ.",
  "atk-s0519a:649_2": "Heṭṭhimaṃ heṭṭhimañhi paguṇajjhānaṃ uparimassa uparimassa padaṭṭhānaṃ hoti. Tasmā",
  "atk-s0519a:649_3": "vodānampi “vuṭṭhāna”nti vuttaṃ. Bhavaṅgavasena sabbajhānehi vuṭṭhānaṃ hotīti bhavaṅgañca",
  "atk-s0519a:649_4": "vodānaṃ vuṭṭhānaṃ. Yasmā pana vuṭṭhānavasibhāvena yathāparicchinnakālaṃ samāpattito",
  "atk-s0519a:649_5": "vuṭṭhānaṃ hoti, tasmā samāpattivuṭṭhānakosallaṃ idha “vuṭṭhāna”nti vuttaṃ.",
  "atk-s0519a:650_0": "63. Tasseva samādhissāti tassa anantarabalaniddese jhānādipariyāyehi vuttasamādhissa.",
  "atk-s0519a:650_1": "Parivārāti parikkhārā. Indriyānīti saddhāsatipaññindriyāni. Balānīti hirottappehi",
  "atk-s0519a:650_2": "saddhiṃ tāniyeva. Vīriyassa visuṃ gahaṇaṃ balānaṃ bahūpakāradassanatthaṃ. Vīriyupatthambhena",
  "atk-s0519a:650_3": "hi saddhādayo paṭipakkhena akampanīyā honti. Tenevāha – “vīriyavasena balāni bhavantī”ti.",
  "atk-s0519a:650_4": "Tesanti indriyānaṃ. Mudumajjhādhimattatāti avisadaṃ mudu. Nātivisadaṃ majjhaṃ. Ativisadaṃ",
  "atk-s0519a:650_5": "adhimattaṃ balavaṃ “tikkha”nti vuccati.",
  "atk-s0519a:651_0": "Veneyyānaṃ indriyānurūpaṃ bhagavato desanāpavattīti dassetuṃ “tattha bhagavā”tiādi",
  "atk-s0519a:651_1": "vuttaṃ. Tattha saṃkhittavitthārenāti saṃkhittassa vitthārena. Atha vā saṃkhittenāti",
  "atk-s0519a:651_2": "uddiṭṭhamattena. Saṃkhittavitthārenāti uddesena niddesena ca. Vitthārenāti uddesaniddesapaṭiniddesehi.",
  "atk-s0519a:651_3": "Mudukanti lahukaṃ apāyabhayavaṭṭabhayādīhi santajjanavasena bhāriyaṃ akatvā. Mudutikkhanti",
  "atk-s0519a:651_4": "nātitikkhaṃ. Saṃvegavatthūhi saṃvegajananādivasena bhāriyaṃ katvā. Samathaṃ upadisatīti",
  "atk-s0519a:651_5": "samathaṃ adhikaṃ katvā upadisati, na tathā vipassananti adhippāyo. Na hi kevalena",
  "atk-s0519a:651_6": "samathena saccappaṭivedho sambhavati. Samathavipassananti samadhuraṃ samathavipassanaṃ.",
  "atk-s0519a:651_7": "Vipassananti sātisayaṃ vipassanaṃ upadisati. Yasmā cettha tikkhindriyādayo ugghaṭitaññuādayova,",
  "atk-s0519a:651_8": "tasmā “tikkhindriyassa nissaraṇaṃ upadisatī”tiādi vuttaṃ. Tattha adhipaññāsikkhāyāti adhipaññāsikkhaṃ.",
  "atk-s0519a:652_0": "Yaṃ ettha ñāṇanti ettha indriyānaṃ mudumajjhādhimattatāya yaṃ ñāṇaṃ, idaṃ vuccati",
  "atk-s0519a:652_1": "parasattānaṃ parapuggalānaṃ indriyaparopariyattavemattatāñāṇanti sambandhitabbaṃ.",
  "atk-s0519a:652_2": "Tassa ñāṇassa pavattanākāraṃ dassetuṃ “ayaṃ imaṃ bhūmi”ntiādi vuttaṃ. Tattha ayaṃ",
  "atk-s0519a:652_3": "imaṃ bhūmiṃ bhāvanañca gatoti ayaṃ puggalo evamimaṃ saṃkilesavāsanaṃ vodānaṃ bhavaṅgañca",
  "atk-s0519a:652_4": "gato gacchati gamissati ca, kālavacanicchāya abhāvato, yathā duddhanti. Imāya velāya",
  "atk-s0519a:652_5": "imasmiṃ samaye imāya mudumajjhatikkhabhedāya anusāsaniyā. Evaṃdhātukoti hīnādivasena",
  "atk-s0519a:652_6": "evaṃajjhāsayo evaṃadhimuttiko. Ayañcassa āsayoti imassa puggalassa ayaṃ sassatucchedappakāro,",
  "atk-s0519a:652_7": "yathābhūtañāṇānulomakhantippakāro vā āsayo. Idañhi catubbidhaṃ āsayanti ettha sattā",
  "atk-s0519a:652_8": "vasantīti āsayoti vuccati. Imaṃ pana bhagavā sattānaṃ āsayaṃ jānanto tesaṃ diṭṭhigatānaṃ",
  "atk-s0519a:652_9": "vipassanāñāṇakammassakataññāṇānañca appavattikkhaṇepi jānāti eva. Vuttampi cetaṃ",
  "atk-s0519a:652_10": "– “kāmaṃ sevantaññeva jānāti ‘ayaṃ puggalo kāmagaruko kāmāsayo kāmādhimutto’ti. Kāmaṃ",
  "atk-s0519a:652_11": "sevantaññeva jānāti ‘ayaṃ puggalo nekkhammagaruko nekkhammāsayo nekkhammādhimutto’ti.",
  "atk-s0519a:652_12": "Nekkhammaṃ sevantaññeva jānāti… byāpādaṃ… abyāpādaṃ… thinamiddhaṃ… ālokasaññaṃ sevantaññeva",
  "atk-s0519a:652_13": "jānāti ‘ayaṃ puggalo thinamiddhagaruko thinamiddhāsayo thinamiddhādhimutto”’ti.",
  "atk-s0519a:653_0": "Ayaṃ anusayoti ayaṃ imassa puggalassa kāmarāgādiko appahīnoyeva anusayitakileso.",
  "atk-s0519a:653_1": "Appahīnoyeva hi thāmagato kileso anusayo. Parasattānanti padhānasattānaṃ. Parapuggalānanti",
  "atk-s0519a:653_2": "tato paresaṃ sattānaṃ, hīnasattānanti attho. Ekatthameva vā etaṃ padadvayaṃ veneyyavasena",
  "atk-s0519a:653_3": "dvidhā vuttaṃ. Indriyaparopariyattavemattatāñāṇanti parabhāvo ca aparabhāvo ca paropariyattaṃ",
  "atk-s0519a:653_4": "a-kārassa okāraṃ katvā, tassa vemattatā paropariyattavemattatā. Saddhādīnaṃ indriyānaṃ",
  "atk-s0519a:653_5": "paropariyattavemattatāya ñāṇaṃ indriyaparopariyattavemattatāñāṇanti padavibhāgo veditabbo.",
  "atk-s0519a:654_0": "Tattha yanti yaṃ anekavihitassa pubbenivāsassa anussaraṇavasena bhagavato ñāṇaṃ,",
  "atk-s0519a:654_1": "idaṃ aṭṭhamaṃ tathāgatabalanti sambandho. Anekavihitanti anekavidhaṃ, anekehi vā",
  "atk-s0519a:654_2": "pakārehi pavattitaṃ. Pubbenivāsanti anussarituṃ icchitaṃ attano paresañca samanantarātītaṃ",
  "atk-s0519a:654_3": "bhavaṃ ādiṃ katvā tattha tattha nivutthasantānaṃ. Anussaratīti “ekampi jātiṃ dvepi",
  "atk-s0519a:654_4": "jātiyo”ti evaṃ jātipaṭipāṭiyā anugantvā sarati, anudeva vā sarati, citte abhininnāmitamatte",
  "atk-s0519a:654_5": "eva saratīti attho. Bhagavato hi parikammakiccaṃ natthi, āvajjanamatteneva sarati.",
  "atk-s0519a:654_6": "Seyyathidanti āraddhappakāranidassanatthe nipāto. Ekampi jātinti ekampi paṭisandhimūlaṃ",
  "atk-s0519a:654_7": "cutipariyosānaṃ ekabhavapariyāpannaṃ khandhasantānaṃ. Esa nayo dvepi jātiyotiādīsupi.",
  "atk-s0519a:655_0": "Anekepi saṃvaṭṭakappetiādīsu pana parihāyamāno kappo saṃvaṭṭakappo, vaḍḍhamāno vivaṭṭakappoti",
  "atk-s0519a:655_1": "veditabbo. Tattha saṃvaṭṭena saṃvaṭṭaṭṭhāyī gahito taṃmūlattā, vivaṭṭena ca vivaṭṭaṭṭhāyī.",
  "atk-s0519a:655_2": "Evañhi sati yāni “cattārimāni, bhikkhave, kappassa asaṅkhyeyyāni. Katamāni cattāri?",
  "atk-s0519a:655_3": "Saṃvaṭṭo saṃvaṭṭaṭṭhāyī vivaṭṭo vivaṭṭaṭṭhāyī”ti vuttāni, tāni sabbāni pariggahitāni",
  "atk-s0519a:655_4": "honti. Amutrāsintiādi saraṇākāradassanaṃ. Tattha amutrāsinti amumhi saṃvaṭṭakappe,",
  "atk-s0519a:655_5": "amumhi bhave vā yoniyaṃ vā gatiyaṃ vā viññāṇaṭṭhitiyaṃ vā sattāvāse vā sattanikāye",
  "atk-s0519a:655_6": "vā. Evaṃnāmoti tisso vā phusso vā. Evaṃgottoti bhaggavo vā gotamo vā. Evaṃvaṇṇoti",
  "atk-s0519a:655_7": "odāto vā sāmo vā. Evamāhāroti sālimaṃsodanāhāro vā pavattaphalabhojano vā. Evaṃsukhadukkhappaṭisaṃvedīti",
  "atk-s0519a:655_8": "anekappakārena kāyikacetasikānaṃ sāmisanirāmisappabhedānaṃ vā sukhadukkhānaṃ paṭisaṃvedī.",
  "atk-s0519a:655_9": "Evamāyupariyantoti evaṃ vassasataparamāyupariyanto vā caturāsītikappasahassaparamāyupariyanto",
  "atk-s0519a:655_10": "vā. So tato cuto amutra udapādinti so tato bhavato, sattanikāyato vā cuto puna amukasmiṃ",
  "atk-s0519a:655_11": "nāma sattanikāye udapādiṃ. Atha vā tatrāpi bhave vā sattanikāye vā ahosiṃ. Evaṃnāmotiādi vuttatthameva.",
  "atk-s0519a:656_0": "64. Dibbenātiādīsu dibbasadisattā dibbaṃ. Devatānañhi sucaritakammanibbattampi pittasemharuhirādīhi",
  "atk-s0519a:656_1": "apalibuddhaṃ upakkilesavimuttattā dūrepi ārammaṇaggahaṇasamatthaṃ dibbaṃ pasādacakkhu",
  "atk-s0519a:656_2": "hoti. Idampi vīriyabhāvanābalanibbattaṃ ñāṇacakkhu tādisamevāti dibbasadisattā dibbaṃ,",
  "atk-s0519a:656_3": "dibbavihāravasena vā paṭiladdhattā, attanā ca dibbavihārasannissitattāpi dibbaṃ,",
  "atk-s0519a:656_4": "ālokapariggahena mahājutikattāpi dibbaṃ, tirokuṭṭādigatarūpadassanena mahāgatikattāpi",
  "atk-s0519a:656_5": "dibbaṃ. Taṃ sabbaṃ saddasatthānusārena veditabbaṃ. Dassanaṭṭhena cakkhu. Cakkhukiccakaraṇena",
  "atk-s0519a:656_6": "cakkhumivātipi cakkhu. Cutūpapātadassanena diṭṭhivisuddhihetuttā visuddhaṃ. Yo hi",
  "atk-s0519a:656_7": "cutimattameva passati, na upapātaṃ, so ucchedadiṭṭhiṃ gaṇhāti. Yo upapātamattameva",
  "atk-s0519a:656_8": "passati na cutiṃ, so navasattapātubhāvadiṭṭhiṃ gaṇhāti. Yo pana tadubhayaṃ passati,",
  "atk-s0519a:656_9": "so yasmā duvidhampi taṃ diṭṭhigataṃ ativattati. Tasmāssa taṃ dassanaṃ diṭṭhivisuddhihetu",
  "atk-s0519a:656_10": "hoti. Tadubhayañca bhagavā passati. Tena vuttaṃ – “cutūpapātadassanena diṭṭhivisuddhihetuttā visuddha”nti.",
  "atk-s0519a:657": "Ekādasaupakkilesavirahato vā visuddhaṃ. Yathāha –",
  "atk-s0519a:658_0": "“So kho ahaṃ anuruddhā ‘vicikicchā cittassa upakkileso’ti iti viditvā vicikicchaṃ",
  "atk-s0519a:658_1": "cittassa upakkilesaṃ pajahiṃ. ‘Amanasikāro cittassa upakkileso… thinamiddhaṃ… chambhitattaṃ…",
  "atk-s0519a:658_2": "uppilaṃ… duṭṭhullaṃ… accāraddhavīriyaṃ… atilīnavīriyaṃ… abhijappā… nānattasaññā…",
  "atk-s0519a:658_3": "atinijjhāyitattaṃ rūpānaṃ cittassa upakkileso’ti iti viditvā atinijjhāyitattaṃ rūpānaṃ",
  "atk-s0519a:658_4": "cittassa upakkilesaṃ pajahi”nti evamādi.",
  "atk-s0519a:659_0": "Tadevaṃ ekādasaupakkilesavirahato vā visuddhaṃ. Manussūpacāraṃ atikkamitvā rūpadassanena",
  "atk-s0519a:659_1": "atikkantamānusakaṃ, maṃsacakkhuṃ atikkantattā vā atikkantamānusakaṃ. Tena dibbena",
  "atk-s0519a:659_2": "cakkhunā visuddhena atikkantamānusakena.",
  "atk-s0519a:660_0": "Satte passatīti manusso manussaṃ maṃsacakkhunā viya satte passati oloketi. Cavamāne",
  "atk-s0519a:660_1": "upapajjamāneti ettha cutikkhaṇe upapattikkhaṇe vā dibbacakkhunāpi daṭṭhuṃ na sakkā.",
  "atk-s0519a:660_2": "Ye pana āsannacutikā idāni cavissanti, ye ca gahitapaṭisandhikā sampati nibbattā,",
  "atk-s0519a:660_3": "te “cavamānā upapajjamānā”ti adhippetā. Te evarūpe cavamāne upapajjamāne. Hīneti",
  "atk-s0519a:660_4": "mohanissandayuttattā hīnajātikulabhogādivasena hīḷite paribhūte. Paṇīteti amohanissandayuttattā",
  "atk-s0519a:660_5": "tabbiparīte. Suvaṇṇeti adosanissandayuttattā iṭṭhakantamanāpavaṇṇayutte. Dubbaṇṇeti",
  "atk-s0519a:660_6": "dosanissandayuttattā aniṭṭhākantāmanāpavaṇṇayutte abhirūpe virūpe vāti attho. Sugateti",
  "atk-s0519a:660_7": "sugatigate, alobhanissandayuttattā vā aḍḍhe mahaddhane. Duggateti duggatigate, lobhanissandayuttattā",
  "atk-s0519a:660_8": "vā dalidde appannapānabhojane. Yathākammūpageti yaṃ yaṃ kammaṃ upacitaṃ, tena tena",
  "atk-s0519a:660_9": "upagate. Tattha purimehi “cavamāne”tiādīhi dibbacakkhukiccaṃ vuttaṃ. Iminā pana padena",
  "atk-s0519a:660_10": "yathākammūpagañāṇakiccaṃ. Yathākammūpagañāṇaanāgataṃsañāṇāni ca dibbacakkhupādakāneva",
  "atk-s0519a:660_11": "dibbacakkhunā saheva ijjhanti.",
  "atk-s0519a:661_0": "Kāyaduccaritenātiādīsu duṭṭhu caritaṃ, duṭṭhaṃ vā caritaṃ kilesapūtikattā duccaritaṃ.",
  "atk-s0519a:661_1": "Kāyena duccaritaṃ, kāyato vā pavattaṃ duccaritaṃ kāyaduccaritaṃ. Evaṃ vacīmanoduccaritānipi",
  "atk-s0519a:661_2": "daṭṭhabbāni. Samannāgatāti samaṅgībhūtā. Ariyānaṃ upavādakāti buddhādīnaṃ ariyānaṃ,",
  "atk-s0519a:661_3": "antamaso gihisotāpannānampi antimavatthunā vā guṇaparidhaṃsanena vā upavādakā akkosakā",
  "atk-s0519a:661_4": "garahakā. Micchādiṭṭhikāti viparītadassanā. Micchādiṭṭhikammasamādānāti micchādiṭṭhihetubhūtasamādinnanānāvidhakammā.",
  "atk-s0519a:661_5": "Ye ca micchādiṭṭhimūlakesu kāyakammādīsu aññepi samādapenti. Tattha vacīmanoduccaritaggahaṇena",
  "atk-s0519a:661_6": "ariyūpavādamicchādiṭṭhīsu gahitāsupi tesaṃ puna vacanaṃ mahāsāvajjabhāvadassanatthaṃ.",
  "atk-s0519a:661_7": "Mahāsāvajjo hi ariyūpavādo ānantariyasadiso. Yathāha –",
  "atk-s0519a:662_0": "“Seyyathāpi, sāriputta, bhikkhu sīlasampanno samādhisampanno paññāsampanno diṭṭheva",
  "atk-s0519a:662_1": "dhamme aññaṃ ārādheyya, evaṃsampadamidaṃ, sāriputta, vadāmi taṃ vācaṃ appahāya taṃ",
  "atk-s0519a:662_2": "cittaṃ appahāya taṃ diṭṭhiṃ appaṭinissajjitvā yathābhataṃ nikkhitto evaṃ niraye”ti.",
  "atk-s0519a:663": "Micchādiṭṭhito ca mahāsāvajjataraṃ nāma aññaṃ natthi. Yathāha –",
  "atk-s0519a:664": "“Nāhaṃ, bhikkhave, aññaṃ ekadhammampi samanupassāmi evaṃ mahāsāvajjataraṃ, yathayidaṃ, bhikkhave, micchādiṭṭhi. Micchādiṭṭhiparamāni, bhikkhave, vajjānī”ti.",
  "atk-s0519a:665_0": "Kāyassa bhedāti upādinnakkhandhapariccāgā. Paraṃ maraṇāti tadanantaraṃ abhinibbattakkhandhaggahaṇe.",
  "atk-s0519a:665_1": "Atha vā kāyassa bhedāti jīvitindriyassa upacchedā. Paraṃ maraṇāti cutito uddhaṃ.",
  "atk-s0519a:665_2": "Apāyantiādi sabbaṃ nirayavevacanaṃ. Nirayo hi saggamokkhahetubhūtā puññasammatā ayā",
  "atk-s0519a:665_3": "apetattā, sukhānaṃ vā āyassa abhāvā apāyo. Dukkhassa gati paṭisaraṇanti duggati,",
  "atk-s0519a:665_4": "dosabahulatāya vā duṭṭhena kammunā nibbattā gati duggati. Vivasā nipatanti tattha",
  "atk-s0519a:665_5": "dukkaṭakārinoti vinipāto. Natthi ettha assādasaññito ayoti nirayo.",
  "atk-s0519a:666_0": "Atha vā apāyaggahaṇena tiracchānayoniṃ dīpeti, tiracchānayoni hi apāyo, sugatito",
  "atk-s0519a:666_1": "apetattā. Na duggati, mahesakkhānaṃ nāgarājādīnaṃ sambhavato. Duggatiggahaṇena pettivisayaṃ",
  "atk-s0519a:666_2": "dīpeti, so hi apāyo ceva duggati ca sugatito apetattā, dukkhassa ca gatibhūtattā.",
  "atk-s0519a:666_3": "Na tu vinipāto asurasadisaṃ avinipatitattā. Petamahiddhikānañhi vimānānipi nibbattanti.",
  "atk-s0519a:666_4": "Vinipātaggahaṇena asurakāyaṃ dīpeti, so hi yathāvuttenatthena apāyo ceva duggati",
  "atk-s0519a:666_5": "ca sukhasamussayehi vinipātattā vinipātoti vuccati. Nirayaggahaṇena avīciādianekappakāraṃ",
  "atk-s0519a:666_6": "nirayameva dīpeti. Upapannāti upagatā, tattha abhinibbattāti adhippāyo. Vuttavipariyāyena",
  "atk-s0519a:666_7": "sukkapakkho veditabbo.",
  "atk-s0519a:667_0": "Ayaṃ pana viseso – ettha sugatiggahaṇena manussagatimpi saṅgaṇhāti. Saggaggahaṇena",
  "atk-s0519a:667_1": "devagatiṃ eva. Tattha sundarā gatīti sugati. Rūpādīhi visayehi suṭṭhu aggoti saggo.",
  "atk-s0519a:667_2": "So sabbopi lujjanapalujjanaṭṭhena lokoti ayaṃ vacanattho. Amukāya kappakoṭiyaṃ upacitaṃ",
  "atk-s0519a:667_3": "tenāyaṃ etarahi, anāgate vā saggūpago apāyūpago cāti aṭṭhamanavamabalañāṇakiccaṃ",
  "atk-s0519a:667_4": "ekajjhaṃ katvā dassitaṃ. Tathā kappasatasahassevātiādīsupi. Tenevāha – “imāni bhagavato dve ñāṇānī”ti.",
  "atk-s0519a:668_0": "Nihato māro bodhimūleti nihato samucchinno kilesamāro bodhirukkhamūle. Idaṃ bhagavato",
  "atk-s0519a:668_1": "dasamaṃ balanti idaṃ kilesamārassa hananaṃ samucchindanaṃ bhagavato dasamaṃ balaṃ.",
  "atk-s0519a:668_2": "Tenevāha – “sabbāsavaparikkhayaṃ ñāṇa”nti. Yasmā pana yadā arahattamaggena savāsanā",
  "atk-s0519a:668_3": "sabbe āsavā khepitā, tadā bhagavatā sabbaññutaññāṇaṃ adhigataṃ nāma, tasmā “yaṃ sabbaññutā pattā”tiādi vuttaṃ.",
  "atk-s0519a:669_0": "Ayaṃ tāvettha ācariyānaṃ samānatthakathā. Paravādī panāha – “dasabalañāṇaṃ nāma pāṭiekkaṃ",
  "atk-s0519a:669_1": "natthi, yasmā ‘sabbaññutā pattā viditā sabbadhammā’ti vuttaṃ, tasmā sabbaññutaññāṇassevāyaṃ",
  "atk-s0519a:669_2": "pabhedo”ti, taṃ na tathā daṭṭhabbaṃ. Aññameva hi dasabalañāṇaṃ, aññaṃ sabbaññutaññāṇaṃ.",
  "atk-s0519a:669_3": "Dasabalañāṇañhi sakasakakiccameva jānāti, sabbaññutaññāṇaṃ tampi tato avasesampi",
  "atk-s0519a:669_4": "jānāti. Dasabalañāṇesu hi paṭhamaṃ kāraṇākāraṇameva jānāti. Dutiyaṃ kammaparicchedameva,",
  "atk-s0519a:669_5": "tatiyaṃ dhātunānattakāraṇameva, catutthaṃ ajjhāsayādhimuttimeva, pañcamaṃ kammavipākantarameva,",
  "atk-s0519a:669_6": "chaṭṭhaṃ jhānādīhi saddhiṃ tesaṃ saṃkilesādimeva, sattamaṃ indriyānaṃ tikkhamudubhāvameva,",
  "atk-s0519a:669_7": "aṭṭhamaṃ pubbenivutthakkhandhasantatimeva, navamaṃ sattānaṃ cutūpapātameva, dasamaṃ",
  "atk-s0519a:669_8": "saccaparicchedameva. Sabbaññutaññāṇaṃ pana etehi jānitabbañca tato uttariñca pajānāti.",
  "atk-s0519a:669_9": "Etesaṃ pana kiccaṃ sabbaṃ na karoti. Tañhi jhānaṃ hutvā appetuṃ na sakkoti, iddhi",
  "atk-s0519a:669_10": "hutvā vikubbituṃ na sakkoti, maggo hutvā kilese khepetuṃ na sakkoti.",
  "atk-s0519a:670_0": "Apica paravādī evaṃ pucchitabbo “dasabalañāṇaṃ nāmetaṃ savitakkasavicāraṃ avitakkavicāramattaṃ",
  "atk-s0519a:670_1": "avitakkaavicāraṃ kāmāvacaraṃ rūpāvacaraṃ arūpāvacaraṃ lokiyaṃ lokuttara”nti. Jānanto",
  "atk-s0519a:670_2": "“paṭipāṭiyā satta savitakkasavicārānī”ti vakkhati, tato parāni dve avitakkaavicārānīti,",
  "atk-s0519a:670_3": "āsavakkhayañāṇaṃ siyā savitakkasavicāraṃ, siyā avitakkavicāramattaṃ, siyā avitakkaavicāranti.",
  "atk-s0519a:670_4": "Tathā paṭipāṭiyā satta kāmāvacarāni, tato dve rūpāvacarāni, avasāne ekaṃ lokuttaranti",
  "atk-s0519a:670_5": "vakkhati. Sabbaññutaññāṇaṃ pana savitakkasavicārameva kāmāvacarameva lokiyamevāti",
  "atk-s0519a:670_6": "niṭṭhamettha gantabbaṃ.",
  "atk-s0519a:671": "Vicayahārasampātavaṇṇanā niṭṭhitā.",
  "atk-s0519a:672": "3. Yuttihārasampātavaṇṇanā",
  "atk-s0519a:673_0": "65. Evaṃ nānānayehi vicayahārasampātaṃ vitthāretvā idāni yuttihārasampātādīni dassetuṃ",
  "atk-s0519a:673_1": "“tattha katamo yuttihārasampāto”tiādi āraddhaṃ. Tattha “tasmā rakkhitacittassā”ti",
  "atk-s0519a:673_2": "gāthāya padattho vitthāritoyeva. Rakkhitacittassa sammāsaṅkappagocaro bhavissatīti",
  "atk-s0519a:673_3": "yujjatīti manacchaṭṭhāni dvārāni satikavāṭena pidahitvā viharantassa kāmavitakkādīnaṃ",
  "atk-s0519a:673_4": "micchāsaṅkappānaṃ avasaro eva natthīti nekkhammavitakkādiko sammāsaṅkappo eva tassa",
  "atk-s0519a:673_5": "gocaro pavattiṭṭhānaṃ bhavissatīti ayamattho yujjati. Yuttiyā ghaṭeti saṃsandati",
  "atk-s0519a:673_6": "sametīti attho. Sammāsaṅkappagocaro sammādiṭṭhi bhavissatīti vuttanayena sammāsaṅkappagocaro",
  "atk-s0519a:673_7": "puggalo aviparītameva vitakkato sammādiṭṭhi bhavissati. Sammādiṭṭhisaṅkhātaṃ vipassanāñāṇaṃ",
  "atk-s0519a:673_8": "purakkhatvā viharanto maggañāṇena pañcannaṃ khandhānaṃ udayabbayaṃ asammohato paṭivijjhissati.",
  "atk-s0519a:673_9": "Tathā paṭivijjhanto ca dukkhasabhāvattā duggatisaṅkhātā sabbā bhavagatiyo jahissati,",
  "atk-s0519a:673_10": "tato eva sabbaṃ vinipātabhayaṃ saṃsārabhayañca samatikkamissatīti sabbopi cāyamattho yutto evāti.",
  "atk-s0519a:674": "Yuttihārasampātavaṇṇanā niṭṭhitā.",
  "atk-s0519a:675": "4. Padaṭṭhānahārasampātavaṇṇanā",
  "atk-s0519a:676_0": "66. Sakasampattiyā viya susaṃvihitasaṅkappo bhavati. Indriyesu guttadvāratā sucaritapāripūriyā",
  "atk-s0519a:676_1": "āsannakāraṇanti āha – “rakkhitacittassāti tiṇṇaṃ sucaritānaṃ padaṭṭhāna”nti. Tassattho",
  "atk-s0519a:676_2": "– “rakkhitacittassā”ti idaṃ tiṇṇaṃ sucaritānaṃ padaṭṭhānavacananti. Nekkhammasaṅkappādibahulassa",
  "atk-s0519a:676_3": "kāmacchandādinīvaraṇappahānaṃ sukaranti nekkhammasaṅkappādayo samathassa āsannakāraṇanti",
  "atk-s0519a:676_4": "āha – “sammāsaṅkappagocaroti samathassa padaṭṭhāna”nti. Kammassakatāsammādiṭṭhiyaṃ",
  "atk-s0519a:676_5": "sappaccayanāmarūpadassanasammādiṭṭhiyañca ṭhito attādhīnaṃ saṃsāradukkhaṃ passanto",
  "atk-s0519a:676_6": "tadatikkamanupāyaṃ vipassanaṃ ārabhatīti sammādiṭṭhivipassanāya visesakāraṇanti āha",
  "atk-s0519a:676_7": "– “sammādiṭṭhipurekkhāroti vipassanāya padaṭṭhāna”nti. Udayabbayadassanaṃ ussukkāpento",
  "atk-s0519a:676_8": "sammattaniyāmaṃ okkamatīti taṃ paṭhamamaggādhigamassa kāraṇanti āha – “ñatvāna udayabbayanti",
  "atk-s0519a:676_9": "dassanabhūmiyā padaṭṭhāna”nti. Ālokasaññāmanasikārādīhi thinamiddhassa abhibhavanaṃ",
  "atk-s0519a:676_10": "vīriyassa āsannakāraṇanti āha – “thinamiddhābhibhū bhikkhūti vīriyassa padaṭṭhāna”nti.",
  "atk-s0519a:676_11": "Yadipi ariyamaggakkhaṇe pahānabhāvanā samānakālā ekābhisamayassa icchitattā, tathāpi",
  "atk-s0519a:676_12": "pahātabbassa pahānābhāve bhāvanāpāripūrī natthīti pahānanimittā viya katvā bhāvanā",
  "atk-s0519a:676_13": "vuttā “sabbā duggatiyo jaheti bhāvanāya padaṭṭhāna”nti. Atha vā “sabbā duggatiyo",
  "atk-s0519a:676_14": "jahe”ti idaṃ bhagavato vacanaṃ yogīnaṃ ussāhajananatthaṃ ānisaṃsakittanaṃ hotīti",
  "atk-s0519a:676_15": "bhāvanāya visesakāraṇanti vuttaṃ “sabbā…pe… padaṭṭhāna”nti.",
  "atk-s0519a:677": "Padaṭṭhānahārasampātavaṇṇanā niṭṭhitā.",
  "atk-s0519a:678": "5. Lakkhaṇahārasampātavaṇṇanā",
  "atk-s0519a:679_0": "67. Indriyesu guttadvāratā satisaṃvaro, satibalena ca nekkhammavitakkādibahulo hotīti",
  "atk-s0519a:679_1": "vuttaṃ – “tasmā rakkhitacittassa sammāsaṅkappagocaroti idaṃ satindriya”nti. Tassattho",
  "atk-s0519a:679_2": "– “tasmā rakkhitacittassa sammāsaṅkappagocaro”ti ettha rakkhitacittatāya ca sammāsaṅkappagocaratā",
  "atk-s0519a:679_3": "kāraṇūpacārena idaṃ satindriyaṃ, gahitāni bhavanti pañcindriyāni indriyalakkhaṇena",
  "atk-s0519a:679_4": "vimuttiparipācanabhāvena vā ekalakkhaṇattāti adhippāyo. Gahito bhavatīti ettha maggalakkhaṇena",
  "atk-s0519a:679_5": "gahaṇaṃ suviññeyyanti taṃ ṭhapetvā kāraṇato gahaṇaṃ dassetuṃ “sammādiṭṭhito hi sammāsaṅkappo",
  "atk-s0519a:679_6": "pabhavatī”tiādi vuttaṃ. Tato eva gahito bhavati ariyo aṭṭhaṅgiko maggoti vatvā vimuttivimuttiñāṇadassanānipi vuttāni.",
  "atk-s0519a:680": "Lakkhaṇahārasampātavaṇṇanā niṭṭhitā.",
  "atk-s0519a:681": "6. Catubyūhahārasampātavaṇṇanā",
  "atk-s0519a:682_0": "68. Rakkhīyatīti rakkhitaṃ. Idaṃ padavasena nibbacanaṃ. Yasmā pana atthavasena nibbacane",
  "atk-s0519a:682_1": "vutte padavasena nibbacanaṃ vuttameva hoti, tasmā “rakkhitaṃ paripālīyatīti esā niruttī”ti",
  "atk-s0519a:682_2": "vuttaṃ. Tattha iti-saddo ādyattho, pakāre vā. Tena evamādikā evaṃpakārā vā esā niruttīti",
  "atk-s0519a:682_3": "vuttaṃ hoti. Tasmā cintetīti cittaṃ. Attano santānaṃ cinotīti cittaṃ, paccayehi citanti",
  "atk-s0519a:682_4": "cittaṃ, cittavicittaṭṭhena cittaṃ, cittakaraṇaṭṭhena cittaṃ. Sammā saṅkappetīti sammāsaṅkappotiādinā nirutti veditabbā.",
  "atk-s0519a:683_0": "Ayaṃ ettha bhagavato adhippāyoti “rakkhitacitto assā”tiādinā indriyasaṃvarādayo duggatipahānañca",
  "atk-s0519a:683_1": "vadato bhagavato ettha gāthāyaṃ adhippāyo. Kokāliko hītiādi nidānaniddeso. Tattha",
  "atk-s0519a:683_2": "hi-saddo kāraṇe. Idaṃ vuttaṃ hoti – yasmā kokāliko arakkhitacittatāya aggasāvakesu",
  "atk-s0519a:683_3": "cittaṃ padosetvā padumanirayaṃ upapanno, tasmā duggatiyo jahitukāmo rakkhitacitto",
  "atk-s0519a:683_4": "assāti bhagavā satiārakkhena cetasā samannāgato sabbā duggatiyo jahatīti attho. Suttamhi",
  "atk-s0519a:683_5": "vuttaṃ “satiyā cittaṃ rakkhitabba”nti desanānusandhidassanaṃ.",
  "atk-s0519a:684": "Catubyūhahārasampātavaṇṇanā niṭṭhitā.",
  "atk-s0519a:685": "7. Āvaṭṭahārasampātavaṇṇanā",
  "atk-s0519a:686_0": "69. Nekkhammasaṅkappabahulo kasiṇavasena mettādivasena vā laddhāya cittekaggatāsaṅkhātāya",
  "atk-s0519a:686_1": "cittamañjūsāya cittaṃ ṭhapetvā samādhiṃyeva vā yathāladdhaṃ saṃkilesato rakkhitacitto",
  "atk-s0519a:686_2": "nāma hotīti vuttaṃ – “tasmā rakkhitacittassa sammāsaṅkappagocaroti ayaṃ samatho”ti.",
  "atk-s0519a:686_3": "Paññāpadhānā vipassanāti āha – “sammādiṭṭhipurekkhāroti ayaṃ vipassanā”ti. Ariyamaggena",
  "atk-s0519a:686_4": "dukkhasacce pariññāte udayabbayadassanaṃ matthakappattaṃ nāma hotīti vuttaṃ – “ñatvāna",
  "atk-s0519a:686_5": "udayabbayanti dukkhapariññā”ti. “Yaṃ kiñci samudayadhammaṃ, sabbaṃ taṃ nirodhadhamma”nti",
  "atk-s0519a:686_6": "hi maggañāṇassa pavattidassanāti. Imāni cattāri saccānīti catusaccadhammavasena āvaṭṭanaṃ",
  "atk-s0519a:686_7": "niṭṭhapeti. Tattha purimena saccadvayaṭṭhapanena visabhāgadhammavasena, pacchimena",
  "atk-s0519a:686_8": "sabhāgadhammavasena āvaṭṭananti daṭṭhabbaṃ.",
  "atk-s0519a:687": "Āvaṭṭahārasampātavaṇṇanā niṭṭhitā.",
  "atk-s0519a:688": "8. Vibhattihārasampātavaṇṇanā",
  "atk-s0519a:689_0": "70. Kusalapakkho kusalapakkhena niddisitabboti rakkhitacittassāti satisaṃvaro, so",
  "atk-s0519a:689_1": "chabbidho dvāravasena cakkhudvārasaṃvaro yāva manodvārasaṃvaroti. Sammāsaṅkappo tividho",
  "atk-s0519a:689_2": "– nekkhammasaṅkappo, abyāpādasaṅkappo, avihiṃsāsaṅkappoti. Sammādiṭṭhi aṭṭhavidhā",
  "atk-s0519a:689_3": "dukkhe ñāṇaṃ…pe… idappaccayatāpaṭiccasamuppannesu dhammesu ñāṇanti. Udayabbayañāṇaṃ",
  "atk-s0519a:689_4": "paññāsavidhaṃ avijjāsamudayā rūpasamudayo…pe… vipariṇāmalakkhaṇaṃ passantopi viññāṇakkhandhassa",
  "atk-s0519a:689_5": "vayaṃ passati. Thinamiddhābhibhavanaṃ catubbidhaṃ catumaggavasena. Tattha satisaṃvaro",
  "atk-s0519a:689_6": "lokiyalokuttaravasena duvidho. Tesu lokiyo kāmāvacarova, lokuttaro dassanabhāvanābhedato",
  "atk-s0519a:689_7": "duvidho. Ekameko cettha catusatipaṭṭhānabhedato catubbidho. Esa nayo sammāsaṅkappādīsupi.",
  "atk-s0519a:690_0": "Ayaṃ pana viseso – sammāsaṅkappo paṭhamajjhānavasena rūpāvacarotipi nīharitabbo.",
  "atk-s0519a:690_1": "Padaṭṭhānavibhāgo padaṭṭhānahārasampāte vuttanayena vattabbo. Akusalapakkhe asaṃvaro",
  "atk-s0519a:690_2": "cakkhuasaṃvaro…pe… kāyaasaṃvaro, copanakāyaasaṃvaro, vācāasaṃvaro, manoasaṃvaroti",
  "atk-s0519a:690_3": "aṭṭhavidho. Micchāsaṅkappo kāmavitakkādivasena tividho. Aññāṇaṃ “dukkhe aññāṇa”ntiādinā",
  "atk-s0519a:690_4": "aṭṭhavidhā vibhattaṃ. Sammādiṭṭhipaṭipakkhato micchādiṭṭhi dvāsaṭṭhividhena veditabbā.",
  "atk-s0519a:690_5": "Thinamiddhaṃ uppattibhūmito pañcavidhanti evaṃ akusalapakkhe vibhatti veditabbā.",
  "atk-s0519a:691": "Vibhattihārasampātavaṇṇanā niṭṭhitā.",
  "atk-s0519a:692": "9. Parivattanahārasampātavaṇṇanā",
  "atk-s0519a:693_0": "71. Parivattanahāre āvaṭṭahāre vuttanayena samathavipassanāniddhāraṇaṃ akatvā “samathavipassanāya",
  "atk-s0519a:693_1": "bhāvitāyā”ti āha. Lokiyā cettha samathavipassanā daṭṭhabbā. Paṭipakkhenāti “arakkhitena",
  "atk-s0519a:693_2": "cittenā”ti gāthāya paṭipakkhenāti adhippāyo. Atha vā vibhattihāre niddiṭṭhassa akusalapakkhassa",
  "atk-s0519a:693_3": "paṭipakkhenāti attho.",
  "atk-s0519a:694": "Parivattanahārasampātavaṇṇanā niṭṭhitā.",
  "atk-s0519a:695": "10. Vevacanahārasampātavaṇṇanā",
  "atk-s0519a:696_0": "72. “Mānasaṃ hadayaṃ paṇḍaraṃ viññāṇaṃ viññāṇakkhandho manoviññāṇadhātū”ti ca cittassa",
  "atk-s0519a:696_1": "vevacanaṃ. “Takko vitakko saṅkappo appanā byappanā cetaso abhiniropanā”ti ca sammāsaṅkappassa.",
  "atk-s0519a:696_2": "“Paññā pajānanā vicayo pavicayo”tiādinā sammādiṭṭhiyā. “Thinaṃ thiyanā thiyitattaṃ",
  "atk-s0519a:696_3": "cittassa akallatā akammaññatā onāho parināho antosaṅkoco”ti thinassa. “Akallatā akammaññatā",
  "atk-s0519a:696_4": "kāyālasiyaṃ supyaṃ supyanā supitatta”nti middhassa. “Bhikkhako bhikkhū”tiādinā bhikkhupadassa.",
  "atk-s0519a:696_5": "“Duggati apāyo vinipāto vaṭṭadukkhaṃ saṃsāro”tiādinā duggatiyā vevacanaṃ veditabbaṃ.",
  "atk-s0519a:697": "Vevacanahārasampātavaṇṇanā niṭṭhitā.",
  "atk-s0519a:698": "11. Paññattihārasampātavaṇṇanā",
  "atk-s0519a:699_0": "73. Adhiṭṭhahitvā rakkhantiyā satiyā rakkhiyamānaṃ cittaṃ tassā adhiṭṭhānaṃ viya",
  "atk-s0519a:699_1": "hotīti katvā vuttaṃ – “rakkhitacittassāti padaṭṭhānapaññatti satiyā”ti. Sesaṃ imasmiṃ",
  "atk-s0519a:699_2": "paññattihārasampāte ito paresu otaraṇasodhanahārasampātesupi apubbaṃ natthi. Heṭṭhā vuttanayameva.",
  "atk-s0519a:700": "Paññattihārasampātavaṇṇanā niṭṭhitā.",
  "atk-s0519a:701": "14. Adhiṭṭhānahārasampātavaṇṇanā",
  "atk-s0519a:702_0": "76. Adhiṭṭhānahārasampāte sammādiṭṭhi nāma yaṃ dukkhe ñāṇantiādinā catusaccahetuhetusamuppannapaccayapaccayuppannasaṅkhātassa",
  "atk-s0519a:702_1": "visayassa vasena vemattataṃ dassetvā puna yaṃ tattha tattha yathābhūtaṃ ñāṇadassananti",
  "atk-s0519a:702_2": "pāḷipāḷiatthānaṃ avasiṭṭhavisayavaseneva vemattataṃ dīpeti. Tattha yaṃ saccāgamananti",
  "atk-s0519a:702_3": "yaṃ saccato aviparītato visayassa āgamanaṃ, adhigamoti attho. “Yaṃ paccāgamana”ntipi",
  "atk-s0519a:702_4": "pāṭho, tassa yaṃ paṭipāṭivisayassa āgamanaṃ, taṃtaṃvisayādhigamoti attho. Sesamettha",
  "atk-s0519a:702_5": "parikkhārasamāropanahārasampātesu yaṃ vattabbaṃ, taṃ pubbe vuttanayattā uttānameva.",
  "atk-s0519a:703": "Adhiṭṭhānahārasampātavaṇṇanā niṭṭhitā.",
  "atk-s0519a:704": "Missakahārasampātavaṇṇanā",
  "atk-s0519a:705": "Api cettha hārasampātaniddeso imināpi nayena veditabbo –",
  "atk-s0519a:706": "“Manopubbaṅgamā dhammā, manoseṭṭhā manomayā;",
  "atk-s0519a:707": "Manasā ce pasannena, bhāsati vā karoti vā;",
  "atk-s0519a:708": "Tato naṃ sukhamanveti, chāyāva anapāyinī”ti. ;",
  "atk-s0519a:709_0": "Tattha katamo desanāhārasampāto? Manopubbaṅgamā dhammāti manoti khandhavavatthānena",
  "atk-s0519a:709_1": "viññāṇakkhandhaṃ deseti. Āyatanavavatthānena manāyatanaṃ, dhātuvavatthānena viññāṇadhātuṃ,",
  "atk-s0519a:709_2": "indriyavavatthānena manindriyaṃ. Katame dhammā pubbaṅgamā? Cha dhammā pubbaṅgamā,",
  "atk-s0519a:709_3": "kusalānaṃ kusalamūlāni, akusalānaṃ akusalamūlāni, sādhipatikānaṃ adhipati, sabbacittuppādānaṃ",
  "atk-s0519a:709_4": "indriyāni. Api ca imasmiṃ sutte mano adhippeto. Yathā balaggassa rājā pubbaṅgamo,",
  "atk-s0519a:709_5": "evamevaṃ dhammānaṃ mano pubbaṅgamo. Tattha tividhena mano pubbaṅgamo nekkhammachandena",
  "atk-s0519a:709_6": "abyāpādachandena avihiṃsāchandena. Tattha alobhassa nekkhammachandena manopubbaṅgamaṃ,",
  "atk-s0519a:709_7": "adosassa abyāpādachandena manopubbaṅgamaṃ, amohassa avihiṃsāchandena manopubbaṅgamaṃ.",
  "atk-s0519a:710_0": "Manoseṭṭhāti mano tesaṃ dhammānaṃ seṭṭhaṃ visiṭṭhaṃ uttamaṃ pavaraṃ mūlaṃ pamukhaṃ",
  "atk-s0519a:710_1": "pāmokkhaṃ, tena vuccati “manoseṭṭhā”ti. Manomayāti manena katā, manena nimmitā, manena",
  "atk-s0519a:710_2": "nibbattā, mano tesaṃ paccayo, tena vuccati “manomayā”ti. Te pana dhammā chandasamudānitā",
  "atk-s0519a:710_3": "anāvilasaṅkappasamuṭṭhānā phassasamodhānā vedanākkhandho saññākkhandho saṅkhārakkhandho.",
  "atk-s0519a:710_4": "Manasā ce pasannenāti yā saddhā saddahanā okappanā abhippasādo. Iti iminā pasādena",
  "atk-s0519a:710_5": "upeto samupeto upagato samupagato sampanno samannāgato, tena vuccati “pasannenā”ti",
  "atk-s0519a:710_6": "idaṃ manokammaṃ. Bhāsati vāti vacīkammaṃ. Karoti vāti kāyakammaṃ. Iti dasakusalakammapathā dassitā.",
  "atk-s0519a:711_0": "Tatoti dasavidhassa kusalakammassa katattā upacitattā. Nanti yo so katapuñño katakusalo",
  "atk-s0519a:711_1": "katabhīruttāṇo, taṃ puggalaṃ. Sukhanti duvidhaṃ sukhaṃ kāyikaṃ cetasikañca. Anvetīti anugacchati.",
  "atk-s0519a:712_0": "Idhassu puriso appahīnānusayo saṃyojaniyesu dhammesu assādaṃ anupassati, so saṃyojaniyesu",
  "atk-s0519a:712_1": "dhammesu assādaṃ anupassanto yathādiṭṭhaṃ yathāsutaṃ sampattibhavaṃ pattheti. Iccassa",
  "atk-s0519a:712_2": "avijjā ca bhavataṇhā ca anubaddhā honti, so yathādiṭṭhaṃ yathāsutaṃ sampattibhavaṃ",
  "atk-s0519a:712_3": "patthento pasādanīyavatthusmiṃ cittaṃ pasādeti saddahati okappeti. So pasannacitto",
  "atk-s0519a:712_4": "tividhaṃ puññakiriyavatthuṃ anutiṭṭhati dānamayaṃ sīlamayaṃ bhāvanāmayaṃ kāyena vācāya",
  "atk-s0519a:712_5": "manasā. So tassa vipākaṃ paccanubhoti diṭṭheva dhamme upapajje vā aparāpare vā pariyāye.",
  "atk-s0519a:712_6": "Iti kho panassa avijjāpaccayā saṅkhārā, saṅkhārapaccayā viññāṇaṃ, viññāṇapaccayā",
  "atk-s0519a:712_7": "nāmarūpaṃ, nāmarūpapaccayā saḷāyatanaṃ, saḷāyatanapaccayā sukhavedanīyo phasso, phassapaccayā",
  "atk-s0519a:712_8": "vedanāti evaṃ santaṃ taṃ sukhamanveti. Tassevaṃ vedanāya aparāparaṃ parivattamānāya",
  "atk-s0519a:712_9": "uppajjati taṇhā. Taṇhāpaccayā upādānaṃ…pe… samudayo hotīti.",
  "atk-s0519a:713_0": "Tattha yaṃ mano, ye ca manopubbaṅgamā dhammā, yañca sukhaṃ, ime vuccanti pañcakkhandhā,",
  "atk-s0519a:713_1": "te dukkhasaccaṃ. Tesaṃ purimakāraṇabhūtā avijjā bhavataṇhā ca samudayasaccaṃ. Tesaṃ",
  "atk-s0519a:713_2": "pariññāya pahānāya bhagavā dhammaṃ deseti, dukkhassa pariññāya samudayassa pahānāya.",
  "atk-s0519a:713_3": "Yena parijānāti, yena pajahati, ayaṃ maggo. Yattha ca maggo pavattati, ayaṃ nirodho.",
  "atk-s0519a:713_4": "Imāni cattāri saccāni evaṃ āyatanadhātuindriyamukhenāpi niddhāretabbāni. Tattha samudayena",
  "atk-s0519a:713_5": "assādo, dukkhena ādīnavo, magganirodhehi nissaraṇaṃ, sukhassa anvayo phalaṃ, manasā",
  "atk-s0519a:713_6": "pasannena kāyavacīsamīhā upāyo, manopubbaṅgamattā dhammānaṃ attano sukhakāmena pasannena",
  "atk-s0519a:713_7": "manasā vacīkammaṃ kāyakammañca pavattetabbanti ayaṃ bhagavato āṇatti. Ayaṃ desanāhārasampāto.",
  "atk-s0519a:714_0": "Tattha katamo vicayahārasampāto? Mananato ārammaṇavijānanato mano. Mananalakkhaṇe",
  "atk-s0519a:714_1": "sampayuttesu ādhipaccakaraṇato pubbaṅgamo īhābhāvato nissattanijjīvaṭṭhena dhammā.",
  "atk-s0519a:714_2": "Gāmesu gāmaṇi viya padhānaṭṭhena mano seṭṭho etesanti manoseṭṭhā. Sahajātādipaccayabhūtena",
  "atk-s0519a:714_3": "manasā nibbattāti manomayā. Akālussiyato, ārammaṇassa okappanato ca pasannena vacīviññattivipphārato",
  "atk-s0519a:714_4": "tathā sādiyanato ca bhāsati. Copanakāyavipphārato tathā sādiyanato ca karoti. Tathā",
  "atk-s0519a:714_5": "pasutattā anaññattā ca “tato”ti vuttaṃ. Sukhanato sātabhāvato iṭṭhabhāvato ca “sukha”nti",
  "atk-s0519a:714_6": "vuttaṃ. Katūpacitattā avipakkavipākattā ca “anvetī”ti vuttaṃ. Kāraṇāyattavuttito",
  "atk-s0519a:714_7": "asaṅkantito ca “chāyāva anapāyinī”ti vuttaṃ. Ayaṃ anupadavicayato vicayahārasampāto.",
  "atk-s0519a:715_0": "Tattha katamo yuttihārasampāto? Manassa dhammānaṃ ādhipaccayogato pubbaṅgamatā yujjati.",
  "atk-s0519a:715_1": "Tato eva tesaṃ manassa anuvattanato dhammānaṃ manoseṭṭhatā yujjati. Sahajātādipaccayavasena",
  "atk-s0519a:715_2": "manasā nibbattattā dhammānaṃ manomayatā yujjati. Manasā pasannena samuṭṭhānānaṃ kāyavacīkammānaṃ",
  "atk-s0519a:715_3": "kusalabhāvo yujjati. Yena kusalakammaṃ upacitaṃ, taṃ chāyā viya sukhaṃ anvetīti yujjati.",
  "atk-s0519a:715_4": "Ayaṃ yuttihārasampāto.",
  "atk-s0519a:716_0": "Tattha katamo padaṭṭhāno hārasampāto? Mano manopavicārānaṃ padaṭṭhānaṃ. Manopubbaṅgamā",
  "atk-s0519a:716_1": "dhammā sabbassa kusalapakkhassa padaṭṭhānaṃ. “Bhāsatī”ti sammāvācā, “karotī”ti sammākammanto,",
  "atk-s0519a:716_2": "te sammāājīvassa padaṭṭhānaṃ. Sammāājīvo sammāvāyāmassa padaṭṭhānaṃ. Sammāvāyāmo",
  "atk-s0519a:716_3": "sammāsatiyā padaṭṭhānaṃ. Sammāsati sammāsamādhissa padaṭṭhānaṃ. “Manasā pasannenā”ti",
  "atk-s0519a:716_4": "ettha pasādo saddhindriyaṃ, taṃ sīlassa padaṭṭhānaṃ. Sīlaṃ samādhissa padaṭṭhānaṃ.",
  "atk-s0519a:716_5": "Samādhi paññāyāti yāva vimuttiñāṇadassanā yojetabbaṃ. Ayaṃ padaṭṭhānahārasampāto.",
  "atk-s0519a:717_0": "Tattha katamo lakkhaṇo hārasampāto? “Manopubbaṅgamā dhammā”ti manopubbaṅgamatāvacanena",
  "atk-s0519a:717_1": "dhammānaṃ chandapubbaṅgamatāpi vīriyapubbaṅgamatāpi vīmaṃsāpubbaṅgamatāpi vuttā hoti",
  "atk-s0519a:717_2": "ādhipateyyalakkhaṇena chandādīnaṃ manasā ekalakkhaṇattā. Tathā nesaṃ saddhādipubbaṅgamatāpi",
  "atk-s0519a:717_3": "vuttā hoti indriyalakkhaṇena saddhādīnaṃ manasā ekalakkhaṇattā. “Manasā ce pasannenā”ti",
  "atk-s0519a:717_4": "yathā manassa pasādasamannāgamo taṃsamuṭṭhānānaṃ kāyavacīkammānaṃ anavajjabhāvalakkhaṇaṃ.",
  "atk-s0519a:717_5": "Evaṃ cittassa satiādisamannāgamopi nesaṃ anavajjabhāvalakkhaṇaṃ yonisomanasikārasamuṭṭhānabhāvena",
  "atk-s0519a:717_6": "ekalakkhaṇattā. “Sukhamanvetī”ti sukhānugamanavacanena sukhassa paccayabhūtānaṃ manāpiyarūpādīnaṃ",
  "atk-s0519a:717_7": "anugamo vutto hoti tesampi kammapaccayatāya ekalakkhaṇattāti. Ayaṃ lakkhaṇahārasampāto.",
  "atk-s0519a:718_0": "Tattha katamo catubyūho hārasampāto? “Manopubbaṅgamā”tiādīsu “mano”tiādīnaṃ padānaṃ",
  "atk-s0519a:718_1": "nibbacanaṃ niruttaṃ, taṃ padatthaniddesavasena veditabbaṃ. Padattho ca vuttanayena",
  "atk-s0519a:718_2": "suviññeyyova. Ye sukhena atthikā, tehi pasannena manasā kāyavacīmanokammāni pavattetabbānīti",
  "atk-s0519a:718_3": "ayamettha bhagavato adhippāyo. Puññakiriyāya aññesampi pubbaṅgamā hutvā tattha tesaṃ",
  "atk-s0519a:718_4": "sammā upanetāro imissā desanāya nidānaṃ. “Chadvārādhipatī rājā, cittānuparivattino",
  "atk-s0519a:718_5": "dhammā, cittassa ekadhammassa, sabbeva vasamanvagū”ti evamādisamānayanena imissā",
  "atk-s0519a:718_6": "desanāya saṃsandanā desanānusandhi. Padānusandhiyo pana suviññeyyāvāti. Ayaṃ catubyūho hārasampāto.",
  "atk-s0519a:719_0": "Tattha katamo āvaṭṭo hārasampāto? “Manopubbaṅgamā dhammā”ti tattha yāni tīṇi kusalamūlāni,",
  "atk-s0519a:719_1": "tāni aṭṭhannaṃ sammattānaṃ hetu. Ye sammattā, ayaṃ aṭṭhaṅgiko maggo. Yaṃ manosahajanāmarūpaṃ,",
  "atk-s0519a:719_2": "idaṃ dukkhaṃ. Asamucchinnā purimanipphannā avijjā bhavataṇhā, ayaṃ samudayo. Yattha",
  "atk-s0519a:719_3": "tesaṃ pahānaṃ, ayaṃ nirodhoti imāni cattāri saccāni. Ayaṃ āvaṭṭo hārasampāto.",
  "atk-s0519a:720_0": "Tattha katamo vibhattihārasampāto? “Manopubbaṅgamā dhammā, manasā ce pasannena, tato",
  "atk-s0519a:720_1": "naṃ sukhamanvetī”ti nayidaṃ yathārutavasena gahetabbaṃ. Yo hi samaṇo vā brāhmaṇo",
  "atk-s0519a:720_2": "vā pāṇātipātimhi micchādiṭṭhike micchāpaṭipanne sakaṃ cittaṃ pasādeti, pasannena",
  "atk-s0519a:720_3": "ca cittena abhūtaguṇābhitthavanavasena bhāsati vā nipaccakāraṃ vāssa yaṃ karoti,",
  "atk-s0519a:720_4": "na tato naṃ sukhamanveti. Dukkhameva pana taṃ tato cakkaṃva vahato padamanveti. Iti",
  "atk-s0519a:720_5": "hi idaṃ vibhajjabyākaraṇīyaṃ. Yaṃ manasā ce pasannena bhāsati vā karoti vā, tañce",
  "atk-s0519a:720_6": "vacīkammaṃ kāyakammañca sukhavedanīyanti. Taṃ kissa hetu? Sammattagatehi sukhavedanīyaṃ",
  "atk-s0519a:720_7": "micchāgatehi dukkhavedanīyanti. Kathaṃ panāyaṃ pasādo daṭṭhabbo? Nāyaṃ pasādo, pasādapatirūpako",
  "atk-s0519a:720_8": "pana micchādhimokkhoti vadāmi. Ayaṃ vibhattihārasampāto.",
  "atk-s0519a:721_0": "Tattha katamo parivattano hārasampāto? Manopubbaṅgamātiādi. Yaṃ manasā paduṭṭhena",
  "atk-s0519a:721_1": "bhāsati vā karoti vā dukkhassānugāmī. Idañhi suttaṃ etassa ujupaṭipakkho. Ayaṃ parivattano hārasampāto.",
  "atk-s0519a:722_0": "Tattha katamo vevacano hārasampāto? “Manopubbaṅgamā”ti mano cittaṃ manāyatanaṃ manindriyaṃ",
  "atk-s0519a:722_1": "manoviññāṇaṃ manoviññāṇadhātūti pariyāyavacanaṃ. Pubbaṅgamā purecārino puregāminoti",
  "atk-s0519a:722_2": "pariyāyavacanaṃ. Dhammā attā sabhāvāti pariyāyavacanaṃ. Seṭṭhaṃ padhānaṃ pavaranti",
  "atk-s0519a:722_3": "pariyāyavacanaṃ. Manomayā manonibbattā manosambhūtāti pariyāyavacanaṃ. Pasannena",
  "atk-s0519a:722_4": "saddahantena okappentenāti pariyāyavacanaṃ. Sukhaṃ sātaṃ vedayitanti pariyāyavacanaṃ.",
  "atk-s0519a:722_5": "Anveti anugacchati anubandhatīti pariyāyavacanaṃ. Ayaṃ vevacano hārasampāto.",
  "atk-s0519a:723_0": "Tattha katamo paññattihārasampāto? Manopubbaṅgamāti ayaṃ manaso kiccapaññatti. Dhammāti",
  "atk-s0519a:723_1": "sabhāvapaññatti, kusalakammapathapaññatti. Manoseṭṭhāti padhānapaññatti. Manomayāti",
  "atk-s0519a:723_2": "sahajātapaññatti. Pasannenāti saddhindriyena samannāgatapaññatti, assaddhiyassa paṭikkhepapaññatti.",
  "atk-s0519a:723_3": "Bhāsati vā karoti vāti sammāvācāsammākammantānaṃ nikkhepapaññatti. Tato naṃ sukhamanvetīti",
  "atk-s0519a:723_4": "kammassa phalānubandhapaññatti, kammassa avināsapaññattīti. Ayaṃ paññattihārasampāto.",
  "atk-s0519a:724_0": "Tattha katamo otaraṇo hārasampāto? Manoti viññāṇakkhandho. Dhammāti vedanāsaññāsaṅkhārakkhandhā.",
  "atk-s0519a:724_1": "Bhāsati vā karoti vāti kāyavacīviññattiyo. Tāsaṃ nissayā cattāro mahābhūtāti rūpakkhandhoti",
  "atk-s0519a:724_2": "ayaṃ khandhehi otaraṇo. Manoti abhisaṅkhāraviññāṇanti manoggahaṇena avijjāpaccayā",
  "atk-s0519a:724_3": "saṅkhārā gahitāti. Saṅkhārapaccayā viññāṇaṃ…pe… samudayo hotīti ayaṃ paṭiccasamuppādena",
  "atk-s0519a:724_4": "otaraṇoti. Ayaṃ otaraṇo hārasampāto.",
  "atk-s0519a:725_0": "Tattha katamo sodhano hārasampāto? Manoti ārambho neva padasuddhi, na ārambhasuddhi.",
  "atk-s0519a:725_1": "Manopubbaṅgamāti padasuddhi, na ārambhasuddhi. Tathā dhammāti yāva sukhanti padasuddhi,",
  "atk-s0519a:725_2": "na ārambhasuddhi. Sukhamanvetīti pana padasuddhi ceva ārambhasuddhi cāti. Ayaṃ sodhano hārasampāto.",
  "atk-s0519a:726_0": "Tattha katamo adhiṭṭhāno hārasampāto? Manopubbaṅgamā dhammā, manoseṭṭhā manomayāti",
  "atk-s0519a:726_1": "ekattatā. Manasā ce pasannenāti vemattatā, tathā manasā ce pasannenāti ekattatā.",
  "atk-s0519a:726_2": "Bhāsati vā karoti vāti vemattatā, tathā manasā ce pasannenāti ekattatā. So pasādo",
  "atk-s0519a:726_3": "duvidho ajjhattañca byāpādavikkhambhanato, bahiddhā ca okappanato. Tathā sampattibhavahetubhūtopi",
  "atk-s0519a:726_4": "vaḍḍhihetubhūtovāti ayaṃ vemattatā. Tayidaṃ suttaṃ dvīhi ākārehi adhiṭṭhātabbaṃ hetunā",
  "atk-s0519a:726_5": "ca yo pasannamānaso, vipākena ca yo sukhavedanīyoti. Ayaṃ adhiṭṭhāno hārasampāto.",
  "atk-s0519a:727_0": "Tattha katamo parikkhāro hārasampāto? Manopubbaṅgamāti ettha manoti kusalaviññāṇaṃ.",
  "atk-s0519a:727_1": "Tassa ca ñāṇasampayuttassa alobho adoso amohoti tayo sampayuttā hetū, ñāṇavippayuttassa",
  "atk-s0519a:727_2": "alobho adosoti dve sampayuttā hetū. Sabbesaṃ avisesena yonisomanasikāro hetu, cattāri",
  "atk-s0519a:727_3": "sampatticakkāni paccayo. Tathā saddhammassavanaṃ, tassa ca dānādivasena pavattamānassa",
  "atk-s0519a:727_4": "deyyadhammādayo paccayo. Dhammāti cettha vedanādīnaṃ iṭṭhārammaṇādayo. Tathā tayo",
  "atk-s0519a:727_5": "viññāṇassa, vedanādayo pasādassa, saddheyyavatthukusalābhisaṅkhāro vipākasukhassa",
  "atk-s0519a:727_6": "paccayoti. Ayaṃ parikkhāro hārasampāto.",
  "atk-s0519a:728_0": "Tattha katamo samāropano hārasampāto? Manopubbaṅgamā dhammāti manoti puññacittaṃ,",
  "atk-s0519a:728_1": "taṃ tividhaṃ – dānamayaṃ, sīlamayaṃ, bhāvanāmayanti. Tattha dānamayassa alobho padaṭṭhānaṃ,",
  "atk-s0519a:728_2": "sīlamayassa adoso padaṭṭhānaṃ, bhāvanāmayassa amoho padaṭṭhānaṃ. Sabbesaṃ abhippasādo",
  "atk-s0519a:728_3": "padaṭṭhānaṃ, “saddhājāto upasaṅkamati, upasaṅkamanto payirupāsatī”ti suttaṃ vitthāretabbaṃ.",
  "atk-s0519a:728_4": "Kusalacittaṃ sukhassa iṭṭhavipākassa padaṭṭhānaṃ. Yonisomanasikāro kusalacittassa",
  "atk-s0519a:728_5": "padaṭṭhānaṃ. Yoniso hi manasi karonto kusalacittaṃ adhiṭṭhāti kusalacittaṃ bhāveti,",
  "atk-s0519a:728_6": "so anuppannānaṃ pāpakānaṃ akusalānaṃ dhammānaṃ anuppādāya chandaṃ janeti, uppannānaṃ",
  "atk-s0519a:728_7": "kusalānaṃ dhammānaṃ…pe… padahati. Tassevaṃ catūsu sammappadhānesu bhāviyamānesu cattāro",
  "atk-s0519a:728_8": "satipaṭṭhānā yāva ariyo aṭṭhaṅgiko maggo bhāvanāpāripūriṃ gacchatīti ayaṃ bhāvanāya",
  "atk-s0519a:728_9": "samāropanā. Sati ca bhāvanāya pahānañca siddhamevāti. Ayaṃ samāropano hārasampāto.",
  "atk-s0519a:729": "Tathā –",
  "atk-s0519a:730": "“Dadato puññaṃ pavaḍḍhati, saṃyamato veraṃ na cīyati;",
  "atk-s0519a:731": "Kusalo ca jahāti pāpakaṃ, rāgadosamohakkhayā sa nibbuto”ti. ;",
  "atk-s0519a:732_0": "Tattha dadato puññaṃ pavaḍḍhatīti dānamayaṃ puññakiriyavatthu vuttaṃ. Saṃyamato veraṃ",
  "atk-s0519a:732_1": "na cīyatīti sīlamayaṃ puññakiriyavatthu vuttaṃ. Kusalo ca jahāti pāpakanti lobhassa",
  "atk-s0519a:732_2": "ca dosassa ca mohassa ca pahānamāha. Tena bhāvanāmayaṃ puññakiriyavatthu vuttaṃ.",
  "atk-s0519a:732_3": "Rāgadosamohakkhayā sa nibbutoti anupādāparinibbānamāha.",
  "atk-s0519a:733_0": "Dadato puññaṃ pavaḍḍhatīti alobho kusalamūlaṃ. Saṃyamato veraṃ na cīyatīti adoso",
  "atk-s0519a:733_1": "kusalamūlaṃ. Kusalo ca jahāti pāpakanti amoho kusalamūlaṃ. Rāgadosamohakkhayā sa",
  "atk-s0519a:733_2": "nibbutoti tesaṃ nissaraṇaṃ vuttaṃ.",
  "atk-s0519a:734_0": "Dadato puññaṃ pavaḍḍhatīti sīlakkhandhassa padaṭṭhānaṃ. Saṃyamato veraṃ na cīyatīti",
  "atk-s0519a:734_1": "samādhikkhandhassa padaṭṭhānaṃ. Kusalo ca jahāti pāpakanti paññākkhandhassa vimuttikkhandhassa",
  "atk-s0519a:734_2": "padaṭṭhānaṃ. Dānena oḷārikānaṃ kilesānaṃ pahānaṃ, sīlena majjhimānaṃ, paññāya sukhumānaṃ.",
  "atk-s0519a:734_3": "Rāgadosamohakkhayā sa nibbutoti katāvībhūmiṃ dasseti.",
  "atk-s0519a:735": "Dadato puññaṃ…pe… jahāti pāpakanti sekkhabhūmi dassitā. Rāgadosamohakkhayā sa nibbutoti aggaphalaṃ vuttaṃ.",
  "atk-s0519a:736_0": "Tathā dadato puññaṃ…pe… na cīyatīti lokiyakusalamūlaṃ vuttaṃ. Kusalo ca jahāti pāpakanti",
  "atk-s0519a:736_1": "lokuttarakusalamūlaṃ vuttaṃ. Rāgadosamohakkhayā sa nibbutoti lokuttarassa kusalamūlassa phalaṃ vuttaṃ.",
  "atk-s0519a:737": "Dadato…pe… na cīyatīti puthujjanabhūmi dassitā. Kusalo ca jahāti pāpakanti sekkhabhūmi dassitā. Rāgadosamohakkhayā sa nibbutoti asekkhabhūmi dassitā.",
  "atk-s0519a:738": "Dadato …pe… na cīyatīti saggagāminī paṭipadā vuttā. Kusalo ca jahāti pāpakanti sekkhavimutti. Rāgadosamohakkhayā sa nibbutoti asekkhavimutti vuttā.",
  "atk-s0519a:739_0": "Dadato…pe… na cīyatīti dānakathaṃ sīlakathaṃ saggakathaṃ lokiyānaṃ dhammānaṃ desanamāha.",
  "atk-s0519a:739_1": "Kusalo ca jahāti pāpakanti loke ādīnavānupassanāya saddhiṃ sāmukkaṃsikaṃ dhammadesanamāha.",
  "atk-s0519a:739_2": "Rāgadosamohakkhayā sa nibbutoti tassā desanāya phalamāha.",
  "atk-s0519a:740_0": "Dadato puññaṃ pavaḍḍhatīti dhammadānaṃ āmisadānañca vadati. Saṃyamato veraṃ na cīyatīti",
  "atk-s0519a:740_1": "pāṇātipātā veramaṇiyā sattānaṃ abhayadānaṃ vadati. Evaṃ sabbānipi sikkhāpadāni vitthāretabbāni.",
  "atk-s0519a:740_2": "Tena ca sīlasaṃyamena sīle patiṭṭhito cittaṃ saṃyameti, tassa samatho pāripūriṃ gacchati.",
  "atk-s0519a:740_3": "Evaṃ so samathe ṭhito vipassanākosallayogato kusalo ca jahāti pāpakaṃ rāgaṃ jahāti,",
  "atk-s0519a:740_4": "dosaṃ jahāti, mohaṃ jahāti, ariyamaggena sabbepi pāpake akusale dhamme jahāti. Evaṃ",
  "atk-s0519a:740_5": "paṭipanno ca rāgadosamohakkhayā sa nibbutoti rāgādīnaṃ parikkhayā dvepi vimuttiyo",
  "atk-s0519a:740_6": "adhigacchatīti ayaṃ suttaniddeso.",
  "atk-s0519a:741_0": "Tattha katamo desanāhārasampāto? Imasmiṃ sutte kiṃ desitaṃ? Dve sugatiyo devā ca",
  "atk-s0519a:741_1": "manussā ca, dibbā ca pañca kāmaguṇā, mānusakā ca pañca kāmaguṇā, dibbā ca pañcupādānakkhandhā,",
  "atk-s0519a:741_2": "mānusakā ca pañcupādānakkhandhā. Idaṃ vuccati dukkhaṃ ariyasaccaṃ. Tassa kāraṇabhāvena",
  "atk-s0519a:741_3": "purimapurimanipphannā taṇhā samudayo ariyasaccaṃ. Tayidaṃ vuccati assādo ca ādīnavo",
  "atk-s0519a:741_4": "ca. Sabbassa purimehi dvīhi padehi niddeso “dadato…pe… na cīyatī”ti. Kusalo ca jahāti",
  "atk-s0519a:741_5": "pāpakanti maggo vutto. Rāgadosamohakkhayā sa nibbutoti dve nibbānadhātuyo saupādisesā",
  "atk-s0519a:741_6": "ca anupādisesā ca. Idaṃ nissaraṇaṃ. Phalādīni pana yathārahaṃ veditabbānīti. Ayaṃ desanāhārasampāto.",
  "atk-s0519a:742_0": "Vicayoti “dadato puññaṃ pavaḍḍhatī”ti iminā paṭhamena padena tividhampi dānamayaṃ",
  "atk-s0519a:742_1": "sīlamayaṃ bhāvanāmayaṃ puññakiriyavatthu vuttaṃ. Dasavidhassapi deyyadhammassa pariccāgo",
  "atk-s0519a:742_2": "vutto. Tathā chabbidhassapi rūpādiārammaṇassa. “Saṃyamato veraṃ na cīyatī”ti dutiyena",
  "atk-s0519a:742_3": "padena averā asapattā abyāpādā ca paṭipadā vuttā. “Kusalo ca jahāti pāpaka”nti tatiyena",
  "atk-s0519a:742_4": "padena ñāṇuppādo aññāṇanirodho sabbopi ariyo aṭṭhaṅgiko maggo sabbepi bodhipakkhiyā",
  "atk-s0519a:742_5": "dhammā vuttā. “Rāgadosamohakkhayā sa nibbuto”ti rāgakkhayena rāgavirāgā cetovimutti,",
  "atk-s0519a:742_6": "mohakkhayena avijjāvirāgā paññāvimutti vuttāti. Ayaṃ vicayo hārasampāto.",
  "atk-s0519a:743_0": "Yuttīti dāne ṭhito ubhayaṃ paripūreti macchariyappahānañca puññābhisandañcāti atthesā",
  "atk-s0519a:743_1": "yutti. Sīlasaṃyame ṭhito ubhayaṃ paripūreti upacārasamādhiṃ appanāsamādhiñcāti atthesā",
  "atk-s0519a:743_2": "yutti. Pāpake dhamme pajahanto dukkhaṃ parijānāti, nirodhaṃ sacchikaroti, maggaṃ",
  "atk-s0519a:743_3": "bhāvetīti atthesā yutti. Rāgadosamohesu sabbaso parikkhīṇesu anupādisesāya nibbānadhātuyā",
  "atk-s0519a:743_4": "parinibbāyatīti atthesā yuttīti. Ayaṃ yuttihārasampāto.",
  "atk-s0519a:744_0": "Padaṭṭhānanti dadato puññaṃ pavaḍḍhatīti cāgādhiṭṭhānassa padaṭṭhānaṃ. Saṃyamato",
  "atk-s0519a:744_1": "veraṃ na cīyatīti saccādhiṭṭhānassa padaṭṭhānaṃ. Kusalo ca jahāti pāpakanti paññādhiṭṭhānassa",
  "atk-s0519a:744_2": "padaṭṭhānaṃ. Rāgadosamohakkhayā sa nibbutoti upasamādhiṭṭhānassa padaṭṭhānanti. Ayaṃ",
  "atk-s0519a:744_3": "padaṭṭhāno hārasampāto.",
  "atk-s0519a:745_0": "Lakkhaṇoti “dadato”ti etena peyyavajjaṃ atthacariyaṃ samānattatā ca dassitāti veditabbā",
  "atk-s0519a:745_1": "saṅgahavatthubhāvena ekalakkhaṇattā. “Saṃyamato”ti etena khantimettāavihiṃsāanuddayādayo",
  "atk-s0519a:745_2": "dassitāti veditabbā verānuppādanalakkhaṇena ekalakkhaṇattā. “Veraṃ na cīyatī”ti etena",
  "atk-s0519a:745_3": "hirīottappaappicchatāsantuṭṭhitādayo dassitā verāvaḍḍhanena ekalakkhaṇattā. Tathā",
  "atk-s0519a:745_4": "ahirīkānottappādayo acetabbabhāvena ekalakkhaṇattā. “Kusalo”ti etena kosalladīpanena",
  "atk-s0519a:745_5": "sammāsaṅkappādayo dassitā maggaṅgādibhāvena ekalakkhaṇattā. “Jahāti pāpaka”nti etena",
  "atk-s0519a:745_6": "pariññābhisamayādayopi dassitā abhisamayalakkhaṇena ekalakkhaṇattā. “Rāgadosamohakkhayā”ti",
  "atk-s0519a:745_7": "etena avasiṭṭhakilesādīnampi khayā dassitā khepetabbabhāvena ekalakkhaṇattāti ayaṃ lakkhaṇo.",
  "atk-s0519a:746_0": "Catubyūhoti dadatoti gāthāyaṃ bhagavato ko adhippāyo? Ye mahābhogataṃ patthayissanti,",
  "atk-s0519a:746_1": "te dānaṃ dassanti dāliddiyappahānāya. Ye averataṃ icchanti, te pañca verāni pajahissanti.",
  "atk-s0519a:746_2": "Ye kusaladhammehi chandakāmā, te aṭṭhaṅgikaṃ maggaṃ bhāvessanti. Ye nibbāyitukāmā,",
  "atk-s0519a:746_3": "te rāgadosamohaṃ pajahissantīti ayamettha bhagavato adhippāyo. Evaṃ nibbacananidānasandhayo",
  "atk-s0519a:746_4": "vattabbāti. Ayaṃ catubyūho.",
  "atk-s0519a:747_0": "Āvaṭṭoti yañca adadato macchariyaṃ, yañca asaṃyamato veraṃ, yañca akusalassa pāpassa",
  "atk-s0519a:747_1": "appahānaṃ, ayaṃ paṭipakkhaniddesena samudayo. Tassa alobhena ca adosena ca amohena",
  "atk-s0519a:747_2": "ca dānādīhi pahānaṃ, imāni tīṇi kusalamūlāni. Tesaṃ paccayo aṭṭha sammattāni, ayaṃ",
  "atk-s0519a:747_3": "maggo. Yo rāgadosamohānaṃ khayo, ayaṃ nirodhoti. Ayaṃ āvaṭṭo.",
  "atk-s0519a:748_0": "Vibhattīti dadato puññaṃ pavaḍḍhatīti ekaṃsena yo bhayahetu deti, rāgahetu deti,",
  "atk-s0519a:748_1": "āmisakiñcikkhahetu deti, na tassa puññaṃ vaḍḍhati. Yañca daṇḍadānaṃ satthadānaṃ paraviheṭhanatthaṃ",
  "atk-s0519a:748_2": "apuññaṃ assa pavaḍḍhati. Yaṃ pana kusalena cittena anukampanto vā apacāyamāno vā",
  "atk-s0519a:748_3": "annaṃ deti, pānaṃ vatthaṃ yānaṃ mālāgandhavilepanaṃ seyyāvasathaṃ padīpeyyaṃ deti,",
  "atk-s0519a:748_4": "sabbasattānaṃ vā abhayadānaṃ deti, mettacitto hitajjhāsayo nissaraṇasaññī dhammaṃ",
  "atk-s0519a:748_5": "deseti. Saṃyamato veraṃ na cīyatīti ekaṃsena abhayūparatassa cīyati, kiṃkāraṇaṃ?",
  "atk-s0519a:748_6": "Yaṃ asamattho, bhayūparato diṭṭhadhammikassa bhāyati “mā maṃ rājāno gahetvā hatthaṃ",
  "atk-s0519a:748_7": "vā chindeyyuṃ…pe… jīvantampi sūle uttāseyyu”nti, tena saṃyamena averaṃ cīyati. Yo",
  "atk-s0519a:748_8": "pana evaṃ samāno veraṃ na cīyati. Yo pana evaṃ samādiyati, pāṇātipātassa pāpako vipāko",
  "atk-s0519a:748_9": "diṭṭhe ceva dhamme abhisamparāye ca, evaṃ sabbassa akusalassa, so tato āramati, iminā",
  "atk-s0519a:748_10": "saṃyamena veraṃ na cīyati. Saṃyamo nāma sīlaṃ. Taṃ catubbidhaṃ cetanā sīlaṃ, cetasikaṃ",
  "atk-s0519a:748_11": "sīlaṃ, saṃvaro sīlaṃ, avītikkamo sīlanti. Kusalo ca jahāti pāpakanti pāpapahāyakā",
  "atk-s0519a:748_12": "sattattiṃsa bodhipakkhiyā dhammā vattabbāti. Ayaṃ vibhatti.",
  "atk-s0519a:749_0": "Parivattanoti dadato puññaṃ pavaḍḍhati, adadatopi puññaṃ pavaḍḍhati, na dānamayikaṃ.",
  "atk-s0519a:749_1": "Saṃyamato veraṃ na cīyati asaṃyamatopi veraṃ na cīyati, yaṃ dānena paṭisaṅkhānabalena",
  "atk-s0519a:749_2": "bhāvanābalena. Kusalo ca jahāti pāpakaṃ, akusalo pana na jahāti. Rāgadosamohakkhayā",
  "atk-s0519a:749_3": "sa nibbuto, tesaṃ aparikkhayā natthi nibbutīti. Ayaṃ parivattano.",
  "atk-s0519a:750_0": "Vevacanoti dadato puññaṃ pavaḍḍhati. Pariccāgato kusalaṃ upacīyati. Anumodatopi puññaṃ",
  "atk-s0519a:750_1": "pavaḍḍhati cittappasādatopi veyyāvaccakiriyāyapi. Saṃyamatoti sīlasaṃvarato soraccato.",
  "atk-s0519a:750_2": "Veraṃ na cīyatīti pāpaṃ na vaḍḍhati, akusalaṃ na vaḍḍhati. Kusaloti paṇḍito nipuṇo",
  "atk-s0519a:750_3": "medhāvī parikkhako. Jahātīti samucchindati samugghāṭeti. Ayaṃ vevacano.",
  "atk-s0519a:751_0": "Paññattīti dadato puññaṃ pavaḍḍhatīti lobhassa paṭinissaggapaññatti, alobhassa nikkhepapaññatti.",
  "atk-s0519a:751_1": "Saṃyamato veraṃ na cīyatīti dosassa vikkhambhanapaññatti, adosassa nikkhepapaññatti.",
  "atk-s0519a:751_2": "Kusalo ca jahāti pāpakanti mohassa samugghātapaññatti, amohassa bhāvanāpaññatti.",
  "atk-s0519a:751_3": "Rāgadosamohassa pahānapaññatti, alobhādosāmohassa bhāvanāpaññatti. Rāgadosamohakkhayā",
  "atk-s0519a:751_4": "sa nibbutoti kilesānaṃ paṭippassaddhipaññatti, nibbānassa sacchikiriyapaññattīti. Ayaṃ paññatti.",
  "atk-s0519a:752_0": "Otaraṇoti dadato puññaṃ pavaḍḍhatīti dānaṃ nāma saddhādīhi indriyehi hotīti ayaṃ",
  "atk-s0519a:752_1": "indriyehi otaraṇo. Saṃyamato veraṃ na cīyatīti saṃyamo nāma sīlakkhandhoti ayaṃ khandhehi",
  "atk-s0519a:752_2": "otaraṇo. Kusalo ca jahāti pāpakanti pāpappahānaṃ nāma tīhi vimokkhehi hoti. Tesaṃ",
  "atk-s0519a:752_3": "upāyabhūtāni tīṇi vimokkhamukhānīti ayaṃ vimokkhamukhehi otaraṇo. Rāgadosamohakkhayā",
  "atk-s0519a:752_4": "sa nibbutoti vimuttikkhandho. So ca dhammadhātu dhammāyatanañcāti ayaṃ dhātūhi ca",
  "atk-s0519a:752_5": "āyatanehi ca otaraṇoti. Ayaṃ otaraṇo.",
  "atk-s0519a:753": "Sodhanoti dadatotiādikā padasuddhi, no ārambhasuddhi. Rāgadosamohakkhayā sa nibbutoti ayaṃ padasuddhi ca ārambhasuddhi cāti. Ayaṃ sodhano.",
  "atk-s0519a:754_0": "Adhiṭṭhānoti dadatoti ayaṃ ekattatā, cāgo pariccāgo dhammadānaṃ āmisadānaṃ abhayadānaṃ,",
  "atk-s0519a:754_1": "aṭṭha dānāni vitthāretabbāni. Ayaṃ vemattatā. Saṃyamoti ayaṃ ekattatā. Pātimokkhasaṃvaro",
  "atk-s0519a:754_2": "satisaṃvaroti ayaṃ vemattatā. Kusalo ca jahāti pāpakanti ayaṃ ekattatā. Sakkāyadiṭṭhiṃ",
  "atk-s0519a:754_3": "pajahati vicikicchaṃ pajahatītiādikā ayaṃ vemattatā. Rāgadosamohakkhayā sa nibbutoti",
  "atk-s0519a:754_4": "ayaṃ ekattatā. Saupādisesā nibbānadhātu anupādisesā nibbānadhātūti ayaṃ vemattatāti. Ayaṃ adhiṭṭhāno.",
  "atk-s0519a:755_0": "Parikkhāroti dānassa pāmojjaṃ paccayo. Alobho hetu, saṃyamassa hirottappādayo paccayo.",
  "atk-s0519a:755_1": "Yonisomanasikāro adoso ca hetu, pāpappahānassa samādhi yathābhūtañāṇadassanañca paccayo.",
  "atk-s0519a:755_2": "Tisso anupassanā hetu, nibbutiyā maggasammādiṭṭhi hetu, sammāsaṅkappādayo paccayoti. Ayaṃ parikkhāro.",
  "atk-s0519a:756_0": "Samāropano hārasampātoti dadato puññaṃ pavaḍḍhatīti dānamayaṃ puññakiriyavatthu,",
  "atk-s0519a:756_1": "taṃ sīlassa padaṭṭhānaṃ. Saṃyamato veraṃ na cīyatīti sīlamayaṃ puññakiriyavatthu,",
  "atk-s0519a:756_2": "taṃ samādhissa padaṭṭhānaṃ. Sīlena hi jhānenapi rāgādikilesā na cīyanti. Yepissa",
  "atk-s0519a:756_3": "tappaccayā uppajjeyyuṃ āsavā vighātapariḷāhā, tepissa na honti. Kusalo ca jahāti",
  "atk-s0519a:756_4": "pāpakanti pahānapariññā, taṃ bhāvanāmayaṃ puññakiriyavatthu. Rāgadosamohakkhayā sa",
  "atk-s0519a:756_5": "nibbutoti rāgassapi khayā dosassapi khayā mohassapi khayā. Tattha rāgoti yo rāgo",
  "atk-s0519a:756_6": "sārāgo cetaso sārajjanā lobho lubbhanā lubbhitattaṃ abhijjhā lobho akusalamūlaṃ.",
  "atk-s0519a:756_7": "Dosoti yo doso dussanā dussitattaṃ byāpādo cetaso byāpajjanā doso akusalamūlaṃ. Mohoti",
  "atk-s0519a:756_8": "yaṃ aññāṇaṃ adassanaṃ anabhisamayo asambodho appaṭivedho dummejjhaṃ bālyaṃ asampajaññaṃ",
  "atk-s0519a:756_9": "moho akusalamūlaṃ. Iti imesaṃ rāgādīnaṃ khayo nirodho paṭinissaggo nibbuti nibbāyanā",
  "atk-s0519a:756_10": "parinibbānaṃ saupādisesā nibbānadhātu anupādisesā nibbānadhātūti. Ayaṃ samāropano hārasampāto.",
  "atk-s0519a:757": "Missakahārasampātavaṇṇanā niṭṭhitā.",
  "atk-s0519a:758": "Nayasamuṭṭhānavāravaṇṇanā",
  "atk-s0519a:759_0": "79. Evaṃ nānāsuttavasena ekasuttavasena ca hāravicāraṃ dassetvā idāni nayavicāraṃ",
  "atk-s0519a:759_1": "dassetuṃ “tattha katamaṃ nayasamuṭṭhāna”ntiādi āraddhaṃ. Kasmā panettha yathā “tattha",
  "atk-s0519a:759_2": "katamo desanāhāro, assādādīnavatāti gāthā. Ayaṃ desanāhāro kiṃ desayatī”tiādinā hāraniddeso",
  "atk-s0519a:759_3": "āraddho, evaṃ “tattha katamo nandiyāvaṭṭo, taṇhañca avijjampi cāti gāthā, ayaṃ nandiyāvaṭṭo",
  "atk-s0519a:759_4": "kiṃ nayatī”tiādinā anārabhitvā samuṭṭhānamukhena āraddhanti? Vuccate – hāranayānaṃ",
  "atk-s0519a:759_5": "visayabhedato. Yathā hi hārā byañjanamukhena suttassa atthasaṃvaṇṇanā, na evaṃ nayā.",
  "atk-s0519a:759_6": "Nayā pana nānāsuttato niddhāritehi taṇhāvijjādīhi mūlapadehi catusaccayojanāya nayato",
  "atk-s0519a:759_7": "anubujjhiyamāno dukkhādiattho. So hi maggañāṇaṃ nayati sampāpetīti nayo. Paṭivijjhantānaṃ",
  "atk-s0519a:759_8": "pana ugghaṭitaññuādīnaṃ tiṇṇaṃ veneyyānaṃ vasena mūlapadavibhāgato tidhā vibhattā.",
  "atk-s0519a:759_9": "Ekameko cettha yato neti, yañca neti, tesaṃ saṃkilesavodānānaṃ vibhāgato dvisaṅgaho",
  "atk-s0519a:759_10": "catuchaaṭṭhadiso cāti bhinno hāranayānaṃ visayo. Tathā hi vuttaṃ – “hārā byañjanavicayo,",
  "atk-s0519a:759_11": "suttassa nayā tayo ca suttattho”ti. Evaṃ visiṭṭhavisayattā hāranayānaṃ hārehi aññathā",
  "atk-s0519a:759_12": "naye niddisanto “tattha katamaṃ nayasamuṭṭhāna”ntiādimāha.",
  "atk-s0519a:760_0": "Tatthāyaṃ vacanattho – samuṭṭhahanti etenāti samuṭṭhānaṃ. Ke samuṭṭhahanti? Nayā.",
  "atk-s0519a:760_1": "Nayānaṃ samuṭṭhānaṃ nayasamuṭṭhānaṃ. Kiṃ pana taṃ? Taṃtaṃmūlapadehi catusaccayojanā.",
  "atk-s0519a:760_2": "Sā hi nandiyāvaṭṭādīnaṃ nayānaṃ uppattiṭṭhānatāya samuṭṭhānaṃ bhūmīti ca vuccati.",
  "atk-s0519a:760_3": "Tathā ca vakkhati – “ayaṃ vuccati nandiyāvaṭṭassa nayassa bhūmī”ti. Pubbā koṭi na",
  "atk-s0519a:760_4": "paññāyati avijjāya ca bhavataṇhāya cātiādi nandiyāvaṭṭassa nayassa bhūmidassanaṃ.",
  "atk-s0519a:760_5": "Tattha pubbā koṭi na paññāyatīti asukassa nāma buddhassa bhagavato, asukassa vā cakkavattino",
  "atk-s0519a:760_6": "kāle avijjā bhavataṇhā ca uppannā. Tato pubbe nāhosīti evaṃ avijjābhavataṇhānaṃ na",
  "atk-s0519a:760_7": "kāci purimā mariyādā upalabbhati. Kasmā? Anamataggattā saṃsārassa. Vuttañhetaṃ –",
  "atk-s0519a:760_8": "“anamataggoyaṃ, bhikkhave, saṃsāro, pubbā koṭi na paññāyatī”ti vitthāro. Tatthāti",
  "atk-s0519a:760_9": "avijjābhavataṇhāsu. Yadipi avijjāya saṃyojanabhāvo, taṇhāya ca nīvaraṇabhāvo pāḷiyaṃ",
  "atk-s0519a:760_10": "vutto, tathāpi avijjāya paṭicchāditādīnavehi bhavehi taṇhā saṃyojetīti imassa atthassa",
  "atk-s0519a:760_11": "dassanatthaṃ “avijjānīvaraṇaṃ taṇhāsaṃyojana”nti vuttaṃ.",
  "atk-s0519a:761_0": "Avijjāsaṃyuttāti avijjāya missitā, avijjāya vā abhinivesavatthūsu baddhā. Avijjāpakkhena",
  "atk-s0519a:761_1": "vicarantīti avijjāpakkhena avijjāsahāyena dvādasavidhena vipallāsena abhinivesavatthubhūte",
  "atk-s0519a:761_2": "ārammaṇe pavattanti. Te vuccanti diṭṭhicaritāti te avijjābhibhūtā rūpādīni niccādito",
  "atk-s0519a:761_3": "abhinivisantā diṭṭhicaritāti vuccanti, diṭṭhicaritā nāmāti attho. Taṇhāpakkhenāti",
  "atk-s0519a:761_4": "aṭṭhasatataṇhāvicaritena. Diṭṭhivicarite taṇhāvicarite ca paṭipattiyā vibhajitvā",
  "atk-s0519a:761_5": "dassetuṃ “diṭṭhicaritā”tiādi vuttaṃ. Tattha attakilamathānuyoganti attano kāyassa",
  "atk-s0519a:761_6": "kilissanapayogaṃ attaparitāpanapaṭipattiṃ. Kāmasukhallikānuyoganti kāmasukhassa allīyanapayogaṃ kāmesu pātabyataṃ.",
  "atk-s0519a:762_0": "Yadipi bāhirakā “dukkhaṃ taṇhā”ti ca jānanti “idaṃ dukkhaṃ, ettakaṃ dukkha”nti, “ayaṃ",
  "atk-s0519a:762_1": "taṇhā, ayaṃ tassā virāgo”ti pariññeyyapahātabbabhāvena pana na jānanti, iti pavattipavattihetumattampi",
  "atk-s0519a:762_2": "na jānanti. Kā pana kathā nivattinivattihetūsūti āha – “ito bahiddhā natthi saccavavatthāna”ntiādi.",
  "atk-s0519a:762_3": "Tattha saccappakāsanāti saccadesanā. Samathavipassanākosallanti samathavipassanāsu",
  "atk-s0519a:762_4": "bhāvanākosallaṃ, tāsu uggahaparipucchāsavanamanasikārakosallaṃ vā. Vipassanādhiṭṭhānañcettha",
  "atk-s0519a:762_5": "samathaṃ adhippetaṃ. Upasamasukhappattīti kilesānaṃ vūpasamasukhādhigamo. Viparītacetāti",
  "atk-s0519a:762_6": "micchābhiniviṭṭhacetā. Natthi sukhena sukhanti yaṃ anavajjapaccayaparibhogasukhena",
  "atk-s0519a:762_7": "kāyaṃ cittañca paṭippassaddhadarathaṃ katvā ariyehi pattabbaṃ upasamasukhaṃ, taṃ",
  "atk-s0519a:762_8": "paṭikkhipati. Dukkhenāti kāyakhedanadukkhena.",
  "atk-s0519a:763_0": "So lokaṃ vaḍḍhayatīti so kāme paṭisevento attabhāvasaṅkhātaṃ lokaṃ vaḍḍheti pīneti.",
  "atk-s0519a:763_1": "Puttanattuparamparāya vā saṃsārassa anupacchedanato sattalokaṃ vaḍḍheti. Bahuṃ puññaṃ",
  "atk-s0519a:763_2": "pasavatīti attano pañcahi kāmaguṇehi santappanena puttamukhadassanena ca bahuṃ puññaṃ",
  "atk-s0519a:763_3": "uppādeti. Abhinivesassa nātidaḷhatāya evaṃsaññī. Daḷhatāya evaṃdiṭṭhī dukkhena sukhaṃ",
  "atk-s0519a:763_4": "patthayamānā attakilamathānuyogamanuyuttā kāmesu puññasaññī kāmasukhallikānuyogamanuyuttā",
  "atk-s0519a:763_5": "ca viharantīti yojetabbaṃ.",
  "atk-s0519a:764_0": "Tadabhiññā santāti tathāsaññino samānā. Rogameva vaḍḍhayantīti attabhāvarogameva",
  "atk-s0519a:764_1": "kilesarogameva vā aparāparaṃ vaḍḍhenti. Gaṇḍasallesupi eseva nayo. Rogābhitunnāti",
  "atk-s0519a:764_2": "yathāvuttarogabyādhitā. Gaṇḍapaṭipīḷitāti yathāvuttagaṇḍabādhitā. Sallānuviddhāti",
  "atk-s0519a:764_3": "yathāvuttasallena anupaviṭṭhā. Ummujjanimujjānīti upapajjanacavanāni. Ugghātanigghātanti",
  "atk-s0519a:764_4": "uccāvacabhāvaṃ. Rogagaṇḍasallabhesajjanti yathāvuttarogāditikicchanaṃ, samathavipassanaṃ",
  "atk-s0519a:764_5": "sandhāya vadati. Tenevāha – “samathavipassanā roganigghātakabhesajja”nti. Tattha",
  "atk-s0519a:764_6": "roganigghātakanti rogavūpasamanaṃ. “Saṃkileso dukkha”ntiādinā saccāni tesaṃ pariññeyyādibhāvena katheti.",
  "atk-s0519a:765_0": "Tattha saṃkileso dukkhanti attakilamathānuyogakāmasukhallikānuyogasaṃkilesavanto,",
  "atk-s0519a:765_1": "tehi vā saṃkilissamāno rūpārūpakāyo dukkhaṃ ariyasaccaṃ. Tadabhisaṅgo taṇhāti tattha",
  "atk-s0519a:765_2": "abhisaṅgo āsaṅgoti laddhanāmā taṇhā.",
  "atk-s0519a:766_0": "80. Idāni diṭṭhicaritataṇhācaritānaṃ sakkāyadiṭṭhidassane pavattibhedaṃ dassetuṃ",
  "atk-s0519a:766_1": "“diṭṭhicaritā”tiādi vuttaṃ. Tattha diṭṭhicaritā rūpaṃ attato upagacchantīti diṭṭhicaritā",
  "atk-s0519a:766_2": "diṭṭhābhinivesassa balavabhāvato rūpaṃ “attā”ti gaṇhanti. Tesañhi attābhiniveso balavā,",
  "atk-s0519a:766_3": "na tathā attaniyābhiniveso. Esa nayo vedanantiādīsupi. Taṇhācaritā rūpavantaṃ attānanti",
  "atk-s0519a:766_4": "taṇhācaritā taṇhābhinivesassa balavabhāvato rūpaṃ attano kiñcanapalibodhabhāve ṭhapetvā",
  "atk-s0519a:766_5": "avasesaṃ vedanādiṃ “attā”ti gaṇhanti. Attani vā rūpanti attādhāraṃ vā rūpaṃ. Rūpasmiṃ",
  "atk-s0519a:766_6": "vā attānanti rūpādhāraṃ vā attānaṃ. Vedanāvantantiādīsupi eseva nayo. Etesañhi attaniyābhiniveso",
  "atk-s0519a:766_7": "balavā, na tathā attābhiniveso. Tasmā yathāladdhaṃ attaniyanti kappetvā tadaññaṃ",
  "atk-s0519a:766_8": "“attā”ti gaṇhanti. Ayaṃ vuccati vīsativatthukā sakkāyadiṭṭhīti ayaṃ pañcasu upādānakkhandhesu",
  "atk-s0519a:766_9": "ekekasmiṃ catunnaṃ catunnaṃ gāhānaṃ vasena vīsativatthukā sati vijjamāne khandhapañcakasaṅkhāte",
  "atk-s0519a:766_10": "kāye, satī vā vijjamānā tattha diṭṭhīti sakkāyadiṭṭhi.",
  "atk-s0519a:767_0": "Lokuttarā sammādiṭṭhīti paṭhamamaggasammādiṭṭhi. Anvāyikāti sammādiṭṭhiyā anugāmino.",
  "atk-s0519a:767_1": "Yadā sammādiṭṭhi sakkāyadiṭṭhiyā pajahanavasena pavattā, tadā tassā anuguṇabhāvena",
  "atk-s0519a:767_2": "pavattamānakāti attho. Ke pana teti? Āha “sammāsaṅkappo”tiādi. “Te tayo khandhā”tiādinā",
  "atk-s0519a:767_3": "ariyamaggato khandhamukhena samathavipassanā niddhāreti. “Tattha sakkāyo”tiādi catusaccaniddhāraṇaṃ.",
  "atk-s0519a:767_4": "Taṃ sabbaṃ suviññeyyameva.",
  "atk-s0519a:768_0": "Puna “tattha ye rūpaṃ attato upagacchantī”tiādinā sakkāyadassanamukhena ucchedādiantadvayaṃ,",
  "atk-s0519a:768_1": "majjhimañca paṭipadaṃ niddhāreti. Tattha ime vuccanti ucchedavādinoti ime rūpādike",
  "atk-s0519a:768_2": "pañcakkhandhe attato upagacchantā rūpādīnaṃ aniccabhāvato ucchijjati attā vinassati",
  "atk-s0519a:768_3": "na hoti paraṃ maraṇāti evaṃ abhinivisanato “ucchedavādino”ti vuccanti. Ime vuccanti",
  "atk-s0519a:768_4": "sassatavādinoti ime “rūpavantaṃ vā attāna”ntiādinā rūpādivinimutto añño koci attāti",
  "atk-s0519a:768_5": "upagacchantā “so nicco dhuvo sassato”ti abhinivisanato “sassatavādino”ti vuccanti.",
  "atk-s0519a:768_6": "“Ucchedasassatavādā ubho antā, ayaṃ saṃsārapavattī”tiādi saccaniddhāraṇaṃ, taṃ suviññeyyaṃ.",
  "atk-s0519a:769_0": "Ucchedasassataṃ samāsato vīsativatthukā sakkāyadiṭṭhīti attā ucchijjati attā niccoti",
  "atk-s0519a:769_1": "ca ādippavattanato ucchedasassatadassanaṃ saṅkhepato vīsativatthukā sakkāyadiṭṭhi",
  "atk-s0519a:769_2": "eva hoti. Sabbopi hi attavādo sakkāyadiṭṭhiantogadho evāti. Vitthārato dvāsaṭṭhi",
  "atk-s0519a:769_3": "diṭṭhigatānīti ucchedasassatadassanaṃ vitthārena brahmajāle āgatāni dvāsaṭṭhi diṭṭhigatāni.",
  "atk-s0519a:769_4": "Tesanti evaṃ saṅkhepavitthāravantānaṃ ucchedasassatadassanānaṃ. Paṭipakkhoti pahāyakapaṭipakkho.",
  "atk-s0519a:769_5": "Tecattālīsaṃ bodhipakkhiyā dhammāti aniccasaññā dukkhasaññā anattasaññā pahānasaññā",
  "atk-s0519a:769_6": "virāgasaññā nirodhasaññā cattāro satipaṭṭhānā…pe… ariyo aṭṭhaṅgiko maggoti ete tecattālīsaṃ",
  "atk-s0519a:769_7": "bodhipakkhiyā dhammā.",
  "atk-s0519a:770_0": "Evaṃ vipassanāvasena paṭipakkhaṃ dassetvā puna samathavasena dassetuṃ “aṭṭha vimokkhā",
  "atk-s0519a:770_1": "dasa ca kasiṇāyatanānī”ti vuttaṃ. Dvāsaṭṭhi diṭṭhigatāni mohajālanti dvāsaṭṭhi diṭṭhigatāni",
  "atk-s0519a:770_2": "mohajālahetukattā mohajālañca. Anādianidhanappavattanti purimāya koṭiyā abhāvato",
  "atk-s0519a:770_3": "anādi. Asati paṭipakkhādhigame santānavasena anupacchedena pavattanato anidhanappavattaṃ.",
  "atk-s0519a:770_4": "Yasmā pana mohajālahetukāni diṭṭhigatāni mohajāle padālite padālitāni honti, tasmā",
  "atk-s0519a:770_5": "vuttaṃ – “tecattālīsaṃ bodhipakkhiyā dhammā ñāṇavajiraṃ mohajālappadālana”nti.",
  "atk-s0519a:771_0": "Tattha ñāṇavajiranti vajirūpamañāṇaṃ. Aṭṭha samāpattiyo samāpajjitvā tejetvā tikkhasabhāvaṃ",
  "atk-s0519a:771_1": "āpāditaṃ vipassanāñāṇaṃ maggañāṇañca ñāṇavajiraṃ. Idameva hi ñāṇaṃ bhagavato pavattaṃ",
  "atk-s0519a:771_2": "“mahāvajirañāṇa”nti vuccati. Taṃ pana sasambhāraṃ katvā dassento “tecattālīsaṃ bodhipakkhiyā",
  "atk-s0519a:771_3": "dhammā”ti āha. Mohajālappadālananti pubbabhāge vikkhambhanavasena maggakkhaṇe samucchedavasena",
  "atk-s0519a:771_4": "avijjābhavataṇhānaṃ padālanaṃ. Atītādibhedabhinnesu rūpādīsu sakaattabhāvādīsu ca",
  "atk-s0519a:771_5": "saṃsibbanavasena pavattanato jālaṃ bhavataṇhā. Tassā hi taṇhā jālinī sibbinī jālanti",
  "atk-s0519a:771_6": "ca adhivacananti. Evaṃ attakilamathānuyogakāmasukhallikānuyogadiṭṭhitaṇhābhinivesasassatucchedānaṃ",
  "atk-s0519a:771_7": "niddhāraṇavasena mohajālapariyāyavisesato avijjātaṇhā vibhajitvā yathānusandhinā",
  "atk-s0519a:771_8": "saṃkilesapakkhaṃ nigamento “tena vuccati pubbā koṭi na paññāyati avijjāya ca bhavataṇhāya cā”ti āha.",
  "atk-s0519a:772_0": "81. “Tattha diṭṭhicarito”tiādinā vodānapakkhaṃ dasseti. Tattha sallekhānusantatavuttīti",
  "atk-s0519a:772_1": "anupaddutasallekhavutti. Kasmā? Yasmā sallekhe tibbagāravo. Diṭṭhicarito hi tapojigucchādinā",
  "atk-s0519a:772_2": "anupāyenapi yebhuyyena kilesānaṃ sallekhanādhippāyena carati, tasmā so sāsane pabbajito",
  "atk-s0519a:772_3": "dhutadhammavasena sallekhapaṭipadaṃ pūreti. Sikkhānusantatavuttīti acchiddacatupārisuddhisīlavutti.",
  "atk-s0519a:772_4": "Diṭṭhiyā savisaye paññāsadisī pavattīti so visujjhamāno paññādhiko hotīti āha – “diṭṭhicarito",
  "atk-s0519a:772_5": "sammattaniyāmaṃ okkamanto dhammānusārī bhavatī”ti. Taṇhāvasena micchāvimokkho hotīti",
  "atk-s0519a:772_6": "taṇhācarito visujjhamāno saddhādhikova hoti, tasmā vuttaṃ – “taṇhācarito sammattaniyāmaṃ",
  "atk-s0519a:772_7": "okkamanto saddhānusārī bhavatī”ti. Diṭṭhicarito sukhāya paṭipadāyātiādi paṭipadāniddeso",
  "atk-s0519a:772_8": "heṭṭhā desanāhāravibhaṅge āgato eva, atthopi tattha sabbappakārato vutto eva.",
  "atk-s0519a:773_0": "Apubbapadesu pana viveciyamānoti vimociyamāno. Paṭinissaratīti niyyāti vimuccatīti",
  "atk-s0519a:773_1": "attho. Dandhañca dhammaṃ ājānātīti taṇhācaritassa mandapaññassa vasena vuttaṃ. Tikkhapañño",
  "atk-s0519a:773_2": "pana khippaṃ dhammaṃ ājānātīti. “Sattāpi duvidhā”tiādinā indriyavibhāgena puna paṭipadāvibhāgaṃ",
  "atk-s0519a:773_3": "dasseti, taṃ suviññeyyaṃ.",
  "atk-s0519a:774_0": "“Ye hi kecī”tiādinā tāsaṃ paṭipadānaṃ niyyāne tīsupi kālesu ekantikabhāvaṃ dasseti.",
  "atk-s0519a:774_1": "Tattha imāhi eva catūhi paṭipadāhīti imāhi eva catūhi paṭipadāhi, tabbinimuttāya",
  "atk-s0519a:774_2": "aññāya paṭipadāya abhāvato. Catukkamagganti paṭipadācatukkaṃ, paṭipadā hi maggoti.",
  "atk-s0519a:774_3": "Atha vā catukkamagganti nandiyāvaṭṭassa catuddisāsaṅkhātaṃ maggaṃ. Tā pana catasso",
  "atk-s0519a:774_4": "disā disālocananaye āgamissanti. Kimatthaṃ pana catukkamaggaṃ paññapentīti āha “abudhajanasevitāyā”tiādi.",
  "atk-s0519a:774_5": "Tattha abudhajanasevitāyāti apaṇḍitajanasevitāya. Bālakantāyāti bālajanakāmitāya.",
  "atk-s0519a:774_6": "Rattavāsiniyāti rattesu rāgābhibhūtesu vasatīti rattavāsinī, tassā. Nandiyāti tatra",
  "atk-s0519a:774_7": "tatrābhinandanaṭṭhena nandīsaṅkhātāya. Avaṭṭanatthanti samucchindanatthaṃ. Ayaṃ vuccati",
  "atk-s0519a:774_8": "nandiyāvaṭṭassa nayassa bhūmīti ayaṃ taṇhāvijjānaṃ vasena saṃkilesapakkhe dve disā",
  "atk-s0519a:774_9": "samathavipassanānaṃ vasena vodānapakkhepi dve disā catusaccayojanā nandiyāvaṭṭassa",
  "atk-s0519a:774_10": "nayassa samuṭṭhānatāya bhūmīti.",
  "atk-s0519a:775_0": "82. Evaṃ nandiyāvaṭṭassa nayassa bhūmiṃ niddisitvā idāni tassa disābhūtadhamme niddisantena",
  "atk-s0519a:775_1": "yasmā cassa disābhūtadhammesu vuttesu disālocananayo vuttoyeva hoti, tasmā “veyyākaraṇesu",
  "atk-s0519a:775_2": "hi ye kusalākusalā”ti disālocanalakkhaṇaṃ ekadesena paccāmasitvā “te duvidhā upaparikkhitabbā”tiādi",
  "atk-s0519a:775_3": "āraddhaṃ. Tattha teti disābhūtadhammā. Duvidhāti “ime saṃkilesadhammā, ime vodānadhammā”ti",
  "atk-s0519a:775_4": "evaṃ duvidhena. Upaparikkhitabbāti upapattito parito ikkhitabbā, dhammayuttito taṃtaṃdisābhāvena",
  "atk-s0519a:775_5": "pekkhitabbā ālocitabbāti attho.",
  "atk-s0519a:776_0": "Yaṃ pakāraṃ sandhāya “duvidhā upaparikkhitabbā”ti vuttaṃ, taṃ dasseti “lokavaṭṭānusārī",
  "atk-s0519a:776_1": "ca lokavivaṭṭānusārī cā”ti. Tassattho – loko eva vaṭṭaṃ lokavaṭṭaṃ. Lokavaṭṭabhāvena",
  "atk-s0519a:776_2": "anusarati pavattatīti lokavaṭṭānusārī, saṃkilesadhammoti attho. Lokassa, lokato vā",
  "atk-s0519a:776_3": "vivaṭṭaṃ lokavivaṭṭaṃ, nibbānaṃ. Taṃ anusarati anulomanavasena gacchatīti lokavivaṭṭānusārī,",
  "atk-s0519a:776_4": "vodānadhammoti attho. Tenevāha – “vaṭṭaṃ nāma saṃsāro, vivaṭṭaṃ nibbāna”nti.",
  "atk-s0519a:777_0": "Taṃ kathaṃ daṭṭhabbanti taṃ kathaṃ kena pakārena daṭṭhabbanti ce? Upacayena. Yathā",
  "atk-s0519a:777_1": "kataṃ kammaṃ phaladānasamatthaṃ hoti, tathā kataṃ upacitanti vuccati. Evaṃ upacitabhāve",
  "atk-s0519a:777_2": "kammaṃ nāma hoti, vipākavaṭṭassa kāraṇaṃ hotīti attho. Sabbepi kilesā catūhi vipallāsehi",
  "atk-s0519a:777_3": "niddisitabbā, dasannampi kilesānaṃ vipallāsahetubhāvato. Te kattha daṭṭhabbāti te",
  "atk-s0519a:777_4": "pana vipallāsā kattha passitabbāti āha – “dasa vatthuke kilesapuñje”ti. Dasavidhakāraṇe",
  "atk-s0519a:777_5": "kilesasamūheti attho. Tattha kilesāpi kilesavatthu, kilesānaṃ paccayadhammāpi kilesavatthu.",
  "atk-s0519a:777_6": "Tesu kāraṇabhāvena purimasiddhā kilesā parato paresaṃ kilesānaṃ paccayabhāvato kilesāpi",
  "atk-s0519a:777_7": "kilesavatthu. Ayonisomanasikāro, ayonisomanasikāraparikkhatā ca dhammā kilesuppattihetubhāvato",
  "atk-s0519a:777_8": "kilesappaccayāpi kilesavatthūti daṭṭhabbaṃ.",
  "atk-s0519a:778_0": "Cattāro āhārāti ettha āhārasīsena tabbisayā kilesāpi adhippetā. Catasso viññāṇaṭṭhitiyoti",
  "atk-s0519a:778_1": "etthāpi eseva nayo. “Paṭhame āhāre”tiādinā dasavatthuke kilesapuñje purimaṃ purimaṃ",
  "atk-s0519a:778_2": "pacchimassa pacchimassa kāraṇanti dasseti. Tattha paṭhame āhāreti visayabhūte paṭhame",
  "atk-s0519a:778_3": "āhāre paṭhamo vipallāso pavattatīti attho. Sesāhāresupi eseva nayo. Paṭhame vipallāseti",
  "atk-s0519a:778_4": "paṭhame vipallāse appahīne sati paṭhamaṃ upādānaṃ pavattatīti attho. Sesapadesupi",
  "atk-s0519a:778_5": "eseva nayo. Yaṃ panettha vattabbaṃ, taṃ niddeseyeva kathayissāma.",
  "atk-s0519a:779_0": "83. Idāni dasavatthukaṃ kilesapuñjaṃ taṇhāvijjāvasena dve koṭṭhāse karonto “yo ca",
  "atk-s0519a:779_1": "kabaḷīkāro āhāro”tiādimāha. Tattha kabaḷīkārāhāraṃ phassāhārañca aparijānantassa",
  "atk-s0519a:779_2": "taṇhācaritassa yathākkamaṃ kāyavedanāsu tibbo chandarāgo hoti, iti upakkilesassa",
  "atk-s0519a:779_3": "chandarāgassa hetubhāvato yo ca kabaḷīkāro āhāro, yo ca phasso āhāro, ime taṇhācaritassa",
  "atk-s0519a:779_4": "puggalassa upakkilesāti vuttā. Tathā manosañcetanāhāraṃ viññāṇāhārañca aparijānanto",
  "atk-s0519a:779_5": "diṭṭhicarito tesu attasaññī niccasaññī ca hotīti vuttanayeneva te diṭṭhicaritassa",
  "atk-s0519a:779_6": "puggalassa upakkilesāti vuttā. Tathā purimakā dve vipallāsā purimakāni eva ca dve",
  "atk-s0519a:779_7": "dveupādānayogaganthāsavaoghasallaviññāṇaṭṭhitiagatigamanāni taṇhāpadhānattā taṇhāsabhāvattā",
  "atk-s0519a:779_8": "taṇhāvisayattā ca taṇhācaritassa upakkilesāti vuttā. Pacchimakāni pana tāni diṭṭhipadhānattā",
  "atk-s0519a:779_9": "diṭṭhisabhāvattā diṭṭhivisayattā ca diṭṭhicaritassa upakkilesāti vuttāti daṭṭhabbā.",
  "atk-s0519a:780_0": "84. Kabaḷīkāre āhāre “asubhe subha”nti vipallāsoti catūsu āhāresu kabaḷīkāre āhāre",
  "atk-s0519a:780_1": "catūsu ca vipallāsesu “asubhe subha”nti vipallāso daṭṭhabbo kabaḷīkārāhārassa asubhasabhāvattā",
  "atk-s0519a:780_2": "asubhasamuṭṭhānattā ca. Tathā phassāhārassa dukkhasabhāvattā dukkhapaccayattā ca",
  "atk-s0519a:780_3": "visesato tattha “dukkhe sukha”nti vipallāso. Tathā yebhuyyena sattā viññāṇe niccasaññino,",
  "atk-s0519a:780_4": "saṅkhāresu ca attasaññino, cetanāpadhānā ca saṅkhārāti vuttaṃ – “viññāṇe āhāre…pe…",
  "atk-s0519a:780_5": "attāti vipallāso”ti. Paṭhame vipallāse ṭhito kāme upādiyatīti “asubhe subha”nti vipariyesaggāhī",
  "atk-s0519a:780_6": "kilesakāmena vatthukāme daḷhaṃ gaṇhāti. Idaṃ vuccati kāmupādānanti yaṃ tathā kāmānaṃ",
  "atk-s0519a:780_7": "gahaṇaṃ, idaṃ vuccati kāmupādānaṃ. “Dukkhe sukha”nti vipariyesaggāhī “sīlabbatehi",
  "atk-s0519a:780_8": "anāgate bhavavisuddhīti taṃ nibbutisukha”nti daḷhaṃ gaṇhāti. “Anicce nicca”nti vipariyesaggāhī",
  "atk-s0519a:780_9": "“sabbe bhavā niccā dhuvā sassatā avipariṇāmadhammā”ti saṃsārābhinandiniṃ bhavadiṭṭhiṃ",
  "atk-s0519a:780_10": "daḷhaṃ gaṇhāti. “Anattani attā”ti vipariyesaggāhī “asati attani kassidaṃ kammaphalaṃ,",
  "atk-s0519a:780_11": "tasmā so karoti, so paṭisaṃvedetī”ti attadiṭṭhiṃ daḷhaṃ gaṇhātīti imamatthaṃ dasseti",
  "atk-s0519a:780_12": "“dutiye vipallāse ṭhito”tiādinā.",
  "atk-s0519a:781_0": "Ayaṃ vuccati kāmayogoti yena kāmarāgasaṅkhātena kāmupādānena vatthukāmehi saha satto",
  "atk-s0519a:781_1": "saṃyojīyati, ayaṃ kāmarāgo “kāmayogo”ti vuccati. Ayaṃ vuccati bhavayogoti yato sīlabbatupādānasaṅkhātena",
  "atk-s0519a:781_2": "bhavupādānena bhavena saha satto saṃyojīyati, ayaṃ bhavarāgo “bhavayogo”ti vuccati.",
  "atk-s0519a:781_3": "Ayaṃ vuccati diṭṭhiyogoti yāya ahetukadiṭṭhiādisaṅkhātāya pāpikāya diṭṭhiyā, sakkāyadiṭṭhiādiavasiṭṭhadiṭṭhiyā",
  "atk-s0519a:781_4": "ca satto dukkhena saha saṃyojīyati, ayaṃ pāpikā diṭṭhi “diṭṭhiyogo”ti vuccati. Ayaṃ",
  "atk-s0519a:781_5": "vuccati avijjāyogoti yāya attavādupādānena sakalavaṭṭadukkhena ca saha satto saṃyojīyati,",
  "atk-s0519a:781_6": "ayaṃ avijjā “avijjāyogo”ti vuccati.",
  "atk-s0519a:782_0": "Yasmā pana kāmayogādayo abhijjhākāyaganthādīnaṃ paccayā honti, tasmā “paṭhame yoge",
  "atk-s0519a:782_1": "ṭhito abhijjhāya kāyaṃ ganthatī”tiādi vuttaṃ. Tattha abhijjhāya kāyaṃ ganthatīti",
  "atk-s0519a:782_2": "parābhijjhāyanalakkhaṇāya abhijjhāya nāmakāyaṃ ganthati ghaṭṭetīti attho. Tathā bhavapatthanāya",
  "atk-s0519a:782_3": "appahīnattā bhavadiṭṭhibhavarāgavasena āghātavatthūsu sattā cittāni padūsentīti āha",
  "atk-s0519a:782_4": "– “dutiye yoge ṭhito byāpādena kāyaṃ ganthatī”ti. Tathā diṭṭhivasena avijjāvasena",
  "atk-s0519a:782_5": "ca sīlabbatehi sujjhati, idameva saccaṃ moghamaññanti ca abhinivisatīti āha – “tatiye…pe…",
  "atk-s0519a:782_6": "idaṃsaccābhinivesena kāyaṃ ganthatī”ti.",
  "atk-s0519a:783_0": "Tassāti tassa abhijjhādīhi samannāgatassa puggalassa. Evaṃ ganthitāti evaṃ abhijjhāyanādivasena",
  "atk-s0519a:783_1": "nāmakāyaṃ ganthitvā ṭhitā. Āsavantīti āsavabhāvena pavattanti. Kuto ca vuccati āsavantīti",
  "atk-s0519a:783_2": "kuto pana hetuto te kilesā āsavantīti āsavahetuṃ pucchati. Yasmā pana kilesā kusalappavattiṃ",
  "atk-s0519a:783_3": "nivāretvā cittaṃ pariyādāya tiṭṭhantā, maggena asamucchinnā eva vā āsavānaṃ uppattihetu",
  "atk-s0519a:783_4": "honti, tasmā “anusayato vā pariyuṭṭhānato vā”ti vuttaṃ. Abhijjhākāyaganthena kāmāsavoti",
  "atk-s0519a:783_5": "abhijjhākāyaganthena siddhena kāmarāgasabhāvattā kāmāsavo siddho hoti. Katthacideva",
  "atk-s0519a:783_6": "visaye domanassito tappaṭipakkhe visaye tabbisayabahule ca bhave patthetīti āha –",
  "atk-s0519a:783_7": "“byāpādakāyaganthena bhavāsavo”ti. Parāmāsakāyaganthena diṭṭhāsavoti sīlabbataparāmāsakāyaganthena",
  "atk-s0519a:783_8": "siddhena taṃsabhāvattā aparāparaṃ vā diṭṭhiyo ganthentassa diṭṭhāsavo siddho hoti.",
  "atk-s0519a:783_9": "Idaṃsaccābhinivesakāyaganthena avijjāsavoti “idameva saccaṃ moghamañña”nti abhinivisantassa",
  "atk-s0519a:783_10": "ayonisomanasikārato anekehi akusalehi dhammehi saddhiṃ avijjāsavo uppajjati, sabbesaṃ",
  "atk-s0519a:783_11": "vā akusaladhammānaṃ avijjāpubbaṅgamattā idaṃsaccābhinivesakāyaganthena siddhena tassa",
  "atk-s0519a:783_12": "hetubhūto avijjāsavo siddho hoti.",
  "atk-s0519a:784": "Yasmā pana āsavā eva paribuddhā vaṭṭasmiṃ ohananti osādentīti “oghā”ti vuccanti, tasmā vuttaṃ – “tassa ime cattāro āsavā”tiādi.",
  "atk-s0519a:785_0": "Anusayasahagatāti anusayabhāvaṃ appaṭikkhipitvā gatā pavattā, anusayabhūtā vā. Ajjhāsayanti",
  "atk-s0519a:785_1": "cittaṃ. Anupaviṭṭhāti ogāḷhā. Hadayaṃ āhacca tiṭṭhantīti cittassa abbhantarasaṅkhātaṃ",
  "atk-s0519a:785_2": "hadayaṃ āhantvā tiṭṭhanti. Tathā hi vuttaṃ aṭṭhasāliniyaṃ “abbhantaraṭṭhena hadaya”nti.",
  "atk-s0519a:785_3": "Tena vuccanti sallāti yasmā ajjhāsayaṃ anupaviṭṭhā hadayaṃ āhacca tiṭṭhanti, tena",
  "atk-s0519a:785_4": "vuccanti “sallā”ti. Pīḷājananaṃ duruddharaṇatā ca sallaṭṭho. “Eso me attā”ti gahaṇamukhena",
  "atk-s0519a:785_5": "“esohamasmī”ti gahaṇaṃ hotīti diṭṭhiṃ nissāyapi mānaṃ jappentīti āha “diṭṭhoghena mānasallo”ti.",
  "atk-s0519a:786_0": "Pariyādinnanti aññassa okāsaṃ adatvā samantato gahitaṃ. Catūsu dhammesu saṇṭhahatīti",
  "atk-s0519a:786_1": "ārammaṇapaccayatāya ārammaṇabhūtesu catūsu dhammesu patiṭṭhahati. Tāni sarūpato dasseti",
  "atk-s0519a:786_2": "“rūpe vedanāya saññāya saṅkhāresū”ti. Nandūpasecanenāti lobhasahagatassa sampayuttā",
  "atk-s0519a:786_3": "nandī sahajātakoṭiyā, itarassa upanissayakoṭiyā upasecananti nandūpasecanaṃ, tena",
  "atk-s0519a:786_4": "nandūpasecanena. Kena pana taṃ nandūpasecananti āha – “rāgasallena nandūpasecanena viññāṇenā”ti.",
  "atk-s0519a:787_0": "Tattha rāgasallenāti rāgasallena hetubhūtena nandūpasecanena viññāṇenāti itthambhūtalakkhaṇe",
  "atk-s0519a:787_1": "karaṇavacanaṃ. Rūpūpagā viññāṇaṭṭhitīti rūpameva ārammaṇakaraṇavasena upagantabbato,",
  "atk-s0519a:787_2": "viññāṇassa patiṭṭhābhāvato ca rūpūpagā viññāṇaṭṭhiti. Tiṭṭhati etthāti ṭhiti. Pañcavokārabhavasmiñhi",
  "atk-s0519a:787_3": "abhisaṅkhāraviññāṇaṃ rūpakkhandhaṃ nissāya tiṭṭhati. Dosasallenāti sahajātena dosasallena.",
  "atk-s0519a:787_4": "Yadā vedanūpagā viññāṇaṭṭhiti vuccati, tadā upanissayakoṭiyāva nandiyā upasittaṃ",
  "atk-s0519a:787_5": "viññāṇaṃ daṭṭhabbaṃ. Vedanāpi domanassavedanāva. Yadā ca upanissayapaccayabhūtena",
  "atk-s0519a:787_6": "dosasallena vedanūpagā viññāṇaṭṭhiti vuccati, tadā sahajātakoṭiyā, upanissayakoṭiyā",
  "atk-s0519a:787_7": "vā nandiyā upasittaṃ viññāṇaṃ daṭṭhabbaṃ. Vedanā pana tissopi tissannaṃ vedanānaṃ",
  "atk-s0519a:787_8": "ārammaṇūpanissayabhāvato. Tattha paṭhamanayo domanassārammaṇassa abhisaṅkhāraviññāṇassa",
  "atk-s0519a:787_9": "vasena vutto. Dutiyo sabbavedanārammaṇassa vasenāpi daṭṭhabbaṃ.",
  "atk-s0519a:788_0": "Mānasallenāti mānasallena sahajātena, upanissayabhūtena vā. Mohasallenāti etthāpi",
  "atk-s0519a:788_1": "eseva nayo. Ettha ca anādimatisaṃsāre itthipurisā rūpābhirāmāti rāgasallavasena paṭhamā",
  "atk-s0519a:788_2": "viññāṇaṭṭhiti yojitā. Sabbāyapi vedanāya dukkhapariyāyasabbhāvato dukkhāya ca doso",
  "atk-s0519a:788_3": "anusetīti dosasallavasena dutiyā, saññāvasena “seyyohamasmī”ti maññanā hotīti mānasallavasena",
  "atk-s0519a:788_4": "tatiyā, saṅkhāresu samūhaghanaṃ dubbinibbhoganti mohasallavasena catutthī viññāṇaṭṭhiti yojitāti daṭṭhabbā.",
  "atk-s0519a:789_0": "Upatthaddhanti olubbhārammaṇabhūtāhi viññāṇaṭṭhitīhi upatthambhitaṃ. Tañca kammanti",
  "atk-s0519a:789_1": "yaṃ “cetanā cetasika”nti pubbe vuttaṃ. Ime ca kilesāti ime ca dasavatthukā kilesā.",
  "atk-s0519a:789_2": "Sesaṃ suviññeyyameva.",
  "atk-s0519a:790_0": "85. Idāni āhārādayo nayānaṃ saṃkilesapakkhe disābhāvena vavatthapetuṃ “imā catasso",
  "atk-s0519a:790_1": "disā”tiādi āraddhaṃ, taṃ uttānameva. Puna kabaḷīkāro āhārotiādi āhārādīsuyeva yassa",
  "atk-s0519a:790_2": "puggalassa upakkilesā, taṃ vibhajitvā dassetuṃ āraddhaṃ. Tattha dasannaṃ suttānanti",
  "atk-s0519a:790_3": "ekadesesu samudāyavohārena vuttaṃ. Samudāyesu hi pavattā samaññā avayavesupi dissati,",
  "atk-s0519a:790_4": "“yathā paṭo daḍḍho, samuddo diṭṭho”ti ca. Eko atthoti ekassa atthassa nipphādanato",
  "atk-s0519a:790_5": "vuttaṃ. Byañjanameva nānanti ettha byañjanaggahaṇena byañjanatthopi gahitoti daṭṭhabbaṃ.",
  "atk-s0519a:790_6": "Dasahipi suttapadehi savatthukā taṇhā vuttā. Taṇhā ca rāgacaritaṃ puggalaṃ khippaṃ",
  "atk-s0519a:790_7": "dūsetīti āha – “ime rāgacaritassa puggalassa upakkilesā”ti. Yathā ca paṭhamadisābhāvena",
  "atk-s0519a:790_8": "vuttadhammā rāgacaritassa upakkilesā, evaṃ dutiyadisābhāvena vuttadhammā dosacaritassa.",
  "atk-s0519a:790_9": "Tatiyacatutthadisābhāvena vuttadhammā yathākkamaṃ diṭṭhicaritassa mandassa tikkhassa",
  "atk-s0519a:790_10": "ca upakkilesā vuttā. Tesaṃ upakkilesabhāvo vuttanayānusārena veditabbo.",
  "atk-s0519a:791_0": "Āhāravipallāsādayo yadipi sabbehi tīhi vimokkhamukhehi pubbabhāge yathārahaṃ pariññeyyā",
  "atk-s0519a:791_1": "pahātabbā ca. Yassa pana dukkhānupassanā purime āhāradvaye dukkhākārena bahulaṃ pavattati,",
  "atk-s0519a:791_2": "tassa vasena yo ca kabaḷīkāro āhāro, yo ca phasso āhāro, ime appaṇihitena vimokkhamukhena",
  "atk-s0519a:791_3": "pariññaṃ gacchantīti vuttaṃ. Esa nayo sesesu. Evañcetaṃ, na aññathā. Na hi ariyamaggānaṃ",
  "atk-s0519a:791_4": "viya pahātabbesu vimokkhamukhānaṃ pariññeyyapahātabbesu koci niyamo sambhavati. Iti",
  "atk-s0519a:791_5": "sabbe lokavaṭṭānusārino dhammā niyyanti, te lokā tīhi vimokkhamukhehīti nigamanaṃ.",
  "atk-s0519a:791_6": "Tassattho – iti evaṃ vuttappakārā sabbe āhārādayo lokasaṅkhātavaṭṭānusārino dhammā",
  "atk-s0519a:791_7": "te lokabhūtā vaṭṭato niyyanti aniccānupassanādīhi tīhi vimokkhamukhehīti.",
  "atk-s0519a:792_0": "86. Evaṃ saṃkilesapakkhe disābhūtadhamme niddisitvā idāni vodānapakkhe disābhūtadhamme",
  "atk-s0519a:792_1": "dassetuṃ “catasso paṭipadā”tiādi vuttaṃ. Tattha dibbabrahmaariyaāneñjavihāroti cattāro",
  "atk-s0519a:792_2": "vihārā. Mānappahānaālayasamugghātaavijjāpahānabhavūpasamā cattāro acchariyā abbhutā",
  "atk-s0519a:792_3": "dhammā. Saccādhiṭṭhānādīni cattāri adhiṭṭhānāni. Chandasamādhibhāvanādayo catasso",
  "atk-s0519a:792_4": "samādhibhāvanā. Indriyasaṃvaro tapasaṅkhāto puññadhammo bojjhaṅgabhāvanā sabbūpadhipaṭinissaggasaṅkhātaṃ",
  "atk-s0519a:792_5": "nibbānañcāti cattāro sukhabhāgiyā dhammā veditabbāti.",
  "atk-s0519a:793_0": "Paṭhamā paṭipadātiādi paṭipadāsatipaṭṭhānādīnaṃ abhedasandassanaṃ. Yadi evaṃ kasmā",
  "atk-s0519a:793_1": "visuṃ gahaṇaṃ katanti? Dasavatthukassa kilesapuñjassa paṭipakkhabhāvadassanatthaṃ",
  "atk-s0519a:793_2": "paṭipadādidasakaniddeso. Tathā hi vakkhati – “cattāro āhārā tesaṃ paṭipakkho catasso",
  "atk-s0519a:793_3": "paṭipadā”tiādi. Kiñcāpi catūsu satipaṭṭhānesu “idaṃ nāma satipaṭṭhānaṃ imāya eva",
  "atk-s0519a:793_4": "paṭipadāya ijjhatī”ti niyamo natthi, tathāpi paṭhamāya paṭipadāya paṭhamaṃ satipaṭṭhānaṃ",
  "atk-s0519a:793_5": "sambhavatīti sambhavavasena evaṃ vuttaṃ – “paṭhamā paṭipadā, paṭhamaṃ satipaṭṭhāna”nti.",
  "atk-s0519a:793_6": "Yasmā pana āhāravipallāsādīnaṃ viya paṭipadāsatipaṭṭhānādīnaṃ atthato nānattaṃ natthi.",
  "atk-s0519a:793_7": "Satipaṭṭhānāniyeva hi tathā tathā paṭipajjamānāni dukkhāpaṭipadādandhābhiññādināmakāni",
  "atk-s0519a:793_8": "honti, tasmā yathā saṃkilesapakkhe “paṭhame āhāre paṭhamo vipallāso”tiādinā adhikaraṇabhedena",
  "atk-s0519a:793_9": "vuttaṃ, evaṃ adhikaraṇabhedaṃ akatvā “paṭhamā paṭipadā, paṭhamaṃ satipaṭṭhāna”ntiādi",
  "atk-s0519a:793_10": "vuttaṃ. Sesesupi eseva nayo.",
  "atk-s0519a:794_0": "Andhassa pabbatārohanaṃ viya kadācideva uppajjanakaṃ acchariyaṃ, accharāyoggaṃ acchariyanti",
  "atk-s0519a:794_1": "porāṇā. Abhūtapubbaṃ bhūtanti abbhutaṃ. Ubhayampetaṃ vimhayāvahassa adhivacanaṃ.",
  "atk-s0519a:794_2": "Na hi mānappahānādito aññaṃ durabhisambhavataraṃ vimhanīyañca upalabbhatīti adhitiṭṭhati",
  "atk-s0519a:794_3": "etena, ettha vā adhiṭṭhānamattameva vā tanti adhiṭṭhānaṃ. Saccañca taṃ adhiṭṭhānañca,",
  "atk-s0519a:794_4": "saccassa vā adhiṭṭhānaṃ, saccaṃ adhiṭṭhānaṃ etassāti vā saccādhiṭṭhānaṃ. Sesesupi",
  "atk-s0519a:794_5": "eseva nayo. Samādhi eva bhāvetabbatāya samādhibhāvanā. Sukhaṃ bhajatīti sukhabhāgiyo,",
  "atk-s0519a:794_6": "sukhabhāgassa vā sukhakoṭṭhāsassa hitoti sukhabhāgiyo. Ekassapi sattassa asubhabhāvanādayo",
  "atk-s0519a:794_7": "viya ekadese avattitvā anavasesapariyādānato natthi etissā pamāṇanti appamaññā.",
  "atk-s0519a:795_0": "Paṭhamā paṭipadā bhāvitā bahulīkatā paṭhamaṃ satipaṭṭhānaṃ paripūretīti paṭhamāya",
  "atk-s0519a:795_1": "paṭipadāya bhāvanābahulīkāro paṭhamassa satipaṭṭhānassa bhāvanāpāripūrīti attho.",
  "atk-s0519a:795_2": "Sesapadesupi eseva nayo. Yathā hi ariyamagge bhāvite satipaṭṭhānādayo bodhipakkhiyadhammā",
  "atk-s0519a:795_3": "sabbepi bhāvitā eva honti, evaṃsampadamidaṃ daṭṭhabbaṃ.",
  "atk-s0519a:796_0": "Kāyānupassanāya kāmarāgassa ujuvipaccanīkabhāvato “paṭhamo satipaṭṭhāno bhāvito bahulīkato",
  "atk-s0519a:796_1": "kāmapaṭipakkhaṃ paṭhamaṃ jhānaṃ paripūretī”ti vuttaṃ. Tathā pītipaṭisaṃvedanādivasena",
  "atk-s0519a:796_2": "pavattamānaṃ dutiyaṃ satipaṭṭhānaṃ, sappītikassa dutiyajjhānassa cittassa abhippamodanavasena",
  "atk-s0519a:796_3": "pavattamānaṃ tatiyaṃ satipaṭṭhānaṃ ukkaṃsagatasukhassa tatiyajjhānassa aniccavirāgādivasena",
  "atk-s0519a:796_4": "pavattiyā saṅkhāresu upekkhakaṃ catutthaṃ satipaṭṭhānaṃ upekkhāsatipārisuddhibhāvato",
  "atk-s0519a:796_5": "catutthajjhānassa pāripūriyā saṃvattati.",
  "atk-s0519a:797_0": "Yasmā pana rūpāvacarapaṭhamajjhānaṃ rūpāvacarasamāpattīnaṃ, dutiyajjhānaṃ byāpādavitakkādidūrībhāvena",
  "atk-s0519a:797_1": "brahmavihārānaṃ, tatiyajjhānaṃ pītivirāgena sukhena vipassanāya adhiṭṭhānabhūtaṃ",
  "atk-s0519a:797_2": "ariyavihārānaṃ, catutthajjhānaṃ upekkhāsatipārisuddhiāneñjappattaṃ āneñjavihārānaṃ",
  "atk-s0519a:797_3": "visesato paccayo hoti, tasmā “paṭhamaṃ jhānaṃ bhāvitaṃ bahulīkataṃ paṭhamaṃ vihāraṃ",
  "atk-s0519a:797_4": "paripūretī”tiādi vuttaṃ. Iti yo yassa visesapaccayo, so taṃ paripūretīti vuttoti daṭṭhabbaṃ.",
  "atk-s0519a:798_0": "87. Idāni paṭipadādayo vodānapakkhe disābhāvena vavatthapetuṃ “tattha imā catasso",
  "atk-s0519a:798_1": "disā”tiādi vuttaṃ. Taṃ suviññeyyameva. Puna “paṭhamā paṭipadā”tiādi paṭipadācatukkādīsu",
  "atk-s0519a:798_2": "yena yassa puggalassa vodānaṃ, taṃ vibhajitvā dassetuṃ āraddhaṃ. Taṃ heṭṭhā vuttanayameva.",
  "atk-s0519a:798_3": "Yadipi tīsu vimokkhamukhesu “idaṃ nāma vimokkhamukhaṃ imāya eva paṭipadāya ijjhatī”ti",
  "atk-s0519a:798_4": "niyamo natthi. Yesaṃ pana puggalānaṃ purimāhi dvīhi paṭipadāhi appaṇihitena vimokkhamukhena",
  "atk-s0519a:798_5": "ariyamaggādhigamo. Tathā yassa tatiyāya paṭipadāya suññatavimokkhamukhena, yassa",
  "atk-s0519a:798_6": "ca catutthāya paṭipadāya animittavimokkhamukhena ariyamaggādhigamo, tesaṃ puggalānaṃ",
  "atk-s0519a:798_7": "vasena ayaṃ paṭipadāvimokkhamukhasaṃsandanā. Satipaṭṭhānādīhi vimokkhamukhasaṃsandanāyapi eseva nayo.",
  "atk-s0519a:799_0": "Tesaṃ vikkīḷitanti tesaṃ asantāsanajavaparakkamādivisesayogena sīhānaṃ buddhānaṃ",
  "atk-s0519a:799_1": "paccekabuddhānaṃ buddhasāvakānañca vikkīḷitaṃ viharaṇaṃ. Yadidaṃ āhārādikilesavatthusamatikkamanamukhena",
  "atk-s0519a:799_2": "saparasantāne paṭipadādisampādanā. Idāni āhārādīnaṃ paṭipadādīhi yena samatikkamanaṃ,",
  "atk-s0519a:799_3": "taṃ nesaṃ paṭipakkhabhāvaṃ dassento “cattāro āhārā tesaṃ paṭipakkho catasso paṭipadā”tiādimāha.",
  "atk-s0519a:799_4": "Tattha tesaṃ paṭipakkhabhāvo pahātabbabhāvo pahāyakabhāvo ca āhāraviññāṇaṭṭhitīnañcettha",
  "atk-s0519a:799_5": "pahātabbabhāvo tappaṭibandhachandarāgavasena daṭṭhabbo. Tattha “vikkīḷitaṃ bhāvanā",
  "atk-s0519a:799_6": "sacchikiriyā cā”tiādi tassāyaṃ saṅkhepattho – tesaṃ vikkīḷitanti ettha yadetaṃ vikkīḷitaṃ",
  "atk-s0519a:799_7": "nāma bhāvetabbānaṃ bodhipakkhiyadhammānaṃ bhāvanā, sacchikātabbānaṃ phalanibbānānaṃ",
  "atk-s0519a:799_8": "sacchikiriyā ca. Tathā pahātabbassa dasavatthukassa kilesapuñjassa tadaṅgādivasena",
  "atk-s0519a:799_9": "pahānaṃ byantīkiriyā anavasesananti. Idāni taṃ saṅkhepena dassento “indriyādhiṭṭhānaṃ",
  "atk-s0519a:799_10": "vikkīḷitaṃ vipariyāsānadhiṭṭhāna”nti āha.",
  "atk-s0519a:800_0": "Indriyādhiṭṭhānanti indriyānaṃ pavattanaṃ bhāvanā sacchikiriyā ca. Vipariyāsānadhiṭṭhānanti",
  "atk-s0519a:800_1": "vipallāsānaṃ apavattanaṃ pahānaṃ anuppādanaṃ. Indriyāni saddhammagocaroti indriyāni",
  "atk-s0519a:800_2": "cettha saddhammassa gocarabhūtāni pavattihetūti adhippetāni saddhindriyādīnīti attho.",
  "atk-s0519a:800_3": "Vipariyāsā kilesagocaroti vipallāsā saṃkilesapakkhassa pavattiṭṭhānaṃ pavattihetūti.",
  "atk-s0519a:800_4": "Ayaṃ vuccati sīhavikkīḷitassa nayassa bhūmīti yāyaṃ “cattāro āhārā”tiādinā saṃkilesapakkhe",
  "atk-s0519a:800_5": "dasannaṃ catukkānaṃ, “catasso paṭipadā”tiādinā vodānapakkhepi dasannaṃ catukkānaṃ",
  "atk-s0519a:800_6": "taṇhācaritādīnaṃ upakkilesavodānavibhāvanāmukhena niddhāraṇā, ayaṃ sīhavikkīḷitassa nayassa bhūmi nāma.",
  "atk-s0519a:801_0": "88. Idāni ugghaṭitaññuādipuggalattayavasena tipukkhalanayassa bhūmiṃ vibhāvetukāmo",
  "atk-s0519a:801_1": "yasmā pana nayānaṃ aññamaññānuppavesassa icchitattā sīhavikkīḷitanayato tipukkhalanayo",
  "atk-s0519a:801_2": "niggacchati, tasmā paṭipadāvibhāgato cattāro puggale sīhavikkīḷitanayassa bhūmiṃ",
  "atk-s0519a:801_3": "niddisitvā tato eva ugghaṭitaññuādipuggalattaye niddhāretuṃ “tattha ye dukkhāya paṭipadāyā”tiādi",
  "atk-s0519a:801_4": "āraddhaṃ. Tattha ime dve puggalāti ime purimānaṃ dvinnaṃ paṭipadānaṃ vasena dve puggalā.",
  "atk-s0519a:801_5": "Esa nayo itaratthāpi. Puna “tattha ye dukkhāya paṭipadāyā”tiādi yathāvuttapuggalacatukkato",
  "atk-s0519a:801_6": "ugghaṭitaññuādipuggalattayaṃ niddhāretuṃ vuttaṃ. Tattha yo sādhāraṇāyāti dukkhāpaṭipadāya",
  "atk-s0519a:801_7": "khippābhiññāya, sukhāpaṭipadāya dandhābhiññāya ca niyyātīti sambandho. Kathaṃ pana",
  "atk-s0519a:801_8": "paṭipadādvayaṃ ekassa sambhavatīti? Nayidamevaṃ daṭṭhabbaṃ. Ekassa puggalassa ekasmiṃ",
  "atk-s0519a:801_9": "dve paṭipadā sambhavantīti. Yathāvuttāsu pana dvīsu paṭipadāsu yo yāya kāyaci niyyāti,",
  "atk-s0519a:801_10": "ayaṃ vipañcitaññūti ayamettha adhippāyo. Yasmā pana aṭṭhasāliniyaṃ paṭipadā calati",
  "atk-s0519a:801_11": "na calatīti vicāraṇāyaṃ “calatī”ti vuttaṃ, tasmā ekassapi puggalassa jhānantaramaggantaresu",
  "atk-s0519a:801_12": "paṭipadābhedo icchitovāti.",
  "atk-s0519a:802_0": "“Tattha bhagavā”tiādinā desanāvibhāgehipi tameva puggalavibhāgaṃ vibhāveti. Taṃ heṭṭhā",
  "atk-s0519a:802_1": "vuttanayameva. Tattha adhicittanti adhicittasikkhañcāti ca-saddo luttaniddiṭṭho.",
  "atk-s0519a:802_2": "Tena adhicittasikkhañca adhipaññāsikkhañca vipañcitaññussa paññapetīti attho. Adhisīlanti",
  "atk-s0519a:802_3": "etthāpi eseva nayo. Adhisīlasikkhaṃ adhicittasikkhaṃ adhipaññāsikkhañcāti yojetabbaṃ.",
  "atk-s0519a:803": "Cattāri hutvā tīṇi bhavantīti liṅgavipallāsena vuttaṃ, cattāro puggalā hutvā tayo puggalā hontīti attho.",
  "atk-s0519a:804": "Ayaṃ saṃkilesoti ayaṃ akusalamūlādidvādasattikasaṅgaho saṃkilissati etenāti saṃkilesoti katvā. Idaṃ vodānanti etthāpi eseva nayo.",
  "atk-s0519a:805": "Tīṇi hutvā dve bhavantīti nandiyāvaṭṭanayassa disābhūtadhammadassanatthaṃ vuttaṃ. Tenevāha – “taṇhā ca avijjā cā”tiādi, taṃ sabbaṃ suviññeyyameva.",
  "atk-s0519a:806_0": "Kasmā panettha nayānaṃ uddesānukkamena niddeso na katoti? Nayānaṃ nayehi sambhavadassanatthaṃ.",
  "atk-s0519a:806_1": "Paṭhamanayato hi puggalādhiṭṭhānavasena tatiyanayassa, tatiyanayato ca dutiyanayassa",
  "atk-s0519a:806_2": "sambhavoti imassa visesassa dassanatthaṃ paṭhamanayānantaraṃ tatiyanayo, tatiyanayānantarañca",
  "atk-s0519a:806_3": "dutiyanayo niddiṭṭho. Dhammādhiṭṭhānavasena pana tatiyanayato dutiyanayo, dutiyanayato",
  "atk-s0519a:806_4": "paṭhamanayopi sambhavatīti imassa visesassa dassanatthaṃ ante “taṇhā ca avijjā cā”tiādinā",
  "atk-s0519a:806_5": "paṭhamanayassa bhūmi dassitā. Teneva hi “cattāri hutvā tīṇi bhavanti, tīṇi hutvā",
  "atk-s0519a:806_6": "dve bhavantī”ti vuttaṃ. Yadi evaṃ “dve hutvā cattāri bhavanti, dve hutvā tīṇi bhavanti,",
  "atk-s0519a:806_7": "tīṇi hutvā cattāri bhavantī”ti ayampi nayo vattabbo siyāti? Saccametaṃ, ayaṃ pana",
  "atk-s0519a:806_8": "nayo atthato dassito evāti katvā na vutto. Yasmā tiṇṇaṃ atthanayānaṃ aññamaññaṃ anuppaveso",
  "atk-s0519a:806_9": "icchito, sati ca anuppavese tato viniggamopi sambhavati evāti. Ayañca attho peṭakopadesena vibhāvetabbo.",
  "atk-s0519a:807_0": "Tatthāyaṃ ādito paṭṭhāya vibhāvanā – cattāro puggalā taṇhācarito duvidho mudindriyo",
  "atk-s0519a:807_1": "tikkhindriyo ca. Tathā diṭṭhicaritoti. Tattha taṇhācarito mudindriyo dukkhāya paṭipadāya",
  "atk-s0519a:807_2": "dandhābhiññāya niyyāti, tikkhindriyo dukkhāya paṭipadāya khippābhiññāya niyyāti,",
  "atk-s0519a:807_3": "diṭṭhicarito pana mudindriyo sukhāya paṭipadāya dandhābhiññāya niyyāti, tikkhindriyo",
  "atk-s0519a:807_4": "sukhāya paṭipadāya khippābhiññāya niyyāti. Iti imāsu paṭipadāsu yathārahaṃ ṭhitehi",
  "atk-s0519a:807_5": "taṇhācaritadiṭṭhicaritehi cattāro āhārā tappaṭibandhachandarāgappahānena pahātabbā.",
  "atk-s0519a:807_6": "Cattāro satipaṭṭhāne bhāvetvā cattāro vipallāsā daṭṭhabbāti sabbo yathāvuttanayo anugantabbo.",
  "atk-s0519a:808_0": "Tatthāyaṃ pāḷi – tattha ye diṭṭhicaritā sattā, te kāmesu dosadiṭṭhī, na ca ye kāmesu",
  "atk-s0519a:808_1": "anusayā samūhatā, te attakilamathānuyogamanuyuttā viharanti. Tesaṃ satthā vā dhammaṃ",
  "atk-s0519a:808_2": "deseti aññataro vā garuṭṭhāniyo sabrahmacārī “kāmehi natthi attho”ti, te ca pubbeyeva",
  "atk-s0519a:808_3": "kāmehi anatthikā, iti kāme appakasirena paṭinissajjanti, te cetasikena dukkhena anajjhositā.",
  "atk-s0519a:808_4": "Tena vuccati “sukhā paṭipadā”ti. Ye pana taṇhācaritā sattā, te kāmesu ajjhositā,",
  "atk-s0519a:808_5": "tesaṃ satthā vā dhammaṃ deseti aññataro vā bhikkhu “kāmehi natthi attho”ti, te piyarūpaṃ",
  "atk-s0519a:808_6": "dukkhena paṭinissajjanti. Tena vuccati “dukkhā paṭipadā”ti. Iti ime sabbe sattā dvīsu",
  "atk-s0519a:808_7": "paṭipadāsu samosaraṇaṃ gacchanti dukkhāyañca sukhāyañca.",
  "atk-s0519a:809_0": "Tattha ye diṭṭhicaritā sattā, te dvidhā tikkhindriyā ca mudindriyā ca. Tattha ye",
  "atk-s0519a:809_1": "diṭṭhicaritā sattā tikkhindriyā, te sukhena paṭinissajjanti, khippañca abhisamenti.",
  "atk-s0519a:809_2": "Tena vuccati – “sukhā paṭipadā khippābhiññā”ti. Tattha ye diṭṭhicaritā sattā mudindriyā",
  "atk-s0519a:809_3": "paṭhamaṃ tikkhindriyaṃ upādāya dandhataraṃ abhisamenti, te sukhena paṭinissajjanti,",
  "atk-s0519a:809_4": "dandhañca abhisamenti. Tena vuccati – “sukhā paṭipadā dandhābhiññā”ti. Tattha taṇhācaritā",
  "atk-s0519a:809_5": "sattā duvidhā tikkhindriyā ca mudindriyā ca. Tattha ye taṇhācaritā sattā tikkhindriyā,",
  "atk-s0519a:809_6": "te dukkhena paṭinissajjanti, khippañca abhisamenti. Tena vuccati – “dukkhā paṭipadā",
  "atk-s0519a:809_7": "khippābhiññā”ti. Tattha ye taṇhācaritā sattā mudindriyā paṭhamaṃ tikkhindriyaṃ upādāya",
  "atk-s0519a:809_8": "dandhataraṃ abhisamenti, te dukkhena paṭinissajjanti, dandhañca abhisamenti. Tena",
  "atk-s0519a:809_9": "vuccati – “dukkhā paṭipadā dandhābhiññā”ti. Imā catasso paṭipadāyo apañcamā achaṭṭhā.",
  "atk-s0519a:809_10": "Ye hi keci nibbutā nibbāyanti nibbāyissanti vā imāhi catūhi paṭipadāhi anaññāhi,",
  "atk-s0519a:809_11": "ayaṃ paṭipadā catukkamaggena kilese niddisati. Yā catukkamaggena ariyadhammesu niddisitabbā,",
  "atk-s0519a:809_12": "ayaṃ vuccati sīhavikkīḷito nāma nayo.",
  "atk-s0519a:810": "Tatrime cattāro āhārā, cattāro vipallāsā upādānā yogā ganthā āsavā oghā sallā viññāṇaṭṭhitiyo agatigamanānīti evaṃ imāni sabbāni dasa padāni. Ayaṃ suttassa saṃsandanā.",
  "atk-s0519a:811": "Cattāro āhārā, tattha yo ca kabaḷīkāro āhāro, yo ca phasso āhāro, ime taṇhācaritena pahātabbā. Tattha yo ca manosañcetanāhāro, yo ca viññāṇāhāro, ime diṭṭhicaritena pahātabbā.",
  "atk-s0519a:812_0": "Tattha paṭhamo āhāro paṭhamo vipallāso, dutiyo āhāro dutiyo vipallāso, tatiyo āhāro",
  "atk-s0519a:812_1": "tatiyo vipallāso, catuttho āhāro catuttho vipallāso, ime cattāro vipallāsā apañcamā",
  "atk-s0519a:812_2": "achaṭṭhā. Idañca pamāṇā cattāro āhārā.",
  "atk-s0519a:813_0": "Tattha paṭhame vipallāse ṭhito kāme upādiyati, idaṃ kāmupādānaṃ. Dutiye vipallāse",
  "atk-s0519a:813_1": "ṭhito anāgataṃ bhavaṃ upādiyati, idaṃ sīlabbatupādānaṃ. Tatiye vipallāse ṭhito viparītadiṭṭhiṃ",
  "atk-s0519a:813_2": "upādiyati, idaṃ diṭṭhupādānaṃ. Catutthe vipallāse ṭhito khandhe attato upādiyati,",
  "atk-s0519a:813_3": "idaṃ attavādupādānaṃ.",
  "atk-s0519a:814_0": "Tattha kāmupādāne ṭhito kāme abhijjhāya ganthati, ayaṃ abhijjhākāyagantho. Sīlabbatupādāne",
  "atk-s0519a:814_1": "ṭhito byāpādaṃ ganthati, ayaṃ byāpādakāyagantho. Diṭṭhupādāne ṭhito parāmāsaṃ ganthati,",
  "atk-s0519a:814_2": "ayaṃ parāmāsakāyagantho. Attavādupādāne ṭhito papañcento ganthati, ayaṃ idaṃsaccābhinivesakāyagantho.",
  "atk-s0519a:815_0": "Tassa ganthaganthitā kilesā āsavanti. Kiṃ pana vuccati āsavantīti? Vippaṭisārā. Ye",
  "atk-s0519a:815_1": "vippaṭisārā, te anusayā. Tattha abhijjhākāyaganthena kāmāsavo, byāpādakāyaganthena",
  "atk-s0519a:815_2": "bhavāsavo, parāmāsakāyaganthena diṭṭhāsavo, idaṃsaccābhinivesakāyaganthena avijjāsavo.",
  "atk-s0519a:816": "Te cattāro āsavā vepullaṃ gatā oghā honti, tena vuccanti “oghā”ti. Tattha kāmāsavo kāmogho, bhavāsavo bhavogho, avijjāsavo avijjogho, diṭṭhāsavo diṭṭhogho.",
  "atk-s0519a:817_0": "Te cattāro oghā āsayamanupaviṭṭhā anusayasahagatā vuccanti sallāti hadayamāhacca",
  "atk-s0519a:817_1": "tiṭṭhanti. Tattha kāmogho rāgasallaṃ, bhavogho dosasallaṃ, avijjogho mohasallaṃ,",
  "atk-s0519a:817_2": "diṭṭhogho diṭṭhisallaṃ.",
  "atk-s0519a:818_0": "Imehi catūhi sallehi pariyādinnaṃ viññāṇaṃ catūsu dhammesu tiṭṭhati rūpe vedanāya",
  "atk-s0519a:818_1": "saññāya saṅkhāresu. Imā catasso viññāṇaṭṭhitiyo. Tattha rāgasallena nandūpasecanaṃ",
  "atk-s0519a:818_2": "rūpūpagaṃ viññāṇaṃ tiṭṭhati. Dosasallena vedanūpagaṃ. Mohasallena saññūpagaṃ. Diṭṭhisallena",
  "atk-s0519a:818_3": "nandūpasecanaṃ saṅkhārūpagaṃ viññāṇaṃ tiṭṭhati.",
  "atk-s0519a:819_0": "Catūhi viññāṇaṭṭhitīhi catubbidhaṃ agatiṃ gacchanti chandā dosā bhayā mohā. Rāgena",
  "atk-s0519a:819_1": "chandā agatiṃ gacchati, dosena dosā agatiṃ gacchati, mohena mohā agatiṃ gacchati,",
  "atk-s0519a:819_2": "diṭṭhiyā bhayā agatiṃ gacchati, iti imāni ca kammāni ime ca kilesā ayaṃ saṃsārahetu.",
  "atk-s0519a:820_0": "Tatthimā catasso disā kabaḷīkāro āhāro “asubhe subha”nti vipallāso kāmupādānaṃ kāmayogo",
  "atk-s0519a:820_1": "abhijjhākāyagantho kāmāsavo kāmogho rāgasallaṃ rūpūpagā viññāṇaṭṭhiti chandā agatigamanaṃ, ayaṃ paṭhamā disā.",
  "atk-s0519a:821": "Phasso āhāro “dukkhe sukha”nti vipallāso sīlabbatupādānaṃ bhavayogo byāpādakāyagantho bhavāsavo bhavogho dosasallaṃ vedanūpagā viññāṇaṭṭhiti dosā agatigamanaṃ, ayaṃ dutiyā disā.",
  "atk-s0519a:822_0": "Manosañcetanāhāro “anattani attā”ti vipallāso diṭṭhupādānaṃ diṭṭhiyogo parāmāsakāyagantho",
  "atk-s0519a:822_1": "diṭṭhāsavo diṭṭhogho diṭṭhisallaṃ saññūpagā viññāṇaṭṭhiti bhayā agatigamanaṃ, ayaṃ tatiyā disā.",
  "atk-s0519a:823_0": "Viññāṇāhāro “anicce nicca”nti vipallāso attavādupādānaṃ avijjāyogo idaṃsaccābhinivesokāyagantho",
  "atk-s0519a:823_1": "avijjāsavo avijjogho mohasallaṃ saṅkhārūpagā viññāṇaṭṭhiti mohā agatigamanaṃ, ayaṃ",
  "atk-s0519a:823_2": "catutthī disā. Iti imesaṃ dasannaṃ suttānaṃ paṭhamena padena paṭhamāya disāya ālokanaṃ,",
  "atk-s0519a:823_3": "dutiyena padena dutiyāya disāya, tatiyena padena tatiyāya disāya, catutthena padena",
  "atk-s0519a:823_4": "catutthiyā disāya ālokanaṃ, ayaṃ vuccati disā ālokanā. Iminā nayena sabbe kilesā",
  "atk-s0519a:823_5": "catūsu padesu pakkhipitabbā. Ayaṃ akusalapakkho.",
  "atk-s0519a:824_0": "Catasso paṭipadā, cattāri jhānāni, cattāro satipaṭṭhānā, cattāro vihārā dibbo brahmā",
  "atk-s0519a:824_1": "ariyo āneñjo, cattāro sammappadhānā, cattāro acchariyā abbhutā dhammā, cattāro adhiṭṭhānā,",
  "atk-s0519a:824_2": "cattāro samādhayo chandasamādhi vīriyasamādhi cittasamādhi vīmaṃsāsamādhi, cattāro",
  "atk-s0519a:824_3": "dhammā sukhabhāgiyā nāññatra bojjhaṅgā nāññatra tapasā nāññatra indriyasaṃvarā nāññatra",
  "atk-s0519a:824_4": "sabbanissaggā, cattāri appamāṇāni.",
  "atk-s0519a:825_0": "Tattha dukkhā paṭipadā dandhābhiññā bhāviyamānā bahulīkariyamānā paṭhamaṃ jhānaṃ",
  "atk-s0519a:825_1": "paripūreti, paṭhamaṃ jhānaṃ paripuṇṇaṃ paṭhamaṃ satipaṭṭhānaṃ paripūreti, paṭhamaṃ",
  "atk-s0519a:825_2": "satipaṭṭhānaṃ paripuṇṇaṃ paṭhamaṃ vihāraṃ paripūreti, paṭhamo vihāro paripuṇṇo paṭhamaṃ",
  "atk-s0519a:825_3": "sammappadhānaṃ paripūreti, paṭhamaṃ sammappadhānaṃ paripuṇṇaṃ paṭhamaṃ acchariyaṃ",
  "atk-s0519a:825_4": "abbhutaṃ dhammaṃ paripūreti, paṭhamo acchariyo abbhuto dhammo paripuṇṇo paṭhamaṃ",
  "atk-s0519a:825_5": "adhiṭṭhānaṃ paripūreti, paṭhamaṃ adhiṭṭhānaṃ paripuṇṇaṃ chandasamādhiṃ paripūreti,",
  "atk-s0519a:825_6": "chandasamādhi paripuṇṇo indriyasaṃvaraṃ paripūreti, indriyasaṃvaro paripuṇṇo paṭhamaṃ",
  "atk-s0519a:825_7": "appamāṇaṃ paripūreti. Evaṃ yāva sabbanissaggā catutthaṃ appamāṇaṃ paripūreti.",
  "atk-s0519a:826_0": "Tattha paṭhamā ca paṭipadā paṭhamañca jhānaṃ paṭhamañca satipaṭṭhānaṃ dibbo ca vihāro",
  "atk-s0519a:826_1": "paṭhamañca sammappadhānaṃ paṭhamo ca acchariyo abbhuto dhammo saccādhiṭṭhānañca chandasamādhi",
  "atk-s0519a:826_2": "ca indriyasaṃvaro ca mettā ca appamāṇaṃ. Ayaṃ paṭhamā disā.",
  "atk-s0519a:827_0": "Dutiyā ca paṭipadā khippābhiññā dutiyañca jhānaṃ dutiyañca satipaṭṭhānaṃ brahmā ca",
  "atk-s0519a:827_1": "vihāro dutiyañca sammappadhānaṃ dutiyo ca acchariyo abbhuto dhammo cāgādhiṭṭhānañca",
  "atk-s0519a:827_2": "cittasamādhi ca tapo ca karuṇā ca appamāṇaṃ. Ayaṃ dutiyā disā.",
  "atk-s0519a:828_0": "Tatiyā ca paṭipadā dandhābhiññā tatiyañca jhānaṃ tatiyañca satipaṭṭhānaṃ ariyo ca",
  "atk-s0519a:828_1": "vihāro tatiyañca sammappadhānaṃ tatiyo ca acchariyo abbhuto dhammo saccādhiṭṭhānañca",
  "atk-s0519a:828_2": "vīriyasamādhi ca bojjhaṅgā ca muditā ca appamāṇaṃ. Ayaṃ tatiyā disā.",
  "atk-s0519a:829_0": "Catutthī ca paṭipadā khippābhiññā catutthañca jhānaṃ catutthañca satipaṭṭhānaṃ āneñjo",
  "atk-s0519a:829_1": "ca vihāro catutthañca sammappadhānaṃ catuttho ca acchariyo abbhuto dhammo upasamādhiṭṭhānañca",
  "atk-s0519a:829_2": "vīmaṃsāsamādhi ca sabbanissaggo ca upekkhā ca appamāṇaṃ. Ayaṃ catutthī disā. Imāsaṃ",
  "atk-s0519a:829_3": "catunnaṃ disānaṃ yā ālokanā, ayaṃ vuccati disālocano nāma nayo.",
  "atk-s0519a:830_0": "Tatthāyaṃ yojanā – cattāro ca āhārā, catasso ca paṭipadā, cattāro ca vipallāsā, cattāro",
  "atk-s0519a:830_1": "ca satipaṭṭhānā, cattāri ca upādānāni, cattāri ca jhānāni, cattāro ca yogā, cattāro",
  "atk-s0519a:830_2": "ca vihārā, cattāro ca ganthā, cattāro ca sammappadhānā, cattāro ca āsavā, cattāro",
  "atk-s0519a:830_3": "ca acchariyā abbhutā dhammā, cattāro ca oghā, cattāri ca adhiṭṭhānāni, cattāri ca",
  "atk-s0519a:830_4": "sallāni, cattāro ca samādhayo, catasso ca viññāṇaṭṭhitiyo, cattāro ca sukhabhāgiyā",
  "atk-s0519a:830_5": "dhammā, cattāri ca agatigamanāni cattāri ca appamāṇāni. Iti kusalākusalānaṃ pakkhapaṭipakkhavasena",
  "atk-s0519a:830_6": "yojanā. Ayaṃ sīhavikkīḷite disālocano nayo.",
  "atk-s0519a:831_0": "Tassa cattāri sāmaññaphalāni pariyosānaṃ, tattha paṭhamāya disāya sotāpattiphalaṃ",
  "atk-s0519a:831_1": "pariyosānaṃ, dutiyāya sakadāgāmiphalaṃ, tatiyāya anāgāmiphalaṃ, catutthiyā arahattaphalaṃ pariyosānanti.",
  "atk-s0519a:832_0": "Tattha katamo tipukkhalanayo? Paṭipadāvibhāgena catūsu puggalesu yo sukhāya paṭipadāya",
  "atk-s0519a:832_1": "khippābhiññāya niyyāti, ayaṃ ugghaṭitaññū. Yo sukhāya vā paṭipadāya, dandhābhiññāya,",
  "atk-s0519a:832_2": "dukkhāya vā paṭipadāya khippābhiññāya niyyāti, ayaṃ vipañcitaññū. Yo dukkhāya paṭipadāya",
  "atk-s0519a:832_3": "dandhābhiññāya niyyāti, ayaṃ neyyo. Iti cattāro hutvā tayo honti. Tattha ugghaṭitaññussa",
  "atk-s0519a:832_4": "samathapubbaṅgamā vipassanā sappāyā. Neyyassa vipassanāpubbaṅgamo samatho, vipañcitaññussa",
  "atk-s0519a:832_5": "samathavipassanā yuganaddhā. Ugghaṭitaññussa mudukā desanā, neyyassa tikkhā desanā,",
  "atk-s0519a:832_6": "vipañcitaññussa tikkhamudukā desanā.",
  "atk-s0519a:833_0": "Ugghaṭitaññussa adhipaññāsikkhā, vipañcitaññussa adhicittasikkhā ca adhipaññāsikkhā",
  "atk-s0519a:833_1": "ca, neyyassa adhisīlasikkhā ca adhicittasikkhā ca adhipaññāsikkhā ca. Iti imesaṃ",
  "atk-s0519a:833_2": "puggalānaṃ catūhi paṭipadāhi niyyānaṃ.",
  "atk-s0519a:834": "Tatthāyaṃ saṃkilesapakkho, tīṇi akusalamūlāni, tayo phassā, tisso vedanā, tayo upavicārā, tayo kilesā, tayo vitakkā, tayo pariḷāhā, tīṇi saṅkhatalakkhaṇāni, tisso dukkhatā.",
  "atk-s0519a:835_0": "Tīṇi akusalamūlānīti lobho akusalamūlaṃ, doso akusalamūlaṃ, moho akusalamūlaṃ. Tayo",
  "atk-s0519a:835_1": "phassāti sukhavedanīyo phasso, dukkhavedanīyo phasso, adukkhamasukhavedanīyo phasso.",
  "atk-s0519a:835_2": "Tisso vedanāti sukhā vedanā, dukkhā vedanā, adukkhamasukhā vedanā. Tayo upavicārāti",
  "atk-s0519a:835_3": "somanassūpavicāro, domanassūpavicāro, upekkhūpavicāro. Tayo kilesāti lobho, doso,",
  "atk-s0519a:835_4": "moho. Tayo vitakkāti kāmavitakko, byāpādavitakko, vihiṃsāvitakko. Tayo pariḷāhāti",
  "atk-s0519a:835_5": "rāgajo, dosajo, mohajo. Tīṇi saṅkhatalakkhaṇānīti uppādo, ṭhiti, vayo. Tisso dukkhatāti",
  "atk-s0519a:835_6": "dukkhadukkhatā, vipariṇāmadukkhatā, saṅkhāradukkhatā.",
  "atk-s0519a:836_0": "Tattha lobho akusalamūlaṃ manāpikena ārammaṇena samuṭṭhahati. Tadeva manāpikārammaṇaṃ",
  "atk-s0519a:836_1": "paṭicca uppajjati sukhavedanīyo phasso, sukhavedanīyaṃ phassaṃ paṭicca uppajjati",
  "atk-s0519a:836_2": "sukhā vedanā, sukhaṃ vedanaṃ paṭicca uppajjati somanassūpavicāro, somanassūpavicāraṃ",
  "atk-s0519a:836_3": "paṭicca uppajjati rāgo, rāgaṃ paṭicca uppajjati kāmavitakko, kāmavitakkaṃ paṭicca",
  "atk-s0519a:836_4": "uppajjati rāgajo pariḷāho, rāgajaṃ pariḷāhaṃ paṭicca uppajjati uppādo saṅkhatalakkhaṇaṃ,",
  "atk-s0519a:836_5": "uppādaṃ saṅkhatalakkhaṇaṃ paṭicca uppajjati vipariṇāmadukkhatā.",
  "atk-s0519a:837_0": "Doso akusalamūlaṃ amanāpikena ārammaṇena samuṭṭhahati. Tadeva amanāpikārammaṇaṃ paṭicca",
  "atk-s0519a:837_1": "uppajjati dukkhavedanīyo phasso, dukkhavedanīyaṃ phassaṃ paṭicca uppajjati dukkhā",
  "atk-s0519a:837_2": "vedanā, dukkhaṃ vedanaṃ paṭicca uppajjati domanassūpavicāro, domanassūpavicāraṃ paṭicca",
  "atk-s0519a:837_3": "uppajjati doso, dosaṃ paṭicca uppajjati byāpādavitakko, byāpādavitakkaṃ paṭicca uppajjati",
  "atk-s0519a:837_4": "dosajo pariḷāho, dosajaṃ pariḷāhaṃ paṭicca uppajjati ṭhitassa aññathattaṃ saṅkhatalakkhaṇaṃ,",
  "atk-s0519a:837_5": "ṭhitassa aññathattaṃ saṅkhatalakkhaṇaṃ paṭicca uppajjati dukkhadukkhatā.",
  "atk-s0519a:838_0": "Moho akusalamūlaṃ upekkhāṭhāniyaṃ ārammaṇena samuṭṭhahati. Tadeva upekkhāṭhāniyaṃ",
  "atk-s0519a:838_1": "ārammaṇaṃ paṭicca uppajjati adukkhamasukhavedanīyo phasso, adukkhamasukhavedanīyaṃ",
  "atk-s0519a:838_2": "phassaṃ paṭicca uppajjati adukkhamasukhā vedanā, adukkhamasukhaṃ vedanaṃ paṭicca",
  "atk-s0519a:838_3": "uppajjati upekkhūpavicāro, upekkhūpavicāraṃ paṭicca uppajjati moho, mohaṃ paṭicca",
  "atk-s0519a:838_4": "uppajjati vihiṃsāvitakko, vihiṃsāvitakkaṃ paṭicca uppajjati mohajo pariḷāho, mohajaṃ",
  "atk-s0519a:838_5": "pariḷāhaṃ paṭicca uppajjati vayo saṅkhatalakkhaṇaṃ, vayaṃ saṅkhatalakkhaṇaṃ paṭicca",
  "atk-s0519a:838_6": "uppajjati saṅkhāradukkhatā. Iti ayaṃ tīhi ākārehi kilesānaṃ niddeso. Yo koci akusalapakkho,",
  "atk-s0519a:838_7": "sabbo so tīsu akusalamūlesu samosaratīti.",
  "atk-s0519a:839_0": "Tattha katamo kusalapakkho? Tīṇi kusalamūlāni alobho, adoso, amoho. Tisso paññā sutamayī,",
  "atk-s0519a:839_1": "cintāmayī, bhāvanāmayī. Tayo samādhī savitakkasavicāro, avitakkavicāramatto, avitakkaavicāro.",
  "atk-s0519a:839_2": "Tisso sikkhā adhisīlasikkhā, adhicittasikkhā, adhipaññāsikkhā. Tīṇi nimittāni samathanimittaṃ,",
  "atk-s0519a:839_3": "paggahanimittaṃ, upekkhānimittaṃ. Tayo vitakkā nekkhammavitakko, abyāpādavitakko,",
  "atk-s0519a:839_4": "avihiṃsāvitakko. Tīṇi indriyāni anaññātaññassāmītindriyaṃ, aññindriyaṃ, aññātāvindriyaṃ.",
  "atk-s0519a:839_5": "Tayo upavicārā nekkhammūpavicāro, abyāpādūpavicāro, avihiṃsūpavicāro tisso esanā",
  "atk-s0519a:839_6": "kāmesanā, bhavesanā, brahmacariyesanā. Tayo khandhā sīlakkhandho, samādhikkhandho, paññākkhandho.",
  "atk-s0519a:840_0": "Tattha alobho kusalamūlaṃ sutamayipaññaṃ paripūreti. Sutamayi paññā paripuṇṇā savitakkasavicāraṃ",
  "atk-s0519a:840_1": "samādhiṃ paripūreti, savitakkasavicāro samādhi paripuṇṇo adhisīlasikkhaṃ paripūreti,",
  "atk-s0519a:840_2": "adhisīlasikkhā paripuṇṇā samathanimittaṃ paripūreti, samathanimittaṃ paripuṇṇaṃ nekkhammavitakkaṃ",
  "atk-s0519a:840_3": "paripūreti, nekkhammavitakko paripuṇṇo anaññātaññassāmītindriyaṃ paripūreti, anaññātaññassāmītindriyaṃ",
  "atk-s0519a:840_4": "paripuṇṇaṃ nekkhammasitūpavicāraṃ paripūreti, nekkhammūpavicāraṃ paripuṇṇo kāmesanaṃ",
  "atk-s0519a:840_5": "pajahati. Kāmesanappahānaṃ sīlakkhandhaṃ paripūreti.",
  "atk-s0519a:841_0": "Adoso kusalamūlaṃ cintāmayipaññaṃ paripūreti, cintāmayipaññā paripuṇṇā avitakkavicāramattaṃ",
  "atk-s0519a:841_1": "samādhiṃ paripūreti, avitakkavicāramatto samādhi paripuṇṇo adhicittasikkhaṃ paripūreti,",
  "atk-s0519a:841_2": "adhicittasikkhā paripuṇṇā upekkhānimittaṃ paripūreti, upekkhānimittaṃ paripuṇṇaṃ",
  "atk-s0519a:841_3": "abyāpādavitakkaṃ paripūreti, abyāpādavitakko paripuṇṇo aññindriyaṃ paripūreti, aññindriyaṃ",
  "atk-s0519a:841_4": "paripuṇṇaṃ abyāpādūpavicāraṃ paripūreti, abyāpādūpavicāro paripuṇṇo bhavesanaṃ pajahati,",
  "atk-s0519a:841_5": "bhavesanappahānaṃ samādhikkhandhaṃ paripūreti.",
  "atk-s0519a:842_0": "Amoho kusalamūlaṃ bhāvanāmayipaññaṃ paripūreti, bhāvanāmayipaññā paripuṇṇā avitakkaavicāraṃ",
  "atk-s0519a:842_1": "samādhiṃ paripūreti, avitakkaavicāro samādhi paripuṇṇo adhipaññāsikkhaṃ paripūreti,",
  "atk-s0519a:842_2": "adhipaññāsikkhā paripuṇṇā paggahanimittaṃ paripūreti, paggahanimittaṃ paripuṇṇaṃ",
  "atk-s0519a:842_3": "avihiṃsāvitakkaṃ paripūreti, avihiṃsāvitakko paripuṇṇo aññātāvindriyaṃ paripūreti,",
  "atk-s0519a:842_4": "aññātāvindriyaṃ paripuṇṇaṃ avihiṃsūpavicāraṃ paripūreti, avihiṃsūpavicāro paripuṇṇo",
  "atk-s0519a:842_5": "brahmacariyesanaṃ paripūreti, brahmacariyesanā paripuṇṇā paññākkhandhaṃ paripūreti.",
  "atk-s0519a:843_0": "Iti ime tayo dhammā akusalapakkhikā kusalapakkhikā ca tikaniddesehi niddiṭṭhā tipukkhalanayassa",
  "atk-s0519a:843_1": "disā nāma. Tassa pariyosānaṃ tayo vimokkhā appaṇihito suññato animitto, ayaṃ tipukkhalo nāma dutiyo nayo.",
  "atk-s0519a:844_0": "Tattha ye ime tayo puggalā ugghaṭitaññū vipañcitaññū neyyoti imesaṃ tiṇṇaṃ puggalānaṃ",
  "atk-s0519a:844_1": "dve puggalā sukhāya paṭipadāya khippābhiññāya, sukhāya paṭipadāya dandhābhiññāya",
  "atk-s0519a:844_2": "ca niyyanti, dveyeva puggalā dukkhāya paṭipadāya khippābhiññāya, dukkhāya paṭipadāya",
  "atk-s0519a:844_3": "dandhābhiññāya ca niyyanti, ime cattāro. Te visesena dve honti diṭṭhicarito ca taṇhācarito",
  "atk-s0519a:844_4": "ca. Ime cattāro hutvā tayo honti, tayo hutvā dve honti. Imesaṃ dvinnaṃ puggalānaṃ",
  "atk-s0519a:844_5": "ayaṃ saṃkileso – avijjā ca taṇhā ca ahirīkañca anottappañca asati ca asampajaññañca",
  "atk-s0519a:844_6": "nīvaraṇāni ca saṃyojanāni ca ajjhosānañca abhiniveso ca ahaṃkāro ca mamaṃkāro ca",
  "atk-s0519a:844_7": "assaddhiyañca dovacassatā ca kosajjañca ayonisomanasikāro ca vicikicchā ca avijjā",
  "atk-s0519a:844_8": "ca asaddhammassavanañca asamāpatti ca.",
  "atk-s0519a:845": "Tattha avijjā ca ahirīkañca asati ca nīvaraṇāni ca ajjhosānañca ahaṃkāro ca assaddhiyañca kosajjañca vicikicchā ca asaddhammassavanañca, ayaṃ ekā disā.",
  "atk-s0519a:846_0": "Taṇhā ca anottappañca asampajaññañca saṃyojanāni ca abhiniveso ca mamaṃkāro ca dovacassatā",
  "atk-s0519a:846_1": "ca ayonisomanasikāro ca avijjā ca asamāpatti ca, ayaṃ dutiyā disā. Dasannaṃ dukānaṃ",
  "atk-s0519a:846_2": "dasa padāni paṭhamā disāti kātabbāni. Saṃkhittena atthaṃ ñāpenti paṭipakkhe kaṇhapakkhassa",
  "atk-s0519a:846_3": "dasannaṃ dukānaṃ dasa padāni dutiyakāni, ayaṃ dutiyā disā.",
  "atk-s0519a:847_0": "Tattha katamo kusalapakkho? Samatho ca vipassanā ca vijjā ca caraṇañca sati ca sampajaññañca",
  "atk-s0519a:847_1": "hirī ca ottappañca ahaṃkārappahānañca mamaṃkārappahānañca sammāvāyāmo ca yonisomanasikāro",
  "atk-s0519a:847_2": "ca sammāsati ca sammāsamādhi ca paññā ca nibbidā ca samāpatti ca saddhammassavanañca",
  "atk-s0519a:847_3": "somanassañca dhammānudhammapaṭipatti ca.",
  "atk-s0519a:848_0": "Dasannaṃ dukānaṃ samathādīni somanassapariyosānāni paṭhamāni dasa padāni paṭhamā",
  "atk-s0519a:848_1": "disā, vipassanādīni dhammānudhammapaṭipattipariyosānāni dutiyāni dasa padāni dutiyā",
  "atk-s0519a:848_2": "disā. Iti akusalapakkhe kusalapakkhe ca nandiyāvaṭṭassa nayassa catasso disā.",
  "atk-s0519a:849_0": "Tāsu kusalapakkhe samathādīhi akusalapakkhe taṇhādayo pahānaṃ gacchanti, tesaṃ pahānā",
  "atk-s0519a:849_1": "rāgavirāgā cetovimutti, kusalapakkhe vipassanādīhi akusalapakkhe avijjādayo pahānaṃ",
  "atk-s0519a:849_2": "gacchanti, tesaṃ pahānā avijjāvirāgā paññāvimutti. Iti imā dve vimuttiyo nandiyāvaṭṭanaye pariyosānaṃ.",
  "atk-s0519a:850_0": "Tattha taṇhā avijjā samatho vipassanāti cattāri padāni, tesu aṭṭhārasa mūlapadāni",
  "atk-s0519a:850_1": "samosaranti. Kathaṃ? Samatho ca alobho ca adoso ca asubhasaññā ca dukkhasaññā cāti",
  "atk-s0519a:850_2": "imāni pañca padāni samathaṃ bhajanti, vipassanā ca amoho ca aniccasaññā ca anattasaññā",
  "atk-s0519a:850_3": "cāti imāni cattāri padāni vipassanaṃ bhajanti. Evaṃ nava padāni kusalāni dvīsu padesu",
  "atk-s0519a:850_4": "samosaranti. Taṇhā ca lobho ca doso ca subhasaññā ca sukhasaññā cāti imāni pañca",
  "atk-s0519a:850_5": "padāni taṇhaṃ bhajanti, avijjā ca moho ca niccasaññā ca attasaññā cāti imāni cattāri",
  "atk-s0519a:850_6": "padāni avijjaṃ bhajanti. Evaṃ nava padāni akusalāni dvīsu padesu samosaranti. Iti",
  "atk-s0519a:850_7": "tipukkhalo ca sīhavikkīḷito ca nandiyāvaṭṭanayaṃ anuppavisanti.",
  "atk-s0519a:851_0": "Kathaṃ tipukkhale naye itare dve nayā anuppavisanti? Vipassanā ca amoho ca aniccasaññā",
  "atk-s0519a:851_1": "ca anattasaññā cāti imāni cattāri padāni amoho, samatho ca alobho ca asubhasaññā",
  "atk-s0519a:851_2": "ca dukkhasaññā cāti imāni cattāri padāni alobho, adoso adoso eva. Evaṃ nava padāni",
  "atk-s0519a:851_3": "kusalāni tīsu padesu samosaranti. Taṇhā ca lobho ca subhasaññā ca sukhasaññā cāti",
  "atk-s0519a:851_4": "imāni cattāri padāni lobho, avijjā ca moho ca niccasaññā ca attasaññā cāti imāni",
  "atk-s0519a:851_5": "cattāri padāni moho, doso doso eva. Evaṃ nava padāni akusalāni tīsu padesu samosaranti.",
  "atk-s0519a:851_6": "Iti tipukkhale naye itare dve nayā anuppavisanti.",
  "atk-s0519a:852_0": "Kathaṃ catūsu padesu aṭṭhārasa mūlapadāni samosaranti? Taṇhā ca subhasaññā ca, ayaṃ",
  "atk-s0519a:852_1": "paṭhamo vipallāso. Lobho ca sukhasaññā ca, ayaṃ dutiyo vipallāso. Avijjā ca niccasaññā",
  "atk-s0519a:852_2": "ca, ayaṃ tatiyo vipallāso. Moho ca attasaññā ca, ayaṃ catuttho vipallāso. Iti nava",
  "atk-s0519a:852_3": "padāni akusalāni catūsu padesu samosaranti. Samatho ca asubhasaññā ca paṭhamaṃ satipaṭṭhānaṃ,",
  "atk-s0519a:852_4": "alobho ca dukkhasaññā ca dutiyaṃ satipaṭṭhānaṃ, vipassanā ca aniccasaññā ca tatiyaṃ",
  "atk-s0519a:852_5": "satipaṭṭhānaṃ, amoho ca anattasaññā ca catutthaṃ satipaṭṭhānaṃ. Iti nava padāni kusalāni",
  "atk-s0519a:852_6": "catūsu padesu samosaranti. Evaṃ sīhavikkīḷitanaye itare dve nayā anuppavisanti. Tiṇṇañhi",
  "atk-s0519a:852_7": "nayānaṃ yā bhūmiyo gocaro, so ekekaṃ nayaṃ anuppavisati. Tasmā ekekassa nayassa akusale",
  "atk-s0519a:852_8": "vā dhamme viññāte kusale vā paṭipakkho anvesitabbo. Paṭipakkhaṃ anvesitvā so nayo",
  "atk-s0519a:852_9": "niddisitabbo. Tamhi naye niddiṭṭhe yathā ekamhi naye itaresaṃ nayānaṃ mūlapadāni",
  "atk-s0519a:852_10": "anuppaviṭṭhāni, tato tato nīharitvā niddisitabbāni. Ekekasmiñhi naye aṭṭhārasa mūlapadāni anuppaviṭṭhāni.",
  "atk-s0519a:853_0": "Tattha ekekasmiṃ dhamme viññāte sabbe dhammā viññātā honti. Imesaṃ tiṇṇaṃ nayānaṃ",
  "atk-s0519a:853_1": "sīhavikkīḷitassa nayassa cattāri phalāni pariyosānaṃ paṭhamāya disāya paṭhamaṃ phalaṃ,",
  "atk-s0519a:853_2": "dutiyāya disāya dutiyaṃ phalaṃ, tatiyāya disāya tatiyaṃ phalaṃ, catutthāya disāya",
  "atk-s0519a:853_3": "catutthaṃ phalaṃ pariyosānaṃ.",
  "atk-s0519a:854": "Tipukkhalassa nayassa tayo vimokkhā pariyosānaṃ paṭhamāya disāya appaṇihito, dutiyāya suññato, tatiyāya animitto vimokkho pariyosānaṃ.",
  "atk-s0519a:855_0": "Nandiyāvaṭṭassa nayassa dve vimuttiyo pariyosānaṃ paṭhamāya disāya taṇhāvirāgā cetovimutti,",
  "atk-s0519a:855_1": "dutiyāya disāya avijjāvirāgā paññāvimutti pariyosānaṃ. Imesu tīsu nayesu yā aṭṭhārasannaṃ",
  "atk-s0519a:855_2": "padānaṃ ālocanā, ayaṃ disālocano nayo. Yā āloketvā kusalapakkhe akusalapakkhe ca",
  "atk-s0519a:855_3": "“ayaṃ dhammo imaṃ dhammaṃ bhajatī”ti jānantena sammā yojanā, ayaṃ aṅkuso nayoti ime pañca nayā.",
  "atk-s0519a:856": "Nayasamuṭṭhānavāravaṇṇanā niṭṭhitā.",
  "atk-s0519a:857": "Sāsanapaṭṭhānavāravaṇṇanā",
  "atk-s0519a:858_0": "89. Evaṃ sabbathā nayasamuṭṭhānaṃ vibhajitvā idāni sāsanapaṭṭhānaṃ vibhajanto yasmā",
  "atk-s0519a:858_1": "saṅgahavārādīsu mūlapadeheva paṭṭhānaṃ saṅgahetvā sarūpato na dassitaṃ, tasmā yathā",
  "atk-s0519a:858_2": "mūlapadehi paṭṭhānaṃ niddhāretabbaṃ, evaṃ paṭṭhānatopi mūlapadāni niddhāretabbānīti",
  "atk-s0519a:858_3": "dassanatthaṃ “aṭṭhārasa mūlapadā kuhiṃ daṭṭhabbā? Sāsanapaṭṭhāne”ti āha. Mūlapadasāsanapaṭṭhānānañhi",
  "atk-s0519a:858_4": "aññamaññasaṅgaho pubbe dassito evāti. Atha sāsanapaṭṭhānanti ko vacanattho? Sāsanassa",
  "atk-s0519a:858_5": "paṭṭhānanti sāsanapaṭṭhānaṃ, sāsanaṃ desanā, tassā veneyyajjhāsayānurūpaṃ tesaṃ hitasukhanipphādanatthaṃ",
  "atk-s0519a:858_6": "pakārehi ṭhānaṃ pavatti sāsanapaṭṭhānaṃ. Idha pana tassa tathābhāvadīpanaṃ “sāsanapaṭṭhāna”nti",
  "atk-s0519a:858_7": "veditabbaṃ. Atha vā sāsanaṃ adhisīlasikkhādayo. Tesaṃ pavattanupāyabhāvato patiṭṭhahanti",
  "atk-s0519a:858_8": "etehīti paṭṭhānāni, saṃkilesādidhammā. Tesaṃ pavedanato tadupacārena suttāni paṭṭhānāni.",
  "atk-s0519a:858_9": "Tesaṃ pana samūhabhāvato ayaṃ pakaraṇappadeso paṭṭhānaṃ nāma.",
  "atk-s0519a:859_0": "Aparo nayo – kenaṭṭhena paṭṭhānaṃ? Paṭṭhitaṭṭhena gamanaṭṭhenāti attho. “Ye te goṭṭhā",
  "atk-s0519a:859_1": "paṭṭhitagāvo”ti āgataṭṭhānasmiñhi yena paṭṭhānena te “goṭṭhā paṭṭhitagāvo”ti vuttā,",
  "atk-s0519a:859_2": "taṃ atthato gamanaṃ hoti. Iti nātivitthāritanayesu hāranayesu anissaṅgagamanassa",
  "atk-s0519a:859_3": "desanāñāṇassa saṃkilesabhāgiyādilokiyādibhedesu tadubhayavomissakabhedesu ca vitthāritanayalābhato",
  "atk-s0519a:859_4": "nissaṅgavasena pavattagamanattā te saṃkilesabhāgiyādayo lokiyādayo ca visuṃ visuṃ",
  "atk-s0519a:859_5": "vomissā ca adhikaraṇavasena paṭṭhānaṃ nāma. Tesaṃ pakāsanato ayaṃ pakaraṇappadeso",
  "atk-s0519a:859_6": "paṭṭhānanti veditabbaṃ.",
  "atk-s0519a:860_0": "“Saṃkilesabhāgiya”ntiādīsu saṃkilissati etenāti saṃkileso. Saṃkilesabhāge saṃkilesakoṭṭhāse",
  "atk-s0519a:860_1": "pavattaṃ saṃkilesabhāgiyaṃ. Vāsanā puññabhāvanā, vāsanābhāge pavattaṃ vāsanābhāgiyaṃ,",
  "atk-s0519a:860_2": "vāsanaṃ bhajāpetīti vā vāsanābhāgiyaṃ. Nibbijjhanaṃ lobhakkhandhādīnaṃ padālanaṃ",
  "atk-s0519a:860_3": "nibbedho. Nibbedhabhāge pavattaṃ, nibbedhaṃ bhajāpetīti vā nibbedhabhāgiyaṃ. Pariniṭṭhitasikkhādhammā",
  "atk-s0519a:860_4": "asekkhā, asekkhabhāve pavattaṃ, asekkhe bhajāpetīti vā asekkhabhāgiyaṃ. Tesu yattha",
  "atk-s0519a:860_5": "taṇhādisaṃkileso vibhatto, idaṃ saṃkilesabhāgiyaṃ. Yattha dānādipuññakiriyavatthu",
  "atk-s0519a:860_6": "vibhattaṃ, idaṃ vāsanābhāgiyaṃ. Yattha sekkhā sīlakkhandhādayo vibhattā, idaṃ nibbedhabhāgiyaṃ.",
  "atk-s0519a:860_7": "Yattha pana asekkhā sīlakkhandhādayo vibhattā, idaṃ asekkhabhāgiyaṃ. Itarāni tesaṃ",
  "atk-s0519a:860_8": "vomissakanayavasena vuttāni.",
  "atk-s0519a:861_0": "Tāni pana cha dukā cattāro tikā ekaṃ catukkaṃ aparampi ekaṃ catukkanti dvādasa honti.",
  "atk-s0519a:861_1": "Tesu cattāro dukā dve ca tikā uddhaṭā, itare na uddhaṭā, anuddharaṇe kāraṇaṃ natthi.",
  "atk-s0519a:861_2": "Iminā nayena tepi gahetuṃ sakkāti pāḷiyaṃ saṃkhittāti daṭṭhabbaṃ. Tathā hi vakkhati",
  "atk-s0519a:861_3": "– “imāni cattāri suttāni, sādhāraṇāni katāni aṭṭha bhavantī”tiādi. Tattha yasmā katthaci",
  "atk-s0519a:861_4": "sutte taṇhāsaṃkilesova niddisīyati, katthaci diṭṭhisaṃkilesova, katthaci duccaritasaṃkilesova",
  "atk-s0519a:861_5": "niddisīyati, tasmā saṃkilesabhāgiyaṃ suttaṃ tidhā vibhajitvā uddiṭṭhaṃ “taṇhāsaṃkilesabhāgiyaṃ",
  "atk-s0519a:861_6": "sutta”ntiādinā. Tathā vodānaṃ nāma saṃkilese sati hotīti vodānabhāgiyaṃ suttaṃ saṃkilesavibhāgena",
  "atk-s0519a:861_7": "tidhāva uddiṭṭhaṃ “taṇhāvodānabhāgiyaṃ sutta”ntiādinā. Taṃ pana atthato vāsanābhāgiyādi",
  "atk-s0519a:861_8": "eva hoti. Ayañca nayo kesuci potthakesu natthi.",
  "atk-s0519a:862_0": "“Tattha saṃkileso tividho”tiādi saṃkilesapaṭipakkhato samathādiniddhāraṇavasena vāsanābhāgiyādisuttānaṃ",
  "atk-s0519a:862_1": "visayadassanatthaṃ āraddhaṃ. Tattha yadi āsatti uppajjati bhavesūti bhavesu chandarāgaṃ",
  "atk-s0519a:862_2": "pajahituṃ asakkontassa yadi bhavapatthanā uppajjati. Evaṃ sāyanti evamassa puggalassa",
  "atk-s0519a:862_3": "ayaṃ samathavipassanābhāvanāmayaṃ puññakiriyavatthu bhavati pujjabhavaphalanibbattanato.",
  "atk-s0519a:862_4": "Tatrūpapattiyā saṃvattatīti tatra tatra bhave upapattiyā saṃvattati. Imāni cattāri",
  "atk-s0519a:862_5": "suttānīti imāni saṃkilesabhāgiyādīni cattāri suttāni. Sādhāraṇāni katānīti saṃkilesabhāgiyañca",
  "atk-s0519a:862_6": "vāsanābhāgiyañca, saṃkilesabhāgiyañca nibbedhabhāgiyañca, saṃkilesabhāgiyañca asekkhabhāgiyañca,",
  "atk-s0519a:862_7": "vāsanābhāgiyañca nibbedhabhāgiyañcāti evaṃ padantarasaṃyojanavasena missitāni katāni.",
  "atk-s0519a:862_8": "Aṭṭha bhavantīti purimāni cattāri imāni cattārīti evaṃ aṭṭha bhavanti.",
  "atk-s0519a:863_0": "Tāniyeva aṭṭha suttāni sādhāraṇāni katāni soḷasa bhavantīti tāniyeva yathāvuttāni",
  "atk-s0519a:863_1": "aṭṭha suttāni vāsanābhāgiyañca asekkhabhāgiyañca nibbedhabhāgiyañca, asekkhabhāgiyañca",
  "atk-s0519a:863_2": "saṃkilesabhāgiyañca vāsanābhāgiyañca, nibbedhabhāgiyañca saṃkilesabhāgiyañca vāsanābhāgiyañca,",
  "atk-s0519a:863_3": "asekkhabhāgiyañca saṃkilesabhāgiyañca nibbedhabhāgiyañca, asekkhabhāgiyañca vāsanābhāgiyañca",
  "atk-s0519a:863_4": "nibbedhabhāgiyañca, asekkhabhāgiyañca saṃkilesabhāgiyañca vāsanābhāgiyañca, nibbedhabhāgiyañca",
  "atk-s0519a:863_5": "asekkhabhāgiyañca nevasaṃkilesabhāgiyañca, navāsanābhāgiyañca nanibbedhabhāgiyañca",
  "atk-s0519a:863_6": "na asekkhabhāgiyañcāti evaṃ sādhāraṇāni katāni purimāni aṭṭha imāni aṭṭhāti soḷasa",
  "atk-s0519a:863_7": "bhavanti. Tesu cattāro ekakā, cha dukā, cattāro tikā, eko catukko, aparopi eko catukkoti",
  "atk-s0519a:863_8": "ayampi vibhāgo veditabbo. Tatthāpi dve dukā, dve tikā, dve catukkā ca pāḷiyaṃ anāgatāti veditabbā.",
  "atk-s0519a:864_0": "Idāni imassa paṭṭhānassa sakalasāsanasaṅgahitabhāvaṃ vibhāvetuṃ “imehi soḷasahi suttehi",
  "atk-s0519a:864_1": "bhinnehi navavidhaṃ suttaṃ bhinnaṃ bhavatī”ti vuttaṃ. Tassattho – imehi saṃkilesabhāgiyādīhi",
  "atk-s0519a:864_2": "soḷasahi suttehi paṭṭhānanayena vibhattehi suttageyyādinavavidhaṃ pariyattisāsanasaṅkhātaṃ",
  "atk-s0519a:864_3": "suttaṃ bhinnaṃ soḷasadhā vibhattaṃ hoti. Iminā soḷasavidhena paṭṭhānena asaṅgahito",
  "atk-s0519a:864_4": "pariyattisāsanassa padeso natthīti adhippāyo. Kathaṃ pana saṃkilesabhāgiyādibhāvo",
  "atk-s0519a:864_5": "gahetabboti? Āha “gāthāya gāthā anuminitabbā”tiādi. Tattha gāthāya gāthā anuminitabbāti",
  "atk-s0519a:864_6": "ayaṃ gāthā viya gāthā saṃkilesabhāgiyāti vā vāsanābhāgiyāti vā nibbedhabhāgiyāti",
  "atk-s0519a:864_7": "vā asekkhabhāgiyāti vā anuminitabbā, anu anu minitvā takketvā jānitabbāti attho.",
  "atk-s0519a:864_8": "Sesapadesupi eseva nayo. Ettha ca gāthāveyyākaraṇavinimuttā sabbā pariyatti “suttenā”tipadena",
  "atk-s0519a:864_9": "saṅgahitāti daṭṭhabbā.",
  "atk-s0519a:865_0": "90. Idāni saṃkilesabhāgiyādīni suttāni yathāniddiṭṭhāni udāharaṇavasena vibhāvetuṃ",
  "atk-s0519a:865_1": "“tattha katamaṃ saṃkilesabhāgiyaṃ sutta”ntiādi āraddhaṃ. Tattha “kāmandhā jālasañchannā”ti",
  "atk-s0519a:865_2": "gāthāya attho heṭṭhā vuttoyeva. Yathā imassa, evaṃ ito parānampi heṭṭhā vuttatthānaṃ",
  "atk-s0519a:865_3": "uttānapadānañca atthaṃ na vaṇṇayissāma.",
  "atk-s0519a:866_0": "Agatigamanānīti kāyādīhi ayuttagamanāni, akattabbakaraṇānīti attho. Chandāti chandahetu",
  "atk-s0519a:866_1": "icchāpaccayā. Agatiṃ gacchatīti agantabbaṃ gatiṃ gacchati, akattabbaṃ karotīti attho.",
  "atk-s0519a:866_2": "Dhammanti sādhūnaṃ ariyānaṃ dhammaṃ. Ativattatīti atimadditvā vītikkamati. Nihīyatīti",
  "atk-s0519a:866_3": "hāyati. Yasoti kitti ca parivāro ca.",
  "atk-s0519a:867_0": "“Manopubbaṅgamā dhammā”ti gāthāyaṃ manoti yadipi kāmāvacarakusalādibhedaṃ sabbampi",
  "atk-s0519a:867_1": "catubhūmakacittaṃ mano, imasmiṃ pana ṭhāne cakkhupālattherassa purimajātiyaṃ vejjabhūtassa",
  "atk-s0519a:867_2": "uppannavasena niyamiyamānaṃ paṭighasampayuttacittameva labbhati. So mano pubbaṅgamo",
  "atk-s0519a:867_3": "etesanti manopubbaṅgamā, manasā paṭhamagāminā samannāgatāti attho. Dhammāti nissattanijjīvaṭṭhena",
  "atk-s0519a:867_4": "dhammā, te pana vedanādayo tayo arūpino khandhā. Ete hi manopubbaṅgamā. Kathaṃ panetehi",
  "atk-s0519a:867_5": "saddhiṃ ekasmiṃ vatthusmiṃ ekasmiñca ārammaṇe ekakkhaṇe uppajjamāno mano pubbaṅgamo",
  "atk-s0519a:867_6": "nāma hotīti? Uppādapaccayaṭṭhena. Yathā hi bahūsu ekato gāmaghātādikammāni karontesu",
  "atk-s0519a:867_7": "“ko etesaṃ pubbaṅgamo”ti vutte yo tesaṃ paccayo hoti, yaṃ yaṃ nissāya te taṃ kammaṃ",
  "atk-s0519a:867_8": "karonti, so datto vā mitto vā tesaṃ pubbaṅgamoti vuccati, evaṃsampadamidaṃ daṭṭhabbaṃ.",
  "atk-s0519a:867_9": "Iti uppādapaccayaṭṭhena mano pubbaṅgamo etesanti manopubbaṅgamā. Na hi te mane anuppajjante",
  "atk-s0519a:867_10": "uppajjituṃ sakkuṇanti, mano pana ekaccesu cetasikesu anuppajjantesupi uppajjati eva.",
  "atk-s0519a:868_0": "Adhipativasena mano seṭṭho etesanti manoseṭṭhā. Yathā hi corādīnaṃ corajeṭṭhakādayo",
  "atk-s0519a:868_1": "adhipatino seṭṭhā, tathā tesampi mano seṭṭho. Yathā pana dāruādīhi nipphannāni bhaṇḍāni",
  "atk-s0519a:868_2": "dārumayādīni nāma honti, tathā etepi manato nipphannattā manomayā nāma. Paduṭṭhenāti",
  "atk-s0519a:868_3": "abhijjhādīhi dosehi paduṭṭhena dūsitena bhāsati vā karoti vā. So hi bhāsanto catubbidhaṃ",
  "atk-s0519a:868_4": "vacīduccaritameva bhāsati, karontopi tividhaṃ kāyaduccaritameva karoti, abhāsanto",
  "atk-s0519a:868_5": "akaronto tehi abhijjhādīhi paduṭṭhamanatāya tividhaṃ manoduccaritaṃ pūreti. Evamassa",
  "atk-s0519a:868_6": "dasa akusalakammapathā pāripūriṃ gacchanti. Tato naṃ dukkhamanvetīti tato tividhaduccaritato",
  "atk-s0519a:868_7": "taṃ puggalaṃ dukkhaṃ anveti duccaritānubhāvena catūsu apāyesu dukkhaṃ anugacchati.",
  "atk-s0519a:868_8": "Yathā kiṃ? Cakkaṃva vahato padanti, yathā nāma sakaṭaṃ vahato balībaddassa padaṃ",
  "atk-s0519a:868_9": "paharantaṃ cakkaṃ anugacchati, evaṃ naṃ puggalaṃ dukkhamanugacchatīti.",
  "atk-s0519a:869_0": "“Middhī yadā hotī”ti gāthāyaṃ middhīti thinamiddhābhibhūto. Mahagghasoti mahābhojano",
  "atk-s0519a:869_1": "āharahatthakaalaṃsāṭakatatravaṭṭakakākamāsakabhuttavamitakānaṃ aññataro viya. Niddāyitāti",
  "atk-s0519a:869_2": "supanasīlo. Samparivattasāyīti seyyasukhapassasukhānaṃ anuyuñjanavasena samparivattakasayanasīlo.",
  "atk-s0519a:869_3": "Nivāpapuṭṭhoti kuṇḍakādinā sūkarabhattena puṭṭho. Gharasūkaro hi bālakālato paṭṭhāya",
  "atk-s0519a:869_4": "posiyamāno thūlasarīrakāle gehato bahi nikkhamituṃ alabhanto heṭṭhāmañcādīsu samparivattitvā",
  "atk-s0519a:869_5": "samparivattitvā assasanto passasanto sayateva. Idaṃ vuttaṃ hoti – yadā puriso middhī",
  "atk-s0519a:869_6": "ca hoti mahagghaso ca, nivāpapuṭṭho mahāvarāho viya aññena iriyāpathena yāpetuṃ asakkonto",
  "atk-s0519a:869_7": "niddāsīlo saṃparivattasāyī, tadā so “aniccaṃ dukkhaṃ anattā”ti tīṇi lakkhaṇāni manasi",
  "atk-s0519a:869_8": "kātuṃ na sakkoti. Tesaṃ amanasikārā mandapañño punappunaṃ gabbhaṃ upeti, gabbhavāsato na parimuccatīti.",
  "atk-s0519a:870_0": "“Ayasāva mala”nti gāthāyaṃ ayasāti ayato. Samuṭṭhitanti jātaṃ. Tatuṭṭhāyāti tato",
  "atk-s0519a:870_1": "uṭṭhahitvā. Atidhonacārinanti dhonā vuccati cattāro paccaye idamatthitāya alametenāti",
  "atk-s0519a:870_2": "paccavekkhitvā paribhuñjanapaññā, taṃ atikkamitvā caranto atidhonacārī nāma. Idaṃ",
  "atk-s0519a:870_3": "vuttaṃ hoti – yathā ayato malaṃ samuṭṭhāya yato taṃ samuṭṭhitaṃ, tameva khādati vināseti,",
  "atk-s0519a:870_4": "evamevaṃ cattāro paccaye appaccavekkhitvā paribhuñjantaṃ atidhonacārinaṃ sāni kammāni",
  "atk-s0519a:870_5": "attano santāne uṭṭhitattā attano santakāneva tāni kammāni duggatiṃ nayantīti.",
  "atk-s0519a:871_0": "“Coro yathā”ti gāthāyaṃ coro yathā sandhimukhe gahītoti yathā coro gharasandhiṃ chinditvā",
  "atk-s0519a:871_1": "gehaṃ pavisanto gharasandhimukhe eva rājapurisehi gahito. Sakammunā haññati bajjhate",
  "atk-s0519a:871_2": "cāti tena attanā katakammena kasābhitāḷanādinā haññati ceva addubandhanādinā bajjhati",
  "atk-s0519a:871_3": "ca. Evaṃ ayaṃ pecca pajā paratthāti evampi ayaṃ pāpakārinī pajā ito cavitvā paraloke.",
  "atk-s0519a:871_4": "Sakammunā haññati bajjhate cāti attanāva katena pāpakammena nirayādīsu nānappakārehi",
  "atk-s0519a:871_5": "kammakāraṇādīhi haññati ceva paribajjhati cāti.",
  "atk-s0519a:872_0": "“Sukhakāmānī”ti gāthāyaṃ yo daṇḍena vihiṃsatīti yo puggalo daṇḍena vā leḍḍuādīhi",
  "atk-s0519a:872_1": "vā vibādhati. Pecca so na labhe sukhanti so puggalo paraloke manussasukhaṃ vā dibbasukhaṃ",
  "atk-s0519a:872_2": "vā na labhati, nibbānasukhe pana vattabbameva natthi.",
  "atk-s0519a:873_0": "Gunnaṃ ce taramānānanti gāvīsu mahoghaṃ tarantīsu. Jimhaṃ gacchati puṅgavoti yadi",
  "atk-s0519a:873_1": "yūthapati usabho kuṭilaṃ gacchati. Sabbā tā jimhaṃ gacchantīti sabbāpi tā gāviyo",
  "atk-s0519a:873_2": "kuṭilameva gacchanti. Kasmā? Nette jimhaṃ gate satīti nettari kuṭilaṃ gate sati,",
  "atk-s0519a:873_3": "nettassa kuṭilaṃ gatattāti attho. So hi tāsaṃ paccayiko upaddavaharo ca.",
  "atk-s0519a:874_0": "“Evameva”nti gāthāyaṃ yathā cetaṃ, evamevaṃ yo manussesu padhānasammato, yadi so",
  "atk-s0519a:874_1": "adhammacārī siyā. Ye tassa anujīvino, sabbepi adhammikāva honti. Sāmisampadā hi pakatisampadaṃ",
  "atk-s0519a:874_2": "sampādeti. Yasmā ca etadeva, tasmā sabbaṃ raṭṭhaṃ dukkhaṃ seti, rājā ce hoti adhammiko.",
  "atk-s0519a:874_3": "Sukiccharūpā vatāti suṭṭhu kicchāpannarūpā vata. Upadhīsūti kāmaguṇūpadhīsu. Rattāti",
  "atk-s0519a:874_4": "rāgābhibhūtā. Kaṭukanti dukkhaṃ.",
  "atk-s0519a:875_0": "Kukkuccajanakeneva pattavaṭṭippabhavassa upacchinnattā phaluppatti kadaliyā parābhavāya",
  "atk-s0519a:875_1": "hotīti āha – “phalaṃ ve kadaliṃ hantī”ti. Tathā phalapariyosānattā osadhīnaṃ “phalaṃ",
  "atk-s0519a:875_2": "veḷuṃ phalaṃ naḷa”nti vuttaṃ. Vaḷavāya kucchismiṃ gadrabhassa jātā assatarī nāma,",
  "atk-s0519a:875_3": "sā gabbhaṃ gaṇhitvā kāle sampatte vijāyituṃ na sakkoti. Pādehi bhūmiṃ paharantī tiṭṭhati,",
  "atk-s0519a:875_4": "athassa cattāro pāde catūsu khāṇukesu bandhitvā kucchiṃ phāletvā potakaṃ nīharanti,",
  "atk-s0519a:875_5": "sā tattheva marati. Tena vuttaṃ – “gabbho assatariṃ yathā”ti. Idaṃ vuttaṃ hoti –",
  "atk-s0519a:875_6": "yathā attano phalaṃ kadaliveḷunaḷepi vināseti, gabbho ca assatariṃ, evaṃ attano kammaphalabhūto",
  "atk-s0519a:875_7": "sakkāro asappurisaṃ vināsetīti.",
  "atk-s0519a:876_0": "Kodhamakkhagarūti kujjhanalakkhaṇaṃ kodhaṃ, paraguṇamakkhanalakkhaṇaṃ makkhañca garuṃ",
  "atk-s0519a:876_1": "katvā uddhaṃ katvā ukkhipitvā caranto. Sukhetteti sukhettepi. Pūtibījaṃvāti pūtibhāvaṃ",
  "atk-s0519a:876_2": "gataṃ bījaṃ viya. Chakaṇarasādiparibhāvanasukkhāpanasukhasayādīni akaraṇena bījadosaduṭṭhanti attho.",
  "atk-s0519a:877": "91. Cetasāti attano cittena. Cetoti tassa puggalassa cittaṃ. Pariccāti paricchinditvā. Iriyatīti pavattati. Yathābhatanti yathā kiñci āharitvā ṭhapitaṃ.",
  "atk-s0519a:878": "Mākatthāti mā akattha. Na pamutyatthīti pamokkho natthi. Upeccāpīti sañciccāpi, buddhipubbenāpīti attho.",
  "atk-s0519a:879_0": "“Adhammenā”ti vatvāpi “musāvādenā”ti vacanaṃ musāvādassa mahāsāvajjabhāvadassanatthaṃ.",
  "atk-s0519a:879_1": "Tenevāha – “ekaṃ dhammaṃ atītassā”tiādi, tathā “evaṃ parittaṃ kho, rāhula, tesaṃ",
  "atk-s0519a:879_2": "sāmaññaṃ, yesaṃ natthi sampajānamusāvāde lajjā”tiādi. Taṃ kathaṃ nu bhavissatīti",
  "atk-s0519a:879_3": "taṃ dhanaṃ kena nu pakārena tesaṃ bhavissati. Adhammena tesaṃ sambhatattā tesu naciraṭṭhitikaṃ",
  "atk-s0519a:879_4": "hotīti attho. Antarāyā su bhavissantīti adhammiyavohārādito rājantarāyādayo bhavissanti.",
  "atk-s0519a:879_5": "Sūti nipātamattaṃ. Sambhatassa vinassatīti imassa sambhataṃ sajjitaṃ vinassati. Sagganti",
  "atk-s0519a:879_6": "sugatiṃ. Sā hi rūpādīhi sobhanehi aggoti saggoti adhippetā. Ettāvatāti diṭṭhadhammikasamparāyikānaṃ",
  "atk-s0519a:879_7": "atthānaṃ hāniyā. Hatāti vinaṭṭhā.",
  "atk-s0519a:880": "Vivaṭṭateti nivaṭṭati. Lobhā khaṇati attānanti lobhahetu apuññāni karonto kāyavisamādiyogena attānaṃ khaṇati nāma. Mittehi jīratīti mittabhāvehi hāyati.",
  "atk-s0519a:881_0": "Carantīti catūhi iriyāpathehi akusalameva karontā vicaranti. Bālāti idhalokatthaṃ",
  "atk-s0519a:881_1": "paralokatthañca ajānantā idha bālā nāma. Dummedhāti nippaññā. Na hi paññāya duṭṭhattaṃ",
  "atk-s0519a:881_2": "nāma atthi. Amittenevāti amittabhūtena viya verinā viya hutvā. Kaṭukapphalanti tikhiṇaphalaṃ,",
  "atk-s0519a:881_3": "dukkhaphalanti attho. Na taṃ kammaṃ kataṃ sādhu, yaṃ katvā anutappatīti yaṃ kammaṃ",
  "atk-s0519a:881_4": "nirayādīsu nibbattanasamatthaṃ dukkhudayaṃ katvā anussaritānussaritakkhaṇe anutappati",
  "atk-s0519a:881_5": "anusocati, taṃ kataṃ na sādhu na sundaraṃ na bhaddakaṃ. Yassa assumukhoti yassa assūhi",
  "atk-s0519a:881_6": "tintamukho rodanto vipākaṃ paṭisevati anubhoti.",
  "atk-s0519a:882_0": "Dukkaranti vattapaṭivattapūraṇādivasena ābhisamācārikasīlassa kātuṃ asakkuṇeyyatāya",
  "atk-s0519a:882_1": "dukkaraṃ. Samādānato paṭṭhāya khaṇḍaṃ akatvā visesato ādibrahmacariyakassa carimakacittaṃ",
  "atk-s0519a:882_2": "pāpetabbatāya duttitikkhaṃ, sīlasaṃvarādayo vā aparikkhate katvā sampādetuṃ asakkuṇeyyatāya",
  "atk-s0519a:882_3": "dukkaraṃ. Adhivāsetabbānaṃ pana dussahanato khantisaṃvaraṃvasena duttitikkhaṃ. Abyattenāti",
  "atk-s0519a:882_4": "mandapaññena. Sāmaññanti samaṇabhāvo. Tatthāti tassa sāmaññassa. Sambādhāti dunnivatthaduppārutamātugāmādisammaddā.",
  "atk-s0519a:882_5": "Yatthāti sīlasaṃvarādīnaṃ paribandhabhūtesu sambādhasaṅkhātesu visabhāgārammaṇādīsu.",
  "atk-s0519a:882_6": "Atha vā dukkarantipadassa atthaṃ dassetuṃ duttitikkhanti vuttaṃ. Duttitikkhanti dukkhamaṃ",
  "atk-s0519a:882_7": "duradhivāsiyaṃ. Abyattenāti bālena. Sāmaññanti samaṇadhammo. Idaṃ vuttaṃ hoti – yaṃ",
  "atk-s0519a:882_8": "paṇḍitā kulaputtā dasapi vassāni vīsatipi…pe… saṭṭhipi vassāni dantebhi dantamādhāya",
  "atk-s0519a:882_9": "jivhāya tāluṃ āhacca cetasā cittaṃ abhiniggaṇhitvā ekāsanaṃ ekabhattaṃ paṭisevamānā",
  "atk-s0519a:882_10": "āpāṇakoṭikaṃ brahmacariyaṃ carantā sāmaññaṃ karonti, taṃ bālā abyattā kātuṃ na sakkontīti.",
  "atk-s0519a:882_11": "Bahūhi tattha sambādhāti tasmiṃ sāmaññasaṅkhāte ariyamagge bahū sambādhā, maggādhigamāya",
  "atk-s0519a:882_12": "paṭipannassa bahū parissayāti attho.",
  "atk-s0519a:883_0": "Appameyyaṃ paminantoti appameyyaṃ khīṇāsavapuggalaṃ “ettakasīlo ayaṃ ettakasamādhi",
  "atk-s0519a:883_1": "ettakapañño”ti evaṃ minanto. Kodha vidvā vikappayeti ko idha vidvā medhāvī vikappeyya,",
  "atk-s0519a:883_2": "khīṇāsavova khīṇāsavaṃ minanto vikappeyyāti dīpeti. Nivutaṃ maññeti yo pana puthujjano",
  "atk-s0519a:883_3": "minetuṃ ārabhati, taṃ nivutaṃ avakujjapaññaṃ maññāmi. Akissavanti kissavā vuccati",
  "atk-s0519a:883_4": "paññā, nippaññanti attho.",
  "atk-s0519a:884_0": "Kuṭhārīti attacchedakaṭṭhena kuṭhārisadisī pharusavācā. Chindatīti kusalamūlasaṅkhāte",
  "atk-s0519a:884_1": "mūleyeva nikantati. Visaṃ halāhalaṃ ivāti halāhalasaṅkhātaṃ visaṃ iva. Evaṃ viraddhaṃ",
  "atk-s0519a:884_2": "pātetīti viraddhaṃ aparaddhaṃ khalitapuggalaṃ evaṃ apāyesu vinipāteti. Vācā dubbhāsitā",
  "atk-s0519a:884_3": "yathāti yathā vācā ariyūpavādanavasena dubbhāsitā.",
  "atk-s0519a:885_0": "92. Nindiyanti nindanīyaṃ. Taṃ vā nindati yo pasaṃsiyoti yo guṇavisiṭṭhatāya pasaṃsāraho",
  "atk-s0519a:885_1": "puggalo, taṃ vā so pāpicchatādīni āropetvā garahati. Vicinātīti upacināti. Kalinti",
  "atk-s0519a:885_2": "aparādhaṃ. Ayaṃ kalīti ayaṃ aparādho. Akkhesūti jūtakīḷanakkhesu. Sabbassāpi sahāpi",
  "atk-s0519a:885_3": "attanāti sabbena attano dhanenāpi attanāpi saddhiṃ. Sugatesūti sobhanagamanattā,",
  "atk-s0519a:885_4": "sundaraṃ ṭhānaṃ gatattā, sammā gatattā, sammā ca gadattā sugatasaṅkhātesu buddhādīsu.",
  "atk-s0519a:885_5": "Manaṃ padosayeti yo manaṃ padoseyya, tassa ayaṃ manopadoso eva mahattaro kalīti vuttaṃ",
  "atk-s0519a:885_6": "hoti. Kasmā? Yasmā sataṃ sahassānaṃ…pe… pāpakanti. Tattha sataṃ sahassānanti nirabbudagaṇanāya",
  "atk-s0519a:885_7": "satasahassaṃ. Chattiṃsatīti aparāni chattiṃsati nirabbudāni. Pañca cāti abbudagaṇanāya",
  "atk-s0519a:885_8": "pañca ca abbudāni. Tasmā vassagaṇanāya ettako so kālo, yaṃ kālaṃ ariyagarahivācaṃ",
  "atk-s0519a:885_9": "manañca paṇidhāya pāpakaṃ nirayaṃ upeti, tattha paccatīti vuttaṃ hoti. Idañca saṅkhepena",
  "atk-s0519a:885_10": "padumaniraye āyuppamāṇaṃ, vitthārena pana parato āgamissati.",
  "atk-s0519a:886_0": "Lobhaguṇeti “guṇo”ti bālehi diṭṭhattā, anekakkhattuṃ pavattitattā ca lobhoyeva lobhaguṇo,",
  "atk-s0519a:886_1": "tasmiṃ lobhaguṇe, taṇhāyāti attho. Anuyuttoti anu anu yutto. Avadaññūti avacanaññū,",
  "atk-s0519a:886_2": "buddhānampi ovādassa aggahaṇato. Maccharīti pañcavidhamacchariyena maccharī. Pesuṇiyaṃ",
  "atk-s0519a:886_3": "anuyuttoti pesuṇiyasmiṃ anuyutto aggasāvakānaṃ bhedanena. Kokālikañhi mīyamānaṃ ovadantena",
  "atk-s0519a:886_4": "āyasmatā mahāmoggallānena bhāsitā imā gāthāti. Mukhaduggāti mukhavisama. Vibhūtāti",
  "atk-s0519a:886_5": "vigatabhūta alikavādi. Anariyāti asappurisa. Bhūnahūti bhūtihanaka attano buddhivināsaka.",
  "atk-s0519a:886_6": "Purisantāti purisādhama. Kalīti alakkhipurisa. Avajātakaputtāti buddhassa bhagavato",
  "atk-s0519a:886_7": "avajātaputta. Mā bahubhāṇidha nerayikosīti idāni bahubhāṇī mā hohi, nerayiko asi",
  "atk-s0519a:886_8": "jāto. Rajamākirasīti kilesarajaṃ attani pakkhipasi. Santeti samitakilese khīṇāsave.",
  "atk-s0519a:886_9": "Kibbisakārīti pāpakāri. Papatanti narakaṃ.",
  "atk-s0519a:887": "Idaṃ saṃkilesabhāgiyanti idaṃ taṇhādīnaṃ sabhāvabhedato avatthābhedato ca anekabhedakaṃ dassetuṃ anekehi suttapadehi udāharaṇavasena dassitaṃ saṃkilesabhāgiyaṃ suttanti veditabbaṃ.",
  "atk-s0519a:888": "Pasannenāti kammakammaphalādīni saddahantena.",
  "atk-s0519a:889_0": "93. Iddhanti hatthūpagasīsūpagādialaṅkārehi maṇikanakādīhi ca samiddhaṃ. Phītanti",
  "atk-s0519a:889_1": "telamadhuphāṇitādīhi ca dhanadhaññādīhi ca vipulaṃ. Ākiṇṇamanussanti nirantaramanussaṃ.",
  "atk-s0519a:889_2": "Sambādhabyūhanti byūhā vuccanti anibbiddharacchāyo. Yesu paviṭṭhamaggeneva niggacchanti,",
  "atk-s0519a:889_3": "te sambādhā byūhakā etthāti sambādhabyūhaṃ. Imināpi tassa nagarassa ghanavāsameva",
  "atk-s0519a:889_4": "dīpeti. Bhantenāti damathaṃ anupagatena, ito cito ca paribbhamantena vā. Apāpakanti",
  "atk-s0519a:889_5": "alāmakaṃ. Aveccappasādenāti acalappasādena, saccappaṭivedhato āgatena pasādena.",
  "atk-s0519a:890": "Pecca so labhateti yo bhūte daṇḍena na hiṃsati, so puggalo paraloke manussabhūto manussasukhaṃ devabhūto dibbasukhaṃ ubhayaṃ atikkanto nibbānasukhaṃ labhatīti attho.",
  "atk-s0519a:891_0": "94. Cārikaṃ pakkamissatīti janapadacārikaṃ gamissati. Kasmā pana bhagavā janapadacārikaṃ",
  "atk-s0519a:891_1": "caratīti? Sattahi kāraṇehi buddhā bhagavanto janapadacārikaṃ caranti – desantaragatānaṃ",
  "atk-s0519a:891_2": "veneyyānaṃ vinayanattaṃ, tatra ṭhitānaṃ ussukkasamuppādanaṃ, bhāvakānaṃ ekasmiṃ ṭhāne",
  "atk-s0519a:891_3": "nibaddhavāsapariharaṇaṃ attano ca tattha anāsaṅgadassanaṃ, sambuddhavasitaṭṭhānatāya",
  "atk-s0519a:891_4": "desānaṃ cetiyabhāvasampādanaṃ, bahūnaṃ sattānaṃ dassanūpasaṅkamanādīhi puññoghappasavanaṃ,",
  "atk-s0519a:891_5": "avuṭṭhiādiupaddavūpasamanañcāti imehi sattahi kāraṇehi buddhā bhagavanto janapadacārikaṃ",
  "atk-s0519a:891_6": "carantīti veditabbaṃ.",
  "atk-s0519a:892_0": "Isidattapurāṇāti isidatto ca purāṇo ca, tesu isidatto sakadāgāmī. Purāṇo sotāpanno.",
  "atk-s0519a:892_1": "Sāketeti “sāketo”ti laddhanāme attano bhogagāmake. Magge purisaṃ ṭhapesunti tesaṃ",
  "atk-s0519a:892_2": "kira gāmadvārena bhagavato gamanamaggo, tasmā “sace bhagavā amhākaṃ suttānaṃ vā pamattānaṃ",
  "atk-s0519a:892_3": "vā gaccheyya, atha passituṃ na labheyyāmā”ti maggamajjhe purisaṃ ṭhapesuṃ. Anubandhiṃsūti",
  "atk-s0519a:892_4": "na dūratova, piṭṭhito piṭṭhito anubandhiṃsu. Bhagavā hi sakaṭamaggassa majjhe jaṅghamaggena",
  "atk-s0519a:892_5": "agamāsi, itare ubhosu passesu anugacchantā agamaṃsu. Maggā okkammāti buddhā hi kenaci",
  "atk-s0519a:892_6": "saddhiṃ gacchantāva paṭisanthāraṃ karonti kenaci saddhiṃ ṭhitā kenaci saddhiṃ divasabhāgampi",
  "atk-s0519a:892_7": "nisinnā, tasmā bhagavā cintesi – “ime mayhaṃ sāsane vallabhā āgataphalā, imehi saddhiṃ",
  "atk-s0519a:892_8": "nisīditvā divasabhāgaṃ paṭisanthāraṃ karissāmī”ti. Maggato okkamitvā yenaññataraṃ",
  "atk-s0519a:892_9": "rukkhamūlaṃ tenupasaṅkami. Paññatte āsane nisīdīti te kira chattupāhanakattaradaṇḍapādabbhañjanatelāni",
  "atk-s0519a:892_10": "ceva aṭṭhavidhañca pānakaṃ sarabhapādapallaṅkañca gāhāpetvā āgamaṃsu. Atha naṃ pallaṅkaṃ",
  "atk-s0519a:892_11": "paññapetvā adaṃsu. Satthā tattha nisīdi. Ekamantaṃ nisīdiṃsūti “chattupāhanādīni",
  "atk-s0519a:892_12": "bhikkhusaṅghassa dethā”ti vatvā bhagavantaṃ vanditvā ekamantaṃ nisīdiṃsu.",
  "atk-s0519a:893_0": "Sāvatthiyā kosalesu cārikaṃ pakkamissatītiādi sabbaṃ majjhimadesavaseneva vuttaṃ.",
  "atk-s0519a:893_1": "Kasmā? Niyatāciṇṇattā. Bhagavato hi cārikacaraṇaṃ majjhimadeseyeva. Sacepi paccantadese",
  "atk-s0519a:893_2": "gacchati, majjhimadeseyeva aruṇaṃ uṭṭhāpetīti niyatāciṇṇaṃ, tasmā majjhimadesavaseneva",
  "atk-s0519a:893_3": "vuttaṃ. Kāsīsūti kāsiraṭṭhato. Tathā magadhesūti magadharaṭṭhato. Āsanne no bhagavā",
  "atk-s0519a:893_4": "bhavissatīti ettha na kevalaṃ āsannattā eva tesaṃ somanassaṃ hoti, atha kho “idāni",
  "atk-s0519a:893_5": "dānaṃ dātuṃ gandhamālādipūjaṃ kātuṃ dhammaṃ sotuṃ pañhaṃ pucchituṃ labhissāmā”ti",
  "atk-s0519a:893_6": "nesaṃ somanassaṃ hoti.",
  "atk-s0519a:894_0": "Tasmātiha thapatayo sambādho gharāvāsoti thapatayo yasmā tumhākaṃ mayi dūrībhūte",
  "atk-s0519a:894_1": "anappakaṃ domanassaṃ āsanne anappakaṃ somanassaṃ hoti, tasmāpi veditabbametaṃ “sambādho",
  "atk-s0519a:894_2": "gharāvāso”ti. Gharāvāsassa hi dosena tumhākaṃ evaṃ hoti. Sace pana gharāvāsaṃ pahāya",
  "atk-s0519a:894_3": "pabbajitā assatha, evaṃ vo mayā saddhiṃyeva gacchantānañca āgacchantānañca taṃ na",
  "atk-s0519a:894_4": "bhaveyyāti imamatthaṃ dīpento evamāha. Tattha sakiñcanasapalibodhaṭṭhena sambādhatā",
  "atk-s0519a:894_5": "veditabbā. Mahāghare vasantassāpi hi sakiñcanasapalibodhaṭṭhena gharāvāso sambādhova.",
  "atk-s0519a:894_6": "Rajopathoti rāgādirajānaṃ āgamanapatho, āgamanaṭṭhānanti attho. Abbhokāso pabbajjāti",
  "atk-s0519a:894_7": "pabbajjā pana akiñcanaapalibodhaṭṭhena abbhokāso. Caturatanikepi hi gabbhe dvinnaṃ",
  "atk-s0519a:894_8": "bhikkhūnaṃ pallaṅkena pallaṅkaṃ ghaṭṭetvā nisinnānampi akiñcanāpalibodhaṭṭhena pabbajjā",
  "atk-s0519a:894_9": "abbhokāso nāma hoti. Alañca pana vo thapatayo appamādāyāti evaṃ sambādhagharāvāse",
  "atk-s0519a:894_10": "vasantānaṃ tumhākaṃ appamādameva kātuṃ yuttanti attho.",
  "atk-s0519a:895_0": "Nāgāti hatthino. Opavayhāti rañño ārohanayoggā. Ekaṃ purato ekaṃ pacchato nisīdāpemāti",
  "atk-s0519a:895_1": "te kira dvepi janā sabbālaṅkārapaṭimaṇḍitā dvīsu nāgesu tā itthiyo evaṃ nisīdāpetvā",
  "atk-s0519a:895_2": "rañño nāgaṃ majjhe katvā ubhosu passesu gacchanti, tasmā evamāhaṃsu. Nāgopi rakkhitabboti",
  "atk-s0519a:895_3": "yathā kiñci visesitaṃ na karoti, evaṃ rakkhitabbo hoti. Tāpi bhaginiyoti yathā pamādaṃ",
  "atk-s0519a:895_4": "nāpajjanti, evaṃ rakkhitabbā honti. Attāpīti sitakathitavikkhepitādīni akarontehi",
  "atk-s0519a:895_5": "attāpi rakkhitabbo hoti. Evaṃ karonto hi “sāmidubbhako eso”ti niggahetabbo hoti.",
  "atk-s0519a:896_0": "Tasmātiha thapatayoti yasmā tumhe rājā niccaṃ rājabhaṇḍaṃ paṭicchāpeti, tasmāpi sambādho",
  "atk-s0519a:896_1": "gharāvāso rajopatho. Yasmā pana paṃsukūlikaṃ bhikkhuṃ evaṃ paṭicchāpento natthi,",
  "atk-s0519a:896_2": "tasmā abbhokāso pabbajjā, evaṃ sabbatthāpi. Alañca kho thapatayo appamādāya, appamādameva karothāti dasseti.",
  "atk-s0519a:897_0": "Muttacāgoti vissaṭṭhacāgo. Payatapāṇīti āgatāgatānaṃ dānatthāya dhotahattho. Vosaggaratoti",
  "atk-s0519a:897_1": "vosaggasaṅkhāte cāge rato. Yācayogoti yācitabbayutto. “Yājayogo”tipi pāṭho, dānayuttoti",
  "atk-s0519a:897_2": "attho. Dānasaṃvibhāgaratoti etena appamattakampi kiñci labhitvā tatopi saṃvibhāge",
  "atk-s0519a:897_3": "rato. Appaṭivibhattanti “idaṃ amhākaṃ bhavissati, idaṃ ayyāna”nti evaṃ akatavibhāgaṃ,",
  "atk-s0519a:897_4": "sabbaṃ dātabbameva hutvā ṭhitanti attho. Imehi kho thapatayo catūhi dhammehi samannāgato",
  "atk-s0519a:897_5": "ariyasāvako sotāpanno hotīti sotāpanno imehi dhammehi samannāgato hotīti attho. Etena",
  "atk-s0519a:897_6": "sotāpannena imesaṃ catunnaṃ dhammānaṃ ekantato labbhamānataṃ dasseti.",
  "atk-s0519a:898": "Evaṃ tesaṃ thapatīnaṃ imehi catūhi dhammehi samannāgataṃ pariyāyena dassetvā idāni nippariyāyena taṃ dassetuṃ “tumhe kho thapatayo”tiādi vuttaṃ.",
  "atk-s0519a:899_0": "95. Sahassaṃ kappakoṭiyoti sahassaṃ attabhāvā ahesunti attho. “Asīti kappakoṭiyo”tipi",
  "atk-s0519a:899_1": "pāṭho, asītiāyukappakoṭiyo ahesunti attho. Kattha pana te ahesunti? Āha “deve ceva",
  "atk-s0519a:899_2": "manusse cā”ti, devesu ceva manussesu cāti attho. Saṃviruḷhamhīti samantato pallavaggahaṇena",
  "atk-s0519a:899_3": "viruḷhe. Alabhiṃhanti alabhiṃ ahaṃ. Ajja tiṃsaṃ tato kappāti tato kappato ajja sampati",
  "atk-s0519a:899_4": "ayaṃ kappo tiṃsatimo. Tassā saññāya vāsanāti tassa buddhagatāya saññāya vāsanato.",
  "atk-s0519a:900_0": "Taṇhānighātakoti taṇhāya samucchedako. Vaṭaṃsakoti pupphamayakaṇṇiko. Sabbapupphehilaṅkatoti",
  "atk-s0519a:900_1": "nānāpupphehi alaṅkato. Lapanantarāti uttarādharoṭṭhānaṃ antarato. Okkāti pabhā. Muddhanantaradhāyathāti",
  "atk-s0519a:900_2": "muddhani antaradhāyatha. Kaṅkhaṃ vitarāti vimatiṃ vinodehi. Yassa taṃ sabbadhammesu,",
  "atk-s0519a:900_3": "sadā ñāṇaṃ pavattatīti tanti nipātamattaṃ. Yassa sabbadhammesu ākaṅkhappaṭibaddhattā",
  "atk-s0519a:900_4": "sadā ñāṇaṃ pavattati. So sabbaññū bhagavā theraṃ ānandaṃ etadabravīti sambandho.",
  "atk-s0519a:900_5": "Rājā raṭṭhe bhavissatīti sabbasmiṃ raṭṭhe rājā bhavissati. Carimanti carimabhavaṃ.",
  "atk-s0519a:900_6": "Sacchikatvāti paccakkhaṃ katvā. Dhammatanti catusaccadhammaṃ, paccekabodhiṃ vā.",
  "atk-s0519a:901_0": "96. Suvaṇṇacchadanaṃ nāvanti ubhosu passesu suvaṇṇālaṅkārehi paṭimaṇḍitavasena chāditaṃ",
  "atk-s0519a:901_1": "suvaṇṇanāvaṃ. Pañhaṃ puṭṭhā viyākāsi, sakkassa iti me sutanti yathā sā devatā pañhaṃ",
  "atk-s0519a:901_2": "puṭṭhā sakkassa byākāsi, evaṃ mayāpi sutanti āyasmā mahāmoggallāno attanā yathāsutaṃ",
  "atk-s0519a:901_3": "taṃ bhagavato vadati.",
  "atk-s0519a:902": "Paṃsuthūpesūti sarīradhātuṃ abbhantare ṭhapetvā paṃsūhi katathūpesu. Evañhi te bhagavantaṃ uddissakatā nāma honti, tenevāha – “uddissakatesu dasabaladharāna”nti.",
  "atk-s0519a:903_0": "97. Devaputtasarīravaṇṇāti devaputtasarīrasadisavaṇṇā. Subhagasaṇṭhitīti sobhaggayuttasaṇṭhānā.",
  "atk-s0519a:903_1": "Uḷāraṃ vata taṃ āsīti taṃ mayā kataṃ puññaṃ uḷāraṃ vata ahosi. Yāhanti yā ahaṃ. Satasahassaṃ",
  "atk-s0519a:903_2": "kappe, mudito thūpaṃ apūjesīti thūpaṃ pūjetvā satasahassaṃ āyukappe ahaṃ muditoti",
  "atk-s0519a:903_3": "attho. Anāgantuna vinipātanti apāyupapattiṃ anupagantvā. Yaṃ cakkhunti yaṃ paññācakkhuṃ.",
  "atk-s0519a:903_4": "Paṇihitanti ṭhapitaṃ. Vimuttacittamhīti vimuttacitto amhi. Vidhūtalatoti vidhūtataṇhālato,",
  "atk-s0519a:903_5": "samucchinnataṇhoti attho.",
  "atk-s0519a:904_0": "98. Sāmākapatthodanamattanti sāmākatiṇānaṃ nāḷikodanamattaṃ. Akhileti pañcannaṃ cetokhilānaṃ",
  "atk-s0519a:904_1": "abhāvena akhile. Tasmiñca okappayi dhammamuttamanti tasmiṃ paccekabuddhe uttamadhammaṃ",
  "atk-s0519a:904_2": "paccekabodhiṃ “uttamadhammena nāma imasmiṃ bhavitabba”nti saddahiṃ. “Tasmiñca dhamme",
  "atk-s0519a:904_3": "paṇidhesiṃ mānasa”nti iminā paṭiladdhadhammaṃ ahampi sacchikareyyanti cittaṃ paṇidahiṃ.",
  "atk-s0519a:904_4": "Bhave kudāsupi ca mā apekkhavāti katthaci bhave apekkhavā mā bhaveyyanti ca paṇidhesiṃ",
  "atk-s0519a:904_5": "mānasanti sambandho.",
  "atk-s0519a:905_0": "Kurūsūti uttarakurūsu. Dīghāyukesūti tesaṃ vassasahassāyukatāya vuttaṃ. Amamesūti",
  "atk-s0519a:905_1": "apariggahesu. Pāṇīsūti sattesu. Ahīnagāmīsūti yathāladdhasampattīhi yāvatāyukaṃ aparihīnasabhāvesu.",
  "atk-s0519a:905_2": "Tidasopapajjathāti tāvatiṃso hutvā upapajjiṃ, tidase vā tāvatiṃsabhavane upapajjiṃ.",
  "atk-s0519a:905_3": "Visiṭṭhakāyūpagatoti visiṭṭhakāyesu nānāvaṇṇakāyesu upagato. Yasassisūti parivāravantesu.",
  "atk-s0519a:905_4": "Hitāhitāsihīti kusalākusale vītivattīhi. Paccakkhaṃ khvimanti paccakkhaṃ kho imaṃ",
  "atk-s0519a:905_5": "vacananti adhippāyo.",
  "atk-s0519a:906": "Sakāsīti so akāsi. Balimābhihārīti pūjābaliṃ abhihari. Patitassa ekanti tassa hatthato ekapupphaṃ patitaṃ.",
  "atk-s0519a:907_0": "Upariṭṭhanti upari vehāse ṭhitaṃ. Ariṭṭhanti ariṭṭhaṃ nāma paccekasambuddhaṃ. Ajjhattañca",
  "atk-s0519a:907_1": "bahiddhā cāti ajjhattavisayā ca bahiddhavisayā ca. Ye me vijjiṃsūti ye me pubbe vijjamānā",
  "atk-s0519a:907_2": "ahesuṃ. Jātimaraṇasaṃsāro, natthi dāni punabbhavoti punappunaṃ jāyanamīyanabhūto",
  "atk-s0519a:907_3": "saṃsāro punabbhavoti ca vuccati, so ca dāni natthīti attho.",
  "atk-s0519a:908": "Idaṃ vāsanābhāgiyaṃ suttanti idaṃ vāsanābhāgapuññavibhāvanānaṃ nānāsuttapadānaṃ udāharaṇavasena dassitaṃ vāsanābhāgiyaṃ suttanti veditabbaṃ.",
  "atk-s0519a:909": "99. “Uddhaṃ adho…pe… apunabbhavāyā”ti idaṃ nibbedhabhāgiyaṃ suttanti vuttaṃ oghataraṇassa ariyamaggakiccattā. Na cetanā karaṇīyāti na cittaṃ uppādetabbaṃ. Dhammatāti dhammasabhāvo.",
  "atk-s0519a:910_0": "100. Yadā haveti yasmiṃ have kāle. Pātubhavantīti uppajjanti. Dhammāti anulomapaccayākārapaṭivedhasādhakā",
  "atk-s0519a:910_1": "bodhipakkhiyadhammā. Pātubhavantīti vā pakāsenti, abhisamayavasena pākaṭā honti.",
  "atk-s0519a:910_2": "Dhammāti catuariyasaccadhammā. Ātāpo vuccati kilesasantāpanaṭṭhena vīriyaṃ. Ātāpinoti",
  "atk-s0519a:910_3": "sammappadhānavīriyavato. Jhāyatoti ārammaṇūpanijjhānalakkhaṇena lakkhaṇūpanijjhānalakkhaṇena",
  "atk-s0519a:910_4": "ca jhānena jhāyantassa. Brāhmaṇassāti bāhitapāpassa khīṇāsavassa. Athassa kaṅkhā",
  "atk-s0519a:910_5": "vapayanti sabbāti athassa evaṃ pātubhūtadhammassa yā tā “ko nu kho, bhante, phusatīti?",
  "atk-s0519a:910_6": "No kallo pañhoti bhagavā avocā”tiādinā nayena “katamaṃ nu kho, bhante, jarāmaraṇaṃ,",
  "atk-s0519a:910_7": "kassa panidaṃ jarāmaraṇanti? No kallo pañhoti bhagavā avocā”tiādinā ca nayena paccayākārakaṅkhā",
  "atk-s0519a:910_8": "vuttā. Yā ca paccayākārasseva appaṭividdhattā “ahosiṃ nu kho ahamatītamaddhāna”ntiādikā",
  "atk-s0519a:910_9": "soḷasakaṅkhā “buddhe kaṅkhati dhamme kaṅkhatī”tiādikā aṭṭha ca kaṅkhā āgatā, tā sabbā",
  "atk-s0519a:910_10": "vapayanti apagacchanti nirujjhanti, kasmā? Yato pajānāti sahetudhammaṃ, yasmā avijjādikena",
  "atk-s0519a:910_11": "hetunā sahetukaṃ imaṃ saṅkhārādiṃ kevalaṃ dukkhakkhandhadhammaṃ pajānāti aññāsi paṭivijjhati.",
  "atk-s0519a:911_0": "Yato khayaṃ paccayānaṃ avedīhi yasmā paccayānaṃ khayasaṅkhātaṃ nibbānaṃ avedi aññāsi",
  "atk-s0519a:911_1": "paṭivijjhi, tasmā yadāssa ātāpino jhāyato brāhmaṇassa vuttappakārā dhammā pātubhavanti.",
  "atk-s0519a:911_2": "Athassa yā nibbānassa aviditattā kaṅkhā uppajjeyyuṃ, sabbāpi tā kaṅkhā vapayantīti.",
  "atk-s0519a:912_0": "Āraññanti āraññakaṃ. Aññātuñchena yāpentanti kulesu aññāto niccanavoyeva hutvā uñchena",
  "atk-s0519a:912_1": "piṇḍacariyāya yāpentaṃ. Atha vā abhilakkhitesu issarajanagehesu kaṭukabhaṇḍasambhāraṃ",
  "atk-s0519a:912_2": "sugandhabhojanaṃ pariyesantassa uñchanaṃ ñātuñchanaṃ nāma, gharapaṭipāṭiyā pana dvāre",
  "atk-s0519a:912_3": "ṭhitena laddhamissakabhojanaṃ aññātuñchanaṃ nāma. Idaṃ idha adhippetaṃ. Tena yāpentaṃ.",
  "atk-s0519a:912_4": "Kāmesu anapekkhinanti vatthukāmakilesakāmesu nirapekkhaṃ.",
  "atk-s0519a:913_0": "Chetvāti vadhitvā. Sukhaṃ setīti kodhapariḷāhena aparidayhamānattā sukhaṃ sayati.",
  "atk-s0519a:913_1": "Na socatīti kodhavināsena vinaṭṭhadomanassattā na socati. Visamūlassāti dukkhavipākassa.",
  "atk-s0519a:913_2": "Madhuraggassāti yaṃ akkuṭṭhassa paccakkositvā pahaṭassa paṭippaharitvā sukhaṃ uppajjati,",
  "atk-s0519a:913_3": "taṃ sandhāya so “madhuraggo”ti vutto. Imasmiñhi ṭhāne pariyosānaṃ “agga”nti vuttaṃ. Ariyāti buddhādayo.",
  "atk-s0519a:914": "Haneti haneyya. Uppatitanti asamugghāṭitaṃ avikkhambhituppannavasena samudācāruppannavasena samudācarantaṃ. Vinodayeti attano santānato nīhareyya.",
  "atk-s0519a:915_0": "101. Sattiyāti desanāsīsametaṃ, ekatodhārādinā satthenāti attho. Omaṭṭhoti pahaṭo.",
  "atk-s0519a:915_1": "Cattāro hi pahārā omaṭṭho ummaṭṭho maṭṭho vimaṭṭhoti. Tattha upari ṭhatvā adhomukhaṃ",
  "atk-s0519a:915_2": "dinnappahāro omaṭṭho nāma, adho ṭhatvā uddhaṃ mukhaṃ dinnappahāro ummaṭṭho nāma,",
  "atk-s0519a:915_3": "aggaḷasūci viya vinivijjhitvā kato maṭṭho nāma, seso sabbopi vimaṭṭho nāma. Imasmiṃ",
  "atk-s0519a:915_4": "pana ṭhāne omaṭṭho gahito. So hi sabbadāruṇo duruddharaṇasallo duttikiccho antodoso",
  "atk-s0519a:915_5": "antopubbalohito ca hoti. Pubbalohitaṃ anikkhamitvā vaṇamukhaṃ pariyonandhitvā tiṭṭhati.",
  "atk-s0519a:915_6": "Pubbalohitaṃ nīharitukāmehi mañcena saddhiṃ bandhitvā adhosiro kātabbo hoti, maraṇaṃ",
  "atk-s0519a:915_7": "vā maraṇamattaṃ vā dukkhaṃ pāpuṇāti. Paribbajeti vihareyya.",
  "atk-s0519a:916_0": "Imāya gāthāya kiṃ kathitaṃ? Yathā sattiyā omaṭṭhapuriso sallubbāhanavaṇatikicchanānaṃ",
  "atk-s0519a:916_1": "atthāya vīriyaṃ ārabhati payogaṃ karoti parakkamati. Yathā ca dayhamāne matthake",
  "atk-s0519a:916_2": "ādittasiro tassa nibbāpanatthāya vīriyaṃ ārabhati payogaṃ karoti parakkamati, evamevaṃ",
  "atk-s0519a:916_3": "bhikkhu kāmarāgappahānāya sato appamatto hutvā vihareyya bhagavāti kathesi.",
  "atk-s0519a:917_0": "Evaṃ devatāya kathite atha bhagavā cintesi – “imāya devatāya upamā daḷhaṃ katvā ānītā,",
  "atk-s0519a:917_1": "atthaṃ pana parittakaṃ gahetvā ṭhitā. Punappunaṃ kathentīpi hi esā kāmarāgassa vikkhambhanappahānameva",
  "atk-s0519a:917_2": "katheyya, yāva ca kāmarāgo maggena na samugghāṭiyyati, tāva anubandhova hotī”ti tameva",
  "atk-s0519a:917_3": "upamaṃ gahetvā paṭhamamaggavasena devatāya vinivaṭṭetvā dassento “sattiyā viya omaṭṭho”ti",
  "atk-s0519a:917_4": "dutiyagāthamāha. Tassattho purimanayānusārena veditabbo.",
  "atk-s0519a:918_0": "Lokāmisanti kāmaguṇo. Santipekkhoti sabbasaṅkhārūpasamaṃ nibbānaṃ apekkhamāno. Paññavāti",
  "atk-s0519a:918_1": "paññavanto. Pahitattoti nibbānaṃ patipesitacitto. Virato kāmasaññāyāti yāya kāyaci",
  "atk-s0519a:918_2": "sabbato kāmasaññāya catutthamaggasampayuttāya samucchedaviratiyā virato. “Viratto”tipi",
  "atk-s0519a:918_3": "pāṭho. Kāmasaññāyāti pana bhummavacanaṃ hoti. Sagāthāvagge “kāmasaññāsū”ti pāṭho.",
  "atk-s0519a:918_4": "Catūhi maggehi dasannampi saṃyojanānaṃ atītattā sabbasaṃyojanātīto. Catutthamaggeneva",
  "atk-s0519a:918_5": "vā uddhambhāgiyasaṃyojanātīto tatra tatrābhinandanato nandisaṅkhātāya taṇhāya tiṇṇañca",
  "atk-s0519a:918_6": "bhavānaṃ parikkhīṇattā nandibhavaparikkhīṇo. So tādiso khīṇāsavo bhikkhu gambhīre",
  "atk-s0519a:918_7": "saṃsāraṇṇave na sīdati.",
  "atk-s0519a:919_0": "Saddahānoti yena pubbabhāge kāyasucaritādibhedena, aparabhāge ca sattattiṃsabodhipakkhiyabhedena",
  "atk-s0519a:919_1": "dhammena arahanto buddhapaccekabuddhabuddhasāvakā nibbānaṃ pattā. Taṃ saddahāno arahataṃ",
  "atk-s0519a:919_2": "dhammaṃ nibbānappattiyā lokiyalokuttarapaññaṃ labhati, tañca kho na saddhāmattakeneva.",
  "atk-s0519a:919_3": "Yasmā pana saddhājāto upasaṅkamati, upasaṅkamanto payirupāsati, payirupāsanto sotaṃ",
  "atk-s0519a:919_4": "odahati, odahitasoto dhammaṃ suṇāti, tasmā upasaṅkamanato paṭṭhāya yāva dhammassavanena",
  "atk-s0519a:919_5": "sussūsaṃ labhate paññaṃ.",
  "atk-s0519a:920_0": "Kiṃ vuttaṃ hoti? Taṃ dhammaṃ saddahitvāpi ācariyupajjhāye kālena kālaṃ upasaṅkamitvāpi",
  "atk-s0519a:920_1": "vattakaraṇena payirupāsitvā yadā payirupāsanāya ārādhitacittā kiñci vattukāmā honti.",
  "atk-s0519a:920_2": "Atha adhigatāya sotukāmatāya sotaṃ odahitvā suṇanto labhatīti evaṃ sussūsampi ca",
  "atk-s0519a:920_3": "satiavippavāsena appamatto subhāsitadubbhāsitaññutāya vicakkhaṇo eva labhati, na",
  "atk-s0519a:920_4": "itaro. Tenāha – “appamatto vicakkhaṇo”ti.",
  "atk-s0519a:921_0": "Patirūpakārīti desakālādīni ahāpetvā lokiyassa lokuttarassa dhammassa patirūpaṃ adhigamūpāyaṃ",
  "atk-s0519a:921_1": "karotīti patirūpakārī. Dhuravāti cetasikavīriyavasena anikkhittadhuro. Uṭṭhātāti",
  "atk-s0519a:921_2": "kāyikavīriyavasena uṭṭhānasampanno asithilaparakkamo. Vindate dhananti lokiyalokuttaradhanaṃ",
  "atk-s0519a:921_3": "adhigacchati. Saccenāti vacīsaccena paramatthasaccena ca. Buddhapaccekabuddhaariyasāvakā",
  "atk-s0519a:921_4": "nibbutiṃ pāpuṇantā kittimpi pāpuṇantiyeva. Dadanti paresaṃ yaṃ kiñci icchitaṃ patthitaṃ",
  "atk-s0519a:921_5": "dento mittāni ganthati sampādeti karotīti attho. Duddadaṃ vā dadanto ganthati, dānamukhena",
  "atk-s0519a:921_6": "cattāripi saṅgahavatthūni gahitānīti veditabbāni. Tehi mittāni karonti. Asmā lokā",
  "atk-s0519a:921_7": "paraṃ lokaṃ, sa ve pecca na socatīti yassa puggalassa ime saddhādayo dhammā vijjanti,",
  "atk-s0519a:921_8": "so imasmā lokā paraṃ lokaṃ gantvā na socati, sokakāraṇaṃ tassa natthīti attho.",
  "atk-s0519a:922": "“Yassete caturo dhammā, saddhassa gharamesino;",
  "atk-s0519a:923": "Saccaṃ dhammo dhiti cāgo, sa ve pecca na socatī”ti. –",
  "atk-s0519a:924": "Gāthaṃ avasesaṃ katvā udāhaṭaṃ. Āḷavakasutte hi imā gāthā āḷavakena “kathaṃ su labhate pañña”ntiādinā puṭṭhena bhagavatā bhāsitāti.",
  "atk-s0519a:925_0": "Yena kenaci vaṇṇenāti yena kenaci kāraṇena, pakārena vā. Saṃvāsoti ekasmiṃ ṭhāne",
  "atk-s0519a:925_1": "sahavāso samāgamo. Tanti tathā samāgataṃ anukampitabbaṃ purisaṃ. Manasā ce pasannenāti",
  "atk-s0519a:925_2": "karuṇāsamussāhitena pasādena pasannena manasā. Na tena hoti saṃyuttoti tena yathāvuttena",
  "atk-s0519a:925_3": "anusāsanena kāmacchandādīnaṃ saṃyojanavasena saṃyutto nāma na hoti. Yānukampā anuddayāti",
  "atk-s0519a:925_4": "yā ariyamaggasampāpanavasena karuṇāyanā, mettāyanā cāti attho.",
  "atk-s0519a:926_0": "102. Rāgo ca doso cāti rāgadosā heṭṭhā vuttanayāva. Kutonidānāti kiṃnidānā kiṃhetukā.",
  "atk-s0519a:926_1": "Paccattavacanassa hi ayaṃ to-ādeso, samāse cassa lopābhāvo veditabbo. Aratī ratī",
  "atk-s0519a:926_2": "lomahaṃso kutojāti yāyaṃ pantesu senāsanesu, adhikusalesu ca dhammesu arati ukkaṇṭhitā,",
  "atk-s0519a:926_3": "yā ca pañcasu kāmaguṇesu rati abhirati āsatti kīḷanādi, yo ca lomahaṃsasamuṭṭhānato",
  "atk-s0519a:926_4": "lomahaṃsasaṅkhāto cittutrāso, ime tayo dhammā kuto jātā kuto nibbattāti pucchā. Kuto",
  "atk-s0519a:926_5": "samuṭṭhāyāti kuto uppajjitvā. Manoti kusalacittaṃ. Vitakkāti kāmavitakkādayo. Kumārakā",
  "atk-s0519a:926_6": "dhaṅkamivosajantīti yathā kumārakā kīḷantā kākaṃ suttena pāde bandhitvā osajanti",
  "atk-s0519a:926_7": "khipanti, evaṃ kusalamanaṃ akusalavitakkā kuto samuṭṭhāya osajantīti pucchā.",
  "atk-s0519a:927_0": "Rāgo cāti dutiyagāthā tassā vissajjanaṃ. Tattha itoti attabhāvaṃ sandhāyāha. Attabhāvanidānā",
  "atk-s0519a:927_1": "hi rāgadosā, arati rati lomahaṃsā ca attabhāvato jātā. Kāmavitakkādayo attabhāvato",
  "atk-s0519a:927_2": "eva samuṭṭhāya kusalamanaṃ osajanti. Tena tadaññaṃ pakatiādikāraṇaṃ paṭikkhipanto",
  "atk-s0519a:927_3": "āha – “itonidānā ito samuṭṭhāyā”ti. Purimagāthāya vuttanayenettha saddasiddhi veditabbā.",
  "atk-s0519a:928_0": "Idāni yvāyaṃ “itonidānā”tiādīsu attabhāvanidānā attabhāvato jātā attabhāvato samuṭṭhāyāti",
  "atk-s0519a:928_1": "attho vutto, taṃ sādhento āha – “snehajā attasambhūtā”ti. Ete hi rāgādayo vitakkapariyosānā",
  "atk-s0519a:928_2": "taṇhāsnehena jātā. Tathā jāyantā ca pañcupādānakkhandhabhede attabhāvasaṅkhāte attani",
  "atk-s0519a:928_3": "sambhūtā. Tenāha – “snehajā attasambhūtā”ti. Idāni tadatthajotikaṃ upamaṃ dasseti",
  "atk-s0519a:928_4": "“nigrodhasseva khandhajā”ti. Tattha khandhajāti khandhesu jātā pārohā. Idaṃ vuttaṃ",
  "atk-s0519a:928_5": "hoti – yathā nigrodhassa khandhajasaṅkhātā pārohā āporasasaṅkhāte snehe sati jāyanti,",
  "atk-s0519a:928_6": "jāyantā ca tasmiṃyeva nigrodhe tesu tesu sākhappadesesu sambhavanti, evaṃ ete rāgādayo",
  "atk-s0519a:928_7": "ajjhattaṃ taṇhāsnehe sati jāyanti, jāyantā ca tasmiṃyeva attabhāve tesu tesu cakkhādippadesesu",
  "atk-s0519a:928_8": "iṭṭhārammaṇesu sambhavanti. Tena vuttaṃ – “snehajā attasambhūtā”ti. Puthu visattā",
  "atk-s0519a:928_9": "kāmesūti yasmā rāgopi pañcakāmaguṇikādivasena, dosopi āghātavatthuādivasena aratiādayopi",
  "atk-s0519a:928_10": "tassa tassa bhedassa vasenāti sabbathā sabbepime kilesā puthu anekappakārā hutvā",
  "atk-s0519a:928_11": "vatthudvārārammaṇādivasena tesu tesu kāmesu tathā tathā visattā laggā saṃsibbitvā",
  "atk-s0519a:928_12": "ṭhitā. Kimiva? Māluvāva vitatā vane yathā vane vitatā māluvā tesu tesu rukkhasākhappasākhādibhedesu",
  "atk-s0519a:928_13": "visattā hoti laggā saṃsibbitvā ṭhitā, evaṃ ete kilesā dhammā, tasmā ettha puthupabhedesu",
  "atk-s0519a:928_14": "vatthukāmesu visattaṃ kilesagahanaṃ.",
  "atk-s0519a:929_0": "Ye naṃ pajānanti yatonidānaṃ, te naṃ vinodenti suṇohi yakkha. Tassattho – ye sattā",
  "atk-s0519a:929_1": "naṃ kilesagahanaṃ “itonidānaṃ esa uppajjatī”ti jānanti, te naṃ taṇhāsinehasinehite",
  "atk-s0519a:929_2": "attabhāve uppajjatīti ñatvā taṃ taṇhāsinehaṃ ādīnavānupassanādibhāvanāñāṇagginā visosentā",
  "atk-s0519a:929_3": "vinodenti pajahanti, evaṃ amhākaṃ bhāsitaṃ suṇohi yakkhāti. Te duttaraṃ oghamimaṃ",
  "atk-s0519a:929_4": "taranti, atiṇṇapubbaṃ apunabbhavāyāti ye hi saṃkilesagahanaṃ vinodenti, te ekantena",
  "atk-s0519a:929_5": "maggaṃ bhāventi. Na hi maggabhāvanaṃ vinā kilesavinodanaṃ atthi. Evaṃ maggaṃ bhāventā",
  "atk-s0519a:929_6": "te pakatiñāṇena duttaraṃ kāmoghādiṃ catubbidhaṃ oghaṃ iminā dīghena addhunā supinantenapi",
  "atk-s0519a:929_7": "atiṇṇapubbaṃ anatikkantapubbaṃ apunabbhavāya nibbānāya taranti.",
  "atk-s0519a:930_0": "Dukkaraṃ bhagavāti eko kira devaputto pubbayogāvacaro bahalakilesatāya sappayogena",
  "atk-s0519a:930_1": "kilese vikkhambhento samaṇadhammaṃ katvā pubbahetumandatāya ariyabhūmiṃ appatvāva",
  "atk-s0519a:930_2": "kālaṃ katvā devaloke nibbatto, so tathāgataṃ upasaṅkamitvā dukkarabhāvaṃ ārocento",
  "atk-s0519a:930_3": "evamāha. Tattha dukkaranti dasapi vassāni…pe… saṭṭhipi vassāni ekantaparisuddhassa",
  "atk-s0519a:930_4": "samaṇadhammassa karaṇaṃ nāmetaṃ dukkaraṃ. Sekkhāti satta sekkhā. Sīlasamāhitāti sīlena",
  "atk-s0519a:930_5": "samāhitā samupetā. Ṭhitattāti patiṭṭhitasabhāvā. Evaṃ pucchitapañhaṃ vissajjitvā",
  "atk-s0519a:930_6": "uparipañhaṃ samuṭṭhāpanatthaṃ “anagāriyupetassā”tiādimāha. Tattha anagāriyupetassāti",
  "atk-s0519a:930_7": "anagāriyaṃ niggehabhāvaṃ upagatassa, pabbajitassāti attho. Tuṭṭhīti catupaccayasantoso.",
  "atk-s0519a:931_0": "Bhāvanāyāti cittavūpasamabhāvanāya. Te chetvā maccuno jālanti ye rattindivaṃ indriyūpasame",
  "atk-s0519a:931_1": "ratā, te dussamādahaṃ cittaṃ samādahanti. Ye samāhitacittā, te catupaccayasantosaṃ",
  "atk-s0519a:931_2": "pūrentā na kilamanti. Ye santuṭṭhā, te sīlaṃ pūrentā na kilamanti. Ye sīle patiṭṭhitā",
  "atk-s0519a:931_3": "satta sekkhā, te ariyā maccuno jālasaṅkhātaṃ kilesajālaṃ chinditvā gacchanti.",
  "atk-s0519a:932_0": "Duggamoti saccametaṃ, bhante, ye indriyūpasame ratā, te dussamādahaṃ cittaṃ samādahanti.",
  "atk-s0519a:932_1": "Ye samāhitacittā, te catupaccayasantosaṃ pūrentā na kilamanti. Ye santuṭṭhā, te sīlaṃ",
  "atk-s0519a:932_2": "pūrentā na kilamanti. Ye sīle paramaggāhino satta sekkhā, te ariyā maccuno jālasaṅkhātaṃ",
  "atk-s0519a:932_3": "kilesajālaṃ chinditvā gacchanti. Kiṃ na gamissanti, ayaṃ pana duggamo “bhagavā visamo",
  "atk-s0519a:932_4": "maggo”ti āha. Tattha kiñcāpi ariyamaggo neva duggamo na visamo, pubbabhāgapaṭipadāya",
  "atk-s0519a:932_5": "panassa bahū parissayā honti, tasmā evaṃ vutto. Avaṃsirāti ñāṇasirena adhosirā hutvā",
  "atk-s0519a:932_6": "papatanti. Ariyamaggaṃ ārohituṃ asamatthatāya eva te magge papatantīti vuccanti.",
  "atk-s0519a:932_7": "Ariyānaṃ samo maggoti sveva maggo ariyānaṃ samo hoti. Visame samāti visamepi sattakāye samā eva.",
  "atk-s0519a:933_0": "103. Idañhi taṃ jetavananti anāthapiṇḍiko devaputto jetavanassa ceva buddhādīnañca",
  "atk-s0519a:933_1": "vaṇṇabhaṇanatthaṃ āgantvā evamāha. Isisaṅghanisevitanti bhikkhusaṅghanivesitaṃ. Evaṃ",
  "atk-s0519a:933_2": "paṭhamagāthāya jetavanassa vaṇṇaṃ kathetvā idāni ariyamaggassa vaṇṇaṃ kathento “kammaṃ",
  "atk-s0519a:933_3": "vijjā”tiādimāha. Tattha kammanti maggacetanā. Vijjāti maggapaññā. Dhammoti samādhi,",
  "atk-s0519a:933_4": "samādhipakkhikā vā dhammā. Sīlaṃ jīvitamuttamanti sīle patiṭṭhitassa jīvitañca uttamanti",
  "atk-s0519a:933_5": "dasseti. Atha vā vijjāti diṭṭhisaṅkappā. Dhammoti vāyāmasatisamādhayo. Sīlanti vācākammantājīvā.",
  "atk-s0519a:933_6": "Jīvitamuttamanti etasmiṃ sīle patiṭṭhitassa jīvitaṃ nāma uttamanti. “Etena maccā",
  "atk-s0519a:933_7": "sujjhantī”ti etena aṭṭhaṅgikena maggena sattā visujjhanti.",
  "atk-s0519a:934_0": "Tasmāti yasmā maggena sujjhanti, na gottadhanehi, tasmā. Yoniso vicine dhammanti",
  "atk-s0519a:934_1": "upāyena bodhipakkhiyadhammaṃ vicineyya. Evaṃ tattha visujjhatīti evaṃ tasmiṃ ariyamagge",
  "atk-s0519a:934_2": "visujjhati. Atha vā yoniso vicine dhammanti upāyena ariyasaccadhammaṃ vicineyya.",
  "atk-s0519a:934_3": "Evaṃ tattha visujjhatīti evaṃ tesu catūsu ariyasaccesu visujjhati. Idāni sāriputtattherassa",
  "atk-s0519a:934_4": "vaṇṇaṃ kathento “sāriputtovā”tiādimāha. Tattha sāriputtovāti avadhāraṇavacanaṃ, etehi",
  "atk-s0519a:934_5": "paññādīhi sāriputtova seyyoti vadati. Upasamenāti kilesavūpasamena. Pāraṅgatoti nibbānaṃ",
  "atk-s0519a:934_6": "gato, yo koci nibbānapatto bhikkhu, na tādiso. Etāvaparamo siyā, na therā uttaritaro",
  "atk-s0519a:934_7": "nāma sāvako atthīti vadati.",
  "atk-s0519a:935_0": "Atītanti atīte pañcakkhandhe. Nānvāgameyyāti taṇhādiṭṭhīhi nānugaccheyya. Nappaṭikaṅkheti",
  "atk-s0519a:935_1": "taṇhādiṭṭhīhi na pattheyya. Yadatītanti idamettha kāraṇavacanaṃ. Yasmā yaṃ atītaṃ,",
  "atk-s0519a:935_2": "taṃ pahīnaṃ niruddhaṃ atthaṅgataṃ, tasmā taṃ nānugaccheyya. Yasmā ca yaṃ tattha anāgataṃ,",
  "atk-s0519a:935_3": "taṃ appattaṃ ajātaṃ anibbattaṃ, tasmā tampi na pattheyya. Tattha tatthāti paccuppannampi",
  "atk-s0519a:935_4": "dhammaṃ yattha yattheva so uppanno, tattha tattheva naṃ aniccānupassanādīhi sattahi",
  "atk-s0519a:935_5": "anupassanāhi vipassati, araññādīsu vā tattha tattha vipassati. Asaṃhīraṃ asaṃkuppanti",
  "atk-s0519a:935_6": "idaṃ vipassanāpaṭivipassanādassanatthaṃ vuttaṃ. Vipassanā hi rāgādīhi na saṃhirati",
  "atk-s0519a:935_7": "na kuppatīti asaṃhīrā asaṃkuppā, taṃ anubrūhaye vaḍḍheyya paṭivipasseyyāti vuttaṃ",
  "atk-s0519a:935_8": "hoti. Atha vā nibbānaṃ rāgādīhi na saṃhirati na kuppatīti asaṃhīraṃ asaṃkuppaṃ, taṃ",
  "atk-s0519a:935_9": "vidvā paṇḍito bhikkhu anubrūhaye, punappunaṃ tadārammaṇaṃ phalasamāpattiṃ appento vaḍḍheyyāti attho.",
  "atk-s0519a:936_0": "Tassa pana anubrūhanassa atthāya ajjeva kiccamātappanti kilesānaṃ ātāpanaparitāpanena",
  "atk-s0519a:936_1": "“ātappa”nti laddhanāmaṃ vīriyaṃ ajjeva kātabbaṃ. Ko jaññā maraṇaṃ suveti sve jīvitaṃ",
  "atk-s0519a:936_2": "vā maraṇaṃ vā ko jānāti. Ajjeva dānaṃ dassāmi, sīlaṃ vā rakkhissāmi, aññataraṃ vā",
  "atk-s0519a:936_3": "pana kusalaṃ karissāmi, “ajja tāva papañco atthi, sve vā punadivase vā jānissāmī”ti",
  "atk-s0519a:936_4": "cittaṃ anuppādetvā “ajjeva karissāmī”ti evaṃ vīriyaṃ kātabbanti dasseti. Mahāsenenāti",
  "atk-s0519a:936_5": "ahivicchikavisasatthādīni hi anekāni maraṇakāraṇāni tassa senāti tāya mahatiyā senāya",
  "atk-s0519a:936_6": "vasena mahāsenena evarūpena maccunā saddhiṃ “katipāhaṃ tāva āgamehi, yāvāhaṃ buddhapūjādiṃ",
  "atk-s0519a:936_7": "attano avassayaṃ kammaṃ karomī”ti evaṃ mittasanthavākārasaṅkhāto vā “idaṃ sataṃ vā",
  "atk-s0519a:936_8": "sahassaṃ vā gahetvā katipāhaṃ āgamehī”ti evaṃ lañjānuppadānasaṅkhāto vā “iminā balarāsinā",
  "atk-s0519a:936_9": "paṭibāhissāmī”ti evaṃ balarāsisaṅkhāto vā saṅgaro natthi. Saṅgaroti hi mittakaraṇalañjadānabalarāsisaṅkaḍḍhanānaṃ",
  "atk-s0519a:936_10": "nāmaṃ, tasmā ayamattho vutto. Atanditanti analasaṃ uṭṭhāhakaṃ. Evaṃ paṭipannattā",
  "atk-s0519a:936_11": "bhaddo ekaratto assāti bhaddekaratto. Itīti evaṃ paṭipannaṃ puggalaṃ “bhaddekaratto",
  "atk-s0519a:936_12": "aya”nti rāgādisantatāya santo buddhamuni ācikkhati.",
  "atk-s0519a:937": "Cakkhunā paññāya cāti cakkhunā ca paññāya ca. Cakkhubhūtāya vā paññāya. Satiyā paññāya cāti satiyā ca paññāya ca, sativisiṭṭhāya vā paññāya. Kāyenāti nāmakāyena.",
  "atk-s0519a:938_0": "Dibbacakkhu suvisuddhanti dibbaṃ cakkhu suvisuddhaṃ, yaṃ sacchikarotīti adhippāyo.",
  "atk-s0519a:938_1": "Pubbenivāsāti purimāsu jātīsu nivutthakkhandhā. Iddhividhāti iddhikoṭṭhāsā. Nirodhoti",
  "atk-s0519a:938_2": "nibbānaṃ. Sesaṃ suviññeyyameva.",
  "atk-s0519a:939_0": "104. Yassa selūpamaṃ cittanti ekaghanaṃ selaṃ viya pakativātehi lokadhammavātehi",
  "atk-s0519a:939_1": "akampanīyato yassa cittaṃ selūpamaṃ. Tenāha – “ṭhitaṃ nānupakampatī”ti. Rajanīyesūti",
  "atk-s0519a:939_2": "lābhādīsu. Kopaneyyeti alābhādike. Kuto naṃ dukkhamessatīti taṃ evaṃ bhāvitacittaṃ",
  "atk-s0519a:939_3": "vītikkantalokadhammaṃ uttamapurisaṃ lokadhammahetukaṃ dukkhaṃ nānugamissati.",
  "atk-s0519a:940_0": "Yo brāhmaṇoti bāhitapāpadhammatāya brāhmaṇo, na diṭṭhamaṅgalikatāya huṃhuṅkārakasāvādipāpadhammayutto",
  "atk-s0519a:940_1": "hutvā kevalaṃ jātimattena brāhmaṇoti paṭijānāti. So brāhmaṇo bāhitapāpadhammattā",
  "atk-s0519a:940_2": "huṃhuṅkārappahānena nihuṃhuṅko. Rāgādikasāvābhāvena nikkabhāvo. Sīlasaṃvarena saṃyatacittatāya",
  "atk-s0519a:940_3": "yatatto. Catumaggañāṇasaṅkhātehi vedehi antaṃ nibbānaṃ, vedānaṃ vā antaṃ gatattā",
  "atk-s0519a:940_4": "vedantagū. Maggabrahmacariyassa vusitattā vūsitabrahmacariyo. Dhammena so brahmavādaṃ",
  "atk-s0519a:940_5": "vadeyyāti so “brāhmaṇo aha”nti etaṃ vādaṃ vadeyya. Yassa sakalalokasannivāse kuhiñci",
  "atk-s0519a:940_6": "ekārammaṇepi rāgussado dosussado mohussado mānussado diṭṭhussadoti ime ussadā natthīti attho.",
  "atk-s0519a:941_0": "Na gādhatīti na patiṭṭhahati. Sukkāti sukkasaṅkhātā gahā. Yadi candimasūriyādīnaṃ",
  "atk-s0519a:941_1": "pabhā tattha natthi, tamo eva ca siyāti āsaṅkamāne sandhāyāha “tamo tattha na vijjatī”ti.",
  "atk-s0519a:941_2": "Yadā ca attanāvedītiādīsu evaṃvidhaṃ nibbānaṃ attapaccakkhena ñāṇena yadā vindati,",
  "atk-s0519a:941_3": "atha rūpārūpadhammato sukhadukkhato ca vippamutto hotīti.",
  "atk-s0519a:942_0": "Sakesu dhammesūti sakaattabhāvasaṅkhātesu upādānakkhandhesu. Yebhuyyena hi ajjhattaṃ",
  "atk-s0519a:942_1": "vipassanābhiniveso hotīti. Etaṃ pisācanti ajakalāpaka, etaṃ tayā vuttaṃ pisācaṃ kilesapisācañca.",
  "atk-s0519a:942_2": "Pakkulanti tayā kataṃ akkulaṃ pakkulakaraṇañca. Ativattatīti atikkamati.",
  "atk-s0519a:943_0": "Nābhinandati āyantinti purāṇadutiyikaṃ āgacchantiṃ aññaṃ vā na abhinandati cittena",
  "atk-s0519a:943_1": "na sampaṭicchati. Tameva pakkamantiṃ na socati. Saṅgā saṅgāmajiṃ muttanti pañcavidhāpi",
  "atk-s0519a:943_2": "saṅgato muttaṃ saṅgāmajiṃ bhikkhuṃ.",
  "atk-s0519a:944": "Bahvetthāti bahu ettha nhāyati jano, na tena so suddho nāma hotīti adhippāyo.",
  "atk-s0519a:945_0": "Jātibalaṃ nisedhanti jātibalassa nisedhakaṃ. Sahāyā vatāti samathavipassanābhāvanāya",
  "atk-s0519a:945_1": "saha ayanavasena sahāyā vata. Kālena kālaṃ sappāyadhammassa savanavasena cirarattaṃ",
  "atk-s0519a:945_2": "sameti samāgamo etesanti cirarattasametikā. Sithilamārabbhāti sithilaṃ vīriyaṃ katvā.",
  "atk-s0519a:946_0": "105. Tatra kho, bhikkhave, ko visesoti satthu sāvakassa ca pañcasveva upādānakkhandhesu",
  "atk-s0519a:946_1": "nibbidādayoti pubbabhāgapaṭipattiyaṃ anupādāvimuttiyañca heṭṭhā upari ca visesābhāvaṃ",
  "atk-s0519a:946_2": "dasseti. Vuttañhetaṃ – “natthi vimuttiyā nānatta”nti. Tattha visesābhāvaṃ paccāmasati",
  "atk-s0519a:946_3": "“tatra ko viseso”ti. Adhippayāsoti adhikapayogo. Nānākaraṇanti ca visesoyeva vutto.",
  "atk-s0519a:947_0": "Ayaṃ kho, bhikkhave, visesoti bhikkhave, yadipi sāvakassa satthu ca vimuttiyaṃ viseso",
  "atk-s0519a:947_1": "natthi, sayambhuñāṇena pana savāsanasabbakilese khepetvā sammāsambodhiṃ abhisambujjhitvā",
  "atk-s0519a:947_2": "anuppannassa ariyamaggassa parasantāne uppādanādisakalasabbaññuguṇasamāyogo. Ayaṃ",
  "atk-s0519a:947_3": "sammāsambuddhassa paññāvimuttato visesoti. Tattha anuppannassāti avattamānassa. Ariyamaggañhi",
  "atk-s0519a:947_4": "kassapasammāsambuddho uppādesi. Antarā añño satthā uppādetā nāma nāhosi, tasmā ayaṃ",
  "atk-s0519a:947_5": "bhagavā anuppannassa maggassa uppādetā nāma. Asañjātassāti tasseva vevacanaṃ. Anakkhātassāti",
  "atk-s0519a:947_6": "akathitassa. Maggaṃ jānātīti maggaññū. Maggaṃ viditaṃ pākaṭaṃ akāsīti maggavidū.",
  "atk-s0519a:947_7": "Magge ca amagge ca kovidoti maggakovido. Maggānugāti maggaṃ anugacchantā. Pacchāsamannāgatāti",
  "atk-s0519a:947_8": "ahaṃ paṭhamaṃ samannāgato, sāvakā pacchā samannāgatā.",
  "atk-s0519a:948_0": "106. “Nīce kule paccājāto”tiādinā tamena yuttoti tamo. Kāyaduccaritādīhi puna nirayatamupagamanato",
  "atk-s0519a:948_1": "tamaparāyaṇo. Iti ubhayenapi khandhatamova kathito hoti. “Aḍḍhe kule paccājāto”tiādinā",
  "atk-s0519a:948_2": "jotinā yuttoti joti, ālokabhūtoti vuttaṃ hoti. Kāyasucaritādīhi puna saggūpapattibhavūpagamanato",
  "atk-s0519a:948_3": "jotiparāyaṇo. Iminā nayena itarepi dve veditabbā.",
  "atk-s0519a:949_0": "Na taṃ daḷhaṃ bandhanamāhu dhīrāti ettha dhīrāti buddhādayo paṇḍitapurisā. Yaṃ saṅkhalikasaṅkhātaṃ",
  "atk-s0519a:949_1": "ayena nibbattaṃ āyasaṃ addubandhanasaṅkhātaṃ dārumayañca pabbajatiṇehi rajjuṃ katvā",
  "atk-s0519a:949_2": "katarajjubandhanañca, taṃ asiādīhi chindituṃ sakkuṇeyyatāya “thira”nti na vadantīti",
  "atk-s0519a:949_3": "attho. Sārattarattāti rattā hutvā rattā. Balavarāgarattāti attho. Maṇikuṇḍalesūti",
  "atk-s0519a:949_4": "maṇīsu ca kuṇḍalesu ca, maṇicittesu vā kuṇḍalesu. Etaṃ daḷhanti ye maṇikuṇḍalesu",
  "atk-s0519a:949_5": "sārattarattā, tesu yo rāgo, yā ca puttadāresu apekkhā taṇhā, etaṃ kilesamayaṃ bandhanaṃ",
  "atk-s0519a:949_6": "paṇḍitapurisā “daḷha”nti vadanti.",
  "atk-s0519a:950_0": "Ohārinanti ākaḍḍhitvā catūsu apāyesu pātanato avaharati heṭṭhā haratīti ohārinaṃ.",
  "atk-s0519a:950_1": "Sithilanti bandhanaṭṭhāne chaviādīni akopetvā bandhanabhāvampi ajānāpetvā jalapathathalapathādīsu",
  "atk-s0519a:950_2": "kammaṃ kātuṃ detīti sithilaṃ. Duppamuñcanti lobhavasena hi ekavārampi uppannaṃ kilesabandhanaṃ",
  "atk-s0519a:950_3": "daṭṭhaṭṭhānato kacchapo viya dummocayaṃ hotīti duppamuñcaṃ. Etampi chetvānāti etaṃ",
  "atk-s0519a:950_4": "daḷhampi kilesabandhanaṃ ñāṇakhaggena chinditvā anapekkhino hutvā kāmasukhaṃ pahāya",
  "atk-s0519a:950_5": "paribbajanti pakkamanti pabbajanti cāti attho.",
  "atk-s0519a:951_0": "107. Cetetīti akusalacetanāvasena ceteti. Pakappetīti tameva akusalacetanaṃ kāyavacīkammabhāvaṃ",
  "atk-s0519a:951_1": "pāpanavasena kappeti. Anusetīti rāgādianusayova santāne appahīnabhāvena anuseti.",
  "atk-s0519a:951_2": "Ārammaṇametaṃ hoti viññāṇassa ṭhitiyāti yadetaṃ cetanaṃ pakappanaṃ anusayanañca,",
  "atk-s0519a:951_3": "etaṃ abhisaṅkhāraviññāṇassa ṭhitiyā pavattiyā paccayo hotīti attho. Ārammaṇe sati",
  "atk-s0519a:951_4": "patiṭṭhā viññāṇassa hotīti yathāvuttapaccaye sati abhisaṅkhāraviññāṇassa kammaṃ javāpetvā",
  "atk-s0519a:951_5": "paṭisandhiākaḍḍhanasamatthatāsampādanato patiṭṭhā hoti. Āyatiṃ punabbhavābhinibbatti",
  "atk-s0519a:951_6": "hotīti āyatiṃ punabbhavasaṅkhātā viññāṇādīnaṃ abhinibbatti hoti.",
  "atk-s0519a:952_0": "“No ce, bhikkhave, cetetī”tiādinā akusalakammameva paṭikkhipati. Ayañhettha saṅkhepattho,",
  "atk-s0519a:952_1": "yadipi kadāci yonisomanasikārā akusalacetanā nappavattati, anusayā pana appahīnāti,",
  "atk-s0519a:952_2": "te kusalassa abhisaṅkhāraviññāṇassa patiṭṭhā honti yevāti. Sati ca abhisaṅkhāraviññāṇe",
  "atk-s0519a:952_3": "āyatiṃ punabbhavābhinibbatti hotīti vattuṃ vaṭṭatiyeva. Tatiyavāro vuttapaṭipakkhanayena veditabbo.",
  "atk-s0519a:953_0": "108. “Neso, bhikkhave, ariyassa vinaye samuddo”tiādi yadi duppūraṇaṭṭhena saṃsīdanaṭṭhena",
  "atk-s0519a:953_1": "duratikkamanaṭṭhena sāgaro “samuddo”ti vucceyya, tato satabhāgenapi sahassabhāgenapi",
  "atk-s0519a:953_2": "cakkhuādīsveva ayaṃ nayo labbhatīti dassetuṃ vuttaṃ. Tenāha – “cakkhu, bhikkhave,",
  "atk-s0519a:953_3": "purisassa samuddo, tassa rūpamayo vego”ti, rūpesu sattānaṃ āviñchanato rūpāyatanameva",
  "atk-s0519a:953_4": "vego cakkhussa vegoti attho.",
  "atk-s0519a:954_0": "Yo taṃ rūpamayaṃ vegaṃ sahatīti yo bhikkhu saha visayena cakkhuṃ aniccato dukkhato",
  "atk-s0519a:954_1": "anattato sammasanto tattha ca nibbindanto virajjanto tappaṭibaddhato kilesajālato",
  "atk-s0519a:954_2": "vimuccanto abhibhavati. Ayaṃ vuccati, bhikkhave, atari cakkhusamuddanti ayaṃ bhikkhu",
  "atk-s0519a:954_3": "cakkhusaṅkhātaṃ samuddaṃ tiṇṇoti vuccati.",
  "atk-s0519a:955_0": "Aparo nayo – cakkhu, bhikkhave, ariyassa vinaye samuddoti yadipi duppūraṇaṭṭhena",
  "atk-s0519a:955_1": "yadi vā samudanaṭṭhena samuddo, cakkhumeva samuddo. Tassa hi pathavito yāva akaniṭṭhabrahmalokā",
  "atk-s0519a:955_2": "nīlādiārammaṇaṃ samosarantaṃ paripuṇṇabhāvaṃ kātuṃ na sakkoti. Evaṃ duppūraṇaṭṭhenapi",
  "atk-s0519a:955_3": "samuddo. Cakkhu ca tesu tesu nīlādiārammaṇesu samudeti asaṃvutaṃ hutvā osaramānaṃ",
  "atk-s0519a:955_4": "kilesuppattiyā kāraṇabhāvena sadosabhāvena gacchatīti samudanaṭṭhenapi samuddo. Tathā",
  "atk-s0519a:955_5": "cakkhuṃ taṇhāsotādīnaṃ uppattidvāratāya tehi santānassa samudanaṭṭhena temanaṭṭhena",
  "atk-s0519a:955_6": "samuddo. Tassa rūpamayo vegoti samuddassa appamāṇo ūmimayo vego viya tassāpi cakkhusamuddassa",
  "atk-s0519a:955_7": "samosarantassa nīlādibhedassa ārammaṇassa vasena appameyyo rūpamayo vego veditabbo.",
  "atk-s0519a:955_8": "Yo taṃ rūpamayaṃ vegaṃ sahatīti yo taṃ cakkhusamudde samosarantaṃ rūpamayaṃ vegaṃ",
  "atk-s0519a:955_9": "manāpe rūpe rāgaṃ, amanāpe dosaṃ, asamapekkhane mohanti evaṃ rāgādikilese anuppādento",
  "atk-s0519a:955_10": "upekkhakabhāvena sahati.",
  "atk-s0519a:956_0": "Saūmintiādīsu kilesaūmīhi saūmiṃ. Kilesavaṭṭehi sāvaṭṭaṃ. Kilesagahehi sagahaṃ. Kilesarakkhasehi",
  "atk-s0519a:956_1": "sarakkhasaṃ. Kodhupāyāsassa vā vasena saūmiṃ. Kāmaguṇavasena sāvaṭṭaṃ. Mātugāmavasena",
  "atk-s0519a:956_2": "sagahaṃ sarakkhasaṃ. Vuttañhetaṃ – “ūmibhayanti kho, bhikkhave, kodhupāyāsassetaṃ",
  "atk-s0519a:956_3": "adhivacanaṃ. Tathā āvaṭṭanti kho, bhikkhave, pañcannetaṃ kāmaguṇānaṃ adhivacanaṃ.",
  "atk-s0519a:956_4": "Gaharakkhasoti kho, bhikkhave, mātugāmassetaṃ adhivacana”nti. Sesadvāresupi eseva nayo.",
  "atk-s0519a:957": "Saūmibhayaṃ duttaraṃ accatarīti aniccatādiūmibhayena sabhayaṃ duratikkamaṃ atikkami. Lokantagūti saṃsāralokassa antaṃ gato. Pāragatoti vuccatīti nibbānaṃ gatoti kathīyati.",
  "atk-s0519a:958_0": "Baḷisāti sattānaṃ anatthahetutāya baḷisā viya baḷisā. Anayāyāti anatthāya. Byābādhāyāti",
  "atk-s0519a:958_1": "dukkhāya. Iṭṭhāti pariyiṭṭhā vā apariyiṭṭhā vā sukhārammaṇatāya iṭṭhā. Kāmanīyaṭṭhena",
  "atk-s0519a:958_2": "kantā. Manassa vaḍḍhanaṭṭhena manāpā. Piyasabhāvatāya piyarūpā. Kilesakāmasahitattā",
  "atk-s0519a:958_3": "kāmūpasaṃhitā. Rāgajananaṭṭhena cittassa rañjanato rajanīyā. Tañceti taṃ rūpārammaṇaṃ,",
  "atk-s0519a:958_4": "nīlādivasena anekabhedabhinnampi hi rūpāyatanaṃ rūpārammaṇabhāvena cakkhuviññeyyabhāvena",
  "atk-s0519a:958_5": "ca ekavidhataṃ nātivattatīti taṃsabhāvasāmaññaṃ gahetvā “tañce”ti vuttaṃ. Abhinandatīti",
  "atk-s0519a:958_6": "abhinandanabhūtāya sappītikataṇhāya abhimukho nandati. Abhivadatīti “aho sukhaṃ,",
  "atk-s0519a:958_7": "aho sukha”nti vadāpentiyā taṇhāyanavasena abhivadati. Ajjhosāya tiṭṭhatīti gilitvā",
  "atk-s0519a:958_8": "pariniṭṭhapetvā tiṭṭhati. Ayaṃ vuccati, bhikkhave, bhikkhu gilitabaḷiso mārassāti",
  "atk-s0519a:958_9": "ayaṃ, bhikkhu, kilesamārassa baḷisabhūtaṃ rūpataṇhaṃ gilitvā ṭhitoti vuccati. Sesavāresupi",
  "atk-s0519a:958_10": "iminā nayena attho veditabbo. Abhedīti bhindi. Paribhedīti sabbabhāgena bhindi. Sesaṃ uttānameva.",
  "atk-s0519a:959_0": "109. Ayaṃ loko santāpajātoti ayaṃ sattaloko jātasantāpo ñātibyasanādivasena uppannasokasantāpo",
  "atk-s0519a:959_1": "ca rāgādivasena uppannapariḷāhasantāpo cāti attho. Phassaparetoti anekehi dukkhaphassehi",
  "atk-s0519a:959_2": "abhibhūto. Rodaṃ vadati attatoti taṃ taṃ attanā phuṭṭhaṃ dukkhaṃ abhāvitakāyatāya",
  "atk-s0519a:959_3": "adhivāsetuṃ asakkonto “aho dukkhaṃ, īdisaṃ dukkhaṃ mayhaṃ sattunopi mā hotū”tiādinā",
  "atk-s0519a:959_4": "vilapanto vadati. Kasmā? Yena yena hi maññanti, tato taṃ hoti aññathā, yasmā ete",
  "atk-s0519a:959_5": "sattā yena yena pakārena attano dukkhassa paṭikāraṃ maññanti āsīsanti, taṃ dukkhaṃ",
  "atk-s0519a:959_6": "tato aññena pakārena tikicchitabbaṃ hoti. Yena vā pakārena attano vaḍḍhiṃ maññanti,",
  "atk-s0519a:959_7": "tato aññathā avaḍḍhi eva pana hoti. Evaṃ aññathābhāvitaṃ icchāvighātaṃ eva pāpuṇāti.",
  "atk-s0519a:959_8": "Ayaṃ bhavasatto kāmādibhavesu satto sattaloko, tathāpi bhavamevābhinandati, na tattha",
  "atk-s0519a:959_9": "nibbindati. Yadabhinandati taṃ bhayanti yaṃ kāmādibhavaṃ abhinandati, taṃ jarāmaraṇādianekabyasanānubandhattā",
  "atk-s0519a:959_10": "ativiya bhayānakaṭṭhena bhayaṃ. Yassa bhāyatīti yato jarāmaraṇādito bhāyati, taṃ",
  "atk-s0519a:959_11": "dukkhassa adhiṭṭhānabhāvato dukkhadukkhatāya ca dukkhanti.",
  "atk-s0519a:960_0": "Bhavavippahānāyāti bhavassa pajahanatthāya. Khoti avadhāraṇatthe nipāto. Idaṃ vuttaṃ",
  "atk-s0519a:960_1": "hoti – ekanteneva kāmādibhavassa samudayappahānena pahānatthaṃ idaṃ mayā adhigataṃ",
  "atk-s0519a:960_2": "maggabrahmacariyaṃ vussatīti.",
  "atk-s0519a:961_0": "Evaṃ ariyassa maggassa ekaṃseneva niyyānikabhāvaṃ dassetvā idāni aññamaggassa niyyānikabhāvaṃ",
  "atk-s0519a:961_1": "paṭikkhipanto “ye hi kecī”tiādimāha. Tattha bhavenāti rūpabhavena vā arūpabhavena",
  "atk-s0519a:961_2": "vā. Bhavassāti saṃsārassa. Vippamokkhanti bhavato vimuttiṃ, saṃsārasuddhinti attho.",
  "atk-s0519a:961_3": "Kiñcāpi te samaṇabrāhmaṇā tattha nibbānasaññino, bhavagāmikammena pana rūpārūpajjhānena,",
  "atk-s0519a:961_4": "taṃnibbattena ca upapattibhavena bhavavisuddhiṃ vadantā bhavena bhavavippamokkhaṃ",
  "atk-s0519a:961_5": "vadanti nāma. Tenāha – “sabbe te avippamuttā bhavasmāti vadāmī”ti. Atha vā bhavenāti",
  "atk-s0519a:961_6": "bhavadiṭṭhiyā, bhavati tiṭṭhati sassatanti hi pavattanato sassatadiṭṭhi “bhavadiṭṭhī”ti",
  "atk-s0519a:961_7": "vuccati. Bhavadiṭṭhi eva uttarapadalopena “bhavo”ti vuttā bhavataṇhātiādīsu viya.",
  "atk-s0519a:961_8": "Bhavadiṭṭhivasena hi idhekacce bhavavisesaṃyeva bhavavippamokkhaṃ maññanti. Yathā",
  "atk-s0519a:961_9": "taṃ bako brahmā āha – “idaṃ niccaṃ, idaṃ dhuvaṃ, idaṃ sassataṃ, idaṃ avipariṇāmadhamma”nti.",
  "atk-s0519a:961_10": "Vibhavenāti ucchedadiṭṭhiyā. Vibhavati vinassati ucchijjatīti hi pavattanato ucchedadiṭṭhi",
  "atk-s0519a:961_11": "vuttanayena “vibhavo”ti vuccati. Bhavassa nissaraṇamāhaṃsūti saṃsārasuddhiṃ vadiṃsu.",
  "atk-s0519a:961_12": "Ucchedadiṭṭhivasena hi idhekacce saṃsārasuddhiṃ vadanti. Tathā hi vuttaṃ –",
  "atk-s0519a:962": "“Yato kho, bho, ayaṃ attā rūpī cātumahābhūtiko…pe… nevasaññānāsaññāyatanaṃ upasampajja viharati. Ettāvatā kho, bho, ayaṃ attā sammā samucchinno hotī”ti.",
  "atk-s0519a:963_0": "Anissaṭāti anikkhantā. Tattha kāraṇamāha – “upadhiñhi paṭicca dukkhamidaṃ sambhotī”ti.",
  "atk-s0519a:963_1": "Tattha upadhinti khandhādiupadhiṃ. Kiṃ vuttaṃ hoti? Yattha ime diṭṭhigatikā nibbānasaññino,",
  "atk-s0519a:963_2": "tattha khandhūpadhikilesūpadhiabhisaṅkhārūpadhayo adhigatā ñātā. Kuto tassa dukkhanissaraṇatāti.",
  "atk-s0519a:963_3": "Yaṃ pana paramatthato dukkhanissaraṇaṃ, taṃ dassetuṃ “sabbupādānakkhayā natthi dukkhassa sambhavo”ti vuttaṃ.",
  "atk-s0519a:964_0": "Lokamimaṃ passāti bhagavā attano cittaṃ ālapati. Puthūti visuṃ visuṃ. Avijjāya paretanti",
  "atk-s0519a:964_1": "mohena abhibhūtaṃ. Bhūtanti khandhapañcakaṃ. Bhūtaratanti itthī purise, puriso itthiyāti",
  "atk-s0519a:964_2": "evaṃ aññamaññaṃ sattesu rataṃ, tato eva bhavā aparimuttā. Ye hi keci bhavāti ittarakhaṇā",
  "atk-s0519a:964_3": "vā dīghāyukā vā sātavanto vā asātavanto vā bhavā. Sabbadhīti uddhaṃ adho tiriyanti",
  "atk-s0519a:964_4": "sabbattha. Sabbatthatāyāti sabbabhāvena. Sabbe te bhavātiādīsu “sabbepi bhavā aniccā”tiādinā",
  "atk-s0519a:964_5": "vipassanāsahitāya maggapaññāya aviparītaṃ passato bhavataṇhāpi pahīyati nirujjhati,",
  "atk-s0519a:964_6": "vibhavaṃ ucchedampi nābhinandati na pattheti, tassa sabba taṇhānaṃ anavasesato maggena",
  "atk-s0519a:964_7": "nirujjhanato nibbānaṃ nibbuti hoti. Tassa evaṃ nibbutassa bhikkhuno anupādā kilesābhisaṅkhārānaṃ",
  "atk-s0519a:964_8": "anupādānato aggahaṇato punabbhavo na hoti. Evaṃbhūtena ca abhibhūto pañcavidhopi",
  "atk-s0519a:964_9": "māro vijito assa anena mārena saṅgāmo, sabbepi bhave samatikkanto iṭṭhāniṭṭhādīsu",
  "atk-s0519a:964_10": "tādilakkhaṇappattoti.",
  "atk-s0519a:965": "Anusotagāmī andhaputhujjano paṭisotagāmī kalyāṇaputhujjano. Ṭhitatto sekkho. Itaro asekkho.",
  "atk-s0519a:966_0": "110. Abhijātikoti jātiyo. Kaṇhābhijātikoti kaṇhe nīce kule jāto. Kaṇhaṃ dhammaṃ abhijāyatīti",
  "atk-s0519a:966_1": "kāḷakaṃ dasavidhaṃ dussīladhammaṃ pasavati karoti, so taṃ abhijāyitvā niraye nibbattati.",
  "atk-s0519a:966_2": "Sukkaṃ dhammanti “ahaṃ pubbepi puññānaṃ akatattā nīce kule nibbatto, idāni puññaṃ",
  "atk-s0519a:966_3": "karissāmī”ti puññasaṅkhātaṃ sukkaṃ paṇḍaraṃ dhammaṃ abhijāyati, so tena sagge nibbattati.",
  "atk-s0519a:966_4": "Akaṇhaṃ asukkaṃ nibbānanti nibbānañhi sace kaṇhaṃ bhaveyya, kaṇhavipākaṃ dadeyya.",
  "atk-s0519a:966_5": "Sukkaṃ, sukkavipākaṃ dadeyya. Dvinnampi appadānato pana “akaṇhaṃ asukka”nti vuttaṃ.",
  "atk-s0519a:966_6": "Nibbānanti cettha arahattaṃ adhippetaṃ. Tañhi kilesanibbānante jātattā nibbānaṃ nāma.",
  "atk-s0519a:966_7": "Taṃ esa abhijāyati pasavati karoti. Sukkābhijātikoti sukke ucce kule jāto. Sesaṃ",
  "atk-s0519a:966_8": "vuttanayeneva veditabbaṃ. “Kaṇhaṃ kaṇhavipāka”ntiādikassa kammacatukkassa attho heṭṭhā",
  "atk-s0519a:966_9": "hārasampātavāre vibhatto eva.",
  "atk-s0519a:967_0": "111. Mānusattanti manussabhāvaṃ, manussayoninti attho. Dveti kiccaṃ akiccameva cāti",
  "atk-s0519a:967_1": "dve. Kiccāni tveva kattabbāni, na cākiccaṃ kiñci kattabbanti dasseti. Sukiccantiādi",
  "atk-s0519a:967_2": "“kicca”nti vuttānaṃ tesaṃ sarūpadassanaṃ.",
  "atk-s0519a:968_0": "Padhānānīti uttamāni visiṭṭhāni. Purimasmiṃ pabbajitesūti visaye bhummaṃ. Dutiye",
  "atk-s0519a:968_1": "adhikaraṇe. Tattha nibbānanti arahattaṃ adhippetaṃ. Kasmā panettha āmisapariccāgo",
  "atk-s0519a:968_2": "arahattena samadhuro niddiṭṭhoti? Dakkhiṇeyyesu dakkhiṇāya mahapphalabhāvadassanatthaṃ.",
  "atk-s0519a:968_3": "Yena yena vā pana vatthunāti ucchedādivatthunā. Ajjhositāti bhavataṇhādivasena ajjhositā.",
  "atk-s0519a:968_4": "Dutiye yena yena vā pana vatthunāti amarāvikkhepavatthuādinā.",
  "atk-s0519a:969_0": "Iminā asubhena kammavipākenāti asubhassa kāyaduccaritādikammassa vipākattā asubhena",
  "atk-s0519a:969_1": "asivena kammavipākena. Idaṃ bālalakkhaṇaṃ nibbattatīti purimasmiṃ bhave duccaritasamaṅgitāya",
  "atk-s0519a:969_2": "bālo ayaṃ bhavatīti upalakkhaṇaṃ jāyati. Idaṃ saṃkilesabhāgiyaṃ suttanti idaṃ evaṃ",
  "atk-s0519a:969_3": "pavattaṃ saṃkilesabhāgiyaṃ nāma suttaṃ.",
  "atk-s0519a:970_0": "Iminā subhenāti ettha vuttanayānusārena attho veditabbo. Tattha mahāpurisalakkhaṇanti",
  "atk-s0519a:970_1": "paṇḍitalakkhaṇaṃ. Kilesabhūmīhīti kilesaṭṭhānehi kilesāvatthāhi vā. Sānusayassa pariyuṭṭhānaṃ",
  "atk-s0519a:970_2": "jāyatīti appahīnānusayassa paccayasamāyoge rāgādayo pariyuṭṭhānavasena pavattanti.",
  "atk-s0519a:970_3": "Pariyuṭṭhito saṃyujjatīti yo rāgādīhi pariyuṭṭhitacitto, so kāmarāgādīhi saṃyujjati",
  "atk-s0519a:970_4": "nāma. Saṃyujjanto upādiyatīti yo kāmarāgasaṃyojanādīhi saṃyutto, so kāmupādānādīni",
  "atk-s0519a:970_5": "akusalakammāni ca upādiyati. Sesaṃ sabbattha uttānameva.",
  "atk-s0519a:971_0": "112. Evaṃ soḷasavidhena sāsanapaṭṭhānaṃ nānāsuttehi udāharaṇavasena vibhajitvā idāni",
  "atk-s0519a:971_1": "aṭṭhavīsatividhena sāsanapaṭṭhānaṃ dassentena yasmā ayampi paṭṭhānavibhāgo mūlapadehi",
  "atk-s0519a:971_2": "saṅgahito, na imassāpi tehi asaṅgahito padeso atthi, tasmā mūlapadaṃ vibhajitabbatañca",
  "atk-s0519a:971_3": "dassetuṃ “tattha katame aṭṭhārasa mūlapadā”ti pucchāya vasena mūlapadāni uddharitvā",
  "atk-s0519a:971_4": "“lokiyaṃ lokuttara”ntiādinā navatikā, thavo cāti aṭṭhavīsatividhaṃ sāsanapaṭṭhānaṃ",
  "atk-s0519a:971_5": "uddiṭṭhaṃ. Tattha lokiyanti loke niyutto, loke vā vidito lokiyo. Idha pana lokiyo",
  "atk-s0519a:971_6": "attho yasmiṃ sutte vutto, taṃ suttaṃ lokiyaṃ. Tathā lokuttaraṃ. Yasmiṃ pana sutte",
  "atk-s0519a:971_7": "padesena lokiyo, padesena lokuttaro vutto, taṃ lokiyañca lokuttarañca. Yañca satte",
  "atk-s0519a:971_8": "adhiṭṭhāya sattapaññattimukhena desitaṃ, taṃ sattādhiṭṭhānaṃ. Dhammavaseneva desitaṃ",
  "atk-s0519a:971_9": "dhammādhiṭṭhānaṃ. Ubhayavasena desitaṃ sattādhiṭṭhānañca dhammādhiṭṭhānañca. Iminā",
  "atk-s0519a:971_10": "nayena sabbapadesu attho veditabbo. Buddhādīnaṃ pana guṇābhitthavanavasena pavattaṃ suttaṃ thavo nāma.",
  "atk-s0519a:972_0": "Tattha sajjukhīranti taṅkhaṇaṃyeva dhenuyā thanehi nikkhantaṃ abbhuṇhakhīraṃ. Muccatīti",
  "atk-s0519a:972_1": "pariṇamati. Idaṃ vuttaṃ hoti – yathā dhenuyā thanato nikkhantaṃ khīraṃ taṅkhaṇaṃyeva",
  "atk-s0519a:972_2": "na muccati na pariṇamati na dadhibhāvaṃ gacchati, takkādiambilasamāyogato pana parato",
  "atk-s0519a:972_3": "kālantarena pakatiṃ jahati dadhibhāvaṃ pāpuṇāti, evamevaṃ pāpakammampi kiriyakkhaṇeyeva",
  "atk-s0519a:972_4": "na vipaccati. Yadi vipacceyya, nānāgatīnaṃ sabhāvaṭṭhānaṃ siyā, na koci pāpakammaṃ",
  "atk-s0519a:972_5": "kātuṃ visaheyya. Yāva pana kusalābhinibbattakkhandhā caranti, tāva taṃ te rakkhanti,",
  "atk-s0519a:972_6": "tesaṃ bhedā apāyesu nibbattāpanavasena vipaccati. Vipaccamānañca ḍahantaṃ bālamanveti,",
  "atk-s0519a:972_7": "kiṃ viya? Bhasmacchannova pāvako. Yathā hi chārikāya paṭicchanno vītaccitaṅgāro akkantopi",
  "atk-s0519a:972_8": "chārikāya paṭicchannattā na tāva ḍahati, chārikaṃ pana tāpetvā cammādīni ḍahanavasena",
  "atk-s0519a:972_9": "yāva matthaluṅgā ḍahanto gacchati, evamevaṃ pāpakammampi yena kataṃ, taṃ bālaṃ dutiye",
  "atk-s0519a:972_10": "vā tatiye vā attabhāve nirayādīsu nibbattaṃ ḍahantaṃ anugacchatīti.",
  "atk-s0519a:973_0": "Yassindriyānīti tatthāyaṃ saṅkhepattho – yassa bhikkhuno chekena sārathinā sudantā",
  "atk-s0519a:973_1": "assā viya cha indriyāni samathaṃ dantabhāvaṃ nibbisevanabhāvaṃ gatāni, tassa navavidhaṃ",
  "atk-s0519a:973_2": "mānaṃ pahāya ṭhitattā pahīnamānassa catunnaṃ āsavānaṃ abhāvena anāsavassa tādibhāve",
  "atk-s0519a:973_3": "ṭhitassa tathārūpassa devāpi pihayanti, manussāpi dassanañca āgamanañca patthentiyevāti.",
  "atk-s0519a:973_4": "Āhāre satīti āhārapaṭibaddhe chandarāge appahīne sati.",
  "atk-s0519a:974_0": "113. Sabbā disā anuparigamma cetasāti parito dasapi disā cittena anugantvā. Nevajjhagāti",
  "atk-s0519a:974_1": "neva adhigaccheyya. Piyataranti atisayena piyaṃ. Attanāti attato. Evaṃ piyo puthu",
  "atk-s0519a:974_2": "attā paresanti evaṃ kassacipi attanā piyatarassa anupalabbhanavasena visuṃ visuṃ",
  "atk-s0519a:974_3": "paresaṃ sattānaṃ attā piyo. Yasmā ca etadeva, tasmā na hiṃse paraṃ attakāmo attano sukhakāmoti.",
  "atk-s0519a:975": "Bhūtāti jātā nibbattā. Bhavissantīti nibbattissanti. Bhūtāti vā khīṇāsavā. Te hi pahīnabhavattā bhūtā eva. Gamissantīti paralokaṃ gamissanti. Khīṇāsavā pana anupādisesaṃ nibbānaṃ.",
  "atk-s0519a:976": "Piyo ca hotīti suparisuddhāya sīlasampattiyā, suparisuddhāya ca diṭṭhisampattiyā samannāgato piyo piyāyitabbo hoti. Vuttañhetaṃ –",
  "atk-s0519a:977": "“Sīladassanasampannaṃ, dhammaṭṭhaṃ saccavādinaṃ;",
  "atk-s0519a:978": "Attano kammakubbānaṃ, taṃ jano kurute piya”nti. ;",
  "atk-s0519a:979_0": "Pāsāṇacchattaṃ viya garukātabbatāya garu. Uttarimanussadhammavasena sambhāvetabbatāya",
  "atk-s0519a:979_1": "bhāvanīyo. Sīlaguṇena vā piyagaruādibhāvā veditabbā. Tathā hi vuttaṃ – “ākaṅkheyya",
  "atk-s0519a:979_2": "ce, bhikkhave, bhikkhu ‘sabrahmacārīnaṃ piyo ca assaṃ manāpo ca garu ca bhāvanīyo",
  "atk-s0519a:979_3": "cā’ti, sīlesvevassa paripūrakārī”ti.",
  "atk-s0519a:980_0": "Vattāti “kālena vakkhāmī”tiādipañcadhamme attani upaṭṭhāpetvā sabrahmacārīnaṃ ullumpanabhāve",
  "atk-s0519a:980_1": "ṭhatvā vattā. Vacanakkhamoti sabrahmacārīhi yena kenaci vuccamāno subbaco hutvā padakkhiṇaggāhitāya",
  "atk-s0519a:980_2": "tesaṃ vacanaṃ khamatīti vacanakkhamo. Vattāti vā dhammakathāvasena vacanasīlo. Vacanakkhamoti",
  "atk-s0519a:980_3": "dhammaṃ saṃvaṇṇento parehi asaṃhīro hutvā tesaṃ pucchāvacanakkhamatāya vacanakkhamo.",
  "atk-s0519a:980_4": "Gambhīrañca kathaṃ kattāti saccapaṭiccasamuppādādiṃ, aññaṃ vā gambhīrakathaṃ kattā.",
  "atk-s0519a:980_5": "Na caṭṭhāne niyojakoti dhammavinayādiṃ adhammāvinayādivasena avatvā dhammavinayādivaseneva",
  "atk-s0519a:980_6": "dīpanato na ca aṭṭhāne niyojako.",
  "atk-s0519a:981_0": "Mātaraṃ pitaraṃ hantvāti ettha “taṇhā janeti purisa”nti vacanato tīsu bhavesu sattānaṃ",
  "atk-s0519a:981_1": "jananato taṇhā mātā nāma. “Ahaṃ asukassa nāma rañño, rājamahāmattassa vā putto”ti",
  "atk-s0519a:981_2": "pitaraṃ nissāya asmimānassa uppajjanato asmimāno pitā nāma. Loko viya rājānaṃ yasmā",
  "atk-s0519a:981_3": "sabbadiṭṭhigatāni dve sassatucchedadiṭṭhiyo bhajanti, tasmā sassatucchedadiṭṭhiyo",
  "atk-s0519a:981_4": "dve khattiyā rājāno nāma. Dvādasāyatanāni vitthataṭṭhena raṭṭhasadisattā raṭṭhaṃ",
  "atk-s0519a:981_5": "nāma. Āyasādhako āyuttakapuriso viya taṃnissito nandirāgo anucaro nāma.",
  "atk-s0519a:982": "Anīghoti niddukkho. Brāhmaṇoti khīṇāsavo. Etena hi taṇhādayo arahattamaggañāṇāsinā hatā bāhitā. Yātīti so brāhmaṇo niddukkho hutvā yātīti.",
  "atk-s0519a:983_0": "Kāyeti karajakāye. Cittanti pādakajjhānacittaṃ. Samodahatīti pakkhipati. Yadā dissamānena",
  "atk-s0519a:983_1": "kāyena gantukāmo hoti, tadā kāyagatikaṃ pādakajjhānacittaṃ adhiṭṭhahatīti attho.",
  "atk-s0519a:983_2": "Cittepi kāyaṃ samodahatīti yadā sīghaṃ gantukāmo hoti, tadā pādakajjhānacitte kāyaṃ",
  "atk-s0519a:983_3": "pakkhipati, cittagatikaṃ kāyaṃ adhiṭṭhahatīti attho. Kāye sukhasaññañca lahusaññañca",
  "atk-s0519a:983_4": "okkamitvāti “seyyathāpi nāma balavā puriso samiñjitaṃ vā bāhaṃ pasāreyya, pasāritaṃ",
  "atk-s0519a:983_5": "vā bāhaṃ samiñjeyyā”ti vuttanayena iddhimā kāye sukhasaññañca lahusaññañca okkamitvā",
  "atk-s0519a:983_6": "paresaṃ dissamānena kāyena ārāmarāmaṇeyyakādīni pekkhamāno cittakkhaṇeneva icchitaṭṭhānaṃ gacchati.",
  "atk-s0519a:984_0": "114. Yaṃ taṃ lokuttaraṃ ñāṇanti sabbaṃ lokaṃ uttaritvā abhibhavitvā ṭhitattā vuttaṃ,",
  "atk-s0519a:984_1": "na pana lokuttarabhūmikattā. Sabbakāle pavattatīti āvajjanapaṭibaddhavuttittā vuttaṃ,",
  "atk-s0519a:984_2": "na satataṃ samitaṃ pavattatīti. Na hi sabbaññutaññāṇaṃ bhagavato sabbasmiṃyeva kāle",
  "atk-s0519a:984_3": "uppajjatīti sakkā vattunti.",
  "atk-s0519a:985_0": "Kittayissāmi te santinti sabbakilesavūpasamahetutāya santiṃ nibbānaṃ dassessāmi.",
  "atk-s0519a:985_1": "Diṭṭhe dhammeti diṭṭhe dukkhādidhamme, imasmiṃ eva vā attabhāve. Anītihanti itihāsāti",
  "atk-s0519a:985_2": "evaṃ na itikirāya pavattaṃ, attapaccakkhanti attho. Yaṃ viditvā sato caranti “sabbe",
  "atk-s0519a:985_3": "saṅkhārā aniccā”tiādinā nayena sato hutvā caranto ariyamaggena yaṃ santiṃ viditvā.",
  "atk-s0519a:985_4": "Tare loke visattikanti saṅkhāraloke visappanato visattikasaṅkhātaṃ taṇhaṃ tare tareyya",
  "atk-s0519a:985_5": "samatikkameyyāti attho.",
  "atk-s0519a:986_0": "Tañcāhaṃ abhinandāmīti taṃ vuttappakāraṃ santijotakaṃ tumhākaṃ vacanaṃ ahaṃ patthayāmi,",
  "atk-s0519a:986_1": "taṃ eva vā santiṃ uttamaṃ abhinandāmīti dhotako vadati. Uddhaṃ adho tiriyañcāpi majjheti",
  "atk-s0519a:986_2": "ettha uddhanti anāgataṃ upari ca. Adhoti atītaṃ heṭṭhā ca. Tiriyañcāpi majjheti paccuppannaṃ",
  "atk-s0519a:986_3": "parito ca. Etaṃ viditvā saṅgotīti etaṃ anāgatādiṃ saṅgajananaṭṭhānanti ñatvā. Bhavābhavāyāti",
  "atk-s0519a:986_4": "khuddakānañceva mahantānañca bhavānaṃ atthāya, sassatucchedāya vā.",
  "atk-s0519a:987_0": "Ariyasaccānanti ariyabhāvakarānaṃ saccānaṃ. Ananubodhāti abujjhanena ajānanena. Appaṭivedhāti",
  "atk-s0519a:987_1": "appaṭivijjhanena. Sandhāvitanti bhavato bhavassa gamanena sandhāvitaṃ. Saṃsaritanti",
  "atk-s0519a:987_2": "punappunaṃ gamanavasena saṃsaritaṃ. Mamañceva tumhākañcāti mayā ceva tumhehi ca.",
  "atk-s0519a:987_3": "Atha vā sandhāvitaṃ saṃsaritanti sandhāvanaṃ saṃsaraṇaṃ mamañceva tumhākañca ahosīti",
  "atk-s0519a:987_4": "attho. Bhavanettīti bhavābhavaṃ nayanasamatthā taṇhārajju. Saṃsitanti saṃsaritaṃ.",
  "atk-s0519a:987_5": "Samūhatāti suṭṭhu hatā chinnā appavattikatā.",
  "atk-s0519a:988_0": "Sabbe saṅkhārā aniccāti paccayehi saṅkharīyantīti “saṅkhārā”ti laddhanāmā pañcakkhandhā.",
  "atk-s0519a:988_1": "Ādiantavantato aniccantikato tāvakālikato khaṇaparittato ca na niccāti aniccā. Yadā",
  "atk-s0519a:988_2": "paññāya passatīti yadā vipassanāpaññāya passati. Atha imasmiṃ vaṭṭadukkhe nibbindati,",
  "atk-s0519a:988_3": "nibbindanto dukkhaparijānanādivasena saccāni paṭivijjhati. Esa maggo visuddhiyāti",
  "atk-s0519a:988_4": "yvāyaṃ vuttanayena saccappaṭivedho, esa visuddhatthāya maggo. Sabbe saṅkhārā dukkhāti",
  "atk-s0519a:988_5": "sabbe saṅkhārā abhiṇhasampaṭipīḷanaṭṭhena khayaṭṭhena ca dukkhāti. Sesaṃ vuttanayameva.",
  "atk-s0519a:988_6": "Sabbe dhammā anattāti sabbepi tebhūmakadhammā parato tucchato suññato asārato avasavattanato",
  "atk-s0519a:988_7": "ca anattāti. Sesaṃ purimasadisameva.",
  "atk-s0519a:989_0": "Seyyoti visiṭṭho uttamo. Sadisoti samāno. Hīnoti lāmako. Omānopi hi attano avaṅkaraṇamukhenapi",
  "atk-s0519a:989_1": "saṃpaggaṇhanavaseneva pavattati. Tena vuttaṃ “hīnohamasmī”ti. Kimaññatra yathābhūtassa",
  "atk-s0519a:989_2": "adassanāti sarasapabhaṅgutāya ekanteneva anavaṭṭhitasabhāvehi rūpadhammehi seyyādivasena",
  "atk-s0519a:989_3": "attano ukkhipanassa tesaṃ yathābhūtaṃ adassanaṃ aññāṇaṃ vinā kiṃ aññaṃ kāraṇaṃ siyā,",
  "atk-s0519a:989_4": "aññaṃ kiñci kāraṇaṃ tassa natthīti attho. Vedanādīsupi eseva nayo. Vuttavipariyāyena",
  "atk-s0519a:989_5": "sukkapakkho veditabbo.",
  "atk-s0519a:990_0": "115. Ye ariyasaccāni vibhāvayantīti dukkhādīni ariyasaccāni paññāobhāsena saccappaṭicchādakakilesandhakāraṃ",
  "atk-s0519a:990_1": "vidhametvā attano pakāsāni pākaṭāni karonti. Gambhīrapaññenāti appameyyapaññatāya",
  "atk-s0519a:990_2": "sadevakassapi lokassa ñāṇena alabbhaneyyapatiṭṭhapaññena sabbaññunāti vuttaṃ hoti.",
  "atk-s0519a:990_3": "Sudesitānīti saṅkhepavitthārādīhi tehi tehi nayehi suṭṭhu desitāni. Kiñcāpi te honti",
  "atk-s0519a:990_4": "bhusaṃ pamattāti te vibhāvitaariyasaccā puggalā kāmaṃ devarajjacakkavattirajjādipamādaṭṭhānaṃ",
  "atk-s0519a:990_5": "āgamma bhusaṃ pamattā honti, tathāpi sotāpattimaggañāṇena abhisaṅkhāraviññāṇassa",
  "atk-s0519a:990_6": "nirodhena ṭhapetvā satta bhave anamatagge saṃsāre ye uppajjeyyuṃ nāmañca rūpañca,",
  "atk-s0519a:990_7": "tesaṃ niruddhattā na aṭṭhamaṃ bhavaṃ ādiyanti, sattamabhaveyeva pana vipassanaṃ ārabhitvā",
  "atk-s0519a:990_8": "arahattaṃ pāpuṇantīti attho.",
  "atk-s0519a:991_0": "Yathindakhīloti ettha yathāti upamāvacanaṃ. Indakhīloti nagaradvārathirakaraṇatthaṃ",
  "atk-s0519a:991_1": "ummārabbhantare aṭṭha vā dasa vā hatthe pathaviṃ khaṇitvā ākoṭitassa sāradārumayassa",
  "atk-s0519a:991_2": "thambhassetaṃ adhivacanaṃ. Pathavissito siyāti gambhīranemitāya anto pavisitvā bhūminissito",
  "atk-s0519a:991_3": "siyā bhaveyya. Catubbhi vātehīti catūhi disāhi āgatavātehi. Asampakampiyoti kampetuṃ",
  "atk-s0519a:991_4": "vā cāletuṃ vā asakkuṇeyyo. Tathūpamaṃ…pe… passatīti yo cattāri ariyasaccāni paññāya",
  "atk-s0519a:991_5": "ajjhogāhetvā passati, taṃ sappurisaṃ uttamapurisaṃ tathā dassanato sabbatitthiyavādavātehi",
  "atk-s0519a:991_6": "asampakampiyatāya tathūpamaṃ yathāvuttaindakhīlūpamaṃ vadāmīti attho.",
  "atk-s0519a:992_0": "Sotāpattiyaṅgehīti ariyasotāpajjanassa aṅgabhūtehi. Ariyasāvakoti ariyassa buddhassa",
  "atk-s0519a:992_1": "bhagavato saddhammassavanante jātattā ariyasāvako. Khīṇanirayomhīti khīṇanirayo amhi.",
  "atk-s0519a:992_2": "Khīṇāpāyaduggativinipātoti idaṃ nirayādīnaṃyeva vevacanavasena vuttaṃ. Nirayādayo",
  "atk-s0519a:992_3": "hi vaḍḍhisaṅkhātato ayato apetattā apāyā. Dukkhassa gati paṭisaraṇanti duggatiyo.",
  "atk-s0519a:992_4": "Dukkaṭakārino vivasā ettha nipatantīti vinipātā. Sotaṃ ariyamaggaṃ ādito patto adhigatoti",
  "atk-s0519a:992_5": "sotāpanno. Akuppadhammatāya maggaphalānaṃ puthujjanabhāvasaṅkhāte virūpe na nipatanasabhāvoti",
  "atk-s0519a:992_6": "avinipātadhammo. Tato eva dhammaniyāmena niyatatāya niyato. Uparimaggattayasaṅkhātā",
  "atk-s0519a:992_7": "sambodhi avassaṃ pattabbatāya assa paraṃ ayanaṃ gati paṭisaraṇanti sambodhiparāyaṇo.",
  "atk-s0519a:993_0": "Niviṭṭhātiādīni padāni aññamaññavevacanāneva. Sahadhammiyāti sabrahmacārino. Ariyakantehīti",
  "atk-s0519a:993_1": "ariyānaṃ kantehi piyehi manāpehi. Pañca sīlāni hi ariyasāvakānaṃ kantāni honti, bhavantarepi",
  "atk-s0519a:993_2": "avijahanato. Tāni sandhāyetaṃ vuttaṃ. Sabbopi panettha saṃvaro labbhatiyeva. Sotāpannohamasmīti",
  "atk-s0519a:993_3": "idaṃ desanāsīsameva. Sakadāgāmiādayopi “sakadāgāmīhamasmī”tiādinā nayena byākarontiyeva.",
  "atk-s0519a:993_4": "Yato sabbesampi sikkhāpadāvirodhena yuttaṭṭhāne byākaraṇaṃ anuññātamevāti.",
  "atk-s0519a:994_0": "Yassindriyānīti yassa ariyapuggalassa saddhādīni indriyāni. Subhāvitānīti ariyamaggabhāvanāvasena",
  "atk-s0519a:994_1": "suṭṭhu bhāvitāni. Ajjhattaṃ bahiddhā cāti orambhāgiyānaṃ uddhambhāgiyānañca saṃyojanānaṃ",
  "atk-s0519a:994_2": "pajahanavasena. Tenāha “sabbaloke”ti. Nibbijjhāti nibbijjhitvā paṭivijjhitvā.",
  "atk-s0519a:995_0": "Dhammapadānīti dhammakoṭṭhāsāni. Anabhijjhā dhammapadaṃ nāma alobho vā alobhasīsena",
  "atk-s0519a:995_1": "adhigatajhānavipassanāmaggaphalanibbānāni vā dasaasubhavasena vā adhigatajhānādīni",
  "atk-s0519a:995_2": "anabhijjhā dhammapadaṃ. Catubrahmavihāravasena adhigatāni abyāpādo dhammapadaṃ. Dasānussatiāhārepaṭikkūlasaññāvasena",
  "atk-s0519a:995_3": "adhigatāni sammāsati dhammapadaṃ. Dasakasiṇaānāpānavasena adhigatāni sammāsamādhi dhammapadaṃ.",
  "atk-s0519a:996_0": "Pañca chindeti heṭṭhā apāyupapattisaṃvattanikāni pañca orambhāgiyasaṃyojanāni pāde",
  "atk-s0519a:996_1": "baddharajjuṃ viya puriso satthena heṭṭhā maggattayena chindeyya. Pañca jaheti uparidevalokasampāpakāni",
  "atk-s0519a:996_2": "pañca uddhambhāgiyasaṃyojanāni puriso gīvāya baddharajjuṃ viya arahattamaggena jaheyya",
  "atk-s0519a:996_3": "chindeyyevāti attho. Pañca cuttari bhāvayeti uddhambhāgiyasaṃyojanānaṃ pahānatthāya",
  "atk-s0519a:996_4": "saddhādīni pañcindriyāni uttari bhāveyya. Pañca saṅgātigoti evaṃ sante pañcannaṃ",
  "atk-s0519a:996_5": "rāgadosamohamānadiṭṭhisaṅgānaṃ atikkamanena pañcasaṅgātigo hutvā bhikkhu “oghatiṇṇo”ti",
  "atk-s0519a:996_6": "vuccati, nittiṇṇacaturoghoti vuccatīti attho.",
  "atk-s0519a:997_0": "Anaññātaṃ appaṭividdhaṃ catusaccadhammaṃ, amatapadaṃyeva vā ñassāmi jānissāmīti paṭipannassa",
  "atk-s0519a:997_1": "paṭhamamaggaṭṭhassa indriyanti anaññātaññassāmītindriyaṃ. Paṭhamamaggañāṇañhi taṃpubbabhāgavasena",
  "atk-s0519a:997_2": "evaṃ vuttaṃ. Ājānāti paṭhamamaggena ñātamariyādaṃ anatikkamitvā jānātīti añño, tassa",
  "atk-s0519a:997_3": "indriyanti aññindriyaṃ, heṭṭhā tīsu phalesu, upari tīsu maggesu ca ñāṇassetaṃ adhivacanaṃ.",
  "atk-s0519a:997_4": "Aññātāvino catūsu saccesu niṭṭhitakiccassa arahato indriyanti aññātāvindriyaṃ, aggaphalañāṇassetaṃ",
  "atk-s0519a:997_5": "adhivacanaṃ. Anabhisametassāti appaṭividdhassa. Abhisamayāyāti paṭivedhāya.",
  "atk-s0519a:998_0": "116. Bālalakkhaṇānīti bālassa upalakkhaṇakāraṇāni. Bālanimittānīti “bālo aya”nti",
  "atk-s0519a:998_1": "gahetuṃ nimittāni kāraṇāni. Bālāpadānānīti bālassa porāṇāni viruḷhāni kammāni. “Duccintitacintī”tiādīsu",
  "atk-s0519a:998_2": "duccintitaṃ abhijjhaṃ byāpādaṃ micchādassanañca cintetīti duccintitacintī. Dubbhāsitaṃ",
  "atk-s0519a:998_3": "musāvādādiṃ bhāsatīti dubbhāsitabhāsī. Dukkaṭaṃ pāṇātipātādikammaṃ karotīti dukkaṭakammakārī.",
  "atk-s0519a:998_4": "Vuttavipariyāyena sukkapakkho veditabbo.",
  "atk-s0519a:999_0": "Bhiyyoti uparūpari. Pakujjheyyunti virujjheyyuṃ. “Pakuppeyyu”ntipi pāṭho. Bhusenāti",
  "atk-s0519a:999_1": "daḷhena. Daṇḍenāti daṇḍadānena. Dhīroti paṇḍito sappaññajātiko. Nisedhayeti paṭibāheyya.",
  "atk-s0519a:999_2": "Puna kiñci kātuṃ vattuṃ vā asamatthaṃ kareyyāti attho.",
  "atk-s0519a:1000": "Paranti paccatthikaṃ. Yo sato upasammatīti yo satimā hutvā upasammati, tassa upasamaṃyevāhaṃ bālassa paṭisedhanaṃ maññāmīti attho.",
  "atk-s0519a:1001_0": "Vajjanti dosaṃ. Yadā naṃ maññatīti yasmā naṃ maññati. Ajjhāruhatīti ajjhottharati.",
  "atk-s0519a:1001_1": "Gova bhiyyo palāyinanti yathā goyūthe tāvadeva dve gāvo yujjhante gogaṇo olokento",
  "atk-s0519a:1001_2": "tiṭṭhati yāva na eko palāyati, yadā pana palāyati, atha taṃ palāyīnaṃ sabbo gogaṇo",
  "atk-s0519a:1001_3": "bhiyyo ajjhottharati, evaṃ dummedho khamantaṃ bhiyyo ajjhottharatīti attho.",
  "atk-s0519a:1002_0": "Sadatthaparamāti sakatthaparamā. Khantyā bhiyyo na vijjatīti tesu sakatthaparamesu",
  "atk-s0519a:1002_1": "atthesu khantito uttaritaro añño attho na vijjati. Tamāhu paramaṃ khantinti yo balavā",
  "atk-s0519a:1002_2": "titikkhati, tassa taṃ khantiṃ paramaṃ āhu. Bālabalaṃ nāma aññāṇabalaṃ. Taṃ yassa",
  "atk-s0519a:1002_3": "balaṃ, abalameva taṃ, na taṃ balanti āhu kathenti dīpenti. Dhammaguttassāti dhammena",
  "atk-s0519a:1002_4": "rakkhitassa dhammaṃ vā rakkhantassa. Paṭivattāti paṭippharitvā vattā, paṭipparitvā",
  "atk-s0519a:1002_5": "vā yaṃ vā taṃ vā vadeyyāsi. Dhammaṭṭhaṃ pana cāletuṃ samattho nāma natthi. Tasseva",
  "atk-s0519a:1002_6": "tena pāpiyoti tena kodhena tasseva puggalassa pāpaṃ hoti. Katarassāti? Yo kuddhaṃ",
  "atk-s0519a:1002_7": "paṭikujjhati, tassa. Tattha kuddhanti sampadāne upayogavacanaṃ, kuddhassāti attho.",
  "atk-s0519a:1002_8": "Tikicchantānanti ekavacane bahuvacanaṃ, tikicchantanti attho. Janā maññantīti evarūpaṃ",
  "atk-s0519a:1002_9": "attano ca parassa cāti ubhinnaṃ atthaṃ tikicchantaṃ nipphādentaṃ puggalaṃ “bālo aya”nti",
  "atk-s0519a:1002_10": "andhabālaputhujjanā evaṃ maññanti. Ye dhammassa akovidāti ye catusaccadhamme akovidā",
  "atk-s0519a:1002_11": "acchekā, te evaṃ maññantīti attho.",
  "atk-s0519a:1003_0": "117. Pattanti adhigataṃ etarahi anubhuyyamānaṃ kāmūpakaraṇaṃ pattabbanti tadeva anāgate",
  "atk-s0519a:1003_1": "adhigantabbaṃ anubhavitabbaṃ, ubhayametaṃ rajānukiṇṇanti tadubhayampi rāgarajādīhi",
  "atk-s0519a:1003_2": "avakiṇṇaṃ. Āturassāti rāgādikilesāturassa. Anusikkhatoti kilesabahulapuggale anusikkhato.",
  "atk-s0519a:1003_3": "Ye ca sikkhāsārāti ye yathāsamādinnaṃ sīlavatādisaṅkhātaṃ sikkhaṃ sārato gahetvā",
  "atk-s0519a:1003_4": "ṭhitā. Tenāha – “sīlaṃ vataṃ jīvitaṃ brahmacariya”nti. Tattha yaṃ “na karomī”ti oramati,",
  "atk-s0519a:1003_5": "taṃ sīlaṃ. Yaṃ vesabhojanakiccacaraṇādi, taṃ vataṃ. Jīvitanti ājīvo. Brahmacariyanti",
  "atk-s0519a:1003_6": "methunavirati. Upaṭṭhānasārāti etesaṃ sīlādīnaṃ anuṭṭhānasārā. Etehi eva saṃsārasuddhīti",
  "atk-s0519a:1003_7": "tāni sārato gahetvā ṭhitāti attho.",
  "atk-s0519a:1004_0": "Iccete ubho antāti iti sīlabbataparāmāsamukhena attakilamathānuyogo, kāmesu anavajjasaññitāmukhena",
  "atk-s0519a:1004_1": "kāmasukhallikānuyogo cāti ete ubho antā. Te ca kho yathākkamaṃ āyatiṃ pattabbe, etarahi",
  "atk-s0519a:1004_2": "patte ca rāgarajādiokiṇṇe kāmaguṇe allīnehi kilesāturānaṃ anusikkhantehi, sayañca",
  "atk-s0519a:1004_3": "kilesātureheva paṭipajjitabbā, tato eva ca te kaṭasivaḍḍhanā aparāparaṃ jarāmaraṇehi",
  "atk-s0519a:1004_4": "sivathikāya vaḍḍhanasīlā ekanteneva kaṭasiṃ vaḍḍhenti, sayaṃ vaḍḍhantā pare ca antadvaye",
  "atk-s0519a:1004_5": "samādapentā vaḍḍhāpenti cāti attho.",
  "atk-s0519a:1005_0": "Ubho ante anabhiññāyāti yathāvutte ubho ante ajānitvā. Olīyanti eketi “sassato attā",
  "atk-s0519a:1005_1": "ca loko cā”ti olīyanataṇhābhinivesavasena avalīyanti ekacce. Atidhāvanti eketi ekacce",
  "atk-s0519a:1005_2": "– “ucchijjati vinassati attā ca loko cā”ti atidhāvanābhinivesavasena atikkamanti.",
  "atk-s0519a:1006": "Na amaññiṃsu tesañca taṇhādimaññanānaṃ pahīnattā. Tato eva anupādāparinibbānato tividhampi vaṭṭaṃ tesaṃ paññāpanāya natthīti.",
  "atk-s0519a:1007_0": "Jaññāti jāneyya. Saṃyujeti saṃyojeyya. Mānusanti manussānaṃ idanti mānusaṃ, manussabhavapariyāpannaṃ.",
  "atk-s0519a:1007_1": "Kiñhi tassa sakaṃ hotīti tassa maccumukhaṃ pavisantassa sattassa kiṃ aññaṃ sakaṃ",
  "atk-s0519a:1007_2": "nāma aññatra kalyāṇakammato. Kammassakā hi sattā. Tenāha – “tasmā kareyya kalyāṇa”ntiādi.",
  "atk-s0519a:1007_3": "Tattha samparāyikanti samparāyaphalanibbattakaṃ.",
  "atk-s0519a:1008_0": "118. Ime dhammāti ime kusalā vā akusalā vā dhammā. Evaṃgahitāti evaṃ samādinnā uppāditā.",
  "atk-s0519a:1008_1": "Idaṃ phalanti idaṃ iṭṭhavipākaṃ aniṭṭhavipākañca phalaṃ. Ayamatthoti ayaṃ vuḍḍhi,",
  "atk-s0519a:1008_2": "ayaṃ hānīti attho. Aññampi evaṃjātiyanti ekaṃsabyākaraṇīyaṃ vadati.",
  "atk-s0519a:1009": "Ākaṅkhato na jāneyyunti tattha yena hetunā bhagavato yā ākaṅkhā, sā aññesaṃ avisayoti āha – “kintaṃ bhagavā ākaṅkhatīti. Idaṃ avisajjanīya”nti.",
  "atk-s0519a:1010_0": "Ettakoti etaparimāṇo. Sīlakkhandheti sīlakkhandhahetu. “Sīlakkhandhenā”tipi pāṭho.",
  "atk-s0519a:1010_1": "Sesapadesupi eseva nayo. Iriyāyanti kāyavacīsamācāre. Pabhāveti ānubhāve. Hitesitāyanti",
  "atk-s0519a:1010_2": "mettāya. Iddhiyanti iddhividhāya. Ettakā buddhaguṇā, te ca paccekaṃ evaṃpabhāvā.",
  "atk-s0519a:1010_3": "Tathā maggaphalanibbānāni evamānubhāvāni. Ariyasaṅgho evaṃvidhaguṇehi yuttoti.",
  "atk-s0519a:1011_0": "Tiṇṇaṃ ratanānaṃ mahānubhāvatā na sabbathā aññesaṃ visayo, bhagavato eva visayoti",
  "atk-s0519a:1011_1": "āha – “buddhavisayo avisajjanīyo”ti. Tena yo aññopi attho buddhavisayo, so avisajjanīyoti",
  "atk-s0519a:1011_2": "dasseti. Vuttañhetaṃ bhagavatā – “buddhavisayo acinteyyo na cintetabbo, yaṃ cintento",
  "atk-s0519a:1011_3": "ummādassa vighātassa bhāgī assā”ti. Katamā pubbā koṭīti avisajjanīyanti “katamā pubbā",
  "atk-s0519a:1011_4": "koṭī”ti kenaci kataṃ pucchanaṃ avisajjanīyaṃ. Kasmā? Saṃsārassa purimāya koṭiyā abhāvato.",
  "atk-s0519a:1011_5": "Tenevāha – “purimā, bhikkhave, koṭi na paññāyatī”ti. Tattha na paññāyatīti na dissati,",
  "atk-s0519a:1011_6": "na upalabbhatīti attho. Na paññāyatīti aññassa ñāṇavisayo na hotīti pana atthaṃ sandhāya",
  "atk-s0519a:1011_7": "“na paññāyatīti sāvakānaṃ ñāṇavekallenā”tiādi vuttaṃ. Tattha attūpanāyikāti attā",
  "atk-s0519a:1011_8": "upanetabbo etissāti attūpanāyikā. Natthi buddhānaṃ bhagavantānaṃ avijānanāti etena",
  "atk-s0519a:1011_9": "purimāya koṭiyā abhāvato eva na paññāyati, na tattha ñāṇassa paṭighātoti dasseti.",
  "atk-s0519a:1012_0": "Yaṃ pana atthi, taṃ aññesaṃ appameyyampi bhagavato na appameyyanti bhagavato sabbattha",
  "atk-s0519a:1012_1": "appaṭihataññāṇataṃ dassetuṃ “yathā bhagavā kokālikaṃ bhikkhuṃ ārabbhā”tiādimāha.",
  "atk-s0519a:1012_2": "Tattha aññataraṃ bhikkhunti nāmagottena apākaṭaṃ. “Kīva dīghaṃ nu kho, bhante, padume",
  "atk-s0519a:1012_3": "niraye āyuppamāṇa”nti pañhaṃ pucchitvā nisinnaṃ ekaṃ bhikkhuṃ evamāhāti. Etthāyaṃ",
  "atk-s0519a:1012_4": "pāṭhaseso – dīghaṃ kho, bhikkhu, padume niraye āyuppamāṇaṃ, taṃ na sukaraṃ saṅkhātuṃ",
  "atk-s0519a:1012_5": "“ettakāni vassānī”ti vā “ettakāni vassasatānī”ti vā “ettakāni vassasahassānī”ti vā",
  "atk-s0519a:1012_6": "“ettakāni vassasatasahassānī”ti vāti. Sakkā pana, bhante, upamā kātunti. “Sakkā bhikkhū”ti",
  "atk-s0519a:1012_7": "bhagavā avoca. Seyyathāpi, bhikkhu, vīsatikhāriko kosalako tilavāho. Tato puriso",
  "atk-s0519a:1012_8": "vassasatassa vassasatassa accayena ekamekaṃ tilaṃ uddhareyya. Khippataraṃ kho so,",
  "atk-s0519a:1012_9": "bhikkhu, vīsatikhāriko kosalako tilavāho iminā upakkamena parikkhayaṃ pariyādānaṃ",
  "atk-s0519a:1012_10": "gaccheyya, na tveva eko abbudo nirayo. Seyyathāpi, bhikkhu, vīsati abbudā nirayā,",
  "atk-s0519a:1012_11": "evameko nirabbudo nirayotiādi.",
  "atk-s0519a:1013_0": "Tattha vīsatikhārikoti māgadhakena patthena cattāro patthā kosalaraṭṭhe eko pattho",
  "atk-s0519a:1013_1": "hoti. Tena patthena cattāro patthā āḷhakaṃ, cattāri āḷhakāni doṇaṃ, catudoṇā mānikā,",
  "atk-s0519a:1013_2": "catumānikā khārī. Tāya khāriyā vīsatikhāriko tilavāho. Tilavāhoti tilasakaṭaṃ. Abbudo",
  "atk-s0519a:1013_3": "nirayoti abbudo nāma eko paccekanirayo natthi, avīcimhi eva pana abbudagaṇanāya paccanokāso",
  "atk-s0519a:1013_4": "“abbudo nirayo”ti vutto. Esa nayo nirabbudādīsupi.",
  "atk-s0519a:1014_0": "Tattha vassagaṇanāpi evaṃ veditabbā – yathā hi sataṃsatasahassāni koṭi hoti. Evaṃ",
  "atk-s0519a:1014_1": "sataṃsatasahassakoṭiyo pakoṭi nāma. Sataṃsatasahassapakoṭiyo koṭipakoṭi nāma. Sataṃsatasahassakoṭipakoṭiyo",
  "atk-s0519a:1014_2": "nahutaṃ. Sataṃsatasahassanahutāni ninnahutaṃ. Sataṃsatasahassāni ninnahutāni eko",
  "atk-s0519a:1014_3": "abbudo. Tato vīsatiguṇo nirabbudo. Esa nayo sabbattha. Ayañca gaṇanā aparicitānaṃ",
  "atk-s0519a:1014_4": "dukkarāti vuttaṃ – “taṃ na sukaraṃ saṅkhātu”nti. Keci pana “tattha tattha paridevanānattena",
  "atk-s0519a:1014_5": "kammakāraṇanānattenapi imāni nāmāni laddhānī”ti vadanti. Apare “sītanarakā ete”ti.",
  "atk-s0519a:1014_6": "Cittaṃ āghātetvāti cittaṃ padūsetvā.",
  "atk-s0519a:1015_0": "119. Kathaṃ jinoti pakārapucchā. Kena jinoti kāraṇapucchā. Kena kāraṇena kena hetunā",
  "atk-s0519a:1015_1": "kāya paṭipattiyā jinoti pucchati. Kathanti pana kena pakārena kiṃ atītānaṃ, udāhu",
  "atk-s0519a:1015_2": "anāgatānaṃ paccuppannānaṃ kilesānaṃ pahānena jinoti pucchati, tasmā taṃ “visajjanīya”nti",
  "atk-s0519a:1015_3": "vuttaṃ. Katamo jinoti kiṃ rūpaṃ jino, udāhu vedanā saññā saṅkhārā viññāṇaṃ jino.",
  "atk-s0519a:1015_4": "Rūpādivinimutto vā añño jino, yo “attā”ti vuccatīti imamatthaṃ sandhāyāha “avisajjanīya”nti.",
  "atk-s0519a:1015_5": "Kittakoti pamāṇato kiṃparimāṇo.",
  "atk-s0519a:1016_0": "Atthi tathāgatoti atthi satto. Yvāyamāyasmā “evaṃnāmo evaṃgotto”ti pañcakkhandhe",
  "atk-s0519a:1016_1": "upādāya paññapīyati, tassa puggalassa adhippetattā vuttaṃ “visajjanīya”nti. Rūpaṃ",
  "atk-s0519a:1016_2": "tathāgatoti rūpaṃ attāti sakkāyadiṭṭhivasena pucchatīti katvā vuttaṃ “avisajjanīya”nti.",
  "atk-s0519a:1016_3": "Iminā nayena sabbapadesu attho veditabbo.",
  "atk-s0519a:1017_0": "120. Bālaṃ pīṭhasamāruḷhantiādīni sāmiatthe upayogavacanāni. Kāyena duccaritānīti",
  "atk-s0519a:1017_1": "kāyena duṭṭhu katāni. Olabbhantīti avalambanti avatthariyanti. Sesapadadvayaṃ tasseva",
  "atk-s0519a:1017_2": "vevacanaṃ. Olambanādiākārena hi tāni upaṭṭhahanti, tasmā evaṃ vuttaṃ. Mahatanti mahantānaṃ.",
  "atk-s0519a:1017_3": "Pathaviyaṃ olambantīti pathavitale pattharanti. Sesapadadvayaṃ tasseva vevacanaṃ.",
  "atk-s0519a:1017_4": "Pattharaṇākāroyeva hesa. Tatra, bhikkhave, bālassāti tasmiṃ upaṭṭhahanākāre bālassa evaṃ hoti.",
  "atk-s0519a:1018_0": "Lābhā vo, bhikkhaveti bhikkhave, ye ime tumhehi paṭiladdhā manussattasaddhāpaṭilābhādayo,",
  "atk-s0519a:1018_1": "lābhā vo tumhākaṃ lābhā eva. Suladdhanti yampidaṃ pabbajitvā catupārisuddhisīlādisampādanaṃ",
  "atk-s0519a:1018_2": "laddhaṃ, tampi suladdhaṃ. Khaṇo vo paṭiladdhoti aṭṭhaakkhaṇavajjito navamoyaṃ khaṇo",
  "atk-s0519a:1018_3": "paṭiladdho maggabrahmacariyavāsāya. “Diṭṭhā mayā”tiādinā ekadesanidassanena aṭṭha akkhaṇe vibhāveti.",
  "atk-s0519a:1019": "121. Yahiṃ yahinti yaṃ yaṃ duggatiṃ yo gacchati. So naṃ adhammoti yo adhammo tena carito, so naṃ adhammacāriṃ puggalaṃ. Hanātīti bādhati.",
  "atk-s0519a:1020": "Appesakkhatāti appānubhāvatā. Dubbaṇṇatāti virūpatā bībhacchatā. Duppaññatāti nippaññatā ahetukapaṭisandhivasena eḷamūgatā.",
  "atk-s0519a:1021_0": "122. Vācānurakkhīti catunnaṃ vacīduccaritānaṃ parivajjanena vācānurakkhī. Abhijjhādīnaṃ",
  "atk-s0519a:1021_1": "anuppādanena manasā suṭṭhu saṃvuto. Pāṇātipātādayo pajahanto kāyena ca akusalaṃ na",
  "atk-s0519a:1021_2": "kayirā, ete tayo kammapathe visodhaye. Evaṃ visodhento hi sīlakkhandhādīnaṃ esakehi",
  "atk-s0519a:1021_3": "buddhādīhi isīhi paveditaṃ ariyaṃ aṭṭhaṅgikaṃ maggaṃ ārādheyyāti. Dukkaṭanti kāyena",
  "atk-s0519a:1021_4": "vācāya manasā ca dukkaṭaṃ sāvajjaṃ dukkhudrayaṃ duggatisaṃvattaniyaṃ kammaṃ yassa",
  "atk-s0519a:1021_5": "natthi. Saṃvutaṃ tīhi ṭhānehīti etehi tīhi kāraṇehi kāyaduccaritādīnaṃ pavesanivāraṇato",
  "atk-s0519a:1021_6": "pihitaṃ, taṃ ahaṃ “brāhmaṇa”nti vadāmīti.",
  "atk-s0519a:1022_0": "Accantadussīlyanti ekantadussīlabhāvo. Gihī vāpi jātito paṭṭhāya dasa akusalakammapathe",
  "atk-s0519a:1022_1": "karonto, pabbajito vāpi upasampannadivasato paṭṭhāya garukāpattiṃ āpajjamāno accantadussīlo",
  "atk-s0519a:1022_2": "nāma. Idha pana yo dvīsu tīsu attabhāvesu dussīlo, tassa gatiyā āgataṃ dussīlabhāvaṃ",
  "atk-s0519a:1022_3": "sandhāyetaṃ vuttaṃ. Dussīlabhāvoti cettha dussīlassa cha dvārāni nissāya uppannā",
  "atk-s0519a:1022_4": "taṇhā veditabbā. Māluvā sālamivotthatanti yassa puggalassa taṃ taṇhāsaṅkhātaṃ dussīlyaṃ.",
  "atk-s0519a:1022_5": "Yathā nāma māluvā sālaṃ otthataṃ deve vassante pattehi udakaṃ paṭicchitvā saṃbhañjanavasena",
  "atk-s0519a:1022_6": "sabbatthakameva pariyonandhati, evaṃ attabhāvaṃ otthataṃ pariyonandhitvā ṭhitaṃ so",
  "atk-s0519a:1022_7": "māluvāya saṃbhañjitvā bhūmiyaṃ pātiyamāno rukkho viya tāya dussīlyasaṅkhātāya taṇhāya",
  "atk-s0519a:1022_8": "saṃbhañjitvā apāyesu pātiyamāno, yathā naṃ anatthakāmo diso icchati, tathā attānaṃ",
  "atk-s0519a:1022_9": "karoti nāmāti attho.",
  "atk-s0519a:1023_0": "“Attanā hi kata”nti gāthāya ayaṃ saṅkhepattho – yathā pāsāṇamayaṃ pāsāṇasambhavaṃ",
  "atk-s0519a:1023_1": "vajiraṃ tameva asmamayaṃ maṇiṃ attano uṭṭhānaṭṭhānasaṅkhātaṃ pāsāṇamaṇiṃ khāyitvā",
  "atk-s0519a:1023_2": "chiddāchiddaṃ khaṇḍākhaṇḍaṃ katvā aparibhogaṃ karoti, evamevaṃ attanā kataṃ attani",
  "atk-s0519a:1023_3": "jātaṃ attasambhavaṃ pāpaṃ dummedhaṃ nippaññaṃ puggalaṃ catūsu apāyesu abhimatthati",
  "atk-s0519a:1023_4": "kantati viddhaṃsetīti.",
  "atk-s0519a:1024_0": "Niseviyāti katvā. Garahāti gārayhā. Bālamatīti mandabuddhino. Khayā ca kammassāti",
  "atk-s0519a:1024_1": "kammakkhayakarañāṇena kammassa khepanato. Vimuttacetasoti samucchedavimuttiyā paṭippassaddhivimuttiyā",
  "atk-s0519a:1024_2": "ca vimuttacitto. Nibbanti te jotirivindhanakkhayāti yathā nāma anupādāno jātavedo",
  "atk-s0519a:1024_3": "nibbāyati, evamevaṃ abhisaṅkhārassa viññāṇassa anavasesakkhayā nibbāyati.",
  "atk-s0519a:1025_0": "123. “Yathāpi bhamaro”ti gāthāyaṃ bhamaroti yā kāci madhukarajāti. Pupphanti pupphārāme",
  "atk-s0519a:1025_1": "caranto pupphañca tassa vaṇṇañca gandhañca aheṭhayaṃ aheṭhayanto avināsento caratīti",
  "atk-s0519a:1025_2": "attho. Evaṃ caritvā ca paleti rasamādāyāti yāvadatthaṃ rasaṃ pivitvā aparampi madhukaraṇatthāya",
  "atk-s0519a:1025_3": "rasaṃ gahetvā ḍeti. So ekaṃ vanagahanaṃ ajjhogāhetvā rukkhasusirādīsu taṃ rajamissakaṃ",
  "atk-s0519a:1025_4": "rasaṃ ṭhapetvā anupubbena madhurarasaṃ madhuṃ karoti, na tassa pupphārāme caritapaccayā",
  "atk-s0519a:1025_5": "pupphaṃ vā tassa vaṇṇo vā gandho vā vinassati, atha kho pupphaṃ pākatikameva hoti.",
  "atk-s0519a:1025_6": "Evaṃ gāme munī careti evaṃ sekkho asekkho vā anagāriyamuni kulapaṭipāṭiyā gāme bhikkhaṃ",
  "atk-s0519a:1025_7": "gaṇhanto careyyāti attho. Na hi tassa gāme caraṇapaccayā saddhāhāni vā bhogahāni",
  "atk-s0519a:1025_8": "vā hoti, saddhāpi bhogāpi pākatikāva honti. Evaṃ caritvā ca pana gāmato nikkhamitvā",
  "atk-s0519a:1025_9": "bahigāme udakaphāsukaṭṭhāne saṅghāṭiṃ paññapetvā nisinno akkhabhañjana- vaṇalepanaputtamaṃsūpamavasena",
  "atk-s0519a:1025_10": "paccavekkhanto piṇḍapātaṃ paribhuñjitvā tathārūpaṃ vanasaṇḍaṃ anupavisitvā ajjhattikakammaṭṭhānaṃ",
  "atk-s0519a:1025_11": "sammasanto maggaphalāni hatthagatāneva karoti. Asekkhamuni pana diṭṭhadhammasukhavihāramanuyuñjati.",
  "atk-s0519a:1025_12": "Ayamassa bhamarena madhukarena sarikkhatā. Khīṇāsavo panettha adhippetoti.",
  "atk-s0519a:1026_0": "Pātimokkhasaṃvarasaṃvuto viharatīti yo naṃ pāti rakkhati, taṃ mokkheti moceti āpāyikādīhi",
  "atk-s0519a:1026_1": "dukkhehīti pātimokkho. So eva kāyikavācasikassa vītikkamassa saṃvaraṇato pidahanato",
  "atk-s0519a:1026_2": "saṃvaro. Tena pātimokkhasaṃvarena saṃvuto samannāgato hutvā sabbiriyāpathesu carati.",
  "atk-s0519a:1026_3": "Ācāragocarasampannoti ācārena ca gocarena ca sampanno. Aṇumattesūti appamattakesu.",
  "atk-s0519a:1026_4": "Vajjesūti akusaladhammesu. Bhayadassāvīti bhayaṃ dassī. Samādāya sikkhati sikkhāpadesūti",
  "atk-s0519a:1026_5": "sikkhāpadesu yaṃ kiñci sikkhitabbaṃ, taṃ sabbaṃ sammā ādiyitvā sikkhati.",
  "atk-s0519a:1027_0": "Kāyakammavacīkammena samannāgato, kusalena parisuddhājīvoti ettha ācāragocaraggahaṇeneva",
  "atk-s0519a:1027_1": "kusale kāyakamme vacīkamme ca gahitepi yasmā idaṃ ājīvapārisuddhisīlaṃ na ākāsādīsu",
  "atk-s0519a:1027_2": "uppajjati, kāyavacīdvāresu eva pana uppajjati, tasmā tassa uppattidvāradassanatthaṃ",
  "atk-s0519a:1027_3": "“kāyavacīkammena samannāgato, kusalenā”ti vuttaṃ. Yasmā pana tena samannāgato, tasmā",
  "atk-s0519a:1027_4": "parisuddhājīvo, ājīvapārisuddhipi sīlamevāti dassanatthaṃ etaṃ vuttaṃ. Vuttañhetaṃ",
  "atk-s0519a:1027_5": "– “katame ca thapati kusalā sīlā? Kusalaṃ kāyakammaṃ kusalaṃ vacīkammaṃ, parisuddhaṃ",
  "atk-s0519a:1027_6": "ājīvampi kho ahaṃ thapati sīlasmiṃ vadāmī”ti. Āraddhavīriyoti yassa kāyikaṃ cetasikañca",
  "atk-s0519a:1027_7": "vīriyaṃ āraddhaṃ hoti, so “āraddhavīriyo”ti vuccati. Tattha yo gaṇasaṅgaṇikaṃ vinodetvā",
  "atk-s0519a:1027_8": "catūsu iriyāpathesu aṭṭhaārambhavatthuvasena ekako hoti, tassa kāyikaṃ vīriyaṃ āraddhaṃ",
  "atk-s0519a:1027_9": "nāma hoti. Yo cittasaṅgaṇikaṃ vinodetvā aṭṭhasamāpattivasena ekako hoti, gamanādīsu",
  "atk-s0519a:1027_10": "uppannakilesaṃ uppannaṭṭhāneyeva niggaṇhitvā jhānaṃ nibbatteti, tassa cetasikaṃ vīriyaṃ",
  "atk-s0519a:1027_11": "āraddhaṃ nāma hoti. Evaṃ āraddhavīriyo. Thāmavāti ṭhitimā. Daḷhaparakkamoti thiraparakkamo.",
  "atk-s0519a:1027_12": "Anikkhittadhuro…pe… sacchikiriyāyāti saṃkilesadhammānaṃ pahānatthaṃ vodānadhammānaṃ",
  "atk-s0519a:1027_13": "sampādanatthaṃ, paccakkhakaraṇatthañca dhuraṃ anikkhipitvā vīriyaṃ ussukkāpento viharati.",
  "atk-s0519a:1027_14": "Paññavāti pañcannaṃ khandhānaṃ udayabbayapariggāhikāya paññāya samannāgato. Tenāha",
  "atk-s0519a:1027_15": "“udayatthagāminiyā”ti.",
  "atk-s0519a:1028_0": "Natthi puttasamaṃ pemanti mātāpitaro virūpepi attano puttake suvaṇṇabimbakaṃ viya",
  "atk-s0519a:1028_1": "maññanti mālāguḷe viya sīsādīsu katvā pariharamānā. Tehi uhaditāpi omuttitāpi gandhavilepanaṃ",
  "atk-s0519a:1028_2": "paṭicchantā viya somanassaṃ āpajjanti. Tenāha – “natthi puttasamaṃ pema”nti. Puttapemena",
  "atk-s0519a:1028_3": "samaṃ pemaṃ nāma natthīti vuttaṃ hoti. Gosamitanti gohi samaṃ godhanasadisaṃ aññaṃ",
  "atk-s0519a:1028_4": "dhanaṃ nāma natthi. Sūriyasamā ābhāti sūriyābhāya samā aññā ābhā nāma natthi. Samuddaparamāti",
  "atk-s0519a:1028_5": "ye keci aññe sarā nāma, sabbe te samuddaparamā. Samuddo tesaṃ uttamo, samuddasadisaṃ",
  "atk-s0519a:1028_6": "aññaṃ udakaṃ nidānaṃ nāma natthi bhagavāti vadati.",
  "atk-s0519a:1029_0": "Yasmā pana attapemena samaṃ pemaṃ natthi. Mātāpitaro hi chaḍḍetvāpi puttadhītaro",
  "atk-s0519a:1029_1": "aposetvā attānameva posenti. Dhaññena ca samaṃ dhanaṃ nāma natthi. Tathārūpe hi kāle",
  "atk-s0519a:1029_2": "hiraññasuvaṇṇādīnipi gomahiṃsādīnipi dhaññaggahaṇatthaṃ dhaññasāmikānameva santikaṃ",
  "atk-s0519a:1029_3": "gahetvā gacchanti. Paññāya ca samā ābhā nāma natthi. Sūriyādayo hi ekadesaṃyeva obhāsenti,",
  "atk-s0519a:1029_4": "paccuppannameva ca tamaṃ vinodenti, paññā pana dasasahassimpi lokadhātuṃ ekapajjotaṃ",
  "atk-s0519a:1029_5": "kātuṃ sakkoti, atītaṃsādipaṭicchādakañca tamaṃ vidhamati. Meghavuṭṭhiyā ca samo saro",
  "atk-s0519a:1029_6": "nāma natthi. Nadī vā hi hotu taḷākādīni vā, vuṭṭhisamo saro nāma natthi. Meghavuṭṭhiyā",
  "atk-s0519a:1029_7": "hi pacchinnāya mahāsamudde aṅgulipabbatemanamattampi udakaṃ na hoti, vuṭṭhiyā pana",
  "atk-s0519a:1029_8": "pavattamānāya yāva ābhassarabhavanāpi ekodakaṃ hoti. Tasmā bhagavā devatāvacanaṃ",
  "atk-s0519a:1029_9": "paṭikkhipanavasena paṭigāthaṃ vadanto “natthi attasamaṃ pema”ntiādimāha.",
  "atk-s0519a:1030_0": "124. Kiṃsūdha bhītāti kiṃ nu bhītā. Maggo canekāyatano pavuttoti aṭṭhatiṃsārammaṇavasena",
  "atk-s0519a:1030_1": "anekehi kāraṇehi maggo kathito, evaṃ sante kissa bhītā hutvā ayaṃ janatā dvāsaṭṭhi",
  "atk-s0519a:1030_2": "diṭṭhiyo aggahesīti vadati. Bhūripaññāti bahupañña ussannapañña. Paralokaṃ na bhāyeti",
  "atk-s0519a:1030_3": "imasmā lokā paralokaṃ gacchanto na bhāyeyya.",
  "atk-s0519a:1031_0": "Paṇidhāyāti ṭhapetvā. Gharamāvasantoti anāthapiṇḍikādayo viya bahvannapāne ghare",
  "atk-s0519a:1031_1": "vasanto. Saṃvibhāgīti accharāya gahitampi nakhena phāletvā parassa datvāva bhuñjanasīlo.",
  "atk-s0519a:1031_2": "Vadaññūti yācakānaṃ yācanavasena vuttavacanaññū, vacanīyo vā. Ettha ca vācanti cattāri",
  "atk-s0519a:1031_3": "vacīsucaritāni gahitāni. Mananti tīṇi manosucaritāni. Kāyenāti tīṇi kāyasucaritāni.",
  "atk-s0519a:1031_4": "Ime dasa kusalakammapathā pubbasuddhiaṅgaṃ nāma. “Bahvannapānaṃ gharamāvasanto”ti",
  "atk-s0519a:1031_5": "iminā yaññaupakkharo gahito. Saddhoti ekaṃ aṅgaṃ, mudūti ekaṃ, saṃvibhāgīti ekaṃ,",
  "atk-s0519a:1031_6": "vadaññūti ekanti imāni cattāri aṅgāni sandhāya “etesu dhammesu ṭhito catūsū”ti āha.",
  "atk-s0519a:1032": "Aparo nayo – “vāca”ntiādīni tīṇi aṅgāni, “bahvannapāna”nti iminā yaññaupakkharova gahito, “saddho mudu saṃvibhāgī vadaññū”ti ekaṃ aṅgaṃ.",
  "atk-s0519a:1033_0": "Aparo dukanayo nāma hoti – “vācaṃ manañcā”ti ekaṃ aṅgaṃ, “kāyena pāpāni akubbamāno",
  "atk-s0519a:1033_1": "bahvannapānaṃ gharamāvasanto”ti ekaṃ, “saddho mudū”ti ekaṃ, “saṃvibhāgī vadaññū”ti",
  "atk-s0519a:1033_2": "ekanti etesu catūsu dhammesu ṭhito dhamme ṭhito nāma hoti. So ito paralokaṃ gacchantona bhāyati.",
  "atk-s0519a:1034_0": "Kāyasamācārampītiādi pātimokkhasaṃvaradassanaṃ. Tattha duvidhenāti dvividhena, dvīhi",
  "atk-s0519a:1034_1": "koṭṭhāsehīti attho. Jaññāti jāneyya. Sīlakathā ca nāmesā kammapathavasena vā paṇṇattivasena",
  "atk-s0519a:1034_2": "vā kathetabbā. Tattha kammapathavasena tāva kathentena asevitabbakāyasamācāro pāṇātipātādinnādānamicchācārehi",
  "atk-s0519a:1034_3": "kathetabbo. Paṇṇattivasena kāyadvāre paññattasikkhāpadavītikkamavasena. Sevitabbakāyasamācāro",
  "atk-s0519a:1034_4": "pāṇātipātādiveramaṇīhi ceva kāyadvāre paññattasikkhāpadaavītikkamena ca kathetabbo.",
  "atk-s0519a:1035_0": "Asevitabbavacīsamācāro musāvādādivacīduccaritena ceva vacīdvāre paññattasikkhāpadavītikkamena",
  "atk-s0519a:1035_1": "ca kathetabbo. Sevitabbavacīsamācāro musāvādādiveramaṇīhi ceva vacīdvāre paññattasikkhāpadaavītikkamena ca kathetabbo.",
  "atk-s0519a:1036_0": "Pariyesanā pana kāyavācāhi pariyesanā eva, sā kāyavacīsamācāraggahaṇena gahitāpi",
  "atk-s0519a:1036_1": "yasmā ājīvaṭṭhamakasīlaṃ nāma etasmiṃyeva dvāradvaye uppajjati, na ākāse, tasmā ājīvaṭṭhamakasīladassanatthaṃ",
  "atk-s0519a:1036_2": "visuṃ vuttā. Tattha nasevitabbapariyesanā anariyapariyesanāya kathetabbā, sevitabbapariyesanā",
  "atk-s0519a:1036_3": "ariyapariyesanāya. Vuttañhetaṃ – “katamā ca, bhikkhave, anariyapariyesanā? Idha,",
  "atk-s0519a:1036_4": "bhikkhave, ekacco attanā jātidhammo samāno jātidhammaṃyeva pariyesatī”tiādi. Tathā",
  "atk-s0519a:1036_5": "“katamā ca, bhikkhave, ariyapariyesanā? Idha, bhikkhave, ekacco attanā jātidhammo",
  "atk-s0519a:1036_6": "samāno jātidhamme ādīnavaṃ viditvā ajātaṃ anuttaraṃ yogakkhemaṃ nibbānaṃ pariyesatī”tiādi.",
  "atk-s0519a:1037_0": "170. Maggānaṭṭhaṅgikoti jaṅghamaggādayo vā hontu dvāsaṭṭhidiṭṭhigatamaggā vā, sabbesampi",
  "atk-s0519a:1037_1": "maggānaṃ sammādiṭṭhiādīhi aṭṭhahi aṅgehi micchādiṭṭhiādīnaṃ aṭṭhannaṃ pāpadhammānaṃ",
  "atk-s0519a:1037_2": "pahānakaro nirodhaṃ ārammaṇaṃ katvā catūsupi saccesu dukkhaparijānanādikiccaṃ sādhayamāno",
  "atk-s0519a:1037_3": "aṭṭhaṅgiko maggo seṭṭho uttamo. Saccānaṃ caturo padāti “saccaṃ bhaṇe na kujjheyyā”ti",
  "atk-s0519a:1037_4": "āgataṃ vacīsaccaṃ vā hotu, “sacco brāhmaṇo, sacco khattiyo”tiādibhedaṃ sammutisaccaṃ",
  "atk-s0519a:1037_5": "vā, “idameva saccaṃ moghamañña”nti diṭṭhisaccaṃ vā, “ekañhi saccaṃ na dutiyamatthī”ti",
  "atk-s0519a:1037_6": "vuttaṃ paramatthasaccaṃ vā hotu. Sabbesampi imesaṃ saccānaṃ parijānitabbaṭṭhena pahātabbaṭṭhena",
  "atk-s0519a:1037_7": "sacchikātabbaṭṭhena bhāvetabbaṭṭhena ekapaṭivedhaṭṭhena tathapaṭivedhaṭṭhena ca “dukkhaṃ",
  "atk-s0519a:1037_8": "ariyasacca”ntiādayo caturo padā seṭṭhā nāma. Virāgo seṭṭho dhammānanti “yāvatā, bhikkhave,",
  "atk-s0519a:1037_9": "dhammā saṅkhatā vā asaṅkhatā vā, virāgo tesaṃ dhammānaṃ aggamakkhāyatī”ti vacanato",
  "atk-s0519a:1037_10": "nibbānasaṅkhāto virāgo sabbadhammānaṃ seṭṭho. Dvipadānañca cakkhumāti sabbesampi",
  "atk-s0519a:1037_11": "devamanussādibhedānaṃ dvipadānaṃ pañcahi cakkhūhi cakkhumā bhagavāva seṭṭhoti.",
  "atk-s0519a:1038_0": "Aggānīti uttamāni. Yāvatāti yattakā. Apadāti nippadā ahimacchādayo. Dvipadāti manussapakkhijātādayo.",
  "atk-s0519a:1038_1": "Catuppadāti hatthiassādayo. Bahuppadāti satapadiādayo. Rūpinoti kāmāvacararūpāvacarasattā.",
  "atk-s0519a:1038_2": "Asaññinoti asaññībhave nibbattasattā. Nevasaññīnāsaññinoti bhavagge nibbattasattā.",
  "atk-s0519a:1038_3": "Aggamakkhāyatīti guṇehi aggo uttamo seṭṭho akkhāyati.",
  "atk-s0519a:1039_0": "Asaṅkhatānanti nibbānameva vuttaṃ. Virāgotiādīni ca nibbānasseva nāmāni. Tañhi āgamma",
  "atk-s0519a:1039_1": "sabbe kilesā virajjanti, sabbe rāgamadādayo madā nimmadā honti abhāvaṃ gacchanti,",
  "atk-s0519a:1039_2": "sabbā pipāsā vinayaṃ upenti, sabbe ālayā samugghātaṃ gacchanti, vaṭṭāni upacchijjanti,",
  "atk-s0519a:1039_3": "taṇhā khīyati, sabbapariḷāhā vūpasammanti, vaṭṭadukkhaṃ nirujjhati nibbāyati. Tasmā",
  "atk-s0519a:1039_4": "taṃ etāni nāmāni labhatīti.",
  "atk-s0519a:1040_0": "Dhammo ca kusalakkhatoti tassa satthuno dhammo ca kusalo anavajjo, anavajjattā eva",
  "atk-s0519a:1040_1": "paṭipakkhehi rāgādīhi kilesehi sabbatitthiyavādehi ca aparikkhato. Tāni tīṇi visissareti",
  "atk-s0519a:1040_2": "etāni tīṇi ratanāni loke sabbaratanehi visissanti guṇavasena sabbalokaṃ atisentīti attho.",
  "atk-s0519a:1041_0": "Samaṇapadumasañcayo gaṇoti padumasadisānaṃ ariyasamaṇānaṃ samūhasaṅkhāto gaṇo. Padumanti",
  "atk-s0519a:1041_1": "hi paripuṇṇasatapattassa saroruhassa nāmaṃ. Ariyapuggalā ca sabbathāpi paripuṇṇaguṇāti",
  "atk-s0519a:1041_2": "padumasadisā vuttā. Vidūnaṃ sakkatoti vidūhi paṇḍitehi sakkato. Naravaradamakoti",
  "atk-s0519a:1041_3": "naravaro ca purisānaṃ damako nāyako cāti attho. Lokassa uttarīti lokassa upari ṭhitāni,",
  "atk-s0519a:1041_4": "sabbaloke uttamānīti attho.",
  "atk-s0519a:1042_0": "Nirupadāhoti rāgapariḷāhādīhi anupadāho. Saccanāmoti avitathanāmo yathābhuccaguṇehi",
  "atk-s0519a:1042_1": "āgatanāmo. Sabbābhibhūti sabbalokaṃ attano guṇehi abhibhavitvā ṭhito. Saccadhammoti",
  "atk-s0519a:1042_2": "vaṭṭato ekantanissaraṇabhāvena avitatho saha pariyattiyā navavidhopi lokuttaradhammo,",
  "atk-s0519a:1042_3": "tato eva natthañño tassa uttarīti tassa uttari adhikaguṇo añño ca dhammo natthīti",
  "atk-s0519a:1042_4": "attho. Ariyasaṅghova niccaṃ sabbakālaṃ vidūhi sabbapaṇḍitehi pūjito.",
  "atk-s0519a:1043": "“Ekāyana”nti gāthāya ekāyananti ekaṃ maggaṃ. Maggassa hi –",
  "atk-s0519a:1044": "“Maggo pantho patho pajjo, añjasaṃ vaṭumāyanaṃ;",
  "atk-s0519a:1045": "Nāvā uttarasetu ca, kullo ca bhisi saṅgamo”ti. –",
  "atk-s0519a:1046_0": "Bahūni nāmāni, svāyaṃ idha ayananāmena vutto. Tasmā ekāyananti ekamaggaṃ, na dvedhāpathabhūtanti",
  "atk-s0519a:1046_1": "attho. Atha vā ekena ayitabbanti ekāyanaṃ. Gaṇasaṅgaṇikaṃ pahāya vivekaṭṭhena pavivittena",
  "atk-s0519a:1046_2": "paṭipajjitabbanti attho. Ayanti vā etenāti ayano, saṃsārato nibbānaṃ gacchantīti",
  "atk-s0519a:1046_3": "attho. Ekassa vā sabbasattaseṭṭhassa bhagavato ayanoti ekāyano. Kiñcāpi hi tena aññepi",
  "atk-s0519a:1046_4": "ayanti, tathāpi bhagavatova so ayano, tena uppāditattā. Yathāha – “so hi, brāhmaṇa,",
  "atk-s0519a:1046_5": "bhagavā anuppannassa maggassa uppādetā”tiādi. Ayatīti vā ayano, gacchati pavattatīti",
  "atk-s0519a:1046_6": "attho. Ekasmiṃ imasmiṃyeva dhammavinaye ayano, na aññatthāti ekāyano. Yathāha – “imasmiṃ",
  "atk-s0519a:1046_7": "kho, subhadda, dhammavinaye ariyo aṭṭhaṅgiko maggo upalabbhatī”ti. Api ca pubbabhāge",
  "atk-s0519a:1046_8": "nānāmukhabhāvanāya pavattopi aparabhāge ekaṃ nibbānameva ayati gacchatīti ekāyano, taṃ ekāyanaṃ.",
  "atk-s0519a:1047_0": "Jātikhayantadassīti jātiyā khayasaṅkhāto anto jātikhayanto. Jātiyā accantakhayanto",
  "atk-s0519a:1047_1": "nibbānaṃ, taṃ passīti jātikhayantadassī. “Maggaṃ pajānāti hitānukampī”tipi pāṭho.",
  "atk-s0519a:1047_2": "Tassattho – vuttappakāraṃ ekāyanasaṅkhātaṃ maggaṃ sayambhuñāṇena bhagavā pajānāti,",
  "atk-s0519a:1047_3": "jānanto ca tena tena hitena satte anukampatīti. Idāni tassa maggassa ekāyanabhāvaṃ,",
  "atk-s0519a:1047_4": "tīsupi kālesu ekantaniyyānatañca vibhāvetuṃ “etena maggena tariṃsu pubbe, tarissanti",
  "atk-s0519a:1047_5": "ye ca taranti ogha”nti āha. Tassattho – ye atītamaddhānaṃ kāmoghādicatubbidhaṃ oghaṃ",
  "atk-s0519a:1047_6": "tariṃsu, ye taṃ anāgatamaddhānaṃ tarissanti, etarahi ca taranti, te sabbe eteneva",
  "atk-s0519a:1047_7": "maggena, na aññenāti. Visuddhipekkhāti caturoghanittharaṇena accantavisuddhiṃ nibbānaṃ",
  "atk-s0519a:1047_8": "apekkhantā, parinibbāyitukāmāti attho.",
  "atk-s0519a:1048_0": "Evaṃ duvidhampi sāsanapaṭṭhānaṃ nānāsuttapadāni udāharantena vibhajitvā idāni saṃkilesabhāgiyādīhi",
  "atk-s0519a:1048_1": "saṃsanditvā dassetuṃ puna “lokiyaṃ sutta”ntiādi āraddhaṃ. Tattha dassanabhāgiyena",
  "atk-s0519a:1048_2": "ca bhāvanābhāgiyena cāti nibbedhabhāgiyena. Nibbedhabhāgiyameva hi dassanabhāgiyaṃ",
  "atk-s0519a:1048_3": "bhāvanābhāgiyanti dvidhā bhinditvā dassitaṃ. Lokiyañca lokuttarañcāti lokiyaṃ lokuttarañca",
  "atk-s0519a:1048_4": "suttaṃ, saṃkilesabhāgiyādīhi dassanabhāgiyādīhi cāti ubhayehi niddisitabbanti adhippāyo.",
  "atk-s0519a:1048_5": "Yasmiṃ suttetiādi niddisanākāradassanaṃ. Tattha saṃkilesabhāgiyanti saṃkilesakoṭṭhāsasahitaṃ,",
  "atk-s0519a:1048_6": "saṃkilesatthadīpananti attho. Esa nayo sesesupi.",
  "atk-s0519a:1049_0": "Evaṃ lokiyattikassa saṃkilesabhāgiyādīhi catūhi padehi saṃsandanaṃ dassetvā iminā",
  "atk-s0519a:1049_1": "nayena sesatikānaṃ sesapadānañca saṃsandanaṃ suviññeyyanti taṃ anuddharitvā saṃkilesabhāgiyādīnaṃ",
  "atk-s0519a:1049_2": "samatikkamanaṃ dassetuṃ “vāsanābhāgiyaṃ sutta”ntiādi vuttaṃ. Tattha yadipi saṃkilesabhāgiyaṃ",
  "atk-s0519a:1049_3": "suttaṃ, vāsanābhāgiyañca suttaṃ lokiyameva. Tathāpi lokuttarasuttāni viya lokiyasuttānaṃ",
  "atk-s0519a:1049_4": "vāsanābhāgiyaṃ suttaṃ saṃkilesabhāgiyassa samatikkamāya hotīti imamatthaṃ dassetuṃ",
  "atk-s0519a:1049_5": "“vāsanābhāgiyaṃ suttaṃ saṃkilesabhāgiyassa suttassa nigghātāyā”ti vuttaṃ. Tattha",
  "atk-s0519a:1049_6": "nigghātāyāti pahānāya. Suttasīsena cettha suttattho gahitoti daṭṭhabbaṃ. Yasmā ca",
  "atk-s0519a:1049_7": "vodānadhammā viya saṃkilesadhammānaṃ dassanabhūmisamatikkamaneneva bhāvanābhūmi adhigantabbā,",
  "atk-s0519a:1049_8": "tasmā “bhāvanābhāgiyaṃ suttaṃ dassanabhāgiyassa suttassa paṭinissaggāyā”ti vuttaṃ.",
  "atk-s0519a:1049_9": "Yasmā pana asekkhadhammesu uppannesu maggabhāvanākiccaṃ nāma natthi. Jhānabhāvanāpi",
  "atk-s0519a:1049_10": "diṭṭhadhammasukhavihāratthā eva hoti, tasmā “asekkhabhāgiyaṃ suttaṃ bhāvanābhāgiyassa",
  "atk-s0519a:1049_11": "suttassa paṭinissaggāya, asekkhabhāgiyaṃ suttaṃ diṭṭhadhammasukhavihārattha”nti ca vuttaṃ.",
  "atk-s0519a:1050": "Idāni tikapadeheva saṃsanditvā dassetuṃ “lokuttara”ntiādi vuttaṃ. Ekabījinātiādīsu yo sotāpanno hutvā ekameva attabhāvaṃ janetvā arahattaṃ pāpuṇāti, ayaṃ ekabījī nāma. Yathāha –",
  "atk-s0519a:1051_0": "“Katamo ca puggalo ekabījī? Idhekacco puggalo tiṇṇaṃ saṃyojanānaṃ parikkhayā sotāpanno",
  "atk-s0519a:1051_1": "hoti avinipātadhammo niyato sambodhiparāyaṇo. So ekaṃyeva mānusakaṃ bhavaṃ nibbattetvā",
  "atk-s0519a:1051_2": "dukkhassantaṃ karoti. Ayaṃ vuccati puggalo ekabījī”ti.",
  "atk-s0519a:1052": "Yo pana dve vā tīṇi vā kulāni sandhāvitvā saṃsaritvā dukkhassantaṃ karoti, ayaṃ kolaṃkolo nāma. Yathāha –",
  "atk-s0519a:1053": "“Katamo ca puggalo kolaṃkolo? Idhekacco puggalo tiṇṇaṃ…pe… parāyaṇo. So dve vā tīṇi vā kulāni sandhāvitvā saṃsaritvā dukkhassantaṃ karoti. Ayaṃ vuccati puggalo kolaṃkolo”ti.",
  "atk-s0519a:1054": "Tattha kulānīti bhave. Dve vā tīṇi vāti idamettha desanāmattameva. Yāva chaṭṭhabhavā saṃsarantopi kolaṃkolo hoti eva.",
  "atk-s0519a:1055": "Yo pana satta bhave saṃsaritvā dukkhassantaṃ karoti, ayaṃ sattakkhattuparamo nāma. Yathāha –",
  "atk-s0519a:1056_0": "“Katamo ca puggalo sattakkhattuparamo? Idhekacco…pe… parāyaṇo. So sattakkhattuṃ deve",
  "atk-s0519a:1056_1": "ceva mānuse ca sandhāvitvā saṃsaritvā dukkhassantaṃ karoti. Ayaṃ vuccati puggalo",
  "atk-s0519a:1056_2": "sattakkhattuparamo”ti.",
  "atk-s0519a:1057_0": "Ko pana tesaṃ etaṃ pabhedaṃ niyametīti? Keci tāva “pubbahetu niyametī”ti vadanti.",
  "atk-s0519a:1057_1": "Keci “paṭhamamaggo”, keci “upari tayo maggā”. Keci “tiṇṇaṃ maggānaṃ vipassanā”ti.",
  "atk-s0519a:1057_2": "Tattha pubbahetu niyametīti vāde paṭhamamaggassa upanissayo kato nāma hoti. Upari",
  "atk-s0519a:1057_3": "tayo maggā nirupanissayā uppannāti āpajjati. Paṭhamamaggo niyametīti vāde upari tiṇṇaṃ",
  "atk-s0519a:1057_4": "maggānaṃ niratthakatā āpajjati. Upari tayo maggā niyamentīti vāde “paṭhamamagge anuppanne",
  "atk-s0519a:1057_5": "eva upari tayo maggā uppannā”ti āpajjati. Vipassanā niyametīti vādo pana yujjati.",
  "atk-s0519a:1057_6": "Sace hi upari tiṇṇaṃ maggānaṃ vipassanā balavatī hoti, ekabījī nāma hoti. Tato mandatarā",
  "atk-s0519a:1057_7": "kolaṃkolo. Tato mandatarā sattakkhattuparamoti. Ettha ca yo manussesu eva sattakkhattuṃ",
  "atk-s0519a:1057_8": "saṃsaritvā arahattaṃ pāpuṇāti, yo ca devesuyeva sattakkhattuṃ saṃsaritvā arahattaṃ",
  "atk-s0519a:1057_9": "pāpuṇāti, ime na idhādhippetā. Yo pana kālena devesu, kālena manussesūti vomissakanayena",
  "atk-s0519a:1057_10": "saṃsaritvā arahattaṃ pāpuṇāti, so idhādhippeto. Tasmā “sattakkhattuparamo”ti idaṃ",
  "atk-s0519a:1057_11": "idhaṭṭhakavokiṇṇavaṭṭajjhāsayassa vasena veditabbaṃ. Vaṭṭajjhāsayo hi ādito paṭṭhāya",
  "atk-s0519a:1057_12": "cha devaloke sodhetvā akaniṭṭhe ṭhatvā parinibbāyissati.",
  "atk-s0519a:1058_0": "Tattha yo saddhaṃ dhuraṃ katvā sotāpattimaggaṃ nibbatteti, so maggakkhaṇe saddhānusārī",
  "atk-s0519a:1058_1": "nāma hoti. Phalakkhaṇe pana saddhāvimutto nāma hutvā vuttanayena ekabījiādibhedo",
  "atk-s0519a:1058_2": "hoti. Yo pana paññaṃ dhuraṃ katvā sotāpattimaggaṃ nibbatteti, so maggakkhaṇe dhammānusārī",
  "atk-s0519a:1058_3": "nāma. Phalakkhaṇe pana diṭṭhippatto nāma hutvā ekabījiādibhedo hoti. Idañca aṭṭhannaṃ",
  "atk-s0519a:1058_4": "vimokkhānaṃ alābhino vasena vuttaṃ. Lābhī pana phalakkhaṇe kāyasakkhī nāma hoti.",
  "atk-s0519a:1058_5": "Tattha ye saddhāvimuttadiṭṭhippattakāyasakkhināmakā tayo sotāpannā, te ekabījiādīhi",
  "atk-s0519a:1058_6": "tīheva saṅgahetvā vuttaṃ – “pañcahi puggalehi niddisitabbaṃ ekabījinā…pe… dhammānusārinā”ti, evaṃ pañcahi.",
  "atk-s0519a:1059_0": "Dvādasahi puggalehīti sakadāgāmimaggaṭṭho, sakadāgāmī, anāgāmimaggaṭṭho, abhedena",
  "atk-s0519a:1059_1": "anāgāmī, antarāparinibbāyiādayo pañca, saddhāvimuttadiṭṭhippattakāyasakkhino tayoti",
  "atk-s0519a:1059_2": "bhedena aṭṭhāti, evaṃ dvādasahi. Tattha hi yo avihādīsu tattha tattha āyuvemajjhaṃ",
  "atk-s0519a:1059_3": "appatvā parinibbāyati, ayaṃ antarāparinibbāyī. Yo pana āyuvemajjhaṃ atikkamitvā arahattaṃ",
  "atk-s0519a:1059_4": "pāpuṇāti, ayaṃ upahaccaparinibbāyī. Tathā yo avihādīsu upapanno asaṅkhārena appayogena",
  "atk-s0519a:1059_5": "arahattaṃ adhigacchati, ayaṃ asaṅkhāraparinibbāyī. Yo pana sasaṅkhārena sappayogena",
  "atk-s0519a:1059_6": "arahattaṃ adhigacchati, ayaṃ sasaṅkhāraparinibbāyī. Uddhaṃ uparūpari brahmaloke upapattisoto",
  "atk-s0519a:1059_7": "etassāti uddhaṃsoto. Paṭisandhivasena akaniṭṭhe gacchatīti akaniṭṭhagāmī.",
  "atk-s0519a:1060_0": "Tattha atthi uddhaṃsoto akaniṭṭhagāmī atthi uddhaṃsoto na akaniṭṭhagāmī, atthi na",
  "atk-s0519a:1060_1": "uddhaṃsoto akaniṭṭhagāmī atthi na uddhaṃsoto na akaniṭṭhagāmīti. Tattha yo idha anāgāmiphalaṃ",
  "atk-s0519a:1060_2": "patvā avihādīsu nibbatto tattha yāvatāyukaṃ ṭhatvā uparūpari nibbattitvā akaniṭṭhaṃ",
  "atk-s0519a:1060_3": "pāpuṇāti, ayaṃ uddhaṃsoto akaniṭṭhagāmī nāma. Yo pana avihādīsu nibbatto tattheva",
  "atk-s0519a:1060_4": "aparinibbāyitvā akaniṭṭhampi appatvā uparūpari brahmaloke parinibbāyati, ayaṃ uddhaṃsoto",
  "atk-s0519a:1060_5": "na akaniṭṭhagāmī nāma. Yo ito cavitvā akaniṭṭheyeva nibbattati, ayaṃ na uddhaṃsoto",
  "atk-s0519a:1060_6": "akaniṭṭhagāmī nāma. Yo pana avihādīsu catūsu aññatarasmiṃ nibbattitvā tattheva parinibbāyati,",
  "atk-s0519a:1060_7": "ayaṃ na uddhaṃsoto na akaniṭṭhagāmī nāma. Saddhāvimuttādayo vuttavibhāgāyeva.",
  "atk-s0519a:1061_0": "Navahi puggalehīti ettha aṭṭhannaṃ vimokkhānaṃ alābhī arahā paññāvimutto nāma. Tesaṃ",
  "atk-s0519a:1061_1": "pana lābhī vikkhambhanasamucchedavimokkhavasena ubhohi bhāgehi rūpakāyanāmakāyasaṅkhātato",
  "atk-s0519a:1061_2": "ubhato bhāgato vimuttattā ubhatobhāgavimutto nāma. Samasīsināti ettha tividho samasīsī",
  "atk-s0519a:1061_3": "– iriyāpathasamasīsī, rogasamasīsī, jīvitasamasīsīti.",
  "atk-s0519a:1062_0": "Tatra yo ṭhānādīsu iriyāpathesu yeneva iriyāpathena samannāgato hutvā vipassanaṃ",
  "atk-s0519a:1062_1": "ārabhati, teneva iriyāpathena arahattaṃ patvā parinibbāyati, ayaṃ iriyāpathasamasīsī",
  "atk-s0519a:1062_2": "nāma. Yo pana ekaṃ rogaṃ patvā antoroge eva vipassanaṃ paṭṭhapetvā arahattaṃ patvā",
  "atk-s0519a:1062_3": "teneva rogena parinibbāyati, ayaṃ rogasamasīsī nāma. Palibodhasīsaṃ taṇhā, bandhanasīsaṃ",
  "atk-s0519a:1062_4": "māno, parāmāsasīsaṃ diṭṭhi, vikkhepasīsaṃ uddhaccaṃ, kilesasīsaṃ avijjā, adhimokkhasīsaṃ",
  "atk-s0519a:1062_5": "saddhā, paggahasīsaṃ vīriyaṃ, upaṭṭhānasīsaṃ sati, avikkhepasīsaṃ samādhi, dassanasīsaṃ",
  "atk-s0519a:1062_6": "paññā, pavattasīsaṃ jīvitindriyaṃ, gocarasīsaṃ vimokkho, saṅkhārasīsaṃ nirodhoti",
  "atk-s0519a:1062_7": "terasasu sīsesu kilesasīsaṃ avijjaṃ arahattamaggo pariyādiyati, pavattasīsaṃ jīvitindriyaṃ",
  "atk-s0519a:1062_8": "cuticittaṃ pariyādiyati. Tattha avijjāpariyādāyakaṃ cittaṃ jīvitindriyaṃ pariyādātuṃ",
  "atk-s0519a:1062_9": "na sakkoti. Jīvitindriyapariyādāyakaṃ avijjaṃ pariyādātuṃ na sakkoti. Aññaṃ avijjāpariyādāyakaṃ",
  "atk-s0519a:1062_10": "cittaṃ, aññaṃ jīvitindriyapariyādāyakaṃ. Yassa cetaṃ sīsadvayaṃ samaṃ pariyādānaṃ",
  "atk-s0519a:1062_11": "gacchati, so jīvitasamasīsī nāma.",
  "atk-s0519a:1063_0": "Kathaṃ panidaṃ samaṃ hotīti? Vārasamatāya. Yasmiñhi vāre maggavuṭṭhānaṃ hoti, sotāpattimagge",
  "atk-s0519a:1063_1": "pañca paccavekkhaṇāni, sakadāgāmimagge pañca, anāgāmimagge pañca, arahattamagge cattārīti",
  "atk-s0519a:1063_2": "ekūnavīsatime paccavekkhaṇañāṇe patiṭṭhāya bhavaṅgaṃ otaritvā parinibbāyato imāya",
  "atk-s0519a:1063_3": "vārasamatāya idaṃ ubhayasīsapariyādānampi samaṃ hoti nāma. Tenāyaṃ puggalo “jīvitasamasīsī”ti",
  "atk-s0519a:1063_4": "vuccati, ayameva idhādhippeto. Evaṃ suññatavimuttādayo tayo saddhāvimutto paññāvimutto",
  "atk-s0519a:1063_5": "ubhatobhāgavimutto samasīsīti satta sāvakā arahanto, paccekabuddho, sammāsambuddhoti",
  "atk-s0519a:1063_6": "imehi navahi puggalehi asekkhabhāgiyaṃ suttaṃ niddisitabbaṃ.",
  "atk-s0519a:1064_0": "Rāgacaritoti rāgasahitaṃ caritaṃ etassāti rāgacarito. Rāgena vā carito pavattito",
  "atk-s0519a:1064_1": "rāgacarito, rāgajjhāsayo rāgādhikoti attho. Esa nayo sesesupi. Rāgamukhe ṭhitoti",
  "atk-s0519a:1064_2": "rāgapariyuṭṭhāne ṭhito, pariyuṭṭhitarāgoti attho. Sesapadesupi eseva nayo.",
  "atk-s0519a:1065_0": "Vāsanābhāgiyaṃ suttanti lokiyaṃ sattādhiṭṭhānaṃ vāsanābhāgiyaṃ suttaṃ. Lokiyaṃ sattādhiṭṭhānaṃ",
  "atk-s0519a:1065_1": "saṃkilesabhāgiyañhi suttaṃ rāgacaritehi puggalehi niddiṭṭhaṃ. Tattha “lokiyaṃ, sattādhiṭṭhāna”nti",
  "atk-s0519a:1065_2": "padadvayaṃ anuvattamānaṃ katvā vuttaṃ “vāsanābhāgiya”nti. Sīlavantehīti sīlavantādīhi",
  "atk-s0519a:1065_3": "puggalehi. Pakatisīlantiādi yehi samannāgatā, te puggalā. Tesaṃ dassanena puggalānaṃ",
  "atk-s0519a:1065_4": "upalakkhaṇaṃ. Atha vā dhammādhiṭṭhānaṃ pakatisīlādivasena, sattādhiṭṭhānaṃ pakatisīlavantādivasena",
  "atk-s0519a:1065_5": "veditabbanti imassa nayassa dassanatthaṃ “sīlavantehi niddisitabba”nti vatvā “pakatisīla”ntiādi",
  "atk-s0519a:1065_6": "vuttaṃ. Taṃ pakatisīlādīnaṃ pañcannaṃ eva gahaṇaṃ nidassanamattaṃ, pattidānaabbhanumodanadhammassavanadesanādiṭṭhijukammādīnampi",
  "atk-s0519a:1065_7": "cettha sambhavato. Tesampi vā ettheva saṅgahetvā dassanatthaṃ “pañcā”ti vuttaṃ.",
  "atk-s0519a:1066_0": "Tattha pakatisīlanti sampattaviratisīlaṃ. Cittappasādoti kammaphalasaddhā ratanattayasaddhā",
  "atk-s0519a:1066_1": "ca. Ñāṇaṃ paññāya niddisitabbanti yasmiṃ sutte paññā āgatā, taṃ suttaṃ ñāṇanti niddisitabbaṃ.",
  "atk-s0519a:1066_2": "Na kevalaṃ paññāpariyāyeneva, atha kho paññindriyādipariyāyenapi yattha paññā āgatā,",
  "atk-s0519a:1066_3": "taṃ suttaṃ ñāṇanti niddisitabbanti dassetuṃ “paññindriyenā”tiādi vuttaṃ. Tassattho",
  "atk-s0519a:1066_4": "– heṭṭhā vutto eva. Yaṃ vā panātiādīsu yaṃ vā aññaṃ kiñci paññāya adhivacanaṃ. Sabbaṃ",
  "atk-s0519a:1066_5": "taṃ yattha katthaci sutte āgataṃ, taṃ suttaṃ ñāṇanti niddisitabbanti attho.",
  "atk-s0519a:1067_0": "Ajjhattikabāhirehīti yasmiṃ sutte ajjhattikāni āyatanāni, bāhirāni ca āyatanāni āgatāni,",
  "atk-s0519a:1067_1": "taṃ suttaṃ tehi āyatanehi ñāṇaṃ ñeyyanti niddisitabbaṃ. Paññāpi ārammaṇabhūtā ñeyyanti",
  "atk-s0519a:1067_2": "ñeyyato visuṃ katvā paññā vuttā. Tathā hi paññā ñāṇantarassa ārammaṇanti katthaci",
  "atk-s0519a:1067_3": "sutte ñeyyabhāvenapi vuccati. Yaṃ kiñci ārammaṇabhūtanti yaṃ kiñci ñāṇassa visayabhūtaṃ",
  "atk-s0519a:1067_4": "rūpādi. Ajjhattikaṃ vā bāhiraṃ vāti vā-saddena oḷārikādiṃ saṅgaṇhāti. Sabbaṃ taṃ",
  "atk-s0519a:1067_5": "saṅkhatena asaṅkhatena cāti sabbaṃ taṃ yathāsambhavaṃ saṅkhatabhāvena asaṅkhatabhāvena",
  "atk-s0519a:1067_6": "ca ñeyyanti niddisitabbaṃ. Ñeyyadhammavasena hi ñeyyasuttaṃ ñeyyanti vuccatīti.",
  "atk-s0519a:1068_0": "Yaṃ vā pana kiñci bhagavā aññataravacanaṃ bhāsatīti lokiyalokuttarādisuttesu ekasmiṃ",
  "atk-s0519a:1068_1": "sutte dve. Tesu yaṃ vā pana kiñci aññataravacanaṃ ekasseva kathanaṃ bhāsati niddisati.",
  "atk-s0519a:1068_2": "Sabbaṃ taṃ yathāniddiṭṭhaṃ dhārayitabbanti taṃ yathā sabbaṃ suttaṃ lokiyādīsu yadi",
  "atk-s0519a:1068_3": "aññataravasena, atha ubhayavasena yathā yathā niddiṭṭhaṃ, tathā tathā gahetabbaṃ,",
  "atk-s0519a:1068_4": "taṃ taṃ padhānabhāvena niddisitabbanti attho.",
  "atk-s0519a:1069_0": "Kilesasahitaññeva kammaṃ vipākassa hetu, na itaranti vuttaṃ “duvidho hetu yañca kammaṃ",
  "atk-s0519a:1069_1": "ye ca kilesā”ti. Samudayo kilesāti ettha “samudayo”ti etena samudayapakkhiyā vuttā.",
  "atk-s0519a:1069_2": "“Kilesā”ti ca kilesavanto, saṃkiliṭṭhāti attho. Yaṃ dissatīti yaṃ yaṃ dissati. Tāsu",
  "atk-s0519a:1069_3": "tāsu bhūmīsūti puthujjanabhūmiādīsu. Kappiyānulomenāti kappiyena ca kappiyānulomena",
  "atk-s0519a:1069_4": "ca. Tattha kappiyaṃ pāḷiyaṃ sarūpato vuttaṃ, kappiyānulomaṃ mahāpadesavasena nayato",
  "atk-s0519a:1069_5": "dassitaṃ. Paṭikkhittakāraṇenāti yena kāraṇena bhagavatā yaṃ paṭikkhittaṃ, tena kāraṇena",
  "atk-s0519a:1069_6": "taṃ niddisitabbaṃ. Ekantena sarāgādisaṃvattanameva hi bhagavatā paṭikkhittaṃ, taṃ",
  "atk-s0519a:1069_7": "sarāgāya saṃvattanādikāraṇena niddisitabbaṃ. Dhammassāti asaṅkhatadhammassa. Ariyadhammānanti",
  "atk-s0519a:1069_8": "maggaphaladhammānaṃ. Sesaṃ suviññeyyameva.",
  "atk-s0519a:1070_0": "Ettha ca yathā saṃkilesabhāgiyādīnaṃ aññamaññaṃ saṃsaggato anekavidho paṭṭhānabhedo",
  "atk-s0519a:1070_1": "icchito, evaṃ lokiyasattādhiṭṭhānādisaṃsaggatopi anekavidho paṭṭhānabhedo sambhavati.",
  "atk-s0519a:1070_2": "Pāḷiyaṃ pana ubhayatthāpi ekadesadassanavasena āgatattā nayadassananti veditabbaṃ.",
  "atk-s0519a:1070_3": "Sakkā hi iminā nayena viññunā te niddhāretunti. Yathā ca saṃkilesabhāgiyādīnaṃ lokiyādīnañca",
  "atk-s0519a:1070_4": "visuṃ visuṃ saṃsaggabhedavasena ayaṃ paṭṭhānabhedo anekavidho labbhati, evaṃ ubhayesampi",
  "atk-s0519a:1070_5": "saṃsaggavasena ayaṃ nayo yathārahaṃ labbhateva. Labbhati hi lokiyaṃ suttaṃ kiñci",
  "atk-s0519a:1070_6": "saṃkilesabhāgiyaṃ, kiñci vāsanābhāgiyaṃ. Tathā lokuttaraṃ suttaṃ kiñci nibbedhabhāgiyaṃ,",
  "atk-s0519a:1070_7": "kiñci asekkhabhāgiyanti. Sesesupi eseva nayo.",
  "atk-s0519a:1071_0": "Evaṃ soḷasavidhe paṭṭhāne aṭṭhavīsatividhaṃ paṭṭhānaṃ pakkhipitvā, aṭṭhavīsatividhe",
  "atk-s0519a:1071_1": "ca paṭṭhāne soḷasavidhaṃ pakkhipitvā yathārahaṃ dukatikādibhedena sambhavato paṭṭhānavibhāgo",
  "atk-s0519a:1071_2": "veditabbo, so ca kho tīsu piṭakesu labbhamānassa suttapadassa vasena. Yasmā pana",
  "atk-s0519a:1071_3": "tāni tāni suttapadāni udāharaṇavasena niddhāretvā imasmiṃ atthe vitthāriyamāne atipapañco",
  "atk-s0519a:1071_4": "hoti, atibhāriyā ca nettisaṃvaṇṇanā, sakkā ca iminā nayena viññunā ayamattho viññātuṃ,",
  "atk-s0519a:1071_5": "tasmā na taṃ vitthārayimha. Teneva hi pāḷiyaṃ aññamaññasaṃsaggavasena paṭṭhānavibhāgo",
  "atk-s0519a:1071_6": "ekadeseneva dassito, na nippadesatoti.",
  "atk-s0519a:1072": "Sāsanapaṭṭhānavāravaṇṇanā niṭṭhitā.",
  "atk-s0519a:1073": "Nigamanakathā",
  "atk-s0519a:1074": "Ettāvatā ca –",
  "atk-s0519a:1075": "Hāre naye ca paṭṭhāne, suvisuddhavinicchayaṃ;",
  "atk-s0519a:1076": "Vibhajanto navaṅgassa, sāsanassatthavaṇṇanaṃ.",
  "atk-s0519a:1077": "Nettippakaraṇaṃ dhīro, gambhīraṃ nipuṇañca yaṃ;",
  "atk-s0519a:1078": "Adesayi mahāthero, mahākaccāyano vasī.",
  "atk-s0519a:1079": "Saddhammāvataraṭṭhāne, paṭṭane nāgasavhaye;",
  "atk-s0519a:1080": "Dhammāsokamahārāja-vihāre vasatā mayā.",
  "atk-s0519a:1081": "Ciraṭṭhitatthaṃ yā tassa, āraddhā atthavaṇṇanā;",
  "atk-s0519a:1082": "Udāharaṇasuttānaṃ, lakkhaṇānañca sabbaso.",
  "atk-s0519a:1083": "Atthaṃ pakāsayantī sā, anākulavinicchayā;",
  "atk-s0519a:1084": "Samattā sattavīsāya, pāḷiyā bhāṇavārato.",
  "atk-s0519a:1085": "Iti taṃ saṅkharontena, yaṃ taṃ adhigataṃ mayā;",
  "atk-s0519a:1086": "Puññaṃ tassānubhāvena, lokanāthassa sāsanaṃ.",
  "atk-s0519a:1087": "Ogāhetvā visuddhāya, sīlādipaṭipattiyā;",
  "atk-s0519a:1088": "Sabbepi dehino hontu, vimuttirasabhāgino.",
  "atk-s0519a:1089": "Ciraṃ tiṭṭhatu lokasmiṃ, sammāsambuddhasāsanaṃ;",
  "atk-s0519a:1090": "Tasmiṃ sagāravā niccaṃ, hontu sabbepi pāṇino.",
  "atk-s0519a:1091": "Sammā vassatu kālena, devopi jagatīpati;",
  "atk-s0519a:1092": "Saddhammanirato lokaṃ, dhammeneva pasāsatūti.",
  "atk-s0519a:1093": "Iti badaratitthavihāravāsinā ācariyadhammapālena katā",
  "atk-s0519a:1094": "Nettippakaraṇassa atthasaṃvaṇṇanā samattāti.",
  "atk-s0519a:1095": "Nettippakaraṇa-aṭṭhakathā niṭṭhitā."
}