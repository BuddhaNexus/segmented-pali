{
  "tika-s0102t8:0": "9. Mahāsatipaṭṭhānasuttavaṇṇanā",
  "tika-s0102t8:1": "Uddesavārakathāvaṇṇanā",
  "tika-s0102t8:2_0": "373. “Kasmā bhagavā idaṁ suttamabhāsī”ti asādhāraṇaṁ samuṭṭhānaṁ pucchati, sādhāraṇaṁ",
  "tika-s0102t8:2_1": "pana “pākaṭa”nti anāmasitvā “kururaṭṭhavāsīna”ntiādi vuttaṁ. Samuṭṭhānanti hi desanānidānaṁ,",
  "tika-s0102t8:2_2": "taṁ sādhāraṇāsādhāraṇabhedato duvidhaṁ, sādhāraṇampi ajjhattikabāhirabhedato duvidhaṁ.",
  "tika-s0102t8:2_3": "Tattha sādhāraṇaṁ ajjhattikaṁ samuṭṭhānaṁ nāma bhagavato mahākaruṇā. Tāya hi samussāhitassa",
  "tika-s0102t8:2_4": "bhagavato veneyyānaṁ dhammadesanāya cittaṁ udapādi. Yathāha “sattesu ca kāruññataṁ",
  "tika-s0102t8:2_5": "paṭicca buddhacakkhunā lokaṁ volokesī”tiādi. bāhiraṁ pana sādhāraṇaṁ samuṭṭhānaṁ",
  "tika-s0102t8:2_6": "nāma dasasahassamahābrahmaparivārassa sahampatimahābrahmuno ajjhesanaṁ. Tathā cāha",
  "tika-s0102t8:2_7": "“brahmuno ca ajjhesanaṁ viditvā”ti. tadajjhesanuttarakālañhi dhammapaccavekkhaṇājanitaṁ",
  "tika-s0102t8:2_8": "appossukkataṁ paṭipassambhetvā bhagavā dhammaṁ desetuṁ ussāhajāto ahosi. Yathā ca",
  "tika-s0102t8:2_9": "mahākaruṇā, evaṁ dasabalañāṇādayo ca desanāya ajjhattasamuṭṭhānabhāve vattabbā. Sabbañhi",
  "tika-s0102t8:2_10": "ñeyyadhammaṁ, tesaṁ desetabbappakāraṁ, sattānañca āsayānusayādiṁ yāthāvato jānitvā",
  "tika-s0102t8:2_11": "bhagavā ṭhānāṭṭhānādīsu kosallena veneyyajjhāsayānurūpaṁ vicittanayadesanaṁ pavattesīti.",
  "tika-s0102t8:2_12": "Asādhāraṇampi ajjhattikabāhirabhedato duvidhameva. Tattha ajjhattikaṁ yāya mahākaruṇāya,",
  "tika-s0102t8:2_13": "yena ca desanāñāṇena idaṁ suttaṁ pavattitaṁ, tadubhayaṁ veditabbaṁ, bāhiraṁ pana",
  "tika-s0102t8:2_14": "dassetuṁ “kururaṭṭhavāsīna”ntiādimāha. Tena vuttaṁ “asādhāraṇaṁ samuṭṭhānaṁ pucchatī”ti,",
  "tika-s0102t8:2_15": "tena “attajjhāsayādīsu catūsu suttanikkhepesu kataroya”nti suttanikkhepo pucchito",
  "tika-s0102t8:2_16": "hotīti itaro “kururaṭṭhavāsīna”ntiādinā “parajjhāsayoyaṁ suttanikkhepo”ti dasseti.",
  "tika-s0102t8:3_0": "Kururaṭṭhaṁ kira tadā taṁnivāsisattānaṁ yonisomanasikāravantatādinā yebhuyyena suppaṭipannatāya,",
  "tika-s0102t8:3_1": "pubbe ca katapuññatābalena tadā utuādisampattiyuttameva ahosi. Tena vuttaṁ “utupaccayādisampannattā”ti.",
  "tika-s0102t8:3_2": "Ādi-saddena bhojanādisampattiṁ saṅgaṇhāti. Keci pana “pubbe pavattakuruvattadhammānuṭṭhānavāsanāya",
  "tika-s0102t8:3_3": "uttarakuru viya yebhuyyena utuādisampannameva hontaṁ bhagavato kāle sātisayaṁ utusappāyādiyuttaṁ",
  "tika-s0102t8:3_4": "taṁ raṭṭhaṁ ahosī”ti vadanti. Cittasarīrakallatāyāti cittassa, sarīrassa ca arogatāya.",
  "tika-s0102t8:3_5": "Anuggahitapaññābalāti laddhūpakārañāṇānubhāvā, anu anu vā āciṇṇapaññātejā. Ekavīsatiyā",
  "tika-s0102t8:3_6": "ṭhānesuti kāyānupassanāvasena cuddasasu ṭhānesu, vedanānupassanāvasena ekasmiṁ ṭhāne,",
  "tika-s0102t8:3_7": "tathā cittānupassanāvasena, dhammānupassanāvasena pañcasu ṭhānesūti evaṁ ekavīsatiyā",
  "tika-s0102t8:3_8": "ṭhānesu. Kammaṭṭhānaṁ arahatte pakkhipitvāti catusaccakammaṭṭhānaṁ yathā arahattaṁ",
  "tika-s0102t8:3_9": "pāpeti, evaṁ desanāvasena arahatte pakkhipitvā. Suvaṇṇacaṅkoṭakasuvaṇṇamañjūsāsu",
  "tika-s0102t8:3_10": "pakkhittāni sumanacampakādinānāpupphāni, maṇimuttādisattaratanāni ca yathā bhājanasampattiyā",
  "tika-s0102t8:3_11": "savisesaṁ sobhanti, kiccakarāni ca honti manuññabhāvato, evaṁ sīladassanādisampattiyā",
  "tika-s0102t8:3_12": "bhājanavisesabhūtāya kururaṭṭhavāsiparisāya desitā bhagavato ayaṁ desanā bhiyyoso",
  "tika-s0102t8:3_13": "mattāya sobhati, kiccakārī ca hotīti imamatthaṁ dasseti “yathā hi puriso”tiādinā. Etthāti kururaṭṭhe.",
  "tika-s0102t8:4": "Pakatiyāti sarasatopi, imissā satipaṭṭhānasuttadesanāya pubbepīti adhippāyo. Anuyuttā viharanti satthu desanānusārato bhāvanānuyogaṁ.",
  "tika-s0102t8:5_0": "Vissaṭṭhaattabhāvenāti aniccādivasena kismiñci yonisomanasikāre cittaṁ aniyojetvā",
  "tika-s0102t8:5_1": "rūpādiārammaṇe abhirativasena vissaṭṭhacittena bhavituṁ na vaṭṭati, pamādavihāraṁ",
  "tika-s0102t8:5_2": "pahāya appamattena bhavitabbanti adhippāyo.",
  "tika-s0102t8:6_0": "Ekāyanoti ettha ayana-saddo maggapariyāyo. Na kevalaṁ ayanameva, atha kho aññepi",
  "tika-s0102t8:6_1": "bahū maggapariyāyāti paduddhāraṁ karonto “maggassa hī”ti ādiṁ vatvā yadi maggapariyāyo",
  "tika-s0102t8:6_2": "ayana-saddo, kasmā puna “maggo”ti vuttanti codanaṁ sandhāyāha “tasmā”tiādi. Tattha",
  "tika-s0102t8:6_3": "ekamaggoti eko eva maggo. Na hi nibbānagāmimaggo añño atthīti. Nanu satipaṭṭhānaṁ",
  "tika-s0102t8:6_4": "idha maggoti adhippetaṁ, tadaññe ca bahū maggadhammā atthīti? Saccaṁ atthi, te pana",
  "tika-s0102t8:6_5": "satipaṭṭhānaggahaṇeneva gahitā tadavinābhāvato. Tathā hi ñāṇavīriyādayo niddese gahitā,",
  "tika-s0102t8:6_6": "uddese pana satiyā eva gahaṇaṁ veneyyajjhāsayavasenāti daṭṭhabbaṁ. “Na dvidhāpathabhūto”ti",
  "tika-s0102t8:6_7": "iminā imassa maggassa anekamaggabhāvābhāvaṁ viya anibbānagāmibhāvābhāvañca dasseti.",
  "tika-s0102t8:6_8": "Ekenāti asahāyena. Asahāyatā ca duvidhā attadutiyatābhāvena vā, yā “vūpakaṭṭhakāyatā”ti",
  "tika-s0102t8:6_9": "vuccati, taṇhādutiyatābhāvena vā, yā “pavivittacittatā”ti vuccati. Tenāha “vūpakaṭṭhena",
  "tika-s0102t8:6_10": "pavivittacittenā”ti. Seṭṭhopi loke “eko”ti vuccati “yāva pare ekāhaṁ vo karomī”tiādīsūti",
  "tika-s0102t8:6_11": "āha “ekassāti seṭṭhassā”ti. Yadi saṁsārato nissaraṇaṭṭho ayanaṭṭho, aññesampi upanissayasampannānaṁ",
  "tika-s0102t8:6_12": "sādhāraṇato, kathaṁ bhagavatoti āha “kiñcāpī”tiādi. Imasmiṁ khoti ettha kho-saddo",
  "tika-s0102t8:6_13": "avadhāraṇe, tasmā imasmiṁ yevāti attho. Desanābhedoyeva heso, yadidaṁ “maggo”ti vā",
  "tika-s0102t8:6_14": "“ayano”ti vā. Ayana-saddo vā kammakaraṇādivibhāgo. Tenāha “atthato pana eko vā”ti.",
  "tika-s0102t8:7_0": "Nānāmukhabhāvanānayappavattoti kāyānupassanādimukhena tatthāpi ānāpānādimukhena bhāvanānayena",
  "tika-s0102t8:7_1": "pavatto. Ekāyananti ekagāminaṁ, nibbānagāminanti attho. Nibbānañhi adutiyabhāvato,",
  "tika-s0102t8:7_2": "seṭṭhabhāvato ca “eka”nti vuccati. Yathāha “ekañhi saccaṁ na dutīyamatthī”ti. “Yāvatā",
  "tika-s0102t8:7_3": "bhikkhave dhammā saṅkhatā vā asaṅkhatā vā virāgo tesaṁ aggaṁ akkhāyatī”ti. khayo",
  "tika-s0102t8:7_4": "eva antoti khayanto, jātiyā khayantaṁ diṭṭhavāti jātikhayantadassī. Avibhāgena sabbepi",
  "tika-s0102t8:7_5": "satte hitena anukampatīti hitānukampī. Atariṁsūti tariṁsu. Pubbeti purimakā buddhā, pubbe vā atītakāle.",
  "tika-s0102t8:8_0": "Tanti tesaṁ vacanaṁ, taṁ vā kiriyāvuttivācakattaṁ na yujjati. Na hi saṅkheyyappadhānatāya",
  "tika-s0102t8:8_1": "sattavācino ekasaddassa kiriyāvuttivācakatā atthi. “Sakimpi uddhaṁ gaccheyyā”tiādīsu",
  "tika-s0102t8:8_2": "viya sakiṁ ayanoti iminā byañjanena bhavitabbaṁ. Evamatthaṁ yojetvāti “ekaṁ ayanaṁ",
  "tika-s0102t8:8_3": "assā”ti evaṁ samāsapadatthaṁ yojetvā. Ubhayathāpīti purimanayena, pacchimanayena",
  "tika-s0102t8:8_4": "ca. Na yujjati idhādhippetamaggassa anekavāraṁ pavattisabbhāvato. Tenāha “kasmā”tiādi.",
  "tika-s0102t8:8_5": "“Anekavārampi ayatī”ti purimanayassa ayuttatādassanaṁ, “anekañcassa ayanaṁ hotī”ti pacchimanayassa.",
  "tika-s0102t8:9_0": "Imasmiṁpadeti “ekāyano ayaṁ bhikkhave maggo”ti imasmiṁ vākye, imasmiṁ vā “pubbabhāgamaggo,",
  "tika-s0102t8:9_1": "lokuttaramaggo”ti vidhānapade. Missakamaggoti lokiyena missako lokuttaramaggo. Visuddhiādīnaṁ",
  "tika-s0102t8:9_2": "nippariyāyahetukaṁ saṅgaṇhanto ācariyatthero “missakamaggo”ti āha. Itaro pariyāyahetu",
  "tika-s0102t8:9_3": "idhādhippetoti “pubbabhāgamaggo”ti avoca.",
  "tika-s0102t8:10_0": "Saddaṁ sutvāti “kālo bhante dhammasavanāyā”ti kālārocanasaddaṁ paccakkhato, paramparāya",
  "tika-s0102t8:10_1": "ca sutvā. Evaṁ ukkhipitvāti evaṁ “sundaraṁ manoharaṁ imaṁ kathaṁ chaḍḍemā”ti achaḍḍentā",
  "tika-s0102t8:10_2": "ucchubhāraṁ viya paggahetvā na vicaranti. Āluḷetīti viluḷito ākulo hotīti attho.",
  "tika-s0102t8:10_3": "Ekāyanamaggo vuccati pubbabhāgasatipaṭṭhānamaggoti ettāvatā idhādhippetatthe siddhe",
  "tika-s0102t8:10_4": "tasseva alaṅkāratthaṁ so pana yassa pubbabhāgamaggo, taṁ dassetuṁ “maggānaṭṭhaṅgiko”tiādikā",
  "tika-s0102t8:10_5": "gāthāpi paṭisambhidāmaggatova ānetvā ṭhapitā.",
  "tika-s0102t8:11_0": "Nibbānagamanaṭṭhenāti nibbānaṁ gacchati adhigacchati etenāti nibbānagamanaṁ,soyeva",
  "tika-s0102t8:11_1": "aviparītasabhāvatāya attho, tena nibbānagamanaṭṭhena, nibbānādhigamūpāyatāyāti attho.",
  "tika-s0102t8:11_2": "Magganīyaṭṭhenāti gavesitabbatāya. “Gamanīyaṭṭhenā”ti vā pāṭho, upagantabbatāyāti",
  "tika-s0102t8:11_3": "attho. “Rāgādīhī”ti iminā rāgadosamohānaṁyeva gahaṇaṁ “rāgo malaṁ, doso malaṁ, moho",
  "tika-s0102t8:11_4": "mala”nti vacanato. “Abhijjhāvisamalobhādīhī”ti pana iminā sabbesampi upakkilesānaṁ",
  "tika-s0102t8:11_5": "saṅgaṇhanatthaṁ te visuṁ uddhaṭā. “Sattānaṁ visuddhiyā”ti vuttassa atthassa ekantikataṁ",
  "tika-s0102t8:11_6": "dassento “tathā hī”tiādimāha. Kāmaṁ “visuddhiyā”ti sāmaññajotanā, cittasseva pana",
  "tika-s0102t8:11_7": "visuddhi idhādhippetāti dassetuṁ “rūpamalavasena panā”tiādi vuttaṁ. Na kevalaṁ aṭṭhakathāvacanameva,",
  "tika-s0102t8:11_8": "atha kho idaṁ ettha āhacca bhāsitanti dassento “tathā hī”tiādimāha.",
  "tika-s0102t8:12_0": "Sā panāyaṁ cittavisuddhi sijjhamānā yasmā sokādīnaṁ anuppādāya saṁvattati, tasmā",
  "tika-s0102t8:12_1": "vuttaṁ “sokaparidevānaṁ samatikkamāyā”tiādi. Tattha socanaṁ ñātibyasanādinimittaṁ",
  "tika-s0102t8:12_2": "cetaso santāpo antonijjhānaṁ soko. Ñātibyasanādinimittameva sokāvatiṇṇato “kahaṁ",
  "tika-s0102t8:12_3": "ekaputtaka kahaṁ ekaputtakā”tiādinā paridevanavasena vācāvippalāpo paridavanaṁ paridevo.",
  "tika-s0102t8:12_4": "Āyatiṁ anuppajjanaṁ idha samatikkamoti āha “pahānāyā”ti. Taṁ panassa samatikkamāvahataṁ",
  "tika-s0102t8:12_5": "nidassanavasena dassento “ayañhī”tiādimāha.",
  "tika-s0102t8:13_0": "Tattha yaṁ pubbe, taṁ visodhehīti atītesu khandhesu taṇhāsaṁkilesavisodhanaṁ vuttaṁ.",
  "tika-s0102t8:13_1": "Pacchāti parato. Teti tuyhaṁ. Māhūti mā ahu. Kiñcananti rāgādikiñcanaṁ, etena anāgatesu",
  "tika-s0102t8:13_2": "khandhesu saṁkilesavisodhanaṁ vuttaṁ. Majjheti tadubhayavemajjhe. No ce gahessasīti",
  "tika-s0102t8:13_3": "na upādiyissasi ce, etena paccuppanne khandhappabandhe upādānappavatti vuttā. Upasanto",
  "tika-s0102t8:13_4": "carissasīti evaṁ addhattayagatasaṁkilesavisodhane sati nibbutasabbapariḷāhatāya upasanto",
  "tika-s0102t8:13_5": "hutvā viharissasīti arahattanikūṭena gāthaṁ niṭṭhapesi. Tenāha “imaṁ gātha”ntiādi.",
  "tika-s0102t8:14_0": "Puttāti orasā, aññepi vā dinnakakittimādayo ye keci. Pitāti janako, aññepi vā pituṭṭhāniyā.",
  "tika-s0102t8:14_1": "Bandhavāti ñātakā. Ayañhettha attho – puttā vā pitā vā bandhavā vā antakena maccunā",
  "tika-s0102t8:14_2": "adhipannassa abhibhūtassa maraṇato tāṇāya na honti. Kasmā? Natthi ñātīsu tāṇatāti.",
  "tika-s0102t8:14_3": "Na hi ñātīnaṁ vasena maraṇato ārakkhā atthi, tasmā paṭācāre “ubho puttā kālaṅkatā”tiādinā",
  "tika-s0102t8:14_4": "mā niratthakaṁ paridevi, dhammaṁyeva pana yāthāvato passāti adhippāyo. Sotāpattiphale",
  "tika-s0102t8:14_5": "patiṭṭhitāti yathānulomaṁ pavattitāya sāmukkaṁsikāya dhammadesanāya pariyosāne sahassanayapaṭimaṇḍite",
  "tika-s0102t8:14_6": "sotāpattiphale patiṭṭhahi. Kathaṁ panāyaṁ satipaṭṭhānamaggavasena sotāpattiphale",
  "tika-s0102t8:14_7": "patiṭṭhāsīti āha “yasmā panā”tiādi. Na hi catusaccakammaṭṭhānakathāya vinā sāvakānaṁ",
  "tika-s0102t8:14_8": "ariyamaggādhigamo atthi. “Imaṁ gāthaṁ sutvā”ti panidaṁ sokavinodanavasena pavattitāya",
  "tika-s0102t8:14_9": "gāthāya paṭhamaṁ sutattā vuttaṁ, sāpi hi saccadesanāya parivārabandhā eva aniccatākathāti",
  "tika-s0102t8:14_10": "katvā. Itaragāthāyaṁ pana vattabbameva natthi. Bhāvanāti paññābhāvanā. Sā hi idha",
  "tika-s0102t8:14_11": "adhippetā. Tasmāti yasmā rūpādīnaṁ aniccādito anupassanāpi satipaṭṭhānabhāvanāva,",
  "tika-s0102t8:14_12": "tasmā. Tepīti santatimahāmattapaṭācārāpi.",
  "tika-s0102t8:15_0": "Pañcasatecoreti satasatacoraparivāre pañcacore paṭipāṭiyā pesesi, te araññaṁ pavisitvā",
  "tika-s0102t8:15_1": "theraṁ pariyesantā anukkamena therassa samīpe samāgacchiṁsu. Tenāha “te gantvā theraṁ",
  "tika-s0102t8:15_2": "parivāretvā nisīdiṁsū”ti. Vedanaṁ vikkhambhetvāti ūruṭṭhibhedapaccayaṁ dukkhavedanaṁ",
  "tika-s0102t8:15_3": "amanasikārena vinodetvā. Pītipāmojjaṁ uppajji vippaṭisāralesassapi asambhavato. Tenāha",
  "tika-s0102t8:15_4": "“parisuddhaṁ sīlaṁ nissāyā”ti. Therassa hi sīlaṁ paccavekkhato parisuddhaṁ sīlaṁ",
  "tika-s0102t8:15_5": "nissāya uḷāraṁ pītipāmojjaṁ uppajjamānaṁ ūruṭṭhibhedajanitaṁ dukkhavedanaṁ vikkhambhesi.",
  "tika-s0102t8:15_6": "Tiyāmarattinti accantasaṁyoge upayogavacanaṁ, tenassa vipassanāyaṁ appamādaṁ, paṭipattiussukkāpanañca",
  "tika-s0102t8:15_7": "dasseti. Pādānīti pāde. Saṁyamessāmīti saññapessāmi, saññattiṁ karissāmīti attho.",
  "tika-s0102t8:15_8": "Aṭṭiyāmīti jigucchāmi. Harāyāmīti lajjāmi. Vipassisanti sampassiṁ.",
  "tika-s0102t8:16_0": "Pacalāyantānanti pacalāyikānaṁ niddaṁ upagatānaṁ. Agatinti agocaraṁ. Vatasampannoti",
  "tika-s0102t8:16_1": "dhutaguṇasampanno. Pamādanti pacalāyanaṁ sandhāyāha. Oruddhamānasoti uparuddhaadhicitto.",
  "tika-s0102t8:16_2": "Pañjarasminti sarīre. Sarīrañhi nhārusambandhaaṭṭhisaṅghāṭatāya idha “pañjara”nti vuttaṁ.",
  "tika-s0102t8:17_0": "Pītavaṇṇāya pana paṭākāya kāyaṁ pariharaṇato, mallayuddhacittakatāya ca “pītamallo”ti",
  "tika-s0102t8:17_1": "paññāto pabbajitvā pītamallatthero nāma jāto. Tīsu rajjesūti paṇḍucoḷagoḷarajjesu.",
  "tika-s0102t8:17_2": "“Sabbamallā sīhaḷadīpe sakkārasammānaṁ labhantī”ti tambapaṇṇidīpaṁ āgamma. Taṁyeva",
  "tika-s0102t8:17_3": "aṅkusaṁ katvāti “rūpādayo ‘mamā’ti na gahetabbā”ti natumhākavaggena pakāsitamatthaṁ",
  "tika-s0102t8:17_4": "attano cittamattahatthino aṅkusaṁ katvā. Pādesu avahantesūti ativelaṁ caṅkamanena",
  "tika-s0102t8:17_5": "akkamituṁ asamatthesu. Jaṇṇukehi caṅkamati “nisinne niddāya avasaro hotī”ti. Byākaritvāti",
  "tika-s0102t8:17_6": "attano vīriyārambhassa saphalatāpavedanamukhena sabrahmacārīnaṁ tattha ussāhaṁ janento",
  "tika-s0102t8:17_7": "aññaṁ byākaritvā. Bhāsitanti vacanaṁ, kassa pana tanti āha “buddhaseṭṭhassa sabbalokaggavādino”ti.",
  "tika-s0102t8:17_8": "“Na tumhāka”ntiādi tassa pavattiākāradassanaṁ. Tayidaṁ me saṅkhārānaṁ accantavūpasamakāraṇanti",
  "tika-s0102t8:17_9": "dassento “aniccā vatā”ti gāthamāhari, tena idānāhaṁ saṅkhārānaṁ khaṇe khaṇe bhaṅgasaṅkhātassa",
  "tika-s0102t8:17_10": "rogassa abhāvena arogo parinibbutoti dasseti.",
  "tika-s0102t8:18": "Assāti sakkassa. Upapattīti devūpapatti. Puna pākatikāva ahosi sakkabhāveneva upapannattā.",
  "tika-s0102t8:19_0": "Subrahmāti evaṁnāmo. Accharānaṁ nirayūpapattiṁ disvā tato pabhuti satataṁ pavattamānaṁ",
  "tika-s0102t8:19_1": "attano cittutrāsaṁ sandhāyāha “niccaṁ utrastamidaṁ citta”ntiādi. Tattha utrastanti",
  "tika-s0102t8:19_2": "santastaṁ bhītaṁ. Ubbigganti saṁviggaṁ. Utrastanti vā saṁviggaṁ. Ubbigganti bhayavasena",
  "tika-s0102t8:19_3": "saha nissayena sañcalitaṁ. Anuppannesūti anāgatesu. Kiccesūti tesu tesu itikattabbesu.",
  "tika-s0102t8:19_4": "“Kicchesū”ti vā pāṭho, dukkhesūti attho, nimittatthe cetaṁ bhummaṁ, bhāvidukkhanimittanti",
  "tika-s0102t8:19_5": "attho. Uppatitesūti uppannesu kiccesūti yojanā. Tadā attano parivārassa uppannaṁ",
  "tika-s0102t8:19_6": "dukkhaṁ sandhāya vadati.",
  "tika-s0102t8:20_0": "Bojjhāti bodhito, ariyamaggatoti attho. “Aññatrā”ti ca padaṁ apekkhitvā nissakkavacanaṁ,",
  "tika-s0102t8:20_1": "bodhiṁ ṭhapetvāti attho. Sesesupi eseva nayo. Tapasāti tapokammato, tena maggādhigamassa",
  "tika-s0102t8:20_2": "upāyabhūtaṁ sallekhapaṭipadaṁ dasseti. Indriyasaṁvarāti manacchaṭṭhānaṁ indriyānaṁ",
  "tika-s0102t8:20_3": "saṁvaraṇato, etena satisaṁvarasīsena sabbampi saṁvarasīlaṁ, lakkhaṇahāranayena vā",
  "tika-s0102t8:20_4": "sabbampi catupārisuddhisīlaṁ dasseti. Sabbanissaggāti sabbassapi nissajjanato sabbakilesappahānato.",
  "tika-s0102t8:20_5": "Kilesesu hi nissaṭṭhesu kammavaṭṭaṁ, vipākavaṭṭañca nissaṭṭhameva hotīti. Sotthinti",
  "tika-s0102t8:20_6": "khemaṁ anupaddavataṁ.",
  "tika-s0102t8:21_0": "Ñāyati nicchayena kamati nibbānaṁ, taṁ vā ñāyati paṭivijjhīyati etenāti ñāyo, ariyamaggoti",
  "tika-s0102t8:21_1": "āha “ñāyo vuccati ariyo aṭṭhaṅgiko maggo”ti. Taṇhāvānavirahitattāti taṇhāsaṅkhātavānavivittattā.",
  "tika-s0102t8:21_2": "Taṇhā hi khandhehi khandhaṁ, kammunā phalaṁ, sattehi ca dukkhaṁ vinati saṁsibbatīti",
  "tika-s0102t8:21_3": "“vāna”nti vuccati, tayidaṁ natthi ettha vānaṁ, na vā etasmiṁ adhigate puggalassa",
  "tika-s0102t8:21_4": "vānanti nibbānaṁ, asaṅkhatā dhātu. Parappaccayena vinā paccakkhakaraṇaṁ sacchikiriyāti",
  "tika-s0102t8:21_5": "āha “attapaccakkhatāyā”ti.",
  "tika-s0102t8:22_0": "Nanu “visuddhiyā”ti cittavisuddhiyā adhippetattā visuddhiggahaṇenevettha sokasamatikkamādayopi",
  "tika-s0102t8:22_1": "gahitā eva honti, te puna kasmā gahitāti anuyogaṁ sandhāya “tattha kiñcāpī”tiādi",
  "tika-s0102t8:22_2": "vuttaṁ. Sāsanayuttikovideti saccapaṭiccasamuppādādilakkhaṇāyaṁ dhammanītiyaṁ cheke.",
  "tika-s0102t8:22_3": "Taṁ tamatthaṁñāpetīti ye ye bodhaneyyapuggalā saṅkhepavitthārādivasena yathā yathā",
  "tika-s0102t8:22_4": "bodhetabbā, attano desanāvilāsena bhagavā te te tathā tathā bodhento taṁ tamatthaṁ",
  "tika-s0102t8:22_5": "ñāpeti. Taṁ taṁ pākaṭaṁ katvā dassentoti atthāpattiṁ agaṇento taṁ tamatthaṁ pākaṭaṁ",
  "tika-s0102t8:22_6": "katvā dassento. Na hi sammāsambuddho atthāpattiñāpakādisādhanīyavacanāti. Saṁvattatīti",
  "tika-s0102t8:22_7": "jāyati, hotīti attho. Yasmā anatikkantasokaparidevassa na kadāci cittavisuddhi atthi",
  "tika-s0102t8:22_8": "sokaparidevasamatikkamanamukheneva cittavisuddhiyā ijjhanato, tasmā āha “sokaparidevānaṁ",
  "tika-s0102t8:22_9": "samatikkamena hotī”ti. Yasmā pana domanassapaccayehi dukkhadhammehi phuṭṭhaṁ puthujjanaṁ",
  "tika-s0102t8:22_10": "sokādayo abhibhavanti, pariññātesu ca tesu te na honti, tasmā vuttaṁ “sokaparidevānaṁ",
  "tika-s0102t8:22_11": "samatikkamo dukkhadomanassānaṁ atthaṅgamenā”ti. Ñāyassāti aggamaggassa, tatiyamaggassa",
  "tika-s0102t8:22_12": "ca. Tadadhigamena hi yathākkamaṁ dukkhadomanassānaṁ atthaṅgamo. Sacchikiriyābhisamayasahabhāvīpi",
  "tika-s0102t8:22_13": "itarābhisamayo tadavinābhāvato sacchikiriyābhisamayahetuko viya vutto. Ñāyassādhigamo",
  "tika-s0102t8:22_14": "nibbānassa sacchikiriyāyāti phalañāṇena vā paccakkhakaraṇaṁ sandhāya vuttaṁ, “nibbānassa",
  "tika-s0102t8:22_15": "sacchikiriyāyā”ti sampadānavacanañcetaṁ daṭṭhabbaṁ.",
  "tika-s0102t8:23_0": "Vaṇṇabhaṇananti pasaṁsāvacanaṁ. Tayidaṁ na idheva, atha kho aññatthāpi satthu āciṇṇaṁ",
  "tika-s0102t8:23_1": "evāti dassento “yatheva hī”tiādimāha. Tattha ādimhi kalyāṇamādi vā kalyāṇaṁ etassāti",
  "tika-s0102t8:23_2": "ādikalyāṇaṁ. Sesapadadvayepi eseva nayo. Atthasampattiyā sātthaṁ. Byañjanasampattiyā",
  "tika-s0102t8:23_3": "sabyañjanaṁ. Sīlādipañcadhammakkhandhapāripūrito, upanetabbassa abhāvato ca kevalaparipuṇṇaṁ.",
  "tika-s0102t8:23_4": "Nirupakkilesato apanetabbassa ca abhāvato parisuddhaṁ. Seṭṭhacariyabhāvato sāsanabrahmacariyaṁ,",
  "tika-s0102t8:23_5": "maggabrahmacariyañca vo pakāsessāmīti. Ayamettha saṅkhepo, vitthāro pana visuddhimagge",
  "tika-s0102t8:23_6": "vuttanayeneva veditabbo. Ariyavaṁsāti ariyānaṁ buddhādīnaṁ vaṁsā paveṇiyo. Aggaññāti",
  "tika-s0102t8:23_7": "aggāti jānitabbā sabbavaṁsehi seṭṭhabhāvato. Rattaññāti cirarattāti jānitabbā. Vaṁsaññāti",
  "tika-s0102t8:23_8": "buddhādīnaṁ vaṁsāti jānitabbā. Porāṇāti purātanā anadhunātanattā. Asaṅkiṇṇāti avikiṇṇā",
  "tika-s0102t8:23_9": "anapanītā. Asaṅkiṇṇapubbāti “kiṁ imehī”ti ariyehi na apanītapubbā. Na saṅkīyantīti",
  "tika-s0102t8:23_10": "idānipi tehi na apanīyanti. Na saṅkīyissantīti anāgatepi tehi na apanīyissanti. Appaṭikuṭṭhā…pe…",
  "tika-s0102t8:23_11": "viññūhīti ye loke viññū samaṇabrāhmaṇā, tehi appaccakkhatā aninditā, agarahitāti",
  "tika-s0102t8:23_12": "attho. “Visuddhiyā”tiādīhīti visuddhiādidīpanehi. Padehīti vākyehi, visuddhiatthatādibhedabhinnehi",
  "tika-s0102t8:23_13": "vā dhammakoṭṭhāsehi. Upaddaveti anatthe. Visuddhinti visujjhanaṁ saṁkilesappahānaṁ.",
  "tika-s0102t8:23_14": "Vācuggatakaraṇaṁ uggaho. Pariyāpuṇanaṁ paricayo. Atthassa hadaye ṭhapanaṁ dhāraṇaṁ.",
  "tika-s0102t8:23_15": "Parivattanaṁ vācanaṁ.",
  "tika-s0102t8:24_0": "Gandhārakoti gandhāradese uppanno. Pahontīti sakkonti. Aniyyānikamaggāti micchāmaggā,",
  "tika-s0102t8:24_1": "micchattaniyatāniyatamaggāpi vā. Suvaṇṇanti kūṭasuvaṇṇampi vuccati. Maṇīti kācamaṇipi,",
  "tika-s0102t8:24_2": "muttāti veḷujāpi, pavāḷanti pallavopi vuccatīti rattajambunadādipadehi te visesitā.",
  "tika-s0102t8:25_0": "Na tato heṭṭhāti idhādhippetakāyādīnaṁ vedanādisabhāvattābhāvā, kāyavedanācittavimuttassa",
  "tika-s0102t8:25_1": "tebhūmakadhammassa visuṁ vipallāsavatthantarabhāvena gahitattā ca heṭṭhā gahaṇesu",
  "tika-s0102t8:25_2": "vipallāsavatthūnaṁ aniṭṭhānaṁ sandhāya vuttaṁ, pañcamassa pana vipallāsavatthuno",
  "tika-s0102t8:25_3": "abhāvā “na uddha”nti āha. Ārammaṇavibhāgena hettha satipaṭṭhānavibhāgoti. Tayo satipaṭṭhānāti",
  "tika-s0102t8:25_4": "satipaṭṭhāna-saddassa atthuddhāradassanaṁ, na idha pāḷiyaṁ vuttassa satipaṭṭhāna-saddassa",
  "tika-s0102t8:25_5": "atthadassananti. Ādīsu hi satigocaroti ettha ādi-saddena “phassasamudayā vedanānaṁ",
  "tika-s0102t8:25_6": "samudayo, nāmarūpasamudayā cittassa samudayo, manasikārasamudayā dhammānaṁ samudayo”ti",
  "tika-s0102t8:25_7": "“satipaṭṭhānā”ti vuttānaṁ sabhigocarānaṁ pakāsake suttappadese saṅgaṇhāti. Evaṁ “paṭisambhidāpāḷiya”mpi",
  "tika-s0102t8:25_8": "avasesapāḷippadesadassanattho ādi-saddo daṭṭhabbo. Satiyā paṭṭhānanti satiyā patiṭṭhātabbaṭṭhānaṁ.",
  "tika-s0102t8:25_9": "Dānādīni karontassa rūpādīni satiyā ṭhānaṁ hontīti taṁnivāraṇatthamāha “padhānaṁ",
  "tika-s0102t8:25_10": "ṭhāna”nti. Pa-saddo hi idha “paṇītā dhammā”tiādīsu viya padhānatthadīpakoti adhippāyo.",
  "tika-s0102t8:26": "Ariyoti ariyaṁ sabbasattaseṭṭhaṁ sammāsambuddhamāha. Etthāti etasmiṁ saḷāyatanavibhaṅgasutte. suttekadesena hi suttaṁ dasseti. Tattha hi –",
  "tika-s0102t8:27_0": "“Tayo satipaṭṭhānā yadariyo…pe… arahatīti iti kho panetaṁ vuttaṁ, kiñcetaṁ paṭicca",
  "tika-s0102t8:27_1": "vuttaṁ. Idha, bhikkhave, satthā sāvakānaṁ dhammaṁ deseti anukampako hitesī anukampaṁ",
  "tika-s0102t8:27_2": "upādāya ‘idaṁ vo hitāya idaṁ vo sukhāyā’ti. Tassa sāvakā na sussūsanti. Na sotaṁ",
  "tika-s0102t8:27_3": "odahanti, na aññā cittaṁ upaṭṭhapenti, vokkamma ca satthu sāsanā vattanti. Tatra,",
  "tika-s0102t8:27_4": "bhikkhave, tathāgato na ceva anattamano hoti, na ca anattamanataṁ paṭisaṁvedeti,",
  "tika-s0102t8:27_5": "anavassuto ca viharati sato sampajāno. Idaṁ, bhikkhave, paṭhamaṁ satipaṭṭhānaṁ. Yadariyo sevati…pe… arahati.",
  "tika-s0102t8:28_0": "Puna caparaṁ, bhikkhave, satthā…pe...idaṁ vo sukhāyāti. Tassa ekacce sāvakā na sussūsanti…pe…",
  "tika-s0102t8:28_1": "na ca vokkamma satthu sāsanā vattanti. Tatra, bhikkhave, tathāgato na ceva anattamano",
  "tika-s0102t8:28_2": "hoti, na ca anattamanataṁ paṭisaṁvedeti, na ca attamano hoti, na ca attamanataṁ paṭisaṁvedeti,",
  "tika-s0102t8:28_3": "anattamanatā ca attamanatā ca tadubhayaṁ abhinivajjetvā upekkhako viharati sato sampajāno.",
  "tika-s0102t8:28_4": "Idaṁ vuccati, bhikkhave, dutiyaṁ.",
  "tika-s0102t8:29_0": "Puna caparaṁ, bhikkhave…pe… sukhāyāti, tassa sāvakā sussūsanti…pe… vattanti. Tatra,",
  "tika-s0102t8:29_1": "bhikkhave, tathāgato attamano ceva hoti, attamanatañca paṭisaṁvedeti, anavassuto",
  "tika-s0102t8:29_2": "ca viharati sato sampajāno. Idaṁ vuccati, bhikkhave, tatiya”nti.",
  "tika-s0102t8:30_0": "Evaṁ paṭighānunayehi anavassutatā, niccaṁ upaṭṭhitassatitāya tadubhayavītivattatā",
  "tika-s0102t8:30_1": "“satipaṭṭhāna”nti vuttā. Buddhānaṁyeva hi niccaṁ upaṭṭhitassatitā hoti āveṇikadhammabhāvato,",
  "tika-s0102t8:30_2": "na paccekabuddhādīnaṁ. Pa-saddo ārambhaṁ joteti, ārambho ca pavattīti katvā āha “pavattayitabbatoti",
  "tika-s0102t8:30_3": "attho”ti. Satiyā karaṇabhūtāya paṭṭhānaṁ paṭṭhapetabbaṁ satipaṭṭhānaṁ. Ana-saddo",
  "tika-s0102t8:30_4": "hi bahulaṁvacanena kammatthopi hotīti. Tathāssa kattuatthopi labbhatīti “paṭṭhātīti",
  "tika-s0102t8:30_5": "paṭṭhāna”nti vuttaṁ. Paṭṭhātīti ettha pa-saddo bhusatthavisiṭṭhaṁ pakkhandanaṁ dīpetīti",
  "tika-s0102t8:30_6": "“okkanditvā pakkhanditvā pattharitvā pavattatīti attho”ti āha. Puna bhāvatthaṁ sati,",
  "tika-s0102t8:30_7": "saddaṁ, paṭṭhānasaddañca vaṇṇento “atha vā”tiādimāha, tena purimavikappe sati, saddo,",
  "tika-s0102t8:30_8": "paṭṭhāna-saddo ca kattuatthoti viññāyati. Saraṇaṭṭhenāti cirakatassa, cirabhāsitassa",
  "tika-s0102t8:30_9": "ca anussaraṇaṭṭhena. Idanti yaṁ “satiyeva satipaṭṭhāna”nti vuttaṁ, idaṁ. Idha imasmiṁ",
  "tika-s0102t8:30_10": "suttapadese adhippetaṁ.",
  "tika-s0102t8:31_0": "Yadi evanti. Yadi sati eva satipaṭṭhānaṁ, sati nāma eko dhammo, evaṁ sante kasmā",
  "tika-s0102t8:31_1": "“satipaṭṭhānā”ti bahuvacananti āha “satibahuttā”tiādi. Yadi bahukā tā satiyo, atha",
  "tika-s0102t8:31_2": "kasmā “maggo”ti ekavacananti yojanā. Maggaṭṭhenāti niyyānaṭṭhena. Niyyāniko hi maggadhammo,",
  "tika-s0102t8:31_3": "teneva niyyānikabhāvena ekattūpagato ekantato nibbānaṁ gacchati, atthikehi ca tadatthaṁ",
  "tika-s0102t8:31_4": "maggīyatīti āha “vuttañheta”nti, attanāva pubbe vuttaṁ paccāharati. Tattha catassopi",
  "tika-s0102t8:31_5": "cetāti kāyānupassanādivasena catubbidhāpi ca etā satiyo. Aparabhāgeti ariyamaggakkhaṇe.",
  "tika-s0102t8:31_6": "Kiccaṁ sādhayamānāti pubbabhāge kāyādīsu subhasaññādividhamanavasena visuṁ visuṁ",
  "tika-s0102t8:31_7": "pavattitvā maggakkhaṇe satiyeva tattha catubbidhassapi vipallāsassa samucchedavasena",
  "tika-s0102t8:31_8": "pahānakiccaṁ sādhayamānā ārammaṇakaraṇavasena nibbānaṁ gacchati. Catukiccasādhaneneva",
  "tika-s0102t8:31_9": "hettha bahuvacananiddeso. Evañca satīti evaṁ maggaṭṭhena ekattaṁ upādāya “maggo”ti",
  "tika-s0102t8:31_10": "ekavacanena, ārammaṇabhedena catubbidhataṁ upādāya “cattāro”ti ca vattabbatāya sati",
  "tika-s0102t8:31_11": "vijjamānattā. Vacanānusandhinā “ekāyano aya”ntiādikā desanā sānusandhikāva, na ananusandhikāti",
  "tika-s0102t8:31_12": "adhippāyo. Vuttamevatthaṁ nidassanena paṭipādetuṁ “mārasenappamaddana”nti suttapadaṁ",
  "tika-s0102t8:31_13": "ānetvā “yathā”tiādinā nidassanaṁ saṁsandati. “Tasmā”tiādi nigamanaṁ.",
  "tika-s0102t8:32_0": "Visesato kāyo, vedanā ca assādassa kāraṇanti tappahānatthaṁ tesu taṇhāvatthūsu oḷārikasukhumesu",
  "tika-s0102t8:32_1": "asubhadukkhabhāvadassanāni mandatikkhapaññehi taṇhācaritehi sukarānīti tāni tesaṁ",
  "tika-s0102t8:32_2": "“visuddhimaggo”ti vuttāni. Tathā “niccaṁ attā”ti abhinivesavatthutāya diṭṭhiyā visesakāraṇesu",
  "tika-s0102t8:32_3": "cittadhammesu aniccānattatādassanāni sarāgādivasena, saññāphassādivasena, nīvaraṇādivasena",
  "tika-s0102t8:32_4": "ca nātippabhedātippabhedagatesu tesu tappahānatthaṁ mandatikkhapaññānaṁ diṭṭhicaritānaṁ",
  "tika-s0102t8:32_5": "sukarānīti tesaṁ tāni “visuddhimaggo”ti vuttāni. Ettha ca yathā cittadhammānampi",
  "tika-s0102t8:32_6": "taṇhāya vatthubhāvo sambhavati, tathā kāyavedanānampi diṭṭhiyāti satipi nesaṁ catunnampi",
  "tika-s0102t8:32_7": "taṇhādiṭṭhivatthubhāve yo yassā sātisayapaccayo, taṁ dassanatthaṁ visesaggahaṇaṁ",
  "tika-s0102t8:32_8": "katanti daṭṭhabbaṁ. Tikkhapaññasamathayāniko oḷārikārammaṇaṁ pariggaṇhanto tattha",
  "tika-s0102t8:32_9": "aṭṭhatvā jhānaṁ samāpajjitvā uṭṭhāya vedanaṁ pariggaṇhātīti vuttaṁ “oḷārikārammaṇe",
  "tika-s0102t8:32_10": "asaṇṭhahanato”ti. Vipassanāyānikassa pana sukhume citte, dhammesu ca cittaṁ pakkhandatīti",
  "tika-s0102t8:32_11": "cittadhammānupassanānaṁ mandatikkhapaññavipassanāyānikānaṁ visuddhimaggatā vuttā.",
  "tika-s0102t8:33_0": "Tesaṁ tatthāti ettha tattha-saddassa “pahānattha”nti etena yojanā. Parato tesaṁ tatthāti",
  "tika-s0102t8:33_1": "etthāpi eseva nayo. Pañca kāmaguṇā savisesā kāye labbhantīti visesena kāyo kāmoghassa",
  "tika-s0102t8:33_2": "vatthu, bhavesu sukhaggahaṇavasena bhavassādo hotīti bhavoghassa vedanā vatthu, santatighanaggahaṇavasena",
  "tika-s0102t8:33_3": "visesato citte attābhiniveso hotīti diṭṭhoghassa cittaṁ vatthu, dhammesu vinibbhogassa",
  "tika-s0102t8:33_4": "dukkarattā, dhammānaṁ dhammamattatāya duppaṭivijjhattā ca sammoho hotīti avijjoghassa",
  "tika-s0102t8:33_5": "dhammā vatthu, tasmā tesu tesaṁ pahānatthaṁ cattārova vuttā.",
  "tika-s0102t8:34_0": "Evaṁ kāyādīnaṁ kāmoghādivatthubhāvakathaneneva kāmayogakāmāsavādīnampi vatthubhāvo",
  "tika-s0102t8:34_1": "dīpito hoti oghehi tesaṁ atthato anaññattā. Yadaggena ca kāyo kāmoghādīnaṁ vatthu,",
  "tika-s0102t8:34_2": "tadaggena abhijjhākāyaganthassa vatthu. “Dukkhāya vedanāya paṭighānusayo anusetī”ti",
  "tika-s0102t8:34_3": "dukkhadukkhavipariṇāmadukkhasaṅkhāradukkhabhūtā vedanā visesena byāpādakāyaganthassa",
  "tika-s0102t8:34_4": "vatthu. Citte niccaggahaṇavasena sassatassa attano sīlena suddhīti ādi parāmasanaṁ",
  "tika-s0102t8:34_5": "hotīti sīlabbataparāmāsassa cittaṁ vatthu. Nāmarūpaparicchedena bhūtaṁ bhūtato apassantassa",
  "tika-s0102t8:34_6": "bhavavibhavadiṭṭhisaṅkhāto idaṁsaccābhiniveso hotīti tassa dhammā vatthu. Kāyassa",
  "tika-s0102t8:34_7": "kāmupādānavatthutā vuttanayāva. Yadaggena hi kāyo kāmoghassa vatthu, tadaggena kāmupādānassapi",
  "tika-s0102t8:34_8": "vatthu atthato abhinnattā. Sukhavedanassādavasena paralokanirapekkho “natthi dinna”ntiādikaṁ",
  "tika-s0102t8:34_9": "parāmāsaṁ uppādetīti diṭṭhupādānassa vedanā vatthu. Cittadhammānaṁ itarupādānavatthutā",
  "tika-s0102t8:34_10": "tatiyacatutthaganthayojanāyaṁ vuttanayā eva. Kāyavedanānaṁ chandadosāgativatthutā",
  "tika-s0102t8:34_11": "kāmoghabyāpādakāyaganthayojanāyaṁ vuttanayā eva. Santatighanaggahaṇavasena sarāgādicitte",
  "tika-s0102t8:34_12": "sammoho hotīti mohāgatiyā cittaṁ vatthu. Dhammasabhāvānavabodhe bhayaṁ hotīti bhayāgatiyā dhammā vatthu.",
  "tika-s0102t8:35_0": "Āhārasamudayā kāyassa samudayā, phassasamudayā vedanānaṁ samudayo, saṅkhārapaccayā",
  "tika-s0102t8:35_1": "viññāṇaṁ, viññāṇapaccayā nāmarūpanti vacanato kāyādīnaṁ samudayabhūtā kabaḷīkāraphassamanosañcetanāviññāṇāhārā",
  "tika-s0102t8:35_2": "kāyādiparijānanena pariññātā hontīti āha “catubbidhāhārapariññattha”nti. Pakaraṇanayoti",
  "tika-s0102t8:35_3": "nettipakaraṇavasena suttantasaṁvaṇṇanānayo.",
  "tika-s0102t8:36_0": "Saraṇavasenāti kāyādīnaṁ, kusalādidhammānañca upadhāraṇavasena. Saranti gacchanti",
  "tika-s0102t8:36_1": "nibbānaṁ etāyāti satīti imasmiṁ atthe ekatte ekasabhāve nibbāne samosaraṇaṁ samāgamo",
  "tika-s0102t8:36_2": "ekattasamosaraṇaṁ. Etadeva hi dassetuṁ “yathā hī”tiādi vuttaṁ.",
  "tika-s0102t8:37_0": "Ekanibbānapavesahetubhūto vā samānatāya eko satipaṭṭhānasabhāvo ekattaṁ, tattha samosaraṇaṁ",
  "tika-s0102t8:37_1": "ekattasamosaraṇaṁ, taṁsabhāgatāva, ekanibbānapavesahetubhāvaṁ pana dassetuṁ “yathā”tiādimāha.",
  "tika-s0102t8:37_2": "Etasmiṁ atthe saraṇekattasamosaraṇāni saheva satipaṭṭhānekabhāvassa kāraṇattena vuttānīti",
  "tika-s0102t8:37_3": "daṭṭhabbāni, purimasmiṁ visuṁ. Saraṇavasenāti vā gamanavasenāti atthe sati tadeva",
  "tika-s0102t8:37_4": "gamanaṁ samosaraṇanti, samosaraṇe vā sati-saddatthavasena avuccamāne dhāraṇatāva",
  "tika-s0102t8:37_5": "satīti sati-saddatthantarābhāvā purimaṁ satibhāvassa kāraṇaṁ, pacchimaṁ ekabhāvassāti",
  "tika-s0102t8:37_6": "nibbānasamosaraṇepi sahitāneva tāni satipaṭṭhānekabhāvassa kāraṇāni vuttāni honti.",
  "tika-s0102t8:38_0": "“Cuddasavidhena, navavidhena, soḷasavidhena, pañcavidhenā”ti idaṁ upari pāḷiyaṁ āgatānaṁ",
  "tika-s0102t8:38_1": "ānāpānapabbādīnaṁ vasena vuttaṁ, tesaṁ pana anantarabhedavasena, tadanugatabhedavasena",
  "tika-s0102t8:38_2": "ca bhāvanāya anekavidhatā labbhatiyeva, catūsu disāsu uṭṭhānakabhaṇḍasadisatā kāyānupassanāditaṁtaṁsatipaṭṭhānabhāvanānubhāvassa daṭṭhabbā.",
  "tika-s0102t8:39_0": "Kathetukamyatāpucchā itarāsaṁ pucchānaṁ idha asambhavato, niddesādivasena desetukamyatāya",
  "tika-s0102t8:39_1": "ca tathā vuttattā. “Idhā”ti vuccamānapaṭipattisampādakassa bhikkhuno sannissayadassanaṁ,",
  "tika-s0102t8:39_2": "so cassa sannissayo sāsanato añño natthīti vuttaṁ “idhāti imasmiṁ sāsane”ti. Dhamma…pe…",
  "tika-s0102t8:39_3": "lapanametaṁ tesaṁ attano sammukhābhimukhabhāvakaraṇatthaṁ, tañca dhammassa sakkaccasavanatthaṁ.",
  "tika-s0102t8:39_4": "“Gocare bhikkhave caratha sake pettike visaye”tiādi vacanato bhikkhugocarā ete dhammā,",
  "tika-s0102t8:39_5": "yadidaṁ kāyānupassanādayo. Tattha yasmā kāyānupassanādipaṭipattiyā bhikkhu hoti,",
  "tika-s0102t8:39_6": "tasmā “kāyānupassī viharatī”tiādinā bhikkhuṁ dasseti bhikkhumhi taṁniyamatoti āha",
  "tika-s0102t8:39_7": "“paṭipattiyā bhikkhubhāvadassanato”ti. Satthucariyānuvidhāyakattā, sakalasāsanasampaṭiggāhakattā",
  "tika-s0102t8:39_8": "ca sabbappakārāya anusāsaniyā bhājanabhāvo. Tasmiṁ gahiteti bhikkhumhi gahite. Bhikkhuparisāya",
  "tika-s0102t8:39_9": "jeṭṭhabhāvato rājagamanañāyena itarā parisāpi atthato gahitāva hontīti āha “sesā”tiādi.",
  "tika-s0102t8:39_10": "Evaṁ paṭhamaṁ kāraṇaṁ vibhajitvā itarampi vibhajituṁ “yo ca ima”ntiādi vuttaṁ.",
  "tika-s0102t8:40_0": "Samaṁ careyyāti kāyādi visamacariyaṁ pahāya kāyādīhi samaṁ careyya. Rāgādivūpasamena",
  "tika-s0102t8:40_1": "santo, indriyadamena danto, catumagganiyāmena niyato, seṭṭhacaritāya brahmacārī,",
  "tika-s0102t8:40_2": "sabbattha kāyadaṇḍādioropanena nidhāya daṇḍaṁ. Ariyabhāve ṭhito so evarūpo bāhitapāpasamitapāpabhinnakilesatāhi",
  "tika-s0102t8:40_3": "“brāhmaṇo, samaṇo, bhikkhū”ti ca veditabbo.",
  "tika-s0102t8:41_0": "“Ayañceva kāyo, bahiddhā ca nāmarūpa”ntiādīsu khandhapañcakaṁ, tathā “sukhañca kāyena",
  "tika-s0102t8:41_1": "paṭisaṁvedetī”tiādīsu, “yā tasmiṁ samaye kāyassa passaddhi paṭippassaddhī”tiādīsu",
  "tika-s0102t8:41_2": "ca vedanādayo cetasikā khandhā kāyoti vuccantīti tato visesanatthaṁ “kāyeti rūpakāye”ti",
  "tika-s0102t8:41_3": "āha. Kesādīnañca dhammānanti kesādisaññitānaṁ bhūtupādādhammānaṁ. Evaṁ “cayaṭṭho",
  "tika-s0102t8:41_4": "sarīraṭṭho kāyaṭṭho”ti saddanayena kāya-saddaṁ dassetvā idāni niruttinayenapi taṁ",
  "tika-s0102t8:41_5": "dassetuṁ “yathā cā”tiādi vuttaṁ. Āyantīti uppajjanti.",
  "tika-s0102t8:42_0": "Asammissatoti vedanādayopi ettha sitā, ettha paṭibaddhāti kāye vedanādianupassanāpasaṅgepi",
  "tika-s0102t8:42_1": "āpanne tato asammissatoti attho. Samūhavisayatāya cassa kāya-saddassa, samudāyupādānatāya",
  "tika-s0102t8:42_2": "ca asubhākārassa “kāye”ti ekavacanaṁ, tathā ārammaṇādivibhāgena anekabhedabhinnampi",
  "tika-s0102t8:42_3": "cittaṁ cittabhāvasāmaññena ekajjhaṁ gahetvā “citte”ti ekavacanaṁ, vedanā pana sukhādibhedabhinnā",
  "tika-s0102t8:42_4": "visuṁ visuṁ anupassitabbāti dassentena “vedanāsū”ti bahuvacanena vuttā, tatheva ca",
  "tika-s0102t8:42_5": "niddeso pavattito, dhammā ca paropaṇṇāsabhedā, anupassitabbākārena ca anekabhedā",
  "tika-s0102t8:42_6": "evāti tepi bahuvacanavaseneva vuttā.",
  "tika-s0102t8:43_0": "Avayavīgāhasamaññātidhāvanasārādānābhinivesanisedhanatthaṁ kāyaṁ aṅgapaccaṅgehi,",
  "tika-s0102t8:43_1": "tāni ca kesādīhi, kesādike ca bhūtupādāyarūpehi vinibbhuñjanto “tathā na kāye”tiādimāha.",
  "tika-s0102t8:43_2": "Pāsādādinagarāvayavasamūhe avayavīvādinopi avayavīgāhaṁ na karonti, “nagaraṁ nāma",
  "tika-s0102t8:43_3": "koci attho atthī”ti pana kesañci samaññātidhāvanaṁ siyāti itthipurisādisamaññātidhāvane",
  "tika-s0102t8:43_4": "nagaranidassanaṁ vuttaṁ. Aṅgapaccaṅgasamūho, kesalomādisamūho, bhūtupādāyasamūho",
  "tika-s0102t8:43_5": "ca yathāvuttasamūho, tabbinimutto kāyopi nāma koci natthi, pageva itthiādayoti āha",
  "tika-s0102t8:43_6": "“kāyo vā itthī vā puriso vā añño vā koci dhammo dissatī”ti. “Koci dhammo”ti iminā",
  "tika-s0102t8:43_7": "sattajīvādiṁ paṭikkhipati, avayavī pana kāyapaṭikkhepeneva paṭikkhittoti. Yadi evaṁ",
  "tika-s0102t8:43_8": "kathaṁ kāyādisamaññātidhāvanānīti āha “yathāvuttadhamma…pe… karontī”ti. Tathā tathāti kāyādiākārena.",
  "tika-s0102t8:44_0": "Yaṁpassatīti yaṁ itthiṁ, purisaṁ vā passati. Nanu cakkhunā itthipurisadassanaṁ natthīti?",
  "tika-s0102t8:44_1": "Saccametaṁ, “itthiṁ passāmi, purisaṁ passāmī”ti pana pavattasaññāya vasena “yaṁ passatī”ti",
  "tika-s0102t8:44_2": "vuttaṁ micchādassanena vā diṭṭhiyā yaṁ passati, na taṁ diṭṭhaṁ taṁ rūpāyatanaṁ na",
  "tika-s0102t8:44_3": "hotīti attho viparītaggāhavasena micchāparikappitarūpattā. Atha vā taṁ kesādibhūtupādāyasamūhasaṅkhātaṁ",
  "tika-s0102t8:44_4": "diṭṭhaṁ na hoti, acakkhuviññāṇaviññeyyattā diṭṭhaṁ vā taṁ na hoti. Yaṁ diṭṭhaṁ, taṁ",
  "tika-s0102t8:44_5": "na passatīti yaṁ rūpāyatanaṁ kesādibhūtupādāyasamūhasaṅkhātaṁ diṭṭhaṁ, taṁ paññācakkhunā",
  "tika-s0102t8:44_6": "bhūtato na passatīti attho. Apassaṁ bajjhateti imaṁ attabhāvaṁ yathābhūtaṁ paññācakkhunā",
  "tika-s0102t8:44_7": "apassanto “etaṁ mama, eso hamasmi, eso me attā”ti kilesabandhanena bajjhati.",
  "tika-s0102t8:45_0": "Na aññadhammānupassīti na aññasabhāvānupassī, asubhādito aññākārānupassī na hotīti",
  "tika-s0102t8:45_1": "attho. “Kiṁ vuttaṁ hotī”tiādinā taṁ evatthaṁ pākaṭaṁ karoti. Pathavīkāyanti kesādikoṭṭhāsaṁ",
  "tika-s0102t8:45_2": "pathaviṁ dhammasamūhattā “kāyo”ti vadati, lakkhaṇapathavimeva vā anekappabhedaṁ sakalasarīragataṁ,",
  "tika-s0102t8:45_3": "pubbāpariyabhāvena ca pavattamānaṁ samūhavasena gahetvā “kāyo”ti vadati. “Āpokāya”ntiādīsupi eseva nayo.",
  "tika-s0102t8:46": "Evaṁ gahetabbassāti “ahaṁ mama”nti evaṁ attattaniyabhāvena andhabālehi gahetabbassa.",
  "tika-s0102t8:47_0": "Idāni sattannaṁ anupassanākārānampi vasena kāyānupassanaṁ dassetuṁ “apicā”tiādi āraddhaṁ.",
  "tika-s0102t8:47_1": "Tattha aniccato anupassatīti catusamuṭṭhānikaṁ kāyaṁ “anicca”nti anupassati, evaṁ",
  "tika-s0102t8:47_2": "passanto evañcassa aniccākārampi “anupassatī”ti vuccati. Tathābhūtassa cassa niccaggāhassa",
  "tika-s0102t8:47_3": "lesopi na hotīti vuttaṁ “no niccato”ti. Tathā hesa “niccasaññaṁ pajahatī”ti vutto.",
  "tika-s0102t8:47_4": "Ettha ca “aniccato eva anupassatī”ti eva-kāro luttaniddiṭṭhoti tena nivattitamatthaṁ",
  "tika-s0102t8:47_5": "dassetuṁ “no niccato”ti vuttaṁ. Na cettha dukkhato anupassanādinivattanaṁ āsaṅkitabbaṁ",
  "tika-s0102t8:47_6": "paṭiyogīnivattanaparattā eva-kārassa, upari desanāruḷhattā ca tāsaṁ. “Dukkhato anupassatī”tiādīsupi",
  "tika-s0102t8:47_7": "eseva nayo. Ayaṁ pana viseso – aniccassa dukkhattā tameva ca kāyaṁ dukkhato anupassati,",
  "tika-s0102t8:47_8": "dukkhassa anattattā anattato anupassati. Yasmā pana yaṁ aniccaṁ dukkhaṁ anattā, na",
  "tika-s0102t8:47_9": "taṁ abhinanditabbaṁ, yañca na abhinanditabbaṁ, na tattha rañjitabbaṁ, tasmā vuttaṁ",
  "tika-s0102t8:47_10": "“nibbindati, no nandati. Virajjati, no rajjatī”ti. So evaṁ arajjanto rāgaṁ nirodheti,",
  "tika-s0102t8:47_11": "no samudeti samudayaṁ na karotīti attho. Evaṁ paṭipanno ca paṭinissajjati, no ādiyati.",
  "tika-s0102t8:47_12": "Ayañhi aniccādianupassanā tadaṅgavasena saddhiṁ kāyaṁ tannissayakhandhābhisaṅkhārehi",
  "tika-s0102t8:47_13": "kilesānaṁ pariccajanato, saṅkhatadosadassanena tabbiparīte nibbāne tanninnatāya pakkhandanato",
  "tika-s0102t8:47_14": "“pariccāgapaṭinissaggo ceva pakkhandanapaṭinissaggo cā”ti vuccati, tasmā tāya samannāgato",
  "tika-s0102t8:47_15": "bhikkhu vuttanayena kilese pariccajati, nibbāne ca pakkhandati, tathābhūto ca nibbattanavasena",
  "tika-s0102t8:47_16": "kilese na ādiyati, nāpi adosadassitāvasena saṅkhatārammaṇaṁ, tena vuttaṁ “paṭinissajjati,",
  "tika-s0102t8:47_17": "no ādiyatī”ti. Idānissa tāhi anupassanāhi yesaṁ dhammānaṁ pahānaṁ hoti, taṁ dassetuṁ",
  "tika-s0102t8:47_18": "“aniccato anupassanto niccasaññaṁ pajahatī”tiādi vuttaṁ. Tattha niccasaññanti “saṅkhārā",
  "tika-s0102t8:47_19": "niccā”ti evaṁ pavattaṁ viparītasaññaṁ. Diṭṭhicittavipallāsappahānamukheneva saññāvipallāsappahānanti",
  "tika-s0102t8:47_20": "saññāggahaṇaṁ, saññāsīsena vā tesampi gahaṇaṁ daṭṭhabbaṁ. Nandinti sappītikataṇhaṁ.",
  "tika-s0102t8:47_21": "Sesaṁ vuttanayameva.",
  "tika-s0102t8:48_0": "“Viharatī”ti iminā kāyānupassanāsamaṅgino iriyāpathavihāro vuttoti āha “iriyatī”ti,",
  "tika-s0102t8:48_1": "iriyāpathaṁ pavattetīti attho. Ārammaṇakaraṇavasena abhibyāpanato “tīsu bhavesū”ti",
  "tika-s0102t8:48_2": "vuttaṁ, uppajjanavasena pana kilesā parittabhūmakā evāti. Yadipi kilesānaṁ pahānaṁ",
  "tika-s0102t8:48_3": "ātāpananti taṁ sammādiṭṭhiādīnampi attheva, ātappa-saddo viya pana ātāpasaddo vīriyeyeva",
  "tika-s0102t8:48_4": "niruḷhoti vuttaṁ “vīriyassetaṁ nāma”nti. Atha vā paṭipakkhappahāne sampayuttadhammānaṁ",
  "tika-s0102t8:48_5": "abbhussahanavasena pavattamānassa vīriyassa sātisayaṁ tadātāpananti vīriyameva tathā",
  "tika-s0102t8:48_6": "vuccati, na aññe dhammā. Ātāpīti cāyamīkāro pasaṁsāya, atisayassa vā dīpakoti ātāpīgahaṇena",
  "tika-s0102t8:48_7": "sammappadhānasamaṅgitaṁ dasseti. Sammā, samantato, sāmañca pajānanto sampajāno, asammissato",
  "tika-s0102t8:48_8": "vavatthāne aññadhammānupassitābhāvena sammā aviparītaṁ, sabbākārapajānanena samantato,",
  "tika-s0102t8:48_9": "uparūpari visesāvahabhāvena pavattiyā sāmaṁ pajānantoti attho. Yadi paññāya anupassati,",
  "tika-s0102t8:48_10": "kathaṁ satipaṭṭhānatāti āha “na hī”tiādi. Sabbatthikanti sabbattha bhavaṁ sabbattha",
  "tika-s0102t8:48_11": "līne, uddhate ca citte icchitabbattā. Sabbe vā līne, uddhate ca bhāvetabbā bojjhaṅgā",
  "tika-s0102t8:48_12": "atthikā etāyāti sabbatthikā. Satiyā laddhupakārāya eva paññāya ettha yathāvutte kāye",
  "tika-s0102t8:48_13": "kammaṭṭhāniko bhikkhu kāyānupassī viharati. Anto saṅkhepo antoolīyano, kosajjanti",
  "tika-s0102t8:48_14": "attho. Upāyapariggaheti ettha sīlavisodhanādi, gaṇanādi, uggahakosallādi ca upāyo,",
  "tika-s0102t8:48_15": "tabbipariyāyato anupāyo veditabbo. Yasmā ca upaṭṭhitassati yathāvuttaṁ upāyaṁ na",
  "tika-s0102t8:48_16": "pariccajati, anupāyañca na upādiyati, tasmā vuttaṁ “muṭṭhassatī…pe… asamattho hotī”ti.",
  "tika-s0102t8:48_17": "Tenāti upāyānupāyānaṁ pariggahaparivajjanesu, pariccāgāpariggahesu ca asamatthabhāvena. Assa yogino.",
  "tika-s0102t8:49_0": "Yasmā satiyevettha satipaṭṭhānaṁ vuttaṁ, tasmāssa sampayuttadhammā vīriyādayo aṅganti",
  "tika-s0102t8:49_1": "āha “sampayogaṅgañcassa dassetvā”ti. Aṅga-saddo cettha kāraṇapariyāyo daṭṭhabbo.",
  "tika-s0102t8:49_2": "Satiggahaṇeneva cettha samādhissāpi gahaṇaṁ daṭṭhabbaṁ tassā samādhikkhandhe saṅgahitattā.",
  "tika-s0102t8:49_3": "Yasmā vā satisīsenāyaṁ desanā. Na hi kevalāya satiyā kilesappahānaṁ sambhavati, nibbānādhigamo",
  "tika-s0102t8:49_4": "vā, nāpi kevalā sati pavattati, tasmāssa jhānadesanāyaṁ savitakkādivacanassa viya",
  "tika-s0102t8:49_5": "sampayogaṅgadassanatāti aṅga-saddassa avayavapariyāyatā daṭṭhabbā. Pahānaṅganti “vivicceva",
  "tika-s0102t8:49_6": "kāmehī”tiādīsu viya pahātabbaṅgaṁ dassetuṁ. Yasmā ettha lokiyamaggo adhippeto, na",
  "tika-s0102t8:49_7": "lokuttaramaggo, tasmā pubbabhāgiyameva vinayaṁ dassento “tadaṅgavinayena vā vikkhambhanavinayena",
  "tika-s0102t8:49_8": "vā”ti āha. Tesaṁ dhammānanti vedanādidhammānaṁ. Tesañhi tattha anadhippetattā “atthuddhāranayenetaṁ",
  "tika-s0102t8:49_9": "vutta”nti vuttaṁ. Tatthāti vibhaṅge. Etthāti “loke”ti etasmiṁ pade.",
  "tika-s0102t8:50_0": "Avisesena dvīhipi nīvaraṇappahānaṁ vuttanti katvā puna ekekena vuttaṁ pahānavisesaṁ",
  "tika-s0102t8:50_1": "dassetuṁ “visesenā”ti āha. Atha vā “vineyya nīvaraṇānī”ti avatvā abhijjhādomanassavinayavacanassa",
  "tika-s0102t8:50_2": "payojanaṁ dassento “visesenā”tiādimāha. Kāyānupassanābhāvanāya hi ujuvipaccanīkānaṁ",
  "tika-s0102t8:50_3": "anurodhavirodhādīnaṁ pahānadassanaṁ etassa payojananti. Kāyasampattimūlakassāti rūpabalayobbanārogyādisarīrasampadānimittassa.",
  "tika-s0102t8:50_4": "Vuttavipariyāyato kāyavipattimūlako virodho veditabbo. Kāyabhāvanāyāti kāyānupassanābhāvanāya.",
  "tika-s0102t8:50_5": "Sā hi idha kāyabhāvanāti adhippetā. Subhasukhabhāvādīnanti ādi-saddena manuññaniccatādisaṅgaho",
  "tika-s0102t8:50_6": "daṭṭhabbo. Asubhāsukhabhāvādīnanti ettha pana ādi-saddena amanuññaaniccatādīnaṁ.",
  "tika-s0102t8:50_7": "Tenāti anurodhādippahānavacanena. “Yogānubhāvo hī”tiādi vuttassevatthassa pākaṭakaraṇaṁ.",
  "tika-s0102t8:50_8": "Yogānubhāvo hi bhāvanānubhāvo. Yogasamatthoti yogamanuyuñjituṁ samattho. Purimena",
  "tika-s0102t8:50_9": "hi “anurodhavirodhavippamutto”tiādivacanena bhāvanaṁ anuyuttassa ānisaṁso vutto,",
  "tika-s0102t8:50_10": "dutiyena bhāvanaṁ anuyuñjantassa paṭipatti. Na hi anurodhavirodhādīhi upaddutassa bhāvanā ijjhati.",
  "tika-s0102t8:51_0": "Anupassītietthāti “anupassī”ti etasmiṁ pade labbhamānāya anupassanāya anupassanājotanāya",
  "tika-s0102t8:51_1": "kammaṭṭhānaṁ vuttanti evamattho daṭṭhabbo, aññathā “anupassanāyā”ti karaṇavacanaṁ",
  "tika-s0102t8:51_2": "na yujjeyya. Anupassanā eva hi kammaṭṭhānaṁ, na ettha ārammaṇaṁ adhippetaṁ, yujjati",
  "tika-s0102t8:51_3": "vā. Kāyapariharaṇaṁ vuttanti sambandho. Kammaṭṭhānapariharaṇassa cettha atthasiddhattā",
  "tika-s0102t8:51_4": "“kāyapariharaṇa”ntveva vuttaṁ. Kammaṭṭhānikassa hi kāyapariharaṇaṁ yāvadeva kammaṭṭhānaṁ",
  "tika-s0102t8:51_5": "pariharaṇatthanti. Kammaṭṭhānapariharaṇassa vā “ātāpī”tiādinā vuccamānattā “kāyapariharaṇa”ntveva",
  "tika-s0102t8:51_6": "vuttaṁ. Kāyaggahaṇena vā nāmakāyassāpi gahaṇaṁ, na rūpakāyasseva, teneva kammaṭṭhānapariharaṇampi",
  "tika-s0102t8:51_7": "saṅgahitaṁ hoti, evañca katvā “viharatīti ettha vuttavihārenā”ti etthaggahaṇañca",
  "tika-s0102t8:51_8": "samatthitaṁ hoti “kāyānupassī viharatī”ti vihārassa visesetvā vuttattā. “Ātāpī”tiādi",
  "tika-s0102t8:51_9": "pana saṅkhepato vuttassa kammaṭṭhānapariharaṇassa saha sādhanena vitthāretvā dassanaṁ.",
  "tika-s0102t8:51_10": "Ātāpenāti ātāpaggahaṇena. “Satisampajaññenā”tiādīsupi eseva nayo. Sabbatthakakammaṭṭhānanti",
  "tika-s0102t8:51_11": "buddhānussati, mettā, maraṇassati, asubhabhāvanā ca. Idañhi catukkaṁ yoginā parihariyamānaṁ",
  "tika-s0102t8:51_12": "“sabbatthakakammaṭṭhāna”nti vuccati, sabbattha kammaṭṭhānānuyogassārakkhabhūtattā",
  "tika-s0102t8:51_13": "satisampajaññabalena avicchinnassa pariharitabbattā satisampajaññaggahaṇena tassa",
  "tika-s0102t8:51_14": "vuttatā vuttā. Satiyā vā samatho vutto tassā samādhikkhandhena saṅgahitattā.",
  "tika-s0102t8:52_0": "Vibhaṅge pana attho vuttoti yojanā. Tenāti saddatthaṁ anādiyitvā bhāvatthasseva vibhajanavasena",
  "tika-s0102t8:52_1": "pavattena vibhaṅgapāṭhena saha. Aṭṭhakathānayoti saddatthassāpi vivaraṇavasena yathārahaṁ",
  "tika-s0102t8:52_2": "vutto atthasaṁvaṇṇanānayo. Yathā saṁsandatīti yathā atthato, adhippāyato ca avilomento",
  "tika-s0102t8:52_3": "aññadatthu saṁsandati sameti, evaṁ veditabbo.",
  "tika-s0102t8:53_0": "Vedanādīnaṁ puna vacaneti ettha nissayapaccayabhāvavasena cittadhammānaṁ vedanāsannissitattā,",
  "tika-s0102t8:53_1": "pañcavokārabhave arūpadhammānaṁ rūpapaṭibaddhavuttito ca vedanāya kāyādianupassanāppasaṅgepi",
  "tika-s0102t8:53_2": "āpanne tato asammissato vavatthānaṁ dassanatthaṁ, ghanavinibbhogādidassanatthañca",
  "tika-s0102t8:53_3": "dutiyaṁ vedanāggahaṇaṁ, tena na vedanāyaṁ kāyānupassī, cittadhammānupassī vā, atha",
  "tika-s0102t8:53_4": "kho vedanānupassī evāti vedanāsaṅkhāte vatthusmiṁ vedanānupassanākārasseva dassanena",
  "tika-s0102t8:53_5": "asammissato vavatthānaṁ dassitaṁ hoti. Tathā “yasmiṁ samaye sukhā vedanā, na tasmiṁ",
  "tika-s0102t8:53_6": "samaye dukkhā, adukkhamasukhā vā vedanā, yasmiṁ vā pana samaye dukkhā, adukkhamasukhā",
  "tika-s0102t8:53_7": "vā vedanā, na tasmiṁ samaye itarā vedanā”ti vedanābhāvasāmaññe avatvā taṁ taṁ vedanaṁ",
  "tika-s0102t8:53_8": "vinibbhujjitvā dassanena ghanavinibbhogo dhuvabhāvaviveko dassito hoti, tena tāsaṁ",
  "tika-s0102t8:53_9": "khaṇamattāvaṭṭhānadassanena aniccatāya, tato eva dukkhatāya, anattatāya ca dassanaṁ",
  "tika-s0102t8:53_10": "vibhāvitaṁ hoti. Ghanavinibbhogādīti ādi-saddena ayampi attho veditabbo. Ayañhi vedanāyaṁ",
  "tika-s0102t8:53_11": "vedanānupassī eva, na aññadhammānupassī. Kiṁ vuttaṁ hoti – yathā nāma bālo amaṇisabhāvepi",
  "tika-s0102t8:53_12": "udakapubbuḷake maṇiākārānupassī hoti, na evaṁ ayaṁ ṭhitiramaṇīyepi vedayite, pageva",
  "tika-s0102t8:53_13": "itarasmiṁ manuññākārānupassī, atha kho khaṇapabhaṅguratāya, avasavattitāya kilesāsucipaggharaṇatāya",
  "tika-s0102t8:53_14": "ca aniccaanattaasubhākārānupassī, vipariṇāmadukkhatāya, saṅkhāradukkhatāya ca visesato",
  "tika-s0102t8:53_15": "dukkhānupassī yevāti. Evaṁ citta dhammesupi yathārahaṁ punavacane payojanaṁ vattabbaṁ.",
  "tika-s0102t8:53_16": "Lokiyā eva sammasanacārassa adhippetattā. “Kevalaṁ panidhā”tiādinā “idha ettakaṁ",
  "tika-s0102t8:53_17": "veditabba”nti veditabbaparicchedaṁ dasseti. “Esa nayo”ti iminā yathā cittaṁ, dhammā",
  "tika-s0102t8:53_18": "ca anupassitabbā, tathā tāni anupassanto citte cittānupassī, dhammesu dhammānupassīti",
  "tika-s0102t8:53_19": "veditabboti imamatthaṁ atidisati. Dukkhatoti dukkhasabhāvato, dukkhanti anupassitabbāti",
  "tika-s0102t8:53_20": "attho. Sesapadadvayepi eseva nayo.",
  "tika-s0102t8:54_0": "Yo sukhaṁ dukkhato addāti yo bhikkhu sukhaṁ vedanaṁ vipariṇāmadukkhatāya “dukkhā”ti",
  "tika-s0102t8:54_1": "paññācakkhunā addakkhi. Dukkhaṁ addakkhi sallatoti dukkhaṁ vedanaṁ pīḷājananato,",
  "tika-s0102t8:54_2": "antotudanato, dunnīharaṇato ca sallato addakkhi passi. Adukkhamasukhanti upekkhāvedanaṁ.",
  "tika-s0102t8:54_3": "Santanti sukhadukkhāni viya anoḷārikatāya, paccayavasena vūpasantasabhāvatāya ca",
  "tika-s0102t8:54_4": "santaṁ. Aniccatoti hutvāabhāvato, udayavayavantato, tāvakālikato, niccapaṭipakkhato",
  "tika-s0102t8:54_5": "ca “anicca”nti yo addakkhi. Sa ve sammaddasobhikkhu ekaṁsena, paribyattaṁ vā vedanāya",
  "tika-s0102t8:54_6": "sammāpassanakoti attho.",
  "tika-s0102t8:55_0": "Dukkhātipīti saṅkhāradukkhatāya dukkhā itipi. Taṁ dukkhasminti sabbaṁ taṁ vedayitaṁ",
  "tika-s0102t8:55_1": "dukkhasmiṁ antogadhaṁ pariyāpannaṁ vadāmi saṅkhāradukkhatānativattanato. Sukhadukkhatopi",
  "tika-s0102t8:55_2": "cāti sukhādīnaṁ ṭhitivipariṇāmañāṇasukhatāya, vipariṇāmaṭhitiaññāṇadukkhatāya ca",
  "tika-s0102t8:55_3": "vuttattā tissopi ca sukhato, tissopi ca dukkhato anupassitabbāti attho. Satta anupassanā",
  "tika-s0102t8:55_4": "heṭṭhā pakāsitā eva. Sesanti yathāvuttaṁ sukhādivibhāgato sesaṁ sāmisanirāmisādibhedaṁ",
  "tika-s0102t8:55_5": "vedanānupassanāyaṁ vattabbaṁ.",
  "tika-s0102t8:56_0": "Ārammaṇa…pe… bhedānanti rūpādiārammaṇanānattassa nīlāditabbhedassa, chandādiadhipatinānattassa",
  "tika-s0102t8:56_1": "hīnāditabbhedassa, ñāṇajhānādisahajātanānattassa sasaṅkhārikāsaṅkhārikasavitakkāditabbhedassa,",
  "tika-s0102t8:56_2": "kāmāvacarādibhūminānattassa ukkaṭṭhamajjhimāditabbhedassa, kusalādikammanānattassa",
  "tika-s0102t8:56_3": "devagatisaṁvattaniyatāditabbhedassa, kaṇhasukkavipākanānattassa diṭṭhadhammavedanīyatāditabbhedassa,",
  "tika-s0102t8:56_4": "parittabhūmakādikiriyānānattassa tihetukāditabbhedassa vasena anupassitabbanti yojanā.",
  "tika-s0102t8:56_5": "Ādi-saddena savatthukāvatthukādinānattassa puggalattayasādhāraṇāditabbhedassa ca",
  "tika-s0102t8:56_6": "saṅgaho daṭṭhabbo. Salakkhaṇasāmaññalakkhaṇānanti phusanāditaṁtaṁlakkhaṇānañceva",
  "tika-s0102t8:56_7": "aniccatādisāmaññalakkhaṇānañca vasenāti yojanā. Suññatadhammassāti anattatāsaṅkhātasuññatāsabhāvassa.",
  "tika-s0102t8:56_8": "Yaṁ vibhāvetuṁ abhidhamme“tasmiṁ kho pana samaye dhammā honti, khandhā hontī”tiādinā",
  "tika-s0102t8:56_9": "suññatāvāradesanā pavattā, taṁ pahīnameva pubbe pahīnattā, tasmā tassa tassa puna",
  "tika-s0102t8:56_10": "pahānaṁ na vattabbaṁ. Na hi kilesā pahīyamānā ārammaṇavibhāgena pahīyanti anāgatānaṁyeva",
  "tika-s0102t8:56_11": "uppajjanārahānaṁ pahātabbattā, tasmā abhijjhādīnaṁ ekattha pahānaṁ vatvā itarattha",
  "tika-s0102t8:56_12": "na vattabbaṁ evāti imamatthaṁ dasseti “kāmañcetthā”tiādinā. Atha vā maggacittakkhaṇe",
  "tika-s0102t8:56_13": "ekattha pahīnaṁ sabbattha pahīnameva hotīti visuṁ visuṁ pahānaṁ na vattabbaṁ. Maggena",
  "tika-s0102t8:56_14": "hi pahīnāti vattabbataṁ arahanti. Tattha purimāya codanāya nānāpuggalaparihāro, na",
  "tika-s0102t8:56_15": "hi ekassa pahīnaṁ tato aññassa pahīnaṁ nāma hoti. Pacchimāya nānācittakkhaṇikaparihāro.",
  "tika-s0102t8:56_16": "Nānācittakkhaṇeti hi lokiyamaggacittakkhaṇeti adhippāyo. Pubbabhāgamaggo hi idhādhippeto.",
  "tika-s0102t8:56_17": "Lokiyabhāvanāya ca kāye pahīnaṁ na vedanādīsu vikkhambhitaṁ hoti. Yadipi nappavatteyya,",
  "tika-s0102t8:56_18": "paṭipakkhabhāvanāya suppahīnattā tattha sā “abhijjhādomanassassa appavattī”ti na",
  "tika-s0102t8:56_19": "vattabbā, tasmā punapi tappahānaṁ vattabbameva. Ekattha pahīnaṁ sesesupi pahīnaṁ",
  "tika-s0102t8:56_20": "hotīti lokuttarasatipaṭṭhānabhāvanaṁ, lokiyabhāvanāya vā sabbattha appavattimattaṁ",
  "tika-s0102t8:56_21": "sandhāya vuttaṁ. “Pañcapi khandhā upādānakkhandhā loko”ti hi vibhaṅgecatūsupi ṭhānesu vuttanti.",
  "tika-s0102t8:57": "Uddesavāravaṇṇanāya līnatthappakāsanā.",
  "tika-s0102t8:58": "Kāyānupassanā",
  "tika-s0102t8:59": "Ānāpānapabbavaṇṇanā",
  "tika-s0102t8:60_0": "374.Ārammaṇavasenāti anupassitabbakāyādiārammaṇavasena. Catudhā bhinditvāti uddesavasena",
  "tika-s0102t8:60_1": "catudhā bhinditvā. Tato catubbidhasatipaṭṭhānato ekekaṁ satipaṭṭhānaṁ gahetvā kāyaṁ",
  "tika-s0102t8:60_2": "vibhajantoti pāṭhaseso.",
  "tika-s0102t8:61_0": "Kathañcāti ettha kathanti pakārapucchā, tena niddisiyamāne kāyānupassanāpakāre pucchati.",
  "tika-s0102t8:61_1": "Ca-saddo byatireko, tena uddesavārena apākaṭaṁ niddesavārena vibhāviyamānaṁ visesaṁ",
  "tika-s0102t8:61_2": "joteti. Bāhirakesupi ito ekadesassa sambhavato sabbappakāraggahaṇaṁ kataṁ “sabbappakārakāyānupassanānibbattakassā”ti,",
  "tika-s0102t8:61_3": "tena ye ime ānāpānapabbādivasena āgatā cuddasappakārā, tadantogadhā ca ajjhattādianupassanāppakārā,",
  "tika-s0102t8:61_4": "tathā kāyagatāsatisutte vuttā kesādivaṇṇasaṇṭhānakasiṇārammaṇacatukkajjhānappakārā,",
  "tika-s0102t8:61_5": "lokiyādippakārā ca, te sabbepi anavasesato saṅgaṇhāti. Ime ca pakārā imasmiṁyeva",
  "tika-s0102t8:61_6": "sāsane, na ito bahiddhāti vuttaṁ “sabbappakāra…pe… paṭisedhano cā”ti. Tattha tathābhāvapaṭisedhanoti",
  "tika-s0102t8:61_7": "sabbappakārakāyānupassanānibbattakassa puggalassa aññasāsanassa nissayabhāvapaṭisedhano,",
  "tika-s0102t8:61_8": "etena idha bhikkhaveti ettha idha-saddo antogadhaevasaddatthoti dasseti. Santi hi",
  "tika-s0102t8:61_9": "ekapadānipi avadhāraṇāni yathā “vāyubhakkho”ti. Tenāha “idheva bhikkhavesamaṇo”tiādi.",
  "tika-s0102t8:61_10": "Paripuṇṇasamaṇappakaraṇadhammo hi so puggalo, yo sabbappakārakāyānupassanānibbattako.",
  "tika-s0102t8:61_11": "Parappavādāti paresaṁ aññatitthiyānaṁ nānappakārā vādā titthāyatanāni.",
  "tika-s0102t8:62_0": "Araññādikasseva bhāvanānurūpasenāsanataṁ dassetuṁ “imassahī”tiādi vuttaṁ. Duddamo",
  "tika-s0102t8:62_1": "damathaṁ anupagato goṇo kūṭagoṇo. Dohanakāle yathā thanehi anavasesato khīraṁ na",
  "tika-s0102t8:62_2": "paggharati, evaṁ dohapaṭibandhinī kūṭadhenu. Rūpa-saddādike paṭicca uppajjanakaassādo",
  "tika-s0102t8:62_3": "rūpārammaṇādiraso. Pubbe āciṇṇārammaṇanti pabbajjato pubbe, anādimati vā saṁsāre",
  "tika-s0102t8:62_4": "paricitārammaṇaṁ. Nibandheyyāti bandheyya. Satiyāti sammadeva kammaṭṭhānassa sallakkhaṇavasena",
  "tika-s0102t8:62_5": "pavattāya satiyā. Ārammaṇeti kammaṭṭhānārammaṇe. Daḷhanti thiraṁ, yathā satokārissa",
  "tika-s0102t8:62_6": "upacārappanābhedo samādhi ijjhati, tathā thāmagataṁ katvāti attho.",
  "tika-s0102t8:63_0": "Visesādhigamadiṭṭhadhammasukhavihārapadaṭṭhānanti sabbesaṁ buddhānaṁ, ekaccānaṁ paccekabuddhānaṁ,",
  "tika-s0102t8:63_1": "buddhasāvakānañca visesādhigamassa aññena kammaṭṭhānena adhigatavisesānaṁ diṭṭhadhammasukhavihārassa padaṭṭhānabhūtaṁ.",
  "tika-s0102t8:64_0": "Vatthuvijjācariyo viya bhagavā yogīnaṁ anurūpanivāsaṭṭhānupadisanato. Bhikkhu dīpisadiso",
  "tika-s0102t8:64_1": "araññe ekako viharitvā paṭipakkhanimmathanavasena icchitatthasādhanato phalamuttamanti",
  "tika-s0102t8:64_2": "sāmaññaphalaṁ sandhāya vadati. Parakkamajavayoggabhūminti bhāvanussāhajavassa yoggakaraṇabhūmibhūtaṁ.",
  "tika-s0102t8:65_0": "Addhānavasena pavattānaṁ assāsapassāsānaṁ vasena dīghaṁ vā assasanto, ittaravasena",
  "tika-s0102t8:65_1": "pavattānaṁ assāsapassāsānaṁ vasena rassaṁ vā assasantoti yojanā. Evaṁ sikkhatoti",
  "tika-s0102t8:65_2": "assāsapassāsānaṁ dīgharassatāpajānanasabbakāyappaṭisaṁvedanaoḷārikoḷārikapaṭippassambhanavasena",
  "tika-s0102t8:65_3": "bhāvanaṁ sikkhato, tathābhūto vā hutvā tisso sikkhā pavattayato. Assāsapassāsanimitteti",
  "tika-s0102t8:65_4": "assāsapassāsasannissayena upaṭṭhitapaṭibhāganimitte. Assāsapassāse pariggaṇhāti rūpamukhena",
  "tika-s0102t8:65_5": "vipassanaṁ abhinivisanto, yo “assāsapassāsakammiko”ti vutto. Jhānaṅgāni pariggaṇhāti",
  "tika-s0102t8:65_6": "arūpamukhena vipassanaṁ abhinivisanto. Vatthu nāma karajakāyo cittacetasikānaṁ pavattiṭṭhānabhāvato.",
  "tika-s0102t8:65_7": "Añño satto vā puggalo vā natthīti visuddhidiṭṭhi “tayidaṁ dhammamattaṁ, na ahetukaṁ,",
  "tika-s0102t8:65_8": "nāpi issarādivisamahetukaṁ, atha kho avijjādihetuka”nti addhāttayepi kaṅkhāvitaraṇena",
  "tika-s0102t8:65_9": "vitiṇṇakaṅkho. “Yaṁ kiñci bhikkhu rūpa”ntiādinā nayena kalāpasammasanavasena tilakkhaṇaṁ",
  "tika-s0102t8:65_10": "āropetvā. Udayavayānupassanādivasena vipassanaṁ vaḍḍhento. Anukkamena maggapaṭipāṭiyā.",
  "tika-s0102t8:66_0": "“Parassa vā assāsapassāsakāye”ti idaṁ sammasanavāravasenāyaṁ pāḷi pavattāti katvā",
  "tika-s0102t8:66_1": "vuttaṁ, samathavasena pana parassa assāsapassāsakāye appanānimittuppatti eva natthi.",
  "tika-s0102t8:66_2": "Aṭṭhapetvāti antarantarā na ṭhapetvā. Aparāparaṁ sañcaraṇakāloti ajjhattabahiddhādhammesupi",
  "tika-s0102t8:66_3": "nirantaraṁ vā bhāvanāya pavattanakālo kathito. Ekasmiṁ kāle panidaṁ ubhayaṁ na labbhatīti",
  "tika-s0102t8:66_4": "“ajjhattaṁ, bahiddhā”ti ca vuttaṁ idaṁ dhammadvayaṁ ghaṭitaṁ ekasmiṁ kāle ekato ārammaṇabhāvena",
  "tika-s0102t8:66_5": "na labbhati, ekajjhaṁ ālambituṁ na sakkāti attho.",
  "tika-s0102t8:67_0": "Samudeti etasmāti samudayo, so eva kāraṇaṭṭhena dhammoti samudayadhammo. Assāsapassāsānaṁ",
  "tika-s0102t8:67_1": "uppattihetu karajakāyādi, tassa anupassanasīlo samudayadhammānupassī, taṁ pana samudayadhammaṁ",
  "tika-s0102t8:67_2": "upamāya dassento “yathā nāmā”tiādimāha. Tattha bhastanti ruttiṁ. Gaggaranāḷinti ukkāpanāḷiṁ.",
  "tika-s0102t8:67_3": "Teti karajakāyādike. Yathā assāsapassāsakāyo karajakāyādisambandhī taṁnimittatāya,",
  "tika-s0102t8:67_4": "evaṁ karajakāyādayopi assāsapassāsakāyasambandhino taṁnimittabhāvenāti “samudayadhammā",
  "tika-s0102t8:67_5": "kāyasmi”nti vattabbataṁ labhantīti vuttaṁ “samudaya…pe… vuccatī”ti. Pakativācī vā",
  "tika-s0102t8:67_6": "dhamma-saddo “jātidhammāna”ntiādīsu viyāti kāyassa paccayasamavāye uppajjanakapakatikāyānupassī",
  "tika-s0102t8:67_7": "vā “samudayadhammānupassī”ti vutto. Tenāha “karajakāyañcā”tiādi. Evañca katvā kāyasminti",
  "tika-s0102t8:67_8": "bhummavacanaṁ suṭṭhutaraṁ yujjati.",
  "tika-s0102t8:68_0": "Vayadhammānupassīti ettha ahetukattepi vināsassa yesaṁ hetudhammānaṁ abhāve yaṁ na",
  "tika-s0102t8:68_1": "hoti, tadabhāvo tassa abhāvassa hetu viya voharīyatīti upacārato karajakāyādiabhāvo",
  "tika-s0102t8:68_2": "assāsapassāsakāyassa vayakāraṇaṁ vutto. Tenāha “yathā bhastāyā”tiādi. Ayaṁ tāvettha",
  "tika-s0102t8:68_3": "paṭhamavikappavasena atthavibhāvanā. Dutiyavikappavasena upacārena vināyeva attho veditabbo.",
  "tika-s0102t8:69_0": "Ajjhattabahiddhānupassanā viya bhinnavatthuvisayatāya samudayavayadhammānupassanāpi",
  "tika-s0102t8:69_1": "ekakāle na labbhatīti āha “kālena samudayaṁ kālena vayaṁ anupassanto”ti. “Atthi kāyo”ti",
  "tika-s0102t8:69_2": "eva-saddo luttaniddiṭṭhoti “kāyova atthī”ti vatvā avadhāraṇena nivattitaṁ dassento",
  "tika-s0102t8:69_3": "“na satto”tiādimāha. Tassattho – yo rūpādīsu sattavisattatāya, paresañca sajjāpanaṭṭhena,",
  "tika-s0102t8:69_4": "satvaguṇayogato vā “satto”ti parehi parikappito, tassa sattanikāyassa pūraṇato ca",
  "tika-s0102t8:69_5": "cavanupapajjanadhammatāya galanato ca “puggalo”ti, thīyati saṁhaññati ettha gabbhoti",
  "tika-s0102t8:69_6": "“itthī”ti, puri pure bhāge seti pavattatīti “puriso”ti, āhito ahaṁ māno etthāti “attā”ti,",
  "tika-s0102t8:69_7": "attano santakabhāvena “attaniya”nti, paro na hotīti katvā “aha”nti, mama santakanti",
  "tika-s0102t8:69_8": "katvā “mamā”ti, vuttappakāravinimutto aññoti katvā “kocī”ti, tassa santakabhāvena",
  "tika-s0102t8:69_9": "“kassacī”ti, vikappetabbo koci natthi, kevalaṁ “kāyo eva atthī”ti. Dasahipi padehi",
  "tika-s0102t8:69_10": "attattaniyasuññatameva kāyassa vibhāveti. Evanti “kāyova atthī”tiādinā vuttappakārena.",
  "tika-s0102t8:70_0": "Ñāṇapamāṇatthāyāti kāyānupassanāñāṇaṁ paraṁ pamāṇaṁ pāpanatthāya. Satipamāṇatthāyāti",
  "tika-s0102t8:70_1": "kāyapariggāhikaṁ satiṁ pavattanasatiṁ paraṁ pamāṇaṁ pāpanatthāya. Imassa hi vuttanayena",
  "tika-s0102t8:70_2": "“atthi kāyo”ti aparāparuppattivasena paccupaṭṭhitā sati bhiyyoso mattāya tattha ñāṇassa,",
  "tika-s0102t8:70_3": "satiyā ca paribrūhanāya hoti. Tenāha “satisampajaññānaṁ vuḍḍhatthāyā”ti. Imissā bhāvanāya",
  "tika-s0102t8:70_4": "taṇhādiṭṭhiggāhānaṁ ujupaṭipakkhattā vuttaṁ “taṇhā…pe… viharatī”ti. Tathābhūto ca",
  "tika-s0102t8:70_5": "loke kiñcipi “aha”nti vā “mama”nti vā gahetabbaṁ na passati, kuto gaṇheyyāti āha",
  "tika-s0102t8:70_6": "“na ca kiñcī”tiādi. Evampīti ettha pi-saddo heṭṭhā niddiṭṭhassa tādisassa atthassa",
  "tika-s0102t8:70_7": "abhāvato avuttasamuccayatthoti dassento “upari atthaṁ upādāyā”ti āha yathā “antamaso",
  "tika-s0102t8:70_8": "tiracchānagatāyapi, ayampi pārājiko hotī”ti. evanti pana niddiṭṭhākārassa paccāmasanaṁ",
  "tika-s0102t8:70_9": "nigamanavasena katanti āha “iminā pana…pe… dassetī”ti.",
  "tika-s0102t8:71_0": "Pubbabhāgasatipaṭṭhānassa idha adhippetattā vuttaṁ “sati dukkhasacca”nti. Sā pana",
  "tika-s0102t8:71_1": "sati yasmiṁ attabhāve, tassa samuṭṭhāpikā taṇhā, tassāpi samuṭṭhāpikā eva nāma hoti",
  "tika-s0102t8:71_2": "tadabhāve abhāvatoti āha “tassā samuṭṭhāpikā purimataṇhā”ti, yathā “saṅkhārapaccayā”ti.",
  "tika-s0102t8:71_3": "Taṁviññāṇabījataṁsantatisambhūto sabbopi lokiyo viññāṇappabandho “saṅkhārapaccayā",
  "tika-s0102t8:71_4": "viññāṇaṁ” tveva vuccati suttantanayena. Appavattīti appavattinimittaṁ, ubhinnaṁ appavattiyā",
  "tika-s0102t8:71_5": "nimittabhūtoti attho. Na pavattati etthāti vā appavatti. “Dukkhaparijānano”tiādi",
  "tika-s0102t8:71_6": "ekantato catukiccasādhanavaseneva ariyamaggassa pavattīti dassetuṁ vuttaṁ. Avuttasiddho",
  "tika-s0102t8:71_7": "hi tassa bhāvanāpaṭivedho. Catusaccavasenāti catusaccakammaṭṭhānavasena. Ussakkitvāti",
  "tika-s0102t8:71_8": "visuddhiparamparāya āruhitvā, bhāvanaṁ upari netvāti attho. Niyyānamukhanti vaṭṭadukkhato nissaraṇūpāyo.",
  "tika-s0102t8:72": "Ānāpānapabbavaṇṇanā niṭṭhitā.",
  "tika-s0102t8:73": "Iriyāpathapabbavaṇṇanā",
  "tika-s0102t8:74_0": "375.Iriyāpathavasenāti iriyanaṁ iriyā, kiriyā, idha pana kāyikapayogo veditabbo.",
  "tika-s0102t8:74_1": "Iriyānaṁ patho pavattimaggoti iriyāpatho, gamanādivasena pavattā sarīrāvatthā. Gacchanto",
  "tika-s0102t8:74_2": "vā hi satto kāyena kātabbakiriyaṁ karoti ṭhito vā nisinno vā nipanno vāti, tesaṁ",
  "tika-s0102t8:74_3": "iriyāpathānaṁ vasena, iriyāpathavibhāgenāti attho. Puna caparanti puna ca aparaṁ,",
  "tika-s0102t8:74_4": "yathāvuttaānāpānakammaṭṭhānato bhiyyopi aññaṁ kāyānupassanākammaṭṭhānaṁ kathemi,",
  "tika-s0102t8:74_5": "suṇāthāti vā adhippāyo. “Gacchanto vā”tiādi gamanādimattajānanassa, gamanādigatavisesajānanassa",
  "tika-s0102t8:74_6": "ca sādhāraṇavacanaṁ, tattha gamanādimattajānanaṁ na idha nādhippetaṁ, gamanādigatavisesajānanaṁ",
  "tika-s0102t8:74_7": "pana adhippetanti taṁ vibhajitvā dassetuṁ “tattha kāma”ntiādi vuttaṁ. Sattūpaladdhinti",
  "tika-s0102t8:74_8": "“satto atthī”ti upaladdhiṁ sattaggāhaṁ. Na pajahati na pariccajati “ahaṁ gacchāmi,",
  "tika-s0102t8:74_9": "mama gamana”nti gāhasabbhāvato. Tato eva attasaññaṁ “atthi attā kārako vedako”ti",
  "tika-s0102t8:74_10": "evaṁ pavattaṁ viparītasaññaṁ na ugghāṭeti nāpaneti appaṭipakkhabhāvato, ananubrūhanato",
  "tika-s0102t8:74_11": "vā. Evaṁ bhūtassa cassa kuto kammaṭṭhānādibhāvoti āha “kammaṭṭhānaṁ vā satipaṭṭhānabhāvanā",
  "tika-s0102t8:74_12": "vā na hotī”ti. “Imassa panā”tiādi sukkapakkho, tassa vuttavipariyāyena attho veditabbo.",
  "tika-s0102t8:74_13": "Tameva hi atthaṁ vivarituṁ “idañhī”tiādi vuttaṁ.",
  "tika-s0102t8:75_0": "Tattha ko gacchatīti sādhanaṁ, kiriyañca avinibbhuttaṁ katvā gamanakiriyāya kattupucchā,",
  "tika-s0102t8:75_1": "sā kattubhāvavisiṭṭhaattapaṭikkhepatthā dhammamattasseva gamanasiddhidassanato. Kassa",
  "tika-s0102t8:75_2": "gamananti tamevatthaṁ pariyāyantarena vadati sādhanaṁ, kiriyañca vinibbhuttaṁ katvā",
  "tika-s0102t8:75_3": "gamanakiriyāya akattusambandhībhāvavibhāvanato. Paṭikkhepatthañhi antonītaṁ katvā",
  "tika-s0102t8:75_4": "ubhayatthaṁ kiṁ-saddo pavatto. Kiṁ kāraṇāti pana paṭikkhittakattukāya gamanakiriyāya",
  "tika-s0102t8:75_5": "aviparītakāraṇapucchā. Idañhi gamanaṁ nāma attā manasā saṁyujjati, mano indriyehi,",
  "tika-s0102t8:75_6": "indriyāni attehīti evamādi micchākāraṇavinimuttaanurūpapaccayahetuko dhammānaṁ pavattiākāraviseso.",
  "tika-s0102t8:75_7": "Tenāha “tatthā”tiādi.",
  "tika-s0102t8:76_0": "Na koci satto vā puggalo vā gacchati dhammamattasseva gamanasiddhito, tabbinimuttassa",
  "tika-s0102t8:76_1": "ca kassaci abhāvato. Idāni dhammamattasseva gamanasiddhiṁ dassetuṁ “cittakiriyāvāyodhātuvipphārenā”tiādi",
  "tika-s0102t8:76_2": "vuttaṁ. Tattha cittakiriyā ca sā, vāyodhātuyā vipphāro vipphandanañcāti cittakiriyāvāyodhātuvipphāro,",
  "tika-s0102t8:76_3": "tena. Ettha ca cittakiriyaggahaṇena anindriyabaddhavāyodhātuvipphāraṁ nivatteti,",
  "tika-s0102t8:76_4": "vāyodhātuvipphāraggahaṇena cetanāvacīviññattibhedaṁ cittakiriyaṁ nivatteti, ubhayena",
  "tika-s0102t8:76_5": "pana kāyaviññattiṁ vibhāveti. “Gacchatī”ti vatvā yathā pavattamāne kāye “gacchatī”ti",
  "tika-s0102t8:76_6": "vohāro hoti, taṁ dassetuṁ “tasmā”tiādi vuttaṁ. Tanti gantukāmatāvasena pavattacittaṁ.",
  "tika-s0102t8:76_7": "Vāyaṁ janetīti vāyodhātuadhikaṁ rūpakalāpaṁ uppādeti, adhikatā cettha sāmatthiyato,",
  "tika-s0102t8:76_8": "na pamāṇato. Gamanacittasamuṭṭhitaṁ sahajātarūpakāyassa thambhanasandhāraṇacalanānaṁ",
  "tika-s0102t8:76_9": "paccayabhūtena ākāravisesena pavattamānaṁ vāyodhātuṁ sandhāyāha “vāyo viññattiṁ janetī”ti.",
  "tika-s0102t8:76_10": "Adhippāyasahabhāvī hi vikāro viññatti. Yathāvuttaadhikabhāveneva ca vāyogahaṇaṁ,",
  "tika-s0102t8:76_11": "na vāyodhātuyā eva janakabhāvato, aññathā viññattiyā upādāyarūpabhāvo durupapādo",
  "tika-s0102t8:76_12": "siyā. Purato abhinīhāro puratobhāgena kāyassa pavattanaṁ, yo “abhikkamo”ti vuccati.",
  "tika-s0102t8:77": "“Eseva nayo”ti atidesena saṅkhepato vatvā tamatthaṁ vivarituṁ “tatrāpi hī”tiādi vuttaṁ. Koṭito paṭṭhāyāti heṭṭhimakoṭito paṭṭhāya pādatalato paṭṭhāya. Ussitabhāvoti ubbiddhabhāvo.",
  "tika-s0102t8:78_0": "Evaṁ pajānatoti evaṁ cittakiriyavāyodhātuvipphāreneva gamanādi hotīti pajānato. Tassa",
  "tika-s0102t8:78_1": "evaṁ pajānanāya nicchayagamanatthaṁ “evaṁ hotī”ti vicāraṇā vuccati loke yathābhūtaṁ",
  "tika-s0102t8:78_2": "ajānantehi micchābhinivesavasena, lokavohāravasena vā. Atthi panāti attano evaṁ vīmaṁsanavasena",
  "tika-s0102t8:78_3": "pucchāvacanaṁ. Natthīti nicchayavasena sattassa paṭikkhepavacanaṁ. “Yathā panā”tiādi",
  "tika-s0102t8:78_4": "tasseva atthassa upamāya vibhāvanaṁ, taṁ suviññeyyameva.",
  "tika-s0102t8:79_0": "Nāvā mālutavegenāti yathā acetanā nāvā vātavegena desantaraṁ yāti, yathā ca acetano",
  "tika-s0102t8:79_1": "tejanaṁ kaṇḍo jiyāvegena desantaraṁ yāti, tathā acetano kāyo vātāhato yathāvuttavāyunā",
  "tika-s0102t8:79_2": "nīto desantaraṁ yātīti evaṁ upamāsaṁsandanaṁ veditabbaṁ. Sace pana koci vadeyya “yathā",
  "tika-s0102t8:79_3": "nāvātejanānaṁ pellakassa purisassa vasena desantaragamanaṁ, evaṁ kāyassāpī”ti, hotu,",
  "tika-s0102t8:79_4": "evaṁ icchito vāyamattho yathā hi nāvātejanānaṁ saṁhatalakkhaṇasseva purisassa vasena",
  "tika-s0102t8:79_5": "gamanaṁ, na asaṁhatalakkhaṇassa, evaṁ kāyassāpīti. Kā no hāni, bhiyyopi dhammamattatāva",
  "tika-s0102t8:79_6": "patiṭṭhaṁ labhati, na purisavādo. Tenāha “yantasuttavasenā”tiādi.",
  "tika-s0102t8:80_0": "Tattha payuttanti heṭṭhā vuttanayena gamanādikiriyāvasena paccayehi payojitaṁ. Ṭhātīti",
  "tika-s0102t8:80_1": "tiṭṭhati. Etthāti imasmiṁ loke. Vinā hetupaccayeti gantukāmatācittataṁsamuṭṭhānavāyodhātuādihetupaccayehi",
  "tika-s0102t8:80_2": "vinā. Tiṭṭheti tiṭṭheyya. Vajeti vajeyya gaccheyya ko nāmāti sambandho. Paṭikkhepattho",
  "tika-s0102t8:80_3": "cettha kiṁ-saddoti hetupaccayavirahena ṭhānagamanapaṭikkhepamukhena sabbāyapi dhammappavattiyā",
  "tika-s0102t8:80_4": "paccayādhīnavuttitāvibhāvanena attasuññatā viya aniccadukkhatāpi vibhāvitāti daṭṭhabbā.",
  "tika-s0102t8:81_0": "Paṇihitoti yathā yathā paccayehi pakārehi nihito ṭhapito. Sabbasaṅgāhikavacananti",
  "tika-s0102t8:81_1": "sabbesampi catunnaṁ iriyāpathānaṁ ekajjhaṁ saṅgaṇhanavacanaṁ, pubbe visuṁ visuṁ iriyāpathānaṁ",
  "tika-s0102t8:81_2": "vuttattā idaṁ nesaṁ ekajjhaṁ gahetvā vacananti attho. Purimanayo vā iriyāpathappadhāno",
  "tika-s0102t8:81_3": "vuttoti tattha kāyo appadhāno anunipphādīti idha kāyaṁ padhānaṁ, apadhānañca iriyāpathaṁ",
  "tika-s0102t8:81_4": "anunipphādiṁ katvā dassetuṁ dutiyanayo vuttoti evampettha dvinnaṁ nayānaṁ viseso",
  "tika-s0102t8:81_5": "veditabbo. Ṭhitoti pavatto.",
  "tika-s0102t8:82_0": "Iriyāpathapariggaṇhanampi iriyāpathavato kāyasseva pariggaṇhanaṁ tassa avatthāvisesabhāvatoti",
  "tika-s0102t8:82_1": "vuttaṁ “iriyāpathapariggaṇhanena kāye kāyānupassī viharatī”ti. Tenevettha rūpakkhandhavaseneva",
  "tika-s0102t8:82_2": "samudayādayo uddhaṭā. Esa nayo sesavāresupi. Ādināti ettha ādi-saddena yathā “taṇhāsamudayā",
  "tika-s0102t8:82_3": "kammasamudayā āhārasamudayā”ti nibbattilakkhaṇaṁ passantopi rūpakkhandhassa udayaṁ",
  "tika-s0102t8:82_4": "passatīti ime cattāro ākārā saṅgayhanti, evaṁ “avijjānirodhā”ti ādayopi pañca ākārā",
  "tika-s0102t8:82_5": "saṅgahitāti daṭṭhabbā. Sesaṁ vuttanayameva.",
  "tika-s0102t8:83": "Iriyāpathapabbavaṇṇanā niṭṭhitā.",
  "tika-s0102t8:84": "Catusampajaññapabbavaṇṇanā",
  "tika-s0102t8:85_0": "376.Catusampajaññavasenāti samantato pakārehi, pakaṭṭhaṁ vā savisesaṁ jānātīti sampajāno,",
  "tika-s0102t8:85_1": "sampajānassa bhāvo sampajaññaṁ, tathāpavattaṁ ñāṇaṁ, hatthavikārādibhedabhinnattā",
  "tika-s0102t8:85_2": "cattāri sampajaññāni samāhaṭāni catusampajaññaṁ, tassa vasena. “Abhikkante”tiādīni",
  "tika-s0102t8:85_3": "sāmaññaphale vaṇṇitāni, na puna vaṇṇetabbāni, tasmā taṁtaṁsaṁvaṇṇanāya līnatthappakāsanāpi",
  "tika-s0102t8:85_4": "tattha vihitanayeneva gahetabbā. “Abhikkante paṭikkante sampajānakārī hotī”tiādi",
  "tika-s0102t8:85_5": "vacanato abhikkamādigatacatusampajaññapariggaṇhanena rūpakāyassevettha samudayadhammānupassitādi",
  "tika-s0102t8:85_6": "adhippetoti āha “rūpakkhandhasseva samudayo ca vayo canīharitabbo”ti. Rūpadhammānaṁyeva",
  "tika-s0102t8:85_7": "hi pavattiākāravisesā abhikkamādayoti. Sesaṁ vuttanayameva.",
  "tika-s0102t8:86": "Catusampajaññapabbavaṇṇanā niṭṭhitā.",
  "tika-s0102t8:87": "Paṭikkūlamanasikārapabbavaṇṇanā",
  "tika-s0102t8:88_0": "377.Paṭikkūlamanasikāravasenāti jigucchanīyatāya paṭikūlameva paṭikkūlaṁ, yo paṭikkūlasabhāvo",
  "tika-s0102t8:88_1": "paṭikkūlākāro, tassa manasi karaṇavasena. Antarenāpi hi bhāvavācinaṁ saddaṁ bhāvattho",
  "tika-s0102t8:88_2": "viññāyati yathā “paṭassa sukka”nti. Yasmā visuddhimagge vuttaṁ, tasmā tattha, taṁsaṁvaṇṇanāyañca",
  "tika-s0102t8:88_3": "vuttanayena “imameva kāya”nti ādīnamattho veditabbo.",
  "tika-s0102t8:89_0": "Vatthādīhi pasibbakākārena bandhitvā kataṁ āvāṭanaṁ putoḷi. Nānākārā ekasmiṁ ṭhāne",
  "tika-s0102t8:89_1": "sammissāti ettāvatā nānāvaṇṇānaṁ kesādīnañca upameyyatā. Vibhūtakāloti paṇṇattiṁ",
  "tika-s0102t8:89_2": "samatikkamitvā kesādīnaṁ asubhākārassa upaṭṭhitakālo. Iti-saddassa ākāratthataṁ dassento",
  "tika-s0102t8:89_3": "“eva”nti vatvā taṁ ākāraṁ sarūpato dassento “kesādipariggaṇhanenā”tiādimāha. Kesādisaññitānañhi",
  "tika-s0102t8:89_4": "asucibhāvānaṁ paramaduggandhajegucchapaṭikkūlākārassa samudayato anupassanā idha",
  "tika-s0102t8:89_5": "kāyānupassanāti. Sesaṁ vuttanayameva.",
  "tika-s0102t8:90": "Paṭikkūlamanasikārapabbavaṇṇanā niṭṭhitā.",
  "tika-s0102t8:91": "Dhātumanasikārapabbavaṇṇanā",
  "tika-s0102t8:92_0": "378.Dhātumanasikāravasenāti pathavīdhātuādikā catasso dhātuyo ārabbha pavattabhāvanāmanasikāravasena,",
  "tika-s0102t8:92_1": "catudhātuvavatthānavasenāti attho. Dhātumanasikāro, dhātukammaṭṭhānaṁ, catudhātuvavatthānanti",
  "tika-s0102t8:92_2": "hi atthato ekaṁ. Goghātakoti jīvikatthāya gunnaṁ ghātako. Antevāsikoti kammakaraṇavasena",
  "tika-s0102t8:92_3": "tassa samīpavāsī taṁ nissāya jīvanako. Vinivijjhitvāti ekasmiṁ ṭhāne aññamaññaṁ vinivijjhitvā.",
  "tika-s0102t8:92_4": "Mahāpathānaṁ vemajjhaṭṭhānasaṅkhāteti catunnaṁ mahāpathānaṁ tāya eva vinivijjhanaṭṭhānatāya",
  "tika-s0102t8:92_5": "vemajjhasaṅkhāte. Yasmā te cattāro mahāpathā catūhi disāhi āgantvā tattha samohitā",
  "tika-s0102t8:92_6": "viya honti, tasmā taṁ ṭhānaṁ catumahāpathaṁ, tasmiṁ catumahāpathe. Ṭhita-saddo “ṭhito",
  "tika-s0102t8:92_7": "vā”tiādīsu ṭhānasaṅkhātairiyāpathasamaṅgitāya, ṭhā-saddassa vā gatinivattiatthatāya",
  "tika-s0102t8:92_8": "aññattha ṭhapetvā gamanaṁ sesairiyāpathasamaṅgitāya bodhako, idha pana yathā tathā",
  "tika-s0102t8:92_9": "rūpakāyassa pavattiākārabodhako adhippetoti āha “catunnaṁ iriyāpathānaṁ yena kenaci",
  "tika-s0102t8:92_10": "ākārena ṭhitattā yathā ṭhita”nti. Tattha ākārenāti ṭhānādinā rūpakāyassa pavattiākārena.",
  "tika-s0102t8:92_11": "Ṭhānādayo hi iriyāpathasaṅkhātāya kiriyāya patho pavattimaggoti “iriyāpatho”ti vuccantīti",
  "tika-s0102t8:92_12": "vutto vāyamattho. Yathāṭhitanti yathāpavattaṁ, yathāvuttaṁ ṭhānamevettha paṇidhānanti",
  "tika-s0102t8:92_13": "adhippetanti āha “yathā ṭhitattā ca yathāpaṇihita”nti. “Ṭhita”nti vā kāyassa ṭhānasaṅkhātairiyāpathasamāyogaparidīpanaṁ,",
  "tika-s0102t8:92_14": "“paṇihita”nti tadaññairiyāpathasamāyogaparidīpanaṁ. “Ṭhita”nti vā kāyasaṅkhātānaṁ",
  "tika-s0102t8:92_15": "rūpadhammānaṁ tasmiṁ tasmiṁ khaṇe sakiccavasena avaṭṭhānaparidīpanaṁ, paṇihitanti",
  "tika-s0102t8:92_16": "paccayavasena tehi tehi paccayehi pakārato nihitaṁ paṇihitanti evampettha attho veditabbo.",
  "tika-s0102t8:92_17": "Paccavekkhatīti pati pati avekkhati, ñāṇacakkhunā vinibbhujjitvā visuṁ visuṁ passati.",
  "tika-s0102t8:93_0": "Idāni vuttamevatthaṁ bhāvatthavibhāvanavasena dassetuṁ “yathā goghātakassā”tiādi",
  "tika-s0102t8:93_1": "vuttaṁ. Tattha posentassāti maṁsūpacayaparibrūhanāya kuṇḍakabhattakappāsaṭṭhiādīhi",
  "tika-s0102t8:93_2": "saṁvaḍḍhentassa. Vadhitaṁ matanti hiṁsitaṁ hutvā mataṁ. Matanti ca matamattaṁ. Tenevāha",
  "tika-s0102t8:93_3": "“tāvadevā”ti. Gāvīti saññā na antaradhāyatīti yāni aṅgapaccaṅgāni yathāsanniviṭṭhāni",
  "tika-s0102t8:93_4": "upādāya gāvīsamaññā matamattāyapi gāviyā tesaṁ taṁsannivesassa avinaṭṭhattā. Vilīyanti",
  "tika-s0102t8:93_5": "bhijjanti vibhujjantīti bīlā, bhāgā va-kārassa ba-kāraṁ, ikārassa ca īkāraṁ katvā.",
  "tika-s0102t8:93_6": "Bīlasoti bīlaṁ bīlaṁ katvā. Vibhajitvāti aṭṭhisaṅghātato maṁsaṁ vivecetvā, tato vā",
  "tika-s0102t8:93_7": "vivecitaṁ maṁsaṁ bhāgaso katvā. Tenevāha “maṁsasaññā pavattatī”ti. Pabbajitassāpi",
  "tika-s0102t8:93_8": "apariggahitakammaṭṭhānassa. Ghanavinibbhoganti santatisamūhakiccaghanānaṁ vinibbhujjanaṁ",
  "tika-s0102t8:93_9": "vivecanaṁ. Dhātusopaccavekkhatoti ghanavinibbhogakaraṇena dhātuṁ dhātuṁ pathavīādidhātuṁ",
  "tika-s0102t8:93_10": "visuṁ visuṁ katvā paccavekkhantassa. Sattasaññāti attānudiṭṭhivasena pavattā sattasaññāti",
  "tika-s0102t8:93_11": "vadanti, vohāravasena pavattasattasaññāyapi tadā antaradhānaṁ yuttameva yāthāvato",
  "tika-s0102t8:93_12": "ghanavinibbhogassa sampādanato. Evañhi sati yathāvuttaopammatthena upameyyattho aññadatthu",
  "tika-s0102t8:93_13": "saṁsandati sameti. Tenevāha “dhātuvaseneva cittaṁ santiṭṭhatī”ti. Dakkhoti cheko",
  "tika-s0102t8:93_14": "taṁtaṁsamaññāya kusalo “yathājāte sūnasmiṁ naṅguṭṭhakhuravisāṇādivante aṭṭhimaṁsādiavayavasamudāye",
  "tika-s0102t8:93_15": "avibhatte gāvīsamaññā, na vibhatte. Vibhatte pana aṭṭhimaṁsādiavayavasamaññā”ti jānanato.",
  "tika-s0102t8:93_16": "Catumahāpatho viya catuiriyāpathoti gāviyā ṭhitacatumahāpatho viya kāyassa pavattimaggabhūto",
  "tika-s0102t8:93_17": "catubbidho iriyāpatho yasmā visuddhimagge vitthāritā, tasmā tattha, taṁsaṁvaṇṇanāyañca",
  "tika-s0102t8:93_18": "vuttanayena veditabbo. Sesaṁ vuttanayameva.",
  "tika-s0102t8:94": "Dhātumanasikārapabbavaṇṇanā niṭṭhitā.",
  "tika-s0102t8:95": "Navasivathikapabbavaṇṇanā",
  "tika-s0102t8:96_0": "379. Sivathikāya apaviddhauddhumātakādipaṭisaṁyuttānaṁ odhiso pavattānaṁ kathānaṁ,",
  "tika-s0102t8:96_1": "tadabhidheyyānañca uddhumātakādiasubhabhāgānaṁ sivathikapabbānīti saṅgītikārehi gahitasamaññā.",
  "tika-s0102t8:96_2": "Tenāha “sivathikapabbehi vibhajitu”nti. Maritvā ekāhātikkantaṁ ekāhamataṁ. Uddhaṁ",
  "tika-s0102t8:96_3": "jīvitapariyādānāti jīvitakkhayato upari maraṇato paraṁ. Samuggatenāti samuṭṭhitena.",
  "tika-s0102t8:96_4": "Uddhumātattāti uddhaṁ uddhaṁ dhumātattā sūnattā. Setarattehi viparibhinnaṁ vimissitaṁ",
  "tika-s0102t8:96_5": "nīlaṁ vinīlaṁ, purimavaṇṇavipariṇāmabhūtaṁ vā nīlaṁ vinīlaṁ. Vinīlameva vinīlakanti",
  "tika-s0102t8:96_6": "ka-kārena padavaḍḍhanaṁ anatthantarato yathā “pītakaṁ lohitaka”nti. Paṭikkūlattāti",
  "tika-s0102t8:96_7": "jigucchanīyattā. Kucchitaṁ vinīlanti vinīlakanti kucchanattho vā ayaṁ ka-kāroti dassetuṁ",
  "tika-s0102t8:96_8": "vuttaṁ yathā “pāpako kittisaddo abbhuggacchatī”ti. paribhinnaṭṭhānehi kākakaṅkādīhi.",
  "tika-s0102t8:96_9": "Vissandamānapubbanti vissavantapubbaṁ, tahaṁ tahaṁ paggharantapubbanti attho. Tathābhāvanti",
  "tika-s0102t8:96_10": "vissandamānapubbabhāvaṁ.",
  "tika-s0102t8:97_0": "Sobhikkhūti yo “passeyya sarīraṁ sivathikāya chaḍḍita”nti vutto, so bhikkhu. Upasaṁharati",
  "tika-s0102t8:97_1": "sadisataṁ. “Ayampi kho”tiādi upasaṁharaṇākāradassanaṁ. Āyūti rūpajīvitindriyaṁ, arūpajīvitindriyaṁ",
  "tika-s0102t8:97_2": "panettha viññāṇagatikameva. Usmāti kammajatejo. Evaṁ pūtikasabhāvoyevāti evaṁ ativiya",
  "tika-s0102t8:97_3": "duggandhajegucchapaṭikkūlapūbhikasabhāvo eva, na āyuādīnaṁ avigame viya mattasoti",
  "tika-s0102t8:97_4": "adhippāyo. Ediso bhavissatīti evaṁbhāvīti āha “evaṁ uddhumātādibhedo bhavissatī”ti.",
  "tika-s0102t8:98_0": "Luñcitvā luñcitvāti uppāṭetvā uppāṭetvā. Sāvasesamaṁsalohitayuttanti sabbaso akhāditattā",
  "tika-s0102t8:98_1": "tahaṁ tahaṁ sesena appāvasesena maṁsalohitena yuttaṁ. “Aññena hatthaṭṭhika”nti avisesena",
  "tika-s0102t8:98_2": "hatthaṭṭhikānaṁ vippakiṇṇatā jotitāti anavasesato tesaṁ vippakiṇṇataṁ dassento “catusaṭṭhibhedampī”tiādimāha.",
  "tika-s0102t8:99_0": "Terovassikānīti tirovassaṁ gatāni, tāni pana saṁvaccharaṁ vītivattāni hontīti āha",
  "tika-s0102t8:99_1": "“atikkantasaṁvaccharānī”ti. Purāṇatāya ghanabhāvavigamena vicuṇṇatā idha pūtibhāvoti",
  "tika-s0102t8:99_2": "so yathā hoti, taṁ dassento “abbhokāse”tiādimāha. Terovassikānevāti saṁvaccharamattātikkantāni",
  "tika-s0102t8:99_3": "eva. Khajjamānatādivasena dutiyasivathikapabbādīnaṁ vavatthāpitattā vuttaṁ “khajjamānatādīnaṁ",
  "tika-s0102t8:99_4": "vasena yojanā kātabbā”ti.",
  "tika-s0102t8:100": "Navasivathikapabbavaṇṇanā niṭṭhitā.",
  "tika-s0102t8:101_0": "Imāneva dveti avadhāraṇena appanākammaṭṭhānaṁ tattha niyameti aññapabbesu tadabhāvato.",
  "tika-s0102t8:101_1": "Yato hi eva-kāro, tato aññattha niyameti, tena pabbadvayassa vipassanākammaṭṭhānatāpi",
  "tika-s0102t8:101_2": "appaṭisiddhā daṭṭhabbā aniccatādidassanato. Saṅkhāresu ādīnavavibhāvanāni sivathikapabbānīti",
  "tika-s0102t8:101_3": "āha “sivathikānaṁ ādīnavānupassanāvasena vuttattā”ti. Iriyāpathapabbādīnaṁ appanāvahatā",
  "tika-s0102t8:101_4": "pākaṭā evāti “sesāni dvādasapī”ti vuttaṁ. Yaṁ panettha atthato avibhattaṁ. Taṁ suviññeyyameva.",
  "tika-s0102t8:102": "Kāyānupassanāvaṇṇanā niṭṭhitā.",
  "tika-s0102t8:103": "Vedanānupassanāvaṇṇanā",
  "tika-s0102t8:104_0": "380.Sukhaṁvedananti ettha sukhayatīti sukhā. Sampayuttadhamme, kāyañca laddhassāde",
  "tika-s0102t8:104_1": "karotīti attho. Suṭṭhu vā khādati, khanati vā kāyikaṁ, cetasikañcābādhanti sukhā.",
  "tika-s0102t8:104_2": "“Sukaraṁ okāsadānaṁ etissāti sukhā”ti apare. Vedayati ārammaṇarasaṁ anubhavatīti",
  "tika-s0102t8:104_3": "vedanā. Vedayamānoti anubhavamāno. “Kāma”ntiādīsu yaṁ vattabbaṁ, taṁ iriyāpathapabbe",
  "tika-s0102t8:104_4": "vuttanayameva. Sampajānassa vediyanaṁ sampajānavediyanaṁ.",
  "tika-s0102t8:105_0": "Vatthuārammaṇāti rūpādiārammaṇā. Rūpādiārammaṇañhettha vedanāya pavattiṭṭhānatāya",
  "tika-s0102t8:105_1": "“vatthū”ti adhippetaṁ. Assāti bhaveyya. Dhammavinimuttassa kattu abhāvato dhammasseva",
  "tika-s0102t8:105_2": "kattubhāvaṁ dassento “vedanāva vedayatī”ti āha. “Vohāramattaṁ hotī”ti etena “sukhaṁ",
  "tika-s0102t8:105_3": "vedanaṁ vedayamāno sukhaṁ vedanaṁ vedayāmī”ti idaṁ vohāramattanti dasseti.",
  "tika-s0102t8:106_0": "Nitthunantoti balavato vedanāvegassa nirodhane ādīnavaṁ disvā tassa avasaradānavasena",
  "tika-s0102t8:106_1": "nitthunanto. Vegasandhāraṇe hi atimahantaṁ dukkhaṁ uppajjatīti aññampi vikāraṁ uppādeyya,",
  "tika-s0102t8:106_2": "tena thero aparāparaṁ parivattati. Vīriyasamathaṁ yojetvāti adhivāsanavīriyassa adhimattattā",
  "tika-s0102t8:106_3": "tassa hāpanavasena samādhinā samarasatāpādanena vīriyasamathaṁ yojetvā. Saha paṭisambhidāhīti",
  "tika-s0102t8:106_4": "lokuttarapaṭisambhidāhi saha. Ariyamaggakkhaṇe hi paṭisambhidānaṁ asammohavasena",
  "tika-s0102t8:106_5": "adhigamo, atthapaṭisambhidāya pana ārammaṇakaraṇavasenapi. Lokiyānampi vā sati uppattikāle",
  "tika-s0102t8:106_6": "tattha samatthataṁ sandhāyāha “saha paṭisambhidāhī”ti. Samasīsīti vārasamasīsī hutvā,",
  "tika-s0102t8:106_7": "paccavekkhaṇavārassa anantaravāre parinibbāyīti attho.",
  "tika-s0102t8:107_0": "Yathā ca sukhaṁ, evaṁ dukkhanti yathā “sukhaṁ ko vedayatī”tiādinā sampajānavediyanaṁ",
  "tika-s0102t8:107_1": "sandhāya vuttaṁ, evaṁ dukkhampi. Tattha dukkhayatīti dukkhā, sampayuttadhamme, kāyañca",
  "tika-s0102t8:107_2": "pīḷeti vibādhatīti attho. Duṭṭhuṁ vā khādati, khanati kāyikaṁ, cetasikañca sātanti",
  "tika-s0102t8:107_3": "dukkhā. “Dukkaraṁ okāsadānaṁ etissāti dukkhā”ti apare. Arūpakammaṭṭhānanti arūpapariggahaṁ,",
  "tika-s0102t8:107_4": "arūpadhammamukhena vipassanābhinivesananti attho. Na pākaṭaṁ hoti phassassa, cittassa",
  "tika-s0102t8:107_5": "ca avibhūtākārattā. Tenāha “andhakāraṁ viya khāyatī”ti. “Na pākaṭaṁhotī”ti ca idaṁ",
  "tika-s0102t8:107_6": "tādise puggale sandhāya vuttaṁ, tesaṁ ādito vedanāva vibhūtatarā hutvā upaṭṭhāti.",
  "tika-s0102t8:107_7": "Evañhi yaṁ vuttaṁ sakkapañhavaṇṇanā dīsu “phasso pākaṭo hoti, viññāṇaṁ pākaṭaṁ hotī”ti,",
  "tika-s0102t8:107_8": "taṁ avirodhitaṁ hoti. Vedanāvasena kathiyamānaṁ kammaṭṭhānaṁ pākaṭaṁ hotīti yojanā.",
  "tika-s0102t8:107_9": "“Vedanānaṁ uppattipākaṭatāyā”ti ca idaṁ sukhadukkhavedanānaṁ vasena vuttaṁ. Tāsañhi",
  "tika-s0102t8:107_10": "pavatti oḷārikā, na itarāya. Tadubhayaggahaṇamukhena vā gahetabbattā itarāyapi pavatti",
  "tika-s0102t8:107_11": "viññūnaṁ pākaṭā evāti “vedanāna”nti avisesaggahaṇaṁ daṭṭhabbaṁ. Sakkapañhe vuttanayeneva",
  "tika-s0102t8:107_12": "veditabbo, tasmā tattha vattabbo atthaviseso tattha līnatthappakāsaniyaṁ vuttanayeneva gahetabbo.",
  "tika-s0102t8:108_0": "Pubbe “vatthuṁ ārammaṇaṁ katvā vedanāva vedayatī”ti vedanāya ārammaṇādhīnavuttitāya",
  "tika-s0102t8:108_1": "ca anattatāya ca pajānanaṁ vuttaṁ, idāni tassā aniccatādipajānanaṁ dassento “ayaṁ",
  "tika-s0102t8:108_2": "aparopi pajānanapariyāyo”ti āha. Yathā ekasmiṁ khaṇe cittadvayassa asambhavo ekajjhaṁ",
  "tika-s0102t8:108_3": "anekantapaccayābhāvato, evaṁ vedanādvayassa visiṭṭhārammaṇavuttito cāti āha “sukhavedanākkhaṇe",
  "tika-s0102t8:108_4": "dukkhāya vedanāya abhāvato”ti. Nidassanamattañcetaṁ tadā upekkhāvedanāyapi abhāvato,",
  "tika-s0102t8:108_5": "tena sukhavedanākkhaṇe bhūtapubbānaṁ itaravedanānaṁ hutvāabhāvapajānanena sukhavedanāyapi",
  "tika-s0102t8:108_6": "hutvā abhāvo ñāto eva hotīti tassā pākaṭabhāvameva dassento “imissā casukhāya vedanāya",
  "tika-s0102t8:108_7": "ito paṭhamaṁabhāvato”ti āha, eteneva ca tāsampi vedanānaṁ pākaṭabhāvo dassitoti daṭṭhabbaṁ.",
  "tika-s0102t8:108_8": "Tenāha “vedanā nāma aniccā adhuvā vipariṇāmadhammā”ti. Aniccaggahaṇena hi vedanānaṁ",
  "tika-s0102t8:108_9": "viddhaṁsanabhāvo dassito viddhaste aniccatāya suviññeyyattā. Adhuvaggahaṇena pākaṭabhāvo",
  "tika-s0102t8:108_10": "tassa asadābhāvitādibhāvanato. Vipariṇāmaggahaṇena dukkhabhāvo tassa aññathattadīpanato,",
  "tika-s0102t8:108_11": "tena sukhāpi vedanā dukkhā, pageva itarāti tissannampi vedanānaṁ dukkhatā dassitā",
  "tika-s0102t8:108_12": "hoti. Iti “yadaniccaṁ dukkhaṁ, taṁ ekantato anattā”ti tīsupi vedanāsu lakkhaṇattayapajānanā",
  "tika-s0102t8:108_13": "jotitāti daṭṭhabbaṁ. Tenāha “itiha tattha sampajāno hotī”ti.",
  "tika-s0102t8:109_0": "Idāni tamatthaṁ suttena sādhetuṁ “vuttampi ceta”ntiādimāha. Tattha neva tasmiṁ samaye",
  "tika-s0102t8:109_1": "dukkhaṁ vedanaṁ vedetīti tasmiṁ sukhavedanāsamaṅgisamaye neva dukkhaṁ vedanaṁ vedeti",
  "tika-s0102t8:109_2": "niruddhattā, anuppannattā ca yathākkamaṁ atītānāgatānaṁ. Paccuppannāya pana asambhavo",
  "tika-s0102t8:109_3": "vutto eva. Sakiccakkhaṇamattāvaṭṭhānato aniccā. Samecca sambhuyya paccayehi katattā",
  "tika-s0102t8:109_4": "saṅkhatā. Vatthārammaṇādipaccayaṁ paṭicca uppannattā paṭiccasamuppannā. Khayavayapalujjananirujjhanapakatitāya",
  "tika-s0102t8:109_5": "khayadhammā vayadhammā virāgadhammā nirodhadhammāti daṭṭhabbā.",
  "tika-s0102t8:110": "Kilesehi āmasitabbato āmisaṁ nāma, pañca kāmaguṇā, ārammaṇakaraṇavasena saha āmisehīti sāmisaṁ. Tenāha “pañcakāmaguṇāmisanissitā”ti.",
  "tika-s0102t8:111": "Ito paranti “atthi vedanā”ti evamādi pāḷiṁ sandhāyāha “kāyānupassanāyaṁ vuttanayamevā”ti.",
  "tika-s0102t8:112": "Vedanānupassanāvaṇṇanā niṭṭhitā.",
  "tika-s0102t8:113": "Cittānupassanāvaṇṇanā",
  "tika-s0102t8:114_0": "381. Sampayogavasena pavattamānena saha rāgenāti sarāgaṁ. Tenāha “lobhasahagata”nti.",
  "tika-s0102t8:114_1": "Vītarāganti ettha kāmaṁ sarāgapadapaṭiyoginā vītarāgapadena bhavitabbaṁ, sammasanacārassa",
  "tika-s0102t8:114_2": "pana adhippetattā tebhūmakasseva gahaṇanti “lokiyakusalābyākata”nti vatvā “idaṁ panā”tiādinā",
  "tika-s0102t8:114_3": "tameva adhippāyaṁ vivarati. Sesāni dve dosamūlāni, dve mohamūlānīti cattāri akusalacittāni.",
  "tika-s0102t8:114_4": "Tesañhi rāgena sampayogābhāvato nattheva sarāgatā, taṁnimittakatāya pana siyā taṁsahitakāle",
  "tika-s0102t8:114_5": "soti nattheva vītarāgatāpīti dukkhavinimuttatā evettha labbhatīti āha “neva purimapadaṁ",
  "tika-s0102t8:114_6": "na pacchimapadaṁ bhajantī”ti. Yadi evaṁ padesikaṁ pajānanaṁ āpajjatīti? Nāpajjati,",
  "tika-s0102t8:114_7": "dukantarapariyāpannattā tesaṁ. Ye pana “paṭipakkhabhāve agayhamāne sampayogābhāvo",
  "tika-s0102t8:114_8": "evettha pamāṇaṁ ekaccaabyākatānaṁ viyā”ti icchanti, tesaṁ matena sesākusalacittānampi",
  "tika-s0102t8:114_9": "dutiyapadasaṅgaho veditabbo. Dutiyadukepi vuttanayena attho veditabbo. Akusalamūlesu",
  "tika-s0102t8:114_10": "saha moheneva vattatīti samohanti āha “vicikicchāsahagatañceva uddhaccasahagatañcā”ti.",
  "tika-s0102t8:114_11": "Yasmā cettha “saheva mohenāti samoha”nti purimapadāvadhāraṇampi labbhatiyeva, tasmā",
  "tika-s0102t8:114_12": "vuttaṁ “yasmā panā”tiādi. Yathā pana atimūḷhatāya pāṭipuggalikanayena savisesamohavantatāya",
  "tika-s0102t8:114_13": "“momūhacitta”nti vattabbato vicikicchāuddhaccasahagatadvayaṁ visesato “samoha”nti",
  "tika-s0102t8:114_14": "vuccati, na tathā sesākusalacittānīti “vaṭṭantiyevā”ti sāsaṅkaṁ vadati. Sampayogavasena",
  "tika-s0102t8:114_15": "thinamiddhena anupatitaṁ anugatanti thinamiddhānupatitaṁ, pañcavidhaṁsasaṅkhārikākusalacittaṁ",
  "tika-s0102t8:114_16": "saṅkucitacittaṁ, saṅkucitacittaṁ nāma ārammaṇe saṅkocanavasena pavattanato. Paccayavisesavasena",
  "tika-s0102t8:114_17": "thāmajātena uddhaccena sahagataṁ saṁsaṭṭhanti uddhaccasahagataṁ, aññathā sabbampi",
  "tika-s0102t8:114_18": "akusalacittaṁ uddhaccasahagatamevāti. Pasaṭacittaṁ nāma ārammaṇe savisesaṁ vikkhepavasena",
  "tika-s0102t8:114_19": "visaṭabhāvena pavattanato.",
  "tika-s0102t8:115_0": "Kilesavikkhambhanasamatthatāya vipulaphalatāya ca dīghasantānatāya ca mahantabhāvaṁ",
  "tika-s0102t8:115_1": "gataṁ, mahantehi vā uḷāracchandādīhi gataṁ paṭipannanti mahaggataṁ, taṁ pana rūpārūpabhūmigataṁ",
  "tika-s0102t8:115_2": "tato mahantassa loke abhāvato. Tenāha “rūpārūpāvacara”nti. Tassa cettha paṭiyogī",
  "tika-s0102t8:115_3": "parittaṁ evāti āha “amahaggatanti kāmāvacara”nti. Attānaṁ uttarituṁ samatthehi saha",
  "tika-s0102t8:115_4": "uttarehīti sauttaraṁ. Tappaṭipakkhena anuttaraṁ. Tadubhayaṁ upādāyupādāya veditabbanti",
  "tika-s0102t8:115_5": "āha “sauttaranti kāmāvacarantiādi. Paṭipakkhavikkhambhanasamatthena samādhinā sammadeva",
  "tika-s0102t8:115_6": "āhitaṁ samāhitaṁ. Tenāha “yassā”tiādi. Yassāti yassa cittassa. Yathāvuttena samādhinā",
  "tika-s0102t8:115_7": "na samāhitanti asamāhitaṁ. Tenāha “ubhayasamādhirahita”nti. Tadaṅgavimuttiyā vimuttaṁ,",
  "tika-s0102t8:115_8": "kāmāvacarakusalacittaṁ, vikkhambhanavimuttiyā vimuttaṁ, mahaggatacittanti tadubhayaṁ",
  "tika-s0102t8:115_9": "sandhāyāha “tadaṅgavikkhambhanavimuttīhi vimutta”nti. Yattha tadubhayavimutti natthi,",
  "tika-s0102t8:115_10": "taṁ ubhayavimuttirahitanti gayhamāne lokuttaracittepi siyāsaṅkāti taṁ nivattanatthaṁ",
  "tika-s0102t8:115_11": "“samuccheda…pe… okāsova natthī”ti āha. Okāsabhāvo ca sammasanacārassa adhippetattā",
  "tika-s0102t8:115_12": "veditabbo. Yaṁ panettha atthato avibhattaṁ, taṁ heṭṭhā vuttanayattā uttānameva.",
  "tika-s0102t8:116": "Cittānupassanāvaṇṇanā niṭṭhitā.",
  "tika-s0102t8:117": "Dhammānupassanā",
  "tika-s0102t8:118": "Nīvaraṇapabbavaṇṇanā",
  "tika-s0102t8:119_0": "382. Pahātabbādidhammavibhāgadassanavasena pañcadhā dhammānupassanā niddiṭṭhāti ayamattho",
  "tika-s0102t8:119_1": "pāḷito eva viññāyatīti tamatthaṁ ulliṅgento “pañcavidhena dhammānupassanaṁ kathetu”nti",
  "tika-s0102t8:119_2": "āha. Yadi evaṁ kasmā nīvaraṇādivaseneva niddiṭṭhanti? Vineyyajjhāsayato. Yesañhi",
  "tika-s0102t8:119_3": "veneyyānaṁ pahātabbadhammesu paṭhamaṁ nīvaraṇāni vibhāgena vattabbāni, tesaṁ vasenettha",
  "tika-s0102t8:119_4": "bhagavatā paṭhamaṁ nīvaraṇesu dhammānupassanā kathitā. Tathā hi kāyānupassanāpi samathapubbaṅgamā",
  "tika-s0102t8:119_5": "desitā, tato pariññeyyesu khandhesu, āyatanesu ca bhāvetabbesu bojjhaṅgesu, pariññeyyādivibhāgesu",
  "tika-s0102t8:119_6": "saccesu ca uttarā desanā, tasmā cettha samathabhāvanāpi yāvadeva vipassanatthā icchitā.",
  "tika-s0102t8:119_7": "Vipassanāpadhānā, vipassanābahulā ca satipaṭṭhānadesanāti tassā vipassanābhinivesavibhāgena",
  "tika-s0102t8:119_8": "desitabhāvaṁ vibhāvento “apicā”tiādimāha. Tattha khandhāyatanadukkhasaccavasena missakapariggahakathanaṁ",
  "tika-s0102t8:119_9": "daṭṭhabbaṁ. Saññāsaṅkhārakkhandhapariggahampīti pi-saddena sakalapañcupādānakkhandhapariggahaṁ",
  "tika-s0102t8:119_10": "sampiṇḍeti itaresaṁ tadantogadhattā.",
  "tika-s0102t8:120_0": "“Kaṇhasukkadhammānaṁ yuganandhatā natthī”ti pajānanakāle abhāvā “abhiṇhasamudācāravasenā”ti",
  "tika-s0102t8:120_1": "vuttaṁ. Saṁvijjamānanti attano santāne upalabbhamānaṁ. Yathāti yenākārena, so pana",
  "tika-s0102t8:120_2": "“kāmacchandassa uppādo hotī”ti vuttattā kāmacchandassa kāraṇākārova, atthato kāraṇamevāti",
  "tika-s0102t8:120_3": "āha “yena kāraṇenā”ti. Ca-saddo vakkhamānatthasamuccayattho.",
  "tika-s0102t8:121_0": "Tatthāti “yathā cā”tiādinā vuttapade. Subhampīti kāmacchandopi. So hi attano gahaṇākārena",
  "tika-s0102t8:121_1": "“subha”nti vutto, tenākārena pavattanakassa aññassa kāmacchandassa nimittattā “nimitta”nti",
  "tika-s0102t8:121_2": "ca. Iṭṭhaṁ, iṭṭhākārena vā gayhamānaṁ rūpādi subhārammaṇaṁ. Ākaṅkhitassa hitasukhassa",
  "tika-s0102t8:121_3": "pattiyā anupāyabhūto manasikāro anupāyamanasikāro. Tanti ayonisomanasikāraṁ. Tatthāti",
  "tika-s0102t8:121_4": "tasmiṁ sabhāgahetubhūte, ārammaṇabhūte ca duvidhe subhanimitte. Āhāroti paccayo attano",
  "tika-s0102t8:121_5": "phalaṁ āharatīti katvā.",
  "tika-s0102t8:122_0": "Asubhanti asubhajjhānaṁ uttarapadalopena, taṁ pana dasasu aviññāṇakaasubhesu ca kesādīsu",
  "tika-s0102t8:122_1": "saviññāṇakaasubhesu ca pavattaṁ daṭṭhabbaṁ. Kesādīsu hi saññā “asubhasaññā”ti girimānandasutte",
  "tika-s0102t8:122_2": "vuttā. Ettha ca catubbidhassa ayonisomanasikārassa, yonisomanasikārassa ca gahaṇaṁ",
  "tika-s0102t8:122_3": "niravasesadassanatthaṁ katanti daṭṭhabbaṁ, tesu pana asubhesu “subha”nti, “asubha”nti",
  "tika-s0102t8:122_4": "ca manasikāro idhādhippeto, tadanukūlattā pana itare pīti.",
  "tika-s0102t8:123_0": "Ekādasasu asubhesu paṭikkūlākārassa uggaṇhanaṁ, yathā vā tattha uggahanimittaṁ uppajjati,",
  "tika-s0102t8:123_1": "tathā paṭipatti asubhanimittassa uggaho. Upacārappanāvahāya asubhabhāvanāya anuyuñjanā",
  "tika-s0102t8:123_2": "asubhabhāvanānuyogo. “Bhojane mattaññuno mitāhārassa thinamiddhābhibhavābhāvā otāraṁ",
  "tika-s0102t8:123_3": "alabhamāno kāmacchando pahīyatī”ti vadanti, ayameva ca attho niddesepi vuccati. Yo",
  "tika-s0102t8:123_4": "pana bhojanassa paṭikkūlataṁ, tabbipariṇāmassa tadādhārassa tassa ca upanissayabhūtassa",
  "tika-s0102t8:123_5": "ativiya jegucchataṁ, kāyassa ca āhāraṭṭhitikattaṁ sammadeva jānāti, so sabbaso bhojane",
  "tika-s0102t8:123_6": "pamāṇassa jānanena bhojanemattaññū nāma. Tādisassa hi kāmacchando pahīyateva.",
  "tika-s0102t8:124_0": "Asubhakammikatissatthero dantaṭṭhidassāvī. Pahīnassāti vikkhambhanavasena pahīnassa.",
  "tika-s0102t8:124_1": "Ito paresupi evarūpesu ṭhānesu eseva nayo. Abhidhammapariyāyena sabbopi lobho kāmacchandanīvaraṇanti",
  "tika-s0102t8:124_2": "āha “arahattamaggenā”ti.",
  "tika-s0102t8:125": "Paṭighampi purimuppannaṁ paṭighanimittaṁ parato uppajjanakassa paṭighassa kāraṇanti katvā.",
  "tika-s0102t8:126_0": "Mejjati siniyhatīti mitto, hitesī puggalo, tasmiṁ mitte bhavā, mittassa vā esāti",
  "tika-s0102t8:126_1": "mettā, hitesitā, tassā mettāya. Appanāpi upacāropi vaṭṭati sādhāraṇavacanabhāvato.",
  "tika-s0102t8:126_2": "“Cetovimuttī”ti vutte appanāva vaṭṭati appanaṁ appattāya paṭipakkhato suṭṭhu muccanassa",
  "tika-s0102t8:126_3": "abhāvato. Tanti yonisomanasikāraṁ. Tatthāti mettāya. Bahulaṁ pavattayatoti bahulīkāravato.",
  "tika-s0102t8:127_0": "Sattesu mettāyanassa hitūpasaṁhārassa uppādanaṁ pavattanaṁ mettānimittassa uggaho,",
  "tika-s0102t8:127_1": "paṭhamuppanno mettāmanasikāro parato uppajjanakassa kāraṇabhāvato mettāmanasikārova",
  "tika-s0102t8:127_2": "mettānimittaṁ. Kammameva sakaṁ etesanti kammassakā, sattā, tabbhāvo kammassakatā,",
  "tika-s0102t8:127_3": "kammadāyādatā. Dosamettāsu yāthāvato ādīnavānisaṁsānaṁ paṭisaṅkhānaṁ vīmaṁsā idha",
  "tika-s0102t8:127_4": "paṭisaṅkhānaṁ. Mettāvihārikalyāṇamittavantatā idha kalyāṇamittatā. Odissakaanodissakadisāpharaṇānanti",
  "tika-s0102t8:127_5": "(odhisakaanodhisakadisāpharaṇānaṁ ma. ni. aṭṭha. 1.115) attaatipiyasahāyamajjhattaverivasena",
  "tika-s0102t8:127_6": "odissakatā, sīmāsambhede kate anodissakatā. Ekādidisāpharaṇavasena disāpharaṇatā",
  "tika-s0102t8:127_7": "mettāya uggahaṇe veditabbā. Vihāraracchāgāmādivasena vā odissakadisāpharaṇaṁ. Vihārādiuddesarahitaṁ",
  "tika-s0102t8:127_8": "puratthimādidisāvasena anodissakadisāpharaṇanti evaṁ dvidhā uggahaṇaṁ sandhāya “odissakaanodissakadisāpharaṇāna”nti",
  "tika-s0102t8:127_9": "vuttaṁ. Uggahoti ca yāva upacārā daṭṭhabbo. Uggahitāya āsevanā bhāvanā. Tattha sabbe",
  "tika-s0102t8:127_10": "sattā, pāṇā, bhūtā, puggalā, attabhāvapariyāpannāti etesaṁ vasena pañcavidhā, ekekasmiṁ",
  "tika-s0102t8:127_11": "averā hontu, abyāpajjhā, anīghā, sukhī attānaṁ pariharantūti catudhā pavattito vīsatividhā",
  "tika-s0102t8:127_12": "anodissakapharaṇā mettā. Sabbā itthiyo, purisā, ariyā, anariyā, devā, manussā, vinipātikāti",
  "tika-s0102t8:127_13": "sattodhikaraṇavasena pavattā sattavidhā, aṭṭhavīsati vidhā vā, dasahi disāhi disodhikaraṇavasena",
  "tika-s0102t8:127_14": "pavattā dasavidhā, ekekāya vā disāya sattādiitthādiaverādibhedena asītādhikacatusatappabhedā",
  "tika-s0102t8:127_15": "ca odhiso pharaṇā veditabbā.",
  "tika-s0102t8:128_0": "Yena ayonisomanasikārena aratiādikāni uppajjanti, so aratiādīsu ayonisomanasikāro.",
  "tika-s0102t8:128_1": "Tena nipphādetabbe hi idaṁ bhummaṁ. Esa nayo ito paresupi. Ukkaṇṭhitā pantasenāsanesu,",
  "tika-s0102t8:128_2": "adhikusaladhammesu ca uppajjanabhāvariñcanā. Kāyavinamanāti karajakāyassa virūpenākārena",
  "tika-s0102t8:128_3": "namanā. Līnākāroti saṅkocāpatti.",
  "tika-s0102t8:129_0": "Kusaladhammapaṭipattiyā paṭṭhapanasabhāvatāya, tappaṭipakkhānaṁ visosanasabhāvatāya",
  "tika-s0102t8:129_1": "ca ārambhadhātuādito pavattavīriyanti āha “paṭhamārambhavīriya”nti. Yasmā paṭhamārambhamattassa",
  "tika-s0102t8:129_2": "kosajjavidhamanaṁ, thāmagamanañca natthi, tasmā vuttaṁ “kosajjato nikkhantatāya tato",
  "tika-s0102t8:129_3": "balavatara”nti. Yasmā pana aparāparuppattiyā laddhāsevanaṁ uparūpari visesaṁ āvahantaṁ",
  "tika-s0102t8:129_4": "ativiya thāmagatameva hoti, tasmā vuttaṁ “paraṁ paraṁ ṭhānaṁ akkamanato tatopi balavatara”nti.",
  "tika-s0102t8:130_0": "Atibhojane nimittaggāhoti atibhojane thinamiddhassa nimittaggāho, ettake bhutte taṁ",
  "tika-s0102t8:130_1": "bhojanaṁ thinamiddhassa kāraṇaṁ hoti, ettake na hotīti thinamiddhassa kāraṇākāraṇagāho",
  "tika-s0102t8:130_2": "hotīti attho. Byatirekavasena cetaṁ vuttaṁ, tasmā “ettake bhutte taṁ bhojanaṁ thinamiddhassa",
  "tika-s0102t8:130_3": "kāraṇaṁ na hotī”ti bhojane mattaññutā ca atthato dassitāti daṭṭhabbaṁ. Tenāha “catupañca…pe…",
  "tika-s0102t8:130_4": "na hotī”ti. Divā sūriyālokanti divā gahitanimittaṁ sūriyālokaṁ rattiyaṁ manasi karontassāpīti",
  "tika-s0102t8:130_5": "evamettha attho veditabbo. Dhutaṅgānaṁ vīriyanissitattā vuttaṁ “dhutaṅganissitasappāyakathāyapī”ti.",
  "tika-s0102t8:131": "Kukkuccampi katākatānusocanavasena pavattamānaṁ cetaso avūpasamāvahatāya uddhaccena samānalakkhaṇamevāti “avūpasamo nāma avūpasantākāro, uddhaccakukkuccamevetaṁ atthato”ti vuttaṁ.",
  "tika-s0102t8:132_0": "Bahussutassa ganthato, atthato ca suttādīni vicārentassa tabbahulavihārino atthavedādipaṭilābhasabbhāvato",
  "tika-s0102t8:132_1": "vikkhepo na hotīti, yathāvidhipaṭipattiyā, yathānurūpapatikārappavattiyā ca katākatānusocanañca",
  "tika-s0102t8:132_2": "na hotīti “bāhusaccenapi…pe… uddhaccakukkuccaṁ pahīyatī”ti āha. Yadaggena bāhusaccena",
  "tika-s0102t8:132_3": "uddhaccakukkuccaṁ pahīyati, tadaggena paripucchakatāvinayapakataññutāhipi taṁ pahīyatīti",
  "tika-s0102t8:132_4": "daṭṭhabbaṁ. Vuddhasevitā ca vuddhasīlitaṁ āvahatīti cetovūpasamakarattā uddhaccakukkuccappahānakārī",
  "tika-s0102t8:132_5": "vuttā. Vuddhattaṁ pana anapekkhitvā kukkuccavinodakā vinayadharā kalyāṇamittā vuttāti",
  "tika-s0102t8:132_6": "daṭṭhabbā. Vikkhepo ca pabbajitānaṁ yebhuyyena kukkuccahetuko hotīti “kappiyākappiyaparipucchābahulassā”tiādinā",
  "tika-s0102t8:132_7": "vinayanayeneva paripucchakatādayo niddiṭṭhā. Pahīne uddhaccakukkucceti niddhāraṇe",
  "tika-s0102t8:132_8": "bhummaṁ. Kukkuccassa domanassasahagatattā anāgāmimaggena āyatiṁ anuppādo vutto.",
  "tika-s0102t8:133_0": "Tiṭṭhati pavattati etthāti ṭhānīyā vicikicchāya ṭhānīyā vicikicchāṭhānīyā, vicikicchāya",
  "tika-s0102t8:133_1": "kāraṇabhūtā dhammā, tiṭṭhatīti vā ṭhānīyā, vicikicchā ṭhānīyā etissāti vicikicchāṭhānīyā,",
  "tika-s0102t8:133_2": "atthato vicikicchā eva. Sā hi purimuppannā parato uppajjanakavicikicchāya sabhāgahetutāya",
  "tika-s0102t8:133_3": "asādhāraṇaṁ kāraṇaṁ.",
  "tika-s0102t8:134_0": "Kusalākusalāti kosallasambhūtaṭṭhena kusalā, tappaṭipakkhato akusalā. Ye akusalā,",
  "tika-s0102t8:134_1": "te sāvajjā, asevitabbā, hīnā ca. Ye kusalā, te anavajjā, sevitabbā,paṇītā ca. Kusalā",
  "tika-s0102t8:134_2": "vā hīnehi chandādīhi āraddhā hīnā, paṇītehi paṇītā. Kaṇhāti kāḷakā cittassa apabhassarabhāvakaraṇā.",
  "tika-s0102t8:134_3": "Sukkāti odātā cittassa pabhassarabhāvakaraṇā. Kaṇhābhijātihetuto vā kaṇhā. Sukkābhijātihetuto",
  "tika-s0102t8:134_4": "sukkā. Te eva sappaṭibhāgā. Kaṇhā hi ujuvipaccanīkatāya sukkasappaṭibhāgā, tathā",
  "tika-s0102t8:134_5": "sukkāpi itarehi. Atha vā kaṇhasukkā ca sappaṭibhāgā ca kaṇhasukkasappaṭibhāgā. Sukhā",
  "tika-s0102t8:134_6": "hi vedanā dukkhāya vedanāya sappaṭibhāgā, dukkhā ca vedanā sukhāya vedanāya sappaṭibhāgāti.",
  "tika-s0102t8:135_0": "Kāmaṁ bāhusaccaparipucchakatāhi sabbāpi aṭṭhavatthukā vicikicchā pahīyati, tathāpi",
  "tika-s0102t8:135_1": "ratanattayavicikicchāmūlikā sesavicikicchāti katvā āha “tīṇi ratanāni ārabbhā”ti.",
  "tika-s0102t8:135_2": "Ratanattayaguṇāvabodhe “satthari kaṅkhatī”tiādi vicikicchāya asambhavoti. Vinaye",
  "tika-s0102t8:135_3": "pakataññutā “sikkhāya kaṅkhatī”ti vuttāya vicikicchāya pahānaṁ karotīti āha “vinaye",
  "tika-s0102t8:135_4": "ciṇṇavasībhāvassāpī”ti. Okappaniyasaddhāsaṅkhātaadhimokkhabahulassāti saddheyyavatthuno",
  "tika-s0102t8:135_5": "anupavisanasaddhāsaṅkhātaadhimokkhena adhimuccanabahulassa, adhimuccanañca adhimokkhuppādanamevāti",
  "tika-s0102t8:135_6": "daṭṭhabbaṁ, saddhāya vā ninnapoṇatāadhimutti adhimokkho.",
  "tika-s0102t8:136_0": "Samudayavayāti samudayavayadhammā. Subhanimittaasubhanimittādīsūti “subhanimittādīsu",
  "tika-s0102t8:136_1": "asubhanimittādīsū”ti ādi-saddo paccekaṁ yojetabbo. Tattha paṭhamena ādi-saddena paṭighanimittādīnaṁ",
  "tika-s0102t8:136_2": "saṅgaho, dutiyenamettācetovimuttiādīnaṁ. Sesamettha yaṁ vattabbaṁ, taṁ vuttanayameva.",
  "tika-s0102t8:137": "Nīvaraṇapabbavaṇṇanā niṭṭhitā.",
  "tika-s0102t8:138": "Khandhapabbavaṇṇanā",
  "tika-s0102t8:139": "383. Upādānehi ārammaṇakaraṇādivasena upādātabbā vā khandhā upādānakkhandhā.",
  "tika-s0102t8:140_0": "Itirūpanti ettha iti-saddo idaṁ-saddena samānatthoti adhippāyenāha “idaṁ rūpa”nti.",
  "tika-s0102t8:140_1": "Tayidaṁ sarūpaggahaṇabhāvato anavasesapariyādānaṁ hotīti āha “ettakaṁ rūpaṁ, na ito",
  "tika-s0102t8:140_2": "paraṁ rūpaṁ atthī”ti. Itīti vā pakāratthe nipāto, tasmā “iti rūpa”nti iminā bhūtupādādivasena",
  "tika-s0102t8:140_3": "yattako rūpassa pabhedo, tena saddhiṁ rūpaṁ anavasesato pariyādiyitvā dasseti. Sabhāvatoti",
  "tika-s0102t8:140_4": "ruppanasabhāvato, cakkhādivaṇṇādisabhāvato ca. Vedanādīsupīti ettha “ayaṁ vedanā,",
  "tika-s0102t8:140_5": "ettakā vedanā, na ito paraṁ vedanā atthīti sabhāvato vedanaṁ pajānātī”tiādinā, sabhāvatoti",
  "tika-s0102t8:140_6": "ca “anubhavanasabhāvato, sātādisabhāvato cā”ti evamādinā yojetabbaṁ. Sesaṁ vuttanayattā suviññeyyameva.",
  "tika-s0102t8:141": "Khandhapabbavaṇṇanā niṭṭhitā.",
  "tika-s0102t8:142": "Āyatanapabbavaṇṇanā",
  "tika-s0102t8:143_0": "384.Chasu ajjhattikabāhiresūti “chasu ajjhattikesu chasu bāhiresū”ti “chasū”ti padaṁ",
  "tika-s0102t8:143_1": "paccekaṁ yojetabbaṁ. Kasmā panetāni ubhayāni chaḷeva vuttāni? Chaviññāṇakāyuppattidvārārammaṇavavatthānato.",
  "tika-s0102t8:143_2": "Cakkhuviññāṇavīthiyā pariyāpannassa hi viññāṇakāyassa cakkhāyatanameva uppattidvāraṁ,",
  "tika-s0102t8:143_3": "rūpāyatanameva ca ārammaṇaṁ, tathā itarāni itaresaṁ, chaṭṭhassa pana bhavaṅgamanasaṅkhāto",
  "tika-s0102t8:143_4": "manāyatanekadeso uppattidvāraṁ, asādhāraṇañca dhammāyatanaṁ ārammaṇaṁ. Cakkhatīti",
  "tika-s0102t8:143_5": "cakkhu, rūpaṁ assādeti, vibhāveti cāti attho. Suṇātīti sotaṁ. Ghāyatīti ghānaṁ. Jīvitanimittatāya",
  "tika-s0102t8:143_6": "raso jīvitaṁ, taṁ jīvitaṁ avhāyatīti jivhā. Kucchitānaṁ sāsavadhammānaṁ āyo uppattidesoti",
  "tika-s0102t8:143_7": "kāyo. Munāti ārammaṇaṁ vijānātīti mano. Rūpayati vaṇṇavikāraṁ āpajjamānaṁ hadayaṅgatabhāvaṁ",
  "tika-s0102t8:143_8": "pakāsetīti rūpaṁ. Sappati attano paccayehi harīyati sotaviññeyyabhāvaṁ gamīyatīti",
  "tika-s0102t8:143_9": "saddo. Gandhayati attano vatthuṁ sūcetīti gandho. Rasanti taṁ sattā assādentīti raso.",
  "tika-s0102t8:143_10": "Phusīyatīti phoṭṭhabbaṁ. Attano sabhāvaṁ dhārentīti dhammā. Sabbāni pana āyānaṁ tananādiatthena",
  "tika-s0102t8:143_11": "āyatanāni. Ayamettha saṅkhepo, vitthāro pana visuddhimaggasaṁvaṇṇanāyaṁ vuttanayeneva veditabbo.",
  "tika-s0102t8:144_0": "Cakkhuñcapajānātīti ettha cakkhu nāma pasādacakkhu, na sasambhāracakkhu, nāpi dibbacakkhuādikanti",
  "tika-s0102t8:144_1": "āha cakkhupasādanti. Yaṁ sandhāya vuttaṁ “yaṁ cakkhu catunnaṁ mahābhūtānaṁ upādāya",
  "tika-s0102t8:144_2": "pasādo”ti. ca-saddo vakkhamānatthasamuccayattho. Yāthāvasarasalakkhaṇavasenāti aviparītassa",
  "tika-s0102t8:144_3": "attano rasassa ceva lakkhaṇassa ca vasena, rūpesu āviñchanakiccassa ceva rūpābhighātārahabhūtapasādalakkhaṇassa",
  "tika-s0102t8:144_4": "ca daṭṭhukāmatānidānakammasamuṭṭhānabhūtapasādalakkhaṇassa ca vasenāti attho. Atha",
  "tika-s0102t8:144_5": "vā yāthāvasarasalakkhaṇavasenāti yāthāvasarasavasena ceva lakkhaṇavasena ca, yāthāvasarasoti",
  "tika-s0102t8:144_6": "ca aviparītasabhāvo veditabbo. So hi rasīyati aviraddhapaṭivedhavasena assādīyati",
  "tika-s0102t8:144_7": "ramīyatīti “raso”ti vuccati, tasmā salakkhaṇavasenāti vuttaṁ hoti. Lakkhaṇavasenāti",
  "tika-s0102t8:144_8": "aniccādisāmaññalakkhaṇavasena.",
  "tika-s0102t8:145_0": "“Cakkhuñca paṭicca rūpe ca uppajjati cakkhuviññāṇa”ntiādīsu samuditāniyeva rūpāyatanāni",
  "tika-s0102t8:145_1": "cakkhuviññāṇuppattihetu, na visuṁ visunti imassa atthassa jotanatthaṁ “rūpe cā”ti",
  "tika-s0102t8:145_2": "puthuvacanaggahaṇaṁ, tāya eva ca desanāgatiyā kāmaṁ idhāpi “rūpe ca pajānātī”ti vuttaṁ,",
  "tika-s0102t8:145_3": "rūpabhāvasāmaññena pana sabbaṁ ekajjhaṁ gahetvā bahiddhā catusamuṭṭhānikarūpañcāti",
  "tika-s0102t8:145_4": "ekavacanavasena attho. Sarasalakkhaṇa vasenāti cakkhuviññāṇassa visayabhāvakiccassa",
  "tika-s0102t8:145_5": "vasena ceva cakkhupaṭihananalakkhaṇassa vasena cāti yojetabbaṁ.",
  "tika-s0102t8:146_0": "Ubhayaṁ paṭiccāti cakkhuṁ upanissayapaccayavasena paccayabhūtaṁ, rūpe ārammaṇādhipatiārammaṇūpanissayavasena",
  "tika-s0102t8:146_1": "paccayabhūte ca paṭicca. Kāmaṁ ayaṁ suttantasaṁvaṇṇanā, nippariyāyakathā nāma abhidhammasannissitā",
  "tika-s0102t8:146_2": "evāti abhidhammanayeneva saṁyojanāni dassento “kāmarāga…pe… avijjāsaṁyojana”nti āha.",
  "tika-s0102t8:146_3": "Tattha kāmesu rāgo, kāmo ca so rāgo cāti vā kāmarāgo. So eva bandhanaṭṭhena saṁyojanaṁ.",
  "tika-s0102t8:146_4": "Ayañhi yassa saṁvijjati, taṁ puggalaṁ vaṭṭasmiṁ saṁyojeti bandhati iti dukkhena sattaṁ,",
  "tika-s0102t8:146_5": "bhavādike vā bhavantarādīhi, kammunā vā vipākaṁ saṁyojeti bandhatīti saṁyojanaṁ.",
  "tika-s0102t8:146_6": "Evaṁ paṭighasaṁyojaṁādīnampi yathārahamattho vattabbo. Sarasalakkhaṇavasenāti ettha",
  "tika-s0102t8:146_7": "pana sattassa vaṭṭato anissajjanasaṅkhātassa attano kiccassa ceva yathāvuttabandhanasaṅkhātassa",
  "tika-s0102t8:146_8": "lakkhaṇassa ca vasenāti yojetabbaṁ.",
  "tika-s0102t8:147_0": "Bhavassādadiṭṭhissādanivattanatthaṁ kāmassādaggahaṇaṁ. Assādayatoti abhiramantassa.",
  "tika-s0102t8:147_1": "Abhinandatoti sappītikataṇhāvasena nandantassa. Padadvayenāpi balavato kāmarāgassa",
  "tika-s0102t8:147_2": "paccayabhūtā kāmarāguppatti vuttā. Esa nayo sesesupi. Aniṭṭhārammaṇeti ettha “āpāthagate”ti",
  "tika-s0102t8:147_3": "vibhattivipariṇāmanavasena “āpāthagata”nti padaṁ ānetvā sambandhitabbaṁ. Etaṁ ārammaṇanti",
  "tika-s0102t8:147_4": "etaṁ evaṁsukhumaṁ evaṁdubbibhāgaṁ ārammaṇaṁ. “Niccaṁ dhuva”nti idaṁ nidassanamattaṁ.",
  "tika-s0102t8:147_5": "“Ucchijjissati vinassissatīti gaṇhato”ti evamādīnampi saṅgaho icchitabbo. Paṭhamāya",
  "tika-s0102t8:147_6": "sakkāyadiṭṭhiyā anurodhavasena “satto nu kho”ti, itarāya anurodhavasena “sattassa",
  "tika-s0102t8:147_7": "nu kho”ti vicikicchato. Attattaniyādigāhānugatā hi vicikicchā diṭṭhiyā asati abhāvato.",
  "tika-s0102t8:147_8": "Bhavaṁ patthentassāti “īdise sampattibhave yasmā amhākaṁ idaṁ iṭṭhaṁ rūpārammaṇaṁ",
  "tika-s0102t8:147_9": "sulabhaṁ jātaṁ, tasmā āyatimpi ediso, ito vā uttaritaro sampattibhavo bhaveyyā”ti",
  "tika-s0102t8:147_10": "bhavaṁ nikāmentassa. Evarūpanti evarūpaṁ rūpaṁ. Taṁsadise hi tabbohāravasenevaṁ vuttaṁ.",
  "tika-s0102t8:147_11": "Bhavati hi taṁsadisesu tabbohāro yathā “sā eva tittirī, tāni eva osadhānī”ti. Usūyatoti",
  "tika-s0102t8:147_12": "usūyaṁ issaṁ uppādayato. Aññassa maccharāyatoti aññena asādhāraṇabhāvakaraṇena macchariyaṁ",
  "tika-s0102t8:147_13": "karoto. Sabbeheva yathāvuttehi navahi saṁyojanehi.",
  "tika-s0102t8:148_0": "Tañca kāraṇanti subhanimittapaṭighanimittādivibhāgaṁ iṭṭhāniṭṭhādirūpārammaṇañceva",
  "tika-s0102t8:148_1": "tajjāyonisomanasikārañcāti tassa tassa saṁyojanassa kāraṇaṁ. Avikkhambhitāsamūhatabhūmiladdhuppannaṁ",
  "tika-s0102t8:148_2": "taṁ sandhāya “appahīnaṭṭhena uppannassā”ti vuttaṁ. Vattamānuppannatā samudācāraggahaṇeneva",
  "tika-s0102t8:148_3": "gahitā. Yena kāraṇenāti yena vipassanāsamathabhāvanāsaṅkhātena kāraṇena. Tañhi tassa",
  "tika-s0102t8:148_4": "tadaṅgavasena ceva vikkhambhanavasena ca pahānakāraṇaṁ. Issāmacchariyānaṁ apāyagamanīyatāya",
  "tika-s0102t8:148_5": "paṭhamamaggavajjhatā vuttā. Yadi evaṁ “tiṇṇaṁ saṁyojanānaṁ parikkhayā sotāpanno hotī”ti",
  "tika-s0102t8:148_6": "suttapadaṁ kathanti? Taṁ suttantapariyāyena vuttaṁ. Yathānulomasāsanā hi suttantadesanā,",
  "tika-s0102t8:148_7": "ayaṁ pana abhidhammanayena saṁvaṇṇanāti nāyaṁ dosoti. Oḷārikassāti thūlassa, yato",
  "tika-s0102t8:148_8": "abhiṇhasamuppattipariyuṭṭhānatibbatāva hoti. Aṇusahagatassāti vuttappakārābhāvena",
  "tika-s0102t8:148_9": "aṇubhāvaṁ sukhumabhāvaṁ gatassa. Uddhaccasaṁyojanassapettha anuppādo vuttoyevāti",
  "tika-s0102t8:148_10": "daṭṭhabbo yathāvuttasaṁyojanehi avinābhāvato. Ekatthatāya sotādīnaṁ sabhāvasarasalakkhaṇavasena",
  "tika-s0102t8:148_11": "pajānanā, tappaccayānaṁ saṁyojanānaṁ uppādādipajānanā ca vuttanayeneva veditabbāti",
  "tika-s0102t8:148_12": "dassento “eseva nayo”ti atidisati.",
  "tika-s0102t8:149_0": "Attano vā dhammesūti attano ajjhattikāyatanadhammesu, attano ubhayadhammesu vā. Imasmiṁ",
  "tika-s0102t8:149_1": "pakkhe ajjhattikāyatanapariggaṇhanenāti ajjhattikāyatanapariggaṇhanamukhenāti attho.",
  "tika-s0102t8:149_2": "Evañca anavasesato saparasantānesu āyatanānaṁ pariggaho siddho hoti. Parassavā dhammesūti",
  "tika-s0102t8:149_3": "etthāpi eseva nayo. Rūpāyatanassāti aḍḍhekādasappabhedassa rūpasabhāvassa āyatanassa",
  "tika-s0102t8:149_4": "rūpakkhandhe “vuttanayena nīharitabbo”ti ānetvā sambandhitabbaṁ. Sesakkhandhesūti",
  "tika-s0102t8:149_5": "vedanāsaññāsaṅkhārakkhandhesu. Vuttanayenāti iminā atidesena rūpakkhandhe “āhārasamudayā”ti",
  "tika-s0102t8:149_6": "viññāṇakkhandhe “nāmarūpasamudayā”ti sesakhandhesu “phassasamudayā”ti imaṁ visesaṁ",
  "tika-s0102t8:149_7": "vibhāveti, itaraṁ pana sabbattha samānanti khandhapabbe viya āyatanapabbepi lokuttaranivattanaṁ",
  "tika-s0102t8:149_8": "pāḷiyaṁ gahitaṁ natthīti vuttaṁ “lokuttaradhammā na gahetabbā”ti. Sesaṁ vuttanayameva.",
  "tika-s0102t8:150": "Āyatanapabbavaṇṇanā niṭṭhitā.",
  "tika-s0102t8:151": "Bojjhaṅgapabbavaṇṇanā",
  "tika-s0102t8:152_0": "385.Bujjhanakasattassāti kilesaniddāya paṭibujjhanakasattassa, ariyasaccānaṁ vā paṭivijjhanakasattassa.",
  "tika-s0102t8:152_1": "Aṅgesūti kāraṇesu, avayavesu vā. Udayavayañāṇuppattito paṭṭhāya sambodhipaṭipadāyaṁ",
  "tika-s0102t8:152_2": "ṭhito nāma hotīti āha “āraddhavipassakato paṭṭhāya yogāvacaroti sambodhī”ti. Suttantadesanā",
  "tika-s0102t8:152_3": "nāma pariyāyakathā, ayañca satipaṭṭhānadesanā lokiyamaggavasena pavattāti vuttaṁ",
  "tika-s0102t8:152_4": "“yogāvacaroti sambodhī”ti, aññathā “ariyasāvako”ti vadeyya.",
  "tika-s0102t8:153": "“Satisambojjhaṅgaṭṭhānīyā”ti padassa attho “vicikicchāṭṭhānīyā”ti ettha vuttanayena veditabbo. Tanti yonisomanasikāraṁ. Tatthāti satiyaṁ, nipphādetabbe cetaṁ bhummaṁ.",
  "tika-s0102t8:154_0": "Sati ca sampajaññañca satisampajaññaṁ. Atha vā satippadhānaṁ abhikkantādisātthakabhāvapariggaṇhanañāṇaṁ",
  "tika-s0102t8:154_1": "satisampajaññaṁ. Taṁ sabbattha satokārībhāvāvahattā satisambojjhaṅgassa uppādāya",
  "tika-s0102t8:154_2": "hoti. Yathā paccanīkadhammappahānaṁ, anurūpadhammasevanā ca anuppannānaṁ kusalānaṁ",
  "tika-s0102t8:154_3": "dhammānaṁ uppādāya hoti, evaṁ satirahitapuggalavivajjanā, satokārīpuggalasevanā,",
  "tika-s0102t8:154_4": "tattha ca yuttappayuttatā satisambojjhaṅgassa uppādāya hotīti imamatthaṁ dasseti",
  "tika-s0102t8:154_5": "“satisampajañña”ntiādinā. Tissadattatthero nāma, yo bodhimaṇḍe suvaṇṇasalākaṁ gahetvā",
  "tika-s0102t8:154_6": "“aṭṭhārasasu bhāsāsu katarabhāsāya dhammaṁ kathemī”ti parisaṁ pavāresi. Abhayattheroti",
  "tika-s0102t8:154_7": "dattābhayattheramāha.",
  "tika-s0102t8:155_0": "Dhammānaṁ, dhammesu vā vicayo dhammavicayo, so eva sambojjhaṅgo, tassa dhammavicayasambojjhaṅgassa.",
  "tika-s0102t8:155_1": "“Kusalākusalā dhammā”tiādīsu yaṁ vattabbaṁ, taṁ heṭṭhā vuttanayameva. Tattha yonisomanasikārabahulīkāroti",
  "tika-s0102t8:155_2": "kusalādīnaṁ taṁtaṁsabhāvasarasalakkhaṇaādikassa yāthāvato avabujjhanavasena uppanno",
  "tika-s0102t8:155_3": "ñāṇasampayuttacittuppādo. So hi aviparītamanasikāratāya “yonisomanasikāro”ti vutto,",
  "tika-s0102t8:155_4": "tadābhogatāya āvajjanāpi taggatikā eva, tassa abhiṇhaṁ pavattanaṁ bahulīkāro. Bhiyyobhāvāyāti",
  "tika-s0102t8:155_5": "punappunaṁ bhāvāya. Vepullāyāti vipulabhāvāya. Pāripūriyāti paribrūhanāya.",
  "tika-s0102t8:156_0": "Paripucchakatāti pariyogāhetvā pucchakabhāvo. Ācariye payirupāsitvā pañcapi nikāye",
  "tika-s0102t8:156_1": "saha aṭṭhakathāya pariyogāhetvā yaṁ yaṁ tattha gaṇṭhiṭṭhānabhūtaṁ, taṁ taṁ “idaṁ",
  "tika-s0102t8:156_2": "bhante kathaṁ, imassa ko attho”ti khandhāyatanādiatthaṁ pucchantassa dhammavicayasambojjhaṅgo",
  "tika-s0102t8:156_3": "uppajjati. Tenāha “khandhadhātu…pe… bahulatā”ti. Vatthūnaṁ visadabhāvakaraṇanti ettha",
  "tika-s0102t8:156_4": "cittacetasikānaṁ pavattiṭṭhānabhāvato sarīraṁ, tappaṭibaddhāni cīvarāni ca “vatthūnī”ti",
  "tika-s0102t8:156_5": "adhippetāni, tāni yathā cittassa sukhāvahāni honti, tathā karaṇaṁ tesaṁ visadabhāvakaraṇaṁ.",
  "tika-s0102t8:156_6": "Tena vuttaṁ “ajjhattikabāhirāna”ntiādi. Ussannadosanti vātādiussannadosaṁ. Sedamalamakkhitanti",
  "tika-s0102t8:156_7": "sedena ceva jallikāsaṅkhātena sarīramalena ca makkhitaṁ. Ca-saddena aññampi sarīrassa,",
  "tika-s0102t8:156_8": "cittassa ca pīḷāvahaṁ saṅgaṇhāti. Senāsanaṁ vāti vā-saddena pattādīnaṁ saṅgaho daṭṭhabbo.",
  "tika-s0102t8:156_9": "Avisade sati, visayabhūte vā. Kathaṁ bhāvanamanuyuttassa tāni visayo? Antarantarā",
  "tika-s0102t8:156_10": "pavattanakacittuppādavasenevaṁ vuttaṁ. Te hi cittuppādā cittekaggatāya aparisuddhabhāvāya",
  "tika-s0102t8:156_11": "saṁvattanti. Cittacetasikesu nissayādipaccayabhūtesu. Ñāṇampīti pi-saddo sampiṇḍanattho,",
  "tika-s0102t8:156_12": "tena na kevalaṁ taṁ vatthuyeva, atha kho tasmiṁ aparisuddhe ñāṇampi aparisuddhaṁ",
  "tika-s0102t8:156_13": "hotīti nissayāparisuddhiyā taṁnissitāparisuddhi viya visayassa aparisuddhatāya visayino",
  "tika-s0102t8:156_14": "aparisuddhiṁ dasseti.",
  "tika-s0102t8:157_0": "Samabhāvakaraṇanti kiccato anūnādhikabhāvakaraṇaṁ. Saddheyyavatthusmiṁ paccayavasena",
  "tika-s0102t8:157_1": "adhimokkhakiccassa paṭutarabhāvena, paññāya avisadatāya, vīriyādīnañca sithilatādinā",
  "tika-s0102t8:157_2": "saddhindriyaṁ balavaṁ hoti. Tenāha “itarāni mandānī”ti. Tatoti tasmā saddhindriyassa",
  "tika-s0102t8:157_3": "balavabhāvato, itaresañca mandattā. Kosajjapakkhe patituṁ adatvā sampayuttadhammānaṁ",
  "tika-s0102t8:157_4": "paggaṇhanaṁ anubalappadānaṁ paggaho, paggahova kiccaṁ paggahakiccaṁ, “kātuṁ na sakkotī”ti",
  "tika-s0102t8:157_5": "ānetvā sambandhitabbaṁ. Ārammaṇaṁ upagantvā ṭhānaṁ, anissajjanaṁ vā upaṭṭhānaṁ. Vikkhepapaṭikkhepo,",
  "tika-s0102t8:157_6": "yena vā sampayuttā avikkhittā honti, so avikkhepo. Rūpagataṁ viya cakkhunā yena yāthāvato",
  "tika-s0102t8:157_7": "visayasabhāvaṁ passati, taṁ dassanakiccaṁ. Kātuṁ na sakkoti balavatā saddhindriyena",
  "tika-s0102t8:157_8": "abhibhūtattā. Sahajātadhammesu hi indaṭṭhaṁ kārentānaṁ sahapavattamānānaṁ dhammānaṁ",
  "tika-s0102t8:157_9": "ekarasatāvaseneva atthasiddhi, na aññathā. Tasmāti vuttamevatthaṁ kāraṇabhāvena paccāmasati.",
  "tika-s0102t8:157_10": "Tanti saddhindriyaṁ. Dhammasabhāvapaccavekkhaṇenāti yassa saddheyyassa vatthuno uḷāratādiguṇe",
  "tika-s0102t8:157_11": "adhimuccanassa sātisayappavattiyā saddhindriyaṁ balavaṁ jātaṁ, tassa paccayapaccayuppannatādivibhāgato",
  "tika-s0102t8:157_12": "yāthāvato vīmaṁsanena. Evañhi evaṁdhammatānayena sabhāvasarasato pariggayhamāne savipphāro",
  "tika-s0102t8:157_13": "adhimokkho na hoti “ayaṁ imesaṁ dhammānaṁ sabhāvo”ti parijānanavasena paññābyāpārassa",
  "tika-s0102t8:157_14": "sātisayattā. Dhuriyadhammesu hi yathā saddhāya balavabhāve paññāya mandabhāvo hoti,",
  "tika-s0102t8:157_15": "evaṁ paññāya balavabhāve saddhāya mandabhāvo hotīti. Tena vuttaṁ “taṁ dhammasabhāvapaccavekkhaṇena",
  "tika-s0102t8:157_16": "vā, yathā vā manasikaroto balavaṁ jātaṁ, tathā amanasikārena hāpetabba”nti. Tathā",
  "tika-s0102t8:157_17": "amanasikārenāti yenākārena bhāvanaṁ anuyuñjantassa saddhindriyaṁ balavaṁ jātaṁ, tenākārena",
  "tika-s0102t8:157_18": "bhāvanāya ananuyuñjanatoti vuttaṁ hoti. Idha duvidhena saddhindriyassa balavabhāvo",
  "tika-s0102t8:157_19": "attano vā paccayavisesena kiccuttariyato, vīriyādīnaṁ vā mandakiccatāya. Tattha paṭhamavikappe",
  "tika-s0102t8:157_20": "hāpanavidhi dassito. Dutiyakappe pana yathā manasi karoto vīriyādīnaṁ mandakiccatāya",
  "tika-s0102t8:157_21": "saddhindriyaṁ balavaṁ jātaṁ, tathā amanasikārena, vīriyādīnaṁ paṭukiccabhāvāvahena",
  "tika-s0102t8:157_22": "manasikārena saddhindriyaṁ tehi samarasaṁ karontena hāpetabbaṁ. Iminā nayena sesindriyesupi",
  "tika-s0102t8:157_23": "hāpanavidhi veditabbo.",
  "tika-s0102t8:158_0": "Vakkalittheravatthūti. So hi āyasmā saddhādhimuttatāya katādhikāro satthu rūpakāyadassanappasuto",
  "tika-s0102t8:158_1": "eva hutvā viharanto satthārā “kiṁ te vakkali iminā pūtikāyena diṭṭhena, yo kho vakkali",
  "tika-s0102t8:158_2": "dhammaṁ passati, so maṁ passatī”tiādinā ovaditvā kammaṭṭhāne niyojitopi taṁ ananuyuñjanto",
  "tika-s0102t8:158_3": "paṇāmito attānaṁ vinipātetuṁ papātaṭṭhānaṁ abhiruhi, atha naṁ satthā yathānisinnova",
  "tika-s0102t8:158_4": "obhāsaṁ vissajjanena attānaṁ dassetvā –",
  "tika-s0102t8:159": "“Pāmojjabahulo bhikkhu, pasanno buddhasāsane;",
  "tika-s0102t8:160": "Adhigacche padaṁ santaṁ, saṅkhārūpasamaṁ sukha”nti. –",
  "tika-s0102t8:161_0": "Gāthaṁ vatvā “ehi vakkalī”ti āha. So tena amateneva abhisitto haṭṭhatuṭṭho hutvā",
  "tika-s0102t8:161_1": "vipassanaṁ paṭṭhapesi. Saddhāya balavabhāvato vipassanāvīthiṁ na otarati, taṁ ñatvā",
  "tika-s0102t8:161_2": "bhagavā tassa indriyasamattapaṭipādanāya kammaṭṭhānaṁ sodhetvā adāsi. So satthārā",
  "tika-s0102t8:161_3": "dinnanaye ṭhatvā vipassanaṁ ussukkāpetvā maggappaṭipāṭiyā arahattaṁ pāpuṇi. Tenetaṁ",
  "tika-s0102t8:161_4": "vuttaṁ “vakkalittheravatthu cettha nidassana”nti. Etthāti saddhindriyassa adhimattabhāve",
  "tika-s0102t8:161_5": "sesindriyānaṁ sakiccākaraṇe.",
  "tika-s0102t8:162_0": "Itarakiccabhedanti upaṭṭhānādikiccavisesaṁ. Passaddhādīti ādi-saddena samādhiupekkhāsambojjhaṅgānaṁ",
  "tika-s0102t8:162_1": "saṅgaho daṭṭhabbo. Hāpetabbanti yathā saddhindriyassa balavabhāvo dhammasabhāvapaccavekkhaṇena",
  "tika-s0102t8:162_2": "hāyati, evaṁ vīriyindriyassa adhimattatā passaddhiādibhāvanāya hāyati samādhipakkhiyattā",
  "tika-s0102t8:162_3": "tassā. Tathā hi samādhindriyassa adhimattataṁ kosajjapātato rakkhantī vīriyādibhāvanā",
  "tika-s0102t8:162_4": "viya vīriyindriyassa adhimattataṁ uddhaccapātato rakkhantī ekaṁsato hāpeti. Tena",
  "tika-s0102t8:162_5": "vuttaṁ “passaddhaādibhāvanāya hāpetabba”nti. Soṇattherassa vatthūti sukumārasoṇattherassa",
  "tika-s0102t8:162_6": "vatthu. so hi āyasmā satthu santike kammaṭṭhānaṁ gahetvā sītavane viharanto “mama",
  "tika-s0102t8:162_7": "sarīraṁ sukhumālaṁ, na ca sakkā sukheneva sukhaṁ adhigantuṁ, kilametvāpi samaṇadhammo",
  "tika-s0102t8:162_8": "kātabbo”ti taṁ ṭhānacaṅkamameva adhiṭṭhāya padhānaṁ anuyuñjanto pādatalesu phoṭesu",
  "tika-s0102t8:162_9": "uṭṭhitesupi vedanaṁ ajjhupekkhitvā daḷhaṁ vīriyaṁ karonto accāraddhavīriyatāya visesaṁ",
  "tika-s0102t8:162_10": "nibbattetuṁ nāsakkhi. Satthā tattha gantvā vīṇūpamovādena ovaditvā vīriyasamatāyojanavīthiṁ",
  "tika-s0102t8:162_11": "dassento kammaṭṭhānaṁ sodhetvā gijjhakūṭaṁ gato. Theropi satthārā dinnanayena vīriyasamataṁ",
  "tika-s0102t8:162_12": "yojetvā bhāvento vipassanaṁ ussukkāpetvā arahatte patiṭṭhāsi. Tena vuttaṁ “soṇattherassa",
  "tika-s0102t8:162_13": "vatthu dassetabba”nti. Sesesupīti satisamādhipaññindriyesupi.",
  "tika-s0102t8:163_0": "Samatanti saddhāpaññānaṁ aññamaññaṁ anūnānadhikabhāvaṁ, tathā samādhivīriyānaṁ. Yathā",
  "tika-s0102t8:163_1": "hi saddhāpaññānaṁ visuṁ visuṁ dhuriyadhammabhūtānaṁ kiccato aññamaññaṁ nātivattanaṁ",
  "tika-s0102t8:163_2": "visesato icchitabbaṁ, yato nesaṁ samadhuratāya appanā sampajjati, evaṁ samādhivīriyānaṁ",
  "tika-s0102t8:163_3": "kosajjuddhaccapakkhikānaṁ samarasatāya sati aññamaññūpatthambhanato sampayuttadhammānaṁ",
  "tika-s0102t8:163_4": "antadvayapātābhāvena sammadeva appanā ijjhati. “Balavasaddho”tiādi byatirekamukhena",
  "tika-s0102t8:163_5": "vuttasseva atthassa samatthanaṁ. Tassattho yo balavatiyā saddhāya samannāgato avisadañāṇo,",
  "tika-s0102t8:163_6": "so mudhappasanno hoti, na aveccappasanno. Tathā hi avatthusmiṁ pasīdati seyyathāpi",
  "tika-s0102t8:163_7": "titthiyasāvakā. Kerāṭikapakkhanti sāṭheyyapakkhaṁ bhajati. Saddhāhīnāya paññāya atidhāvanto",
  "tika-s0102t8:163_8": "“deyyavatthupariccāgena vinā cittuppādamattenapi dānamayaṁ puññaṁ hotī”tiādīni parikappeti",
  "tika-s0102t8:163_9": "hetupatirūpakehi vañcito, evaṁbhūto ca sukkhatakkaviluttacitto paṇḍitānaṁ vacanaṁ",
  "tika-s0102t8:163_10": "nādiyati saññattiṁ na gacchati. Tenāha “bhesajjasamuṭṭhito viya rogo atekiccho hotī”ti.",
  "tika-s0102t8:163_11": "Yathā cettha saddhāpaññānaṁ aññamaññaṁ visamabhāvo na atthāvaho, anatthāvahova, evaṁ,",
  "tika-s0102t8:163_12": "samādhivīriyānaṁ aññamaññaṁ visamabhāvo na atthāvaho, anatthāvahova, tathā na avikkhepāvaho,",
  "tika-s0102t8:163_13": "vikkhepāvahovāti. Kosajjaṁ abhibhavati, tena appanaṁ na pāpuṇātīti adhippāyo. Uddhaccaṁ",
  "tika-s0102t8:163_14": "abhibhavatīti etthāpi eseva nayo. Tadubhayanti saddhāpaññādvayaṁ, samādhivīriyadvayañca.",
  "tika-s0102t8:163_15": "Samaṁ kātabbanti samarasaṁ kātabbaṁ.",
  "tika-s0102t8:164_0": "Samādhikammikassāti samathakammaṭṭhānikassa. Evanti evaṁ sante, saddhāya thokaṁ balavabhāve",
  "tika-s0102t8:164_1": "satīti attho. Saddahantoti “pathavī pathavīti manasikaraṇamattena kathaṁ jhānuppattī”ti",
  "tika-s0102t8:164_2": "acintetvā “addhā sammāsambuddhena vuttavidhi ijjhissatī”ti saddahanto saddhaṁ janento.",
  "tika-s0102t8:164_3": "Okappentoti ārammaṇaṁ anupavisitvā viya adhimuccanavasena avakappento pakkhandanto.",
  "tika-s0102t8:164_4": "Ekaggatā balavatī vaṭṭati samādhippadhānattā jhānassa. Ubhinnanti samādhipaññānaṁ.",
  "tika-s0102t8:164_5": "Samādhikammikassa samādhino adhimattatāya paññāya adhimattatāpi icchitabbāti āha",
  "tika-s0102t8:164_6": "“samatāyapī”ti, samabhāvenāpīti attho. Appanāti lokiyappanā. Tathā hi “hotiyevā”ti",
  "tika-s0102t8:164_7": "sāsaṅkaṁ vadati. Lokuttarappanā pana tesaṁ samabhāveneva icchitā. Yathāha “samathavipassanaṁ",
  "tika-s0102t8:164_8": "yuganandhaṁ bhāvetī”ti.",
  "tika-s0102t8:165_0": "Yadi visesato saddhāpaññānaṁ, samādhivīriyānañca samatāva icchitā, kathaṁ satīti",
  "tika-s0102t8:165_1": "āha “sati pana sabbattha balavatī vaṭṭatī”ti. Sabbatthāti līnuddhaccapakkhikesu pañcasu",
  "tika-s0102t8:165_2": "indriyesu. Uddhaccapakkhikekadese gaṇhanto “saddhāvīriyapaññāna”nti āha. Aññathā",
  "tika-s0102t8:165_3": "pīti ca gahetabbā siyā. Tathā hi “kosajjapakkhikena samādhinā” icceva vuttaṁ, na",
  "tika-s0102t8:165_4": "“passaddhisamādhiupekkhāhī”ti. Sāti sati. Sabbesu rājakammesu niyutto sabbakammiko.",
  "tika-s0102t8:165_5": "Tenāti tena sabbattha icchitabbaṭṭhena kāraṇena. Āha aṭṭhakathāyaṁ. Sabbattha niyuttā",
  "tika-s0102t8:165_6": "sabbatthikā sabbattha līne, uddhate ca citte icchitabbattā, sabbe vā līne, uddhate",
  "tika-s0102t8:165_7": "ca citte bhāvetabbā bojjhaṅgā atthikā etāyāti sabbatthikā. Cittanti kusalaṁ cittaṁ.",
  "tika-s0102t8:165_8": "Tassa hi sati paṭisaraṇaṁ parāyaṇaṁ appattassa pattiyā anadhigatassa adhigamāya.",
  "tika-s0102t8:165_9": "Tenāha “ārakkhapaccupaṭṭhānā”tiādi.",
  "tika-s0102t8:166_0": "Khandhādibhede anogāḷhapaññānanti pariyattibāhusaccavasenapi khandhāyatanādīsu appatiṭṭhitabuddhīnaṁ.",
  "tika-s0102t8:166_1": "Bahussutasevanā hi sutamayañāṇāvahā. Taruṇavipassanāsamaṅgīpi bhāvanāmayañāṇe ṭhitattā",
  "tika-s0102t8:166_2": "ekaṁsato paññavā eva nāma hotīti āha “samapaññāsa lakkhaṇapariggāhikāya udayabbayapaññāya",
  "tika-s0102t8:166_3": "samannāgatapuggalasevanā”ti. Ñeyyadhammassa gambhīrabhāvavasena tapparicchedakañāṇassa",
  "tika-s0102t8:166_4": "gambhīrabhāvaggahaṇanti āha “gambhīresu khandhādīsu pavattāya gambhīrapaññāyā”ti.",
  "tika-s0102t8:166_5": "Tañhi ñeyyaṁ tādisāya paññāya caritabbato gambhīrañāṇacariyaṁ, tassā vā paññāya tattha",
  "tika-s0102t8:166_6": "pabhedato pavatti gambhīrañāṇacariyā, tassā paccavekkhaṇāti āha “gambhīrapaññāya",
  "tika-s0102t8:166_7": "pabhedapaccavekkhaṇā”ti. Yathā sativepullappatto nāma arahā eva, evaṁ paññāvepullappattotipi",
  "tika-s0102t8:166_8": "so evāti āha “arahattamaggena bhāvanāpāripūrī hotī”ti. Vīriyādīsupi eseva nayo.",
  "tika-s0102t8:167_0": "“Tattaṁ ayokhilaṁ hatthe gamentī”tiādinā vuttapañcavidhabandhanakammakāraṇā niraye",
  "tika-s0102t8:167_1": "nibbattasattassa yebhuyyena sabbapaṭhamaṁ karontīti, devadūtasuttādīsu tassa ādito",
  "tika-s0102t8:167_2": "vuttattā ca āha “pañcavidhabandhanakammakāraṇato paṭṭhāyā”ti. Sakaṭavahanādikāleti",
  "tika-s0102t8:167_3": "ādi-saddena tadaññamanussehi, tiracchānehi ca vibādhiyamānakālaṁ saṅgaṇhāti. “Ekaṁ",
  "tika-s0102t8:167_4": "buddhantara”nti idaṁ aparāparaṁ petesu eva uppajjanakasattavasena vuttaṁ, ekaccānaṁ",
  "tika-s0102t8:167_5": "vā petānaṁ ekaccatiracchānānaṁ viya tathā dīghāyukatāpi siyāti tathā vuttaṁ. Tathā",
  "tika-s0102t8:167_6": "hi “kālo nāgarājā catunnaṁ buddhānaṁ sammukhībhāvaṁ labhitvā ṭhito metteyyassapi",
  "tika-s0102t8:167_7": "bhagavato sammukhībhāvaṁ labhissatī”ti vadanti, yaṁ tassa kappāyukatā vuttā.",
  "tika-s0102t8:168_0": "Ānisaṁsadassāvinoti “vīriyāyatto eva sabbo lokuttaro, lokiyo ca visesādhigamo”ti",
  "tika-s0102t8:168_1": "evaṁ vīriye ānisaṁsadassanasīlassa. Gamanavīthinti sapubbabhāgaṁ nibbānagāminiṁ paṭipadaṁ,",
  "tika-s0102t8:168_2": "saha vipassanāya ariyamaggapaṭipāṭi, sattavisuddhiparamparā vā. Sā hi bhikkhuno vaṭṭaniyyānāya",
  "tika-s0102t8:168_3": "gantabbā paṭipadāti katvā gamanavīthi nāma. Kāyadaḷhībahuloti yathā tathā kāyassa",
  "tika-s0102t8:168_4": "daḷhīkammappasuto. Piṇḍanti raṭṭhapiṇḍaṁ. Paccayadāyakānaṁ attani kārassa attano",
  "tika-s0102t8:168_5": "sammāpaṭipattiyā mahapphalabhāvassa karaṇena piṇḍassa bhikkhāya paṭipūjanā piṇḍāpacāyanaṁ.",
  "tika-s0102t8:169_0": "Nīharantoti pattathavikato nīharanto. Taṁ saddaṁ sutvāti taṁ upāsikāya vacanaṁ attano",
  "tika-s0102t8:169_1": "vasanapaṇṇasāladvāre ṭhitova pañcābhiññatāya dibbasotena sutvā. Manussasampatti,",
  "tika-s0102t8:169_2": "dibbasampatti, nibbānasampattīti imā tisso sampattiyo. Dātuṁ sakkhissasīti “tayi",
  "tika-s0102t8:169_3": "katena dānamayena, veyyāvaccamayena ca puññakammena khettavisesabhāvūpagamanena aparāparaṁ",
  "tika-s0102t8:169_4": "devamanussasampattiyo, ante nibbānasampattiñca dātuṁ sakkhissasī”ti thero attānaṁ",
  "tika-s0102t8:169_5": "pucchati. Sitaṁ karonto vāti “akiccheneva mayā vaṭṭadukkhaṁ samatikkanta”nti paccavekkhaṇāvasāne",
  "tika-s0102t8:169_6": "sañjātapāmojjavasena sitaṁ karonto eva.",
  "tika-s0102t8:170_0": "Vippaṭipannanti jātidhammakuladhammādilaṅghanena asammāpaṭipannaṁ. Evaṁ yathā asammāpaṭipanno",
  "tika-s0102t8:170_1": "putto tāya eva asammāpaṭipattiyā kulasantānato bāhiro hutvā pitu santikā dāyajjassa",
  "tika-s0102t8:170_2": "na bhāgī, evaṁ. Kusītopi tena kusītabhāvena asammāpaṭipanno satthu santikā laddhabbaariyadhanadāyajjassa",
  "tika-s0102t8:170_3": "na bhāgī. Āraddhavīriyova labhati sammāpaṭipajjanato. Uppajjati vīriyasambojjhaṅgoti",
  "tika-s0102t8:170_4": "yojanā, evaṁ sabbattha.",
  "tika-s0102t8:171": "Mahāti sīlādīhi guṇehi mahanto vipulo anaññasādhāraṇo. Taṁ panassa guṇamahattaṁ dasasahassilokadhātukampanena loke pākaṭanti dassento “satthuno hī”tiādimāha.",
  "tika-s0102t8:172": "Yasmā satthusāsane pabbajitassa pabbajjūpagamena sakyaputtassabhāvo sampajāyati, tasmā buddhaputtabhāvaṁ dassento “asambhinnāyā”tiādimāha.",
  "tika-s0102t8:173_0": "Alasānaṁ bhāvanāya nāmamattampi ajānantānaṁ kāyadaḷhībahulānaṁ yāvadatthaṁ bhuñjitvā",
  "tika-s0102t8:173_1": "seyyasukhādianuyuñjanakānaṁ tiracchānakathikānaṁ puggalānaṁ dūrato vajjanā kusītapuggalaparivajjanā.",
  "tika-s0102t8:173_2": "“Divasaṁ caṅkamena nisajjāyā”tiādinā bhāvanāraddhavasena āraddhavīriyānaṁ daḷhaparakkamānaṁ",
  "tika-s0102t8:173_3": "kālena kālaṁ upasaṅkamanā āraddhavīriyapuggalasevanā. Tenāha “kucchiṁ pūretvā”tiādi.",
  "tika-s0102t8:173_4": "Visuddhimagge pana jātimahattapaccavekkhaṇā, sabrahmacārīmahattapaccavekkhaṇāti idaṁ",
  "tika-s0102t8:173_5": "dvayaṁ na gahitaṁ, thinamiddhavinodanatā, sammappadhānapaccavekkhaṇatāti idaṁ dvayaṁ",
  "tika-s0102t8:173_6": "gahitaṁ. Tattha ānisaṁsadassāvitāya eva sammappadhānapaccavekkhaṇā gahitā hoti lokiyalokuttaravisesādhigamassa",
  "tika-s0102t8:173_7": "vīriyāyattatādassanabhāvato. Thinamiddhavinodanaṁ tadadhimuttatāya eva gahitaṁ hoti,",
  "tika-s0102t8:173_8": "vīriyuppādane yuttappayuttassa thinamiddhavinodanaṁ atthasiddhameva. Tattha thinamiddhavinodanakusītapuggalaparivajjanaāraddhavīriyapuggalasevana-",
  "tika-s0102t8:173_9": "tadadhimuttatāpaṭipakkhavidhamanapaccayūpasaṁhāravasena, apāyabhayapaccavekkhaṇādayo",
  "tika-s0102t8:173_10": "samuttejanavasena vīriyasambojjhaṅgassa uppādakā daṭṭhabbā.",
  "tika-s0102t8:174_0": "Purimuppannā pīti parato uppajjanakapītiyā visesakāraṇasabhāgahetubhāvato “pītiyeva",
  "tika-s0102t8:174_1": "pītisambojjhaṅgaṭṭhānīyā dhammā”ti vuttā, tassā pana bahuso pavattiyā puthuttaṁ upādāya",
  "tika-s0102t8:174_2": "bahuvacananiddeso. Yathā sā uppajjati, evaṁ paṭipatti tassā uppādakamanasikāro.",
  "tika-s0102t8:175": "“Buddhānussatī”tiādīsu vattabbaṁ visuddhimagge vuttanayeneva veditabbaṁ.",
  "tika-s0102t8:176_0": "Buddhānussatiyā upacārasamādhiniṭṭhattā vuttaṁ “yāva upacārā”ti. Sakalasarīraṁ pharamānoti",
  "tika-s0102t8:176_1": "pītisamuṭṭhānehi paṇītarūpehi sakalasarīraṁ pharamāno. Dhammaguṇe anussarantassāpi",
  "tika-s0102t8:176_2": "yāva upacārā sakalasarīraṁ pharamāno pītisambojjhaṅgo uppajjatīti yojanā, evaṁ sesaanussatīsu.",
  "tika-s0102t8:176_3": "Pasādanīyasuttantapaccavekkhaṇāyañca yojetabbaṁ tassāpi vimuttāyatanabhāvena taggatikattā.",
  "tika-s0102t8:176_4": "Saṅkhārānaṁ sappadesavūpasamepi nippadesavūpasame viya tathā paññāya pavattito bhāvanāmanasikāro",
  "tika-s0102t8:176_5": "kilesavikkhambhanasamattho hutvā upacārasamādhiṁ āvahanto tathārūpapītisomanassasamannāgato",
  "tika-s0102t8:176_6": "pītisambojjhaṅgassa uppādāya hotīti āha “samāpattiyā…pe… paccavekkhantassāpī”ti.",
  "tika-s0102t8:176_7": "Tattha “vikkhambhitā kilesā”ti pāṭho. Te hi na samudācarantīti. Iti-saddo kāraṇattho,",
  "tika-s0102t8:176_8": "yasmā na samudācaranti, tasmā taṁ nesaṁ asamudācāraṁ paccavekkhantassāti yojanā.",
  "tika-s0102t8:176_9": "Na hi kilese paccavekkhantassa bojjhaṅguppatti yuttā. Pasādanīyesu ṭhānesu pasādasinehābhāvena",
  "tika-s0102t8:176_10": "thūsasamahadayatā lūkhatā, sā tattha ādaragāravākaraṇena viññāyatīti āha “asakkaccakiriyāya",
  "tika-s0102t8:176_11": "saṁsūcitalūkhabhāve”ti.",
  "tika-s0102t8:177": "Kāyacittadarathavūpasamalakkhaṇā passaddhi eva yathāvuttabodhiaṅgabhūto passaddhisambojjhaṅgo, tassa passaddhisambojjhaṅgassa evaṁ uppādo hotīti yojanā.",
  "tika-s0102t8:178_0": "Paṇītabhojanasevanatāti paṇītasappāyabhojanaseva natā. Utuiriyāpathasukhaggahaṇena",
  "tika-s0102t8:178_1": "sappāyautuiriyāpathaggahaṇaṁ daṭṭhabbaṁ. Tañhi tividhampi sappāyaṁ seviyamānaṁ kāyassa",
  "tika-s0102t8:178_2": "kallatāpādanavasena cittassa kallataṁ āvahantaṁ duvidhāyapi passaddhiyā kāraṇaṁ hoti.",
  "tika-s0102t8:178_3": "Ahetukaṁ sattesu labbhamānaṁ sukhadukkhanti ayameko anto, issarādivisamahetukanti",
  "tika-s0102t8:178_4": "pana ayaṁ dutiyo. Ete ubho ante anupagamma yathāsakaṁ kammunā hotīti ayaṁ majjhimā",
  "tika-s0102t8:178_5": "paṭipatti. Majjhatto payogo yassa so majjhattapayogo, tassa bhāvo majjhattapayogatā.",
  "tika-s0102t8:178_6": "Ayañhi pahāya sāraddhakāyataṁ passaddhakāyatāya kāraṇaṁ hontī passaddhidvayaṁ āvahati,",
  "tika-s0102t8:178_7": "eteneva sāraddhakāyapuggalaparivajjanapassaddhakāyapuggalasevanānaṁ tadāvahanatā",
  "tika-s0102t8:178_8": "saṁvaṇṇitāti daṭṭhabbaṁ.",
  "tika-s0102t8:179_0": "Yathāsamāhitākārasallakkhaṇavasena gayhamāno purimuppanno samatho eva samathanimittaṁ.",
  "tika-s0102t8:179_1": "Nānārammaṇe paribbhamanena vividhaṁ aggaṁ etassāti byaggo, vikkhepo. Tathā hi so",
  "tika-s0102t8:179_2": "anavaṭṭhānaraso, bhantatāpaccupaṭṭhāno ca vutto, ekaggatābhāvato byaggapaṭipakkhoti",
  "tika-s0102t8:179_3": "abyaggo, samādhi. So eva nimittanti pubbe viya vattabbaṁ. Tenāha “avikkhepaṭṭhena",
  "tika-s0102t8:179_4": "ca abyagganimitta”nti.",
  "tika-s0102t8:180": "Vatthuvisadakiriyā, indriyasamattapaṭipādanā ca paññāvahā vuttā, samādhānāvahāpi tā honti samādhānāvahabhāveneva paññāvahabhāvatoti vuttaṁ “vatthuvisada…pe… veditabbā”ti.",
  "tika-s0102t8:181_0": "Karaṇabhāvanākosallānaṁ avinābhāvato, rakkhanakosallassa ca taṁmūlakattā “nimittakusalatā",
  "tika-s0102t8:181_1": "nāma kasiṇanimittassa uggahaṇakusalatā” icceva vuttaṁ. Kasiṇanimittassāti ca nidassanamattaṁ",
  "tika-s0102t8:181_2": "daṭṭhabbaṁ. Asubhanimittassāpi hi yassa kassaci jhānuppattinimittassa uggahaṇakosallaṁ",
  "tika-s0102t8:181_3": "nimittakusalatā evāti. Atisithilavīriyatādīhīti ādi-saddena paññāpayogamandataṁ,",
  "tika-s0102t8:181_4": "pamodavekallañca saṅgaṇhāti. Tassa paggaṇhananti tassa līnassa cittassa dhammavicayasambojjhaṅgādisamuṭṭhāpanena",
  "tika-s0102t8:181_5": "layāpattito samuddharaṇaṁ. Vuttañhetaṁ bhagavatā –",
  "tika-s0102t8:182_0": "“Yasmiñca kho, bhikkhave, samaye līnaṁ cittaṁ hoti, kālo tasmiṁ samaye dhammavicayasambojjhaṅgassa",
  "tika-s0102t8:182_1": "bhāvanāya, kālo vīriyasambojjhaṅgassa bhāvanāya, kālo pītisambojjhaṅgassa bhāvanāya.",
  "tika-s0102t8:182_2": "Taṁ kissa hetu? Līnaṁ, bhikkhave, cittaṁ taṁ etehi dhammehi susamuṭṭhāpayaṁ hoti.",
  "tika-s0102t8:182_3": "Seyyathāpi, bhikkhave, puriso parittaṁ aggiṁ ujjālitukāmo assa, so tattha sukkhāni",
  "tika-s0102t8:182_4": "ceva tiṇāni pakkhipeyya, sukkhāni gomayāni pakkhipeyya, sukkhāni kaṭṭhāni pakkhipeyya,",
  "tika-s0102t8:182_5": "mukhavātañca dadeyya, na ca paṁsukena okireyya, bhabbo nu kho so puriso parittaṁ",
  "tika-s0102t8:182_6": "aggiṁ ujjālitunti. Evaṁ bhante”ti.",
  "tika-s0102t8:183_0": "Ettha ca yathāsakaṁ āhāravasena dhammavicayasambojjhaṅgādīnaṁ bhāvanāsamuṭṭhāpanāti",
  "tika-s0102t8:183_1": "veditabbā, sā anantaraṁ vibhāvitā eva. Āraddhavīriyatādīhīti ādi-saddena paññāpayogabalavataṁ,",
  "tika-s0102t8:183_2": "pamodubbilāvanañca saṅgaṇhāti. Tassa niggaṇhananti tassa uddhatassa cittassa samādhisambojjhaṅgādisamuṭṭhāpanena",
  "tika-s0102t8:183_3": "uddhatāpattito nisedhanaṁ. Vuttampi cetaṁ bhagavatā –",
  "tika-s0102t8:184_0": "“Yasmiñca kho, bhikkhave, samaye uddhataṁ cittaṁ hoti, kālo tasmiṁ samaye passaddhisambojjhaṅgassa",
  "tika-s0102t8:184_1": "bhāvanāya, kālo samādhisambojjhaṅgassa bhāvanāya, kālo upekkhāsambojjhaṅgassa bhāvanāya.",
  "tika-s0102t8:184_2": "Taṁ kissa hetu? Uddhataṁ, bhikkhave, cittaṁ taṁ etehi dhammehi suvūpasamayaṁ hoti.",
  "tika-s0102t8:184_3": "Seyyathāpi, bhikkhave, puriso mahantaṁ aggikkhandhaṁ nibbāpetukāmo assa, so tattha",
  "tika-s0102t8:184_4": "allāni ceva tiṇāni…pe… paṁsukena ca okireyya, bhabbo nu kho so puriso mahantaṁ aggikkhandhaṁ",
  "tika-s0102t8:184_5": "nibbāpetunti. Evaṁ bhante”ti.",
  "tika-s0102t8:185_0": "Etthāpi yathāsakaṁ āhāravasena passaddhisambojjhaṅgādīnaṁ bhāvanāsamuṭṭhāpanāti veditabbā,",
  "tika-s0102t8:185_1": "tattha passaddhisambojjhaṅgassa bhāvanā vuttā eva. Samādhisambojjhaṅgassa anantaraṁ",
  "tika-s0102t8:185_2": "vakkhati. Paññāpayogamandatāyāti paññābyāpārassa appabhāvena. Yathā hi dānaṁ alobhapadhānaṁ,",
  "tika-s0102t8:185_3": "sīlaṁ adosapadhānaṁ, evaṁ bhāvanā amohapadhānā. Tattha yadā paññā na balavatī hoti,",
  "tika-s0102t8:185_4": "tadā bhāvanā pubbenāparaṁ visesāvahā na hoti, anabhisaṅkhato viya āhāro purisassa",
  "tika-s0102t8:185_5": "yogino cittassa abhiruciṁ na janeti, tena taṁ nirassādaṁ hoti, tathā bhāvanāya sammadeva",
  "tika-s0102t8:185_6": "avīthipaṭipattiyā upasamasukhaṁ na vindati, tenāpi cittaṁ nirassādaṁ hoti. Tena vuttaṁ",
  "tika-s0102t8:185_7": "“paññāpayoga…pe… nirassādaṁ hotī”ti. Tassa saṁveguppādanaṁ, pasāduppādanañca tikicchananti",
  "tika-s0102t8:185_8": "taṁ dassento “aṭṭha saṁvegavatthūnī”tiādimāha. Tattha jātijarābyādhimaraṇāni yathārahaṁ",
  "tika-s0102t8:185_9": "sugatiyaṁ, duggatiyañca hontīti tadaññameva pañcavidhabandhanādikhuppipāsādi aññamaññaṁ",
  "tika-s0102t8:185_10": "vibādhanādihetukaṁ apāyadukkhaṁ daṭṭhabbaṁ, tayidaṁ sabbaṁ tesaṁ tesaṁ sattānaṁ paccuppannabhavanissitaṁ",
  "tika-s0102t8:185_11": "gahitanti atīte anāgate ca kāle vaṭṭamūlakadukkhāni visuṁ gahitāni. Ye pana sattā",
  "tika-s0102t8:185_12": "āhārūpajīvino, tattha ca uṭṭhānaphalūpajīvino, tesaṁ aññehi asādhāraṇaṁ jīvikādukkhaṁ",
  "tika-s0102t8:185_13": "aṭṭhamaṁ saṁvegavatthu gahitanti daṭṭhabbaṁ. Ayaṁ vuccati samaye sampahaṁsanāti ayaṁ",
  "tika-s0102t8:185_14": "bhāvanācittassa sampahaṁsitabbasamaye vuttanayena saṁvegajananavasena ceva pasāduppādanavasena",
  "tika-s0102t8:185_15": "ca sammadeva pahaṁsanā, saṁvegajananapubbakapasāduppādanena tosanāti attho.",
  "tika-s0102t8:186_0": "Sammāpaṭipattiṁ āgammāti līnuddhaccavirahena, samathavīthipaṭipattiyā ca sammā avisamaṁ",
  "tika-s0102t8:186_1": "sammadeva bhāvanāpaṭipattiṁ āgamma. “Alīna”ntiādīsu kosajjapakkhikānaṁ dhammānaṁ",
  "tika-s0102t8:186_2": "anadhimattatāya alīnaṁ, uddhaccapakkhikānaṁ anadhimattatāya anuddhataṁ, paññāpayogasampattiyā,",
  "tika-s0102t8:186_3": "upasamasukhādhigamena ca anirassādaṁ, tato eva ārammaṇe samappavattaṁsamathavīthipaṭipannaṁ.",
  "tika-s0102t8:186_4": "Tattha alīnatāya paggahe, anuddhatatāya niggahe, anirassādatāya sampahaṁsane na byāpāraṁ",
  "tika-s0102t8:186_5": "āpajjati. Alīnānuddhatatā hi ārammaṇe samappavattaṁ, anirassādatāya samathavīthipaṭipannaṁ,",
  "tika-s0102t8:186_6": "samappavattiyā vā alīnaṁ anuddhataṁ. Samathavīthipaṭipattiyā anirassādanti daṭṭhabbaṁ.",
  "tika-s0102t8:186_7": "Ayaṁ vuccati samaye ajjhupekkhanatāti ayaṁ ajjhupekkhitabbasamaye bhāvanācittassa",
  "tika-s0102t8:186_8": "paggahaniggahasampahaṁsanesu abyāvaṭatāsaṅkhātaṁ paṭipakkhaṁ abhibhuyya pekkhanā",
  "tika-s0102t8:186_9": "vuccati. Paṭipakkhavikkhambhanato, vipassanāya adhiṭṭhānabhāvūpagamanato ca upacārajjhānampi",
  "tika-s0102t8:186_10": "samādhāna kiccanipphattiyā puggalassa samāhitabhāvasādhanaṁ evāti tattha samadhurabhāvenāha",
  "tika-s0102t8:186_11": "“upacāraṁ vā appanaṁ vā”ti.",
  "tika-s0102t8:187_0": "Upekkhāsambojjhaṅgaṭṭhānīyā dhammāti ettha yaṁ vattabbaṁ, taṁ heṭṭhā vuttanayānusārena",
  "tika-s0102t8:187_1": "veditabbaṁ. Anurodhavirodhavippahānavasena majjhattabhāvo upekkhāsambojjhaṅgassa",
  "tika-s0102t8:187_2": "kāraṇaṁ tasmiṁ sati sijjhanato, asati ca asijjhanato. So ca majjhattabhāvo visayavasena",
  "tika-s0102t8:187_3": "duvidhoti āha “sattamajjhattatā saṅkhāramajjhattatā”ti. Tadubhaye ca virujjhanaṁ",
  "tika-s0102t8:187_4": "passaddhisambojjhaṅgabhāvanāya eva dūrīkatanti anurujjhanasseva pahānavidhiṁ dassetuṁ",
  "tika-s0102t8:187_5": "“sattamajjhattatā”tiādi vuttaṁ. Tenāha “sattasaṅkhārakelāyanapuggalaparivajjanatā”ti.",
  "tika-s0102t8:187_6": "Upekkhāya hi visesato rāgo paṭipakkho. Tathā cāha “upekkhā rāgabahulassa visuddhimaggo”ti.",
  "tika-s0102t8:187_7": "Dvīhākārehīti kammassakatāpaccavekkhaṇaṁ, attasuññatāpaccavekkhaṇanti imehi dvīhi",
  "tika-s0102t8:187_8": "kāraṇehi. Dvīhevāti avadhāraṇaṁ saṅkhyāsamānatādassanatthaṁ. Saṅkhyā evettha samānā,",
  "tika-s0102t8:187_9": "na saṅkhyeyyaṁ sabbathā samānanti. Assāmikabhāvo anattaniyatā. Sati hi attani tassa",
  "tika-s0102t8:187_10": "kiñcanabhāvena cīvaraṁ, aññaṁ vā kiñci attaniyaṁ nāma siyā, so pana koci natthevāti",
  "tika-s0102t8:187_11": "adhippāyo. Anaddhaniyanti na addhānakkhamaṁ na ciraṭṭhāyi, ittaraṁ aniccanti attho.",
  "tika-s0102t8:187_12": "Tāvakālikanti tasseva vevacanaṁ.",
  "tika-s0102t8:188": "Mamāyatīti mamattaṁ karoti “mamā”ti taṇhāya pariggayha tiṭṭhati.",
  "tika-s0102t8:189": "Mamāyantāti mānaṁ dabbaṁ karontā.",
  "tika-s0102t8:190": "Ayaṁ satipaṭṭhānadesanā pubbabhāgamaggavasena desitāti pubbabhāgiyabojjhaṅge sandhāyāha “bojjhaṅgapariggāhikā sati dukkhasacca”nti. Sesaṁ vuttanayattā suviññeyyameva.",
  "tika-s0102t8:191": "Bojjhaṅgapabbavaṇṇanā niṭṭhitā.",
  "tika-s0102t8:192": "Paṭhamabhāṇavāravaṇṇanā niṭṭhitā.",
  "tika-s0102t8:193": "Catusaccapabbavaṇṇanā",
  "tika-s0102t8:194_0": "386.Yathāsabhāvatoti aviparītasabhāvato. Bādhanakkhaṇato yo yo vā sabhāvo yathāsabhāvo,",
  "tika-s0102t8:194_1": "tato, ruppanādi kakkhaḷādisabhāvatoti attho. Janikaṁ samuṭṭhāpikanti pavattalakkhaṇassa",
  "tika-s0102t8:194_2": "dukkhassa janikaṁ nimittalakkhaṇassa samuṭṭhāpikaṁ. Purimataṇhanti yathāpariggahitassa",
  "tika-s0102t8:194_3": "dukkhassa nibbattito puretaraṁ siddhaṁ taṇhaṁ. Siddhe hi kāraṇe tassa phaluppatti.",
  "tika-s0102t8:194_4": "Ayaṁ dukkhasamudayoti pajānātīti yojanā. Ayaṁ dukkhanirodhoti etthāpi eseva nayo.",
  "tika-s0102t8:194_5": "Ubhinnaṁ appavattinti dukkhaṁ, samudayo cāti dvinnaṁ appavattinimittaṁ, tadubhayaṁ",
  "tika-s0102t8:194_6": "na pavatti etāyāti appavatti, asaṅkhatā dhātu. Dukkhaṁ dukkhasaccaṁ parijānāti pariññābhisamayavasena",
  "tika-s0102t8:194_7": "paricchindatīti dukkhaparijānano, ariyamaggo, taṁ dukkhaparijānanaṁ. Sesapadadvayepi",
  "tika-s0102t8:194_8": "iminā nayena attho veditabbo.",
  "tika-s0102t8:195": "Dukkhasaccaniddesavaṇṇanā",
  "tika-s0102t8:196_0": "388.Evaṁ vuttāti evaṁ uddesavasena vuttā. Sabbasattānaṁ pariyādānavacanaṁ byāpanicchāvasena",
  "tika-s0102t8:196_1": "āmeḍitaniddesabhāvato. Sattanikāyeti sattānaṁ nikāye, sattaghaṭe sattasamūheti attho.",
  "tika-s0102t8:196_2": "Devamanussādibhedāsu hi gatīsu bhummadevādikhattiyādihatthiādikhuppipāsikāditaṁtaṁjātivisiṭṭho",
  "tika-s0102t8:196_3": "sattasamūho sattanikāyo. Nippariyāyato khandhānaṁ paṭhamābhinibbatti jātīti katvā",
  "tika-s0102t8:196_4": "“jananaṁ jātī”ti vatvā svāyaṁ uppādavikāro aparinipphanno yesu khandhesu icchitabbo,",
  "tika-s0102t8:196_5": "te teneva saddhiṁ dassetuṁ “savikārāna”ntiādi vuttaṁ. Savikārānanti uppādasaṅkhātena",
  "tika-s0102t8:196_6": "vikārena savikārānaṁ. Jātiādīni hi tīṇi lakkhaṇāni dhammānaṁ vikāravisesāti. “Upasaggamaṇḍitavevacana”nti",
  "tika-s0102t8:196_7": "iminā kevalaṁ upasaggena padavaḍḍhanaṁ katanti dasseti. Anupaviṭṭhākārenāti aṇḍakosaṁ,",
  "tika-s0102t8:196_8": "vatthikosañca ogāhanākārena. Nibbattisaṅkhātenāti āyatanānaṁ pāripūrisaṁsiddhisaṅkhātena.",
  "tika-s0102t8:197_0": "Atha vā jananaṁ jātīti aparipuṇṇāyatanaṁ jātimāha. Sañjātīti sampuṇṇāyatanaṁ. Sampuṇṇā",
  "tika-s0102t8:197_1": "hi jāti sañjāti. Okkamanaṭṭhena okkantīti aṇḍajajalābujavasena jāti. Te hi aṇḍakosaṁ,",
  "tika-s0102t8:197_2": "vatthikosañca okkamantā pavisantā viya paṭisandhiṁ gaṇhanti. Abhinibbattanaṭṭhena",
  "tika-s0102t8:197_3": "abhinibbattīti saṁsedajaopapātikavasena. Te hi pākaṭā eva hutvā nibbattanti. Abhibyattā",
  "tika-s0102t8:197_4": "nibbatti abhinibbatti. “Jananaṁ jātī”tiādi āyatanavasena, yonivasena ca dvīhi dvīhi",
  "tika-s0102t8:197_5": "padehi sabbasatte pariyādiyitvā jātiṁ dassetuṁ vuttaṁ. “Tesaṁ tesaṁ sattānaṁ…pe…",
  "tika-s0102t8:197_6": "abhinibbattī”ti sattavasena vuttattā sammutikathā. Pātubhāvoti ettha iti-saddo ādiattho,",
  "tika-s0102t8:197_7": "pakārattho vā, tena “āyatanānaṁ paṭilābho”ti imassa padassa saṅgaho daṭṭhabbo. Ayampi",
  "tika-s0102t8:197_8": "hi paramatthakathāti. Ekavokārabhavādīsūti ekacatupañcavokārabhavesu. Tasmiṁ khandhānaṁ",
  "tika-s0102t8:197_9": "pātubhāve sati. Āyatanānaṁ paṭilābhoti ekacatuvokārabhavesu dvinnaṁ dvinnaṁ āyatanānaṁ",
  "tika-s0102t8:197_10": "vasena, sesesu rūpadhātuyaṁ paṭisandhikkhaṇe uppajjamānānaṁ pañcannaṁ, kāmadhātuyaṁ",
  "tika-s0102t8:197_11": "vikalāvikalindriyānaṁ vasena sattannaṁ, navannaṁ, dasannaṁ, punadasannaṁ, ekādasannañca",
  "tika-s0102t8:197_12": "āyatanānaṁ vasena saṅgaho daṭṭhabbo. Pātubhavantāneva, na kutoci āgatāni. Paṭiladdhāni",
  "tika-s0102t8:197_13": "nāma honti sattasantānassa tassa saṁvijjamānattā. Āyatanānaṁ paṭilābhoti vā āyatanānaṁ",
  "tika-s0102t8:197_14": "attalābho veditabbo.",
  "tika-s0102t8:198_0": "389.Sabhāvaniddesoti sarūpaniddeso. Sarūpañhetaṁ jiṇṇatāya, yadidaṁ “jarā”ti, “vayohānīti",
  "tika-s0102t8:198_1": "vā. Jīraṇameva jīraṇatā, jīrantassa vā ākāro tā-saddena vuttoti āha “ākārabhāvaniddeso”ti.",
  "tika-s0102t8:198_2": "Khaṇḍitadantā khaṇḍitā nāma uttarapadalopena. Yassa vikārassa vasena satto “khaṇḍito”ti",
  "tika-s0102t8:198_3": "vuccati, taṁ khaṇḍiccaṁ. Tathā palitāni assa santīti “palito”ti vuccati, taṁ pāliccaṁ.",
  "tika-s0102t8:198_4": "Valittacatāya vā vali taco assāti valittaco.",
  "tika-s0102t8:199": "Phalūpacārenāti phalavohārena.",
  "tika-s0102t8:200_0": "390. Cavanameva cavanatā, cavantassa vā ākāro tā-saddena vutto. Khandhā bhijjantīti",
  "tika-s0102t8:200_1": "ekabhavapariyāpannassa khandhasantānassa pariyosānabhūtā khandhā bhijjanti, teneva",
  "tika-s0102t8:200_2": "bhedena nirodhanaṁ adassanaṁ gacchanti, tasmā bhedo antaradhānaṁ maraṇaṁ. Maccumaraṇanti",
  "tika-s0102t8:200_3": "maccusaṅkhātaṁ ekabhavapariyāpannajīvitindriyupacchedabhūtaṁ maraṇaṁ. Tenāha “na",
  "tika-s0102t8:200_4": "khaṇikamaraṇa”nti. “Maccu maraṇa”nti samāsaṁ akatvā yo “maccū”ti vuccati bhedo, yañca",
  "tika-s0102t8:200_5": "maraṇaṁ pāṇacāgo, idaṁ vuccati maraṇanti visuṁ sambandho na na yujjati. Kālakiriyāti",
  "tika-s0102t8:200_6": "maraṇakālo, anatikkamanīyattā visesena “kālo”ti vuttoti tassa kiriyā, atthato cutikhandhānaṁ",
  "tika-s0102t8:200_7": "bhedappattiyeva, kālassa vā antakassa kiriyāti yā loke vuccati, sā cuti, maraṇanti",
  "tika-s0102t8:200_8": "attho. Ayaṁ sabbāpi sammutikathāva “yaṁ tesaṁ tesaṁ sattāna”ntiādinā sattavasena",
  "tika-s0102t8:200_9": "vuttattā. Ayaṁ paramatthakathā paramatthato labbhamānānaṁ ruppanādisabhāvānaṁ dhammānaṁ",
  "tika-s0102t8:200_10": "vinassanajotanābhāvato.",
  "tika-s0102t8:201_0": "Attāti bhavati ettha cittanti attabhāvo, khandhasamūho, tassa nikkhepo nikkhipanaṁ,",
  "tika-s0102t8:201_1": "pātanaṁ vināsoti attho. Aṭṭhakathāyaṁpana “maraṇaṁ pattassā”tiādinā nikkhepahetutāya",
  "tika-s0102t8:201_2": "patanaṁ “nikkhepo”ti phalūpacārena vuttanti dasseti. “Khandhānaṁ bhedo”ti pabandhavasena",
  "tika-s0102t8:201_3": "pavattamānassa dhammasamūhassa vināsajotanāti ekadesato paramatthakathā, “jīvitindriyassa",
  "tika-s0102t8:201_4": "upacchedo”ti panettha na koci vohāraleso pīti āha “jīvitindriyassa upacchedo pana",
  "tika-s0102t8:201_5": "sabbākārato paramatthato maraṇa”nti. Evaṁ santepi yassa khandhabhedassa pavattattā",
  "tika-s0102t8:201_6": "“tisso mato, phusso mato”ti vohāro hoti, so bhedo khandhappabandhassa anupacchinnatāya",
  "tika-s0102t8:201_7": "“sammutimaraṇa”nti vattabbataṁ arahatīti āha “etadeva sammutimaraṇantipi vuccatī”ti.",
  "tika-s0102t8:201_8": "Tenāha “jīvitindriyupacchedameva hī”tiādi. Sabbaso pabandhasamucchedo hi samucchedamaraṇanti.",
  "tika-s0102t8:202_0": "391.Byasanenāti anatthena. “Dhammapaṭisambhidā”tiādīsu viya dhamma-saddo hetupariyāyoti",
  "tika-s0102t8:202_1": "āha “dukkhakāraṇenā”ti. Socananti lakkhitabbatāya socanalakkhaṇo. Socitassa socanakassa",
  "tika-s0102t8:202_2": "puggalassa, cittassa vā bhāvo socitabhāvo. Abbhantareti attabhāvassa anto. Attano",
  "tika-s0102t8:202_3": "lūkhasabhāvatāya sosento. Thāmagamanena samantato sosanavasena parisosento.",
  "tika-s0102t8:203_0": "392.“Ādissa ādissa devanti paridevanti etenāti ādevo”ti ādevana-saddaṁ katvā assumocanādivikāraṁ",
  "tika-s0102t8:203_1": "āpajjantānaṁ tabbikārāpattiyā so saddo kāraṇabhāvena vutto. Taṁtaṁ vaṇṇanti taṁ taṁ",
  "tika-s0102t8:203_2": "guṇaṁ. Tassevāti ādevaparidevasseva. Bhāvaniddesāti “ādevitattaṁ paridevitatta”nti bhāvaniddesā.",
  "tika-s0102t8:204_0": "393. Nissayabhūto kāyo etassa atthīti kāyikaṁ. Tenāha “kāyapasādavatthuka”nti. Dukkaraṁ",
  "tika-s0102t8:204_1": "khamanaṁ etassāti dukkhamanaṁ, so eva attho sabhāvoti dukkhamanaṭṭho, tena. Sātavidhuratāya asātaṁ.",
  "tika-s0102t8:205": "394. Cetasi bhavanti cetasikaṁ, taṁ pana yasmā cittena samaṁ pakārehi yuttaṁ, tasmā āha “cittasampayutta”nti.",
  "tika-s0102t8:206_0": "395. Sabbavisayapaṭipattinivāraṇavasena samantato sīdanaṁ saṁsīdanaṁ. Uṭṭhātumpi",
  "tika-s0102t8:206_1": "asakkuṇeyyatākaraṇavasena atibalavaṁ, virūpaṁ vā sīdanaṁ visīdanaṁ. Cittakilamathoti",
  "tika-s0102t8:206_2": "visīdanākārena cittassa parikhedo. Upāyāso, sayaṁ na dukkho dosattā, saṅkhārakkhandhapariyāpannadhammantarattā",
  "tika-s0102t8:206_3": "vā. Ye pana domanassameva “upāyāso”ti vadeyyuṁ, te “upāyāso tīhi khandhehi ekenāyatanena",
  "tika-s0102t8:206_4": "ekāya dhātuyā sampayutto, ekena khandhena ekenāyatanena ekāya dhātuyā kehici sampayutto”ti.",
  "tika-s0102t8:206_5": "Imāya pāḷiyā paṭikkhipitabbā. Upa-saddo bhusatthoti āha “balavataraṁ āyāso upāyāso”ti.",
  "tika-s0102t8:206_6": "Dhammamattatādīpano bhāvaniddeso dhammato aññassa kattuabhāvajotano, asati ca kattari",
  "tika-s0102t8:206_7": "tena kattabbassa, pariggahetabbassa ca abhāvo evāti āha “attattaniyābhāvadīpakābhāvaniddesā”ti.",
  "tika-s0102t8:207_0": "398.Jātidhammānanti ettha dhamma-saddo pakatipariyāyoti āha “jātisabhāvāna”nti, jāyanapakatikānanti",
  "tika-s0102t8:207_1": "vuttaṁ hoti. Maggabhāvanāya maggabhāvanicchāhetukatā icchitabbāti tādisaṁ icchaṁ",
  "tika-s0102t8:207_2": "nivattento “vinā maggabhāvana”nti āha. Aparo nayo na kho panetanti yametaṁ “aho vata",
  "tika-s0102t8:207_3": "mayaṁ na jātidhammā assāma, na ca vata no jāti āgaccheyyā”ti evaṁ pahīnasamudayesu",
  "tika-s0102t8:207_4": "ariyesu vijjamānaṁ ajātidhammattaṁ, parinibbutesu ca vijjamānaṁ jātiyā anāgamanaṁ",
  "tika-s0102t8:207_5": "icchitaṁ, taṁ icchantassāpi maggabhāvanāya vinā appattabbato, anicchantassāpi bhāvanāya",
  "tika-s0102t8:207_6": "pattabbato na icchāya pattabbaṁ nāma hotīti evamettha attho daṭṭhabbo. Vakkhamānatthasampiṇḍanattho",
  "tika-s0102t8:207_7": "pi-saddoti āha “upari sesāni upādāya pi-kāro”ti. Yanti hetuatthe karaṇe paccattavacananti",
  "tika-s0102t8:207_8": "āha “yenapi dhammenā”ti. Hetuattho hi ayaṁ dhamma-saddo, alabbhaneyyabhāvo ettha",
  "tika-s0102t8:207_9": "hetu veditabbo. Tanti vā icchitassa vatthuno alabbhanaṁ, evamettha “yampīti yenapī”ti",
  "tika-s0102t8:207_10": "vibhattivipallāsena attho vutto. Yadā pana yaṁ-saddo “iccha”nti etaṁ apekkhati, tadā",
  "tika-s0102t8:207_11": "alābhavisiṭṭhā icchā vuttā hoti. Yadā pana “na labhatī”ti etaṁ apekkhati, tadā icchāvisiṭṭho",
  "tika-s0102t8:207_12": "alābho vutto hoti, so pana atthato añño dhammo natthi, tathāpi alabbhaneyyavatthugatā",
  "tika-s0102t8:207_13": "icchāva vuttā hoti. Sabbatthāti “jarādhammāna”ntiādinā āgatesu sabbavāresu.",
  "tika-s0102t8:208": "Samudayasaccaniddesavaṇṇanā",
  "tika-s0102t8:209_0": "400.Punabbhavakaraṇaṁ punobbhavo uttarapadalopaṁ katvā mano-saddassa viya purimapadassa",
  "tika-s0102t8:209_1": "o-kārantatā daṭṭhabbā. Atha vā sīlanaṭṭhena ika-saddena gamitatthattā kiriyāvācakassa",
  "tika-s0102t8:209_2": "saddassa adassanaṁ daṭṭhabbaṁ yathā “asūpabhakkhanasīlo asūpiko”ti. Sammohavinodaniyaṁ",
  "tika-s0102t8:209_3": "pana “punabbhavaṁ deti, punabbhavāya saṁvattati, punappunaṁ bhave nibbattetīti ponobbhavikā”ti",
  "tika-s0102t8:209_4": "attho vutto so “taddhitā” iti bahuvacananiddesato, vicittattā vā taddhitavuttiyā,",
  "tika-s0102t8:209_5": "abhidhānalakkhaṇattā vā taddhitānaṁ tesupi atthesu ponobbhavikasaddasiddhi sambhaveyyāti",
  "tika-s0102t8:209_6": "katvā vutto. Tattha kammunā sahajātā punabbhavaṁ deti, asahajātā kammasahāyabhūtā",
  "tika-s0102t8:209_7": "punabbhavāya saṁvattati, duvidhāpi punappunaṁ bhave nibbattetīti daṭṭhabbā. Nandanaṭṭhena,",
  "tika-s0102t8:209_8": "rañjanaṭṭhena ca nandīrāgo, yo ca nandīrāgo, yā ca taṇhāyanaṭṭhena taṇhā, ubhayametaṁ",
  "tika-s0102t8:209_9": "ekatthaṁ, byañjanameva nānanti taṇhā “nandīrāgena saddhiṁ atthato ekattameva gatā”ti",
  "tika-s0102t8:209_10": "vuttā. Tabbhāvattho hettha saha-saddo “sanidassanā dhammā”tiādīsu viya. Tasmā nandīrāgasahagatāti",
  "tika-s0102t8:209_11": "nandīrāgabhāvaṁ gatā sabbāsupi avatthāsu nandīrāgabhāvassa apaccakkhāya vattanatoti",
  "tika-s0102t8:209_12": "attho. Rāgasambandhena uppannassāti vuttaṁ. Rūpārūpabhavarāgassa visuṁ vuccamānattā",
  "tika-s0102t8:209_13": "kāmabhave eva bhavapatthanuppatti vuttāti veditabbā.",
  "tika-s0102t8:210_0": "Tasmiṁ tasmiṁ piyarūpe paṭhamuppattivasena “uppajjatī”ti vuttaṁ, punappunaṁ pavattivasena",
  "tika-s0102t8:210_1": "“nivisatī”ti. Pariyuṭṭhānānusayavasena vā uppattinivesā yojetabbā. Sampattiyanti",
  "tika-s0102t8:210_2": "manussasobhagge, devatte ca. Attano cakkhunti savatthukaṁ cakkhuṁ vadati, sapasādaṁ",
  "tika-s0102t8:210_3": "vā maṁsapiṇḍaṁ. Vippasannaṁ pañcapasādanti parisuddhasuppasannanīlapītalohitakaṇhaodātavaṇṇavantaṁ.",
  "tika-s0102t8:210_4": "Rajatapanāḷikaṁ viya chiddaṁ abbhantare odātattā. Pāmaṅgasuttaṁ viya ālambakaṇṇabaddhaṁ.",
  "tika-s0102t8:210_5": "Tuṅgā uccā dīghā nāsikā tuṅganāsā, evaṁ laddhavohāraṁ attano ghānaṁ. “Laddhavohārā”ti",
  "tika-s0102t8:210_6": "vā pāṭho, tasmiṁ sati tuṅgā nāsā yesaṁ te tuṅganāsā, evaṁ laddhavohārā sattā attano",
  "tika-s0102t8:210_7": "ghānanti yojanā kātabbā. Jivhaṁ…pe… maññanti vaṇṇasaṇṭhānato, kiccato ca. Kāyaṁ…pe…",
  "tika-s0102t8:210_8": "maññanti ārohapariṇāhasampattiyā. Manaṁ…pe… maññanti atītādiatthacintanasamatthaṁ.",
  "tika-s0102t8:210_9": "Attanā paṭiladdhāni ajjhattañca sarīragandhādīni, bahiddhā ca vilepanagandhādīni.",
  "tika-s0102t8:210_10": "Uppajjamānā uppajjatīti yadā uppajjamānā hoti, tadā ettha uppajjatīti sāmaññena gahitā",
  "tika-s0102t8:210_11": "uppādakiriyā lakkhaṇabhāvena vuttā, visayavisiṭṭhā ca lakkhitabbabhāvena. Na hi sāmaññavisesehi",
  "tika-s0102t8:210_12": "nānattavohāro na hotīti. Uppajjamānāti vā anicchito uppādo hetubhāvena vutto, uppajjatīti",
  "tika-s0102t8:210_13": "nicchito phalabhāvena yadi uppajjamānā hoti, ettha uppajjatīti.",
  "tika-s0102t8:211": "Nirodhasaccaniddesavaṇṇanā",
  "tika-s0102t8:212_0": "401. “Sabbāni nibbānavevacanānevā”ti vatvā tamatthaṁ pākaṭataraṁ kātuṁ “nibbānañhī”tiādi",
  "tika-s0102t8:212_1": "āraddhaṁ. Tattha āgammāti nimittaṁ katvā. Nibbānahetuko hi taṇhāya asesavirāganirodho.",
  "tika-s0102t8:212_2": "Khayagamanavasena virajjati. Appavattigamanavasena nirujjhati. Anapekkhatāya cajanavasena,",
  "tika-s0102t8:212_3": "hānivasena vā cajīyati. Puna yathā nappavattati, tathā dūra khipanavasena paṭinissajjīyati.",
  "tika-s0102t8:212_4": "Bandhanabhūtāya mocanavasena muccati. Asaṁkilesavasena na allīyati. Kasmā panetaṁ",
  "tika-s0102t8:212_5": "nibbānaṁ ekameva samānaṁ nānānāmehi vuccatīti? Paṭipakkhanānatāyāti dassento “ekameva",
  "tika-s0102t8:212_6": "hī”tiādimāha. Saṅkhatadhammavidhurasabhāvattā nibbānassa nāmānipi guṇanemittikattā",
  "tika-s0102t8:212_7": "saṅkhatadhammavidhurāneva hontīti vuttaṁ “sabbasaṅkhatānaṁ nāmapaṭipakkhavasenā”ti.",
  "tika-s0102t8:212_8": "Asesaṁ virajjati taṇhā etthāti asesavirāgoti. Esa nayo sesesupi. Ayaṁ pana viseso",
  "tika-s0102t8:212_9": "– natthi etassa uppādo, na vā etasmiṁ adhigate puggalassa uppādoti anuppādo, asaṅkhatadhammo.",
  "tika-s0102t8:212_10": "“Appavatta”ntiādīsupi iminā nayena attho veditabbo. Āyūhanaṁ samudayo, tappaṭipakkhavasena anāyūhanaṁ.",
  "tika-s0102t8:213_0": "Taṇhā appahīne sati yattha uppajjati, pahāne pana sati tattha tatthevassā abhāvo",
  "tika-s0102t8:213_1": "sudassitoti āha “tattheva abhāvaṁ dassetu”nti. Apaññattinti apaññāpanaṁ, “titta alābu",
  "tika-s0102t8:213_2": "atthī”ti vohārābhāvaṁ vā. Tittaalābuvalliyā appavattiṁ icchanto puriso viya ariyamaggo,",
  "tika-s0102t8:213_3": "tassa tassā appavattininnacittassa mūlacchedanaṁ viya maggassa nibbānārammaṇassa",
  "tika-s0102t8:213_4": "taṇhāya pahānaṁ, tadappavatti viya taṇhāya appavattibhūtaṁ nibbānaṁ daṭṭhabbaṁ.",
  "tika-s0102t8:214_0": "Dutiyaupamāyaṁ dakkhiṇadvāraṁ viya nibbānaṁ, coraghātakā viya maggo. Dakkhiṇadvāre",
  "tika-s0102t8:214_1": "ghātitāpi corā pacchā “aṭaviyaṁ corā ghātitā”ti vuccanti, evaṁ nibbānaṁ āgamma niruddhāpi",
  "tika-s0102t8:214_2": "taṇhā “cakkhādīsu niruddhā”ti vuccati tattha kiccakaraṇābhāvatoti daṭṭhabbaṁ. Purimā",
  "tika-s0102t8:214_3": "vā upamā maggena niruddhāya “piyarūpasātarūpesu niruddhā”ti vattabbatādassanatthaṁ",
  "tika-s0102t8:214_4": "vuttā, pacchimā nibbānaṁ āgamma niruddhāya “piyarūpasātarūpesu niruddhā”ti vattabbatādassanatthaṁ",
  "tika-s0102t8:214_5": "vuttāti ayaṁ etāsaṁ viseso.",
  "tika-s0102t8:215": "Maggasaccaniddesavaṇṇanā",
  "tika-s0102t8:216_0": "402.Aññamaggapaṭikkhepanatthanti titthiyehi parikappitassa maggassa dukkhanirodhagāminipaṭipadābhāvapaṭikkhepanatthaṁ,",
  "tika-s0102t8:216_1": "aññassa vā maggabhāvapaṭikkhepo aññamaggapaṭikkhepo, tadatthaṁ. “Aya”nti pana attano,",
  "tika-s0102t8:216_2": "tesu ca bhikkhūsu ekaccānaṁ paccakkhabhāvato āsannapaccakkhavacanaṁ. Ārakattāti niruttinayena",
  "tika-s0102t8:216_3": "ariyasaddasiddhimāha. Ariyabhāvakarattāti ariyakaraṇo ariyoti uttarapadalopena, puggalassa",
  "tika-s0102t8:216_4": "ariyabhāvakarattā ariyaṁ karotīti vā ariyo, ariyaphalapaṭilābhakarattā vā ariyaṁ",
  "tika-s0102t8:216_5": "phalaṁ labhāpeti janetīti ariyo. Purimena cettha attano kiccavasena, pacchimena phalavasena",
  "tika-s0102t8:216_6": "ariyanāmalābho vuttoti daṭṭhabbo. Catusaccapaṭivedhāvahaṁ kammaṭṭhānaṁ catusaccakammaṭṭhānaṁ,",
  "tika-s0102t8:216_7": "catusaccaṁ vā uddissa pavattaṁ bhāvanākammaṁ yogino sukhavisesānaṁ ṭhānabhūtanti",
  "tika-s0102t8:216_8": "catusaccakammaṭṭhānaṁ. Purimāni dve saccānivaṭṭaṁ pavattihetubhāvato. Pacchimāni",
  "tika-s0102t8:216_9": "vivaṭṭaṁ nivattitadadhigamupāyabhāvato. Vaṭṭe kammaṭṭhānābhiniveso sarūpato pariggahasabbhāvato.",
  "tika-s0102t8:216_10": "Vivaṭṭe natthi avisayattā, visayatte ca payojanābhāvato. Purimāni dve saccāni uggaṇhitvāti",
  "tika-s0102t8:216_11": "sambandho. Kammaṭṭhānapāḷiyā hi tadatthasallakkhaṇena vācuggatakaraṇaṁ uggaho. Tenāha",
  "tika-s0102t8:216_12": "“vācāya punappunaṁ parivattento”ti. Iṭṭhaṁ kantanti nirodhamaggesu ninnabhāvaṁ dasseti,",
  "tika-s0102t8:216_13": "na abhinandanaṁ, tanninnabhāvoyeva ca tattha kammakaraṇaṁ daṭṭhabbaṁ.",
  "tika-s0102t8:217_0": "Ekapaṭivedhenevāti ekañāṇeneva paṭivijjhanena. Paṭivedho paṭighātābhāvena visaye",
  "tika-s0102t8:217_1": "nissaṅgacārasaṅkhātaṁ nibbijjhanaṁ. Abhisamayo avirajjhitvā visayassa adhigamasaṅkhāto",
  "tika-s0102t8:217_2": "avabodho. “Idaṁ dukkhaṁ, ettakaṁ dukkhaṁ, na ito bhiyyo”ti paricchinditvā jānanameva",
  "tika-s0102t8:217_3": "vuttanayena paṭivedhoti pariññāpaṭivedho, tena. Idañca yathā tasmiṁ ñāṇe pavatte",
  "tika-s0102t8:217_4": "pacchā dukkhassa sarūpādiparicchede sammoho na hoti, tathā pavattiṁ gahetvā vuttaṁ,",
  "tika-s0102t8:217_5": "na pana maggañāṇassa “idaṁ dukkha”ntiādinā pavattanato. Pahīnassa puna appahātabbatāya",
  "tika-s0102t8:217_6": "pakaṭṭhaṁ hānaṁ cajanaṁ samucchindanaṁ, pahānameva vuttanayena paṭivedhoti pahānapaṭivedho,",
  "tika-s0102t8:217_7": "tena. Ayampi yasmiṁ kilese appahīyamāne maggabhāvanāya na bhavitabbaṁ, asati ca maggabhāvanāya",
  "tika-s0102t8:217_8": "yo uppajjeyya, tassa kilesassa paṭighātaṁ karontassa anuppattidhammataṁ āpādentassa",
  "tika-s0102t8:217_9": "ñāṇassa tathāpavattiyaṁ paṭighātābhāvena nissaṅgacāraṁ upādāya evaṁ vutto. Sacchikiriyā",
  "tika-s0102t8:217_10": "paccakkhakaraṇaṁ anussavākāraparivitakkādike muñcitvā sarūpato ārammaṇakaraṇaṁ “idaṁ",
  "tika-s0102t8:217_11": "ta”nti yathāsabhāvato gahaṇaṁ, sā eva vuttanayena paṭivedhoti sacchikiriyāpaṭivedho,",
  "tika-s0102t8:217_12": "tena. Ayaṁ panassa āvaraṇassa asamucchindanato ñāṇaṁ nirodhaṁ ālambituṁ na sakkoti,",
  "tika-s0102t8:217_13": "tassa samucchindanato taṁ sarūpato vibhāventameva pavattatīti evaṁ vutto. Bhāvanā",
  "tika-s0102t8:217_14": "uppādanā, vaḍḍhanā ca. Tattha paṭhamamagge uppādanaṭṭhena, dutiyādīsu vaḍḍhanaṭṭhena,",
  "tika-s0102t8:217_15": "ubhayatthāpi vā ubhayathāpi veditabbaṁ. Paṭhamamaggepi hi yathārahaṁ vuṭṭhānagāminiyaṁ",
  "tika-s0102t8:217_16": "pavattaṁ parijānanādiṁ vaḍḍhento pavattoti vaḍḍhanaṭṭhena bhāvanā sakkā viññātuṁ.",
  "tika-s0102t8:217_17": "Dutiyādīsupi appahīnakilesappahānato, puggalantarabhāvasādhanato ca uppādanaṭṭhena",
  "tika-s0102t8:217_18": "bhāvanā sakkā viññātuṁ, sā eva vuttanayena paṭivedhoti bhāvanāpaṭivedho, tena. Ayampi",
  "tika-s0102t8:217_19": "hi yathā ñāṇe pavatte pacchā maggadhammānaṁ sarūpaparicchede sammoho na hoti, tathā",
  "tika-s0102t8:217_20": "pavattimeva gahetvā vutto.",
  "tika-s0102t8:218_0": "Tiṭṭhantu tāva yathādhigatā maggadhammā, yathāpavattesu phaladhammesupi ayaṁ yathādhigatasaccadhammesu",
  "tika-s0102t8:218_1": "viya vigatasammohova hoti. Tenevāha “diṭṭhadhammo pattadhammo viditadhammo pariyogāḷhadhammo”ti",
  "tika-s0102t8:218_2": "yato sacassa dhammatāsañcoditā yathādhigatasaccadhammālambaniyo maggavīthito parato",
  "tika-s0102t8:218_3": "maggaphalapahīnāvasiṭṭhakilesanibbānānaṁ paccavekkhaṇā pavattanti, dukkhasaccammopi",
  "tika-s0102t8:218_4": "sakkāyadiṭṭhiādayo. Ayañca atthavaṇṇanā “pariññābhisamayenā”tiādīsupi vibhāvetabbā.",
  "tika-s0102t8:218_5": "Ekābhisamayena abhisametīti etthāha vitaṇḍavādī “ariyamaggañāṇaṁ catūsu saccesu nānābhisamayavasena",
  "tika-s0102t8:218_6": "kiccakara”nti, so abhidhamme odhisokathāya saññāpetabbo. Idāni tameva ekābhisamayaṁ",
  "tika-s0102t8:218_7": "vitthāravasena vibhāvetuṁ “evamassā”tiādi vuttaṁ. “Pubbabhāge…pe… paṭivedho hotī”ti",
  "tika-s0102t8:218_8": "kasmā vuttaṁ, nanu paṭivedho pubbabhāgiyo na hotīti? Saccametaṁ nippariyāyato, idha",
  "tika-s0102t8:218_9": "pana uggahādivasena pavatto avabodho pariyāyato tathā vutto. Paṭivedhanimittattā",
  "tika-s0102t8:218_10": "vā uggahādivasena pavattaṁ dukkhādīsu pubbabhāge ñāṇaṁ “paṭivedho”ti vuttaṁ, na paṭivijjhanasabhāvaṁ.",
  "tika-s0102t8:218_11": "Kiccatoti pubbabhāgehi dukkhādiñāṇehi kātabbakiccassa idha nipphattito, imasseva",
  "tika-s0102t8:218_12": "vā ñāṇassa dukkhādippakāsanakiccato, pariññāditoti attho. Ārammaṇapaṭivedhoti sacchikiriyāpaṭivedhamāha.",
  "tika-s0102t8:218_13": "Sāti paccavekkhaṇā. Idhāti imasmiṁ ṭhāne. Uggahādīsu vuccamānesu na vuttā anavasarattā.",
  "tika-s0102t8:218_14": "Adhigame hi sati tassā siyā avasaro.",
  "tika-s0102t8:219_0": "Taṁyeva hi anavasaraṁ dassetuṁ “imassa cā”tiādi vuttaṁ. Pubbe pariggahatoti kammaṭṭhānapariggahato",
  "tika-s0102t8:219_1": "pubbe. Uggahādivasena saccānaṁ pariggaṇhanañhi pariggaho. Tathā tāni pariggaṇhanato",
  "tika-s0102t8:219_2": "manasikāradaḷhatāya pubbabhāgiyā dukkhapariññādayo honti yevāti āha “pariggahato",
  "tika-s0102t8:219_3": "paṭṭhāya hotī”ti. Aparabhāgeti maggakkhaṇe. Duddasattāti attano pavattikkhaṇavasena",
  "tika-s0102t8:219_4": "pākaṭānipi pakatiñāṇena sabhāvarasato daṭṭhuṁ asakkuṇeyyattā. Gambhīreneva ca bhāvanāñāṇena,",
  "tika-s0102t8:219_5": "tathāpi matthakappattena ariyamaggañāṇeneva yāthāvato passitabbattā gambhīrāni. Tenāha",
  "tika-s0102t8:219_6": "“lakkhaṇapaṭivedhato pana ubhayampi gambhīra”nti. Itarāni asaṁkiliṭṭhaasaṁkilesikatāya",
  "tika-s0102t8:219_7": "accantasukhappattāya anuppattibhavatāya, anuppannapubbatāya ca pavattivasena apākaṭattā",
  "tika-s0102t8:219_8": "ca paramagambhīrattā, tathā paramagambhīrañāṇeneva passitabbatāya pakatiñāṇena daṭṭhuṁ",
  "tika-s0102t8:219_9": "na sakkuṇeyyānīti duddasāni. Tenāha “itaresaṁ panā”tiādi. Payogoti kiriyā, vāyāmo",
  "tika-s0102t8:219_10": "vā. Tassa mahantatarassa icchitabbataṁ, dukkarataratañca upamāhi dasseti “bhavaggaggahaṇattha”ntiādinā.",
  "tika-s0102t8:219_11": "Paṭivedhakkhaṇeti ariyassa maggassa catusaccasampaṭivedhakkhaṇe. Ekameva taṁ ñāṇanti",
  "tika-s0102t8:219_12": "dukkhādīsu pariññādikiccasādhanavasena ekameva taṁ maggañāṇaṁ hoti.",
  "tika-s0102t8:220_0": "Imesu tīsu ṭhānesūti imesu viramitabbatāvasena jotitesu tīsu kāmabyāpādavihiṁsāvitakkavatthūsu.",
  "tika-s0102t8:220_1": "Visuṁ visuṁ uppannassa tividhaakusalasaṅkappassa. Padapacchedatoti ettha gatamaggo",
  "tika-s0102t8:220_2": "“pada”nti vuccati, yena ca upāyena kāraṇena kāmavitakko uppajjati, so tassa gatamaggoti",
  "tika-s0102t8:220_3": "tassa pacchedo ghāto padapacchedo, tato padapacchedato. Anuppattidhammatāpādanaṁ",
  "tika-s0102t8:220_4": "anuppattisādhanaṁ, tassa vasena. Maggakiccasādhanena maggaṅgaṁ pūrayamāno ekova tividhakiccasādhano",
  "tika-s0102t8:220_5": "kusalasaṅkappo uppajjati. Tividhākusalasaṅkappasamucchedanameva hettha tividhakiccasādhanaṁ",
  "tika-s0102t8:220_6": "daṭṭhabbaṁ. Iminā nayena “imesu catūsu ṭhānesū”tiādīsupi attho veditabbo.",
  "tika-s0102t8:221_0": "Musāvādāveramaṇiādayoti ettha yasmā sikkhāpadavibhaṅge viraticetanā, sabbe sampayuttadhammā",
  "tika-s0102t8:221_1": "ca sikkhāpadānīti āgatānīti tattha padhānānaṁ viraticetanānaṁ vasena “viratiyopi",
  "tika-s0102t8:221_2": "honti cetanāyopī”ti sammohavinodaniyaṁ vuttaṁ, tasmā keci “ādi-saddena na kevalaṁ",
  "tika-s0102t8:221_3": "pisuṇavācā veramaṇiādīnaṁyeva saṅgaho, atha kho tādisānaṁ cetanānampi saṅgaho”ti",
  "tika-s0102t8:221_4": "vadanti, taṁ pubbabhāgavasena vuccamānattā yujjeyya, musāvādādīhi viramaṇakāle vā",
  "tika-s0102t8:221_5": "viratiyo, subhāsitādivācābhāsanādikāle ca cetanāyo yojetabbā, maggakkhaṇe pana viratiyova",
  "tika-s0102t8:221_6": "icchitabbā cetanānaṁ amaggaṅgattā. Ekassa ñāṇassa dukkhādiñāṇatā viya, ekāya viratiyā",
  "tika-s0102t8:221_7": "musāvādādiviratibhāvo viya ca ekāya cetanāya sammāvācādikiccattayasādhanasabhāvābhāvā",
  "tika-s0102t8:221_8": "sammāvācādibhāvāsiddhito, taṁsiddhiyaṁ aṅgattayatāsiddhito ca.",
  "tika-s0102t8:222_0": "Bhikkhussa ājīvahetukaṁ kāyavacīduccaritaṁ nāma ayoniso āhārapariyesanahetukameva",
  "tika-s0102t8:222_1": "siyāti āha “khādanīya…pe… duccarita”nti. Kāyavacīduccaritaggahaṇañca kāyavacīdvāreyeva",
  "tika-s0102t8:222_2": "ājīvapakopo, na manodvāreti dassanatthaṁ. Tenāha “imesuyeva sattasu ṭhānesū”ti.",
  "tika-s0102t8:223_0": "Anuppannānanti asamudācāravasena vā ananubhūtārammaṇavasena vā anuppannānaṁ. Aññathā",
  "tika-s0102t8:223_1": "hi anamatagge saṁsāre anuppannā pāpakā akusalā dhammā nāma na santi. Tenāha “ekasmiṁ",
  "tika-s0102t8:223_2": "bhave”tiādi. Yasmiṁ bhave ayaṁ imaṁ vīriyaṁ ārabhati, tasmiṁ ekasmiṁ bhave.Janetīti",
  "tika-s0102t8:223_3": "uppādeti. Tādisaṁ chandaṁ kurumāno evaṁ chandaṁ janeti nāma. Vāyāmaṁ karotīti payogaṁ",
  "tika-s0102t8:223_4": "parakkamaṁ karoti. Vīriyaṁpavattetīti kāyikacetasikavīriyaṁ pakārato vatteti. Vīriyena",
  "tika-s0102t8:223_5": "cittaṁ paggahitaṁ karotīti teneva sahajātavīriyena cittaṁ ukkhipento kosajjapātato",
  "tika-s0102t8:223_6": "nisedhanena paggahitaṁ karoti. Padahanaṁ pavattetīti padhānaṁ vīriyaṁ karoti. Paṭipāṭiyā",
  "tika-s0102t8:223_7": "panetāni cattāri padāni āsevanābhāvanābahulīkammasātaccakiriyāhi yojetabbāni.",
  "tika-s0102t8:224_0": "Uppannapubbānanti sadisavohārena vuttaṁ. Bhavati hi taṁsadisesu tabbohāro yathā “sā",
  "tika-s0102t8:224_1": "eva tittiri, tāni eva osadhānī”ti. Tenāha “idāni tādise”ti. Uppannānanti “anuppannā”ti",
  "tika-s0102t8:224_2": "avattabbataṁ āpannānaṁ. Pahānāyāti pajahanatthāya. Anuppannānaṁ kusalānanti ettha",
  "tika-s0102t8:224_3": "kusalāti uttarimanussadhammā adhippetā, tesañca uppādo nāma adhigamo paṭilābho, tappaṭikkhepena",
  "tika-s0102t8:224_4": "anuppādo appaṭilābhoti āha “appaṭiladdhānaṁ paṭhamajjhānādīna”nti. “Ṭhitiyā vīriyaṁ",
  "tika-s0102t8:224_5": "ārabhatī”ti vutte na khaṇaṭhiti adhippetā tadatthaṁ vīriyārabbhena payojanābhāvato,",
  "tika-s0102t8:224_6": "atha kho pabandhaṭhiti adhippetāti āha “punappunaṁ uppattipabandhavasena ṭhitattha”nti.",
  "tika-s0102t8:224_7": "Sammussanaṁ paṭipakkhadhammavasena adassanamupagamananti tappaṭikkhepena asammussanaṁ",
  "tika-s0102t8:224_8": "asammosoti āha “asammosāyāti avināsanattha”nti. Bhiyyobhāvo punappunaṁ bhavanaṁ,",
  "tika-s0102t8:224_9": "so pana uparūpari uppattīti āha “uparibhāvāyā”ti. Vepullaṁ abhiṇhappavattiyā paguṇabalavabhāvāpattīti",
  "tika-s0102t8:224_10": "vuttaṁ “vepullāyāti vipulabhāvāyā”ti, mahantabhāvāyāti attho. Bhāvanāya paripūraṇatthanti",
  "tika-s0102t8:224_11": "jhānādibhāvanāparibrūhanatthaṁ.",
  "tika-s0102t8:225": "Catūsuṭhānesūti anuppannākusalānuppādanādīsu catūsu ṭhānesu. Kiccasādhanavasenāti catubbidhassapi kiccassa ekajjhaṁ nipphādanavasena.",
  "tika-s0102t8:226_0": "Jhānāni pubbabhāgepi maggakkhaṇepi nānāti yadipi samādhiupakārakehi abhiniropanānumajjanasampiyāyanabrūhanasantasukhasabhāvehi",
  "tika-s0102t8:226_1": "vitakkādīhi sampayogabhedato bhāvanātisayappavattānaṁ catunnaṁ jhānānaṁ vasena sammāsamādhi",
  "tika-s0102t8:226_2": "vibhatto, tathāpi vāyāmo viya anuppannākusalānuppādanādicatuvāyāmakiccaṁ, sati viya",
  "tika-s0102t8:226_3": "ca asubhāsukhāniccānattesu kāyādīsu subhādisaññāppahānacatusatikiccaṁ, eko samādhi",
  "tika-s0102t8:226_4": "catujhānasamādhikiccaṁ na sādhetīti pubbabhāgepi paṭhamajjhānasamādhi eva maggakkhaṇepi,",
  "tika-s0102t8:226_5": "tathā pubbabhāgepi catutthajjhānasamādhi eva maggakkhaṇe pīti attho. Nānāmaggavasenāti",
  "tika-s0102t8:226_6": "paṭhamamaggādinānāmaggavasena jhānāni nānā. Dutiyādayopi maggā dutiyādīnaṁ jhānānaṁ.",
  "tika-s0102t8:226_7": "Ayaṁ panassāti ettha maggabhāvena catubbidhampi ekattena gahetvā “assā”ti vuttaṁ,",
  "tika-s0102t8:226_8": "assa maggassāti attho. Ayanti pana ayaṁ jhānavasena sabbasadisasabbāsadisekaccasadisatā viseso.",
  "tika-s0102t8:227_0": "Pādakajjhānaniyamena hotīti idha pādakajjhānaniyamaṁ dhuraṁ katvā vuttaṁ, yathā cettha,",
  "tika-s0102t8:227_1": "evaṁ sammohavinodaniyampi. Aṭṭhasāliniyaṁ pana vipassanāniyamo vutto sabbavādāvirodhato,",
  "tika-s0102t8:227_2": "idha pana sammasitajjhānapuggalajjhāsayavādanivattanato pādakajjhānaniyamo vutto.",
  "tika-s0102t8:227_3": "Vipassanāniyamo pana sādhāraṇattā idhāpi na paṭikkhittoti daṭṭhabbo. Aññe ca ācariyavādā",
  "tika-s0102t8:227_4": "parato vakkhamānā vibhajitabbāti yathāvuttameva tāva pādakajjhānaniyamaṁ vibhajanto",
  "tika-s0102t8:227_5": "āha “pādakajjhānaniyamena tāvā”ti. Paṭhamajjhāniko hoti, yasmā āsannapadese vuṭṭhitasamāpatti",
  "tika-s0102t8:227_6": "maggassa attano sadisabhāvaṁ karoti bhūmivaṇṇo viya godhāvaṇṇassa. Paripuṇṇāneva",
  "tika-s0102t8:227_7": "hontīti aṭṭha satta ca hontīti attho. Satta honti sammāsaṅkappassa abhāvato. Cha",
  "tika-s0102t8:227_8": "honti pītisambojjhaṅgassa abhāvato. Maggaṅgabojjhaṅgānaṁ sattachabhāvaṁ atidisati",
  "tika-s0102t8:227_9": "“esa nayo”ti. Arūpe catukkapañcakajjhānaṁ…pe… vuttaṁ aṭṭhasāliniyanti adhippāyo.",
  "tika-s0102t8:227_10": "Nanu tattha “arūpe tikacatukkajjhānaṁ uppajjatī”ti vuttaṁ, na “catukkapañcakajjhāna”nti?",
  "tika-s0102t8:227_11": "Saccametaṁ, yesu pana saṁsayo atthi, tesaṁ uppattidassanena, tena atthato “catukkapañcakajjhānaṁ",
  "tika-s0102t8:227_12": "uppajjatī”ti vuttameva hotīti evamāhāti veditabbaṁ. Samudāyañca apekkhitvā “tañca",
  "tika-s0102t8:227_13": "lokuttaraṁ, na lokiya”nti āha “avayavekattaṁ liṅgasamudāyassa visesakaṁ hotī”ti.",
  "tika-s0102t8:227_14": "Catutthajjhānameva hi tattha lokiyaṁ uppajjati, na catukkaṁ, pañcakaṁ vāti. Ettha",
  "tika-s0102t8:227_15": "kathanti pādakajjhānassa abhāvā kathaṁ daṭṭhabbanti attho. Taṁjhānikāvassa tattha",
  "tika-s0102t8:227_16": "tayo maggā uppajjanti, tajjhānikaṁpaṭhamaphalādiṁ pādakaṁ katvā uparimaggabhāvanāyāti",
  "tika-s0102t8:227_17": "adhippāyo. Tikacatukkajjhānikaṁ pana maggaṁ bhāvetvā tattha uppannassa arūpacatutthajjhānaṁ,",
  "tika-s0102t8:227_18": "tajjhānikaṁ phalañca pādakaṁ katvā uparimaggabhāvanāya aññajhānikāpi uppajjantīti,",
  "tika-s0102t8:227_19": "jhānaṅgādiniyāmikā pubbābhisaṅkhārasamāpattipādakaṁ, na sammasitabbāti phalassāpi pādakatā daṭṭhabbā.",
  "tika-s0102t8:228_0": "Keci panāti moravāpīmahādattattheraṁ sandhāyāha. Puna kecīti tipiṭakacūḷābhayattheraṁ.",
  "tika-s0102t8:228_1": "Tatiyavāre kecīti “pādakajjhānameva niyametī”ti evaṁ vādinaṁ tipiṭakacūḷanāgattherañceva",
  "tika-s0102t8:228_2": "anantaraṁ vutte dve ca there ṭhapetvā itare there sandhāya vadati.",
  "tika-s0102t8:229_0": "403. Sasantatipariyāpannānaṁ dukkhasamudayānaṁ appavattibhāvena pariggayhamāno nirodhopi",
  "tika-s0102t8:229_1": "sasantatipariyāpanno viya hotīti katvā vuttaṁ “attano vā cattāri saccānī”ti. Parassa",
  "tika-s0102t8:229_2": "vāti etthāpi eseva nayo. Tenāha bhagavā “imasmiṁyeva byāmamatte kaḷevare sasaññimhi",
  "tika-s0102t8:229_3": "samanake lokañca paññāpemi, lokasamudayañca paññāpemi, lokanirodhañca paññāpemi,",
  "tika-s0102t8:229_4": "lokanirodhagāminipaṭipadañca paññāpemī”ti kathaṁ pana ādikammiko nirodhamaggasaccāni",
  "tika-s0102t8:229_5": "pariggaṇhātīti? Anussavādisiddhamākāraṁ pariggaṇhāti. Evañca katvā lokuttarabojjhaṅge",
  "tika-s0102t8:229_6": "uddissāpi pariggaho na virujjhati. Yathāsambhavatoti sambhavānurūpaṁ, ṭhapetvā nirodhasaccaṁ",
  "tika-s0102t8:229_7": "sesasaccavasena samudayavayāti veditabbāti attho.",
  "tika-s0102t8:230": "Catusaccapabbavaṇṇanā niṭṭhitā.",
  "tika-s0102t8:231": "Dhammānupassanāvaṇṇanā niṭṭhitā.",
  "tika-s0102t8:232_0": "404. “Aṭṭhikasaṅkhalikaṁ samaṁsa”ntiādikā satta sivathikā aṭṭhikakammaṭṭhānatāya",
  "tika-s0102t8:232_1": "itarāsaṁ uddhumātakādīnaṁ sabhāvenevāti navannaṁ sivathikānaṁ appanākammaṭṭhānatā",
  "tika-s0102t8:232_2": "vuttā. Dveyevāti ānāpānaṁ, dvattiṁsākāroti imāni dveyeva. Abhinivesoti vipassanābhiniveso,",
  "tika-s0102t8:232_3": "so pana sammasaniyadhammapariggaho. Iriyāpathā, ālokitādayo ca rūpadhammānaṁ avatthāvisesamattatāya",
  "tika-s0102t8:232_4": "na sammasanupagā viññattiādayo viya. Nīvaraṇabojjhaṅgā ādito na pariggahetabbāti",
  "tika-s0102t8:232_5": "vuttaṁ “iriyāpatha…pe… na jāyatī”ti. Kesādiapadesena tadupādānadhammā viya iriyāpathādiapadesena",
  "tika-s0102t8:232_6": "tadavatthā rūpadhammā pariggayhanti, nīvaraṇādimukhena ca taṁsampayuttā, taṁnissayadhammāti",
  "tika-s0102t8:232_7": "adhippāyena mahāsivatthero ca iriyāpathādīsupi “abhiniveso jāyatī”ti avoca. “Atthi",
  "tika-s0102t8:232_8": "nu kho me”tiādi pana sabhāvato iriyāpathādīnaṁ ādikammikassa anicchitabhāvadassanaṁ.",
  "tika-s0102t8:232_9": "Apariññāpubbikā hi pariññāti.",
  "tika-s0102t8:233_0": "Kāmaṁ “idha bhikkhave bhikkhū”tiādinā uddesaniddesesu tattha tattha bhikkhuggahaṇaṁ",
  "tika-s0102t8:233_1": "kataṁ taṁpaṭipattiyā bhikkhubhāvadassanatthaṁ, desanā pana sabbasādhāraṇāti dassetuṁ",
  "tika-s0102t8:233_2": "“yo hi koci bhikkhave” icceva vuttaṁ, na bhikkhu yevāti dassento “yo hi koci bhikkhu",
  "tika-s0102t8:233_3": "vā”tiādimāha. Dassanamaggena ñātamariyādaṁ anatikkamitvā jānantī sikhāppattā aggamaggapaññā",
  "tika-s0102t8:233_4": "aññā nāma, tassa phalabhāvato aggaphalaṁ pīti āha “aññāti arahatta”nti.",
  "tika-s0102t8:234": "Appatarepi kāle sāsanassa niyyānikabhāvaṁ dassentoti yojanā. Niyyātentoti nigamento.",
  "tika-s0102t8:235": "Mahāsatipaṭṭhānasuttavaṇṇanāya līnatthappakāsanā."
}