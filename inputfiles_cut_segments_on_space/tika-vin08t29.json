{
  "tika-vin08t29:0": "29. Kathinatthāravinicchayakathā",
  "tika-vin08t29:1_0": "226. Evaṁ catupaccayabhājanavinicchayaṁ kathetvā idāni kathinavinicchayaṁ kathetumāha",
  "tika-vin08t29:1_1": "“kathinanti ettha panā”tiādi. Tattha kathinanti katamaṁ kathinaṁ? Samūhapaññatti.",
  "tika-vin08t29:1_2": "Na hi paramatthato kathinaṁ nāma eko dhammo atthi, purimavassaṁvutthā bhikkhū, anūnapañcavaggasaṅgho,",
  "tika-vin08t29:1_3": "cīvaramāso, dhammena samena uppannacīvarantiādīsu yesu nāmarūpesu samuppajjamānesu",
  "tika-vin08t29:1_4": "tesaṁ nāmarūpadhammānaṁ samūhasamavāyasaṅkhātaṁ samūhapaññattimattameva kathinaṁ.",
  "tika-vin08t29:1_5": "Ayamattho kathaṁ jānitabboti? “Tesaññeva dhammānaṁ saṅgaho samavāyo nāmaṁ nāmakammaṁ",
  "tika-vin08t29:1_6": "nāmadheyyaṁ nirutti byañjanaṁ abhilāpo, yadidaṁ kathina”nti parivārapāḷiyaṁ āgatattā",
  "tika-vin08t29:1_7": "ca, “tesaññeva dhammānanti yesu rūpādidhammesu sati kathinaṁ nāma hoti, tesaṁ samodhānaṁ",
  "tika-vin08t29:1_8": "missībhāvo. Nāmaṁ nāmakammantiādinā pana ‘kathina’nti idaṁ bahūsu dhammesu nāmamattaṁ,",
  "tika-vin08t29:1_9": "na paramatthato eko dhammo atthīti dassetī”ti aṭṭhakathāyaṁ āgatattā ca, “yesu rūpādidhammesūti",
  "tika-vin08t29:1_10": "purimavassaṁvutthā bhikkhū, pañcahi anūno saṅgho, cīvaramāso, dhammena samena samuppannaṁ",
  "tika-vin08t29:1_11": "cīvaranti evamādīsu yesu rūpārūpadhammesu. Satīti santesu. Missībhāvoti saṁsaggatā",
  "tika-vin08t29:1_12": "samūhapaññattimattaṁ. Tenāha na paramatthato eko dhammo atthīti dassetī”ti vimativinodaniyaṁ",
  "tika-vin08t29:1_13": "āgatattā ca jānitabboti.",
  "tika-vin08t29:2_0": "Kenaṭṭhena kathinanti? Thiraṭṭhena. Kasmā thiranti? Anāmantacāraasamādānacāragaṇabhojanayāvadatthacīvarayocatatthacīvaruppādasaṅkhāte",
  "tika-vin08t29:2_1": "pañcānisaṁse antokaraṇasamatthatāya. Vuttañhi sāratthadīpaniyaṁ “pañcānisaṁse antokaraṇasamatthatāya",
  "tika-vin08t29:2_2": "thiranti attho”ti, tathā vimativinodaniyaṁ vajirabuddhiṭīkāyañca. Atha vā kenaṭṭhena",
  "tika-vin08t29:2_3": "kathinanti? Saṅgaṇhanaṭṭhena. Kathaṁ saṅgaṇhātīti? Pañcānisaṁse aññattha gantuṁ adatvā",
  "tika-vin08t29:2_4": "saṅgaṇhāti saṅkhipitvā gaṇhāti. Vuttañhi vinayatthamañjūsāyaṁ “pañcānisaṁse aññattha",
  "tika-vin08t29:2_5": "gantuṁ adatvā saṅgaṇhanaṭṭhena kathina”nti.",
  "tika-vin08t29:3_0": "Kathina-saddo kāya dhātuyā kena paccayena sijjhatīti? Ṭīkācariyā dhātupaccaye acintetvā",
  "tika-vin08t29:3_1": "anipphannapāṭipadikavaseneva vaṇṇenti, tasmā ayaṁ saddo ruḷhīsuddhanāmabhūto anipphannapāṭipadikasaddoti",
  "tika-vin08t29:3_2": "vuccati. Kathaṁ viññāyatīti ce? Tīsupi vinayaṭīkāsu “thiranti attho” icceva vaṇṇitattā.",
  "tika-vin08t29:3_3": "Pañcānisaṁse antokaraṇasamatthatāyāti pana thiratā cassa hetupadameva. Atha vā kathina-saddo",
  "tika-vin08t29:3_4": "kathadhātuyā inapaccayena sijjhati. Kathaṁ? Katha saṅgahaṇetimassa laddhadhātusaññādissa",
  "tika-vin08t29:3_5": "pañcānisaṁse aññattha gantuṁ adatvā saṅgaṇhātīti atthe “ina sabbatthā”ti yogavibhāgena",
  "tika-vin08t29:3_6": "vā “supato cā”ti ettha ca-saddena vā inapaccayaṁ katvā parakkharaṁ netvā kathinasaddato",
  "tika-vin08t29:3_7": "syuppattādimhi kate rūpaṁ. Kathaṁ viññāyatīti ce? “Saṅgaṇhanaṭṭhenā”ti vuttaṁ kaṅkhāvitaraṇīṭīkāpāṭhaṁ",
  "tika-vin08t29:3_8": "nissāya viññāyati. Atha vā kaṭha kicchajīvaneti dhātuto inapaccayaṁ katvā sijjhati.",
  "tika-vin08t29:3_9": "Ayamattho “kaṭha kicchajīvane, muddhajadutiyanto dhātu, ino”ti abhidhānappadīpikāṭīkāyaṁ vuttattā viññāyati.",
  "tika-vin08t29:4_0": "Bahū pana paṇḍitā imaṁ pāṭhaṁyeva gahetvā “kathina-saddo muddhajadutiyantoyeva hoti,",
  "tika-vin08t29:4_1": "na dantajo”ti vadanti ceva likhanti ca, na panevaṁ ekantato vattabbaṁ. Kasmā? Abhidhānappadīpikāṭīkāyaṁ",
  "tika-vin08t29:4_2": "kakkhaḷapariyāyaṁ guṇasaddabhūtaṁ kaṭhinasaddaṁ sandhāya vuttaṁ, na sāsanavohārato",
  "tika-vin08t29:4_3": "nāmasaddabhūtaṁ. Tenevāha “pañcakaṁ kakkhaḷe”ti. Anekesu pana pāḷiaṭṭhakathādipotthakesu",
  "tika-vin08t29:4_4": "jinasāsanavohārato nāmasaddabhūto kathina-saddo dantajoyeva yebhuyyena paññāyati,",
  "tika-vin08t29:4_5": "teneva ca kāraṇena abhidhānappadīpikāṭīkāyampi vaṇṇavipariyāye kathinantipi vuttaṁ.",
  "tika-vin08t29:4_6": "Atha vā kattha silāghāyanti dhātuto inapaccayaṁ katvā sasaṁyogatthakāraṁ nisaṁyogaṁ",
  "tika-vin08t29:4_7": "katvā sijjhati. Ayamattho silāghādisuttassa vuttiyaṁ “silāgha katthane”ti vacanato,",
  "tika-vin08t29:4_8": "saddanītiyañca “katthanaṁ pasaṁsana”nti vaṇṇitattā ca viññāyati. Idañca vacanaṁ “idañhi",
  "tika-vin08t29:4_9": "kathinavattaṁ nāma buddhappasattha”nti aṭṭhakathāvacanena sameti. Ācariyā pana “kaṭhadhātu",
  "tika-vin08t29:4_10": "inapaccayo”ti vikappetvā “kaṭha samatthane”ti atthaṁ vadanti, taṁ ṭīkāsu “thiranti",
  "tika-vin08t29:4_11": "attho”ti vacanaṁ anapekkhitvā “pañcānisaṁse antokaraṇasamatthatāyā”ti hetumeva atthabhāvena",
  "tika-vin08t29:4_12": "gahetvā vuttaṁ siyā, taṁ pana thirabhāvassa hetuyeva.",
  "tika-vin08t29:5_0": "Kathaṁ viggaho kātabboti? Ayaṁ kathina-saddo catūsu padesu nāmapadaṁ, pañcasu nāmesu",
  "tika-vin08t29:5_1": "suddhanāmaṁ, catūsu suddhanāmesu ruḷhīsuddhanāmaṁ, dvīsu pāṭipadikasaddesu anipphannapāṭipadikasaddao,",
  "tika-vin08t29:5_2": "tasmā viggaho na kātabbo. Vuttañhi –",
  "tika-vin08t29:6": "“Ruḷhīkhyātaṁ nipātañcu-pasaggālapanaṁ tathā;",
  "tika-vin08t29:7": "Sabbanāmikametesu, na kato viggaho chasū”ti.",
  "tika-vin08t29:8_0": "Ayamattho “kathinanti…pe… thiranti attho”ti ṭīkāsu vacanato viññāyati. Atha vā pañcānisaṁse",
  "tika-vin08t29:8_1": "aññattha gantuṁ adatvā kathati saṅgaṇhātīti kathinaṁ, ayaṁ vacanattho yathāvuttavinayatthamañjūsāpāṭhavasena",
  "tika-vin08t29:8_2": "viññāyati. Atha vā kaṭhati kicchena jīvatīti kathino, rukkho, tassa esoti kathino,",
  "tika-vin08t29:8_3": "thirabhāvo, so etassa atthīti kathinaṁ, paññattijātaṁ ṭha-kārassa tha-kāraṁ katvā",
  "tika-vin08t29:8_4": "kathinanti vuttaṁ. Ayaṁ nayo “kaṭha kicchajīvane”ti dhātvatthasaṁvaṇṇanāya ca “pañcānisaṁse",
  "tika-vin08t29:8_5": "antokaraṇasamatthatāya thiranti attho”ti ṭīkāvacanena ca sametīti daṭṭhabbo. Atha",
  "tika-vin08t29:8_6": "vā kathīyate silāghate pasaṁsīyate buddhādīhīti kathinaṁ, ayaṁ nayo “kattha silāghāya”nti",
  "tika-vin08t29:8_7": "dhātvatthasaṁvaṇṇanāya ca “idañhi kathinavattaṁ nāma buddhappasattha”nti aṭṭhakathāvacanena",
  "tika-vin08t29:8_8": "ca sametīti daṭṭhabbo.",
  "tika-vin08t29:9_0": "Ettha pana saṅkheparucittā ācariyassa saddalakkhaṇaṁ avicāretvā atthameva pucchaṁ",
  "tika-vin08t29:9_1": "katvā vissajjetuṁ “kathinaṁ attharituṁ ke labhanti, ke na labhantī”tiādimāha. Tattha",
  "tika-vin08t29:9_2": "ke labhantīti ke sādhentīti attho. Pañca janā labhantīti pañca janā sādhenti. Kathinadussassa",
  "tika-vin08t29:9_3": "hi dāyakā pacchimakoṭiyā cattāro honti, eko paṭiggāhakoti. “Tatra, bhikkhave, yvāyaṁ",
  "tika-vin08t29:9_4": "catuvaggo bhikkhusaṅgho ṭhapetvā tīṇi kammāni upasampadaṁ pavāraṇaṁ abbhāna”nti campeyyakkhandhake",
  "tika-vin08t29:9_5": "vuttattā na pañcavaggakaraṇīyanti gahetabbaṁ. Paṭhamappavāraṇāya pavāritāti idaṁ",
  "tika-vin08t29:9_6": "vassacchedaṁ akatvā vassaṁvutthabhāvasandassanatthaṁ vuttaṁ antarāyena apavāritānampi",
  "tika-vin08t29:9_7": "vutthavassānaṁ kathinatthārasambhavato. Teneva “appavāritā vā”ti avatvā “chinnavassā",
  "tika-vin08t29:9_8": "vā pacchimikāya upagatā vā na labhantī”ti ettakameva vuttaṁ. Aññasmiṁ vihāre vutthavassāpi",
  "tika-vin08t29:9_9": "nalabhantīti nānāsīmāya aññasmiṁ vihāre vutthavassā imasmiṁ vihāre kathinatthāraṁ",
  "tika-vin08t29:9_10": "na labhantīti attho. Sabbeti chinnavassādayo, anupagatāpi tattheva saṅgahitā. Ānisaṁsanti",
  "tika-vin08t29:9_11": "kathinānisaṁsacīvaraṁ. Ekaṁ atthatacīvaraṁyeva hi kathinacīvaraṁ nāma hoti, avasesāni",
  "tika-vin08t29:9_12": "cīvarāni vā sāṭakā vā kathinānisaṁsāyeva nāma. Vakkhati hi “avasesakathinānisaṁse",
  "tika-vin08t29:9_13": "balavavatthāni vassāvāsikaṭhitikāya dātabbānī”ti. itaresanti purimikāya upagatānaṁ.",
  "tika-vin08t29:10_0": "So ce pacchimikāya upasampajjati, gaṇapūrako ceva hoti, ānisaṁsañca labhatīti iminā",
  "tika-vin08t29:10_1": "sāmaṇerānaṁ vassūpagamanaṁ anuññātaṁ hoti. So hi purimikāya vassūpagatattā ānisaṁsaṁ",
  "tika-vin08t29:10_2": "labhati, pacchimikāya pana upasampajjitattā gaṇapūrako hotīti. Sace purimikāya upagatā",
  "tika-vin08t29:10_3": "kathinatthārakusalā na hontītiādinā “aṭṭhadhammakovido bhikkhu, kathinatthāramarahatī”ti",
  "tika-vin08t29:10_4": "vinayavinicchaye āgatattā sayaṁ ce aṭṭhadhammakusalo, sayameva attharitabbaṁ. No",
  "tika-vin08t29:10_5": "ce, aññe aṭṭhadhammakusale pariyesitvā netabbā, evaṁ akatvā kathinaṁ attharituṁ na",
  "tika-vin08t29:10_6": "vaṭṭatīti dasseti. Kathinaṁ attharāpetvāti sakāritavacanena tehi bāhirato āgatattherehi",
  "tika-vin08t29:10_7": "sayaṁ kathinaṁ na attharitabbaṁ, sabbapubbakiccādikaṁ saṁvidahitvā te purimikāya",
  "tika-vin08t29:10_8": "vassūpagatā antosīmaṭṭhabhikkhūyeva attharāpetabbāti dasseti, aññathā añño kathinaṁ",
  "tika-vin08t29:10_9": "attharati, añño ānisaṁsaṁ labhatīti āpajjati, na panevaṁ yujjati. Vakkhati hi “ānisaṁso",
  "tika-vin08t29:10_10": "pana itaresaṁyeva hotī”ti. Dānañca bhuñjitvāti khādanīyabhojanīyabhūtaṁ annapānādidānaṁ",
  "tika-vin08t29:10_11": "bhuñjitvā. Na hi te vatthudānaṁ labhanti.",
  "tika-vin08t29:11_0": "Kathinacīvaraṁdemāti dātuṁ vaṭṭatīti ettha “saṅghassa kathinacīvaraṁ demā”ti vattabbaṁ.",
  "tika-vin08t29:11_1": "Evañhi sati “idaṁ saṅghassa kathinadussaṁ uppanna”nti kammavācāya sameti. Atha ca",
  "tika-vin08t29:11_2": "pana pubbe kataparicayattā “saṅghassā”ti avuttepi sampadānaṁ pākaṭanti katvā avuttaṁ",
  "tika-vin08t29:11_3": "siyāti. Ettheke ācariyā vadanti “saṅghassāti avuttepi kāle dinnaṁ saṅghikaṁ hotī”ti,",
  "tika-vin08t29:11_4": "tatrevaṁ vattabbaṁ “na kāle dinnaṁ sabbaṁ saṅghikaṁ hotī”ti. Kathaṁ viññāyatīti ce?",
  "tika-vin08t29:11_5": "“Yañca kālepi saṅghassa vā idaṁ akālacīvaranti, puggalassa vā idaṁ tuyhaṁ dammītiādinā",
  "tika-vin08t29:11_6": "nayena dinnaṁ, etaṁ akālacīvaraṁ nāmā”ti kaṅkhāvitaraṇiyaṁ āgatattā puggalikampi",
  "tika-vin08t29:11_7": "hotīti viññāyati, tasmā parammukhāpi nāmaṁ vatvā sammukhāpi pādamūle ṭhapetvā dinnaṁ",
  "tika-vin08t29:11_8": "puggalikameva hoti, na saṅghikaṁ. Vuttañhetaṁ aṭṭhakathāyaṁ “puggalassa detīti ‘imaṁ",
  "tika-vin08t29:11_9": "cīvaraṁ itthannāmassa dammī’ti evaṁ parammukhā vā, pādamūle ṭhapetvā ‘imaṁ, bhante,",
  "tika-vin08t29:11_10": "tumhākaṁ dammī’ti evaṁ sammukhā vā detī”ti. Evaṁ puggalike sati taṁ cīvaraṁ saṅghassa",
  "tika-vin08t29:11_11": "bhājetabbaṁ hoti vā na hoti vāti? So puggalo attano saddhivihārikaantevāsikabhūtassa",
  "tika-vin08t29:11_12": "saṅghassa vā aññassa sahadhammikasaṅghassa vā bhājetukāmo bhājeyya, abhājetukāmo",
  "tika-vin08t29:11_13": "“bhājetū”ti na kenaci vacanīyo. Kathaṁ viññāyatīti ce? “Na hi puggalassa ādissa dinnaṁ",
  "tika-vin08t29:11_14": "kenaci bhājanīyaṁ hotī”ti ṭīkāsu āgamanato viññāyati. Atheke ācariyā evaṁ vadanti",
  "tika-vin08t29:11_15": "“kathinassa ekaṁ mūlaṁ saṅghoti vuttattā puggalaṁ uddissa dinnepi saṅghāyattaṁ saṅghikaṁ",
  "tika-vin08t29:11_16": "hoti. Yathā kiṁ ‘sīmāya dammi, senāsanassa dammī’ti vuttepi taṁ dānaṁ saṅghikaṁ hoti,",
  "tika-vin08t29:11_17": "yathā ca ‘kathinacīvaraṁ dammī’ti vutte saṅghikaṁ hotī”ti.",
  "tika-vin08t29:12_0": "Tatrevaṁ vicāretabbaṁ – “kathinassa ekaṁ mūlaṁ saṅgho”ti vacanaṁ kathinassa mūlaṁ",
  "tika-vin08t29:12_1": "kathinassa kāraṇaṁ dasseti. Yathā hi mūle vijjamāne rukkho tiṭṭhati, avijjamāne na",
  "tika-vin08t29:12_2": "tiṭṭhati, tasmā mūlaṁ rukkhassa kāraṇaṁ hoti, patiṭṭhaṁ hoti, evaṁ saṅghe vijjamāne",
  "tika-vin08t29:12_3": "kathinaṁ hoti, no avijjamāne, tasmā saṅgho kathinassa mūlaṁ kathinassa kāraṇaṁ nāma",
  "tika-vin08t29:12_4": "hoti. Kathaṁ saṅghe vijjamāne kathinaṁ hoti? Sabbantimena paricchedena catuvaggabhūtena",
  "tika-vin08t29:12_5": "saṅghena atthārārahassa bhikkhuno ñattidutiyakammavācāya kathinacīvare dinneyeva",
  "tika-vin08t29:12_6": "tena cīvarena atthataṁ kathinaṁ nāma hoti, no adinne, tasmā catuvaggasaṅghe alabbhamāne",
  "tika-vin08t29:12_7": "sahassakkhattuṁ “kathinaṁ dammī”ti vuttepi kathinaṁ nāma na hoti, tasmā upacārasīmāya",
  "tika-vin08t29:12_8": "paricchinne vihāre eko vā dve vā tayo vā cattāro vā bhikkhū viharanti, tattha kathinacīvare",
  "tika-vin08t29:12_9": "uppanne aññato pariyesitvā catuvaggasaṅgho eko paṭiggāhakoti pañcannaṁ bhikkhūnaṁ",
  "tika-vin08t29:12_10": "pūraṇe sati kathinaṁ attharituṁ labhati, nāsati, evaṁ saṅghe vijjamāneyeva kathinaṁ",
  "tika-vin08t29:12_11": "nāma hoti, no avijjamāne, tasmā saṅghassa kathinassa mūlabhūtataṁ kāraṇabhūtataṁ",
  "tika-vin08t29:12_12": "sandhāya “kathinassa ekaṁ mūlaṁ saṅgho”ti vuttaṁ. “Kathina”nti vutte saṅghikaṁyeva",
  "tika-vin08t29:12_13": "hoti, no puggalikanti adhippāyo etasmiṁ pāṭhe na labbhati. Yathā kiṁ “kiccādhikaraṇassa",
  "tika-vin08t29:12_14": "ekaṁ mūlaṁ saṅgho”ti ettha apalokanakammañattikammañattidutiyakammañatticatutthakammasaṅkhātaṁ",
  "tika-vin08t29:12_15": "kiccādhikaraṇaṁ catuvaggādike saṅghe vijjamāneyeva hoti, no avijjamāne, tasmā saṅghassa",
  "tika-vin08t29:12_16": "kiccādhikaraṇassa mūlabhūtataṁ kāraṇabhūtataṁ sandhāya “kiccādhikaraṇassa ekaṁ mūlaṁ",
  "tika-vin08t29:12_17": "saṅgho”ti vuccati, evaṁsampadamidaṁ daṭṭhabbaṁ.",
  "tika-vin08t29:13_0": "Yadipi vuttaṁ “yathā ‘sīmāya dammi, senāsanassa dammī’tiādīsu taṁ dānaṁ saṅghāyattameva",
  "tika-vin08t29:13_1": "hoti, tathā ‘kathina dammī’ti vutte puggalaṁ uddissa dinnepi saṅghāyattameva saṅghikameva",
  "tika-vin08t29:13_2": "hotī”ti, tathāpi evaṁ vicāraṇā kātabbā – “sīmāya dammi, senāsanassa dammī”tiādīsu",
  "tika-vin08t29:13_3": "sīmā ca senāsanañca dānapaṭiggāhakā na honti, tasmā sīmaṭṭhassa ca senāsanaṭṭhassa",
  "tika-vin08t29:13_4": "ca saṅghassa āyattaṁ hoti, puggalo pana dānapaṭiggāhakova, tasmā “imaṁ kathinacīvaraṁ",
  "tika-vin08t29:13_5": "itthannāmassa bhikkhuno dammī”ti parammukhā vā tassa bhikkhuno pādamūle ṭhapetvā",
  "tika-vin08t29:13_6": "sammukhā vā dinnaṁ kathaṁ saṅghāyattaṁ saṅghasantakaṁ bhaveyya, evaṁ saṅghassa apariṇataṁ",
  "tika-vin08t29:13_7": "puggalikacīvaraṁ saṅghassa pariṇāmeyya, navasu adhammikadānesu ekaṁ bhaveyya, tassa",
  "tika-vin08t29:13_8": "cīvarassa paṭiggahopi navasu adhammikapaṭiggahesu eko bhaveyya, tassa cīvarassa paribhogopi",
  "tika-vin08t29:13_9": "navasu adhammikaparibhogesu eko bhaveyya. Kathaṁ viññāyatīti ce? Nava adhammikāni",
  "tika-vin08t29:13_10": "dānānīti saṅghassa pariṇataṁ aññasaṅghassa vā cetiyassa vā puggalassa vā pariṇāmeti,",
  "tika-vin08t29:13_11": "cetiyassa pariṇataṁ aññacetiyassa vā saṅghassa vā puggalassa vā pariṇāmeti, puggalassa",
  "tika-vin08t29:13_12": "pariṇataṁ aññapuggalassa vā saṅghassa vā cetiyassa vā pariṇāmeti, “nava adhammikā",
  "tika-vin08t29:13_13": "paribhogā”ti āgataṁ parivārapāḷiñca “nava paṭiggahaparibhogāti etesaṁyeva dānānaṁ",
  "tika-vin08t29:13_14": "paṭiggahā ca paribhogā cā”ti āgataṁ aṭṭhakathañca oloketvā viññāyatīti.",
  "tika-vin08t29:14_0": "Athāpi evaṁ vadanti – dāyako saṅghattherassa vā ganthadhutaṅgavasena abhiññātassa",
  "tika-vin08t29:14_1": "vā bhattuddesakassa vā pahiṇati “amhākaṁ bhattaggahaṇatthāya aṭṭha bhikkhū gahetvā",
  "tika-vin08t29:14_2": "āgacchathā”ti, sacepi ñātiupaṭṭhākehi pesitaṁ hoti, ime tayo janā pucchituṁ na labhanti.",
  "tika-vin08t29:14_3": "Āruḷhāyeva mātikaṁ, saṅghato aṭṭha bhikkhū uddisāpetvā attanavamehi gantabbaṁ. Kasmā?",
  "tika-vin08t29:14_4": "Bhikkhusaṅghassa hi ete bhikkhū nissāya lābho uppajjatīti. Ganthadhutaṅgādīhi pana",
  "tika-vin08t29:14_5": "anabhiññāto āvāsikabhikkhu pucchituṁ labhati, tasmā tena “kiṁ saṅghato gaṇhāmi, udāhu",
  "tika-vin08t29:14_6": "ye jānāmi, tehi saddhiṁ āgacchāmī”ti mātikaṁ āropetvā yathā dāyakā vadanti, tathā",
  "tika-vin08t29:14_7": "paṭipajjitabbanti, īdisesu ṭhānesu “saṅghassa lābho puggalaṁ upanissāya uppajjatī”ti",
  "tika-vin08t29:14_8": "vacanaṁ upanidhāya “saṅghassa lābho puggalaṁ nissāya uppajjati, puggalassa pattalābho",
  "tika-vin08t29:14_9": "saṅghaṁ āmasitvā dento saṅghāyatto hotī”ti viññāyatīti.",
  "tika-vin08t29:15_0": "Imasmimpi vacane evaṁ vicāraṇā kātabbā – tasmiṁ tu nimantane na puggalaṁyeva nimanteti,",
  "tika-vin08t29:15_1": "atha kho sasaṅghaṁ puggalaṁ nimanteti. Tattha tu “saṅgha”nti avatvā “aṭṭha bhikkhū”ti",
  "tika-vin08t29:15_2": "vuttattā “kiṁ saṅghato gaṇhāmi, udāhu ye jānāmi, tehi saddhiṁ āgacchāmī”ti anabhiññāto",
  "tika-vin08t29:15_3": "puggalo pucchituṁ labhati. Saṅghattherassa pana saṅghaṁ pariharitvā vasitattā “aṭṭha",
  "tika-vin08t29:15_4": "bhikkhū”ti vutte saṅghaṁ ṭhapetvā aññesaṁ gahaṇakāraṇaṁ natthi, ganthadhutaṅgavasena",
  "tika-vin08t29:15_5": "abhiññātapuggalopi saṅghassa puññanissitattā “aṭṭha bhikkhū”ti vutte saṅghatoyeva",
  "tika-vin08t29:15_6": "gaṇhāti, bhattuddesakassapi devasikaṁ saṅghasseva bhattavicāraṇattā “aṭṭha bhikkhū”ti",
  "tika-vin08t29:15_7": "vutte saṅghaṁ ṭhapetvā aññesaṁ gahaṇakāraṇaṁ natthi. Evaṁ “aṭṭha bhikkhū gahetvā",
  "tika-vin08t29:15_8": "āgacchathā”ti saha saṅghena nimantitattā “ime tayo janā pucchituṁ na labhantī”ti",
  "tika-vin08t29:15_9": "vuttaṁ, na “tvaṁ āgacchāhī”ti puggalasseva nimantane satipi saṅghaṁ gahetvā āgantabbatoti.",
  "tika-vin08t29:15_10": "Evaṁ “aṭṭha bhikkhū gahetvā āgacchathā”ti sasaṅghasseva puggalassa nimantitattā saṅgho",
  "tika-vin08t29:15_11": "gahetabbo hoti, na “tumhe āgacchathā”ti puggalasseva nimantitattā, tasmā “puggalassa",
  "tika-vin08t29:15_12": "lābho saṅghāyatto”ti na sakkā vattuṁ, aṭṭhakathādīsu pakaraṇesupi “puggalaṁ nissāya",
  "tika-vin08t29:15_13": "saṅghassa lābho uppajjati” icceva vutto, na “puggalassa lābho saṅghāyatto”ti. Cīvaralābhakhettabhūtāsu",
  "tika-vin08t29:15_14": "aṭṭhasu mātikāsu ca “saṅghassa detī”ti ca visuṁ, “puggalassa detī”ti ca visuṁ āgataṁ.",
  "tika-vin08t29:15_15": "Puggalassa detīti “imaṁ cīvaraṁ itthannāmassa dammī”ti evaṁ parammukhā vā, pādamūle",
  "tika-vin08t29:15_16": "ṭhapetvā “imaṁ bhante tumhākaṁ dammī”ti evaṁ sammukhā vā detīti.",
  "tika-vin08t29:16_0": "Idāni pana cīvaraṁ dātukāmā upāsakā vā upāsikāyo vā sayaṁ anāgantvā puttadāsādayo",
  "tika-vin08t29:16_1": "āṇāpentāpi “imaṁ cīvaraṁ itthannāmassa therassa dethā”ti vatvā puggalasseva dāpenti,",
  "tika-vin08t29:16_2": "sāmaṁ gantvā dadantāpi pādamūle ṭhapetvā vā hatthe ṭhapetvā vā hatthena phusāpetvā",
  "tika-vin08t29:16_3": "vā dadanti “imaṁ, bhante, cīvaraṁ tumhe uddissa ettakaṁ dhanaṁ pariccajitvā kataṁ,",
  "tika-vin08t29:16_4": "evañca evañca hatthakammaṁ katvā sampāditaṁ, tasmā tumhe nivāsatha pārupatha paribhuñjathā”tiādīni",
  "tika-vin08t29:16_5": "vadanti, tassa puggalassa paribhogakaraṇameva icchanti, na saṅghassa dānaṁ. Keci",
  "tika-vin08t29:16_6": "atuṭṭhakathampi kathenti. Evaṁ puggalameva uddissa dinnacīvarassa saṅghena āyattakāraṇaṁ",
  "tika-vin08t29:16_7": "natthi. “Sace pana ‘idaṁ tumhākañca tumhākaṁ antevāsikānañca dammī’ti evaṁ vadati,",
  "tika-vin08t29:16_8": "therassa ca antevāsikānañca pāpuṇātī”ti āgamanato evaṁ vatvā dente pana ācariyantevāsikānaṁ",
  "tika-vin08t29:16_9": "pāpuṇāti, anantevāsikassa pana na pāpuṇāti. “Uddesaṁ gahetuṁ āgato gahetvā gacchanto",
  "tika-vin08t29:16_10": "ca atthi, tassapi pāpuṇātī”ti āgamanato bahisīmaṭṭhassa dhammantevāsikassapi pāpuṇāti.",
  "tika-vin08t29:16_11": "“Tumhehi saddhiṁ nibaddhacārikabhikkhūnaṁ dammīti vutte uddesantevāsikānaṁ vattaṁ",
  "tika-vin08t29:16_12": "katvā uddesaparipucchādīni gahetvā vicarantānaṁ sabbesaṁ pāpuṇātī”ti āgamanato evaṁ",
  "tika-vin08t29:16_13": "vatvā dente dhammantevāsikānaṁ vattapaṭipattikārakānañca antevāsikānaṁ pāpuṇāti.",
  "tika-vin08t29:16_14": "Evaṁ dāyakānaṁ vacanānurūpameva dānassa pavattanato “yathā dāyakā vadanti, tathā",
  "tika-vin08t29:16_15": "paṭipajjitabba”nti aṭṭhakathācariyā vadanti.",
  "tika-vin08t29:17_0": "Evaṁ idāni dāyakā yebhuyyena puggalasseva denti, satesu sahassesu ekoyeva paṇḍito",
  "tika-vin08t29:17_1": "bahussuto dāyako saṅghassa dadeyya, puggalikacīvarañca saṅghikabhavanatthāya akariyamānaṁ",
  "tika-vin08t29:17_2": "na ñattiyā kammavācāya ca arahaṁ hoti. Kathaṁ viññāyatīti ce? Ñattikammavācāvirodhato.",
  "tika-vin08t29:17_3": "Kathaṁ virodhoti ce? Ñattiyā kammavācāya ca “idaṁ saṅghassa kathinadussaṁ uppanna”nti",
  "tika-vin08t29:17_4": "kathinacīvarassa saṅghikabhāvo vutto, idāni pana taṁ cīvaraṁ “puggalassa dinnaṁ puggalika”nti",
  "tika-vin08t29:17_5": "vacanatthānurūpato puggalikaṁ hoti, evampi virodho. “Saṅgho imaṁ kathinadussaṁ itthannāmassa",
  "tika-vin08t29:17_6": "bhikkhuno dadeyya kathinaṁ attharitu”nti ettha ca saṅghoti dhātuyā kattā hoti, bhikkhunoti",
  "tika-vin08t29:17_7": "sampadānaṁ, idha pana saṅghassa tasmiṁ kathinacīvare anissarabhāvato saṅgho kattā",
  "tika-vin08t29:17_8": "na hoti, bhikkhu paṭiggāhalakkhaṇābhāvato sampadānaṁ na hoti, evampi virodho. Dāyakena",
  "tika-vin08t29:17_9": "pana saṅghassa pariccattattā saṅghikabhūtaṁ kathinacīvaraṁ yasmiṁ kāle saṅgho kathinaṁ",
  "tika-vin08t29:17_10": "attharituṁ aṭṭhaṅgasamannāgatassa bhikkhuno deti, tasmiṁ kāle ñattidutiyakammavācaṁ",
  "tika-vin08t29:17_11": "idāni manussā “ñattī”ti voharanti, tañca cīvaraṁ “ñattiladdhacīvara”nti, taṁ cīvaradāyakañca",
  "tika-vin08t29:17_12": "“ñattiladdhadāyako”ti, tasmā saṅghikacīvarameva ñattiladdhaṁ hoti, no puggalikacīvaraṁ.",
  "tika-vin08t29:17_13": "Ñattiladdhakālato pana paṭṭhāya taṁ cīvaraṁ puggalikaṁ hoti. Kasmā? Atthārakapuggalassa cīvarabhāvatoti.",
  "tika-vin08t29:18_0": "Athāpi vadanti “dinnanti pāṭhañca ‘sādhentī’ti pāṭhañca ‘ānisaṁsaṁ labhantī’ti pāṭhañca",
  "tika-vin08t29:18_1": "upanidhāya ayamattho viññāyatī”ti, tatthāyamācariyānamadhippāyo – “dinnaṁ idaṁ saṅghenā”ti",
  "tika-vin08t29:18_2": "ettha dā-dhātuyā saṅghenāti kattā, idanti kammaṁ, imassa kathinacīvarassa saṅghikattā",
  "tika-vin08t29:18_3": "saṅghena dinnaṁ hoti, tena viññāyati “kathina”nti vutte saṅghikaṁ hotīti. “Kathinatthāraṁ",
  "tika-vin08t29:18_4": "ke labhantīti ettha ke labhantīti ke sādhentīti attho. Pañca janā sādhentī”ti vajirabuddhiṭīkāyaṁ",
  "tika-vin08t29:18_5": "vuttaṁ. Tattha pañca janāti saṅgho vutto, imināpi viññāyati “kathinanti vutte saṅghikaṁ",
  "tika-vin08t29:18_6": "hotī”ti. Ānisaṁsaṁ labhantīti ettha ca saṅghikattā sabbe sīmaṭṭhakabhikkhū ānisaṁsaṁ",
  "tika-vin08t29:18_7": "labhanti, imināpi viññāyati “kathinanti vutte saṅghikaṁ hotī”ti.",
  "tika-vin08t29:19_0": "Tatrāpyevaṁ vicāraṇā kātabbā – pubbedāyakā cattāropi paccaye yebhuyyena saṅghasseva",
  "tika-vin08t29:19_1": "denti, tasmā saṅghassa catupaccayabhājanakathā ativitthārā hoti. Appakato pana puggalassa",
  "tika-vin08t29:19_2": "denti, tasmā saṅghassa dinnaṁ kathinacīvaraṁ saṅghena atthārakassa puggalassa dinnaṁ",
  "tika-vin08t29:19_3": "sandhāya vuttaṁ. Sādhentīti ca kathinadussassa dāyakā cattāro, paṭiggāhako ekoti",
  "tika-vin08t29:19_4": "pañca janā kathinadānakammaṁ sādhentīti vuttaṁ. Ānisaṁsaṁ labhantīti idañca atthārakassa",
  "tika-vin08t29:19_5": "ca anumodanānañca bhikkhūnaṁ ānisaṁsalābhameva vuttaṁ, na etehi pāṭhehi “kathina”nti",
  "tika-vin08t29:19_6": "vutte saṅghikaṁ hotīti attho viññātabbo hotīti daṭṭhabbo. Saṅghassa uppannacīvaraṁ",
  "tika-vin08t29:19_7": "saṅghena atthārakassa dinnabhāvo kathaṁ viññāyatīti? “Idaṁ saṅghassa kathinadussaṁ",
  "tika-vin08t29:19_8": "uppannaṁ, saṅgho imaṁ kathinadussaṁ itthannāmassa bhikkhuno deti kathinaṁ attharitu”nti",
  "tika-vin08t29:19_9": "vuttaṁ pāḷipāṭhañca “saṅgho ajja kathinadussaṁ labhitvā punadivase deti, ayaṁ nicayasannidhī”ti",
  "tika-vin08t29:19_10": "vuttaṁ aṭṭhakathāpāṭhañca disvā viññāyatīti. Saṅghasantakabhūtaṁ cīvarameva dānakiriyāya",
  "tika-vin08t29:19_11": "kammaṁ, saṅgho kattā, puggalo sampadānaṁ bhavituṁ arahabhāvo ca yathāvuttapāḷipāṭhameva",
  "tika-vin08t29:19_12": "upanidhāya viññāyatīti.",
  "tika-vin08t29:20_0": "Evaṁ sante puggalassa dinnaṁ puggalikacīvaraṁ saṅghikaṁ kātuṁ kathaṁ paṭipajjitabbanti?",
  "tika-vin08t29:20_1": "Sace so paṭiggāhakapuggalo dāyakānaṁ evaṁ vadati “upāsaka dānaṁ nāma puggalassa dinnato",
  "tika-vin08t29:20_2": "saṅghassa dinnaṁ mahapphalataraṁ hoti, tasmā saṅghassa dehi, saṅghassa datvā puna",
  "tika-vin08t29:20_3": "saṅghena atthārārahassa bhikkhuno kammavācāya datvā tena puggalena yathāvinayaṁ atthateyeva",
  "tika-vin08t29:20_4": "kathinaṁ nāma hoti, na puggalassa datvā puggalena sāmaṁyeva atthate, tasmā saṅghassa",
  "tika-vin08t29:20_5": "dehī”ti uyyojetvā saṅghassa dāpitepi taṁ cīvaraṁ saṅghikaṁ hoti kathinatthārārahaṁ.",
  "tika-vin08t29:20_6": "Yadi pana dāyako appassutatāya “nāhaṁ, bhante, kiñci jānāmi, imaṁ cīvaraṁ tumhākameva",
  "tika-vin08t29:20_7": "dammī”ti vakkhati, evaṁ sati puggalikavaseneva sampaṭicchitvā tena puggalena taṁ",
  "tika-vin08t29:20_8": "cīvaraṁ saṅghassa dinnampi saṅghikaṁ hoti.",
  "tika-vin08t29:21_0": "Yadi evaṁ samaṇeneva samaṇassa dinnaṁ cīvaraṁ kathaṁ kathinatthārārahaṁ bhaveyyāti?",
  "tika-vin08t29:21_1": "No na bhaveyya. Vuttañhetaṁ aṭṭhakathāyaṁ “kathinaṁ kena dinnaṁ vaṭṭati? Yena kenaci",
  "tika-vin08t29:21_2": "devena vā manussena vā pañcannaṁ vā sahadhammikānaṁ aññatarena dinnaṁ vaṭṭatī”ti.",
  "tika-vin08t29:21_3": "Atha kasmā paramparabhūtehi ācariyehi ñattiladdhacīvarato avasesāni cīvarāni saṅghassa",
  "tika-vin08t29:21_4": "bhājetvā eva paribhuñjitānīti? Vuccate – ekacce bhikkhū ācariyaparamparāgataanausāreneva",
  "tika-vin08t29:21_5": "paṭipajjanti, keci bahūnaṁ kiriyaṁ disvā diṭṭhānugativasena paṭipajjanti, bahussutāpi",
  "tika-vin08t29:21_6": "keci therā aruccantāpi paveṇibhedabhayena paṭipajjanti, apare rucivasena atthañca",
  "tika-vin08t29:21_7": "adhippāyañca pariṇāmetvā gaṇhanti, pakaraṇamevānugatabhikkhū pana yathāpakaraṇāgatameva",
  "tika-vin08t29:21_8": "atthaṁ gahetvā saṅghikañca puggalikañca amissaṁ katvā, kālacīvarañca akālacīvarañca",
  "tika-vin08t29:21_9": "amissaṁ katvā gaṇhanti. Bhikkhunivibhaṅge “thūlanandā bhikkhunī akālacīvaraṁ ‘kālacīvara’nti",
  "tika-vin08t29:21_10": "adhiṭṭhahitvā bhājāpessati, atha bhagavā nissaggiyapācittiyāpattiṁ paññapesī”ti āgataṁ,",
  "tika-vin08t29:21_11": "tasmā lajjīpesalabahussutasikkhākāmabhūtena bhikkhunā aneka-pāḷiaṭṭhakathādayo pakaraṇe",
  "tika-vin08t29:21_12": "oloketvā saṁsanditvā pakaraṇamevānugantabbaṁ, na aññesaṁ kiriyaṁ saddahitabbaṁ, na",
  "tika-vin08t29:21_13": "ca anugantabbaṁ. Bhagavato hi dharamānakāle vā tato pacchā vā pubbe dāyakā yebhuyyena",
  "tika-vin08t29:21_14": "cattāro paccaye saṅghasseva denti, tasmā saṅghikasenāsanassa saṅghikacīvarassa ca",
  "tika-vin08t29:21_15": "bāhullato pubbācariyā saṅghassa bhājetvā eva paribhuñjiṁsu.",
  "tika-vin08t29:22_0": "Idāni pana dāyakā yebhuyyena cattāro paccaye puggalasseva denti, tasmā senāsanampi",
  "tika-vin08t29:22_1": "abhinavabhūtaṁ puggalikameva bahulaṁ hoti, cīvarampi puggalikameva bahulaṁ. Daliddāpi",
  "tika-vin08t29:22_2": "suttakantanakālato paṭṭhāya “imaṁ cīvaraṁ kathinakāle itthannāmassa bhikkhuno dassāmī”ti",
  "tika-vin08t29:22_3": "cintetvā ca tatheva vatvā ca sabbakiccāni karonti, mahaddhanā ca sāṭakassa kīṇitakālato",
  "tika-vin08t29:22_4": "paṭṭhāya tatheva cintetvā kathetvā karonti, dānakāle ca “imaṁ cīvaraṁ itthannāmassa",
  "tika-vin08t29:22_5": "dehī”ti puttadāsādayo vā pesenti, sāmaṁ vā gantvā cīvaraṁ tassa bhikkhussa pādamūle",
  "tika-vin08t29:22_6": "vā hatthe vā ṭhapetvā “imaṁ cīvaraṁ tuyhaṁ dammī”ti vatvā vā cintetvā vā denti, satesu",
  "tika-vin08t29:22_7": "vā sahassesu vā eko paṇḍitapuriso “puggalassa dinnadānato saṅghassa dinnaṁ mahapphala”nti",
  "tika-vin08t29:22_8": "ñatvā “imaṁ kathinacīvaraṁ saṅghassa dammī”ti vatvā vā cintetvā vā deti, tassa sā",
  "tika-vin08t29:22_9": "dakkhiṇā saṅghagatā hoti. Sace pana dāyako puggalassa dātukāmo hoti, puggalo pana",
  "tika-vin08t29:22_10": "tassa mahapphalabhāvamicchanto dakkhiṇā-vibhaṅgasuttādidhammadesanāya puggalikadānato",
  "tika-vin08t29:22_11": "saṅghikadānassa mahapphalabhāvaṁ jānāpetvā “imaṁ tava cīvaraṁ saṅghassa dehī”ti uyyojeti,",
  "tika-vin08t29:22_12": "dāyakopi tassa vacanaṁ sampaṭicchitvā “imaṁ kathinacīvaraṁ saṅghassa dammī”ti vatvā",
  "tika-vin08t29:22_13": "vā cintetvā vā deti, evampi sā dakkhiṇā saṅghagatā hoti.",
  "tika-vin08t29:23_0": "Yadi pana bhikkhunā uyyojitopi duppañño dāyako tassa vacanaṁ anādiyitvā puggalasseva",
  "tika-vin08t29:23_1": "deti, tassa sā dakkhiṇā puggalagatā hoti. Atha pana so puggalo sayaṁ sampaṭicchitvā",
  "tika-vin08t29:23_2": "puna saṅghassa pariccajati, evampi taṁ cīvaraṁ saṅghikaṁ hoti, taṁ saṅghikavasena",
  "tika-vin08t29:23_3": "bhājetabbaṁ. Yadi pana dāyakopi puggalasseva deti, puggalopi sampaṭicchitvā na pariccajati,",
  "tika-vin08t29:23_4": "evaṁ sante taṁ cīvaraṁ puggalikaṁ hoti, na kathinakālamattena vā kathinavacanamattena",
  "tika-vin08t29:23_5": "vā saṅghikaṁ hoti. Idāni pana iminā nayena puggalikacīvaraṁyeva bahulaṁ hoti. Evaṁ",
  "tika-vin08t29:23_6": "santepi ācariyaparamparā paveṇiṁ abhinditukāmā saṅghikaṁ viya katvā bhājetvā paribhuñjiṁsu.",
  "tika-vin08t29:23_7": "Yadi mukhyato saṅghikaṁ siyā, saṅghena dinnato paraṁ ekasūcimattampi puggalo adhikaṁ",
  "tika-vin08t29:23_8": "gaṇhituṁ na labheyya.",
  "tika-vin08t29:24_0": "Ekacce therā saṅghikanti pana vadanti, bhājanakāle pana issaravatāya yathāruci vicārenti,",
  "tika-vin08t29:24_1": "ekacce bhikkhū mukhyasaṅghikanti maññamānā abhājetukāmampi puggalaṁ abhibhavitvā",
  "tika-vin08t29:24_2": "bhājāpenti, tassa puggalassa mātā pitā ñātakā upāsakādayo “amhākaṁ puttassa dema,",
  "tika-vin08t29:24_3": "amhākaṁ ñātakabhikkhussa dema, amhākaṁ kulūpakassa demā”ti, aññepi saddhā pasannā",
  "tika-vin08t29:24_4": "dāyakā “itthannāmassa puggalassa demā”ti vicāretvā parammukhāpi “imaṁ cīvaraṁ itthannāmassa",
  "tika-vin08t29:24_5": "dammī”ti vatvā sammukhāpi pādamūle vā hatthe vā ṭhapetvā denti, evarūpaṁ cīvaraṁ",
  "tika-vin08t29:24_6": "puggalikaṁ hoti, saṅghaṁ āmasitvā avuttattā saṅghāyattaṁ na hoti, “kathinaṁ dassāmī”ti",
  "tika-vin08t29:24_7": "vā “kathinaṁ dātuṁ gato”ti vā “kathinacīvara”nti vā pubbāparakālesu vacanaṁ pana",
  "tika-vin08t29:24_8": "mukhyakathinabhūtassa saṅghikacīvarassa kāle dinnattā tadupacārato vohāramattaṁ hoti.",
  "tika-vin08t29:24_9": "Yathā kiṁ? “Uposathika”nti vuttaṁ bhattaṁ cuddasasu saṅghikabhattesu antogadhaṁ mukhyasaṅghikaṁ",
  "tika-vin08t29:24_10": "hoti, samādinnauposathā dāyakā sāyaṁ bhuñjitabbabhattabhāgaṁ saṅghassa denti, taṁ",
  "tika-vin08t29:24_11": "saṅgho salākabhattaṁ viya ṭhitikaṁ katvā bhuñjati, iti saṅghassa dinnattā saṅghikaṁ",
  "tika-vin08t29:24_12": "hoti. Idāni pana dāyakā attano attano kulūpakassa vā ñātibhikkhussa vā uposathadivasesu",
  "tika-vin08t29:24_13": "bhattaṁ denti, taṁ saṅghassa adinnattā saṅghikaṁ na hoti. Evaṁ santepi uposathadivase",
  "tika-vin08t29:24_14": "dinnattā mukhyavasena pavattauposathabhattaṁ viya tadupacārena “uposathabhatta”nti",
  "tika-vin08t29:24_15": "voharīyati, evaṁsampadamidaṁ daṭṭhabbaṁ.",
  "tika-vin08t29:25_0": "Evaṁ imasmiṁ kāle yebhuyyena puggalasseva dinnattā puggalikabhūtaṁ cīvaraṁ ñattikammavācārahaṁ",
  "tika-vin08t29:25_1": "na hoti, saṅghikameva ñattikammavācārahaṁ hoti, tadeva ca pañcānisaṁsakāraṇaṁ hoti,",
  "tika-vin08t29:25_2": "tasmā paṇḍitena puggalena “upāsakā saṅghe detha, saṅghe dinnaṁ mahapphalaṁ hotī”tiādinā",
  "tika-vin08t29:25_3": "niyojetvā dāpetabbaṁ, sayaṁ vā sampaṭicchitvā saṅghassa pariccajitabbaṁ. Evaṁ pariccajitattā",
  "tika-vin08t29:25_4": "saṅghikabhūtaṁ cīvaraṁ ñattikammavācārahañca hoti pañcānisaṁsanipphādakañca. Evaṁ",
  "tika-vin08t29:25_5": "niyojanañca “saṅghe gotami dehi, saṅghe te dinne ahañceva pūjito bhavissāmi saṅgho",
  "tika-vin08t29:25_6": "cā”ti bhagavatā vuttavacanaṁ anugataṁ hotīti daṭṭhabbaṁ.",
  "tika-vin08t29:26_0": "Parikammaṁkarontānaṁ bhikkhūnaṁ yāgubhattañca dātuṁ vaṭṭatīti idaṁ pucchitattā doso",
  "tika-vin08t29:26_1": "natthīti katvā vuttaṁ, apucchite pana evaṁ kathetuṁ na vaṭṭati. Khalimakkhitasāṭakoti",
  "tika-vin08t29:26_2": "ahatavatthaṁ sandhāya vuttaṁ. Suṭṭhu dhovitvātiādinā sapubbakaraṇaṁ atthāraṁ dasseti.",
  "tika-vin08t29:26_3": "Dhovanasibbanarajanakappakaraṇena hi vicāraṇachedanabandhanānipi dassitāniyeva honti,",
  "tika-vin08t29:26_4": "atthāradassanena paccuddhāraadhiṭṭhānānipi dasseti. Sūciādīni cīvarakammupakaraṇāni",
  "tika-vin08t29:26_5": "sajjetvā bahūhi bhikkhūhi saddhinti idaṁ pana sibbanassa upakaraṇanidassanaṁ. Tadahevāti",
  "tika-vin08t29:26_6": "idaṁ pana karaṇasannidhimocanatthaṁ vuttaṁ. Dāyakassa hatthato sāṭakaṁ laddhadivaseyeva",
  "tika-vin08t29:26_7": "saṅghena atthārakassa bhikkhuno dātabbaṁ, evaṁ adente nicayasannidhi hoti. Atthārakenapi",
  "tika-vin08t29:26_8": "saṅghato laddhadivaseyeva kathinaṁ attharitabbaṁ, evaṁ akaronte karaṇasannidhi hoti.",
  "tika-vin08t29:27_0": "Aññāni ca bahūni ānisaṁsavatthāni detīti iminā attharitabbasāṭakoyeva kathinasāṭako",
  "tika-vin08t29:27_1": "nāma, tato aññe sāṭakā bahavopi kathinānisaṁsāyeva nāmāti dasseti. Etena ca “kathinānisaṁso”ti",
  "tika-vin08t29:27_2": "vatthāniyeva vuttāni na agghoti dīpeti. Yadi aggho vutto siyā, evaṁ sati “bahvānisaṁsāni",
  "tika-vin08t29:27_3": "kathinavatthāni detī”ti vattabbaṁ, evaṁ pana avatvā “bahūni kathinānisaṁsavatthāni",
  "tika-vin08t29:27_4": "detī”ti vuttaṁ, tena ñāyati “na aggho vutto”ti, tasmā bahvānisaṁsabhāvo agghavasena",
  "tika-vin08t29:27_5": "na gahetabbo, atha kho vatthavaseneva gahetabboti. Itaroti añño dāyako. Tathātathā",
  "tika-vin08t29:27_6": "ovaditvā saññāpetabboti “upāsaka dānaṁ nāma saṅghassa dinnakālato paṭṭhāya mahapphalaṁ",
  "tika-vin08t29:27_7": "hoti mahānisaṁsaṁ, atthāro pana bhikkhūnaṁ upakāratthāya bhagavatā anuññāto, tasmā",
  "tika-vin08t29:27_8": "ñattiladdhampi aladdhampi mahapphalamevā”ti vā “upāsaka ayampi dāyako saṅghasseva",
  "tika-vin08t29:27_9": "deti, tvampi saṅghasseva desi, bhagavatā ca –",
  "tika-vin08t29:28": "‘Yo sīlavā sīlavantesu dadāti dānaṁ;",
  "tika-vin08t29:29": "Dhammena laddhaṁ supasannacitto;",
  "tika-vin08t29:30": "Abhisaddahaṁ kammaphalaṁ uḷāraṁ;",
  "tika-vin08t29:31": "Taṁ ve dānaṁ vipulaphalanti brūmī’ti. –",
  "tika-vin08t29:32": "Vuttaṁ, tasmā saṅghassa dinnakālato paṭṭhāya mahapphalamevā”ti vā itiādīni vatvā saññāpetabbo.",
  "tika-vin08t29:33": "Yassa saṅgho kathinacīvaraṁ deti, tena bhikkhunā kathinaṁ attharitabbanti yojanā. Yo jiṇṇacīvaro hoti bhikkhu, tassa dātabbanti sambandho. Imasmiṁ ṭhāne idāni bhikkhū –",
  "tika-vin08t29:34": "“Paṭiggahaṇañca sappāyaṁ, ñatti ca anusāvanaṁ;",
  "tika-vin08t29:35": "Kappabindu paccuddhāro, adhiṭṭhānattharāni ca;",
  "tika-vin08t29:36": "Niyojanānumodā ca, iccayaṁ kathine vidhī”ti. –",
  "tika-vin08t29:37_0": "Imaṁ gāthaṁ āharitvā kathinadānakammavācāya paṭhamaṁ kathinacīvarassa paṭiggahaṇañca",
  "tika-vin08t29:37_1": "sappāyapucchanañca karonti, tadayuttaṁ viya dissati. Kasmāti ce? “Aṭṭhahaṅgehi samannāgato",
  "tika-vin08t29:37_2": "puggalo bhabbo kathinaṁ attharituṁ…pe… pubbakaraṇaṁ jānāti, paccuddhāraṁ jānāti,",
  "tika-vin08t29:37_3": "adhiṭṭhānaṁ jānāti, atthāraṁ jānāti, mātikaṁ jānāti, palibodhaṁ jānāti, uddhāraṁ",
  "tika-vin08t29:37_4": "jānāti, ānisaṁsaṁ jānātī”ti parivārapāḷiyañca,",
  "tika-vin08t29:38": "“Aṭṭhadhammavido bhikkhu, kathinatthāramarahati;",
  "tika-vin08t29:39": "Pubbapaccuddhārādhiṭṭhā-natthāro mātikāti ca;",
  "tika-vin08t29:40": "Palibodho ca uddhāro, ānisaṁsā panaṭṭhime”ti. –",
  "tika-vin08t29:41_0": "Vinayavinicchayappakaraṇe ca āgatesu aṭṭhasu aṅgesu anāgatattā ca “pubbakaraṇaṁ sattahi",
  "tika-vin08t29:41_1": "dhammehi saṅgahitaṁ dhovanena vicāraṇena chedanena bandhanena sibbanena rajanena",
  "tika-vin08t29:41_2": "kappakaraṇenā”ti parivārapāḷiyañca,",
  "tika-vin08t29:42": "“Dhovanañca vicāro ca, chedanaṁ bandhanampi ca;",
  "tika-vin08t29:43": "Sibbanaṁ rajanaṁ kappaṁ, pubbakiccanti vuccatī”ti. –",
  "tika-vin08t29:44": "Vinayavinicchayappakaraṇe ca vuttesu sattasu pubbakaraṇesu anāgatattā ca.",
  "tika-vin08t29:45_0": "Na kevalañca pakaraṇesu anāgatameva, atha kho yuttipi na dissati. Kathaṁ? Paṭiggahaṇaṁ",
  "tika-vin08t29:45_1": "nāma “yo pana bhikkhu adinnaṁ mukhadvāraṁ āhāraṁ āhāreyya aññatra udakadantaponā,",
  "tika-vin08t29:45_2": "pācittiya”nti yāvakālikādīsu ajjhoharitabbesu catūsu kālikavatthūsu bhagavatā vuttaṁ,",
  "tika-vin08t29:45_3": "na cīvare, taṁ pana pādamūle ṭhapetvā dinnampi parammukhā dinnampi labbhateva. Vuttañhi",
  "tika-vin08t29:45_4": "aṭṭhakathāyaṁ “imaṁ cīvaraṁ itthannāmassa dammīti evaṁ parammukhā vā pādamūle ṭhapetvā",
  "tika-vin08t29:45_5": "‘imaṁ tumhāka’nti evaṁ sammukhā vā detī”ti, tasmā paṭiggahaṇakiccaṁ natthi, dāyakena",
  "tika-vin08t29:45_6": "cīvare dinne saṅghassa cittena sampaṭicchanamattameva pamāṇaṁ hoti.",
  "tika-vin08t29:46_0": "Sappāyapucchanañca evaṁ karonti – ekena bhikkhunā “bhonto saṅghā saṅghassa kathine",
  "tika-vin08t29:46_1": "sampatte kassa puggalassa sappāyārahaṁ hotī”ti pucchite eko bhikkhu nāmaṁ vatvā “itthannāmassa",
  "tika-vin08t29:46_2": "therassa sappāyārahaṁ hotī”ti vadati, sappāyaiti ca nivāsanapārupanatthaṁ gahetvā",
  "tika-vin08t29:46_3": "vadanti. Etasmiṁ vacane saddato ca atthato ca adhippāyato ca yutti gavesitabbā hoti.",
  "tika-vin08t29:46_4": "Kathaṁ? Saddato vaggabhede satiyeva bahuvacanaṁ kattabbaṁ, na abhede, evaṁ saddato.",
  "tika-vin08t29:46_5": "Sappāyaitivacanañca anurūpattheyeva vattabbaṁ, na nivāsanapārupanatthe, evaṁ atthato.",
  "tika-vin08t29:46_6": "Idañca cīvaraṁ saṅgho kathinaṁ attharituṁ puggalassa deti, na nivāsanapārupanatthaṁ.",
  "tika-vin08t29:46_7": "Vuttañhi pāḷiyaṁ “saṅgho imaṁ kathinadussaṁ itthannāmassa bhikkhuno deti kathinaṁ",
  "tika-vin08t29:46_8": "attharitu”nti, tasmā yutti gavesitabbā hoti. “Paṭiggahaṇañca sappāya”ntiādigāthāpi",
  "tika-vin08t29:46_9": "katthaci pāḷiyaṁ aṭṭhakathāṭīkādīsu ca na dissati, tasmā idha vuttanayeneva paṭipajjitabbaṁ.",
  "tika-vin08t29:47_0": "Sace bahū jiṇṇacīvarā, vuḍḍhassa dātabbanti idaṁ kathinacīvarassa saṅghikattā “na",
  "tika-vin08t29:47_1": "ca, bhikkhave, saṅghikaṁ yathāvuḍḍhaṁ paṭibāhitabbaṁ, yo paṭibāheyya, āpatti dukkaṭassā”ti",
  "tika-vin08t29:47_2": "iminā pāḷinayena vuttaṁ. Eteneva nayena sabbesu balavacīvaresu santesupi vuḍḍhasseva",
  "tika-vin08t29:47_3": "dātabbanti siddhaṁ. Vuḍḍhesu…pe… dātabbanti karaṇasannidhimocanatthaṁ vuttaṁ. Tenevāha",
  "tika-vin08t29:47_4": "“sace vuḍḍho”tyādi. Navakatarenapi hi karaṇasannidhiṁ mocetvā kathine atthate anumodanaṁ",
  "tika-vin08t29:47_5": "karontassa saṅghassa pañcānisaṁsalābho hotīti. Apicātiādinā saṅghena kattabbavattaṁ",
  "tika-vin08t29:47_6": "dasseti. Vacanakkamo pana evaṁ kātabbo – kathinadussaṁ labhitvā saṅghe sīmāya sannipatite",
  "tika-vin08t29:47_7": "ekena bhikkhunā “bhante, saṅghassa idaṁ kathinadussaṁ uppannaṁ, saṅgho imaṁ kathinadussaṁ",
  "tika-vin08t29:47_8": "kathannāmassa bhikkhuno dadeyya kathinaṁ attharitu”nti vutte aññena “yo jiṇṇacīvaro,",
  "tika-vin08t29:47_9": "tassā”ti vattabbaṁ, tato purimena “bahū jiṇṇacīvarā”ti vā “natthi idha jiṇṇacīvarā”ti",
  "tika-vin08t29:47_10": "vā vutte aparena “tena hi vuḍḍhassā”ti vattabbaṁ, puna purimena “ko ettha vuḍḍho”ti",
  "tika-vin08t29:47_11": "vutte itarena “itthannāmo bhikkhū”ti vattabbaṁ, puna purimena “so bhikkhu tadaheva",
  "tika-vin08t29:47_12": "cīvaraṁ katvā attharituṁ sakkotī”ti vutte itarena “so sakkotī”ti vā “saṅgho mahātherassa",
  "tika-vin08t29:47_13": "saṅgahaṁ karissatī”ti vā vattabbaṁ, puna purimena “so mahāthero aṭṭhahi aṅgehi samannāgato”ti",
  "tika-vin08t29:47_14": "vutte itarena “āma samannāgato”ti vattabbaṁ, tato “sādhu suṭṭhu tassa dātabba”nti",
  "tika-vin08t29:47_15": "vutte byattena bhikkhunā paṭibalena saṅgho ñātabbo.",
  "tika-vin08t29:48_0": "Ettha ca “bhante, saṅghassā”tiādivacanaṁ “suṇātu me, bhante, saṅgho, idaṁ saṅghassa",
  "tika-vin08t29:48_1": "kathinadussaṁ uppannaṁ, yadi saṅghassa pattakallaṁ, saṅgho imaṁ kathinadussaṁ itthannāmassa",
  "tika-vin08t29:48_2": "bhikkhuno dadeyya kathinaṁ attharitu”nti imāya ñattipāḷiyā sameti. “Yo jiṇṇacīvaro,",
  "tika-vin08t29:48_3": "tassā”tiādi “saṅghena kassā”tiādi “saṅghena kassa dātabbaṁ, yo jiṇṇacīvaro hotī”tiādinā",
  "tika-vin08t29:48_4": "aṭṭhakathāvacanena sameti. “So mahāthero aṭṭhahaṅgehi samannāgato”tiādi “aṭṭhahaṅgehi",
  "tika-vin08t29:48_5": "samannāgato puggalo bhabbo kathinaṁ attharitu”ntiādikāya parivārapāḷiyā sametīti",
  "tika-vin08t29:48_6": "daṭṭhabbaṁ. Yassa pana dīyati, tassa ñattidutiyakammavācāya dātabbanti sambandho.",
  "tika-vin08t29:48_7": "Iminā imassa kathinadānakammassa garukattā na apalokanamattena dātabbanti imamatthaṁ",
  "tika-vin08t29:48_8": "pakāseti. Garukalahukānaṁ bhedo kammākammavinicchayakathāyaṁ āvi bhavissati.",
  "tika-vin08t29:49_0": "Evaṁ dinne pana kathine paccuddharitabbā adhiṭṭhātabbā vācā bhinditabbāti sambandho.",
  "tika-vin08t29:49_1": "Sace taṁ kathinadussaṁ niṭṭhitaparikammameva hotīti iminā kathinadussaṁ nāma na kevalaṁ",
  "tika-vin08t29:49_2": "pakatisāṭakameva hoti, atha kho pariniṭṭhitasattavidhapubbakiccacīvarampi hotīti",
  "tika-vin08t29:49_3": "dasseti, tasmā niṭṭhitacīvarasmiṁ dinne sattavidhapubbakiccakaraṇena attho natthi,",
  "tika-vin08t29:49_4": "kevalaṁ paccuddharaṇādīniyeva kātabbāni. Sace pana kiñci apariniṭṭhitaṁ hoti, antamaso",
  "tika-vin08t29:49_5": "kappabindumattampi, taṁ niṭṭhāpetvāyeva paccuddharaṇādīni kātabbāni. Gaṇṭhikapaṭṭapāsakapaṭṭāni",
  "tika-vin08t29:49_6": "pana sibbanantogadhāni, tānipi niṭṭhāpetvāyeva kātabbāni. Aniṭṭhāpento aniṭṭhitasibbanakiccameva",
  "tika-vin08t29:49_7": "hoti. Vuttañhi aṭṭhakathāyaṁ “tattha katanti sūcikammapariyosānena kataṁ, sūcikammapariyosānaṁ",
  "tika-vin08t29:49_8": "nāma yaṁ kiñci sūciyā kattabbaṁ. Pāsakapaṭṭagaṇṭhikapaṭṭapariyosānaṁ katvā sūciyā",
  "tika-vin08t29:49_9": "paṭisāmana”nti. Idañhi kathinavattaṁ nāma buddhappasatthanti “atthatakathinānaṁ vo",
  "tika-vin08t29:49_10": "bhikkhave pañca kappissantī”tiādinā pasatthaṁ.",
  "tika-vin08t29:50": "Katapariyositaṁ pana kathinaṁ gahetvāti –",
  "tika-vin08t29:51": "“Dhovanañca vicāro ca, chedanaṁ bandhanampi ca;",
  "tika-vin08t29:52": "Sibbanaṁ rajanaṁ kappaṁ, pubbakiccanti vuccatī”ti. –",
  "tika-vin08t29:53_0": "Vuttāni sattavidhapubbakaraṇāni katvā pariyosāpitaṁ kathinacīvaraṁ gahetvā. Atthārakena",
  "tika-vin08t29:53_1": "bhikkhunā paccuddharitabbā adhiṭṭhātabbā vācā bhinditabbāti sambandho. Saṅghāṭiyā",
  "tika-vin08t29:53_2": "kathinaṁ attharitukāmo bhikkhu pubbe ticīvarādhiṭṭhānena adhiṭṭhitaṁ porāṇikaṁ saṅghāṭiṁ",
  "tika-vin08t29:53_3": "“imaṁ saṅghāṭiṁ paccuddharāmī”ti vatvā paccuddharitabbā, tato anadhiṭṭhitaṁ navaṁ",
  "tika-vin08t29:53_4": "saṅghāṭiṁ “imaṁ saṅghāṭiṁ adhiṭṭhāmī”ti vatvā adhiṭṭhātabbā, tato attharaṇakāle tameva",
  "tika-vin08t29:53_5": "adhiṭṭhitasaṅghāṭiṁ “imāya saṅghāṭiyā kathinaṁ attharāmī”ti vācā bhinditabbāti attho.",
  "tika-vin08t29:53_6": "Esa nayo itaresu. Etena kathinatthāraṇaṁ nāma vacībhedakaraṇameva hoti, na kiñci",
  "tika-vin08t29:53_7": "kāyavikārakaraṇanti imamatthaṁ dīpeti. Tathā hi vuttaṁ vinayatthamañjūsāyaṁ “attharitabbanti",
  "tika-vin08t29:53_8": "attharaṇaṁ kātabbaṁ, tañca kho tathāvacībhedakaraṇamevāti daṭṭhabba”nti.",
  "tika-vin08t29:54_0": "Tattha paccuddhāro tividho “imaṁ saṅghāṭiṁ paccuddharāmī”ti saṅghāṭiyā paccuddhāro,",
  "tika-vin08t29:54_1": "“imaṁ uttarāsaṅgaṁ paccuddharāmī”ti uttarāsaṅgassa paccuddhāro, “imaṁ antaravāsakaṁ",
  "tika-vin08t29:54_2": "paccuddharāmī”ti antaravāsakassa paccuddhāroti. Vuttañhetaṁ parivāre “paccuddhāro",
  "tika-vin08t29:54_3": "tīhi dhammehi saṅgahito saṅghāṭiyā uttarāsaṅgena antaravāsakenā”ti. Adhiṭṭhānaṁ tividhaṁ",
  "tika-vin08t29:54_4": "“imaṁ saṅghāṭiṁ adhiṭṭhāmī”ti saṅghāṭiyā adhiṭṭhānaṁ, “imaṁ uttarāsaṅgaṁ adhiṭṭhāmī”ti",
  "tika-vin08t29:54_5": "uttarāsaṅgassa adhiṭṭhānaṁ, “imaṁ antaravāsakaṁ adhiṭṭhāmī”ti antaravāsakassa adhiṭṭhānanti.",
  "tika-vin08t29:54_6": "Vuttañhetaṁ parivāre “adhiṭṭhānaṁ tīhi dhammehi saṅgahitaṁ saṅghāṭiyā uttarāsaṅgena antaravāsakenā”ti.",
  "tika-vin08t29:55_0": "Atha vā adhiṭṭhānaṁ duvidhaṁ kāyena adhiṭṭhānaṁ, vācāya adhiṭṭhānanti. Tattha porāṇikaṁ",
  "tika-vin08t29:55_1": "saṅghāṭiṁ “imaṁ saṅghāṭiṁ paccuddharāmī”ti paccuddharitvā navaṁ saṅghāṭiṁ hatthena",
  "tika-vin08t29:55_2": "gahetvā “imaṁ saṅghāṭiṁ adhiṭṭhāmī”ti cittena ābhogaṁ katvā kāyavikārakaraṇena kāyena",
  "tika-vin08t29:55_3": "vā adhiṭṭhātabbaṁ, vacībhedaṁ katvā vācāya vā adhiṭṭhātabbaṁ. Vuttañhi aṭṭhakathāyaṁ",
  "tika-vin08t29:55_4": "“tattha yasmā dve cīvarassa adhiṭṭhānāni kāyena vā adhiṭṭheti, vācāya vā adhiṭṭhetīti",
  "tika-vin08t29:55_5": "vuttaṁ, tasmā…pe… adhiṭṭhātabbā”ti. Atha vā adhiṭṭhānaṁ duvidhaṁ sammukhādhiṭṭhānaparammukhādhiṭṭhānavasena.",
  "tika-vin08t29:55_6": "Tattha yadi cīvaraṁ hatthapāse ṭhitaṁ hoti, “imaṁ saṅghāṭiṁ adhiṭṭhāmī”ti vacībhedaṁ",
  "tika-vin08t29:55_7": "katvā adhiṭṭhātabbaṁ, atha antogabbhe vā sāmantavihāre vā hoti, ṭhapitaṭṭhānaṁ sallakkhetvā",
  "tika-vin08t29:55_8": "“etaṁ saṅghāṭiṁ adhiṭṭhāmī”ti vacībhedaṁ katvā adhiṭṭhātabbaṁ. Vuttañhi aṭṭhakathāyaṁ",
  "tika-vin08t29:55_9": "“tatra duvidhaṁ adhiṭṭhānaṁ sace hatthapāse hotī”tiādi, vinayatthamañjūsāyañca “duvidhanti",
  "tika-vin08t29:55_10": "sammukhāparammukhābhedena duvidha”nti.",
  "tika-vin08t29:56_0": "Atthāro katividho? Atthāro ekavidho. Vacībhedakaraṇeneva hi atthāro sampajjati, na",
  "tika-vin08t29:56_1": "kāyavikārakaraṇena. Ayamattho yathāvutta-parivārapāḷiyā ca “attharitabbanti attharaṇaṁ",
  "tika-vin08t29:56_2": "kātabbaṁ, tañca kho tathāvacībhedakaraṇamevāti daṭṭhabba”nti vinayatthamañjūsāvacanena",
  "tika-vin08t29:56_3": "ca viññāyati. Atha vā atthāro tividho vatthuppabhedena. Tattha yadi saṅghāṭiyā kathinaṁ",
  "tika-vin08t29:56_4": "attharitukāmo hoti, porāṇikā saṅghāṭi paccuddharitabbā, navā saṅghāṭi adhiṭṭhātabbā,",
  "tika-vin08t29:56_5": "“imāya saṅghāṭiyā kathinaṁ attharāmī”ti vācā bhinditabbā. Atha uttarāsaṅgena kathinaṁ",
  "tika-vin08t29:56_6": "attharitukāmo hoti, porāṇako uttarāsaṅgo paccuddharitabbo, navo uttarāsaṅgo adhiṭṭhātabbo,",
  "tika-vin08t29:56_7": "“iminā uttarāsaṅgena kathinaṁ attharāmī”ti vācā bhinditabbā. Atha antaravāsakena",
  "tika-vin08t29:56_8": "kathinaṁ attharitukāmo hoti, porāṇako antaravāsako paccuddharitabbo, navo antaravāsako",
  "tika-vin08t29:56_9": "adhiṭṭhātabbo, “iminā antaravāsakena kathinaṁ attharāmī”ti vācā bhinditabbā. Vuttañhetaṁ",
  "tika-vin08t29:56_10": "parivāre “sace saṅghāṭiyā”tiādi.",
  "tika-vin08t29:57_0": "Ettha siyā – kiṁ pana “imaṁ saṅghāṭiṁ paccuddharāmī”ti visesaṁ katvāva paccuddharitabbā,",
  "tika-vin08t29:57_1": "udāhu “imaṁ paccuddharāmī”ti sāmaññatopi paccuddharitabbāti? Parikkhāracoḷādhiṭṭhānena",
  "tika-vin08t29:57_2": "adhiṭṭhitaṁ cīvaraṁ “imaṁ paccuddharāmī”ti sāmaññato paccuddharitabbaṁ, na “imaṁ",
  "tika-vin08t29:57_3": "saṅghāṭiṁ paccuddharāmī”ti visesato paccuddharitabbaṁ. Kasmā? Pubbe aladdhanāmattā.",
  "tika-vin08t29:57_4": "Ticīvarādhiṭṭhānena adhiṭṭhitaṁ pana cīvaraṁ visesatoyeva paccuddharitabbaṁ, na sāmaññato.",
  "tika-vin08t29:57_5": "Kasmā? Paṭiladdhavisesanāmattā. Idha pana kathinādhikāre pubbeva ticīvarādhiṭṭhānena",
  "tika-vin08t29:57_6": "adhiṭṭhitattā visesatoyeva paccuddharitabbanti daṭṭhabbaṁ. Vuttañhetaṁ parivāre kathinādhikāre",
  "tika-vin08t29:57_7": "“paccuddhāro tīhi dhammehi saṅgahito saṅghāṭiyā uttarāsaṅgena antaravāsakenā”ti.",
  "tika-vin08t29:57_8": "Kiṁ pana niccatecīvarikoyeva kathinaṁ attharituṁ labhati, udāhu avatthātecīvarikopīti?",
  "tika-vin08t29:57_9": "Tecīvariko duvidho dhutaṅgatecīvarikavinayatecīvarikavasena. Tattha dhutaṅgatecīvariko",
  "tika-vin08t29:57_10": "“atirekacīvaraṁ paṭikkhipāmi, tecīvarikaṅgaṁ samādiyāmī”ti adhiṭṭhahitvā dhāraṇato",
  "tika-vin08t29:57_11": "sabbakālameva dhāreti. Vinayatecīvariko pana yadā ticīvarādhiṭṭhānena adhiṭṭhahitvā",
  "tika-vin08t29:57_12": "dhāretukāmo hoti, tadā tathā adhiṭṭhahitvā dhāreti. Yadā pana parikkhāracoḷādhiṭṭhānena",
  "tika-vin08t29:57_13": "adhiṭṭhahitvā dhāretukāmo hoti, tadā tathā adhiṭṭhahitvā dhāreti, tasmā ticīvarādhiṭṭhānassa",
  "tika-vin08t29:57_14": "dupparihārattā sabbadā dhāretuṁ asakkonto hutvā parikkhāracoḷavasena dhārentopi taṁ",
  "tika-vin08t29:57_15": "paccuddharitvā āsanne kāle ticīvarādhiṭṭhānena adhiṭṭhahantopi kathinaṁ attharituṁ",
  "tika-vin08t29:57_16": "labhatiyevāti daṭṭhabbaṁ.",
  "tika-vin08t29:58_0": "Kacci nu bho kathinadānakammavācābhaṇanasīmāyameva kathinaṁ attharitabbaṁ, udāhu",
  "tika-vin08t29:58_1": "aññasīmāyāti? Yadi kathinadānakammavācābhaṇanabaddhasīmā vassūpanāyikakhettabhūtaupacārasīmāya",
  "tika-vin08t29:58_2": "anto ṭhitā, evaṁ sati tasmiṁyeva sīmamaṇḍale attharaṇaṁ kātabbaṁ. Kathaṁ viññāyatīti",
  "tika-vin08t29:58_3": "ce? “Pariniṭṭhitapubbakaraṇameva ce dāyako saṅghassa deti, sampaṭicchitvā kammavācāya",
  "tika-vin08t29:58_4": "dātabbaṁ. Tena ca tasmiṁyeva sīmamaṇḍale adhiṭṭhahitvā attharitvā saṅgho anumodāpetabbo”ti",
  "tika-vin08t29:58_5": "vajirabuddhiṭīkāyaṁ āgatattā viññāyatīti. Yadi evaṁ “tasmiṁyeva sīmamaṇḍale”icceva",
  "tika-vin08t29:58_6": "ṭīkāyaṁ vuttattā “yasmiṁ kismiñci sīmamaṇḍale kammavācaṁ bhaṇitvā tasmiṁyeva sīmamaṇḍale",
  "tika-vin08t29:58_7": "attharitabba”nti vattabbaṁ, na “kathinadānakammavācābhaṇanabaddhasīmā vassūpanāyikakhettabhūtaupacārasīmāya",
  "tika-vin08t29:58_8": "anto ṭhitā”ti visesaṁ katvā vattabbanti? Na na vattabbaṁ. Kammavācābhaṇanasīmā hi",
  "tika-vin08t29:58_9": "baddhasīmābhūtā, kathinatthārasīmā pana upacārasīmābhūtā, upacārasīmā ca nāma baddhasīmaṁ",
  "tika-vin08t29:58_10": "avattharitvāpi gacchati, tasmā sā sīmā baddhasīmā ca hoti upacārasīmā cāti tasmiṁyeva",
  "tika-vin08t29:58_11": "sīmamaṇḍale kathinadānakammavācaṁ bhaṇitvā tattheva attharaṇaṁ kātabbaṁ, na yasmiṁ",
  "tika-vin08t29:58_12": "kismiñci sīmamaṇḍale kammavācaṁ bhaṇitvā tattheva attharaṇaṁ kattabbanti daṭṭhabbaṁ.",
  "tika-vin08t29:58_13": "Evampi “upacārasīmāya”icceva vattabbaṁ, na “vassūpanāyikakhettabhūtaupacārasīmāyā”ti,",
  "tika-vin08t29:58_14": "tampi vattabbameva. Tesaṁ bhikkhūnaṁ vassūpanāyikakhettabhūtāya eva upacārasīmāya",
  "tika-vin08t29:58_15": "kathinatthāraṁ kātuṁ labhati, na aññaupacārasīmāya. Vuttañhi aṭṭhakathāyaṁ “aññasmiṁ",
  "tika-vin08t29:58_16": "vihāre vutthavassāpi na labhantīti mahāpaccariyaṁ vutta”nti.",
  "tika-vin08t29:59_0": "Yathicchasi, tathā bhavatu, api tu khalu “kammavācābhaṇanasīmā baddhasīmābhūtā, kathinatthārasīmā",
  "tika-vin08t29:59_1": "upacārasīmābhūtā”ti tumhehi vuttaṁ, tathābhūtabhāvo kathaṁ jānitabboti? Vuccate –",
  "tika-vin08t29:59_2": "kathinatthārasīmāyaṁ tāva upacārasīmābhūtabhāvo “sace pana ekasīmāya bahū vihārā",
  "tika-vin08t29:59_3": "honti, sabbe bhikkhū sannipātetvā ekattha kathinaṁ attharitabba”nti imissā aṭṭhakathāya",
  "tika-vin08t29:59_4": "atthaṁ saṁvaṇṇetuṁ “ekasīmāyāti ekaupacārasīmāyāti attho yujjatī”ti vajirabuddhiṭīkāyaṁ",
  "tika-vin08t29:59_5": "āgatattā viññāyati. Kammavācābhaṇanasīmāya baddhasīmābhūtabhāvo pana “te ca kho hatthapāsaṁ",
  "tika-vin08t29:59_6": "avijahitvā ekasīmāyaṁ ṭhitā. Sīmā ca nāmesā baddhasīmā abaddhasīmāti duvidhā hotī”ti",
  "tika-vin08t29:59_7": "kaṅkhāvitaraṇiyaṁ āgatattā ca “sīmā ca nāmesā katamā, yattha hatthapāsaṁ avijahitvā",
  "tika-vin08t29:59_8": "ṭhitā kammappattā nāma hontīti anuyogaṁ sandhāya sīmaṁ dassento vibhāgavantānaṁ sabhāvavibhāvanaṁ",
  "tika-vin08t29:59_9": "vibhāgadassanamukheneva hotīti ‘sīmā ca nāmesā’tiādimāhā”ti vinayatthamañjūsāyaṁ",
  "tika-vin08t29:59_10": "āgatattā ca viññāyati.",
  "tika-vin08t29:60_0": "Tattha katividhā baddhasīmā, katividhā abaddhasīmāti? Tividhā baddhasīmā khaṇḍasīmāsamānasaṁvāsasīmāavippavāsasīmāvasena.",
  "tika-vin08t29:60_1": "Tividhā abaddhasīmā gāmasīmāudakukkhepasīmāsattabbhantarasīmāvasenāti daṭṭhabbā.",
  "tika-vin08t29:60_2": "Kathaṁ viññāyatīti ce? “Evaṁ ekādasa vipattisīmāyo atikkamitvā tividhasampattiyuttā",
  "tika-vin08t29:60_3": "nimittena nimittaṁ sambandhitvā sammatā sīmā baddhasīmāti veditabbā. Khaṇḍasīmā samānasaṁvāsasīmā",
  "tika-vin08t29:60_4": "avippavāsasīmāti tassāyeva bhedo. Abaddhasīmā pana gāmasīmā sattabbhantarasīmā udakukkhepasīmāti",
  "tika-vin08t29:60_5": "tividhā”ti kaṅkhāvitaraṇiyaṁ āgatattā viññāyati. Evaṁ tīsu baddhasīmāsu, tīsu abaddhasīmāsūti",
  "tika-vin08t29:60_6": "chasuyeva sīmāsu kammappattasaṅghassa catuvaggakaraṇīyādikammassa kattabbabhāvavacanato",
  "tika-vin08t29:60_7": "suddhāya upacārasīmāya kammavācāya abhaṇitabbabhāvo viññāyati. Antoupacārasīmāya",
  "tika-vin08t29:60_8": "baddhasīmāya sati taṁ baddhasīmaṁ avattharitvāpi upacārasīmāya gamanato sā baddhasīmā",
  "tika-vin08t29:60_9": "kammavācābhaṇanārahā ca hoti kathinatthārārahā cāti veditabbaṁ.",
  "tika-vin08t29:61_0": "Nanu ca pannarasavidhā sīmā aṭṭhakathāsu āgatā, atha kasmā chaḷeva vuttāti? Saccaṁ,",
  "tika-vin08t29:61_1": "tāsu pana pannarasasu sīmāsu upacārasīmā saṅghalābhavibhajanādiṭṭhānameva hoti, lābhasīmā",
  "tika-vin08t29:61_2": "tatruppādagahaṇaṭṭhānameva hotīti imā dve sīmāyo saṅghakammakaraṇaṭṭhānaṁ na honti,",
  "tika-vin08t29:61_3": "nigamasīmā nagarasīmā janapadasīmā raṭṭhasīmā rajjasīmā dīpasīmā cakkavāḷasīmāti",
  "tika-vin08t29:61_4": "imā pana sīmāyo gāmasīmāya samānagatikā gāmasīmāyameva antogadhāti na visuṁ vuttāti",
  "tika-vin08t29:61_5": "daṭṭhabbaṁ. Ettha ca upacārasīmāya baddhasīmaṁ avattharitvā gatabhāvo kathaṁ jānitabboti?",
  "tika-vin08t29:61_6": "“Upacārasīmā parikkhittassa vihārassa parikkhepena, aparikkhittassa parikkhepārahaṭṭhānena",
  "tika-vin08t29:61_7": "paricchinnā”ti aṭṭhakathāyaṁ vuttattā parikkhepaparikkhepārahaṭṭhānānaṁ anto baddhasīmāya",
  "tika-vin08t29:61_8": "vijjamānāya taṁ avattharitvā upacārasīmā gatā. Tathā hi “imissā upacārasīmāya ‘saṅghassa",
  "tika-vin08t29:61_9": "dammī’ti dinnaṁ pana khaṇḍasīmasīmantarikāsu ṭhitānampi pāpuṇātī”ti vuttaṁ. Tena",
  "tika-vin08t29:61_10": "ñāyati “upacārasīmāya anto ṭhitā baddhasīmā upacārasīmāpi nāma hotī”ti. Hotu, evaṁ",
  "tika-vin08t29:61_11": "sati antoupacārasīmāyaṁ baddhasīmāya sati tattheva kathinadānakammavācaṁ vācāpetvā",
  "tika-vin08t29:61_12": "tattheva kathinaṁ attharitabbaṁ bhaveyya, antoupacārasīmāyaṁ baddhasīmāya avijjamānāya",
  "tika-vin08t29:61_13": "kathaṁ karissantīti? Antoupacārasīmāyaṁ baddhasīmāya avijjamānāya bahiupacārasīmāyaṁ",
  "tika-vin08t29:61_14": "vijjamānabaddhasīmaṁ vā udakukkhepalabhanaṭṭhānaṁ vā gantvā kammavācaṁ vācāpetvā",
  "tika-vin08t29:61_15": "puna vihāraṁ āgantvā vassūpanāyikakhettabhūtāya upacārasīmāyaṁ ṭhatvā kathinaṁ attharitabbanti daṭṭhabbaṁ.",
  "tika-vin08t29:62_0": "Nanu ca bho evaṁ sante aññissā sīmāya ñatti, aññissā atthāro hoti, evaṁ sante “pariniṭṭhitapubbakaraṇameva",
  "tika-vin08t29:62_1": "ce dāyako saṅghassa deti, sampaṭicchitvā kammavācāya dātabbaṁ. Tena ca tasmiṁyeva",
  "tika-vin08t29:62_2": "sīmamaṇḍale adhiṭṭhahitvā attharitvā saṅgho anumodāpetabbo”ti vuttena vajirabuddhiṭīkāvacanena",
  "tika-vin08t29:62_3": "virujjhatīti? Nanu avocumha “kammavācābhaṇanasīmā baddhasīmābhūtā, kathinatthārasīmā",
  "tika-vin08t29:62_4": "upacārasīmābhūtā”ti. Tasmā vajirabuddhiṭīkāvacanena na virujjhati. Tattha pubbe yebhuyyena",
  "tika-vin08t29:62_5": "baddhasīmavihārattā samaggaṁ saṅghaṁ sannipātetvā kammavācaṁ vācāpetvā upacārasīmabaddhasīmabhūte",
  "tika-vin08t29:62_6": "tasmiṁyeva vihāre attharaṇaṁ sandhāya vuttaṁ. Baddhasīmavihāre ahontepi antoupacārasīmāyaṁ",
  "tika-vin08t29:62_7": "baddhasīmāya vijjamānāya tattheva sīmamaṇḍale kammavācaṁ vācāpetvā tattheva attharitabbabhāvo",
  "tika-vin08t29:62_8": "amhehipi vuttoyeva. Yadi pana na ceva baddhasīmavihāro hoti, na ca antoupacārasīmāyaṁ",
  "tika-vin08t29:62_9": "baddhasīmā atthi, evarūpe vihāre kammavācaṁ vācāpetuṁ na labhati, aññaṁ baddhasīmaṁ",
  "tika-vin08t29:62_10": "vā udakukkhepaṁ vā gantvā kammavācaṁ vācāpetvā attano vihāraṁ āgantvā vassūpanāyikakhettabhūtāya",
  "tika-vin08t29:62_11": "upacārasīmāya ṭhatvā kathinaṁ attharitabbaṁ. Evameva paramparabhūtā bahavo ācariyavarā",
  "tika-vin08t29:62_12": "karontīti daṭṭhabbaṁ.",
  "tika-vin08t29:63_0": "Apare pana ācariyā “baddhasīmavirahāya suddhaupacārasīmāya sati tassaṁyeva upacārasīmāyaṁ",
  "tika-vin08t29:63_1": "ñattikammavācāpi vācetabbā, kathinaṁ attharitabbaṁ, na aññissā sīmāya ñatti, aññissā",
  "tika-vin08t29:63_2": "attharaṇaṁ kātabba”nti vadanti. Ayaṁ pana nesamadhippāyo – “kathinatthatasīmāyanti",
  "tika-vin08t29:63_3": "upacārasīmaṁ sandhāya vutta”nti vajirabuddhiṭīkāyaṁ kathinatthāraṭṭhānabhūtāya sīmāya",
  "tika-vin08t29:63_4": "upacārasīmābhāvo vutto, tassaṁyeva ṭīkāyaṁ pubbe niddiṭṭhapāṭhe “tasmiṁyeva sīmamaṇḍale",
  "tika-vin08t29:63_5": "adhiṭṭhahitvā attharitvā saṅgho anumodāpetabbo”ti kammavācābhaṇanasīmāyameva attharitabbabhāvo",
  "tika-vin08t29:63_6": "ca vutto, tasmā aññissā sīmāya ñatti, aññissā attharaṇaṁ na kātabbaṁ, tassaṁyeva",
  "tika-vin08t29:63_7": "upacārasīmāyaṁ kammavācaṁ sāvetvā tasmiṁyeva atthāro kātabbo, upacārasīmato bahi",
  "tika-vin08t29:63_8": "ṭhitaṁ baddhasīmaṁ gantvā attharaṇakiccaṁ natthīti.",
  "tika-vin08t29:64_0": "Tatrevaṁ vicāraṇā kātabbā – idaṁ bhāsantaresu “ñattī”ti kathitaṁ kathinadānakammaṁ",
  "tika-vin08t29:64_1": "catūsu saṅghakammesu ñattidutiyakammaṁ hoti, ñattidutiyakammassa navasu ṭhānesu kathinadānaṁ,",
  "tika-vin08t29:64_2": "garukalahukesu garukaṁ, yadi “upacārasīmāyaṁ cattāri saṅghakammāni kātabbānī”ti pakaraṇesu",
  "tika-vin08t29:64_3": "āgataṁ abhavissā, evaṁ sante tesaṁ ācariyānaṁ vacanānurūpato upacārasīmāyaṁ kathinadānañattikammavācaṁ",
  "tika-vin08t29:64_4": "vācetabbaṁ abhavissā, na pana pakaraṇesu “upacārasīmāyaṁ cattāri saṅghakammāni kātabbānī”ti",
  "tika-vin08t29:64_5": "āgataṁ, atha kho “saṅghalābhavibhajanaṁ, āgantukavattaṁ katvā ārāmappavisanaṁ, gamikassa",
  "tika-vin08t29:64_6": "bhikkhuno senāsanaāpucchanaṁ, nissayapaappassambhanaṁ, pārivāsikamānattacārikabhikkhūnaṁ",
  "tika-vin08t29:64_7": "aruṇuṭṭhāpanaṁ, bhikkhunīnaṁ ārāmappavisanaāpucchanaṁ iccevamādīni eva upacārasīmāya",
  "tika-vin08t29:64_8": "kattabbānī”ti āgataṁ, tasmā kathinadānañattidutiyakammavācā kevalāyaṁ upacārasīmāyaṁ",
  "tika-vin08t29:64_9": "na vācetabbāti siddhā. Kathaṁ viññāyatīti ce? “Avippavāsasīmā nāma tiyojanāpi hoti,",
  "tika-vin08t29:64_10": "evaṁ sante tiyojane ṭhitā lābhaṁ gaṇhissanti, tiyojane ṭhatvā āgantukavattaṁ pūretvā",
  "tika-vin08t29:64_11": "ārāmaṁ pavisitabbaṁ bhavissati, gamiko tiyojanaṁ gantvā senāsanaṁ āpucchissati, nissayapaṭipannassa",
  "tika-vin08t29:64_12": "bhikkhuno tiyojanātikkame nissayo paṭippassambhissati, pārivāsikena tiyojanaṁ atikkamitvā",
  "tika-vin08t29:64_13": "aruṇaṁ uṭṭhapetabbaṁ bhavissati, bhikkhuniyā tiyojane ṭhatvā ārāmappavisanaṁ āpucchitabbaṁ",
  "tika-vin08t29:64_14": "bhavissati, sabbampetaṁ upacārasīmāya paricchedavaseneva kātuṁ vaṭṭati, tasmā upacārasīmāyameva",
  "tika-vin08t29:64_15": "bhājetabba”nti evamādiaṭṭhakathāpāṭhato viññāyatīti.",
  "tika-vin08t29:65_0": "Athevaṁ vadeyyuṁ – “upacārasīmā ñattidutiyakammavācāya ṭhānaṁ na hotī”ti tumhehi",
  "tika-vin08t29:65_1": "vuttaṁ, atha ca pana katapubbaṁ atthi. Tathā hi cīvarapaṭiggāhakasammuticīvaranidahakasammuticīvarabhājakasammutīnaṁ",
  "tika-vin08t29:65_2": "“suṇātu me…pe… dhārayāmīti imāya kammavācāya vā apalokanena vā antovihāre sabbasaṅghamajjhepi",
  "tika-vin08t29:65_3": "khaṇḍasīmāyapi sammannituṁ vaṭṭatiyevā”ti upacārasīmāyaṁ ñattidutiyakammavācāya nipphādetabbabhāvo",
  "tika-vin08t29:65_4": "aṭṭhakathāyaṁ āgato. Bhaṇḍāgārassa pana “imaṁ pana bhaṇḍāgāraṁ khaṇḍasīmaṁ gantvā",
  "tika-vin08t29:65_5": "khaṇḍasīmāya nisinnehi sammannituṁ na vaṭṭati, vihāramajjheyeva ‘suṇātu me, bhante,",
  "tika-vin08t29:65_6": "saṅgho, yadi saṅghassa pattakallaṁ, saṅgho itthannāmaṁ vihāraṁ bhaṇḍāgāraṁ sammanneyyā’tiādinā",
  "tika-vin08t29:65_7": "nayena kammavācāya vā apalokanena vā sammannitabba”nti aṭṭhakathāyaṁ upacārasīmāyameva",
  "tika-vin08t29:65_8": "ñattidutiyakammavācāya sammannitabbabhāvo āgatoti.",
  "tika-vin08t29:66_0": "Te evaṁ vattabbā – sacepi aṭṭhakathāyaṁ āgataṁ “antovihāre”ti pāṭho “vihāramajjhe”ti",
  "tika-vin08t29:66_1": "pāṭho ca upacārasīmaṁ sandhāya vuttoti maññamānā tumhe āyasmanto evaṁ avacuttha,",
  "tika-vin08t29:66_2": "te pana pāṭhā upacārasīmaṁ sandhāya aṭṭhakathācariyehi na vuttā, atha kho avippavāsasīmāsaṅkhātaṁ",
  "tika-vin08t29:66_3": "mahāsīmaṁ sandhāya vuttā. Kathaṁ viññāyatīti ce? Khaṇḍasīmāya vakkhamānattā. Khaṇḍasīmāya",
  "tika-vin08t29:66_4": "hi mahāsīmā eva paṭiyogī hoti. Upacārasīmāti ayamattho kathaṁ jānitabboti ce? “Imaṁ",
  "tika-vin08t29:66_5": "pana samānasaṁvāsakasīmaṁ sammannantehi pabbajjūpasampadādīnaṁ saṅghakammānaṁ sukhakaraṇatthaṁ",
  "tika-vin08t29:66_6": "paṭhamaṁ khaṇḍasīmā sammannitabbā…pe… evaṁ baddhāsu pana sīmāsu khaṇḍasīmāya ṭhitā",
  "tika-vin08t29:66_7": "bhikkhū mahāsīmāya kammaṁ karontānaṁ na kopenti, mahāsīmāya vā ṭhitā khaṇḍasīmāya",
  "tika-vin08t29:66_8": "kammaṁ karontānaṁ. Sīmantarikāya pana ṭhitā ubhinnampi na kopentī”ti vuttaaṭṭhakathāpāṭhavasena",
  "tika-vin08t29:66_9": "jānitabboti. Atha vā tehi āyasmantehi ābhatabhaṇḍāgārasammutipāṭhavasenapi ayamattho",
  "tika-vin08t29:66_10": "viññāyati. Kathaṁ? Cīvarapaṭiggāhakādipuggalasammutiyo pana antovihāre sabbasaṅghamajjhepi",
  "tika-vin08t29:66_11": "khaṇḍasīmāyampi sammannituṁ vaṭṭati, bhaṇḍāgārasaṅkhātavihārasammuti pana vihāramajjheyevāti",
  "tika-vin08t29:66_12": "aṭṭhakathāyaṁ vuttaṁ, tattha visesakāraṇaṁ pariyesitabbaṁ.",
  "tika-vin08t29:67_0": "Tatrevaṁ visesakāraṇaṁ paññāyati – “aññissā sīmāya vatthu aññissā kammavācā”ti vattabbadosaparihāratthaṁ",
  "tika-vin08t29:67_1": "vuttaṁ. Puggalasammutiyo hi puggalassa vatthuttā yadi mahāsīmabhūte antovihāre kattukāmā",
  "tika-vin08t29:67_2": "honti, sabbasaṅghamajjhe taṁ vatthubhūtaṁ puggalaṁ hatthapāse katvā kareyyuṁ. Yadi",
  "tika-vin08t29:67_3": "khaṇḍasīmāya kattukāmā, taṁ vatthubhūtaṁ puggalaṁ khaṇḍasīmaṁ ānetvā tattha sannipatitakammappattasaṅghassa",
  "tika-vin08t29:67_4": "hatthapāse katvā kareyyuṁ. Ubhayathāpi yathāvuttadoso natthi, bhaṇḍāgārasammuti pana",
  "tika-vin08t29:67_5": "bhaṇḍāgārassa vihārattā khaṇḍasīmaṁ ānetuṁ na sakkā, tasmā yadi taṁ sammutiṁ khaṇḍasīmāyaṁ",
  "tika-vin08t29:67_6": "ṭhatvā kareyyuṁ, vatthu mahāsīmāyaṁ hoti, kammavācā khaṇḍasīmāyanti yathāvuttadoso",
  "tika-vin08t29:67_7": "hoti, tasmiñca dose sati vatthuvipannattā kammaṁ vipajjati, tasmā mahāsīmabhūtavihāramajjheyeva",
  "tika-vin08t29:67_8": "sā sammuti kātabbāti aṭṭhakathācariyānaṁ mati, na upacārasīmāya ñattidutiyakammaṁ kātabbanti.",
  "tika-vin08t29:68_0": "Athāpi evaṁ vadeyyuṁ “vihārasaddena avippavāsasīmabhūtā mahāsīmāva vuttā, na upacārasīmā”ti",
  "tika-vin08t29:68_1": "idaṁ vacanaṁ kathaṁ paccetabbanti? Imināyeva aṭṭhakathāvacanena. Yadi hi upacārasīmā",
  "tika-vin08t29:68_2": "vuttā bhaveyya, upacārasīmā nāma baddhasīmaṁ avattharitvāpi pavattā āvāsesu vā bhikkhūsu",
  "tika-vin08t29:68_3": "vā vaḍḍhantesu aniyamavasena vaḍḍhati, tasmā khaṇḍasīmaṁ avattharitvā pavattanato",
  "tika-vin08t29:68_4": "vihārena saha khaṇḍasīmā ekasīmāyeva hoti, evaṁ sati vihāre ṭhitaṁ bhaṇḍāgāraṁ khaṇḍasīmāya",
  "tika-vin08t29:68_5": "ṭhatvā sammannituṁ sakkā bhaveyya, na pana sakkā “khaṇḍasīmāya nisinnehi sammannituṁ",
  "tika-vin08t29:68_6": "na vaṭṭatī”ti aṭṭhakathāyaṁ paṭisiddhattā. Tena ñāyati “imasmiṁ ṭhāne vihārasaddena",
  "tika-vin08t29:68_7": "avippavāsasīmabhūtā mahāsīmā vuttā, na upacārasīmā”ti. Upacārasīmāya aniyamavasena",
  "tika-vin08t29:68_8": "vaḍḍhanabhāvo kathaṁ jānitabboti? “Upacārasīmā parikkhittassa vihārassa parikkhepena,",
  "tika-vin08t29:68_9": "aparikkhittassa parikkhepārahaṭṭhānena paricchinnā hoti. Apica bhikkhūnaṁ dhuvasannipātaṭṭhānato",
  "tika-vin08t29:68_10": "vā pariyante ṭhitabhojanasālato vā nibaddhavasanakaāvāsato vā thāmamajjhimassa purisassa",
  "tika-vin08t29:68_11": "dvinnaṁ leḍḍupātānaṁ anto upacārasīmā veditabbā, sā pana āvāsesu vaḍḍhantesu vaḍḍhati,",
  "tika-vin08t29:68_12": "parihāyantesu parihāyati. Mahāpaccariyaṁ pana ‘bhikkhūsupi vaḍḍhantesu vaḍḍhatī’ti",
  "tika-vin08t29:68_13": "vuttaṁ, tasmā sace vihāre sannipatitabhikkhūhi saddhiṁ ekābaddhā hutvā yojanasatampi",
  "tika-vin08t29:68_14": "pūretvā nisīdanti, yojanasatampi upacārasīmāva hoti, sabbesaṁ lābho pāpuṇātī”ti aṭṭhakathāyaṁ vacanatoti.",
  "tika-vin08t29:69_0": "Yadi evaṁ upacārasīmāya kathinatthatabhāvo kasmā vuttoti? Kathinattharaṇaṁ nāma na",
  "tika-vin08t29:69_1": "saṅghakammaṁ, puggalakammameva hoti, tasmā vassūpanāyikakhettabhūtāya upacārasīmāya",
  "tika-vin08t29:69_2": "kātabbā hoti. Ñattikammavācā pana saṅghakammabhūtā, tasmā upacārasīmāya kātuṁ na",
  "tika-vin08t29:69_3": "vaṭṭati, suvisodhitaparisāya baddhābaddhasīmāyameva vaṭṭatīti daṭṭhabbaṁ. Nanu ca",
  "tika-vin08t29:69_4": "bho “kathinaṁ attharituṁ ke labhanti, ke na labhanti? Gaṇanavasena tāva pacchimakoṭiyā",
  "tika-vin08t29:69_5": "pañca janā labhanti, uddhaṁ satasahassampi, pañcannaṁ heṭṭhā na labhantī”ti aṭṭhakathāyaṁ",
  "tika-vin08t29:69_6": "vuttaṁ, atha kasmā “kathinattharaṇaṁ nāma na saṅghakammaṁ, puggalakammameva hotī”ti",
  "tika-vin08t29:69_7": "vuttanti? “Na saṅgho kathinaṁ attharati, na gaṇo kathinaṁ attharati, puggalo kathinaṁ",
  "tika-vin08t29:69_8": "attharatī”ti parivāre vuttattā ca apalokanakammādīnaṁ catunnaṁ saṅghakammānaṁ ṭhānesu",
  "tika-vin08t29:69_9": "apaviṭṭhattā ca. Aṭṭhakathāyaṁ pana kathinatthārassa upacārabhūtaṁ kathinadānakammavācābhaṇanakālaṁ",
  "tika-vin08t29:69_10": "sandhāya vuttaṁ. Tasmiñhi kāle kathinadāyakā cattāro, paṭiggāhako ekoti pacchimakoṭiyā",
  "tika-vin08t29:69_11": "pañca honti, tato heṭṭhā na labhatīti. Ñattikammavācāya saṅghakammabhāvo kathaṁ jānitabboti?",
  "tika-vin08t29:69_12": "“Catunnaṁ saṅghakammānaṁ ñattidutiyakammassa navasu ṭhānesu kathinadāna”nti āgatattā,",
  "tika-vin08t29:69_13": "“suṇātu me, bhante, saṅgho, idaṁ saṅghassa kathinadussaṁ uppanna”ntiādinā vuttattā cāti.",
  "tika-vin08t29:70_0": "Apare pana ācariyā “bhāsantaresu ñattīti vuttā kathinadānakammavācā atthārakiriyāya",
  "tika-vin08t29:70_1": "pavisati, atthārakiriyā ca upacārasīmāyaṁ kātabbā, tasmā kathinadānakammavācāpi upacārasīmāyaṁ",
  "tika-vin08t29:70_2": "kātabbāyevā”ti vadanti, tesaṁ ayamadhippāyo – mahāvaggapāḷiyaṁ “evañca pana, bhikkhave,",
  "tika-vin08t29:70_3": "kathinaṁ attharitabba”nti ārabhitvā “byattena bhikkhunā paṭibalena saṅgho ñāpetabbo…pe…",
  "tika-vin08t29:70_4": "evaṁ kho, bhikkhave, atthataṁ hoti kathina”nti kathinadānañattikammavācāto paṭṭhāya",
  "tika-vin08t29:70_5": "yāva anumodanā pāṭho āgato, parivārapāḷiyañca “kathinatthāro jānitabbo”ti uddesassa",
  "tika-vin08t29:70_6": "niddese “sace saṅghassa kathinadussaṁ uppannaṁ hoti, saṅghena kathaṁ paṭipajjitabbaṁ,",
  "tika-vin08t29:70_7": "atthārakena kathaṁ paṭipajjitabbaṁ, anumodakena kathaṁ paṭipajjitabba”nti pucchaṁ",
  "tika-vin08t29:70_8": "nīharitvā “saṅghena ñattidutiyena kammena kathinatthārakassa bhikkhuno dātabbaṁ…pe…",
  "tika-vin08t29:70_9": "anumodāmā”ti ñattito paṭṭhāya yāva anumodanā pāṭho āgato, tasmā ñattito paṭṭhāya",
  "tika-vin08t29:70_10": "yāva anumodanā sabbo vidhi kathinatthārakiriyāyaṁ pavisati, tato kathinatthārakiriyāya",
  "tika-vin08t29:70_11": "upacārasīmāyaṁ kattabbāya sati ñattisaṅkhātakathinadānakammavācāpi upacārasīmāyaṁ kattabbāyevāti.",
  "tika-vin08t29:71_0": "Tatrevaṁ vicāraṇā kātabbā – atthārakiriyāya visuṁ anāgatāya sati “sabbo vidhi atthārakiriyāyaṁ",
  "tika-vin08t29:71_1": "pavisatī”ti vattabbaṁ bhaveyya, atha ca pana mahāvaggapāḷiyañca parivārapāḷiyañca",
  "tika-vin08t29:71_2": "atthārakiriyā visuṁ āgatāyeva, tasmā ñattisaṅkhātā kathinadānakammavācā atthārakiriyāyaṁ",
  "tika-vin08t29:71_3": "na pavisati, kevalaṁ atthārakiriyāya upacārabhūtattā pana tato paṭṭhāya anukkamena",
  "tika-vin08t29:71_4": "vuttaṁ. Yathā “anujānāmi, bhikkhave, sīmaṁ sammannitu”nti sīmāsammutiṁ anujānitvā",
  "tika-vin08t29:71_5": "“evañca pana, bhikkhave, sammannitabbā”ti sīmāsammutividhiṁ dassento “paṭhamaṁ nimittā",
  "tika-vin08t29:71_6": "kittetabbā…pe… evametaṁ dhārayāmī”ti nimittakittanena saha sīmāsammutikammavācā desitā,",
  "tika-vin08t29:71_7": "tattha nimittakittanaṁ sīmāsammutikammaṁ na hoti, kammavācāyeva sīmāsammutikammaṁ",
  "tika-vin08t29:71_8": "hoti, tathāpi sīmāsammutikammavācāya upacārabhāvato saha nimittakittanena sīmāsammutikammavācā",
  "tika-vin08t29:71_9": "desitā. Yathā ca upasampadākammavidhiṁ desento “paṭhamaṁ upajjhaṁ gāhāpetabbo…pe…",
  "tika-vin08t29:71_10": "evametaṁ dhārayāmī”ti upajjhāyagāhāpanādinā saha upasampadākammaṁ desitaṁ, tattha",
  "tika-vin08t29:71_11": "upajjhāyagāhāpanādi upasampadākammaṁ na hoti, ñatticatutthakammavācāyeva upasampadākammaṁ",
  "tika-vin08t29:71_12": "hoti, tathāpi upasampadākammassa samīpe bhūtattā upajjhāyagāhāpanādinā saha ñatticatutthakammavācā",
  "tika-vin08t29:71_13": "desitā, evamettha kathinadānakammavācā atthārakiriyā na hoti, tathāpi atthārakiriyāya",
  "tika-vin08t29:71_14": "upacārabhūtattā kathinadānañattidutiyakammavācāya saha kathinatthārakiriyā desitā,",
  "tika-vin08t29:71_15": "tasmā kathinadānakammavācā atthārakiriyāyaṁ na pavisatīti daṭṭhabbaṁ.",
  "tika-vin08t29:72_0": "Atha vā ñattidutiyakammavācā ca atthāro cāti ime dve dhammā atulyakiriyā atulyakattāro",
  "tika-vin08t29:72_1": "atulyakammā atulyakālā ca honti, tena viññāyati “bhāsantaresu ñattīti vuttā ñattidutiyakammavācā",
  "tika-vin08t29:72_2": "atthārakiriyāyaṁ na pavisatī”ti. Tattha kathaṁ atulyakiriyā honti? Kammavācā dānakiriyā",
  "tika-vin08t29:72_3": "hoti, atthāro pannarasadhammānaṁ kāraṇabhūtā atthārakiriyā, evaṁ atulyakiriyā. Kathaṁ",
  "tika-vin08t29:72_4": "atulyakattāroti? Kammavācāya kattā saṅgho hoti, atthārassa kattā puggalo, evaṁ atulyakattāro",
  "tika-vin08t29:72_5": "honti. Kathaṁ atulyakammā honti? Kammavācāya kammaṁ kathinadussaṁ hoti, atthārassa",
  "tika-vin08t29:72_6": "kammaṁ kathinasaṅkhātā samūhapaññatti, evaṁ atulyakammā honti. Kathaṁ atulyakālā",
  "tika-vin08t29:72_7": "honti? Kathinadānakammavācā pubbakaraṇapaccuddhāraadhiṭṭhānānaṁ pubbe hoti, atthāro",
  "tika-vin08t29:72_8": "tesaṁ pacchā, evaṁ atulyakālā hontīti. Atha vā atthāro “imāya saṅghāṭiyā kathinaṁ",
  "tika-vin08t29:72_9": "attharāmī”tiādinā vacībhedasaṅkhātena ekena dhammena saṅgahito, na ñattianussāvanādinā",
  "tika-vin08t29:72_10": "anekehi dhammehi saṅgahito. Vuttañhetaṁ parivāre “atthāro ekena dhammena saṅgahito",
  "tika-vin08t29:72_11": "vacībhedenā”ti. Imināpi kāraṇena jānitabbaṁ “na ñatti atthāre paviṭṭhā”ti.",
  "tika-vin08t29:73_0": "Aññe pana ācariyā evaṁ vadanti – “kathinatthāraṁ ke labhanti, ke na labhantīti? Gaṇanavasena",
  "tika-vin08t29:73_1": "tāva pacchimakoṭiyā pañca janā labhanti, uddhaṁ satasahassampi, pañcannaṁ heṭṭhā",
  "tika-vin08t29:73_2": "na labhantī”ti aṭṭhakathāyaṁ āgatattā “heṭṭhimantato pañca bhikkhū kathinatthāraṁ",
  "tika-vin08t29:73_3": "labhanti, tato appakatarā na labhantī”ti viññāyati. “Pañcannaṁ janānaṁ vaṭṭatīti",
  "tika-vin08t29:73_4": "pacchimakoṭiyā cattāro kathinadussassa dāyakā, eko paṭiggāhakoti pañcannaṁ janānaṁ",
  "tika-vin08t29:73_5": "vaṭṭatī”ti kaṅkhāvitaraṇīṭīkāyaṁ āgatattā tasmiṁ vākye “vaṭṭatī”ti kiriyāya kattā",
  "tika-vin08t29:73_6": "“so kathinatthāro”ti vuccati, tasmā atthāroti iminā “imāya saṅghāṭiyā kathinaṁ attharāmī”ti",
  "tika-vin08t29:73_7": "vuttaattharaṇakiriyā na adhippetā, catūhi bhikkhūhi atthārakassa bhikkhuno ñattiyā",
  "tika-vin08t29:73_8": "dānaṁ adhippetanti viññāyati. “Kathinatthāraṁ ke labhanti…pe… uddhaṁ satasahassanti",
  "tika-vin08t29:73_9": "idaṁ atthārakassa bhikkhuno saṅghassa kathinadussadānakammaṁ sandhāya vutta”nti vinayavinicchayaṭīkāyaṁ",
  "tika-vin08t29:73_10": "vuttaṁ. Tasmimpi pāṭhe ñattiyā dinnaṁyeva sandhāya “pañca janā atthāraṁ labhantī”ti",
  "tika-vin08t29:73_11": "idaṁ vacanaṁ aṭṭhakathācariyehi vuttaṁ, “imāya saṅghāṭiyā kathinaṁ attharāmī”tiādi",
  "tika-vin08t29:73_12": "puggalassa attharaṇaṁ sandhāya na vuttanti ṭīkācariyassa adhippāyo. Evaṁ kaṅkhāvitaraṇīṭīkā-vinayavinicchayaṭīkākārakehi",
  "tika-vin08t29:73_13": "ācariyehi “ñattidutiyakammaṁ atthāro nāmā”ti vinicchitattā upacārasīmāyaṁ kathinadānañattikammavācākaraṇaṁ",
  "tika-vin08t29:73_14": "yuttanti viññāyatīti vadanti.",
  "tika-vin08t29:74_0": "Tatrevaṁ vicāraṇā kātabbā – “ñattidutiyakammaṁyeva atthāro nāmā”ti ṭīkācariyā na",
  "tika-vin08t29:74_1": "vadeyyuṁ. Vadeyyuṁ ce, aṭṭhakathāya viruddho siyā. Kathaṁ viruddhoti ce? “Chinnavassā",
  "tika-vin08t29:74_2": "vā pacchimikāya upagatā vā na labhanti, aññasmiṁ vihāre vutthavassāpi na labhantīti",
  "tika-vin08t29:74_3": "mahāpaccariyaṁ vutta”nti aṭṭhakathāyaṁ āgatattā “te chinnavassādayo kathinatthāraṁ",
  "tika-vin08t29:74_4": "na labhantī”ti viññāyati. Yadi ñattidutiyakammaṁ atthāro nāma siyā, evaṁ sati te",
  "tika-vin08t29:74_5": "bhikkhū ñattidutiyakammepi gaṇapūrakabhāvena appaviṭṭhā siyuṁ. Atha ca pana “purimikāya",
  "tika-vin08t29:74_6": "upagatānaṁ pana sabbe gaṇapūrakā hontī”ti aṭṭhakathāya vuttattā te ñattidutiyakamme",
  "tika-vin08t29:74_7": "paviṭṭhāva honti, tasmā aṭṭhakathācariyo pañcānisaṁsahetubhūtaṁ “imāya saṅghāṭiyā",
  "tika-vin08t29:74_8": "kathinaṁ attharāmī”tiādikaṁ vacībhedaṁyeva “atthāro”ti vadati, na ñattidutiyakammaṁ,",
  "tika-vin08t29:74_9": "tasmā te chinnavassādayo pañcānisaṁsahetubhūtaṁ kathinatthāraṁ na labhanti, ñattidutiyakamme",
  "tika-vin08t29:74_10": "pana catuvaggasaṅghapūrakabhāvaṁ labhantīti viññāyati. Punapi vuttaṁ aṭṭhakathāyaṁ",
  "tika-vin08t29:74_11": "“sace purimikāya upagatā cattāro vā honti tayo vā dve vā eko vā, itare gaṇapūrake",
  "tika-vin08t29:74_12": "katvā kathinaṁ attharitabba”nti. Evaṁ alabbhamānakathinatthāreyeva chinnavassādayo",
  "tika-vin08t29:74_13": "gaṇapūrake katvā ñattidutiyakammavācāya kathinadussaṁ dāpetvā purimikāya upagatehi",
  "tika-vin08t29:74_14": "kathinassa attharitabbabhāvato “ñattidutiyakammaṁyeva atthāro nāmāti ṭīkācariyā na",
  "tika-vin08t29:74_15": "vadeyyu”nti avacimhāti.",
  "tika-vin08t29:75_0": "Nanu ca bho imasmimpi aṭṭhakathāvacane “itare gaṇapūrake katvā kathinaṁ attharitabba”nti",
  "tika-vin08t29:75_1": "vacanena catuvaggasaṅghena kattabbaṁ ñattidutiyakammaṁyeva “atthāro”ti vuttanti?",
  "tika-vin08t29:75_2": "Na, pubbāparavirodhato. Pubbe hi chinnavassādīnaṁ kathinaṁ attharituṁ alabbhamānabhāvo",
  "tika-vin08t29:75_3": "vutto, idha “ñattidutiyakammaṁ atthāro”ti vutte tesampi labbhamānabhāvo vutto bhaveyya,",
  "tika-vin08t29:75_4": "na aṭṭhakathācariyā pubbāparaviruddhaṁ katheyyuṁ, tasmā “katvā”ti padaṁ “attharitabba”nti",
  "tika-vin08t29:75_5": "padena sambajjhantena samānakālavisesanaṁ akatvā pubbakālavisesanameva katvā sambandhitabbaṁ,",
  "tika-vin08t29:75_6": "evaṁ sati pubbavacanenāparavacanaṁ gaṅgodakena yamunodakaṁ viya saṁsandati, pacchāpi",
  "tika-vin08t29:75_7": "ca “kammavācaṁ sāvetvā kathinaṁ attharāpetvā dānañca bhuñjitvā gamissantī”ti visuṁ",
  "tika-vin08t29:75_8": "kammavācāsāvanaṁ visuṁ kathinattharaṇaṁ pubbāparānukkamato vuttaṁ, tasmā ñattidutiyakammaṁ",
  "tika-vin08t29:75_9": "atthāro nāma na hoti, kevalaṁ atthārassa kāraṇameva upacārameva hotīti daṭṭhabbaṁ.",
  "tika-vin08t29:75_10": "Kiñca bhiyyo – “na saṅgho kathinaṁ attharati, na gaṇo kathinaṁ attharati, puggalo",
  "tika-vin08t29:75_11": "kathinaṁ attharatī”ti parivāravacanena ayamattho jānitabboti.",
  "tika-vin08t29:76_0": "Yadi evaṁ kaṅkhāvitaraṇīṭīkā-vinayavinicchayaṭīkāsu āgatapāṭhānaṁ adhippāyo kathaṁ",
  "tika-vin08t29:76_1": "bhāsitabbo bhaveyya. Nanu kaṅkhāvitaraṇīṭīkāyaṁ “vaṭṭatī”ti imissā kiriyāya kattā",
  "tika-vin08t29:76_2": "“so kathinatthāro”ti vutto, vinayavinicchayaṭīkāyañca “kathinadussadānakamma”nti",
  "tika-vin08t29:76_3": "padaṁ “sandhāyā”ti kiriyāya kammaṁ, kathinatthāro…pe… idaṁ “vutta”nti kiriyāya kammaṁ",
  "tika-vin08t29:76_4": "hoti. Evaṁ ṭīkāsu nītatthato āgatapāṭhesu santesu “ñattidutiyakammaṁyeva atthāro",
  "tika-vin08t29:76_5": "nāmāti ṭīkācariyā na vadeyyu”nti na vattabbanti? Yenākārena aṭṭhakathāvacanena ṭīkāvacanañca",
  "tika-vin08t29:76_6": "pubbāparaaṭṭhakathāvacanañca aviruddhaṁ bhaveyya, tenākārena ṭīkāpāṭhānaṁ adhippāyo",
  "tika-vin08t29:76_7": "gahetabbo. Kathaṁ? Kaṅkhāvitaraṇīaṭṭhakathāyaṁ “so sabbantimena paricchedena pañcannaṁ",
  "tika-vin08t29:76_8": "janānaṁ vaṭṭatī”ti āgato, tasmiṁ aṭṭhakathāvacane codakena codetabbassa atthitāya",
  "tika-vin08t29:76_9": "taṁ pariharituṁ “pañcannaṁ janānaṁ vaṭṭatīti pacchimakoṭiyā cattāro kathinadussassa",
  "tika-vin08t29:76_10": "dāyakā, eko paṭiggāhakoti pañcannaṁ janānaṁ vaṭṭatī”ti pāṭho ṭīkācariyena vutto,",
  "tika-vin08t29:76_11": "kathaṁ codetabbaṁ atthīti? Bho aṭṭhakathācariya “so sabbantimena paricchedena pañcannaṁ",
  "tika-vin08t29:76_12": "janānaṁ vaṭṭatī”ti vutto, evaṁ sati pañcannaṁ kathinatthārakānaṁ eva so kathinatthāro",
  "tika-vin08t29:76_13": "vaṭṭati, na ekadviticatupuggalānanti attho āpajjati, evaṁ sati “na saṅgho kathinaṁ",
  "tika-vin08t29:76_14": "attharati, na gaṇo kathinaṁ attharati, puggalo kathinaṁ attharatī”ti āgatapāḷiyā",
  "tika-vin08t29:76_15": "virujjhanato āgamavirodho āpajjati, taṁ codanaṁ pariharanto “pañcannaṁ janānaṁ vaṭṭatīti",
  "tika-vin08t29:76_16": "pacchimakoṭiyā cattāro kathinadussassa dāyakā, eko paṭiggāhakoti pañcannaṁ janānaṁ",
  "tika-vin08t29:76_17": "vaṭṭatī”ti pāṭho ṭīkācariyena vutto. Tatthāyamadhippāyo – bho codakācariya aṭṭhakathācariyena",
  "tika-vin08t29:76_18": "kathinatthārakāle pañcannaṁ atthārakānaṁ bhikkhūnaṁ vasena “so sabbantimena paricchedena",
  "tika-vin08t29:76_19": "pañcannaṁ janānaṁ vaṭṭatī”ti pāṭho na vutto, atha kho saṅghena atthārakassa kathinadussadānakāle",
  "tika-vin08t29:76_20": "pacchimakoṭiyā cattāro kathinadussassa dāyakā, eko paṭiggāhakoti pañcannaṁ dāyakapaṭiggāhakapuggalānaṁ",
  "tika-vin08t29:76_21": "atthitāya so pacchā kattabbo atthāro vaṭṭati, kāraṇasampattiyā phalasampatti hoti,",
  "tika-vin08t29:76_22": "tasmā tasmiṁ aṭṭhakathāvacane āgamavirodho nāpajjatīti.",
  "tika-vin08t29:77_0": "Vinayavinicchayaṭīkāyampi “kathinatthāraṁ ke labhanti, ke na labhantīti? Gaṇanavasena",
  "tika-vin08t29:77_1": "tāva pacchimakoṭiyā pañca janā labhanti, uddhaṁ satasahassampi, pañcannaṁ heṭṭhā",
  "tika-vin08t29:77_2": "na labhantī”ti aṭṭhakathāvacane parehi pucchitabbassa atthitāya taṁ pucchaṁ vissajjetuṁ",
  "tika-vin08t29:77_3": "“idaṁ atthārakassa bhikkhuno saṅghassa kathinadussadānakammaṁ sandhāya vutta”nti",
  "tika-vin08t29:77_4": "pāṭho ṭīkācariyena vutto. Kathaṁ pucchitabbanti ce? Bho aṭṭhakathācariya “heṭṭhimakoṭiyā",
  "tika-vin08t29:77_5": "pañcannaṁ janānaṁ vaṭṭatī”ti idaṁ vacanaṁ kiṁ pañcānisaṁsassa kāraṇabhūtaṁ “imāya",
  "tika-vin08t29:77_6": "saṅghāṭiyā kathinaṁ attharāmī”tiādiatthārakiriyaṁ sandhāya vuttaṁ, udāhu atthārassa",
  "tika-vin08t29:77_7": "kāraṇabhūtaṁ kathinadussadānakammanti. Kathaṁ vissajjanāti? Bho bhadramukha “heṭṭhimakoṭiyā",
  "tika-vin08t29:77_8": "pañcannaṁ janānaṁ vaṭṭatī”ti idaṁ pañcānisaṁsassa kāraṇabhūtaṁ “imāya saṅghāṭiyā",
  "tika-vin08t29:77_9": "kathinaṁ attharāmī”tiādikaṁ atthārakiriyaṁ sandhāya aṭṭhakathācariyena na vuttaṁ,",
  "tika-vin08t29:77_10": "atha kho atthārassa kāraṇabhūtaṁ kathinadānakammaṁ sandhāya vuttanti. Tatrāyamadhippāyo",
  "tika-vin08t29:77_11": "– saṅghena atthārakassa dinnadussena eva kathinatthāro sambhavati, na ṭhitikāya laddhacīvarena",
  "tika-vin08t29:77_12": "vā puggalikacīvarena vā sambhavati, tañca kathinadussadānakammaṁ cattāro kathinadussadāyakā,",
  "tika-vin08t29:77_13": "eko paṭiggāhakoti pañcasu bhikkhūsu vijjamānesuyeva sampajjati, na tato ūnesūti pacchimakoṭiyā",
  "tika-vin08t29:77_14": "pañcannaṁ vaṭṭati, kāraṇasiddhiyā phalasiddhi hoti, teneva ca kāraṇena “kathinadussadānakammaṁ",
  "tika-vin08t29:77_15": "vutta”nti mukhyavasena avatvā “sandhāya vutta”nti upacāravasenāha. Evaṁ vutteyeva",
  "tika-vin08t29:77_16": "aṭṭhakathāvacanassa pubbāparavirodho natthi, aṭṭhakathāvacanena ca ṭīkāvacanaṁ viruddhaṁ",
  "tika-vin08t29:77_17": "na hotīti daṭṭhabbaṁ, “apalokanādisaṅghakammakaraṇatthaṁ baddhasīmā bhagavatā anuññātā”ti",
  "tika-vin08t29:77_18": "iminā vinayalakkhaṇena ca sameti.",
  "tika-vin08t29:78_0": "“Imāya saṅghāṭiyā kathinaṁ attharāmī”tiādikā pana atthārakiriyā apalokanādīsu catūsu",
  "tika-vin08t29:78_1": "saṅghakammesu appaviṭṭhā, adhiṭṭhānādayo viya pañcānisaṁsalābhakāraṇabhūtā puggalakiriyāva",
  "tika-vin08t29:78_2": "hotīti vassūpanāyikakhettabhūtāya antoupacārasīmāya kātabbā, tasmā antoupacārasīmāyaṁ",
  "tika-vin08t29:78_3": "baddhasīmāya avijjamānāya bahiupacārasīmāyaṁ baddhasīmaṁ vā udakukkhepasattabbhantaralabhamānaṭṭhānaṁ",
  "tika-vin08t29:78_4": "vā gantvā ñattidutiyakammena kathinadussaṁ dāpetvā puna vihāraṁ āgantvā antoupacārasīmāyameva",
  "tika-vin08t29:78_5": "kathinattharaṇaṁ pubbācariyehi kataṁ, taṁ sukatameva hotīti daṭṭhabbaṁ. Evaṁ aggahetvā",
  "tika-vin08t29:78_6": "suddhaupacārasīmāyameva ñattidutiyakammaṁ kātabbanti gayhamāne sati tesaṁ āyasmantānaṁ",
  "tika-vin08t29:78_7": "diṭṭhānugatiṁ āpajjamānā sissānusissā dhuvavāsatthāya vihāradānādiapalokanakammaṁ",
  "tika-vin08t29:78_8": "vā uposathapavāraṇādiñattikammaṁ vā sīmāsammannanādiñattidutiyakammaṁ vā upasampadādiñatticatutthakammaṁ",
  "tika-vin08t29:78_9": "vā upacārasīmāyameva kareyyuṁ, evaṁ karontā bhagavato sāsane mahantaṁ jaṭaṁ mahantaṁ",
  "tika-vin08t29:78_10": "gumbaṁ mahantaṁ visamaṁ kareyyuṁ, tasmā tamakaraṇatthaṁ yuttito ca āgamato ca anekāni",
  "tika-vin08t29:78_11": "kāraṇāni āharitvā kathayimhāti.",
  "tika-vin08t29:79": "Sāsane gāravaṁ katvā, saddhammassānulomato;",
  "tika-vin08t29:80": "Mayā kataṁ vinicchayaṁ, sammā cintentu sādhavo.",
  "tika-vin08t29:81": "Punappunaṁ vicintetvā, yuttaṁ ce hoti gaṇhantu;",
  "tika-vin08t29:82": "No ce yuttaṁ mā gaṇhantu, sammāsambuddhasāvakāti.",
  "tika-vin08t29:83_0": "Ito parānipi kāraṇasādhakāni āharanti ācariyā, tesaṁ paṭivacanena ativitthāro bhavissati,",
  "tika-vin08t29:83_1": "upacārasīmāya catunnaṁ saṅghakammānaṁ kataṭṭhānabhāvo pubbe vuttova, tasmā taṁ vacanaṁ",
  "tika-vin08t29:83_2": "manasi katvā saṁsayaṁ akatvā dhāretabboti.",
  "tika-vin08t29:84_0": "“Imāya saṅghāṭiyā kathinaṁ attharāmī”ti vācā bhinditabbāti kiṁ ettakena vacībhedena",
  "tika-vin08t29:84_1": "kathinaṁ atthataṁ hoti, udāhu añño koci kāyavikāro kātabbo? Na kātabbo. Ettakeneva",
  "tika-vin08t29:84_2": "hi vacībhedena atthataṁ hoti, kathinaṁ. Vuttañhetaṁ parivāre “atthāro ekena dhammena",
  "tika-vin08t29:84_3": "saṅgahito vacībhedenā”ti.",
  "tika-vin08t29:85_0": "Evaṁ kathinatthāraṁ dassetvā anumodāpanaanumodane dassento “tena kathinatthārakenā”tiādimāha.",
  "tika-vin08t29:85_1": "Tattha yena bhikkhunā “imāya saṅghāṭiyā kathinaṁ attharāmī”tiādinā vacībhedena kathinaṁ",
  "tika-vin08t29:85_2": "atthataṁ, tena “kathinassa atthārā pannarasa dhammā jāyantī”ti parivāre āgatattā",
  "tika-vin08t29:85_3": "kathinatthārena saheva pañca ānisaṁsā āgatā, atha kasmā saṅghaṁ anumodāpetīti? Kiñcāpi",
  "tika-vin08t29:85_4": "atthārakassa bhikkhuno pañca ānisaṁsā āgatā, saṅghassa pana anāgatā, tasmā saṅghassa",
  "tika-vin08t29:85_5": "ca āgamanatthaṁ saṅghaṁ anumodāpeti, saṅgho ca anumodanaṁ karoti, evaṁ kate ubhinnampi",
  "tika-vin08t29:85_6": "ānisaṁsā āgatā honti. Vuttañhetaṁ parivāre “dvinnaṁ puggalānaṁ atthataṁ hoti kathinaṁ",
  "tika-vin08t29:85_7": "atthārakassa ca anumodakassa cā”ti. Ettha ca kathinatthārakabhikkhuto vuḍḍhataro",
  "tika-vin08t29:85_8": "bhikkhu tasmiṁ saṅghe atthi, idha vuttanayena atthārakena “bhante”ti vattabbaṁ, anumodakena",
  "tika-vin08t29:85_9": "“āvuso”ti. Yadi pana kathinatthārako bhikkhu sabbesaṁ vuḍḍhataro hoti, tena “āvuso”ti",
  "tika-vin08t29:85_10": "vattabbaṁ, itarehi “bhante”ti, evaṁ sesanayadvayepi. Evaṁ sabbesaṁ atthataṁ hoti",
  "tika-vin08t29:85_11": "kathinanti. Imesu pana saṅghapuggalesu ye tasmiṁ vihāre purimikāya vassaṁ upagantvā",
  "tika-vin08t29:85_12": "paṭhamapavāraṇāya pavāritā, teyeva anumodituṁ labhanti, chinnavassā vā pacchimikāya",
  "tika-vin08t29:85_13": "upagatā vā aññasmiṁ vihāre vutthavassā vā na labhanti, ananumodantāpi ānisaṁsaṁ na labhanti.",
  "tika-vin08t29:86_0": "Evaṁ kathinatthāraṁ dassetvā idāni cīvaravibhāgaṁ dassetuṁ “evaṁ atthate pana kathine”tiādimāha.",
  "tika-vin08t29:86_1": "Tattha sace kathinacīvarena saddhiṁ ābhataṁ ānisaṁsanti iminā ekaṁ atthatacīvarameva",
  "tika-vin08t29:86_2": "kathinacīvaraṁ nāma, tato aññaṁ tena saddhiṁ ābhataṁ sabbaṁ cīvaraṁ kathinānisaṁsacīvaraṁ",
  "tika-vin08t29:86_3": "nāmāti dasseti. Vakkhati hi “avasesakathinānisaṁse balavavatthānī”tiādi. Tena ñāyati",
  "tika-vin08t29:86_4": "“vatthameva idha ānisaṁso nāma, na aggho, kathinasāṭakena saddhiṁ ābhatānaṁ aññasāṭakānaṁ",
  "tika-vin08t29:86_5": "bahulavasena attharitabbaṁ, na kathinasāṭakassa mahagghavasenā”ti. Bhikkhusaṅgho",
  "tika-vin08t29:86_6": "anissaro, atthatakathino bhikkhuyeva issaro. Kasmā? Dāyakehi vicāritattā. Bhikkhusaṅgho",
  "tika-vin08t29:86_7": "issaro, kasmā? Dāyakehi avicāritattā, mūlakathinassa ca saṅghe dinnattā. Avasesakathinānisaṁseti",
  "tika-vin08t29:86_8": "tassa dinnavatthehi avasesakathinānisaṁsavatthe. Balavavatthānīti attharitabbakathinasāṭakaṁyeva",
  "tika-vin08t29:86_9": "ahataṁ vā ahatakappaṁ vā dātuṁ vaṭṭati, ānisaṁsacīvaraṁ pana yathāsatti yathābalaṁ",
  "tika-vin08t29:86_10": "purāṇaṁ vā abhinavaṁ vā dubbalaṁ vā balavaṁ vā dātuṁ vaṭṭati, tasmā tesu dubbalavatthe",
  "tika-vin08t29:86_11": "ṭhitikāya dinne laddhabhikkhussa upakārakaṁ na hoti, tasmā upakāraṇayoggāni balavavatthāni",
  "tika-vin08t29:86_12": "dātabbānīti adhippāyo. Vassāvāsikaṭhitikāya dātabbānīti yattakā bhikkhū vassāvāsikacīvaraṁ",
  "tika-vin08t29:86_13": "labhiṁsu, te ṭhapetvā tesaṁ heṭṭhato paṭṭhāya yathākkamaṁ dātabbāni. Therāsanato",
  "tika-vin08t29:86_14": "paṭṭhāyāti yattakā bhikkhū tissaṁ kathinatthatasīmāyaṁ santi, tesu jeṭṭhakabhikkhuto",
  "tika-vin08t29:86_15": "paṭṭhāya dātabbāni. Āsanaggahaṇaṁ pana yathāvuḍḍhaṁ nisinne sandhāya kataṁ. Etena",
  "tika-vin08t29:86_16": "vassāvāsikakathinānisaṁsānaṁ samānagatikataṁ dīpeti. Garubhaṇḍaṁ na bhājetabbanti",
  "tika-vin08t29:86_17": "kathinasāṭakena saddhiṁ ābhatesu mañcapīṭhādikaṁ garubhaṇḍaṁ na bhājetabbaṁ, saṅghikavaseneva",
  "tika-vin08t29:86_18": "paribhuñjitabbanti attho. Tattha garubhaṇḍavinicchayo anantarakathāyaṁ āvi bhavissati.",
  "tika-vin08t29:87_0": "Imasmiṁ pana ṭhāne vattabbaṁ atthi. Kathaṁ? Idāni bhikkhū kathinānisaṁsacīvaraṁ kusapātaṁ",
  "tika-vin08t29:87_1": "katvā vibhajanti, taṁ yuttaṁ viya na dissatīti. Kasmāti ce? “Avasesakathinānisaṁse",
  "tika-vin08t29:87_2": "balavavatthāni vassāvāsikaṭhitikāya dātabbāni, ṭhitikāya abhāve therāsanato paṭṭhāya",
  "tika-vin08t29:87_3": "dātabbānī”ti vacanatoti. Evaṁ sante kattha kusapāto kātabboti? Bhaṇḍāgāre ṭhapitacīvareti.",
  "tika-vin08t29:87_4": "Kathaṁ viññāyatīti ce? “Ussannaṁ hotīti bahu rāsikataṁ hoti, bhaṇḍāgāraṁ na gaṇhāti.",
  "tika-vin08t29:87_5": "Sammukhībhūtenāti antoupacārasīmāyaṁ ṭhitena. Bhājetunti kālaṁ ghosāpetvā paṭipāṭiyā",
  "tika-vin08t29:87_6": "bhājetuṁ…pe… evaṁ ṭhapitesu cīvarapaṭivīsesu kuso pātetabbo”ti aṭṭhakathāyaṁ vuttattā,",
  "tika-vin08t29:87_7": "tasmā imissaṁ aṭṭhakathāyaṁ vuttanayeneva bhājetabbanti amhākaṁ khanti.",
  "tika-vin08t29:88_0": "Ekacce pana bhikkhū ekekassa ekekasmiṁ cīvare appahonte cīvaraṁ parivattetvā akappiyavatthuṁ",
  "tika-vin08t29:88_1": "gahetvā bhājenti, taṁ atioḷārikameva. Aññepi ekaccānaṁ cīvarānaṁ mahagghatāya ekaccānaṁ",
  "tika-vin08t29:88_2": "appagghatāya samagghaṁ kātuṁ na sakkāti tatheva karonti, tampi oḷārikameva. Tattha",
  "tika-vin08t29:88_3": "hi akappiyavatthunā parivattanepi tassa vicāraṇepi bhāgaggahaṇepi āpattiyeva hoti.",
  "tika-vin08t29:88_4": "Eke “kathinaṁ nāma dubbicāraṇīya”nti vatvā attharaṇaṁ na karonti, puggalikavaseneva",
  "tika-vin08t29:88_5": "yathājjhāsayaṁ vicārenti, taṁ pana yadi dāyakehi puggalasseva dinnaṁ, puggalena ca",
  "tika-vin08t29:88_6": "saṅghassa apariccajitaṁ, evaṁ sati attano santakattā yuttaṁ viya dissati. Yadi pana",
  "tika-vin08t29:88_7": "saṅghassa vā gaṇassa vā dinnaṁ, puggalassa dinnepi saṅghassa vā gaṇassa vā pariccajitaṁ,",
  "tika-vin08t29:88_8": "evaṁ sante saṅghagaṇānaṁ santakattā ayuttaṁ bhaveyya. Apare pana kathinavasena paṭiggahite",
  "tika-vin08t29:88_9": "vicāretuṁ dukkaranti maññamānā “na mayaṁ kathinavasena paṭiggaṇhāma, vassāvāsikabhāveneva",
  "tika-vin08t29:88_10": "paṭiggaṇhāmā”ti vatvā yathāruci vicārenti, tampi ayuttaṁ. Vassāvāsikampi hi saṅghassa",
  "tika-vin08t29:88_11": "dinnaṁ saṅghikaṁ hotiyeva, puggalassa dinnaṁ puggalikaṁ. Kathaṁ viññāyatīti ce? “Sace",
  "tika-vin08t29:88_12": "pana tesaṁ senāsane paṁsukūliko vasati, āgatañca taṁ disvā ‘tumhākaṁ vassāvāsikaṁ",
  "tika-vin08t29:88_13": "demā’ti vadanti, tena saṅghassa ācikkhitabbaṁ. Sace tāni kulāni saṅghassa dātuṁ na",
  "tika-vin08t29:88_14": "icchanti, ‘tumhākaṁyeva demā’ti vadanti, sabhāgo bhikkhu ‘vattaṁ katvā gaṇhāhī’ti",
  "tika-vin08t29:88_15": "vattabbo, paṁsukūlikassa panetaṁ na vaṭṭatī”ti aṭṭhakathāyaṁ vuttattā.",
  "tika-vin08t29:89_0": "Vassāvāsikaṁ duvidhaṁ saddhādeyyatatruppādavasena. Vuttañhi aṭṭhakathāyaṁ “iti saddhādeyye",
  "tika-vin08t29:89_1": "dāyakamanussā pucchitabbā, tatruppāde pana kappiyakārakā pucchitabbā”ti. Saddhādeyyavassāvāsikampi",
  "tika-vin08t29:89_2": "savihārāvihāravasena duvidhaṁ. Vuttañhetaṁ aṭṭhakathāyaṁ “mahāpadumatthero panāha",
  "tika-vin08t29:89_3": "na evaṁ kātabbaṁ. Manussā hi attano āvāsapaṭijagganatthāya paccayaṁ denti, tasmā",
  "tika-vin08t29:89_4": "aññehi bhikkhūhi tattha pavisitabba”nti, “yesaṁ pana senāsanaṁ natthi, kevalaṁ paccayameva",
  "tika-vin08t29:89_5": "denti, tesaṁ paccayaṁ avassāvāsike senāsane gāhetuṁ vaṭṭatī”ti ca. Tatruppādavassāvāsikaṁ",
  "tika-vin08t29:89_6": "nāma kappiyakārakānaṁ hatthe kappiyavatthupaabhuñjanatthāya dinnavatthuto nibbattaṁ.",
  "tika-vin08t29:89_7": "Vuttampi cetaṁ aṭṭhakathāyaṁ “kappiyakārakānañhi hatthe ‘kappiyabhaṇḍaṁ paribhuñjathā’ti",
  "tika-vin08t29:89_8": "dinnavatthuto yaṁ yaṁ kappiyaṁ, taṁ sabbaṁ paribhuñjituṁ anuññāta”nti. Evaṁ vassāvāsikacīvarampi",
  "tika-vin08t29:89_9": "pubbe yebhuyyena saṅghasseva denti, tasmā “kathinacīvaraṁ demā”ti vutte kathinacīvarabhāvena",
  "tika-vin08t29:89_10": "paṭiggahetabbaṁ, “vassāvāsikaṁ demā”ti vutte vassāvāsikacīvarabhāveneva paṭiggahetabbaṁ.",
  "tika-vin08t29:89_11": "Kasmā? “Yathā dāyakā vadanti, tathā paṭipajjitabba”nti vacanato.",
  "tika-vin08t29:90_0": "Kiñci avatvā hatthe vā pādamūle vā ṭhapetvā gate kiṁ kātabbanti? Tattha sace “idaṁ",
  "tika-vin08t29:90_1": "vatthu cetiyassa vā saṅghassa vā parapuggalassa vā atthāya pariṇata”nti jāneyya,",
  "tika-vin08t29:90_2": "tesaṁ atthāya paṭiggahetabbaṁ. Atha “mamatthāya pariṇata”nti jāneyya, attano atthāya",
  "tika-vin08t29:90_3": "paṭiggahetabbaṁ. Vuttañhetaṁ parivāre “nava adhammikadānānī”tiādi. Atha na kiñci",
  "tika-vin08t29:90_4": "jāneyya, attano hatthe vā pādamūle vā kiñci avatvā ṭhapitaṁ tasseva puggalikaṁ hoti.",
  "tika-vin08t29:90_5": "Na hi cetiyādīnaṁ atthāya pariṇataṁ kiñci avatvā bhikkhussa hatthe vā pādamūle vā",
  "tika-vin08t29:90_6": "ṭhapetīti. Vuttañhetaṁ samantapāsādikāyaṁ “puggalassa detīti ‘imaṁ cīvaraṁ itthannāmassa",
  "tika-vin08t29:90_7": "dammī’ti evaṁ parammukhā vā pādamūle ṭhapetvā ‘imaṁ, bhante, tumhākaṁ dammī’ti evaṁ",
  "tika-vin08t29:90_8": "sammukhā vā detī”tiādi.",
  "tika-vin08t29:91_0": "“Imissaṁ aṭṭhakathāyaṁ vuttanayeneva bhājetabba”nti vuttaṁ, kathaṁ bhājetabbanti?",
  "tika-vin08t29:91_1": "“Avasesakathinānisaṁse balavavatthāni vassāvāsikaṭhitikāya dātabbānī”ti vuttattā",
  "tika-vin08t29:91_2": "ye bhikkhū imasmiṁ vasse vassāvāsikaṁ na labhiṁsu, tesaṁ heṭṭhato paṭṭhāya ekekaṁ",
  "tika-vin08t29:91_3": "cīvaraṁ vā sāṭakaṁ vā dātabbaṁ. Atha cīvarānaṁ vā sāṭakānaṁ vā avasiṭṭhesu santesu",
  "tika-vin08t29:91_4": "puna therāsanato paṭṭhāya dutiyabhāgo dātabbo. Tato cīvaresu vā sāṭakesu vā khīṇesu",
  "tika-vin08t29:91_5": "ye labhanti, tesu pacchimassa vassādīni sallakkhetabbāni. Na kevalaṁ tasmiṁ kathinatthatadivase",
  "tika-vin08t29:91_6": "dinnadussāni eva kathinānisaṁsāni nāma honti, atha kho yāva kathinassa ubbhārā saṅghaṁ",
  "tika-vin08t29:91_7": "uddissa dinnacīvarānipi saṅghikena tatruppādena ārāmikehi ābhatacīvarānipi kathinānisaṁsāniyeva",
  "tika-vin08t29:91_8": "honti. Tasmā tādisesu cīvaresu uppajjamānesu yathāvuttasallakkhitavassassa bhikkhuno",
  "tika-vin08t29:91_9": "heṭṭhato paṭṭhāya punappunaṁ gāhetabbaṁ. “Ṭhitikāya abhāve therāsanato paṭṭhāya dātabbānī”ti",
  "tika-vin08t29:91_10": "vacanato tasmiṁ vasse vassāvāsikacīvarānaṁ anuppajjanato vā uppajjamānesupi ṭhitikāya",
  "tika-vin08t29:91_11": "agāhāpanato vā vassāvāsikaṭhitikāya abhāve sati laddhabbakathinānisaṁse tassaṁ upacārasīmāyaṁ",
  "tika-vin08t29:91_12": "sabbe bhikkhū paṭipāṭiyā nisīdāpetvā therāsanato paṭṭhāya ṭhitikaṁ katvā ekekassa",
  "tika-vin08t29:91_13": "bhikkhuno ekekaṁ cīvaraṁ vā sāṭakaṁ vā dātabbaṁ. Saṅghanavakassa dānakālepi mahātherā",
  "tika-vin08t29:91_14": "āgacchanti, “bhante, vīsativassānaṁ dīyati, tumhākaṁ ṭhitikā atikkantā”ti na vattabbā,",
  "tika-vin08t29:91_15": "ṭhitikaṁ ṭhapetvā tesaṁ datvā pacchā ṭhitikāya dātabbaṁ. Dutiyabhāge pana therāsanaṁ",
  "tika-vin08t29:91_16": "āruḷhe pacchā āgatānaṁ paṭhamabhāgo na pāpuṇāti, dutiyabhāgato vassaggena dātabbo.",
  "tika-vin08t29:91_17": "Ayaṁ ṭhitikāvicāro catupaccayabhājanakathāto gahetabboti.",
  "tika-vin08t29:92_0": "Nanu ca bho ekaccāni kathinānisaṁsacīvarāni mahagghāni, ekaccāni appagghāni honti,",
  "tika-vin08t29:92_1": "kathaṁ ekekassa ekekasmiṁ dinne agghasamattaṁ bhaveyyāti? Vuccate – bhaṇḍāgāracīvarabhājane",
  "tika-vin08t29:92_2": "agghasamattaṁ icchitabbaṁ. Tathā hi vuttaṁ cīvarakkhandhake “tena kho pana samayena",
  "tika-vin08t29:92_3": "saṅghassa bhaṇḍāgāre cīvaraṁ ussannaṁ hoti. Bhagavato etamatthaṁ ārocesuṁ – anujānāmi,",
  "tika-vin08t29:92_4": "bhikkhave, sammukhībhūtena saṅghena bhājetuṁ…pe… atha kho cīvarabhājakānaṁ bhikkhūnaṁ",
  "tika-vin08t29:92_5": "etadahosi ‘kathaṁ nu kho cīvaraṁ bhājetabba’nti. Bhagavato etamatthaṁ ārocesuṁ –",
  "tika-vin08t29:92_6": "anujānāmi, bhikkhave, paṭhamaṁ uccinitvā tulayitvā vaṇṇāvaṇṇaṁ katvā bhikkhū gaṇetvā",
  "tika-vin08t29:92_7": "vaggaṁ bandhitvā cīvarapaṭivīsaṁ ṭhapetu”nti. Aṭṭhakathāyañca “uccinitvāti ‘idaṁ",
  "tika-vin08t29:92_8": "thūlaṁ, idaṁ saṇhaṁ, idaṁ ghanaṁ, idaṁ tanukaṁ, idaṁ paribhuttaṁ, idaṁ aparibhuttaṁ,",
  "tika-vin08t29:92_9": "idaṁ dīghato ettakaṁ, puthulato ettaka’nti evaṁ vatthāni vicinitvā. Tulayitvāti ‘idaṁ",
  "tika-vin08t29:92_10": "ettakaṁ agghati, idaṁ ettaka’nti evaṁ agghaparicchedaṁ katvā. Vaṇṇāvaṇṇaṁ katvāti",
  "tika-vin08t29:92_11": "sace sabbesaṁ ekekameva dasadasaagghanakaṁ pāpuṇāti, iccetaṁ kusalaṁ. No ce pāpuṇāti,",
  "tika-vin08t29:92_12": "yaṁ nava vā aṭṭha vā agghati, taṁ aññena ekaagghanakena ca dviagghanakena ca saddhiṁ",
  "tika-vin08t29:92_13": "bandhitvā etena upāyena same paṭivīse ṭhapetvāti attho. Bhikkhū gaṇetvā vaggaṁ bandhitvāti",
  "tika-vin08t29:92_14": "sace ekekassa dīyamāne divaso na pahoti, dasa dasa bhikkhū gaṇetvā dasa dasa cīvarapaṭivīse",
  "tika-vin08t29:92_15": "ekavaggaṁ bandhitvā ekaṁ bhaṇḍikaṁ katvā evaṁ cīvarapaṭivīsaṁ ṭhapetuṁ anujānāmīti",
  "tika-vin08t29:92_16": "attho. Evaṁ ṭhapitesu cīvarapaṭivīsesu kuso pātetabbo”ti vuttaṁ. Tena ñāyati “bhaṇḍāgāracīvarabhājane",
  "tika-vin08t29:92_17": "agghasamattaṁ icchitabbaṁ, kusapāto ca kātabbo”ti.",
  "tika-vin08t29:93_0": "Imasmiṁ pana kathinānisaṁsacīvarabhājane agghasamattaṁ na icchitabbaṁ, kusapāto ca",
  "tika-vin08t29:93_1": "na kātabbo. Tathā hi vuttaṁ kathinakkhandhakaṭṭhakathāyaṁ “evaṁ atthate pana kathine",
  "tika-vin08t29:93_2": "sace kathinacīvarena saddhiṁ ābhataṁ ānisaṁsaṁ dāyakā ‘yena amhākaṁ kathinaṁ gahitaṁ,",
  "tika-vin08t29:93_3": "tasseva demā’ti denti, bhikkhusaṅgho anissaro. Atha avicāretvāva datvā gacchanti,",
  "tika-vin08t29:93_4": "bhikkhusaṅgho issaro, tasmā sace kathinatthārakassa sesacīvarānipi dubbalāni honti,",
  "tika-vin08t29:93_5": "saṅghena apaloketvā tesampi atthāya vatthāni dātabbāni, kammavācā pana ekāyeva vaṭṭati.",
  "tika-vin08t29:93_6": "Avasesakathinānisaṁse balavavatthāni vassāvāsikaṭhitikāya dātabbāni. Ṭhitikāya abhāve",
  "tika-vin08t29:93_7": "therāsanato paṭṭhāya dātabbāni”icceva vuttaṁ, na vuttaṁ “agghaparicchedaṁ katvā”ti",
  "tika-vin08t29:93_8": "vā “kusapāto kātabbo”ti vā. Tena ñāyati “kathinānisaṁsacīvarāni vassāvāsikaṭhitikāya",
  "tika-vin08t29:93_9": "vā vuḍḍhatarato vā paṭṭhāyeva dātabbāni, neva agghasamattaṁ kātabbaṁ, na kuso pātetabbo”ti.",
  "tika-vin08t29:94_0": "Idāni pana vassāvāsikabhāvena adinnattā vassāvāsikaṭhitikāya akatattā ca kathinatthatacīvarato",
  "tika-vin08t29:94_1": "ca kathinatthārakassa avasesacīvaratthāya dinnavatthato ca avasesakathinānisaṁse",
  "tika-vin08t29:94_2": "balavavatthāni vuḍḍhatarato paṭṭhāya ekassa bhikkhussa ekaṁ vatthaṁ dātabbaṁ, tesu",
  "tika-vin08t29:94_3": "pana varaṁ varaṁ vuḍḍhassa dātabbaṁ. Kathaṁ viññāyatīti ce? “Pacchimavassūpanāyikadivase",
  "tika-vin08t29:94_4": "pana sace kālaṁ ghosetvā sannipatite saṅghe koci dasahatthaṁ vatthaṁ āharitvā vassāvāsikaṁ",
  "tika-vin08t29:94_5": "deti, āgantuko sace bhikkhusaṅghatthero hoti, tassa dātabbaṁ. Navako ce hoti, sammatena",
  "tika-vin08t29:94_6": "bhikkhunā saṅghatthero vattabbo ‘sace, bhante, icchatha, paṭhamabhāgaṁ muñcitvā idaṁ",
  "tika-vin08t29:94_7": "vatthaṁ gaṇhathā’ti. Amuñcantassa na dātabbaṁ. Sace pana pubbe gāhitaṁ muñcitvā gaṇhāti,",
  "tika-vin08t29:94_8": "dātabbaṁ. Eteneva upāyena dutiyattherato paṭṭhāya parivattetvā pattaṭṭhāne āgantukassa",
  "tika-vin08t29:94_9": "dātabbaṁ. Sace paṭhamavassūpagatā dve tīṇi cattāri pañca vā vatthāni alatthuṁ, laddhaṁ",
  "tika-vin08t29:94_10": "laddhaṁ eteneva upāyena vissajjāpetvā yāva āgantukassa samakaṁ hoti, tāva dātabbaṁ.",
  "tika-vin08t29:94_11": "Tena pana samake laddhe avasiṭṭho anubhāgo therāsane dātabbo”ti senāsanakkhandhakaṭṭhakathāyaṁ",
  "tika-vin08t29:94_12": "vacanato taṁsaṁvaṇṇanābhūtāyaṁ vimativinodaniyañca “āgantuko sace bhikkhūti cīvare",
  "tika-vin08t29:94_13": "gāhite pacchā āgato āgantuko bhikkhu. Pattaṭṭhāneti vassaggena pattaṭṭhāne. Paṭhamavassūpagatāti",
  "tika-vin08t29:94_14": "āgantukassa āgamanato puretarameva pacchimikāya vassūpanāyikāya vassūpagatā. Laddhaṁ",
  "tika-vin08t29:94_15": "laddhanti dāyakānaṁ santikā āgatāgatasāṭaka”nti vacanato, vajirabuddhiṭīkāyañca “paṭhamabhāgaṁ",
  "tika-vin08t29:94_16": "muñcitvāti idaṁ ce paṭhamagāhitavatthuto mahagghaṁ hotīti likhita”nti vacanato ca",
  "tika-vin08t29:94_17": "viññāyati. Evaṁ aṭṭhakathāyaṁ ṭīkāsu ca vassāvāsikadāne pacchā ābhataṁ mahagghavatthaṁ",
  "tika-vin08t29:94_18": "mahātherato paṭṭhāya parivattetvā tehi anicchitaṁyeva vassaggena pattassa pacchā",
  "tika-vin08t29:94_19": "āgatassa bhikkhuno dātabbabhāvassa vuttattā varaṁ varaṁ vuḍḍhassa dātabbanti viññāyati.",
  "tika-vin08t29:95_0": "“Sace paṭhamavassūpagatā dve tīṇi cattāri pañca vā vatthāni alatthu”nti vatthagaṇanāya",
  "tika-vin08t29:95_1": "eva vuttattā, agghagaṇanāya avuttattā ca kathinānisaṁsavatthassa ca vassāvāsikagatikabhāvassa",
  "tika-vin08t29:95_2": "vacanato kathinānisaṁsavatthāni vatthagaṇanāvaseneva bhājetabbāni, na agghasamabhāvenāti",
  "tika-vin08t29:95_3": "ca daṭṭhabbāni, teneva ca kāraṇena “yo bahūni kathinānisaṁsavatthāni deti, tassa",
  "tika-vin08t29:95_4": "santakeneva attharitabba”nti vuttaṁ. Bahūni hi kathinānisaṁsavatthāni vibhajanakāle",
  "tika-vin08t29:95_5": "saṅghassa upakārakāni hontīti.",
  "tika-vin08t29:96": "Pāḷiaṭṭhakathādīhi, netvā vuttaṁ vinicchayaṁ;",
  "tika-vin08t29:97": "Kathine cīvare mayhaṁ, cintayantu vicakkhaṇā.",
  "tika-vin08t29:98": "Cintayitvā punappunaṁ, yuttaṁ ce dhārayantu taṁ;",
  "tika-vin08t29:99": "Ayuttañce ito aññaṁ, pariyesantu kāraṇanti.",
  "tika-vin08t29:100_0": "“Yo ca tattha cīvaruppādo, so nesaṁ bhavissatī”ti cīvarasseva atthatakathinānaṁ bhikkhūnaṁ",
  "tika-vin08t29:100_1": "santakabhāvassa bhagavatā vuttattā cīvarato aññāni saṅghaṁ uddissa dinnāni piṇḍapātādīni",
  "tika-vin08t29:100_2": "vatthūni upacārasīmaṁ paviṭṭhassa āgatāgatassa saṅghassa santakaṁ honti. Tathā hi",
  "tika-vin08t29:100_3": "vuttaṁ aṭṭhakathāyaṁ “kathinaṁ attharāpetvā dānañca bhuñjitvā gamissanti, ānisaṁso",
  "tika-vin08t29:100_4": "pana itaresaṁyeva hotī”ti. “Anujānāmi, bhikkhave, sāmaṇerānaṁ upaḍḍhapaṭivīsaṁ dātu”nti",
  "tika-vin08t29:100_5": "pāṭhaṁ upanissāya kathinānisaṁsacīvarampi sāmaṇerānaṁ upaḍḍhapaṭivīsaṁyeva denti,",
  "tika-vin08t29:100_6": "na panevaṁ kātabbaṁ. Bhaṇḍāgāre ṭhapitañhi akālacīvarameva sāmaṇerānaṁ upaḍḍhapaṭivīsaṁ",
  "tika-vin08t29:100_7": "katvā dātabbaṁ. Vassāvāsikakathinānisaṁsādikālacīvaraṁ pana samakameva dātabbaṁ.",
  "tika-vin08t29:100_8": "Vuttañhetaṁ cīvarakkhandhakaṭṭhakathāyaṁ “sāmaṇerānaṁ upaḍḍhapaṭivīsanti ettha ye",
  "tika-vin08t29:100_9": "sāmaṇerā attissarā bhikkhusaṅghassa kattabbakammaṁ na karonti, uddesaparipucchāsu",
  "tika-vin08t29:100_10": "yuttā ācariyupajjhāyānaṁyeva vattapaṭipattiṁ karonti, aññesaṁ na karonti, etesaṁyeva",
  "tika-vin08t29:100_11": "upaḍḍhabhāgo dātabbo. Ye pana purebhattañca pacchābhattañca bhikkhusaṅghasseva kattabbakiccaṁ",
  "tika-vin08t29:100_12": "karonti, tesaṁ samako dātabbo. Idañca piṭṭhisamaye uppannena bhaṇḍāgāre ṭhapitena",
  "tika-vin08t29:100_13": "akālacīvareneva kathitaṁ, kālacīvaraṁ pana samakameva dātabba”nti.",
  "tika-vin08t29:101_0": "Kacci nu kho sāmaṇerā vassaṁ upagatā, yena ānisaṁsaṁ labheyyunti? Āma upagatāti.",
  "tika-vin08t29:101_1": "Kathaṁ viññāyatīti? “Atha cattāro bhikkhū upagatā, eko paripuṇṇavasso sāmaṇero, so",
  "tika-vin08t29:101_2": "ce pacchimikāya upasampajjati, gaṇapūrako ceva hoti, ānisaṁsañca labhatī”ti aṭṭhakathāyaṁ",
  "tika-vin08t29:101_3": "vacanato vajirabuddhiṭīkāyañca “pacchimikāya upasampanno paṭhamapavāraṇāya pavāretumpi",
  "tika-vin08t29:101_4": "labhati, vassiko ca hoti, ānisaṁsañca labhatīti sāmaṇerānaṁ vassūpagamanaṁ anuññātaṁ",
  "tika-vin08t29:101_5": "hoti. Sāmaṇerā kathinānisaṁsaṁ labhantīti vadantī”ti vacanatoti.",
  "tika-vin08t29:102_0": "Tatruppādesu kathinānisaṁsesu yadi ārāmikā taṇḍulādīhi vatthāni cetāpenti, vatthehipi",
  "tika-vin08t29:102_1": "taṇḍulādīni cetāpenti, tattha kathaṁ paṭipajjitabbanti? Vibhajanakāle vijjamānavatthuvasena",
  "tika-vin08t29:102_2": "kātabbaṁ. Tathā hi vuttaṁ vajirabuddhiṭīkāyaṁ “tatruppādena taṇḍulādinā vatthūsu",
  "tika-vin08t29:102_3": "cetāpitesu atthatakathinānameva tāni vatthāni pāpuṇanti. Vatthehi pana taṇḍulādīsu",
  "tika-vin08t29:102_4": "cetāpitesu sabbesaṁ tāni pāpuṇantīti vutta”nti. “Sace pana ekasīmāyaṁ bahū vihārā",
  "tika-vin08t29:102_5": "hontī”ti ettha katarasīmā adhippetāti? Upacārasīmā. Upacārasīmāyaṁyeva hi saṅghalābhavibhajanādikaṁ",
  "tika-vin08t29:102_6": "sijjhati. Vuttañhetaṁ vajirabuddhiṭīkāyaṁ “kathinatthatasīmāyanti upacārasīmaṁ sandhāya",
  "tika-vin08t29:102_7": "vuttaṁ, upacārasīmaṭṭhassa matakacīvarādibhāgiyatāya baddhasīmāya tatruppādābhāvato",
  "tika-vin08t29:102_8": "viññeyyametaṁ ‘upacārasīmāva adhippetā’ti”.",
  "tika-vin08t29:103_0": "Evaṁ kathinatthāraṁ dassetvā saṅghe rucitāya mātikāpalibodhaubbhāre adassetvāva ante",
  "tika-vin08t29:103_1": "ānisaṁsaṁ dassetuṁ “atthatakathinānaṁ vo bhikkhave”tiādimāha. Tattha aṭṭhavidhā mātikā",
  "tika-vin08t29:103_2": "pakkamanantikā, niṭṭhānantikā, sanniṭṭhānantikā, nāsanantikā, savanantikā, āsāvacchedikā,",
  "tika-vin08t29:103_3": "sīmātikkantikā, sahubbhārāti. Tattha atthatakathino bhikkhu katapariyositaṁ cīvaraṁ",
  "tika-vin08t29:103_4": "ādāya “imaṁ vihāraṁ na paccessāmī”ti pakkamati, tassa bhikkhuno upacārasīmātikkameneva",
  "tika-vin08t29:103_5": "kathinubbhāro bhavati, pañcānisaṁsāni alabhaneyyo hoti. Ayaṁ kathinubbhāro pakkamanamevassa",
  "tika-vin08t29:103_6": "antabhūtattā pakkamanantiko nāma hoti.",
  "tika-vin08t29:104_0": "Atthatakathino bhikkhu aniṭṭhitameva attano bhāgabhūtaṁ cīvaraṁ ādāya aññaṁ vihāraṁ",
  "tika-vin08t29:104_1": "gato, tassa bahiupacārasīmagatassa evaṁ hoti “imasmiṁyeva vihāre imaṁ cīvaraṁ kāressāmi,",
  "tika-vin08t29:104_2": "na purāṇavihāraṁ paccessāmī”ti, so bahisīmāyameva taṁ cīvaraṁ kāreti, tassa bhikkhuno",
  "tika-vin08t29:104_3": "tasmiṁ cīvare niṭṭhite kathinubbhāro hoti. Ayaṁ kathinubbhāro cīvaraniṭṭhānamevassa",
  "tika-vin08t29:104_4": "antoti niṭṭhānantiko nāma.",
  "tika-vin08t29:105_0": "Bhikkhu atthatakathino akatacīvaramādāya pakkamati, tassa bahiupacārasīmagatassa",
  "tika-vin08t29:105_1": "evaṁ hoti “imaṁ cīvaraṁ neva kāressāmi, porāṇavihārañca na paccessāmī”ti, tassa bhikkhuno",
  "tika-vin08t29:105_2": "tena sanniṭṭhānena kathinubbhāro hoti. Ayaṁ kathinubbhāro sanniṭṭhānamevassa antoti",
  "tika-vin08t29:105_3": "sanniṭṭhānantiko nāma.",
  "tika-vin08t29:106_0": "Atthatakathino bhikkhu akatameva cīvaraṁ ādāya pakkamati, bahisīmagatassa tassa evaṁ",
  "tika-vin08t29:106_1": "hoti “idhevimaṁ cīvaraṁ kāressāmi, na ca porāṇavihāraṁ paccessāmī”ti, tassa cīvaraṁ",
  "tika-vin08t29:106_2": "kurumānaṁ corādīhi nassati, agyādīhi vinassati, kathinubbhāro hoti. Ayaṁ kathinubbhāro",
  "tika-vin08t29:106_3": "nāsanamevassa antoti nāsanantiko nāma.",
  "tika-vin08t29:107_0": "Atthatakathino bhikkhu akatacīvaramādāya “imaṁ vihāraṁ paccessāmī”ti cintetvā pakkamati,",
  "tika-vin08t29:107_1": "tassa bahisīmagatassa evaṁ hoti “idhevimaṁ cīvaraṁ kāressāmī”ti, so katacīvaro suṇāti",
  "tika-vin08t29:107_2": "“vihāre kira saṅghena kathinaṁ ubbhata”nti, tena savanamattenassa kathinaṁ ubbhataṁ",
  "tika-vin08t29:107_3": "hoti. Ayaṁ kathinabbhāro savanamevassa antoti savanantiko nāma.",
  "tika-vin08t29:108_0": "Atthatakathino bhikkhu aññattha paccāsācīvarakāraṇā pakkamati, tassa bahisīmagatassa",
  "tika-vin08t29:108_1": "evaṁ hoti “idha bahisīmāyameva cīvarapaccāsaṁ payirupāsāmi, na vihāraṁ paccessāmī”ti,",
  "tika-vin08t29:108_2": "so tattheva taṁ cīvarapaccāsaṁ payirupāsati, so taṁ cīvarapaccāsaṁ alabhamāno cīvarāsā",
  "tika-vin08t29:108_3": "pacchijjati, teneva tassa bhikkhuno kathinubbhāro bhavati. Ayaṁ kathinubbhāro āsāvacchedasahitattā āsāvacchediko nāma.",
  "tika-vin08t29:109_0": "Atthatakathino bhikkhu akatacīvaraṁ ādāya “imaṁ vihāraṁ paccessāmī”ti cintetvā pakkamati,",
  "tika-vin08t29:109_1": "so bahisīmagato taṁ cīvaraṁ kāreti, so katacīvaro “vihāraṁ paccessāmī”ti cintento",
  "tika-vin08t29:109_2": "bahiupacārasīmāyameva kathinubbhārakālaṁ vītināmeti, tassa kathinubbhāro bhavati.",
  "tika-vin08t29:109_3": "Ayaṁ kathinubbhāro cīvarakālassa antimadivasasaṅkhātāya sīmāya atikkantattā sīmātikkantiko nāma.",
  "tika-vin08t29:110_0": "Atthatakathino bhikkhu cīvaraṁ ādāya “imaṁ vihāraṁ paccessāmī”ti cintetvā pakkamati,",
  "tika-vin08t29:110_1": "so katacīvaro “vihāraṁ paccessāmī”ti cintento paccāgantvā vihāre kathinubbhāraṁ pappoti,",
  "tika-vin08t29:110_2": "tassa bhikkhuno vihāre bhikkhūhi saha kathinubbhāro bhavati. Ayaṁ kathinubbhāro vihāre",
  "tika-vin08t29:110_3": "bhikkhūhi saha katattā sahubbhāro nāma. Ayaṁ aṭṭhavidho kathinubbhāro aṭṭha mātikā",
  "tika-vin08t29:110_4": "nāma. Vuttañhetaṁ kathinakkhandhakapāḷiyaṁ “aṭṭhimā, bhikkhave, mātikā kathinassa",
  "tika-vin08t29:110_5": "ubbhārāya pakkamanantikā niṭṭhānantikā sanniṭṭhānantikā nāsanantikā savanantikā āsāvacchedikā",
  "tika-vin08t29:110_6": "sīmātikkantikā sahubbhārāti. Bhikkhu atthatakathino katacīvaramādāya pakkamati ‘na",
  "tika-vin08t29:110_7": "paccessa’nti, tassa bhikkhuno pakkamanantiko kathinubbhāro”tiādi, vinayavinicchayappakaraṇe ca –",
  "tika-vin08t29:111": "“Pakkamanañca niṭṭhānaṁ, sanniṭṭhānañca nāsanaṁ;",
  "tika-vin08t29:112": "Savanamāsā ca sīmā ca, sahubbhāroti aṭṭhimā”ti. ;",
  "tika-vin08t29:113_0": "Palibodho duvidho āvāsapalibodho, cīvarapalibodhoti. Tattha “yasmiṁ vihāre kathinaṁ",
  "tika-vin08t29:113_1": "atthataṁ hoti, tasmiṁ vasissāmī”ti aññattha gacchantopi “puna taṁ vihāraṁ āgacchissāmī”ti",
  "tika-vin08t29:113_2": "sāpekkho hoti. Ayaṁ āvāsapalibodho nāma. Tassa bhikkhuno cīvaraṁ akataṁ vā hoti apariyositaṁ",
  "tika-vin08t29:113_3": "vā, “aññato cīvaraṁ lacchāmī”ti āsā vā anupacchinnā hoti. Ayaṁ cīvarapalibodho nāma.",
  "tika-vin08t29:113_4": "Vuttañhetaṁ kathinakkhandhake “katame ca, bhikkhave, dve kathinassa palibodhā? Āvāsapalibodho",
  "tika-vin08t29:113_5": "ca cīvarapalibodho ca. Kathañca, bhikkhave, āvāsapalibodho hoti? Idha, bhikkhave,",
  "tika-vin08t29:113_6": "bhikkhu vasati vā tasmiṁ āvāse, sāpekkho vā pakkamati ‘paccessa’nti, evaṁ kho, bhikkhave,",
  "tika-vin08t29:113_7": "āvāsapalibodho hoti. Kathañca, bhikkhave, cīvarapalibodho hoti? Idha, bhikkhave,",
  "tika-vin08t29:113_8": "bhikkhuno cīvaraṁ akataṁ vā hoti vippakataṁ vā, cīvarāsā vā anupacchinnā, evaṁ kho,",
  "tika-vin08t29:113_9": "bhikkhave, cīvarapalibodho hotī”ti.",
  "tika-vin08t29:114_0": "Ubbhāro duvidho aṭṭhamātikāubbhāraantarubbhāravasena. Tattha bahiupacārasīmagatānaṁ",
  "tika-vin08t29:114_1": "bhikkhūnaṁ vasena vuttā satta kathinubbhārā ca bahiupacārasīmaṁ gantvā nivattetvā",
  "tika-vin08t29:114_2": "kathinatthatavihāre antarubbhāraṁ patvā bhikkhūhi saha antarubbhārassa katattā sahubbhārasaṅkhāto",
  "tika-vin08t29:114_3": "eko kathinubbhāro cāti ime aṭṭha kathinubbhārā aṭṭhamātikāya paviṭṭhattā aṭṭhamātikāubbhāro",
  "tika-vin08t29:114_4": "nāma. Bahisīmaṁ agantvā tasmiṁyeva vihāre nisīditvā kathinubbhāraṁ ñattidutiyakammavācāya",
  "tika-vin08t29:114_5": "kathinubbhāro aṭṭhamātikāya appaviṭṭho hutvā kālaparicchedaṁ appatvā antarāyeva katattā antarubbhāro nāma.",
  "tika-vin08t29:115_0": "Antarubbhārasahubbhārā ñattidutiyakammavācāyeva katā, evaṁ sante ko tesaṁ visesoti?",
  "tika-vin08t29:115_1": "Antarubbhāro bahisīmaṁ agantvā antosīmāyameva ṭhitehi bhikkhūhi kato. Sahubbhāro",
  "tika-vin08t29:115_2": "bahisīmaṁ gatena bhikkhunā paccāgantvā taṁ antarubbhāraṁ patvā tehi antosīmaṭṭhehi",
  "tika-vin08t29:115_3": "bhikkhūhi saha katoti ayametesaṁ viseso. Pakkamanantikādayo satta kathinubbhārā na",
  "tika-vin08t29:115_4": "kammavācāya katā, kevalaṁ dvinnaṁ palibodhānaṁ upacchedena pañcahi ānisaṁsehi vigatattā",
  "tika-vin08t29:115_5": "kathinubbhārā nāma honti. Vuttañhetaṁ ācariyabuddhadattattherena vinayavinicchaye –",
  "tika-vin08t29:116": "“Aṭṭhannaṁ mātikānaṁ vā, antarubbhāratopi vā;",
  "tika-vin08t29:117": "Ubbhārāpi duve vuttā, kathinassa mahesinā”ti.",
  "tika-vin08t29:118_0": "Taṭṭīkāyampi “aṭṭhannaṁ mātikānanti bahisīmagatānaṁ vasena vuttā. Pakkamanantikādayo",
  "tika-vin08t29:118_1": "satta mātikā bahisīmaṁ gantvā antarubbhāraṁ sampattassa vasena vuttā, sahubbhāro",
  "tika-vin08t29:118_2": "imāsaṁ aṭṭhannaṁ mātikānaṁ vasena ca. Antarubbhāratopi vāti bahisīmaṁ agantvā tattheva",
  "tika-vin08t29:118_3": "vasitvā kathinubbhārakammena ubbhatakathinānaṁ vasena labbhanato antarubbhāroti mahesinā",
  "tika-vin08t29:118_4": "kathinassa ubbhārā duve vuttāti yojanā. Bahisīmaṁ gantvā āgatassa vasena saubbhāro,",
  "tika-vin08t29:118_5": "bahisīmaṁ agatānaṁ vasena antarubbhāroti ekoyeva ubbhāro dvidhā vutto”ti vuttaṁ.",
  "tika-vin08t29:119_0": "Kasmā pana antarubbhāravasena kammavācāya kathinaṁ ubbhatanti? Mahādānaṁ dātukāmehi",
  "tika-vin08t29:119_1": "upāsakehi āgatassa saṅghassa akālacīvaraṁ dātukāmehi yācitattā. Vuttañhi bhikkhunīvibhaṅgapāḷiyaṁ",
  "tika-vin08t29:119_2": "“tena kho pana samayena aññatarena upāsakena saṅghaṁ uddissa vihāro kārāpito hoti,",
  "tika-vin08t29:119_3": "so tassa vihārassa mahe ubhatosaṅghassa akālacīvaraṁ dātukāmo hoti. Tena kho pana",
  "tika-vin08t29:119_4": "samayena ubhatosaṅghassa kathinaṁ atthataṁ hoti. Atha kho so upāsako saṅghaṁ upasaṅkamitvā",
  "tika-vin08t29:119_5": "kathinuddhāraṁ yācī”tiādi. Kathaṁ pana kammavācā kātabbāti? “Suṇātu me, bhante, saṅgho,",
  "tika-vin08t29:119_6": "yadi saṅghassa pattakallaṁ, saṅgho kathinaṁ uddhareyya, esā ñatti. Suṇātu me, bhante,",
  "tika-vin08t29:119_7": "saṅgho, saṅgho kathinaṁ uddharati. Yassāyasmato khamati kathinassa uddhāro, so tuṇhassa.",
  "tika-vin08t29:119_8": "Yassa nakkhamati, so bhāseyya. Ubbhataṁ saṅghena kathinaṁ, khamati saṅghassa, tasmā",
  "tika-vin08t29:119_9": "tuṇhī, evametaṁ dhārayāmī”ti evaṁ kātabbāti. Vuttañhi bhikkhunīvibhaṅge “anujānāmi,",
  "tika-vin08t29:119_10": "bhikkhave, kathinaṁ uddharituṁ, evañca pana, bhikkhave, kathinaṁ uddharitabbaṁ. Byattena",
  "tika-vin08t29:119_11": "bhikkhunā paṭibalena saṅgho ñāpetabbo – suṇātu me…pe… dhārayāmī”ti.",
  "tika-vin08t29:120_0": "Etena ca kathinubbhārena pubbe kataṁ kathinadussadānañattidutiyakammavācaṁ ubbhatanti",
  "tika-vin08t29:120_1": "vadanti, na pana kathinadussadānañattidutiyakammaṁ ubbhataṁ, atha kho atthārakammamevāti",
  "tika-vin08t29:120_2": "daṭṭhabbaṁ. Yadi hi kathinadussadānañattidutiyakammaṁ ubbhataṁ bhaveyya, tāya kammavācāya",
  "tika-vin08t29:120_3": "kathinadussadānassa sijjhanato imāya kathinubbhārakammavācāya taṁ pubbe dinnadussaṁ",
  "tika-vin08t29:120_4": "puna āharāpetabbaṁ siyā, na pañcānisaṁsavigamanaṁ. Yasmā pana imāya kathinubbhārakammavācāya",
  "tika-vin08t29:120_5": "pañcānisaṁsavigamanameva hoti, na pubbe dinnakathinadussassa puna āharāpanaṁ. Tena",
  "tika-vin08t29:120_6": "viññāyati “pañcānisaṁsalābhakāraṇaṁ attharaṇakammameva imāya kathinabbhārakammavācāya",
  "tika-vin08t29:120_7": "uddharīyati, na kathinadussadānañattidutiyakammavācāti, tasmā kathinubbhārakammavācākaraṇato",
  "tika-vin08t29:120_8": "pacchā saṅghassa uppannaṁ cīvaraṁ akālacīvaraṁ hoti, saṅgho pañcānisaṁse na labhati,",
  "tika-vin08t29:120_9": "cīvaraṁ sabbasaṅghikaṁ hutvā āgatāgatassa saṅghassa bhājanīyaṁ hotīti daṭṭhabbaṁ.",
  "tika-vin08t29:120_10": "Ayamattho kathinadussadānañattidutiyakammavācāya ca kathinubbhārakammavācāya ca atthañca",
  "tika-vin08t29:120_11": "adhippāyañca suṭṭhu vinicchinitvā pubbāparaṁ saṁsanditvā paccetabboti.",
  "tika-vin08t29:121_0": "Ettha siyā – kathinubbhāraṁ yācantānaṁ sabbesaṁ kathinubbhāro dātabbo, udāhu ekaccānanti,",
  "tika-vin08t29:121_1": "kiñcettha – yadi tāva sabbesaṁ dātabbo, kathinubbhārakammena pañcānisaṁsavigamanato",
  "tika-vin08t29:121_2": "saṅghassa lābhantarāyo bhaveyya, atha ekaccānaṁ mukholokanaṁ viya siyāti? Yadi kathinatthāramūlakalābhato",
  "tika-vin08t29:121_3": "kathinubbhāramūlakalābho mahanto bhaveyya, tesaṁ yācantānaṁ kathinubbhāro dātabbo.",
  "tika-vin08t29:121_4": "Yadi appako, na dātabbo. Yadi samo, kulappasādatthāya dātabboti. Tathā hi vuttaṁ",
  "tika-vin08t29:121_5": "aṭṭhakathāyaṁ “kīdiso kathinuddhāro dātabbo, kīdiso na dātabboti? Yassa atthāramūlako",
  "tika-vin08t29:121_6": "ānisaṁso mahā, ubbhāramūlako appo, evarūpo na dātabbo. Yassa pana atthāramūlako ānisaṁso",
  "tika-vin08t29:121_7": "appo, ubbhāramūlako mahā, evarūpo dātabbo. Samānisaṁsopi saddhāparipālanatthaṁ dātabbovā”ti.",
  "tika-vin08t29:121_8": "Imināpi viññāyati “pañcānisaṁsānaṁ kāraṇabhūtaṁ atthārakammameva uddharīyati, na",
  "tika-vin08t29:121_9": "kathinadussadānabhūtaṁ ñattidutiyakamma”nti.",
  "tika-vin08t29:122_0": "Ānisaṁsakathāyaṁ pañcāti idāni vuccamānā anāmantacārādayo pañca kiriyā. Kappissantīti",
  "tika-vin08t29:122_1": "kappā bhavissanti, anāpattikāraṇā bhavissantīti attho. Anāmantacāroti anāmantetvā",
  "tika-vin08t29:122_2": "caraṇaṁ. Yo hi dāyakehi bhattena nimantito hutvā sabhatto samāno vihāre santaṁ bhikkhuṁ",
  "tika-vin08t29:122_3": "anāmantetvā kulesu cārittaṁ āpajjati, tassa bhikkhuno cārittasikkhāpadena pācittiyāpatti",
  "tika-vin08t29:122_4": "hoti, sā āpatti atthatakathinassa na hotīti attho. Tattha cārittasikkhāpadaṁ nāma",
  "tika-vin08t29:122_5": "“yo pana bhikkhu nimantito sabhatto samāno santaṁ bhikkhuṁ anāpucchā purebhattaṁ",
  "tika-vin08t29:122_6": "vā pacchābhattaṁ vā kulesu cārittaṁ āpajjeyya aññatra samayā, pācittiyaṁ. Tatthāyaṁ",
  "tika-vin08t29:122_7": "samayo cīvaradānasamayo cīvarakārasamayo, ayaṁ tattha samayo”ti acelakavagge pañcamasikkhāpadaṁ.",
  "tika-vin08t29:122_8": "Cīvaravippavāsoti tiṇṇaṁ cīvarānaṁ aññatarena vā sabbena vā vinā hatthapāse akatvā",
  "tika-vin08t29:122_9": "aruṇuṭṭhāpanaṁ, evaṁ karotopi dutiyakathinasikkhāpadena āpatti na hotīti adhippāyo.",
  "tika-vin08t29:122_10": "Tattha ca dutiyakathinasikkhāpadaṁ nāma “niṭṭhitacīvarasmiṁ pana bhikkhunā ubbhatasmiṁ",
  "tika-vin08t29:122_11": "kathine ekarattampi ce bhikkhu ticīvarena vippavaseyya aññatra bhikkhusammutiyā,",
  "tika-vin08t29:122_12": "nissaggiyaṁ pācittiya”nti āgataṁ nissaggiyesu dutiyasikkhāpadaṁ.",
  "tika-vin08t29:123_0": "Gaṇabhojananti etena gaṇabhojanasikkhāpadena anāpatti vuttāti sambandho. Tattha gaṇabhojanaṁ",
  "tika-vin08t29:123_1": "nāma “amhākaṁ bhattaṁ dethā”ti bhikkhūnaṁ viññattiyā vā “amhākaṁ bhattaṁ gaṇhathā”ti",
  "tika-vin08t29:123_2": "dāyakānaṁ nimantanena vā akappiyavohārena cattāro vā atirekā vā bhikkhū ekato paṭiggaṇhitvā",
  "tika-vin08t29:123_3": "ekato bhuñjanaṁ. Gaṇabhojanasikkhāpadaṁ nāma “gaṇabhojane aññatra samayā pācittiyaṁ.",
  "tika-vin08t29:123_4": "Tatthāyaṁ samayo gilānasamayo cīvaradānasamayo cīvarakārasamayo addhānagamanasamayo",
  "tika-vin08t29:123_5": "nāvābhiruhanasamayo mahāsamayo samaṇabhattasamayo, ayaṁ tattha samayo”ti āgataṁ bhojanavagge",
  "tika-vin08t29:123_6": "dutiyasikkhāpadaṁ. Anadhiṭṭhitaṁ avikappitaṁ vaṭṭatīti paṭhamakathinasikkhāpadena",
  "tika-vin08t29:123_7": "āpatti na hotīti adhippāyo. Tattha paṭhamakathinasikkhāpadaṁ nāma “niṭṭhitacīvarasmiṁ",
  "tika-vin08t29:123_8": "pana bhikkhunā ubbhatasmiṁ kathine dasāhaparamaṁ atirekacīvaraṁ dhāretabbaṁ, taṁ",
  "tika-vin08t29:123_9": "atikkāmayato nissaggiyaṁ pācittiya”nti āgataṁ nissaggiyesu paṭhamasikkhāpadaṁ. Kathinatthatasīmāyāti",
  "tika-vin08t29:123_10": "upacārasīmaṁ sandhāya vuttaṁ. Matakacīvaranti matassa cīvaraṁ. Tatruppādenāti saṅghasantakena",
  "tika-vin08t29:123_11": "ārāmuyyānakhettavatthuādinā. Yaṁ saṅghikaṁ cīvaraṁ uppajjati, taṁ tesaṁ bhavissatīti",
  "tika-vin08t29:123_12": "iminā cīvarameva kathinatthārakānaṁ bhikkhūnaṁ santakaṁ hoti, tato aññaṁ piṇḍapātabhesajjādikaṁ",
  "tika-vin08t29:123_13": "āgatāgatassa saṅghassa santakaṁ hotīti dasseti.",
  "tika-vin08t29:124": "Evaṁ aṭṭhaṅgasampanno, lajjī bhikkhu supesalo;",
  "tika-vin08t29:125": "Kareyya kathinatthāraṁ, ubbhārañcāpi sādhukanti.",
  "tika-vin08t29:126": "Iti vinayasaṅgahasaṁvaṇṇanābhūte vinayālaṅkāre",
  "tika-vin08t29:127": "Kathinatthāravinicchayakathālaṅkāro nāma",
  "tika-vin08t29:128": "Ekūnatiṁsatimo paricchedo."
}