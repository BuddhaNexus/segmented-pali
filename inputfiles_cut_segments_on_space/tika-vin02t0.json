{
  "tika-vin02t0:0": " Namo tassa bhagavato arahato sammāsambuddhassa",
  "tika-vin02t0:1": "Vinayapiṭake",
  "tika-vin02t0:2": "Sāratthadīpanī-ṭīkā (tatiyo bhāgo)",
  "tika-vin02t0:3": "5. Pācittiyakaṇḍaṁ",
  "tika-vin02t0:4": "1. Musāvādavaggo",
  "tika-vin02t0:5": "1. Musāvādasikkhāpadavaṇṇanā",
  "tika-vin02t0:6_0": "1. Musāvādavaggassa paṭhamasikkhāpade khuddakānanti ettha ‘‘khuddaka-saddo bahu-saddapariyāyo",
  "tika-vin02t0:6_1": ". Bahubhāvato imāni khuddakāni nāma jātānī’’ti vadanti. Tatthāti tesu navasu vaggesu,",
  "tika-vin02t0:6_2": "tesu vā khuddakesu. Kāraṇena kāraṇantarapaṭicchādanameva vibhāvetuṁ ‘‘rūpaṁ anicca’’ntiādimāha.",
  "tika-vin02t0:6_3": "Rūpaṁ aniccanti paṭijānitvā tattha kāraṇaṁ vadanto ‘‘jānitabbato’’ti āha. ‘‘Yadi",
  "tika-vin02t0:6_4": "evaṁ nibbānassapi aniccatā āpajjatī’’ti parena vutto taṁ kāraṇaṁ paṭicchādetuṁ puna",
  "tika-vin02t0:6_5": "‘‘jātidhammato’’ti aññaṁ kāraṇaṁ vadati.",
  "tika-vin02t0:7": "‘‘Sampajānaṁ musā bhāsatī’’ti vattabbe sampajāna musā bhāsatīti anunāsikalopena niddesoti āha ‘‘jānanto musā bhāsatī’’ti.",
  "tika-vin02t0:8_0": "2.Jānitvā jānantassa ca musā bhaṇaneti pubbabhāgepi jānitvā vacanakkhaṇepi jānantassa",
  "tika-vin02t0:8_1": "musā bhaṇane. Bhaṇanañca nāma idha abhūtassa vā bhūtataṁ bhūtassa vā abhūtataṁ katvā",
  "tika-vin02t0:8_2": "kāyena vā vācāya vā viññāpanapayogo. Sampajānamusāvādeti ca nimittatthe bhummavacanaṁ,",
  "tika-vin02t0:8_3": "tasmā yo sampajāna musā vadati, tassa taṁnimittaṁ taṁhetu tappaccayā pācittiyaṁ hotīti",
  "tika-vin02t0:8_4": "evamettha aññesu ca īdisesu attho veditabbo.",
  "tika-vin02t0:9_0": "3. Visaṁvādenti etenāti visaṁvādanaṁ, vañcanādhippāyavasappavattaṁ cittaṁ. Tenāha",
  "tika-vin02t0:9_1": "‘‘visaṁvādanacittaṁ purato katvā vadantassā’’ti. Vadati etāyāti vācā, vacanasamuṭṭhāpikā",
  "tika-vin02t0:9_2": "cetanā. Tenāha ‘‘micchāvācā…pe… cetanā’’ti. Pabhedagatā vācāti anekabhedabhinnā.",
  "tika-vin02t0:9_3": "Evaṁ paṭhamapadena suddhacetanā…pe… kathitāti veditabbāti iminā imaṁ dīpeti – suddhacetanā",
  "tika-vin02t0:9_4": "vā suddhasaddo vā suddhaviññatti vā musāvādo nāma na hoti, viññattiyā saddena ca",
  "tika-vin02t0:9_5": "sahitā taṁsamuṭṭhāpikā cetanā musāvādoti. Cakkhuvasena aggahitārammaṇanti cakkhusannissitena",
  "tika-vin02t0:9_6": "viññāṇena aggahitamārammaṇaṁ. Ghānādīnaṁ tiṇṇaṁ indriyānaṁ sampattavisayaggāhakattā",
  "tika-vin02t0:9_7": "vuttaṁ ‘‘tīhi indriyehi ekābaddhaṁ viya katvā’’ti. ‘‘Dhanunā vijjhatī’’tiādīsu viya",
  "tika-vin02t0:9_8": "‘‘cakkhunā diṭṭha’’nti ayaṁ vohāro loke pākaṭoti āha ‘‘oḷārikeneva nayenā’’ti.",
  "tika-vin02t0:10_0": "11.Avīmaṁsitvāti anupaparikkhitvā. Anupadhāretvāti avinicchinitvā. Jaḷattāti aññāṇatāya.",
  "tika-vin02t0:10_1": "Dārusakaṭaṁ yojetvā gatoti dārusakaṭaṁ yojetvā tattha nisīditvā gatoti adhippāyo.",
  "tika-vin02t0:10_2": "Gato bhavissatīti tatheva sanniṭṭhānaṁ katvā vuttattā musāvādo jāto. Keci pana ‘‘keḷiṁ",
  "tika-vin02t0:10_3": "kurumānoti vuttattā evaṁ vadanto dubbhāsitaṁ āpajjatī’’ti vadanti, taṁ na gahetabbaṁ",
  "tika-vin02t0:10_4": ". Jātiādīhiyeva hi dasahi akkosavatthūhi davakamyatāya vadantassa dubbhāsitaṁ vuttaṁ. Vuttañhetaṁ –",
  "tika-vin02t0:11": "‘‘Hīnukkaṭṭhehi ukkaṭṭhaṁ, hīnaṁ vā jātiādihi;",
  "tika-vin02t0:12": "Ujuṁ vāññāpadesena, vade dubbhāsitaṁ davā’’ti.",
  "tika-vin02t0:13_0": "Cittena thokatarabhāvaṁyeva aggahetvā bahubhāvaṁyeva gahetvā vuttattā ‘‘gāmo ekatelo’’tiādināpi",
  "tika-vin02t0:13_1": "musāvādo jāto. Cāresunti upanesuṁ. Visaṁvādanapurekkhāratā, visaṁvādanacittena yamatthaṁ",
  "tika-vin02t0:13_2": "vattukāmo, tassa puggalassa viññāpanapayogo cāti imānettha dve aṅgāni . Uttarimanussadhammārocanatthaṁ",
  "tika-vin02t0:13_3": "musā bhaṇantassa pārājikaṁ, amūlakena pārājikena anuddhaṁsanatthaṁ saṅghādiseso,",
  "tika-vin02t0:13_4": "saṅghādisesena anuddhaṁsanatthaṁ pācittiyaṁ, ācāravipattiyā dukkaṭaṁ, ‘‘yo te vihāre",
  "tika-vin02t0:13_5": "vasatī’’tiādipariyāyena uttarimanussadhammārocanatthaṁ paṭivijānantassa musā bhaṇite",
  "tika-vin02t0:13_6": "thullaccayaṁ, appaṭivijānantassa dukkaṭaṁ, kevalaṁ musā bhaṇantassa idha pācittiyaṁ vuttaṁ.",
  "tika-vin02t0:14": "Musāvādasikkhāpadavaṇṇanā niṭṭhitā.",
  "tika-vin02t0:15": "2. Omasavādasikkhāpadavaṇṇanā",
  "tika-vin02t0:16": "12. Dutiye kaṇṇakaṭukatāya amanāpaṁ vadantā kaṇṇesu vijjhantā viya hontīti āha ‘‘omasantīti ovijjhantī’’ti. Padhaṁsentīti abhibhavanti.",
  "tika-vin02t0:17_0": "13.Bodhisatto tena samayena hotīti tena samayena bodhisatto nandivisālo nāma ahosīti",
  "tika-vin02t0:17_1": "attho. Atītatthe vattamānavacanaṁ, kiriyākālavacanicchāya vā vattamānappayogo saddantarasannidhānena",
  "tika-vin02t0:17_2": "bhūtatāvagamo siyāti. Paccesīti ‘‘amanāpaṁ ida’’nti aññāsi. Heṭṭhārukkhe datvāti",
  "tika-vin02t0:17_3": "upatthambhake datvā. Pubbe patiṭṭhitārappadesaṁ puna are patteti pubbe ujukaṁ heṭṭhāmukhaṁ",
  "tika-vin02t0:17_4": "patiṭṭhitaarassa bhūmippadesaṁ puna tasmiṁyeva are parivattetvā heṭṭhāmukhabhāvena",
  "tika-vin02t0:17_5": "sampatte, paṭhamaṁ bhūmiyaṁ patiṭṭhitanemippadese parivattetvā puna bhūmiyaṁ patiṭṭhiteti",
  "tika-vin02t0:17_6": "vuttaṁ hoti. Sithilakaraṇanti sithilakiriyā.",
  "tika-vin02t0:18_0": "15.Pubbeti aṭṭhuppattiyaṁ. Tacchakakammanti vaḍḍhakīkammaṁ. Koṭṭakakammanti vā pāsāṇakoṭṭakakammaṁ",
  "tika-vin02t0:18_1": ". Hatthamuddāgaṇanāti aṅgulisaṅkoceneva gaṇanā. Pādasikamilakkhakādayo viya navantavasena",
  "tika-vin02t0:18_2": "gaṇanā acchiddakagaṇanā. Ādi-saddena saṅkalanapaṭuppādanavoklanabhāgahārādivasena",
  "tika-vin02t0:18_3": "pavattā piṇḍagaṇanā gahitā. Yassa sā paguṇā hoti, so rukkhampi disvā ‘‘ettakāni ettha",
  "tika-vin02t0:18_4": "paṇṇānī’’ti jānāti. Yabha methuneti vacanato ya-kāra bha-kāre ekato yojite asaddhammavacanaṁ hoti.",
  "tika-vin02t0:19_0": "16-26.Āpattiyākāretabboti pācittiyena kāretabbo upasaggādimattavisiṭṭhānaṁ aticaṇḍālādipadānaṁ",
  "tika-vin02t0:19_1": "pāḷiyaṁ āgatesuyeva saṅgahitattā. Corosītiādīnaṁ pana kenaci pariyāyena pāḷiyaṁ anāgatattā",
  "tika-vin02t0:19_2": "dukkaṭaṁ vuttaṁ. Hasādhippāyatāti purimapadassa atthavivaraṇaṁ. Pāḷiyaṁ avuttepi",
  "tika-vin02t0:19_3": "‘‘jātiādīhi akkosavatthūhi parammukhā akkosantassa vatthūnaṁ anaññabhāvato yathā",
  "tika-vin02t0:19_4": "dukkaṭaṁ, tathā davakamyatāya parammukhā vadantassapi dubbhāsitamevā’’ti ācariyā",
  "tika-vin02t0:19_5": "vadanti. Sabbasattāti ettha vacanatthavijānanapakatikā tiracchānagatāpi gahetabbā.",
  "tika-vin02t0:20_0": "35. Anusāsanipurekkhāratāya ṭhatvā vadantassa cittassa lahuparivattibhāvato antarā",
  "tika-vin02t0:20_1": "kope uppannepi anāpatti. Yaṁ akkosati, tassa upasampannatā, anaññāpadesena jātiādīhi",
  "tika-vin02t0:20_2": "akkosanaṁ, ‘‘maṁ akkosatī’’ti jānanā, atthapurekkhāratādīnaṁ abhāvatāti imānettha cattāri aṅgāni.",
  "tika-vin02t0:21": "Omasavādasikkhāpadavaṇṇanā niṭṭhitā.",
  "tika-vin02t0:22": "3. Pesuññasikkhāpadavaṇṇanā",
  "tika-vin02t0:23_0": "36. Tatiye bhaṇḍanaṁ jātaṁ etesanti bhaṇḍanajātā. Sammantananti raho saṁsandanaṁ.",
  "tika-vin02t0:23_1": "Hatthaparāmāsādivasena matthakaṁ patto kalaho jāto etesanti kalahajātā. Anāpattigāmikaṁ",
  "tika-vin02t0:23_2": "viruddhavādabhūtaṁ vivādaṁ āpannāti vivādāpannā. Viggahasaṁvattanikā kathā viggāhikakathā.",
  "tika-vin02t0:23_3": "Pisatīti pisuṇā, vācā, samagge satte avayavabhūte vagge bhinne karotīti attho. Pisuṇā",
  "tika-vin02t0:23_4": "eva pesuññaṁ. Tāya vācāya vā samannāgato pisuṇo, tassa kammaṁ pesuññaṁ. Piyabhāvassa",
  "tika-vin02t0:23_5": "suññakaraṇavācanti iminā pana ‘‘piyasuññakaraṇato pisuṇā’’ti niruttinayena atthaṁ vadati.",
  "tika-vin02t0:24_0": "Idhāpi ‘‘dasahākārehi pesuññaṁ upasaṁharatī’’ti vacanato dasavidhaakkosavatthuvaseneva",
  "tika-vin02t0:24_1": "pesuññaṁ upasaṁharantassa pācittiyaṁ. Pāḷimuttakānaṁ corotiādīnaṁ vasena pana dukkaṭamevāti",
  "tika-vin02t0:24_2": "veditabbaṁ . ‘‘Anakkosavatthubhūtaṁ pana pesuññakaraṁ tassa kiriyaṁ vacanaṁ vā piyakamyatāya",
  "tika-vin02t0:24_3": "upasaṁharantassa kiñcāpi iminā sikkhāpadena āpatti na dissati, tathāpi dukkaṭenettha",
  "tika-vin02t0:24_4": "bhavitabba’’nti vadanti. Jātiādīhi anaññāpadesena akkosantassa bhikkhuno sutvā bhikkhussa",
  "tika-vin02t0:24_5": "upasaṁharaṇaṁ, piyakamyatābhedādhippāyesu aññataratā, tassa vijānanāti imānettha tīṇi aṅgāni.",
  "tika-vin02t0:25": "Pesuññasikkhāpadavaṇṇanā niṭṭhitā.",
  "tika-vin02t0:26": "4. Padasodhammasikkhāpadavaṇṇanā",
  "tika-vin02t0:27_0": "45. Catutthe ekatoti anupasampannena saddhiṁ. Purimabyañjanena sadisaṁ pacchābyañjananti",
  "tika-vin02t0:27_1": "‘‘rūpaṁ anicca’’nti ettha anicca-saddena sadisaṁ ‘‘vedanā aniccā’’ti ettha anicca-saddaṁ",
  "tika-vin02t0:27_2": "vadati. Akkharasamūhoti avibhattiko akkharasamūho. Akkharānubyañjanasamūho padanti",
  "tika-vin02t0:27_3": "vibhattiantaṁ padamāha. Vibhattiantameva padaṁ gahetvā ‘‘paṭhamapadaṁ padameva, dutiyaṁ",
  "tika-vin02t0:27_4": "anupada’’nti vuttaṁ.",
  "tika-vin02t0:28_0": "Ekaṁ padanti gāthāpadaṁ sandhāya vadati. Padagaṇanāyāti gāthāpadagaṇanāya. Apāpuṇitvāti",
  "tika-vin02t0:28_1": "saddhiṁ akathetvā. Runti opātetīti ettha anunāsiko āgamavasena vutto, saṁyogapubbassa",
  "tika-vin02t0:28_2": "rassattaṁ katanti veditabbaṁ. Tenāha ‘‘rū-kāramattamevā’’ti. Ettha ca ‘‘rūpaṁ aniccanti",
  "tika-vin02t0:28_3": "bhaṇa sāmaṇerā’’ti vuccamāno sace rū-kāraṁ avatvā ru-iti rassaṁ katvā vadati, aññaṁ",
  "tika-vin02t0:28_4": "bhaṇitaṁ nāma hoti, tasmā anāpatti. Evañca katvā ‘‘vedanā aniccā’’ti etthāpi anicca-saddamatteneva",
  "tika-vin02t0:28_5": "āpatti hotīti veditabbaṁ. Esa nayoti ekamevakkharaṁ vatvā ṭhānaṁ. ‘‘Manopubbaṅgamā",
  "tika-vin02t0:28_6": "dhammā’’ti vuccamāno hi ma-kāramattameva vatvā tiṭṭhati. ‘‘Evaṁ me suta’’ntiādisuttaṁ",
  "tika-vin02t0:28_7": "bhaṇāpiyamāno e-kāraṁ vatvā tiṭṭhati ce, anvakkharena pācittiyaṁ, aparipuṇṇapadaṁ",
  "tika-vin02t0:28_8": "vatvā ṭhite anubyañjanena. Padesu ekaṁ paṭhamapadaṁ virajjhati, dutiyena anupadena pācittiyaṁ.",
  "tika-vin02t0:29_0": "Anaṅgaṇasuttaṁ (ma. ni. 1.57 ādayo) sammādiṭṭhisuttaṁ (ma. ni. 1.89 ādayo) mahāvedallañca",
  "tika-vin02t0:29_1": "(ma. ni. 1.449 ādayo) dhammasenāpatinā bhāsitaṁ, anumānasuttaṁ (ma. ni. 1.181 ādayo)",
  "tika-vin02t0:29_2": "mahāmoggallānattherena, cūḷavedallasuttaṁ (ma. ni. 1.460 ādayo) dhammadinnāya theriyā",
  "tika-vin02t0:29_3": "bhāsitaṁ. Paccekabuddhabhāsitampi buddhabhāsiteyeva saṅgahaṁ gacchati. Aṭṭhakathānissitoti",
  "tika-vin02t0:29_4": "pubbe magadhabhāsāya vuttaṁ dhammasaṅgahāruḷhaṁ aṭṭhakathaṁ sandhāya vadati. Idānipi",
  "tika-vin02t0:29_5": "‘‘yathāpi dīpiko nāma, nilīyitvā gaṇhate mige’’ti (mi. pa. 6.1.5) evamādikaṁ saṅgahāruḷhaṁ",
  "tika-vin02t0:29_6": "aṭṭhakathāvacanaṁ gahetabbanti vadanti. Pāḷinissitoti ‘‘makkaṭī vajjiputtā cā’’tievamādinā",
  "tika-vin02t0:29_7": "(pārā. 66) pāḷiyaṁyeva āgato. Vivaṭṭūpanissitanti nibbānupanissitaṁ. Vivaṭṭanissitaṁ",
  "tika-vin02t0:29_8": "pana sāmaññato gahetabbanti āha ‘‘kiñcāpī’’tiādi. Therassāti nāgasenattherassa. Maggakathādīni",
  "tika-vin02t0:29_9": "pakaraṇāni. ‘‘Akkharena vāceti, akkharakkhare āpatti pācittiyassā’’ti vattabbe ‘‘akkharāya",
  "tika-vin02t0:29_10": "vāceti, akkharakkharāya āpatti pācittiyassā’’ti pāḷiyaṁ vuttaṁ.",
  "tika-vin02t0:30_0": "48.Anupasampannena saddhiṁ gaṇhantassa anāpattīti anupasampannena saha nisīditvā",
  "tika-vin02t0:30_1": "uddesaṁ gaṇhantassa anāpatti vuttā. Daharabhikkhu nisinno…pe… bhaṇato anāpattīti",
  "tika-vin02t0:30_2": "ettha dvīsupi ṭhitesu nisinnesu vā upasampannassa bhaṇāmīti bhaṇantassa anāpattiyeva.",
  "tika-vin02t0:30_3": "Upacāraṁ muñcitvāti parisapariyantato dvādasahatthaṁ muñcitvā. ‘‘Nisinne vācemī’’ti",
  "tika-vin02t0:30_4": "bhaṇantassapi upacāraṁ muñcitvā nisinnattā anāpatti. Sace pana dūre nisinnampi vācemīti",
  "tika-vin02t0:30_5": "visuṁ sallakkhetvā bhaṇati, āpattiyeva. Eko pādo na āgacchatīti pubbe paguṇoyeva",
  "tika-vin02t0:30_6": "pacchā asarantassa na āgacchati, taṁ ‘‘evaṁ bhaṇāhī’’ti ekato bhaṇantassa anāpatti.",
  "tika-vin02t0:30_7": "Opātetīti saddhiṁ katheti. Sesamettha uttānameva. Anupasampannatā, vuttalakkhaṇadhammaṁ",
  "tika-vin02t0:30_8": "padaso vācanatā, ekato bhaṇanañcāti imānettha tīṇi aṅgāni.",
  "tika-vin02t0:31": "Padasodhammasikkhāpadavaṇṇanā niṭṭhitā.",
  "tika-vin02t0:32": "5. Sahaseyyasikkhāpadavaṇṇanā",
  "tika-vin02t0:33_0": "49-50. Pañcame vikūjamānāti nitthunantā. Kākacchamānāti rodantā. Tatridaṁ vatthunidassanaṁ",
  "tika-vin02t0:33_1": "vā. Tena nu kho pātitanti pucchāvasena kathitattā natthi musāvādo. Keci pana ‘‘sandehavasena",
  "tika-vin02t0:33_2": "vacanaṁ musā nāma na hoti, tasmā evaṁ vutta’’nti vadanti. Santikaṁ agantvāti ‘‘yaṁ",
  "tika-vin02t0:33_3": "etesaṁ na kappati, taṁ tesampi na kappatī’’ti adhippāyena agantvā.",
  "tika-vin02t0:34_0": "51.Dirattatirattanti ettha vacanasiliṭṭhatāmattena diratta-ggahaṇaṁ katanti veditabbaṁ.",
  "tika-vin02t0:34_1": "Tirattañhi sahavāse labbhamāne diratte vattabbameva natthīti dirattaggahaṇaṁ visuṁ",
  "tika-vin02t0:34_2": "na yojeti. Tenevāha ‘‘uttaridirattatirattanti bhagavā sāmaṇerānaṁ saṅgahakaraṇatthāya",
  "tika-vin02t0:34_3": "tirattaparihāraṁ adāsī’’ti. Nirantaraṁ tirattadassanatthaṁ vā dirattaggahaṇaṁ kataṁ.",
  "tika-vin02t0:34_4": "Kevalañhi tirattanti vutte aññattha vāsena antarikampi tirattaṁ gaṇheyya, dirattavisiṭṭhaṁ",
  "tika-vin02t0:34_5": "pana tirattaṁ vuccamānaṁ tena anantarikameva tirattaṁ dīpeti. Sayanaṁ seyyā, sayanti",
  "tika-vin02t0:34_6": "etthātipi seyyāti āha ‘‘kāyappasāraṇasaṅkhāta’’ntiādi. Tasmāti yasmā ubhayampi pariggahitaṁ,",
  "tika-vin02t0:34_7": "tasmā. Pañcahi chadanehīti iṭṭhakasilāsudhātiṇapaṇṇasaṅkhaātehi pañcahi chadanehi.",
  "tika-vin02t0:34_8": "Vācuggatavasenāti paguṇavasena. Diyaḍḍhahatthubbedho vaḍḍhakīhatthena gahetabbo.",
  "tika-vin02t0:34_9": "Ekūpacāroti vaḷañjanadvārassa ekattaṁ sandhāya vuttaṁ. Satagabbhaṁ vā catussālaṁ",
  "tika-vin02t0:34_10": "ekūpacāraṁ hotīti sambandho.",
  "tika-vin02t0:35_0": "Uparimatalena saddhiṁ asambaddhabhittikassāti idaṁ tulāya abbhantare sayitvā puna",
  "tika-vin02t0:35_1": "teneva susirena nikkhamitvā bhittiantarena heṭṭhimatalaṁ pavisituṁ yoggepi uparimatalena",
  "tika-vin02t0:35_2": "asambaddhabhittike senāsane anāpattiyā vuttāya tathā pavisituṁ asakkuṇeyye sambaddhabhittike",
  "tika-vin02t0:35_3": "vattabbameva natthīti dassanatthaṁ vuttaṁ, na pana sambaddhabhittike āpattīti dassanatthaṁ",
  "tika-vin02t0:35_4": "vuttaṁ. Heṭṭhāpāsāde sayitabhikkhussa anāpattīti idampi tādise senāsane heṭṭhimatale",
  "tika-vin02t0:35_5": "sayitasseva āpattippasaṅkā siyāti taṁnivāraṇatthaṁ vuttaṁ, na pana uparimatale sayitassa",
  "tika-vin02t0:35_6": "āpattīti dassanatthaṁ. Nānūpacāreti yattha bahi nisseṇiṁ katvā uparimatalaṁ ārohanti,",
  "tika-vin02t0:35_7": "tādisaṁ sandhāya vuttaṁ. Uparimatalepi ākāsaṅgaṇe nipajjantassa āpattiyā abhāvato",
  "tika-vin02t0:35_8": "‘‘chadanabbhantare’’ti vuttaṁ.",
  "tika-vin02t0:36_0": "Sabhāsaṅkhepenāti sabhākārena. Aḍḍhakuṭṭake senāsaneti ettha ‘‘aḍḍhakuṭṭakaṁ nāma",
  "tika-vin02t0:36_1": "yattha ekaṁ passaṁ muñcitvā tīsu passesu bhittiyo baddhā honti, yattha vā ekasmiṁ",
  "tika-vin02t0:36_2": "passe bhittiṁ uṭṭhāpetvā ubhosu passesu upaḍḍhaṁ upaḍḍhaṁ katvā bhittiyo uṭṭhāpenti,",
  "tika-vin02t0:36_3": "tādisaṁ senāsana’’nti tīsupi gaṇṭhipadesu vuttaṁ. Gaṇṭhipade pana ‘‘aḍḍhakuṭṭaketi",
  "tika-vin02t0:36_4": "chadanaṁ aḍḍhena asampattakuṭṭake’’ti vuttaṁ, tampi no na yuttaṁ. ‘‘Vāḷasaṅghāṭo",
  "tika-vin02t0:36_5": "nāma thambhānaṁ upari vāḷarūpehi katasaṅghāṭo vuccatī’’ti vadanti. Parikkhepassa",
  "tika-vin02t0:36_6": "bahigateti ettha yasmiṁ passe parikkhepo natthi, tatthāpi parikkhepārahappadesato",
  "tika-vin02t0:36_7": "bahigate anāpattiyevāti daṭṭhabbaṁ. Aparicchinnagabbhūpacāreti ettha majjhe vivaṭaṅgaṇavantāsu",
  "tika-vin02t0:36_8": "pamukhamahācatussālāsu yathā ākāsaṅgaṇaṁ anotaritvā pamukheneva gantvā sabbagabbhe",
  "tika-vin02t0:36_9": "pavisituṁ na sakkā hoti, evaṁ ekekagabbhassa dvīsu passesu kuṭṭaṁ nīharitvā kataṁ",
  "tika-vin02t0:36_10": "paricchinnagabbhūpacāraṁ nāma, idaṁ pana tādisaṁ na hotīti ‘‘aparicchinnagabbhūpacāre’’ti",
  "tika-vin02t0:36_11": "vuttaṁ. Sabbagabbhe pavisantīti gabbhūpacārassa aparicchinnattā ākāsaṅgaṇaṁ anotaritvā",
  "tika-vin02t0:36_12": "pamukheneva gantvā taṁ taṁ gabbhaṁ pavisanti. Atha kuto tassa parikkhepoyeva sabbaparicchannattāti",
  "tika-vin02t0:36_13": "vuttanti āha ‘‘gabbhaparikkhepoyeva hissa parikkhepo’’ti. Idañca samantā gabbhabhittiyo",
  "tika-vin02t0:36_14": "sandhāya vuttaṁ. Catussālavasena sanniviṭṭhepi senāsane gabbhapamukhaṁ visuṁ aparikkhittampi",
  "tika-vin02t0:36_15": "samantā ṭhitagabbhabhittīnaṁ vasena parikkhittaṁ nāma hoti.",
  "tika-vin02t0:37_0": "‘‘Nanu ca ‘aparikkhitte pamukhe anāpattī’ti andhakaṭṭhakathāyaṁ avisesena vuttaṁ,",
  "tika-vin02t0:37_1": "tasmā catussālavasena sanniviṭṭhepi senāsane visuṁ aparikkhitte pamukhe anāpattiyevā’’ti",
  "tika-vin02t0:37_2": "yo vadeyya, tassa vādaparimocanatthaṁ idaṁ vuttaṁ ‘‘yaṁ pana…pe… pāṭekkasannivesā",
  "tika-vin02t0:37_3": "ekacchadanā gabbhapāḷiyo sandhāya vutta’’nti. Idaṁ vuttaṁ hoti – ‘‘aparikkhitte pamukhe",
  "tika-vin02t0:37_4": "anāpattīti yaṁ vuttaṁ, taṁ na catussālavasena sanniviṭṭhā gabbhapāḷiyo sandhāya vuttaṁ,",
  "tika-vin02t0:37_5": "kiñcarahi visuṁ sanniviṭṭhaṁ ekameva gabbhapāḷiṁ sandhāya. Tādisāya hi gabbhapāḷiyā",
  "tika-vin02t0:37_6": "aparikkhitte pamukhe anāpatti, na catussālavasena sanniviṭṭhāyā’’ti. Ekāya ca gabbhapāḷiyā",
  "tika-vin02t0:37_7": "tassa tassa gabbhassa upacāraṁ paricchinditvā antamaso ubhosu passesu khuddakabhittīnaṁ",
  "tika-vin02t0:37_8": "uṭṭhāpanamattenapi pamukhaṁ parikkhittaṁ nāma hoti, catussālavasena sanniviṭṭhāsu",
  "tika-vin02t0:37_9": "pana gabbhapāḷīsu ubhosu passesu gabbhabhittīnaṁ vasenapi pamukhaṁ parikkhittaṁ nāma",
  "tika-vin02t0:37_10": "hoti. Tasmā yaṁ iminā lakkhaṇena parikkhittaṁ pamukhaṁ, tattha āpatti, itarattha",
  "tika-vin02t0:37_11": "anāpattīti idamettha sanniṭṭhānaṁ.",
  "tika-vin02t0:38_0": "Idāni ‘‘aparikkhitte pamukhe anāpattī’’ti vatvā tasseva vacanassa adhippāyaṁ pakāsentena",
  "tika-vin02t0:38_1": "yaṁ vuttaṁ ‘‘bhūmiyaṁ vinā jagatiyā pamukhaṁ sandhāya kathita’’nti, tassa ayuttatāvibhāvanatthaṁ",
  "tika-vin02t0:38_2": "‘‘yañca tatthā’’tiādi āraddhaṁ. Bhūmiyaṁ vinā jagatiyā pamukhaṁ sandhāya kathitanti",
  "tika-vin02t0:38_3": "hi imassa vacanassa ayamadhippāyo – ‘‘aparikkhitte pamukhe anāpattī’’ti yaṁ vuttaṁ,",
  "tika-vin02t0:38_4": "taṁ vinā vatthuṁ bhūmiyaṁ katagehassa pamukhaṁ sandhāya kathitaṁ. Sace pana uccavatthukaṁ",
  "tika-vin02t0:38_5": "pamukhaṁ hoti, parikkhittasaṅkhyaṁ na gacchatīti. Tenevāha ‘‘dasahatthubbedhāpi hi",
  "tika-vin02t0:38_6": "jagati parikkhepasaṅkhyaṁ na gacchatī’’ti. Heṭṭhāpi idameva manasi sannidhāya vuttaṁ",
  "tika-vin02t0:38_7": "‘‘uccavatthukaṁ cepi hoti, pamukhe sayito gabbhe sayitānaṁ āpattiṁ na karotī’’ti.",
  "tika-vin02t0:38_8": "Tatthāti andhakaṭṭhakathāyaṁ. Jagatiyā pamāṇaṁ vatvāti ‘‘sace jagatiyā otaritvā bhūmiyaṁ",
  "tika-vin02t0:38_9": "sayito, jagatiyā upari sayitaṁ na passatī’’ti evaṁ jagatiyā ubbedhena pamāṇaṁ vatvā.",
  "tika-vin02t0:38_10": "Ekasālādīsu ujukameva dīghaṁ katvā sannivesito pāsādo ekasālasanniveso. Dvisālasannivesādayopi",
  "tika-vin02t0:38_11": "vuttānusārato veditabbā. Sālappabhedadīpanameva cettha heṭṭhā vuttato viseso.",
  "tika-vin02t0:39_0": "Majjhepākāraṁ karontīti etthāpi parikkhepassa heṭṭhimaparicchedena diyaḍḍhahatthubbedhattā",
  "tika-vin02t0:39_1": "diyaḍḍhahatthaṁ cepi majjhe pākāraṁ karonti, nānūpacārameva hotīti veditabbaṁ. Na",
  "tika-vin02t0:39_2": "hi chiddena gehaṁ ekūpacāraṁ nāma hotīti ettha sace ubbedhena diyaḍḍhahatthabbhantare",
  "tika-vin02t0:39_3": "manussānaṁ sañcārappahonakaṁ chiddaṁ hoti, tampi dvāramevāti ekūpacāraṁ hoti. Kiṁ",
  "tika-vin02t0:39_4": "parikkhepoviddhastoti pamukhassa parikkhepaṁ sandhāya vadati. Sabbattha pañcannaṁyeva",
  "tika-vin02t0:39_5": "chadanānaṁ āgatattā vadati ‘‘pañcannaṁ aññatarena chadanena channā’’ti.",
  "tika-vin02t0:40_0": "53. Pāḷiyaṁ ‘‘seyyā nāma sabbacchannā sabbaparicchannā yebhuyyenacchannā yebhuyyenaparicchannā’’ti",
  "tika-vin02t0:40_1": "vadantena yebhuyyenacchannayebhuyyenaparicchannasenāsanaṁ pācittiyassa avasānaṁ viya",
  "tika-vin02t0:40_2": "katvā dassitaṁ, ‘‘upaḍḍhacchanne upaḍḍhaparicchanne āpatti dukkaṭassā’’ti vadantena",
  "tika-vin02t0:40_3": "ca upaḍḍhacchannaupaḍḍhaparicchannasenāsanaṁ dukkaṭassa ādiṁ katvā dassitaṁ, ubhinnamantarā",
  "tika-vin02t0:40_4": "kena bhavitabbaṁ pācittiyena, udāhu dukkaṭenāti? Lokavajjasikkhāpadasseva anavasesaṁ",
  "tika-vin02t0:40_5": "katvā paññāpanato imassa ca paṇṇattivajjattā yebhuyyenacchannayebhuyyenaparicchannassa",
  "tika-vin02t0:40_6": "upaḍḍhacchannaupaḍḍhaparicchannassa ca antarā pācittiyaṁ anivāritameva, tasmā vinayavinicchaye",
  "tika-vin02t0:40_7": "ca garukeyeva ṭhātabbattā aṭṭhakathāyampi pācittiyameva dassitaṁ. Satta pācittiyānīti",
  "tika-vin02t0:40_8": "pāḷiyaṁ vuttapācittiyaṁ sāmaññato ekattena gahetvā vuttaṁ. Visuṁ pana gayhamāne ‘‘sabbacchanne",
  "tika-vin02t0:40_9": "sabbaparicchanne pācittiyaṁ, yebhuyyenacchanne yebhuyyenaparicchanne pācittiya’’nti",
  "tika-vin02t0:40_10": "aṭṭheva pācittiyāni honti.",
  "tika-vin02t0:41_0": "Senambamaṇḍapavaṇṇaṁ hotīti sīhaḷadīpe kira uccavatthuko sabbacchanno sabbaaparicchanno",
  "tika-vin02t0:41_1": "evaṁnāmako sannipātamaṇḍapo atthi, taṁ sandhāyetaṁ vuttaṁ. Yadi jagatiparikkhepasaṅkhyaṁ",
  "tika-vin02t0:41_2": "gacchati, uccavatthukattā maṇḍapassa sabbaaparicchannatā na yujjatīti āha ‘‘imināpetaṁ",
  "tika-vin02t0:41_3": "veditabba’’ntiādi. Cūḷakacchannādīni cettha evaṁ veditabbāni – yassa catūsu bhāgesu",
  "tika-vin02t0:41_4": "eko channo, sesā acchannā, idaṁ cūḷakacchannaṁ. Yassa tīsu bhāgesu dve channā, eko",
  "tika-vin02t0:41_5": "acchanno, idaṁ yebhuyyenacchannaṁ. Yassa dvīsu bhāgesu eko channo, eko acchanno,",
  "tika-vin02t0:41_6": "idaṁ upaḍḍhacchannaṁ nāma senāsanaṁ. Cūḷakaparicchannādīnipi imināva nayena veditabbāni.",
  "tika-vin02t0:41_7": "Sesaṁ uttānameva. Pācittiyavatthukasenāsanaṁ, tattha tattha anupasampannena saha",
  "tika-vin02t0:41_8": "nipajjanaṁ, catutthadivase sūriyatthaṅgamananti imānettha tīṇi aṅgāni.",
  "tika-vin02t0:42": "Sahaseyyasikkhāpadavaṇṇanā niṭṭhitā.",
  "tika-vin02t0:43": "6. Dutiyasahaseyyasikkhāpadavaṇṇanā",
  "tika-vin02t0:44_0": "55. Chaṭṭhe ‘‘paṭhamasikkhāpade ‘bhikkhuṁ ṭhapetvā avaseso anupasampanno nāmā’ti",
  "tika-vin02t0:44_1": "vuttattā ‘mātugāmopi anupasampannaggahaṇena gahitoyevā’ti catutthadivase mātugāmena",
  "tika-vin02t0:44_2": "saddhiṁ sayantassa dvīhi sikkhāpadehi dve pācittiyāni hontī’’ti vadanti. Gaṇṭhipadesu",
  "tika-vin02t0:44_3": "pana tīsupi ‘‘imasmiṁ sikkhāpade mātugāmassa visuṁ vuccamānattā paṭhamasikkhāpade",
  "tika-vin02t0:44_4": "‘bhikkhuṁ ṭhapetvā avaseso anupasampanno nāmā’ti purisasseva gahaṇaṁ anucchavika’’nti",
  "tika-vin02t0:44_5": "vuttaṁ, tadeva ca yuttataraṁ.",
  "tika-vin02t0:45_0": "Yañca idha ‘‘paṭhamadivasepīti pi-saddena catutthadivasepīti vuttaṁ hotī’’ti kāraṇaṁ",
  "tika-vin02t0:45_1": "vadanti, tampi akāraṇaṁ pi-saddo sampiṇḍanatthoyevāti niyamābhāvato avadhāraṇatthassa",
  "tika-vin02t0:45_2": "ca sambhavato. Sambhāvane vā pi-saddo daṭṭhabbo. Tena idha paṭhamadivasepi tāva āpatti,",
  "tika-vin02t0:45_3": "dutiyādidivase kimeva vattabbanti imamatthaṁ dīpeti. Sampiṇḍanatthepi pi-sadde gayhamāne",
  "tika-vin02t0:45_4": "imināva sikkhāpadena āpajjitabbāpattiyā aññasmimpi divase āpajjanaṁ dīpeti, na paṭhamasikkhāpadena",
  "tika-vin02t0:45_5": "āpajjitabbāpattiyāti akāraṇameva tanti daṭṭhabbaṁ. ‘‘Matitthī pārājikavatthubhūtāpi",
  "tika-vin02t0:45_6": "anupādinnapakkhe ṭhitattā sahaseyyāpattiṁ na janetī’’ti vadanti. ‘‘Atthaṅgate sūriye",
  "tika-vin02t0:45_7": "mātugāme nipanne bhikkhu nipajjatī’’ti vacanato divā sayantassa sahaseyyāpatti na",
  "tika-vin02t0:45_8": "hotiyevāti daṭṭhabbaṁ. Pācittiyavatthukasenāsanaṁ, tattha mātugāmena saha nipajjanaṁ,",
  "tika-vin02t0:45_9": "sūriyatthaṅgamananti imānettha tīṇi aṅgāni.",
  "tika-vin02t0:46": "Dutiyasahaseyyasikkhāpadavaṇṇanā niṭṭhitā.",
  "tika-vin02t0:47": "7. Dhammadesanāsikkhāpadavaṇṇanā",
  "tika-vin02t0:48_0": "60-64. Sattame gharaṁ nayatīti gharaṇī, gharanāyikā. Tenāha ‘‘gharasāminī’’ti. Suṇhāti",
  "tika-vin02t0:48_1": "suṇisā. Na yakkhenātiādīnaṁ ‘‘aññatrā’’ti iminā sambandho. Purisaviggahaṁ gahetvā",
  "tika-vin02t0:48_2": "ṭhitena yakkhena vā petena vā tiracchānena vā saddhiṁ ṭhitāyapi desetuṁ na vaṭṭati.",
  "tika-vin02t0:48_3": "Akkharāya desetīti ettha ‘‘chappañcavācato uttari ‘imaṁ padaṁ bhāsissāmī’ti ekampi",
  "tika-vin02t0:48_4": "akkharaṁ vatvā tiṭṭhati, āpattiyevā’’ti vadanti.",
  "tika-vin02t0:49_0": "66.‘‘Eko gāthāpādoti idaṁ gāthābandhameva sandhāya vuttaṁ, aññattha pana vibhattiantapadameva",
  "tika-vin02t0:49_1": "gahetabba’’nti vadanti. ‘‘Aṭṭhakathaṁ dhammapadaṁ jātakādivatthuṁ vāti imināpi porāṇaṁ",
  "tika-vin02t0:49_2": "saṅgītiāruḷhameva aṭṭhakathādi vutta’’nti vadanti. Aṭṭhakathādipāṭhaṁ ṭhapetvā damiḷādibhāsantarena",
  "tika-vin02t0:49_3": "yathāruci kathetuṁ vaṭṭati. Padasodhamme vuttappabhedoti iminā aññattha anāpattīti",
  "tika-vin02t0:49_4": "dīpeti. Uṭṭhahitvā puna nisīditvāti iriyāpathaparivattananayena nānāiriyāpathenapi",
  "tika-vin02t0:49_5": "anāpattīti dīpeti. Sabbaṁ cepi dīghanikāyaṁ kathetīti yāva na niṭṭhāti, tāva punadivasepi katheti.",
  "tika-vin02t0:50_0": "Dutiyassa viññūpurisassa aggahaṇaṁ akiriyā. Mātugāmena saddhiṁ ṭhitassa ca viññūpurisassa",
  "tika-vin02t0:50_1": "ca upacāro aniyatesu vuttanayeneva gahetabbo. Sesaṁ uttānameva. Vuttalakkhaṇassa",
  "tika-vin02t0:50_2": "dhammassa channaṁ vācānaṁ upari desanā, vuttalakkhaṇo mātugāmo, iriyāpathapaavattanābhāvo,",
  "tika-vin02t0:50_3": "viññūpurisābhāvo, apañhavissajjanāti imāni panettha pañca aṅgāni.",
  "tika-vin02t0:51": "Dhammadesanāsikkhāpadavaṇṇanā niṭṭhitā.",
  "tika-vin02t0:52": "8. Bhūtārocanasikkhāpadavaṇṇanā",
  "tika-vin02t0:53_0": "77. Aṭṭhame antarāti parinibbānasamayato aññasmiṁ kāle. Atikaḍḍhiyamānenāti ‘‘vadatha,",
  "tika-vin02t0:53_1": "bhante, kiṁ tumhehi adhigata’’nti evaṁ nippīḷiyamānena. Anatikaḍḍhiyamānenapi pucchite",
  "tika-vin02t0:53_2": "vā apucchite vā tathārūpe kāraṇe sati ārocetuṁ vaṭṭatiyeva. Teneva aññatarena daharabhikkhunā",
  "tika-vin02t0:53_3": "upavadito aññataro thero ‘‘āvuso, uparimaggatthāya vāyāmaṁ mā akāsi, khīṇāsavo tayā",
  "tika-vin02t0:53_4": "upavadito’’ti āha. Therena ca ‘‘atthi te, āvuso, imasmiṁ sāsane patiṭṭhā’’ti vutto",
  "tika-vin02t0:53_5": "daharabhikkhu ‘‘āma, bhante, sotāpanno aha’’nti avoca. ‘‘Kārako aya’’nti ñatvāpi",
  "tika-vin02t0:53_6": "paṭipattiyā amoghabhāvadassanena samuttejanāya sampahaṁsanāya ca ariyā attānaṁ pakāsentiyeva.",
  "tika-vin02t0:53_7": "Sutapariyattisīlaguṇanti sutaguṇaṁ pariyattiguṇaṁ sīlaguṇañca. Ummattakassa idha",
  "tika-vin02t0:53_8": "avacane kāraṇaṁ vadantena khittacittavedanaṭṭānampi avacane kāraṇaṁ vuttamevāti daṭṭhabbaṁ.",
  "tika-vin02t0:53_9": "Iti-saddena vā ādiatthena khittacittavedanaṭṭe saṅgaṇhāti. Teneva vadati ‘‘cittakkhepassa",
  "tika-vin02t0:53_10": "vā abhāvā’’ti. Diṭṭhisampannānanti maggaphaladiṭṭhiyā samannāgatānaṁ. Ariyānameva",
  "tika-vin02t0:53_11": "hi ummattakādibhāvo natthi. Jhānalābhino pana tasmiṁ sati jhānā parihāyanti, tasmā",
  "tika-vin02t0:53_12": "tesaṁ abhūtārocanapaccayā anāpatti vattabbā, na bhūtārocanapaccayā. Tenevāha ‘‘bhūtārocanapaccayā",
  "tika-vin02t0:53_13": "anāpatti na vattabbā’’ti.",
  "tika-vin02t0:54_0": "Pubbe avuttehīti catutthapārājike avuttehi. Idañca sikkhāpadaṁ paṇṇattiajānanavasena",
  "tika-vin02t0:54_1": "acittakasamuṭṭhānaṁ hoti. Ariyā cettha paṇṇattiṁ jānantā vītikkamaṁ na karonti, puthujjanā",
  "tika-vin02t0:54_2": "pana paṇṇattiṁ jānitvāpi vītikkamaṁ karonti, te ca satthuno āṇāvītikkamacetanāya",
  "tika-vin02t0:54_3": "balavaakusalabhāvato jhānā parihāyantīti daṭṭhabbaṁ, ukkaṭṭhaparicchedena ariyapuggale",
  "tika-vin02t0:54_4": "eva sandhāya ‘‘kusalābyākatacittehi dvicitta’’nti vuttaṁ. Paṇṇattiṁ ajānantā pana",
  "tika-vin02t0:54_5": "jhānalābhī puthujjanā vatthumhi lobhavasena akusalacittenapi na ārocentīti natthi.",
  "tika-vin02t0:54_6": "Idha dukkhavedanāya abhāvato ‘‘dvivedana’’nti imassa anurūpaṁ katvā dvicittanti idaṁ",
  "tika-vin02t0:54_7": "vuttanti evaṁ vā ettha adhippāyo gahetabbo. Sesaṁ uttānameva. Uttarimanussadhammassa",
  "tika-vin02t0:54_8": "bhūtatā, anupasampannassa ārocanaṁ, taṅkhaṇavijānanā, anaññappadesoti imāni panettha cattāri aṅgāni.",
  "tika-vin02t0:55": "Bhūtārocanasikkhāpadavaṇṇanā niṭṭhitā.",
  "tika-vin02t0:56": "9. Duṭṭhullārocanasikkhāpadavaṇṇanā",
  "tika-vin02t0:57_0": "78. Navame duṭṭhullasaddatthadassanatthanti duṭṭhullasaddassa atthadassanatthaṁ.",
  "tika-vin02t0:57_1": "Atthe hi dassite saddopi ‘‘ayaṁ etesu atthesu vattatī’’ti dassitoyeva hoti. ‘‘Yaṁ",
  "tika-vin02t0:57_2": "yaṁ duṭṭhullasaddena abhidhīyati, taṁ sabbaṁ dassetuṁ pārājikāni vuttānī’’ti ayañhettha",
  "tika-vin02t0:57_3": "adhippāyo. Tatrāyaṁ vicāraṇāti tatra pāḷiyaṁ ayaṁ vicāraṇā, tatra pāḷiaṭṭhakathāsu",
  "tika-vin02t0:57_4": "vā ayaṁ vicāraṇā. Tattha bhaveyyāti tattha kassaci vimati evaṁ bhaveyya. Anupasampannassa",
  "tika-vin02t0:57_5": "duṭṭhullārocane viya dukkaṭena bhavitabbanti āha ‘‘dukkaṭaṁ āpajjatī’’ti. Akkosantopi",
  "tika-vin02t0:57_6": "dukkaṭaṁ āpajjeyyāti omasavādena dukkaṭaṁ āpajjeyya. Adhippāyaṁ ajānantenapi aṭṭhakathācariyānaṁ",
  "tika-vin02t0:57_7": "vacaneyeva ṭhātabbanti dīpanatthaṁ ‘‘aṭṭhakathācariyāva ettha pamāṇa’’nti vuttaṁ.",
  "tika-vin02t0:57_8": "Punapi aṭṭhakathāvacanameva upapattito daḷhaṁ katvā patiṭṭhapento ‘‘imināpi ceta’’ntiādimāha.",
  "tika-vin02t0:58": "80. ‘‘Aññatra bhikkhusammutiyā’’ti vuttattā sammuti atthīti gahetabbāti āha ‘‘idha vuttattāyevā’’tiādi.",
  "tika-vin02t0:59_0": "82.Ādito pañca sikkhāpadānīti pāṇātipātādīni pañca sikkhāpadāni. ‘‘Sesānīti vikālabhojanādīni",
  "tika-vin02t0:59_1": "pañcā’’ti vadanti. Keci pana ‘‘ādito paṭṭhāya pañca sikkhāpadānīti sukkavissaṭṭhiādīni",
  "tika-vin02t0:59_2": "pañcā’’ti vadanti, taṁ na gahetabbaṁ. Pāṇātipātādīni hi daseva sikkhāpadāni sāmaṇerānaṁ",
  "tika-vin02t0:59_3": "paññattāni. Vuttañhetaṁ –",
  "tika-vin02t0:60_0": "‘‘Atha kho sāmaṇerānaṁ etadahosi ‘kati nu kho amhākaṁ sikkhāpadāni, kattha ca amhehi",
  "tika-vin02t0:60_1": "sikkhitabba’nti? Bhagavato etamatthaṁ ārocesuṁ. Anujānāmi, bhikkhave, sāmaṇerānaṁ",
  "tika-vin02t0:60_2": "dasa sikkhāpadāni, tesu ca sāmaṇerehi sikkhituṁ, pāṇātipātā veramaṇī adinnādānā veramaṇī’’tiādi (mahāva. 106).",
  "tika-vin02t0:61_0": "Tesaṁ paññattesuyeva sikkhāpadesu duṭṭhullāduṭṭhullavicāraṇā kātabbā, na ca sukkavissaṭṭhiādīni",
  "tika-vin02t0:61_1": "visuṁ tesaṁ paññattāni atthīti. Atha bhikkhuno duṭṭhullasaṅkhātāni sukkavissaṭṭhiādīni",
  "tika-vin02t0:61_2": "anupasampannassa kiṁ nāma hontīti āha ‘‘sukkavissaṭṭhi…pe… ajjhācāro nāmāti vutta’’nti.",
  "tika-vin02t0:61_3": "Imināpi cetaṁ siddhaṁ ‘‘anupasampannassa sukkavissaṭṭhiādi duṭṭhullaṁ nāma na hotī’’ti.",
  "tika-vin02t0:61_4": "Ajjhācāro nāmāti hi vadanto anupasampannassa sukkavissaṭṭhiādi kevalaṁ ajjhācāro",
  "tika-vin02t0:61_5": "nāma hoti, na pana duṭṭhullo nāma ajjhācāroti dīpeti. ‘‘Ajjhācāro nāmāti ca aṭṭhakathāyaṁ",
  "tika-vin02t0:61_6": "vuttattā akattabbarūpattā ca anupasampannassa sukkavissaṭṭhiādīni daṇḍakammavatthupakkhaṁ",
  "tika-vin02t0:61_7": "bhajanti, tāni ca aññassa anupasampannassa avaṇṇakāmatāya ārocento bhikkhu dukkaṭaṁ",
  "tika-vin02t0:61_8": "āpajjatī’’ti vadanti. Idha pana anupasampannaggahaṇena sāmaṇerasāmaṇerīsikkhamānānaṁ",
  "tika-vin02t0:61_9": "gahaṇaṁ veditabbaṁ. Sesamettha uttānameva. Antimavatthuṁ anajjhāpannassa bhikkhuno",
  "tika-vin02t0:61_10": "savatthuko saṅghādiseso, anupasampannassa ārocanaṁ, bhikkhusammutiyā abhāvoti imāni",
  "tika-vin02t0:61_11": "panettha tīṇi aṅgāni.",
  "tika-vin02t0:62": "Duṭṭhullārocanasikkhāpadavaṇṇanā niṭṭhitā.",
  "tika-vin02t0:63": "10. Pathavīkhaṇanasikkhāpadavaṇṇanā",
  "tika-vin02t0:64_0": "84-86. Dasame ekindriyanti ‘‘kāyindriyaṁ atthī’’ti maññamānā vadanti. Muṭṭhippamāṇāti",
  "tika-vin02t0:64_1": "muṭṭhinā saṅgahetabbappamāṇā. Ettha kiñcāpi yebhuyyapaṁsuṁ appapaṁsuñca pathaviṁ",
  "tika-vin02t0:64_2": "vatvā upaḍḍhapaṁsukā pathavī na vuttā, tathāpi paṇṇattivajjasikkhāpadesu sāvasesapaññattiyāpi",
  "tika-vin02t0:64_3": "sambhavato upaḍḍhapaṁsukāyapi pathaviyā pācittiyamevāti gahetabbaṁ. Keci pana ‘‘sabbacchannādīsu",
  "tika-vin02t0:64_4": "upaḍḍhe dukkaṭassa vuttattā idhāpi dukkaṭaṁ yutta’’nti vadanti, taṁ na yuttaṁ pācittiyavatthukañca",
  "tika-vin02t0:64_5": "anāpattivatthukañca duvidhaṁ pathaviṁ ṭhapetvā aññissā dukkaṭavatthukāya tatiyāya",
  "tika-vin02t0:64_6": "pathaviyā abhāvato. Dveyeva hi pathaviyo vuttā ‘‘jātā ca pathavī ajātā ca pathavī’’ti.",
  "tika-vin02t0:64_7": "Tasmā dvīsu aññatarāya pathaviyā bhavitabbaṁ, vinayavinicchaye ca sampatte garukeyeva",
  "tika-vin02t0:64_8": "ṭhātabbattā na sakkā ettha anāpattiyā bhavituṁ. Sabbacchannādīsu pana upaḍḍhe dukkaṭaṁ",
  "tika-vin02t0:64_9": "yuttaṁ tattha tādisassa dukkaṭavatthuno sabbhāvā.",
  "tika-vin02t0:65_0": "‘‘Pokkharaṇiṁ khaṇā’’ti vadati, vaṭṭatīti ‘‘imasmiṁ okāse’’ti aniyametvā vuttattā",
  "tika-vin02t0:65_1": "vaṭṭati. ‘‘Imaṁ valliṁ khaṇā’’ti vuttepi pathavīkhaṇanaṁ sandhāya pavattavohārattā",
  "tika-vin02t0:65_2": "imināva sikkhāpadena āpatti, na bhūtagāmapātabyatāya. Kuṭehīti ghaṭehi. Tanukakaddamoti",
  "tika-vin02t0:65_3": "udakamissakakaddamo. So ca udakagatikattā vaṭṭati. Omakacātumāsanti ūnacātumāsaṁ.",
  "tika-vin02t0:65_4": "Ovaṭṭhanti devena ovaṭṭhaṁ. Akatapabbhāreti avaḷañjanaṭṭhānadassanatthaṁ vuttaṁ.",
  "tika-vin02t0:65_5": "Tādise hi vammikassa sabbhāvoti. Mūsikukkuraṁ nāma mūsikāhi khaṇitvā bahi katapaṁsurāsi.",
  "tika-vin02t0:65_6": "Eseva nayoti omakacātumāsaovaṭṭhoyeva vaṭṭatīti attho.",
  "tika-vin02t0:66_0": "Ekadivasampi na vaṭṭatīti ovaṭṭhaekadivasātikkantopi vikopetuṁ na vaṭṭati. ‘‘Heṭṭhābhūmisambandhepi",
  "tika-vin02t0:66_1": "ca gokaṇṭake bhūmito chinditvā uddhaṁ ṭhitattā accuggatamatthakato chinditvā gahetuṁ",
  "tika-vin02t0:66_2": "vaṭṭatī’’ti vadanti. Sakaṭṭhāne atiṭṭhamānaṁ katvā pādehi madditvā chinditvā āloḷitakaddamampi",
  "tika-vin02t0:66_3": "gahetuṁ vaṭṭati. Tatoti tato purāṇasenāsanato. Iṭṭhakaṁ gaṇhāmītiādi suddhacittaṁ",
  "tika-vin02t0:66_4": "sandhāya vuttaṁ. Udakenāti ujukaṁ ākāsatoyeva patanakaudakena. ‘‘Sace pana aññattha",
  "tika-vin02t0:66_5": "paharitvā patitena udakena temitaṁ hoti, vaṭṭatī’’ti vadanti. Uccāletvāti ukkhipitvā.",
  "tika-vin02t0:66_6": "Tena apadesenāti tena lesena.",
  "tika-vin02t0:67_0": "87-88.Avisayattāanāpattīti ettha sacepi nibbāpetuṁ sakkā hoti, paṭhamaṁ suddhacittena",
  "tika-vin02t0:67_1": "dinnattā ‘‘dahatū’’ti sallakkhetvāpi tiṭṭhati, anāpatti. Ovaṭṭhaṁ channanti paṭhamaṁ",
  "tika-vin02t0:67_2": "ovaṭṭhaṁ pacchā channaṁ. Sesaṁ uttānameva. Jātapathavī, pathavīsaññitā, khaṇanakhaṇāpanānaṁ",
  "tika-vin02t0:67_3": "aññataranti imāni panettha tīṇi aṅgāni.",
  "tika-vin02t0:68": "Pathavīkhaṇanasikkhāpadavaṇṇanā niṭṭhitā.",
  "tika-vin02t0:69": "Niṭṭhito musāvādavaggo paṭhamo.",
  "tika-vin02t0:70": "2. Bhūtagāmavaggo",
  "tika-vin02t0:71": "1. Bhūtagāmasikkhāpadavaṇṇanā",
  "tika-vin02t0:72_0": "89. Senāsanavaggassa paṭhame niggahetuṁ asakkontoti sandhāretuṁ asakkonto. Iminā",
  "tika-vin02t0:72_1": "pana vacanena dārakassa tattha upanītabhāvo tena ca diṭṭhabhāvo vuttoyevāti daṭṭhabbaṁ.",
  "tika-vin02t0:72_2": "Tena hi bhikkhunā taṁ rukkhaṁ chindituṁ āraddhe tattha nibbattā ekā taruṇaputtā devadhītā",
  "tika-vin02t0:72_3": "puttaṁ aṅkenādāya ṭhitā taṁ yāci ‘‘mā me sāmi vimānaṁ chindi, na sakkhissāmi puttakaṁ",
  "tika-vin02t0:72_4": "ādāya anāvāsā vicaritu’’nti. So ‘‘ahaṁ aññattha īdisaṁ rukkhaṁ na labhissāmī’’ti",
  "tika-vin02t0:72_5": "tassā vacanaṁ nādiyi. Sā ‘‘imampi tāva dārakaṁ oloketvā oramissatī’’ti puttaṁ rukkhasākhāya",
  "tika-vin02t0:72_6": "ṭhapesi. So bhikkhu ukkhittaṁ pharasuṁ sandhāretuṁ asakkonto dārakassa bāhaṁ chindi.",
  "tika-vin02t0:72_7": "Evañca sayito vimāne sayito nāma hotīti katvā vuttaṁ ‘‘rukkhaṭṭhakadibbavimāne nipannassā’’ti.",
  "tika-vin02t0:73_0": "Rukkhaṭṭhakadibbavimāneti ca sākhaṭṭhakavimānaṁ sandhāya vuttaṁ. Rukkhassa upari",
  "tika-vin02t0:73_1": "nibbattañhi vimānaṁ rukkhapaṭibaddhattā ‘‘rukkhaṭṭhakavimāna’’nti vuccati. Sākhaṭṭhakavimānaṁ",
  "tika-vin02t0:73_2": "pana sabbasākhāsannissitaṁ hutvā tiṭṭhati. Tattha yaṁ rukkhaṭṭhakavimānaṁ hoti, taṁ",
  "tika-vin02t0:73_3": "yāva rukkhassa mūlamattampi tiṭṭhati, tāva na nassati. Sākhaṭṭhakavimānaṁ pana sākhāsu",
  "tika-vin02t0:73_4": "bhijjamānāsu tattha tattheva bhijjitvā sabbasākhāsu bhinnāsu sabbaṁ bhijjati, idampi",
  "tika-vin02t0:73_5": "ca vimānaṁ sākhaṭṭhakaṁ, tasmā rukkhe chinne taṁ vimānaṁ sabbaso vinaṭṭhaṁ, teneva",
  "tika-vin02t0:73_6": "sā devatā bhagavato santikā laddhe aññasmiṁ vimāne vasi. Bāhuṁ thanamūleyeva chindīti",
  "tika-vin02t0:73_7": "aṁsena saddhiṁ bāhaṁ chindi. Iminā ca rukkhadevatānaṁ gattāni chijjanti, na cātumahārājikādīnaṁ",
  "tika-vin02t0:73_8": "viya acchejjānīti daṭṭhabbaṁ. Rukkhadhammeti rukkhapakatiyaṁ, rukkhasabhāveti attho.",
  "tika-vin02t0:73_9": "Rukkhānaṁ viya chedanādīsu akuppanañhi rukkhadhammo nāma.",
  "tika-vin02t0:74_0": "Uppatitanti uppannaṁ. Bhantanti dhāvantaṁ. Vārayeti niggaṇheyya. Idaṁ vuttaṁ hoti",
  "tika-vin02t0:74_1": "– yathā nāma cheko sārathi ativegena dhāvantaṁ rathaṁ niggahetvā yathicchakaṁ peseti,",
  "tika-vin02t0:74_2": "evaṁ yo puggalo uppannaṁ kodhaṁ vāraye niggaṇhituṁ sakkoti, tamahaṁ sārathiṁ brūmi.",
  "tika-vin02t0:74_3": "Itaro pana rājauparājādīnaṁ rathasārathijano rasmiggāho nāma hoti, na uttamasārathīti.",
  "tika-vin02t0:75_0": "Dutiyagāthāya pana ayamattho – yoti (su. ni. aṭṭha. 1.1) yo yādiso khattiyakulā vā",
  "tika-vin02t0:75_1": "pabbajito brāhmaṇakulā vā pabbajito navo vā majjhimo vā thero vā. Uppatitanti uddhamuddhaṁ",
  "tika-vin02t0:75_2": "patitaṁ, gataṁ pavattanti attho, uppannanti vuttaṁ hoti. Kodhanti ‘‘anatthaṁ me caratīti",
  "tika-vin02t0:75_3": "āghāto jāyatī’’tiādinā (dī. ni. 3.340; a. ni. 9.29) nayena sutte vuttānaṁ navannaṁ,",
  "tika-vin02t0:75_4": "‘‘atthaṁ me na caratī’’tiādīnañca tappaṭipakkhato siddhānaṁ navannamevāti aṭṭhārasannaṁ",
  "tika-vin02t0:75_5": "khāṇukaṇṭakādinā aṭṭhānena saddhiṁ ekūnavīsatiyā āghātavatthūnaṁ aññatarāghātavatthusambhavaṁ",
  "tika-vin02t0:75_6": "āghātaṁ. Visaṭanti vitthataṁ. Sappavisanti sappassa visaṁ. Ivāti opammavacanaṁ. I-kāralopaṁ",
  "tika-vin02t0:75_7": "katvā va-icceva vuttaṁ. Osadhehīti agadehi. Idaṁ vuttaṁ hoti – yathā visatikicchako",
  "tika-vin02t0:75_8": "vejjo sappena daṭṭho sabbaṁ kāyaṁ pharitvā ṭhitaṁ visaṭaṁ sappavisaṁ mūlakhandhatacapattapupphādīnaṁ",
  "tika-vin02t0:75_9": "aññatarehi, nānābhesajjehi payojetvā katehi vā osadhehi khippameva vineyya, evameva",
  "tika-vin02t0:75_10": "yo yathāvuttena āghātavatthunā uppatitaṁ cittasantānaṁ byāpetvā ṭhitaṁ kodhaṁ vinayanupāyesu",
  "tika-vin02t0:75_11": "tadaṅgavinayādīsu yena kenaci upāyena vineti nādhivāseti pajahati vinodeti byantiṁ",
  "tika-vin02t0:75_12": "karoti, so bhikkhu jahāti orapāraṁ. So evaṁ kodhaṁ vinento bhikkhu yasmā kodho tatiyamaggena",
  "tika-vin02t0:75_13": "sabbaso pahīyati, tasmā orapārasaññitāni pañcorambhāgiyasaṁyojanāni jahātīti. Avisesena",
  "tika-vin02t0:75_14": "hi pāranti tīrassa nāmaṁ, tasmā orāni ca tāni saṁsārasāgarassa pārabhūtāni cāti katvā",
  "tika-vin02t0:75_15": "‘‘orapāra’’nti vuccati.",
  "tika-vin02t0:76_0": "Atha vā yo uppatitaṁ vineti kodhaṁ visaṭaṁ sappavisaṁva osadhehi, so tatiyamaggena",
  "tika-vin02t0:76_1": "sabbaso kodhaṁ vinetvā anāgāmiphale ṭhito bhikkhu jahāti orapāraṁ. Tattha oranti",
  "tika-vin02t0:76_2": "sakattabhāvo. Pāranti parattabhāvo. Oraṁ vā cha ajjhattikāni āyatanāni, pāraṁ cha",
  "tika-vin02t0:76_3": "bāhirāyatanāni. Tathā oraṁ manussaloko, pāraṁ devaloko. Oraṁ kāmadhātu, pāraṁ rūpārūpadhātu.",
  "tika-vin02t0:76_4": "Oraṁ kāmarūpabhavo, pāraṁ arūpabhavo. Oraṁ attabhāvo, pāraṁ attabhāvasukhupakaraṇāni.",
  "tika-vin02t0:76_5": "Evametasmiṁ orapāre catutthamaggena chandarāgaṁ pajahanto ‘‘jahāti orapāra’’nti vuccati.",
  "tika-vin02t0:76_6": "Ettha ca kiñcāpi anāgāmino kāmarāgassa pahīnattā idhattabhāvādīsu chandarāgo eva",
  "tika-vin02t0:76_7": "natthi, apica kho panassa vaṇṇappakāsanatthaṁ sabbametaṁ orapārabhedaṁ saṅgahetvā",
  "tika-vin02t0:76_8": "tattha chandarāgappahānena ‘‘jahāti orapāra’’nti vuttaṁ.",
  "tika-vin02t0:77_0": "Idāni tassatthassa vibhāvanatthāya upamaṁ āha ‘‘urago jiṇṇamivattacaṁ purāṇa’’nti.",
  "tika-vin02t0:77_1": "Tattha urena gacchatīti urago, sappassetaṁ adhivacanaṁ. So duvidho kāmarūpī ca akāmarūpī",
  "tika-vin02t0:77_2": "ca. Kāmarūpīpi duvidho jalajo thalajo ca. Jalajo jale eva kāmarūpaṁ labhati, na thale",
  "tika-vin02t0:77_3": "saṅkhapālajātake (jā. 2.17.143 ādayo) saṅkhapālanāgarājā viya. Thalajo thale eva,",
  "tika-vin02t0:77_4": "na jale. So jajjarabhāvena jiṇṇaṁ, cirakālatāya purāṇañcāti saṅkhaṁ gataṁ tacaṁ jahanto",
  "tika-vin02t0:77_5": "catubbidhena jahati sajātiyaṁ ṭhito jigucchanto nissāya thāmenāti. Sajāti nāma sappajāti",
  "tika-vin02t0:77_6": "dīghattabhāvo. Uragā hi pañcasu ṭhānesu sajātiṁ nātivattanti upapattiyaṁ cutiyaṁ",
  "tika-vin02t0:77_7": "vissaṭṭhaniddokkamane sajātiyā methunapaṭisevane jiṇṇatacāpanayane cāti. Tasmā yadā",
  "tika-vin02t0:77_8": "tacaṁ jahati, tadā sajātiyaṁyeva ṭhatvā jahati. Sajātiyaṁ ṭhitopi ca jigucchanto",
  "tika-vin02t0:77_9": "jahati. Jigucchanto nāma yadā upaḍḍhaṭṭhāne mutto hoti, upaḍḍhaṭṭhāne amutto olambati,",
  "tika-vin02t0:77_10": "tadā naṁ aṭṭīyanto jahati, evaṁ jigucchantopi ca daṇḍantaraṁ vā mūlantaraṁ vā pāsāṇantaraṁ",
  "tika-vin02t0:77_11": "vā nissāya jahati. Nissāya jahantopi ca thāmaṁ janetvā ussāhaṁ karitvā vīriyena vaṅkaṁ",
  "tika-vin02t0:77_12": "naṅguṭṭhaṁ katvā passasantova phaṇaṁ karitvā jahati. Evaṁ jahitvā yenakāmaṁ pakkamati.",
  "tika-vin02t0:78_0": "Evameva ayampi bhikkhu orapāraṁ jahitukāmo catubbidhena jahati sajātiyaṁ ṭhito jigucchanto",
  "tika-vin02t0:78_1": "nissāya thāmenāti. Sajāti nāma bhikkhuno ‘‘ariyāya jātiyā jāto’’ti (ma. ni. 2.351)",
  "tika-vin02t0:78_2": "vacanato sīlaṁ. Tenevāha ‘‘sīle patiṭṭhāya naro sapañño’’ti (saṁ. ni. 1.23, 192).",
  "tika-vin02t0:78_3": "Evametissaṁ sajātiyaṁ ṭhito bhikkhu taṁ sakattabhāvādibhedaṁ orapāraṁ jiṇṇapurāṇattacamiva",
  "tika-vin02t0:78_4": "taṁ dukkhaṁ janentaṁ tattha tattha ādīnavadassanena jigucchanto kalyāṇamitte nissāya",
  "tika-vin02t0:78_5": "adhimattasammāvāyāmasaṅkhātaṁ thāmaṁ janetvā ‘‘divasaṁ caṅkamena nisajjāya āvaraṇīyehi",
  "tika-vin02t0:78_6": "dhammehi cittaṁ parisodhetī’’ti (a. ni. 3.16; 4.37) vuttanayena rattindivaṁ chadhā",
  "tika-vin02t0:78_7": "vibhajitvā ghaṭento vāyamanto urago viya vaṅkaṁ naṅguṭṭhaṁ pallaṅkaṁ ābhujitvā urago",
  "tika-vin02t0:78_8": "viya passasanto ayampi asithilaparakkamatāya vāyamanto uragova phaṇaṁ karitvā ayampi",
  "tika-vin02t0:78_9": "ñāṇavipphāraṁ janetvā uragova tacaṁ orapāraṁ jahati, jahitvā ca urago viya ohitataco",
  "tika-vin02t0:78_10": "yenakāmaṁ pakkamati, ayampi ohitabhāro anupādisesanibbānadhātudisaṁ pakkamatīti.",
  "tika-vin02t0:79_0": "90.Bhavantīti iminā viruḷhamūle nīlabhāvaṁ āpajjitvā vaḍḍhamānake taruṇagacche dasseti.",
  "tika-vin02t0:79_1": "Ahuvunti iminā pana vaḍḍhitvā ṭhite mahante rukkhagacchādike dasseti. Bhavantīti",
  "tika-vin02t0:79_2": "imassa vivaraṇaṁ ‘‘jāyanti vaḍḍhantī’’ti, ahuvunti imassa ‘‘jātā vaḍḍhitā’’ti. Rāsīti",
  "tika-vin02t0:79_3": "suddhaṭṭhakadhammasamūho. Bhūtānanti tathāladdhasamaññānaṁ aṭṭhadhammānaṁ. ‘‘Bhūtānaṁ",
  "tika-vin02t0:79_4": "gāmo’’ti vuttepi avayavavinimuttassa samudāyassa abhāvato bhūtasaññitā teyeva tiṇarukkhalatādayo",
  "tika-vin02t0:79_5": "gayhanti. ‘‘Bhūmiyaṁ patiṭṭhahitvā haritabhāvamāpannā rukkhagacchādayo devatāhi pariggayhanti,",
  "tika-vin02t0:79_6": "tasmā bhūtānaṁ nivāsaṭṭhānatāya bhūtānaṁ gāmo’’tipi vadanti. Rukkhādīnanti ādi-saddena",
  "tika-vin02t0:79_7": "osadhigacchalatādayo veditabbā.",
  "tika-vin02t0:80_0": "Nanu ca rukkhādayo cittarahitatāya na jīvā, cittarahitatā ca paripphandābhāvato chinnepi",
  "tika-vin02t0:80_1": "ruhanato visadisajātikabhāvato catuyoniapariyāpannato ca veditabbā, vuḍḍhi pana pavāḷasilālavaṇānampi",
  "tika-vin02t0:80_2": "vijjatīti na tesaṁ jīvabhāve kāraṇaṁ, visayaggahaṇañca nesaṁ parikappanāmattaṁ supanaṁ",
  "tika-vin02t0:80_3": "viya ciñcādīnaṁ, tathā dohaḷādayo, tattha kasmā bhūtagāmassa chedanādipaccayā pācittiyaṁ",
  "tika-vin02t0:80_4": "vuttanti? Samaṇasāruppato taṁnivāsasattānurakkhaṇato ca. Tenevāha ‘‘jīvasaññino hi",
  "tika-vin02t0:80_5": "moghapurisā manussā rukkhasmi’’ntiādi.",
  "tika-vin02t0:81_0": "91. ‘‘Mūle jāyantī’’tiādīsu attho upari attanā vuccamānappakārena sīhaḷaṭṭhakathāyaṁ",
  "tika-vin02t0:81_1": "vuttoti āha ‘‘evaṁ santepi…pe… na samentī’’ti. Vijāta-saddo idha vi-saddalopaṁ katvā",
  "tika-vin02t0:81_2": "niddiṭṭhoti āha ‘‘vijātānī’’ti. Vijāta-saddo ca ‘‘vijātā itthī’’tiādīsu viya pasūtavacanoti",
  "tika-vin02t0:81_3": "āha ‘‘pasūtānī’’ti. Pasūti ca nāmettha nibbattapaṇṇamūlatāti āha ‘‘nibbattapaṇṇamūlānī’’ti.",
  "tika-vin02t0:81_4": "Iminā imaṁ dīpeti ‘‘nibbattapaṇṇamūlāni bījāni bhūtagāmasaṅkhameva gacchanti, tesu",
  "tika-vin02t0:81_5": "ca vattamāno bījajāta-saddo ruḷhīvasena rukkhādīsupi vattatī’’ti. Purimasmiṁ atthavikappe",
  "tika-vin02t0:81_6": "pana bījehi jātānaṁ rukkhalatādīnaṁyeva bhūtagāmatā vuttā.",
  "tika-vin02t0:82_0": "Tāni dassentoti tāni bījāni dassento. Mūlabījantiādīsu mūlameva bījaṁ mūlabījaṁ.",
  "tika-vin02t0:82_1": "Sesesupi eseva nayo. Phaḷubījanti pabbabījaṁ. Paccayantarasamavāye sadisaphaluppattiyā",
  "tika-vin02t0:82_2": "visesakāraṇabhāvato viruhanasamatthe sāraphale niruḷho bīja-saddo. Tadatthasaṁsiddhiyā",
  "tika-vin02t0:82_3": "mūlādīsupi kesuci pavattatīti mūlādito nivattanatthaṁ ekena bījasaddena visesetvā",
  "tika-vin02t0:82_4": "vuttaṁ ‘‘bījabīja’’nti ‘‘rūparūpaṁ, dukkhadukkha’’nti ca yathā. Bījato nibbattena",
  "tika-vin02t0:82_5": "bījaṁ dassitanti kāriyopacārena kāraṇaṁ dassitanti dīpeti.",
  "tika-vin02t0:83_0": "92.Bīje bījasaññīti ettha kāraṇūpacārena kāriyaṁ vuttanti dassento ‘‘tattha yathā’’tiādimāha.",
  "tika-vin02t0:83_1": "Bhūtagāmaparimocanaṁ katvāti bhūtagāmato mocetvā, viyojetvāti attho. Yaṁ bījaṁ bhūtagāmo",
  "tika-vin02t0:83_2": "nāma hotīti bījāni ca tāni jātāni cāti vuttamatthaṁ sandhāya vadati. Tattha yaṁ bījanti",
  "tika-vin02t0:83_3": "yaṁ nibbattapaṇṇamūlaṁ bījaṁ. Tasmiṁ bījeti tasmiṁ bhūtagāmasaññite bīje. Ettha ca",
  "tika-vin02t0:83_4": "bījajāta-saddassa viya ruḷhīvasena rukkhādīsu bīja-saddassapi pavatti veditabbā.",
  "tika-vin02t0:83_5": "Yathārutanti yathāpāḷi.",
  "tika-vin02t0:84_0": "Yattha katthacīti mūle agge majjhe vā. Sañcicca ukkhipituṁ na vaṭṭatīti ettha sacepi",
  "tika-vin02t0:84_1": "sarīre laggabhāvaṁ jānantova udakato uṭṭhahati, ‘‘taṁ uddharissāmī’’ti saññāya abhāvato",
  "tika-vin02t0:84_2": "vaṭṭati. Uppāṭitānīti uddhaṭāni. Bījagāme saṅgahaṁ gacchantīti bhūtagāmato parimocitattā",
  "tika-vin02t0:84_3": "vuttaṁ. Anantaka-ggahaṇena sāsapamattikā gahitā. Nāmañhetaṁ tassā sevālajātiyā .",
  "tika-vin02t0:84_4": "Mūlapaṇṇānaṁ asampuṇṇattā ‘‘asampuṇṇabhūtagāmo nāmā’’ti vuttaṁ. Abhūtagāmamūlattāti",
  "tika-vin02t0:84_5": "ettha bhūtagāmo mūlaṁ kāraṇaṁ etassāti bhūtagāmamūlo, bhūtagāmassa vā mūlaṁ kāraṇanti",
  "tika-vin02t0:84_6": "bhūtagāmamūlaṁ. Bījagāmo hi nāma bhūtagāmato sambhavati, bhūtagāmassa ca kāraṇaṁ",
  "tika-vin02t0:84_7": "hoti, ayaṁ pana tādiso na hotīti ‘‘abhūtagāmamūlattā’’ti vuttaṁ. Tatraṭṭhakattā vuttaṁ",
  "tika-vin02t0:84_8": "‘‘so bījagāmena saṅgahito’’ti. Idañca ‘‘abhūtagāmamūlattā’’ti ettha paṭhamaṁ vuttaatthasambhavato",
  "tika-vin02t0:84_9": "vuttaṁ. Kiñcāpi hi tālanāḷikerādīnaṁ khāṇu uddhaṁ avaḍḍhanato bhūtagāmassa kāraṇaṁ",
  "tika-vin02t0:84_10": "na hoti, tathāpi bhūtagāmasaṅkhyupagatanibbattapaṇṇamūlabījato sambhūtattā bhūtagāmato",
  "tika-vin02t0:84_11": "uppanno nāma hotīti bījagāmena saṅgahaṁ gacchati.",
  "tika-vin02t0:85_0": "‘‘Aṅkure harite’’ti vatvā tameva vibhāveti ‘‘nīlapaṇṇavaṇṇe jāte’’ti, nīlapaṇṇassa",
  "tika-vin02t0:85_1": "vaṇṇasadise vaṇṇe jāteti attho. ‘‘Nīlavaṇṇe jāte’’ti vā pāṭho gahetabbo. Amūlakabhūtagāme",
  "tika-vin02t0:85_2": "saṅgahaṁ gacchatīti nāḷikerassa āveṇikaṁ katvā vadati. ‘‘Pānīyaghaṭādīnaṁ bahi sevālo",
  "tika-vin02t0:85_3": "udake aṭṭhitattā bījagāmānulomattā ca dukkaṭavatthū’’ti vadanti. Kaṇṇakampi abbohārikamevāti",
  "tika-vin02t0:85_4": "nīlavaṇṇampi abbohārikameva. Seleyyakaṁ nāma silāya sambhūtā ekā sugandhajāti. ‘‘Rukkhattacaṁ",
  "tika-vin02t0:85_5": "vikopetīti vuttattā rukkhe jātaṁ yaṁ kiñci chattakaṁ rukkhattacaṁ avikopetvā matthakato",
  "tika-vin02t0:85_6": "chinditvā gahetuṁ vaṭṭatī’’ti vadanti. Rukkhato muccitvā tiṭṭhatīti ettha ‘‘yadipi",
  "tika-vin02t0:85_7": "kiñcimattaṁ rukkhe allīnā hutvā tiṭṭhati, rukkhato gayhamāno pana rukkhacchaviṁ na",
  "tika-vin02t0:85_8": "vikopeti, vaṭṭatī’’ti vadanti. Allarukkhato na vaṭṭatīti etthāpi rukkhattacaṁ avikopetvā",
  "tika-vin02t0:85_9": "matthakato tacchetvā gahetuṁ vaṭṭatīti veditabbaṁ. Hatthakukkuccenāti hatthānaṁ asaṁyatabhāvena,",
  "tika-vin02t0:85_10": "hatthacāpallenāti vuttaṁ hoti. Pānīyaṁ na vāsetabbanti idaṁ attano atthāya nāmitaṁ",
  "tika-vin02t0:85_11": "sandhāya vuttaṁ. Kevalaṁ anupasampannassa atthāya nāmite pana pacchā tato labhitvā",
  "tika-vin02t0:85_12": "na vāsetabbanti natthi. ‘‘Yesaṁ rukkhānaṁ sākhā ruhatīti vuttattā yesaṁ sākhā na",
  "tika-vin02t0:85_13": "ruhati, tattha kappiyakaraṇakiccaṁ natthī’’ti vadanti.",
  "tika-vin02t0:86_0": "93.Pañcahisamaṇakappehīti pañcahi samaṇavohārehi. Kiñcāpi hi bījānaṁ agginā phuṭṭhamattena",
  "tika-vin02t0:86_1": "nakhādīhi vilikhanamattena ca aviruḷhīdhammatā na hoti, tathāpi evaṁ kateyeva samaṇānaṁ",
  "tika-vin02t0:86_2": "kappatīti aggiparijitādayo samaṇavohārā nāma jātā, tasmā tehi samaṇavohārehi karaṇabhūtehi",
  "tika-vin02t0:86_3": "phalaṁ paribhuñjituṁ anujānāmīti adhippāyo. Abījanibbaṭṭabījānipi samaṇānaṁ kappantīti",
  "tika-vin02t0:86_4": "paññattapaṇṇattibhāvato samaṇavohārāicceva saṅkhaṁ gatāni. Atha vā aggiparijitādīnaṁ",
  "tika-vin02t0:86_5": "pañcannaṁ kappiyabhāvatoyeva pañcahi samaṇakappiyabhāvasaṅkhātehi kāraṇehi phalaṁ",
  "tika-vin02t0:86_6": "paribhuñjituṁ anujānāmīti evamettha adhippāyo veditabbo. Aggiparijitantiādīsu ‘‘paricita’’ntipi",
  "tika-vin02t0:86_7": "paṭhanti. Abījaṁ nāma taruṇambaphalādi. Nibbaṭṭabījaṁ nāma ambapanasādi, yaṁ bījaṁ",
  "tika-vin02t0:86_8": "nibbaṭṭetvā visuṁ katvā paribhuñjituṁ sakkā hoti. ‘‘Kappiya’’nti vatvāva kātabbanti",
  "tika-vin02t0:86_9": "yo kappiyaṁ karoti, tena kattabbākārasseva vuttattā bhikkhunā avuttepi kātuṁ vaṭṭatīti",
  "tika-vin02t0:86_10": "na gahetabbaṁ. Puna ‘‘kappiyaṁ kāretabba’’nti kārāpanassa paṭhamameva kathitattā",
  "tika-vin02t0:86_11": "bhikkhunā ‘‘kappiyaṁ karohī’’ti vutteyeva anupasampannena ‘‘kappiya’’nti vatvā aggiparijitādi",
  "tika-vin02t0:86_12": "kātabbanti gahetabbaṁ. ‘‘Kappiyanti vacanaṁ pana yāya kāyaci bhāsāya vattuṁ vaṭṭatī’’ti",
  "tika-vin02t0:86_13": "vadanti. ‘‘Kappiyanti vatvāva kātabba’’nti vacanato paṭhamaṁ ‘‘kappiya’’nti vatvā",
  "tika-vin02t0:86_14": "pacchā aggiādinā phusanādi kātabbanti veditabbaṁ. ‘‘Paṭhamaṁ aggiṁ nikkhipitvā nakhādinā",
  "tika-vin02t0:86_15": "vā vijjhitvā taṁ anuddharitvāva ‘kappiya’nti vattumpi vaṭṭatī’’ti vadanti.",
  "tika-vin02t0:87_0": "Ekasmiṁ bīje vātiādīsu ‘‘ekaṁyeva kāremīti adhippāye satipi ekābaddhattā sabbaṁ katameva",
  "tika-vin02t0:87_1": "hotī’’ti vadanti. Dāruṁ vijjhatīti ettha ‘‘jānitvāpi vijjhati vā vijjhāpeti vā, vaṭṭatiyevā’’ti",
  "tika-vin02t0:87_2": "vadanti. Bhattasitthe vijjhatīti etthāpi eseva nayo. ‘‘Taṁ vijjhati, na vaṭṭatīti",
  "tika-vin02t0:87_3": "rajjuādīnaṁ bhājanagatikattā’’ti vadanti. Maricapakkādīhi missetvāti ettha bhattasitthasambandhavasena",
  "tika-vin02t0:87_4": "ekābaddhatā veditabbā, na phalānaṁyeva aññamaññaṁ sambandhavasena. Bhindāpetvā kappiyaṁ",
  "tika-vin02t0:87_5": "kārāpetabbanti bījato muttassa kaṭāhassa bhājanagatikattā vuttaṁ.",
  "tika-vin02t0:88_0": "Nikkhāmetunti taṁ bhikkhuṁ nikkhāmetuṁ. ‘‘Sace etassa anuloma’’nti senāsanarakkhaṇatthāya",
  "tika-vin02t0:88_1": "anuññātampi paṭaggidānādiṁ attanāpi kātuṁ vaṭṭatīti ettakeneva idampi etassa anulomanti",
  "tika-vin02t0:88_2": "evamadhippāyo siyā. Paṭaggidānaṁ parittakaraṇañca attano parassa vā senāsanarakkhaṇatthāya",
  "tika-vin02t0:88_3": "vaṭṭatiyeva. Tasmā sace tassa suttassa etaṁ anulomaṁ siyā, attano na vaṭṭati, aññassa",
  "tika-vin02t0:88_4": "vaṭṭatīti ayaṁ viseso kuto labbhatīti āha ‘‘attano na vaṭṭati…pe… na sakkā laddhu’’nti.",
  "tika-vin02t0:88_5": "Sesamettha uttānameva. Bhūtagāmo, bhūtagāmasaññitā, vikopanaṁ vā vikopāpanaṁ vāti",
  "tika-vin02t0:88_6": "imāni panettha tīṇi aṅgāni.",
  "tika-vin02t0:89": "Bhūtagāmasikkhāpadavaṇṇanā niṭṭhitā.",
  "tika-vin02t0:90": "2. Aññavādakasikkhāpadavaṇṇanā",
  "tika-vin02t0:91_0": "94-98. Dutiye aññaṁ vacananti yaṁ codakena cuditakassa dosavibhāvanavacanaṁ vuttaṁ,",
  "tika-vin02t0:91_1": "taṁ tato aññeneva vacanena paṭicarati. Atha vā aññenaññaṁ paṭicaratīti aññena kāraṇena",
  "tika-vin02t0:91_2": "aññaṁ kāraṇaṁ paṭicaratīti evamettha attho veditabbo, yaṁ codakena cuditakassa dosavibhāvanakāraṇaṁ",
  "tika-vin02t0:91_3": "vuttaṁ, tato aññena codanāya amūlakabhāvadīpakena kāraṇena paṭicaratīti vuttaṁ hoti.",
  "tika-vin02t0:91_4": "Paṭicaratīti ca paṭicchādanavasena carati, pavattatīti attho. Paṭicchādanattho eva",
  "tika-vin02t0:91_5": "vā carati-saddo anekatthattā dhātūnaṁ. Tenāha ‘‘paṭicchādetī’’ti. Ko āpannotiādinā",
  "tika-vin02t0:91_6": "pāḷiyaṁ codanaṁ avissajjetvā vikkhepāpajjanavasena aññena aññaṁ paṭicaraṇaṁ dassitaṁ.",
  "tika-vin02t0:91_7": "Aparampi pana codanaṁ vissajjetvā bahiddhā kathāapanāmavasena pavattaṁ pāḷimuttakaṁ",
  "tika-vin02t0:91_8": "aññenaññaṁ paṭicaraṇaṁ veditabbaṁ. ‘‘Itthannāmaṁ āpattiṁ āpannosī’’ti puṭṭho ‘‘pāṭaliputtaṁ",
  "tika-vin02t0:91_9": "gatomhī’’ti vatvā puna ‘‘na tava pāṭaliputtagamanaṁ pucchāma, āpattiṁ pucchāmā’’ti",
  "tika-vin02t0:91_10": "vutte ‘‘tato rājagahaṁ gatomhī’’ti vatvā ‘‘rājagahaṁ vā yāhi brāhmaṇagahaṁ vā, āpattiṁ",
  "tika-vin02t0:91_11": "āpannosī’’ti vutte ‘‘tattha me sūkaramaṁsaṁ laddha’’ntiādīni vatvāva kathaṁ bahiddhā",
  "tika-vin02t0:91_12": "vikkhipantopi hi ‘‘aññenaññaṁ paṭicarati’’cceva saṅkhaṁ gacchati.",
  "tika-vin02t0:92_0": "Yadetaṁ aññena aññaṁ paṭicaraṇavasena pavattavacanaṁ, tadeva pucchitamatthaṁ ṭhapetvā",
  "tika-vin02t0:92_1": "aññaṁ vadatīti aññavādakanti āha ‘‘aññenaññaṁ paṭicaraṇassetaṁ nāma’’nti. Tuṇhībhūtassetaṁ",
  "tika-vin02t0:92_2": "nāmanti tuṇhībhāvassetaṁ nāmaṁ, ayameva vā pāṭho. Aññavādakaṁ āropetūti aññavādakakammaṁ",
  "tika-vin02t0:92_3": "āropetu, aññavādakattaṁ vā idāni kariyamānena kammena āropetūti attho. Vihesakaṁ",
  "tika-vin02t0:92_4": "āropetūti etthāpi vihesakakammaṁ vihesakabhāvaṁ vā āropetūti evamattho daṭṭhabbo.",
  "tika-vin02t0:93_0": "Anāropite aññavādake vuttadukkaṭaṁ pāḷiyaṁ āgataaññenaññaṁpaṭicaraṇavasena yujjati",
  "tika-vin02t0:93_1": ". Aṭṭhakathāyaṁ āgatena pana pāḷimuttakaaññenaññaṁpaṭicaraṇavasena anāropite aññavādake",
  "tika-vin02t0:93_2": "musāvādena pācittiyaṁ, āropite imināva pācittiyanti veditabbaṁ. Keci pana ‘‘āropite",
  "tika-vin02t0:93_3": "aññavādake musāvādena iminā ca pācittiyadvayaṁ hotī’’ti vadanti, taṁ vīmaṁsitvā gahetabbaṁ.",
  "tika-vin02t0:93_4": "Yā sā ādikammikassa anāpatti vuttā, sāpi pāḷiyaṁ āgataaññenaññaṁpaṭicaraṇavasena",
  "tika-vin02t0:93_5": "vuttāti daṭṭhabbā, iminā sikkhāpadena anāpattidassanatthaṁ vā. Sesaṁ uttānameva.",
  "tika-vin02t0:93_6": "Dhammakammena āropitatā, āpattiyā vā vatthunā vā anuyuñjiyamānatā, chādetukāmatāya",
  "tika-vin02t0:93_7": "aññenaññaṁ paṭicaraṇaṁ vā tuṇhībhāvo vāti imāni panettha tīṇi aṅgāni.",
  "tika-vin02t0:94": "Aññavādakasikkhāpadavaṇṇanā niṭṭhitā.",
  "tika-vin02t0:95": "3. Ujjhāpanakasikkhāpadavaṇṇanā",
  "tika-vin02t0:96_0": "103. Tatiye dhātupāṭhe jhe-saddo cintāyaṁ paṭhitoti āha ‘‘lāmakato vā cintāpentī’’tiādi.",
  "tika-vin02t0:96_1": "Ayameva ca anekatthattā dhātūnaṁ olokanatthopi hotīti daṭṭhabbaṁ. ‘‘Akkharāya vācetī’’tiādīsu",
  "tika-vin02t0:96_2": "(pāci. 46) viya ‘‘chandāyā’’ti liṅgavipallāsavasena vuttanti āha ‘‘chandenā’’ti.",
  "tika-vin02t0:97_0": "105.Yena vacanenāti yena ‘‘chandāya itthannāmo idaṁ nāma karotī’’tiādivacanena. Yena",
  "tika-vin02t0:97_1": "ca khiyyantīti yena ‘‘chandāya itthannāmo’’tiādivacanena tattha tattha bhikkhūnaṁ",
  "tika-vin02t0:97_2": "savanūpacāre ṭhatvā avaṇṇaṁ pakāsenti.",
  "tika-vin02t0:98_0": "106.Aññaṁ anupasampannaṁ ujjhāpetīti aññena anupasampannena ujjhāpeti. Tassa vā taṁ",
  "tika-vin02t0:98_1": "santike khiyyatīti tassa anupasampannassa santike taṁ saṅghena sammataṁ upasampannaṁ",
  "tika-vin02t0:98_2": "khiyyati, avaṇṇaṁ vadanto vā pakāseti. Anupasampannaṁ saṅghena sammatanti ettha sammatapubbo",
  "tika-vin02t0:98_3": "sammatoti vutto. Tenāha ‘‘kiñcāpī’’tiādi. Yasmā ujjhāpanaṁ khiyyanañca musāvādavaseneva",
  "tika-vin02t0:98_4": "pavattaṁ, tasmā ādikammikassa anāpattīti pācittiyaṭṭhāne dukkaṭaṭṭhāne ca imināva",
  "tika-vin02t0:98_5": "anāpattidassanatthaṁ vuttanti gahetabbaṁ. Evañca katvā ujjhāpentassa khiyyantassa",
  "tika-vin02t0:98_6": "ca ekakkhaṇe dve dve āpattiyo hontīti āpannaṁ. Atha vā īdisaṁ sikkhāpadaṁ musāvādato",
  "tika-vin02t0:98_7": "paṭhamaṁ paññattanti gahetabbaṁ. Sesamettha uttānameva. Dhammakammena sammatatā,",
  "tika-vin02t0:98_8": "upasampannatā, agatigamanābhāvo , tassa avaṇṇakāmatā, yassa santike vadati, tassa",
  "tika-vin02t0:98_9": "upasampannatā, ujjhāpanaṁ vā khiyyanaṁ vāti imāni panettha cha aṅgāni.",
  "tika-vin02t0:99": "Ujjhāpanakasikkhāpadavaṇṇanā niṭṭhitā.",
  "tika-vin02t0:100": "4. Paṭhamasenāsanasikkhāpadavaṇṇanā",
  "tika-vin02t0:101_0": "108-110. Catutthe himavassenāti himameva vuttaṁ. Apaññāteti appatīte, appasiddheti",
  "tika-vin02t0:101_1": "attho. ‘‘Maṇḍape vā rukkhamūle vāti vacanato vivaṭaṅgaṇepi nikkhipituṁ vaṭṭatī’’ti",
  "tika-vin02t0:101_2": "tīsupi gaṇṭhipadesu vuttaṁ. Gocarappasutāti gocaraṭṭhānaṁ paṭipannā. ‘‘Aṭṭha māse’’ti",
  "tika-vin02t0:101_3": "iminā vassānaṁ cātumāsaṁ cepi devo na vassati, paṭikkhittamevāti āha ‘‘aṭṭha māseti",
  "tika-vin02t0:101_4": "vacanato…pe… nikkhipituṁ na vaṭṭatiyevā’’ti. Tattha cattāro māseti vassānassa cattāro",
  "tika-vin02t0:101_5": "māse. Avassikasaṅketeti iminā anuññātepi aṭṭha māse yattha hemante devo vassati,",
  "tika-vin02t0:101_6": "tattha aparepi cattāro māsā paṭikkhittāti āha ‘‘avassikasaṅketeti vacanato’’tiādi.",
  "tika-vin02t0:101_7": "Iminā imaṁ dīpeti ‘‘yasmiṁ dese hemante devo vassati, tattha aṭṭha māse paṭikkhipitvā",
  "tika-vin02t0:101_8": "cattāro māsā anuññātā. Yattha pana vassāneyeva vassati, tattha cattāro māse paṭikkhipitvā",
  "tika-vin02t0:101_9": "aṭṭha māsā anuññātā’’ti.",
  "tika-vin02t0:102_0": "Imināva nayena majjhimapadese yattha hemante himavassaṁ vassati, tatthāpi aṭṭheva",
  "tika-vin02t0:102_1": "māsā paṭikkhittāti veditabbā. Tasmā vassānakāle pakatiajjhokāse ovassakamaṇḍape rukkhamūle",
  "tika-vin02t0:102_2": "ca santharituṁ na vaṭṭati, hemantakāle pakatiajjhokāse ovassakamaṇḍapādīsupi vaṭṭati.",
  "tika-vin02t0:102_3": "Tañca kho yattha himavassena senāsanaṁ na temati, gimhakālepi pakatiajjhokāsādīsu",
  "tika-vin02t0:102_4": "vaṭṭatiyeva, tañca kho akālameghādassane, kākādīnaṁ nibaddhavāsarukkhamūle pana kadācipi",
  "tika-vin02t0:102_5": "na vaṭṭatīti evamettha vinicchayo veditabbo.",
  "tika-vin02t0:103_0": "Imañca pana atthavisesaṁ gahetvā bhagavatā paṭhamameva sikkhāpadaṁ paññattanti visuṁ",
  "tika-vin02t0:103_1": "anupaññatti na vuttā. Teneva hi mātikāṭṭhakathāyaṁ (kaṅkhā. aṭṭha. paṭhamasenāsanasikkhāpadavaṇṇanā)",
  "tika-vin02t0:103_2": "vuttaṁ ‘‘iti yattha ca yadā ca santharituṁ na vaṭṭati, taṁ sabbamidha ajjhokāsasaṅkhameva",
  "tika-vin02t0:103_3": "gata’’nti. Atha vā avisesena ajjhokāse santharaṇasantharāpanāni paṭikkhipitvā ‘‘īdise",
  "tika-vin02t0:103_4": "kāle īdise ca padese ṭhapethā’’ti anujānanamatteneva alanti na sikkhāpade visuṁ anupaññatti",
  "tika-vin02t0:103_5": "uddhaṭāti veditabbā. Parivāre (pari. 65-67) pana imasseva sikkhāpadassa anurūpavasena",
  "tika-vin02t0:103_6": "paññattattā ‘‘ekā anupaññattī’’ti vuttaṁ.",
  "tika-vin02t0:104_0": "Navavāyimo sīghaṁ na nassatīti āha ‘‘navavāyimo vā’’ti. Onaddhakoti cammena onaddho.",
  "tika-vin02t0:104_1": "Ukkaṭṭhaabbhokāsikoti idaṁ tassa parivitakkadassanamattaṁ, ukkaṭṭhaabbhokāsikassa",
  "tika-vin02t0:104_2": "pana cīvarakuṭi na vaṭṭatīti natthi. Kāyānugatikattāti bhikkhuno tattheva sannihitabhāvaṁ",
  "tika-vin02t0:104_3": "sandhāya vuttaṁ. Iminā ca tasmiṁyeva kāle anāpatti vuttā, cīvarakuṭito nikkhamitvā",
  "tika-vin02t0:104_4": "pana aññattha gacchantassa piṇḍāya pavisantassapi āpattiyeva. ‘‘Yasmā pana dāyakehi",
  "tika-vin02t0:104_5": "dānakāleyeva sahassagghanakampi kambalaṁ ‘pādapuñchaniṁ katvā paribhuñjathā’ti dinnaṁ",
  "tika-vin02t0:104_6": "tatheva paribhuñjituṁ vaṭṭati, tasmā ‘imaṁ mañcapīṭhādisenāsanaṁ abbhokāsepi yathāsukhaṁ",
  "tika-vin02t0:104_7": "paribhuñjathā’ti dāyakehi dinnaṁ ce, sabbasmimpi kāle abbhokāse nikkhipituṁ vaṭṭatī’’ti",
  "tika-vin02t0:104_8": "vadanti. Pesetvā gantabbanti ettha ‘‘yo bhikkhu imaṁ ṭhānaṁ āgantvā vasati, tassa",
  "tika-vin02t0:104_9": "dethā’’ti vatvā pesetabbaṁ.",
  "tika-vin02t0:105_0": "Valāhakānaṁ anuṭṭhitabhāvaṁ sallakkhetvāti iminā ca gimhānepi meghe uṭṭhite mañcapīṭhādiṁ",
  "tika-vin02t0:105_1": "yaṁkiñci senāsanaṁ ajjhokāse nikkhipituṁ na vaṭṭatīti dīpitanti veditabbaṁ. ‘‘Pādaṭṭhānābhimukhāti",
  "tika-vin02t0:105_2": "nisīdantānaṁ pādapatanaṭṭhānābhimukha’’nti keci. ‘‘Sammajjantassa pādaṭṭhānābhimukha’’nti",
  "tika-vin02t0:105_3": "apare. ‘‘Bahi vālukāya agamananimittaṁ pādaṭṭhānābhimukhā vālikā haritabbāti vutta’’nti",
  "tika-vin02t0:105_4": "eke . Kacavaraṁ hatthehi gahetvā bahi chaṭṭetabbanti iminā kacavaraṁ chaḍḍessāmīti",
  "tika-vin02t0:105_5": "vālikā na chaḍḍetabbāti dīpeti.",
  "tika-vin02t0:106_0": "111.Anto saṁveṭhetvā baddhanti erakapattādīhi veṇiṁ katvā tāya veṇiyā ubhosu passesu",
  "tika-vin02t0:106_1": "vitthataṭṭhānesu bahuṁ veṭhetvā tato paṭṭhāya yāva majjhaṭṭhānaṁ, tāva anto ākaḍḍhanavasena",
  "tika-vin02t0:106_2": "veṭhetvā majjhe saṅkhipitvā tiriyaṁ tattha tattha bandhitvā kataṁ. Kappaṁ labhitvāti",
  "tika-vin02t0:106_3": "gacchāti vuttavacanena kappaṁ labhitvā. Therassa hi āṇattiyā gacchantassa anāpatti.",
  "tika-vin02t0:106_4": "Purimanayenevāti ‘‘nisīditvā sayaṁ gacchanto’’tiādinā pubbe vuttanayeneva. Aññattha",
  "tika-vin02t0:106_5": "gacchatīti taṁ maggaṁ atikkamitvā aññattha gacchati. Leḍḍupātupacārato bahi ṭhitattā",
  "tika-vin02t0:106_6": "‘‘pāduddhārena kāretabbo’’ti vuttaṁ, aññattha gacchantassa paṭhamapāduddhāre dukkaṭaṁ,",
  "tika-vin02t0:106_7": "dutiyapāduddhāre pācittiyanti attho. Pākatikaṁ akatvāti appaṭisāmetvā. Antarasannipāteti",
  "tika-vin02t0:106_8": "antarantarā sannipāte.",
  "tika-vin02t0:107_0": "Āvāsikānaṁyeva palibodhoti ettha āgantukehi āgantvā kiñci avatvā tattha nisinnepi",
  "tika-vin02t0:107_1": "āvāsikānaṁyeva palibodhoti adhippāyo. Mahāpaccarivāde pana ‘‘aññesu āgantvā nisinnesū’’ti",
  "tika-vin02t0:107_2": "idaṁ amhākanti vatvā vā avatvā vā nisinnesūti adhippāyo. Mahāaṭṭhakathāvāde ‘‘āpattī’’ti",
  "tika-vin02t0:107_3": "pācittiyameva vuttaṁ. Mahāpaccariyaṁ pana santharaṇasantharāpane sati pācittiyena",
  "tika-vin02t0:107_4": "bhavitabbanti anāṇattiyā paññattattā dukkaṭaṁ vuttaṁ. ‘‘Idaṁ ussārakassa, idaṁ dhammakathikassā’’ti",
  "tika-vin02t0:107_5": "visuṁ paññattattā anāṇattiyā paññattepi pācittiyeneva bhavitabbanti adhippāyena ‘‘tasmiṁ",
  "tika-vin02t0:107_6": "āgantvā nisinne tassa palibodho’’ti vuttaṁ. Keci pana vadanti ‘‘anāṇattiyā paññattepi",
  "tika-vin02t0:107_7": "dhammakathikassa anuṭṭhāpanīyattā pācittiyena bhavitabbaṁ, āgantukassa pana pacchā",
  "tika-vin02t0:107_8": "āgatehi vuḍḍhatarehi uṭṭhāpetabbattā dukkaṭaṁ vutta’’nti.",
  "tika-vin02t0:108": "112.Bhūmiyaṁ attharitabbāti cimilikāya sati tassā upari, asati suddhabhūmiyaṁ attharitabbā. Sīhacammādīnaṁ pariharaṇeyeva paṭikkhepo veditabboti iminā –",
  "tika-vin02t0:109": "‘‘Na , bhikkhave, mahācammāni dhāretabbāni sīhacammaṁ byagghacammaṁ dīpicammaṁ, yo dhāreyya, āpatti dukkaṭassā’’ti (mahāva. 255) –",
  "tika-vin02t0:110_0": "Evaṁ vuttāya khandhakapāḷiyā adhippāyaṁ vibhāveti. Idaṁ vuttaṁ hoti – ‘‘antopi mañce",
  "tika-vin02t0:110_1": "paññattāni honti, bahipi mañce paññattāni hontī’’ti imasmiṁ vatthusmiṁ sikkhāpadassa",
  "tika-vin02t0:110_2": "paññattattā mañcapīṭhesu attharitvā paribhogoyeva paṭikkhitto, bhūmattharaṇavasena",
  "tika-vin02t0:110_3": "paribhogo pana appaṭikkhittoti. Yadi evaṁ ‘‘pariharaṇeyeva paṭikkhepo’’ti idaṁ kasmā",
  "tika-vin02t0:110_4": "vuttanti? Yathā ‘‘anujānāmi, bhikkhave, sabbaṁ pāsādaparibhoga’’nti (cūḷava. 320)",
  "tika-vin02t0:110_5": "vacanato puggalikepi senāsane senāsanaparibhogavasena niyamitaṁ suvaṇṇaghaṭādikaṁ",
  "tika-vin02t0:110_6": "paribhuñjituṁ vaṭṭamānampi kevalaṁ attano santakaṁ katvā paribhuñjituṁ na vaṭṭati,",
  "tika-vin02t0:110_7": "evamidaṁ bhūmattharaṇavasena paribhuñjiyamānampi attano santakaṁ katvā taṁ taṁ vihāraṁ",
  "tika-vin02t0:110_8": "haritvā paribhuñjituṁ na vaṭṭatīti dassanatthaṁ ‘‘pariharaṇeyeva paṭikkhepo veditabbo’’ti",
  "tika-vin02t0:110_9": "vuttaṁ. Dārumayapīṭhanti phalakamayameva pīṭhaṁ vuttaṁ. Pādakathalikanti adhotapādaṭṭhapanakaṁ.",
  "tika-vin02t0:110_10": "Ajjhokāse rajanaṁ pacitvā…pe… paṭisāmetabbanti ettha theve asati rajanakamme niṭṭhite paṭisāmetabbaṁ.",
  "tika-vin02t0:111_0": "113.‘‘Bhikkhu vā sāmaṇero vā ārāmiko vā lajjī hotīti vuttattā alajjiṁ āpucchitvā",
  "tika-vin02t0:111_1": "gantuṁ na vaṭṭatī’’ti vadanti. Otāpento gacchatīti ettha ‘‘kiñcāpi ‘ettakaṁ dūraṁ",
  "tika-vin02t0:111_2": "gantabba’nti paricchedo natthi, tathāpi leḍḍupātaṁ atikkamma nātidūraṁ gantabba’’nti",
  "tika-vin02t0:111_3": "vadanti. Sesamettha uttānameva. Mañcādīnaṁ saṅghikatā, vuttalakkhaṇe dese santharaṇaṁ",
  "tika-vin02t0:111_4": "vā santharāpanaṁ vā, apalibuddhatā, āpadāya abhāvo, leḍḍupātātikkamoti imāni panettha pañca aṅgāni.",
  "tika-vin02t0:112_0": "Mātikāṭṭhakathāyaṁ (kaṅkhā. aṭṭha. paṭhamasenāsanasikkhāpadavaṇṇanā) pana anāpucchaṁ",
  "tika-vin02t0:112_1": "vā gaccheyyāti ettha ‘‘yo bhikkhu vā sāmaṇero vā ārāmiko vā lajjī hoti, attano palibodhaṁ",
  "tika-vin02t0:112_2": "viya maññati, tathārūpaṁ anāpucchitvā taṁ senāsanaṁ tassa aniyyātetvā nirapekkho",
  "tika-vin02t0:112_3": "gacchati, thāmamajjhimassa purisassa leḍḍupātaṁ atikkameyya, ekena pādena leḍḍupātātikkame",
  "tika-vin02t0:112_4": "dukkaṭaṁ, dutiyapādātikkame pācittiya’’nti vatvā aṅgesupi nirapekkhatāya saddhiṁ",
  "tika-vin02t0:112_5": "cha aṅgāni vuttāni. Pāḷiyaṁ pana aṭṭhakathāyañca ‘‘nirapekkho gacchatī’’ti ayaṁ viseso",
  "tika-vin02t0:112_6": "na dissati. ‘‘Otāpento gacchatī’’ti ca otāpanavisaye eva sāpekkhagamane anāpatti",
  "tika-vin02t0:112_7": "vuttā. Yadi aññatthāpi sāpekkhagamane anāpatti siyā, ‘‘anāpatti sāpekkho gacchatī’’ti",
  "tika-vin02t0:112_8": "avisesena vattabbaṁ bhaveyya, tasmā vīmaṁsitvā yuttataraṁ gahetabbanti.",
  "tika-vin02t0:113": "Paṭhamasenāsanasikkhāpadavaṇṇanā niṭṭhitā.",
  "tika-vin02t0:114": "5. Dutiyasenāsanasikkhāpadavaṇṇanā",
  "tika-vin02t0:115_0": "116. Dutiyasenāsanasikkhāpade ettakameva vuttanti aṭṭhakathāsu vuttaṁ. ‘‘Idañca aṭṭhakathāsu",
  "tika-vin02t0:115_1": "tathāvuttabhāvadassanatthaṁ vuttaṁ, aññampi tādisaṁ mañcapīṭhesu attharitaṁ paccattharaṇamevā’’ti",
  "tika-vin02t0:115_2": "tīsupi gaṇṭhipadesu vuttaṁ. Mātikāṭṭhakathāyaṁ pana ‘‘paccattharaṇaṁ nāma pāvāro",
  "tika-vin02t0:115_3": "kojavoti ettakamevā’’ti niyametvā vuttaṁ, tasmā gaṇṭhipadesu vuttaṁ iminā na sameti,",
  "tika-vin02t0:115_4": "vīmaṁsitvā gahetabbaṁ. Senāsanatoti sabbapacchimasenāsanato. Yo kocīti tassa ñātako",
  "tika-vin02t0:115_5": "vā aññātako vā yo koci.",
  "tika-vin02t0:116_0": "117.Pariveṇanti ekekassa vihārassa parikkhepabbhantaraṁ. Kurundaṭṭhakathāyaṁ vuttamevatthaṁ",
  "tika-vin02t0:116_1": "savisesaṁ katvā dassetuṁ ‘‘kiñcāpi vutto’’tiādi āraddhaṁ. ‘‘Aparicchanne maṇḍape’’ti",
  "tika-vin02t0:116_2": "visuṁ yojetabbaṁ. Teneva mātikāṭṭhakathāyaṁ (kaṅkhā. aṭṭha. dutiyasenāsanasikkhāpadavaṇṇanā)",
  "tika-vin02t0:116_3": "‘‘aparicchannamaṇḍape vā paricchanne vāpi bahūnaṁ sannipātabhūte’’ti vuttaṁ. Bhojanasālāyampi",
  "tika-vin02t0:116_4": "ayaṁ viseso labbhatiyeva. Vattabbaṁ natthīti visesetvā kiñci vattabbaṁ natthi. Palujjatīti",
  "tika-vin02t0:116_5": "vinassati. Nasseyyāti corādīhi vinasseyya.",
  "tika-vin02t0:117_0": "118. Yena mañcaṁ vā pīṭhaṁ vā vinanti, taṁ mañcapīṭhakavānaṁ. Siluccayaleṇanti siluccaye",
  "tika-vin02t0:117_1": "leṇaṁ, pabbataguhāti attho. ‘‘Senāsanaṁ upacikāhi khāyita’’nti imasmiṁ vatthusmiṁ",
  "tika-vin02t0:117_2": "paññattattā vatthuanurūpavasena aṭṭhakathāyaṁ upacikāsaṅkāya abhāve anāpatti vuttā.",
  "tika-vin02t0:117_3": "Vattakkhandhake gamikavattaṁ paññapentena ‘‘senāsanaṁ āpucchitabba’’nti vuttattā",
  "tika-vin02t0:117_4": "kevalaṁ itikattabbākāramattadassanatthaṁ ‘‘āpucchanaṁ pana vatta’’nti vuttaṁ, na",
  "tika-vin02t0:117_5": "pana vattabhedena dukkaṭanti dassanatthaṁ. Teneva andhakaṭṭhakathāyaṁ ‘‘senāsanaṁ",
  "tika-vin02t0:117_6": "āpucchitabba’’nti ettha ‘‘yaṁ pāsāṇapiṭṭhiyaṁ vā pāsāṇatthambhesu vā katasenāsanaṁ",
  "tika-vin02t0:117_7": "yattha upacikā nārohanti, taṁ anāpucchantassapi anāpattī’’ti vakkhati, tasmā yaṁ",
  "tika-vin02t0:117_8": "vuttaṁ gaṇṭhipade ‘‘tādise senāsane anāpucchā gacchantassa pācittiyaṁ natthi, gamikavattavasena",
  "tika-vin02t0:117_9": "pana anāpucchā gacchato vattabhedo hoti, tasmā dukkaṭaṁ āpajjatī’’ti, taṁ na gahetabbaṁ.",
  "tika-vin02t0:118_0": "Pacchimassa ābhogena mutti natthīti tassa pacchato gacchantassa aññassa abhāvato",
  "tika-vin02t0:118_1": "vuttaṁ. Ekaṁ vā pesetvā āpucchitabbanti ettha gamanacittassa uppannaṭṭhānato anāpucchitvā",
  "tika-vin02t0:118_2": "gacchato dutiyapāduddhāre pācittiyaṁ. Kiñcāpi mañcaṁ vā pīṭhaṁ vā ajjhokāse nikkhipitvā",
  "tika-vin02t0:118_3": "gacchantassa idha visuṁ āpatti na vuttā, tathāpi akāle ajjhokāse mañcapīṭhāni paññapetvā",
  "tika-vin02t0:118_4": "gacchantassa leḍḍupātātikkame purimasikkhāpadena pācittiyaṁ, parikkhepātikkame iminā",
  "tika-vin02t0:118_5": "dukkaṭanti veditabbaṁ. ‘‘Maṇḍape vā rukkhamūle vā’’ti iminā ajjhokāsopi saṅgahitoyevāti",
  "tika-vin02t0:118_6": "tatthāpi dukkaṭaṁ idha vuttamevāti daṭṭhabbaṁ. Seyyaṁ pana ajjhokāse santharitvā",
  "tika-vin02t0:118_7": "gacchantassa ubhayenapi dukkaṭameva. ‘‘Saṅghike vihāre saṅghikaṁyeva seyyaṁ santharitvā",
  "tika-vin02t0:118_8": "pakkamantassa pācittiyaṁ vuttanti ubhosu ekekasmiṁ saṅghike dukkaṭa’’nti vadanti.",
  "tika-vin02t0:118_9": "Sesamettha uttānameva. Vuttalakkhaṇaseyyā, tassā saṅghikatā, vuttalakkhaṇe vihāre",
  "tika-vin02t0:118_10": "santharaṇaṁ vā santharāpanaṁ vā, apalibuddhatā, āpadāya abhāvo, anapekkhassa disāpakkamanaṁ,",
  "tika-vin02t0:118_11": "upacārasīmātikkamoti imāni panettha satta aṅgāni.",
  "tika-vin02t0:119": "Dutiyasenāsanasikkhāpadavaṇṇanā niṭṭhitā.",
  "tika-vin02t0:120": "6. Anupakhajjasikkhāpadavaṇṇanā",
  "tika-vin02t0:121_0": "119-121. Chaṭṭhe anupavisitvāti samīpaṁ pavisitvā. Bahūpakārataṁ guṇavisiṭṭhatañca",
  "tika-vin02t0:121_1": "sallakkhentoti bhaṇḍāgārikassa bahūpakārataṁ dhammakathikādīnaṁ guṇavisiṭṭhatañca",
  "tika-vin02t0:121_2": "sallakkhento. Samantā diyaḍḍho hatthoti majjhe paññattamañcapīṭhaṁ sandhāya vuttaṁ.",
  "tika-vin02t0:122_0": "122.Upacāraṁṭhapetvāti vuttalakkhaṇaṁ upacāraṁ ṭhapetvā. Ekavihāreti ekasmiṁ senāsane.",
  "tika-vin02t0:122_1": "Ekapariveṇeti tassa vihārassa parikkhepabbhantare. ‘‘Gilāno pavisatītiādīsu anāpattikāraṇasabbhāvato",
  "tika-vin02t0:122_2": "gilānāditāya pavisissāmīti upacāraṁ pavisantassa satipi sambādhetukāmatāya anāpatti",
  "tika-vin02t0:122_3": "vuttāyevā’’ti tīsupi gaṇṭhipadesu vuttaṁ. Evañca sati agilānādibhāvopi visuṁ aṅgesu",
  "tika-vin02t0:122_4": "vattabbo siyā, mātikāṭṭhakathāyaṁ (kaṅkhā. aṭṭha. anupakhajjasikkhāpadavaṇṇanā) pana",
  "tika-vin02t0:122_5": "‘‘saṅghikavihāratā, anuṭṭhāpanīyabhāvajānanaṁ, sambādhetukāmatā, upacāre nisīdanaṁ",
  "tika-vin02t0:122_6": "vā nipajjanaṁ vāti imāni panettha cattāri aṅgānī’’ti ettakameva vuttaṁ, tasmā vīmaṁsitabbaṁ.",
  "tika-vin02t0:123": "Anupakhajjasikkhāpadavaṇṇanā niṭṭhitā.",
  "tika-vin02t0:124": "7. Nikkaḍḍhanasikkhāpadavaṇṇanā",
  "tika-vin02t0:125": "126. Sattame koṭṭhakānīti dvārakoṭṭhakāni. ‘‘Nikkhamāti vacanaṁ sutvāpi attano ruciyā nikkhamati, anāpattī’’ti vadanti.",
  "tika-vin02t0:126_0": "128.Alajjiṁ nikkaḍḍhatītiādīsu paṭhamaṁ alajjīādibhāvena nikkaḍḍhissāmīti cintetvā",
  "tika-vin02t0:126_1": "nikkaḍḍhantassa cittassa lahuparivattitāya kope uppannepi anāpatti. Sesamettha uttānameva.",
  "tika-vin02t0:126_2": "Saṅghikavihāro, upasampannassa bhaṇḍanakārakabhāvādivinimuttatā, kopena nikkaḍḍhanaṁ",
  "tika-vin02t0:126_3": "vā nikkaḍḍhāpanaṁ vāti imāni panettha tīṇi aṅgāni.",
  "tika-vin02t0:127": "Nikkaḍḍhanasikkhāpadavaṇṇanā niṭṭhitā.",
  "tika-vin02t0:128": "8. Vehāsakuṭisikkhāpadavaṇṇanā",
  "tika-vin02t0:129_0": "129-131. Aṭṭhame uparimatale padarānaṁ asantharitattā ‘‘upariacchannatalāyā’’ti vuttaṁ.",
  "tika-vin02t0:129_1": "Pubbe vuttanayenevāti anupakhajjasikkhāpade vuttanayeneva. Sesaṁ suviññeyyameva.",
  "tika-vin02t0:129_2": "Saṅghiko vihāro , asīsaghaṭṭā vehāsakuṭi , heṭṭhā saparibhogatā, apaṭāṇidinne āhaccapādake",
  "tika-vin02t0:129_3": "nisīdanaṁ vā nipajjanaṁ vāti imāni panettha cattāri aṅgāni.",
  "tika-vin02t0:130": "Vehāsakuṭisikkhāpadavaṇṇanā niṭṭhitā.",
  "tika-vin02t0:131": "9. Mahallakavihārasikkhāpadavaṇṇanā",
  "tika-vin02t0:132_0": "135. Navame ‘‘mahallako nāma vihāro sasāmiko’’ti vuttattā saññācikāya kuṭiyā anāpatti.",
  "tika-vin02t0:132_1": "‘‘Aḍḍhateyyahatthampī’’ti ukkaṭṭhaparicchedena vuttavacanaṁ pāḷiyā sametīti āha ‘‘taṁ",
  "tika-vin02t0:132_2": "suvutta’’nti. ‘‘Pāḷiyaṁ aṭṭhakathāyañca ukkaṭṭhaparicchedena aḍḍhateyyahatthappamāṇassa",
  "tika-vin02t0:132_3": "okāsassa dassitattā kavāṭaṁ aḍḍhateyyahatthavitthārato ūnakaṁ vā hotu adhikaṁ vā,",
  "tika-vin02t0:132_4": "aḍḍhateyyahatthappamāṇaṁyeva okāso’’ti vadanti.",
  "tika-vin02t0:133_0": "Yassa vemajjheti yassa vihārassa vemajjhe. Sā aparipūraupacārāpi hotīti vivariyamānaṁ",
  "tika-vin02t0:133_1": "kavāṭaṁ yaṁ bhittiṁ āhanati, sā samantā kavāṭavitthārappamāṇaupacārarahitāpi hotīti",
  "tika-vin02t0:133_2": "attho. Ālokaṁ sandheti pidhetīti ālokasandhi. ‘‘Punappunaṁ chādāpesi, punappunaṁ",
  "tika-vin02t0:133_3": "limpāpesīti imasmiṁ vatthusmiṁ uppannadosena sikkhāpadassa paññattattā lepaṁ anujānantena",
  "tika-vin02t0:133_4": "ca dvārabandhassa samantā aḍḍhateyyahatthappamāṇeyeva padese punappunaṁ lepassa anuññātattā",
  "tika-vin02t0:133_5": "tato aññattha punappunaṁ limpentassa vā limpāpentassa vā bhittiyaṁ mattikāya kattabbakiccaṁ",
  "tika-vin02t0:133_6": "niṭṭhāpetvā puna catutthalepe dinne pācittiyena bhavitabba’’nti vadanti. Gaṇṭhipadesu",
  "tika-vin02t0:133_7": "pana tīsupi ‘‘punappunaṁ lepadānassa vuttappamāṇato aññattha paṭikkhittamattaṁ ṭhapetvā",
  "tika-vin02t0:133_8": "pācittiyassa avuttattā dukkaṭaṁ anurūpa’’nti vuttaṁ.",
  "tika-vin02t0:134_0": "Adhiṭṭhātabbanti saṁvidhātabbaṁ. Appahariteti ettha appa-saddo ‘‘appiccho’’tiādīsu",
  "tika-vin02t0:134_1": "viya abhāvatthoti āha ‘‘aharite’’ti. Patanokāsoti patanokāsattā tatra ṭhitassa bhikkhuno",
  "tika-vin02t0:134_2": "upari pateyyāti adhippāyo. Sace harite ṭhito adhiṭṭheti, āpatti dukkaṭassāti vacanena",
  "tika-vin02t0:134_3": "imamatthaṁ dīpeti – sace vihārassa samantā vuttappamāṇe paricchede pubbaṇṇādīni na",
  "tika-vin02t0:134_4": "santi, tattha vihāro kāretabbo. Yattha pana santi, tattha kārāpentassa dukkaṭanti.",
  "tika-vin02t0:135_0": "136. Ekekaṁ maggaṁ ujukameva uṭṭhapetvā chādanaṁ maggena chādanaṁ nāma hotīti dassetuṁ",
  "tika-vin02t0:135_1": "‘‘maggena chādentassā’’ti vuttaṁ. Iminā pana nayena sabbasmiṁ vihāre ekavāraṁ chādite",
  "tika-vin02t0:135_2": "taṁ chadanaṁ ekamagganti gahetvā ‘‘dve magge’’tiādi vuttaṁ. ‘‘Pariyāyena chādanepi",
  "tika-vin02t0:135_3": "imināva nayena yojetabba’’nti tīsupi gaṇṭhipadesu vuttaṁ, taṁ ‘‘punappunaṁ chādāpesī’’ti",
  "tika-vin02t0:135_4": "imāya pāḷiyā ‘‘sabbampi cetaṁ chadanaṁ chadanūpari veditabba’’nti iminā aṭṭhakathāvacanena",
  "tika-vin02t0:135_5": "ca sameti, tasmā dve magge adhiṭṭhahitvā tatiyāya maggaṁ āṇāpetvā pakkamitabbanti",
  "tika-vin02t0:135_6": "ettha dve chadanāni adhiṭṭhahitvā tatiyaṁ chadanaṁ ‘‘evaṁ chādehī’’ti āṇāpetvā pakkamitabbanti",
  "tika-vin02t0:135_7": "evamattho gahetabbo.",
  "tika-vin02t0:136_0": "Keci pana ‘‘paṭhamaṁ tāva ekavāraṁ aparisesaṁ chādetvā puna chadanadaṇḍake bandhitvā",
  "tika-vin02t0:136_1": "dutiyavāraṁ tatheva chādetabbaṁ, tatiyavāracatutthavāre sampatte dve magge adhiṭṭhahitvā",
  "tika-vin02t0:136_2": "āṇāpetvā pakkamitabba’’nti vadanti. Apare pana ‘‘paṭhamavāreyeva tayopi magge adhiṭṭhātuṁ",
  "tika-vin02t0:136_3": "vaṭṭati, catutthato paṭṭhāya āpatti pācittiya’’nti vadanti. Tadubhayampi pāḷiyā aṭṭhakathāya",
  "tika-vin02t0:136_4": "ca na sameti. Tatiyāya magganti ettha tatiyāyāti upayogatthe sampadānavacanaṁ, tatiyaṁ",
  "tika-vin02t0:136_5": "magganti attho. Tiṇṇaṁ maggānanti maggavasena chāditānaṁ tiṇṇaṁ chadanānaṁ. Tiṇṇaṁ",
  "tika-vin02t0:136_6": "pariyāyānanti etthāpi eseva nayo. Catutthe magge vā pariyāye vāti ca tathā chādentānaṁ",
  "tika-vin02t0:136_7": "catutthaṁ chādanameva vuttaṁ. Sesaṁ uttānameva. Mahallakavihāratā, attano vāsāgāratā,",
  "tika-vin02t0:136_8": "uttari adhiṭṭhānanti imāni panettha tīṇi aṅgāni.",
  "tika-vin02t0:137": "Mahallakavihārasikkhāpadavaṇṇanā niṭṭhitā.",
  "tika-vin02t0:138": "10. Sappāṇakasikkhāpadavaṇṇanā",
  "tika-vin02t0:139_0": "140. Dasame imassa sikkhāpadassa ‘‘siñceyya vā siñcāpeyya vā’’ti bāhiraparibhogavasena",
  "tika-vin02t0:139_1": "paṭhamaṁ paññattattā ‘‘sappāṇakaṁ udakaṁ paribhuñjeyyā’’ti sikkhāpadaṁ attano nahānapānādiparibhogavasena",
  "tika-vin02t0:139_2": "paññattanti veditabbaṁ. Tasmiṁ vā paṭhamaṁ paññattepi attano paribhogavaseneva paññattattā",
  "tika-vin02t0:139_3": "puna imaṁ sikkhāpadaṁ bāhiraparibhogavaseneva paññattanti gahetabbaṁ.",
  "tika-vin02t0:140_0": "Sappāṇakasaññissa ‘‘paribhogena pāṇakā marissantī’’ti pubbabhāge jānantassapi siñcanasiñcāpanaṁ",
  "tika-vin02t0:140_1": "‘‘padīpe nipatitvā paṭaṅgādipāṇakā marissantī’’ti jānantassa padīpujjalanaṁ viya",
  "tika-vin02t0:140_2": "vināpi vadhakacetanāya hotīti āha ‘‘paṇṇattivajja’’nti. Sesaṁ uttānatthameva . Udakassa",
  "tika-vin02t0:140_3": "sappāṇakatā, ‘‘siñcanena pāṇakā marissantī’’ti jānanaṁ, tādisameva ca udakaṁ, vinā",
  "tika-vin02t0:140_4": "vadhakacetanāya kenacideva karaṇīyena tiṇādīnaṁ siñcananti imāni panettha cattāri aṅgāni.",
  "tika-vin02t0:141": "Sappāṇakasikkhāpadavaṇṇanā niṭṭhitā.",
  "tika-vin02t0:142": "Niṭṭhito senāsanavaggo dutiyo.",
  "tika-vin02t0:143": "Bhūtagāmavaggotipi imasseva nāmaṁ.",
  "tika-vin02t0:144": "3. Ovādavaggo",
  "tika-vin02t0:145": "1. Ovādasikkhāpadavaṇṇanā",
  "tika-vin02t0:146_0": "144. Bhikkhunivaggassa paṭhamasikkhāpade kathānusārenāti ‘‘so thero kiṁsīlo kiṁsamācāro",
  "tika-vin02t0:146_1": "katarakulā pabbajito’’tiādinā pucchantānaṁ pucchākathānusārena. Kathetuṁ vaṭṭantīti",
  "tika-vin02t0:146_2": "nirāmiseneva cittena kathetuṁ vaṭṭanti. Aniyyānikattā saggamokkhamaggānaṁ tiracchānabhūtā",
  "tika-vin02t0:146_3": "kathā tiracchānakathāti āha ‘‘saggamaggagamanepī’’tiādi. Api-saddena pageva mokkhamaggagamaneti",
  "tika-vin02t0:146_4": "dīpeti. Tiracchānabhūtanti tirokaraṇabhūtaṁ, bādhikanti vuttaṁ hoti. Laddhāsevanā",
  "tika-vin02t0:146_5": "hi tiracchānakathā saggamokkhānaṁ bādhikāva hoti. Samiddhoti paripuṇṇo. Sahitatthoti",
  "tika-vin02t0:146_6": "yuttattho. Atthagambhīratādiyogato gambhīro. Bahurasoti attharasādibahuraso. Lakkhaṇapaṭivedhasaṁyuttoti",
  "tika-vin02t0:146_7": "aniccādilakkhaṇapaṭivedharasaāvahanato lakkhaṇapaṭivedhasaṁyutto.",
  "tika-vin02t0:147_0": "145-147.Paratoti parattha, uttarinti attho. Karontovāti paribāhire karontoyeva. Pātimokkhoti",
  "tika-vin02t0:147_1": "cārittavārittappabhedaṁ sikkhāpadasīlaṁ . Tañhi yo naṁ pāti rakkhati, taṁ mokkheti",
  "tika-vin02t0:147_2": "moceti āpāyikādīhi dukkhehi, tasmā ‘‘pātimokkha’’nti vuccati. Saṁvaraṇaṁ saṁvaro,",
  "tika-vin02t0:147_3": "kāyavacīdvārānaṁ pidahanaṁ. Yena hi te saṁvutā pihitā honti, so saṁvaro, kāyikavācasikassa",
  "tika-vin02t0:147_4": "avītikkamassetaṁ nāmaṁ. Pātimokkhasaṁvarena saṁvutoti pātimokkhasaṁvarena pihitakāyavacīdvāro.",
  "tika-vin02t0:147_5": "Tathābhūto ca yasmā tena samaṅgī nāma hoti, tasmā vuttaṁ ‘‘samannāgato’’ti . Vattatīti",
  "tika-vin02t0:147_6": "attabhāvaṁ pavatteti. Viharatīti iminā pātimokkhasaṁvarasīle ṭhitassa bhikkhuno iriyāpathavihāro dassito.",
  "tika-vin02t0:148_0": "Saṅkhepato vuttamatthaṁ vitthārato pāḷiyā vibhāvetuṁ ‘‘vuttañheta’’ntiādi āraddhaṁ.",
  "tika-vin02t0:148_1": "Tattha vibhaṅgeti jhānavibhaṅge. Sīlaṁ patiṭṭhātiādīni pātimokkhasseva vevacanāni.",
  "tika-vin02t0:148_2": "Tattha (vibha. aṭṭha. 511) sīlanti kāmañcetaṁ saha kammavācāpariyosānena ijjhanakassa",
  "tika-vin02t0:148_3": "pātimokkhasseva vevacanaṁ, evaṁ santepi dhammato etaṁ sīlaṁ nāma pāṇātipātādīhi vā",
  "tika-vin02t0:148_4": "viramantassa vattapaṭipattiṁ vā pūrentassa cetanādayo dhammā veditabbā. Yasmā pana",
  "tika-vin02t0:148_5": "pātimokkhasīlena bhikkhu sāsane patiṭṭhāti nāma, tasmā taṁ ‘‘patiṭṭhā’’ti vuttaṁ.",
  "tika-vin02t0:148_6": "Patiṭṭhahati vā ettha bhikkhu, kusaladhammā eva vā ettha patiṭṭhahantīti patiṭṭhā.",
  "tika-vin02t0:148_7": "Ayamattho ‘‘sīle patiṭṭhāya naro sapañño’’ti (saṁ. ni. 1.23, 192) ca ‘‘patiṭṭhā,",
  "tika-vin02t0:148_8": "mahārāja, sīlaṁ sabbesaṁ kusalānaṁ dhammāna’’nti (mi. pa. 2.1.9) ca ‘‘sīle patiṭṭhitassa",
  "tika-vin02t0:148_9": "kho, mahārāja, sabbe kusalā dhammā na parihāyantī’’ti ca ādisuttavasena veditabbo.",
  "tika-vin02t0:149": "Tadetaṁ pubbuppattiatthena ādi. Vuttampi cetaṁ –",
  "tika-vin02t0:150": "‘‘Tasmātiha tvaṁ, uttiya, ādimeva visodhehi kusalesu dhammesu. Ko cādi kusalānaṁ dhammānaṁ? Sīlañca suvisuddhaṁ diṭṭhi ca ujukā’’ti (saṁ. ni. 5.382).",
  "tika-vin02t0:151_0": "Yathā hi nagaravaḍḍhakī nagaraṁ māpetukāmo paṭhamaṁ nagaraṭṭhānaṁ sodheti, tato aparabhāge",
  "tika-vin02t0:151_1": "vīthicatukkasiṅghāṭakādiparicchedena vibhajitvā nagaraṁ māpeti, evameva yogāvacaro",
  "tika-vin02t0:151_2": "ādimhi sīlaṁ sodheti, tato aparabhāge samādhivipassanāmaggaphalanibbānāni sacchikaroti.",
  "tika-vin02t0:151_3": "Yathā vā pana rajako paṭhamaṁ tīhi khārehi vatthaṁ dhovitvā parisuddhe vatthe yadicchakaṁ",
  "tika-vin02t0:151_4": "raṅgajātaṁ upaneti, yathā vā pana cheko cittakāro rūpaṁ likhitukāmo ādito bhittiparikammaṁ",
  "tika-vin02t0:151_5": "karoti, tato aparabhāge rūpaṁ samuṭṭhāpeti, evameva yogāvacaro āditova sīlaṁ visodhetvā",
  "tika-vin02t0:151_6": "aparabhāge samathavipassanādayo dhamme sacchikaroti. Tasmā sīlaṁ ‘‘ādī’’ti vuttaṁ.",
  "tika-vin02t0:152_0": "Tadetaṁ caraṇasarikkhatāya caraṇaṁ. ‘‘Caraṇā’’ti pādā vuccanti. Yathā hi chinnacaraṇassa",
  "tika-vin02t0:152_1": "purisassa disaṁgamanābhisaṅkhāro na jāyati, paripuṇṇapādasseva jāyati, evameva yassa",
  "tika-vin02t0:152_2": "sīlaṁ bhinnaṁ hoti khaṇḍaṁ aparipuṇṇaṁ, tassa nibbānagamanāya ñāṇagamanaṁ na sampajjati.",
  "tika-vin02t0:152_3": "Yassa pana taṁ abhinnaṁ hoti akhaṇḍaṁ paripuṇṇaṁ, tassa nibbānagamanāya ñāṇagamanaṁ",
  "tika-vin02t0:152_4": "sampajjati. Tasmā sīlaṁ ‘‘caraṇa’’nti vuttaṁ.",
  "tika-vin02t0:153_0": "Tadetaṁ saṁyamanavasena saṁyamo, saṁvaraṇavasena saṁvaroti ubhayenapi sīlasaṁyamo",
  "tika-vin02t0:153_1": "ceva sīlasaṁvaro ca kathito. Vacanattho panettha saṁyameti vītikkamavipphandanaṁ,",
  "tika-vin02t0:153_2": "puggalaṁ vā saṁyameti vītikkamavasena tassa vipphandituṁ na detīti saṁyamo, vītikkamassa",
  "tika-vin02t0:153_3": "pavesanadvāraṁ saṁvarati pidahatīti saṁvaro. Mokkhanti uttamaṁ mukhabhūtaṁ vā. Yathā",
  "tika-vin02t0:153_4": "hi sattānaṁ catubbidho āhāro mukhena pavisitvā aṅgamaṅgāni pharati, evaṁ yoginopi",
  "tika-vin02t0:153_5": "catubhūmakakusalaṁ sīlamukhena pavisitvā atthasiddhiṁ sampādeti. Tena vuttaṁ ‘‘mokkha’’nti.",
  "tika-vin02t0:153_6": "Pamukhe sādhūti pamokkhaṁ, pubbaṅgamaṁ seṭṭhaṁ padhānanti attho. Kusalānaṁ dhammānaṁ",
  "tika-vin02t0:153_7": "samāpattiyāti catubhūmakakusalānaṁ paṭilābhatthāya pamokkhaṁ pubbaṅgamaṁ seṭṭhaṁ",
  "tika-vin02t0:153_8": "padhānanti veditabbaṁ.",
  "tika-vin02t0:154_0": "Kāyiko avītikkamoti tividhaṁ kāyasucaritaṁ. Vācasikoti catubbidhaṁ vacīsucaritaṁ.",
  "tika-vin02t0:154_1": "Kāyikavācasikoti tadubhayaṁ. Iminā ājīvaṭṭhamakasīlaṁ pariyādāya dasseti. Saṁvutoti",
  "tika-vin02t0:154_2": "pihito, saṁvutindriyo pihitindriyoti attho. Yathā hi saṁvutadvāraṁ gehaṁ ‘‘saṁvutagehaṁ",
  "tika-vin02t0:154_3": "pihitageha’’nti vuccati, evamidha saṁvutindriyo ‘‘saṁvuto’’ti vutto. Pātimokkhasaṁvarenāti",
  "tika-vin02t0:154_4": "pātimokkhasaṅkhātena saṁvarena. Upetotiādīni sabbāni aññamaññavevacanāni.",
  "tika-vin02t0:155_0": "Iriyatītiādīhi sattahipi padehi pātimokkhasaṁvarasīle ṭhitassa bhikkhuno iriyāpathavihāro",
  "tika-vin02t0:155_1": "kathito. Tattha iriyatīti catunnaṁ iriyāpathānaṁ aññatarasamaṅgibhāvato iriyati.",
  "tika-vin02t0:155_2": "Tehi iriyāpathacatukkehi kāyasakaṭavattanena vattati. Ekaṁ iriyāpathadukkhaṁ aparena",
  "tika-vin02t0:155_3": "iriyāpathena vicchinditvā ciraṭṭhitibhāvena sarīrarakkhaṇato pāleti. Ekasmiṁ iriyāpathe",
  "tika-vin02t0:155_4": "asaṇṭhahitvā sabbairiyāpathe vattanato yapeti. Tena tena iriyāpathena tathā tathā",
  "tika-vin02t0:155_5": "kāyassa yāpanato yāpeti. Cirakālavattāpanato carati. Iriyāpathena iriyāpathaṁ vicchinditvā",
  "tika-vin02t0:155_6": "jīvitaharaṇato viharati.",
  "tika-vin02t0:156": "Micchājīvapaṭisedhakenāti –",
  "tika-vin02t0:157_0": "‘‘Idhekacco veḷudānena vā pattadānena vā puppha phala sinānadantakaṭṭhadānena vā",
  "tika-vin02t0:157_1": "cāṭukamyatāya vā muggasūpyatāya vā pāribhaṭayatāya vā jaṅghapesanikena vā aññataraññatarena",
  "tika-vin02t0:157_2": "vā buddhapaṭikuṭṭhena micchāājīvena jīvikaṁ kappeti, ayaṁ vuccati anācāro’’ti (vibha. 513) –",
  "tika-vin02t0:158": "Evaṁ vuttaanācārasaṅkhātamicchājīvapaṭipakkhena.",
  "tika-vin02t0:159": "Na veḷudānādinā ācārenāti –",
  "tika-vin02t0:160_0": "‘‘Idhekacco na veḷudānena na patta na puppha na phala na sināna na dantakaṭṭha na",
  "tika-vin02t0:160_1": "cāṭukamyatāya na muggasūpyatāya na pāribhaṭayatāya na jaṅghapesanikena na aññataraññatarena",
  "tika-vin02t0:160_2": "buddhapaṭikuṭṭhena micchāājīvena jīvikaṁ kappeti, ayaṁ vuccati ācāro’’ti (vibha. 513) –",
  "tika-vin02t0:161": "Evaṁ vuttena na veḷudānādinā ācārena.",
  "tika-vin02t0:162": "Vesiyādiagocaraṁ pahāyāti –",
  "tika-vin02t0:163_0": "‘‘Idhekacco vesiyagocaro vā hoti vidhava thullakumāri paṇḍaka bhikkhuni pānāgāragocaro",
  "tika-vin02t0:163_1": "vā, saṁsaṭṭho viharati rājūhi rājamahāmattehi titthiyehi titthiyasāvakehi ananulomikena",
  "tika-vin02t0:163_2": "saṁsaggena, yāni pana tāni kulāni assaddhāni appasannāni anopānabhūtāni akkosakaparibhāsakāni",
  "tika-vin02t0:163_3": "anatthakāmāni ahitakāmāni aphāsukakāmāni ayogakkhemakāmāni bhikkhūnaṁ bhikkhunīnaṁ",
  "tika-vin02t0:163_4": "upāsakānaṁ upāsikānaṁ, tathārūpāni kulāni sevati bhajati payirupāsati, ayaṁ vuccati",
  "tika-vin02t0:163_5": "agocaro’’ti (vibha. 514) –",
  "tika-vin02t0:164": "Evamāgataṁ vesiyādiagocaraṁ pahāya.",
  "tika-vin02t0:165_0": "Saddhāsampannakulādināti ettha ādi-saddena upanissayagocarādiṁ saṅgaṇhāti. Tividho",
  "tika-vin02t0:165_1": "hi gocaro upanissayagocaro ārakkhagocaro upanibandhagocaroti. Katamo upanissayagocaro?",
  "tika-vin02t0:165_2": "Dasakathāvatthuguṇasamannāgato kalyāṇamitto, yaṁ nissāya asutaṁ suṇāti, sutaṁ pariyodapeti,",
  "tika-vin02t0:165_3": "kaṅkhaṁ vitarati, diṭṭhiṁ ujuṁ karoti, cittaṁ pasādeti. Yassa vā pana anusikkhamāno",
  "tika-vin02t0:165_4": "saddhāya vaḍḍhati, sīlena sutena cāgena paññāya vaḍḍhati, ayaṁ upanissayagocaro.",
  "tika-vin02t0:165_5": "Katamo ārakkhagocaro? Idha bhikkhu antaragharaṁ paviṭṭho vīthiṁ paṭipanno okkhittacakkhu",
  "tika-vin02t0:165_6": "yugamattadassāvī saṁvuto gacchati, na hatthiṁ olokento, na assaṁ, na rathaṁ, na pattiṁ,",
  "tika-vin02t0:165_7": "na itthiṁ, na purisaṁ olokento, na uddhaṁ olokento, na adho olokento, na disāvidisaṁ",
  "tika-vin02t0:165_8": "vipekkhamāno gacchati, ayaṁ ārakkhagocaro. Katamo upanibandhagocaro? Cattāro satipaṭṭhānā,",
  "tika-vin02t0:165_9": "yattha cittaṁ upanibandhati. Vuttañhetaṁ bhagavatā ‘‘ko ca, bhikkhave, bhikkhuno",
  "tika-vin02t0:165_10": "gocaro sako pettiko visayo? Yadidaṁ cattāro satipaṭṭhānā’’ti (saṁ. ni. 5.372), ayaṁ",
  "tika-vin02t0:165_11": "upanibandhagocaro. Iti ayaṁ tividho gocaro idha ādi-saddena saṅgahitoti daṭṭhabbo.",
  "tika-vin02t0:166_0": "Appamattakesu vajjesūti asañcicca āpannasekhiyaakusalacittuppādādibhedesu vajjesu.",
  "tika-vin02t0:166_1": "Bhayato dassanasīloti paramāṇumattaṁ vajjaṁ aṭṭhasaṭṭhiyojanasatasahassubbedhasinerupabbatasadisaṁ",
  "tika-vin02t0:166_2": "katvā dassanasabhāvo, sabbalahukaṁ vā dubbhāsitamattaṁ pārājikasadisaṁ katvā dassanasabhāvo.",
  "tika-vin02t0:166_3": "Sammā ādāyāti sammadeva sakkaccaṁ sabbaso vā ādiyitvā.",
  "tika-vin02t0:167_0": "Vaṭṭadukkhanissaraṇatthikehi sotabbato sutaṁ, pariyattidhammo. Taṁ dhāretīti sutadharo,",
  "tika-vin02t0:167_1": "sutassa ādhārabhūto. Yassa hi ito gahitaṁ etto palāyati, chiddaghaṭe udakaṁ viya",
  "tika-vin02t0:167_2": "na tiṭṭhati, parisamajjhe ekaṁ suttaṁ vā jātakaṁ vā kathetuṁ vā vācetuṁ vā na sakkoti,",
  "tika-vin02t0:167_3": "ayaṁ na sutadharo nāma. Yassa pana uggahitaṁ buddhavacanaṁ uggahitakālasadisameva",
  "tika-vin02t0:167_4": "hoti, dasapi vīsatipi vassāni sajjhāyaṁ akarontassa na nassati, ayaṁ sutadharo nāma.",
  "tika-vin02t0:167_5": "Tenevāha ‘‘yadassa ta’’ntiādi. Ekapadampi ekakkharampi avinaṭṭhaṁ hutvā sanniciyatīti",
  "tika-vin02t0:167_6": "sannicayo, sutaṁ sannicayo etasminti sutasannicayoti āha ‘‘sutaṁ sannicitaṁ asminti",
  "tika-vin02t0:167_7": "sutasannicayo’’ti. Yassa hi sutaṁ hadayamañjusāyaṁ sannicitaṁ silāya lekhā viya suvaṇṇaghaṭe",
  "tika-vin02t0:167_8": "pakkhittā sīhavasā viya ca sādhu tiṭṭhati, ayaṁ sutasannicayo nāma. Tenāha ‘‘etena…pe…",
  "tika-vin02t0:167_9": "avināsaṁ dassetī’’ti.",
  "tika-vin02t0:168_0": "Dhātāti paguṇā vācuggatā. Ekassa hi uggahitabuddhavacanaṁ niccakālikaṁ na hoti, ‘‘asukasuttaṁ",
  "tika-vin02t0:168_1": "vā jātakaṁ vā kathehī’’ti vutte ‘‘sajjhāyitvā aññehi saṁsanditvā paripucchāvasena",
  "tika-vin02t0:168_2": "atthaṁ ogāhitvā jānissāmī’’ti vadati. Ekassa paguṇaṁ pabandhavicchedābhāvato gaṅgāsotasadisaṁ",
  "tika-vin02t0:168_3": "bhavaṅgasotasadisañca akittimaṁ sukhappavatti hoti, ‘‘asukasuttaṁ vā jātakaṁ vā kathehī’’ti",
  "tika-vin02t0:168_4": "vutte uddharitvā tameva katheti. Taṁ sandhāya vuttaṁ ‘‘dhātā’’ti. Vācāya paguṇā katāti",
  "tika-vin02t0:168_5": "suttadasakavaggadasakapaṇṇāsadasakavasena vācāya sajjhāyitā, dasa suttāni gatāni,",
  "tika-vin02t0:168_6": "dasa vaggāni gatānītiādinā sallakkhetvā vācāya sajjhāyitāti attho. Suttekadesassa",
  "tika-vin02t0:168_7": "hi suttamattassa ca vacasā paricayo idha nādhippeto, atha kho vaggādivaseneva. Manasā",
  "tika-vin02t0:168_8": "anupekkhitāti manasā anu anu pekkhitā, bhāgaso nijjhāyitā cintitāti attho. Āvajjantassāti",
  "tika-vin02t0:168_9": "vācāya sajjhāyituṁ buddhavacanaṁ manasā cintentassa. Suṭṭhu paṭividdhāti nijjaṭaṁ",
  "tika-vin02t0:168_10": "niggumbaṁ katvā suṭṭhu yāthāvato paṭividdhā.",
  "tika-vin02t0:169_0": "Dve mātikāti bhikkhumātikā bhikkhunīmātikā ca. Vācuggatāti purimasseva vevacanaṁ.",
  "tika-vin02t0:169_1": "Tisso anumodanāti saṅghabhatte dānānisaṁsapaṭisaṁyuttaanumodanā, vihārādimaṅgale",
  "tika-vin02t0:169_2": "maṅgalasuttādianumodanā, matakabhattādiavamaṅgale tirokuṭṭādianumodanāti imā tisso",
  "tika-vin02t0:169_3": "anumodanā . Kammākammavinicchayoti parivārāvasāne kammavagge vuttavinicchayo. ‘‘Vipassanāvasena",
  "tika-vin02t0:169_4": "uggaṇhantena catudhātuvavatthānamukhena uggahetabba’’nti tīsupi gaṇṭhipadesu vuttaṁ.",
  "tika-vin02t0:169_5": "Catūsu disāsu appaṭihatattā catasso disā etassāti catuddiso, catuddisoyeva cātuddiso,",
  "tika-vin02t0:169_6": "catasso vā disā arahati, catūsu vā disāsu sādhūti cātuddiso.",
  "tika-vin02t0:170_0": "Abhivinayeti sakale vinayapiṭake. Vinetunti sikkhāpetuṁ. ‘‘Dve vibhaṅgā paguṇā vācuggatā",
  "tika-vin02t0:170_1": "kātabbāti idaṁ paripucchāvasena uggahaṇampi sandhāya vutta’’nti vadanti. Ekassa pamuṭṭhaṁ,",
  "tika-vin02t0:170_2": "itarassa paguṇaṁ hotīti āha ‘‘tīhi janehi saddhiṁ parivattanakkhamā kātabbā’’ti.",
  "tika-vin02t0:170_3": "Abhidhammeti nāmarūpaparicchede. Heṭṭhimā vā tayo vaggāti mahāvaggato heṭṭhā sagāthakavaggo",
  "tika-vin02t0:170_4": "nidānavaggo khandhakavaggoti ime tayo vaggā. ‘‘Dhammapadampi saha vatthunā uggahetuṁ",
  "tika-vin02t0:170_5": "vaṭṭatī’’ti mahāpaccariyaṁ vuttattā jātakabhāṇakena sāṭṭhakathaṁ jātakaṁ uggahetvāpi",
  "tika-vin02t0:170_6": "dhammapadampi saha vatthunā uggahetabbameva.",
  "tika-vin02t0:171_0": "Kalyāṇā sundarā parimaṇḍalapadabyañjanā vācā assāti kalyāṇavāco. Tenāha ‘‘sithiladhanitādīnaṁ…pe…",
  "tika-vin02t0:171_1": "vācāya samannāgato’’ti. Tattha parimaṇḍalapadabyañjanāyāti ṭhānakaraṇasampattiyā",
  "tika-vin02t0:171_2": "sikkhāsampattiyā ca katthacipi anūnatāya parimaṇḍalapadāni byañjanāni akkharāni etissāti",
  "tika-vin02t0:171_3": "parimaṇḍalapadabyañjanā, padameva vā atthassa byañjanato padabyañjanaṁ, taṁ akkharapāripūriṁ",
  "tika-vin02t0:171_4": "katvā sithiladhanitādidasavidhaṁ byañjanabuddhiṁ aparihāpetvā vuttaṁ parimaṇḍalaṁ",
  "tika-vin02t0:171_5": "nāma hoti. Akkharapāripūriyā hi padabyañjanassa parimaṇḍalatā. Tena vuttaṁ ‘‘sithiladhanitādīnaṁyathāvidhānavacanenā’’ti,",
  "tika-vin02t0:171_6": "parimaṇḍalaṁ padabyañjanaṁ etissāti parimaṇḍalapadabyañjanā. Atha vā pajjati ñāyati",
  "tika-vin02t0:171_7": "attho etenāti padaṁ, nāmādi. Yathādhippetamatthaṁ byañjetīti byañjanaṁ, vākyaṁ. Tesaṁ",
  "tika-vin02t0:171_8": "paripuṇṇatāya parimaṇḍalapadabyañjanā.",
  "tika-vin02t0:172_0": "Apica yo bhikkhu parisati dhammaṁ desento suttaṁ vā jātakaṁ vā nikkhipitvā aññaṁ",
  "tika-vin02t0:172_1": "upārambhakaraṁ suttaṁ āharati, tassa upamaṁ katheti, tadatthaṁ otāreti, evaṁ idaṁ",
  "tika-vin02t0:172_2": "gahetvā ettha khipanto ekapasseneva pariharanto kālaṁ ñatvā vuṭṭhahati, nikkhittasuttaṁ",
  "tika-vin02t0:172_3": "pana nikkhittamattameva hoti, tassa kathā aparimaṇḍalā nāma hoti atthassa aparipuṇṇabhāvato.",
  "tika-vin02t0:172_4": "Yo pana suttaṁ vā jātakaṁ vā nikkhipitvā bahi ekapadampi agantvā yathānikkhittassa",
  "tika-vin02t0:172_5": "suttassa atthasaṁvaṇṇanāvaseneva suttantarampi ānento pāḷiyā anusandhiñca pubbāparañca",
  "tika-vin02t0:172_6": "apekkhanto ācariyehi dinnanaye ṭhatvā tulikāya paricchindanto viya taṁ taṁ atthaṁ",
  "tika-vin02t0:172_7": "suvavatthitaṁ katvā dassento gambhīramātikāya udakaṁ pesento viya gambhīramatthaṁ",
  "tika-vin02t0:172_8": "gamento vaggihārigatiyā pade padaṁ koṭṭento sindhavājānīyo viya ekaṁyeva padaṁ anekehi",
  "tika-vin02t0:172_9": "pariyāyehi punappunaṁ saṁvaṇṇanto gacchati, tassa kathā parimaṇḍalā nāma hoti dhammato",
  "tika-vin02t0:172_10": "atthato anusandhito pubbāparato ācariyuggahatoti sabbaso paripuṇṇabhāvato. Evarūpampi",
  "tika-vin02t0:172_11": "kathaṁ sandhāya ‘‘parimaṇḍalapadabyañjanāyā’’ti vuttaṁ.",
  "tika-vin02t0:173_0": "Guṇaparipuṇṇabhāvena pure bhavāti porī, tassa bhikkhuno tenetaṁ bhāsitabbaṁ atthassa",
  "tika-vin02t0:173_1": "guṇaparipuṇṇabhāvena pure puṇṇabhāve bhavāti attho. Pure vā bhavattā poriyā nāgarikitthiyā",
  "tika-vin02t0:173_2": "sukhumālattanena sadisāti porī, pure saṁvaḍḍhanārī viya sukumārāti attho. Purassa",
  "tika-vin02t0:173_3": "esātipi porī, purassa esāti nagaravāsīnaṁ kathāti attho. Nagaravāsino hi yuttakathā",
  "tika-vin02t0:173_4": "honti pitimattaṁ ‘‘pitā’’ti, bhātimattaṁ ‘‘bhātā’’ti vadanti. Evarūpī hi kathā bahuno",
  "tika-vin02t0:173_5": "janassa kantā hoti manāpā, tāya poriyā.",
  "tika-vin02t0:174_0": "Vissaṭṭhāyāti pittasemhādīhi apalibuddhāya sandiṭṭhavilambitādidosarahitāya. Atha",
  "tika-vin02t0:174_1": "vā nātisīghaṁ nātisaṇikaṁ nirantaraṁ ekarasañca katvā parisāya ajjhāsayānurūpaṁ dhammaṁ",
  "tika-vin02t0:174_2": "kathentassa vācā vissaṭṭhā nāma. Yo hi bhikkhu dhammaṁ kathento suttaṁ vā jātakaṁ",
  "tika-vin02t0:174_3": "vā ārabhitvā āraddhakālato paṭṭhāya turitaturito araṇiṁ manthento viya uṇhakhādanīyaṁ",
  "tika-vin02t0:174_4": "khādanto viya pāḷiyā anusandhipubbāparesu gahitaṁ gahitameva, aggahitaṁ aggahitameva",
  "tika-vin02t0:174_5": "katvā purāṇapaṇṇantaresu caramānaṁ godhaṁ uṭṭhāpento viya tattha tattha paharanto",
  "tika-vin02t0:174_6": "osāpetvā uṭṭhāya gacchati . Purāṇapaṇṇantaresu hi paripātiyamānā godhā kadāci dissati",
  "tika-vin02t0:174_7": "kadāci na dissati, evamekaccassa atthavaṇṇanā katthaci dissati katthaci na dissati.",
  "tika-vin02t0:174_8": "Yopi dhammaṁ kathento kālena sīghaṁ, kālena saṇikaṁ, kālena mandaṁ, kālena mahāsaddaṁ,",
  "tika-vin02t0:174_9": "kālena khuddakasaddaṁ karoti, yathā nijjhāmataṇhikapetassa mukhato niccharaṇakaaggi",
  "tika-vin02t0:174_10": "kālena jalati kālena nibbāyati, evaṁ petadhammakathiko nāma hoti, parisāya uṭṭhātukāmāya",
  "tika-vin02t0:174_11": "puna ārabhati. Yopi kathento tattha tattha vitthāyati, appaṭibhānatāya āpajjati,",
  "tika-vin02t0:174_12": "kenaci rogena nitthunanto viya kandanto viya katheti, imesaṁ sabbesampi kathā vissaṭṭhā",
  "tika-vin02t0:174_13": "nāma na hoti sukhena appavattabhāvato. Yo pana suttaṁ āharitvā ācariyehi dinnanaye",
  "tika-vin02t0:174_14": "ṭhito ācariyuggahaṁ amuñcanto yathā ca ācariyā taṁ taṁ suttaṁ saṁvaṇṇesuṁ, teneva",
  "tika-vin02t0:174_15": "nayena saṁvaṇṇento nātisīghaṁ nātisaṇikantiādinā vuttanayena kathāpabandhaṁ avicchinnaṁ",
  "tika-vin02t0:174_16": "katvā nadīsoto viya pavatteti, ākāsagaṅgāto bhassamānaudakaṁ viya nirantarakathaṁ",
  "tika-vin02t0:174_17": "pavatteti, tassa kathā vissaṭṭhā nāma hoti. Taṁ sandhāya vuttaṁ ‘‘vissaṭṭhāyā’’ti.",
  "tika-vin02t0:175_0": "Anelagaḷāyāti elagaḷavirahitāya. Kassaci hi kathentassa elaṁ gaḷati, lālā paggharati,",
  "tika-vin02t0:175_1": "kheḷaphusitāni vā nikkhamanti, tassa vācā elagaḷā nāma hoti, tabbiparītāyāti attho.",
  "tika-vin02t0:175_2": "Atthassa viññāpaniyāti ādimajjhapariyosānaṁ pākaṭaṁ katvā bhāsitatthassa viññāpanasamatthatāya",
  "tika-vin02t0:175_3": "atthañāpane sādhanāya.",
  "tika-vin02t0:176_0": "Vācāva karaṇanti vākkaraṇaṁ, udāhāraghoso. Kalyāṇaṁ madhuraṁ vākkaraṇaṁ assāti kalyāṇavākkaraṇo.",
  "tika-vin02t0:176_1": "Tenevāha ‘‘madhurassaro’’ti. Hīḷetīti avajānāti. Mātugāmoti sambandho. Manaṁ apāyati",
  "tika-vin02t0:176_2": "vaḍḍhetīti manāpo. Tenāha ‘‘manavaḍḍhanako’’ti. Vaṭṭabhayena tajjetvāti yobbanamadādimattā",
  "tika-vin02t0:176_3": "bhikkhuniyo saṁsārabhayena tāsetvā. Gihikāleti attano gihikāle. Bhikkhuniyā methunena",
  "tika-vin02t0:176_4": "bhikkhunīdūsako hotīti bhikkhuniyā kāyasaṁsaggameva vadati. Sikkhamānāsāmaṇerīsu",
  "tika-vin02t0:176_5": "pana methunenapi bhikkhunīdūsako na hotīti āha ‘‘sikkhamānāsāmaṇerīsu methunadhamma’’nti.",
  "tika-vin02t0:176_6": "‘‘Kāsāyavatthavasanāyā’’ti vacanato dussīlāsu bhikkhunīsikkhamānāsāmaṇerīsu garudhammaṁ",
  "tika-vin02t0:176_7": "ajjhāpannapubbo paṭikkhittoyevāti daṭṭhabbaṁ. Tassā bhikkhuniyā abhāvepi yā yā tassā",
  "tika-vin02t0:176_8": "vacanaṁ assosuṁ, tā tā tatheva maññantīti āha ‘‘mātugāmo hī’’tiādi.",
  "tika-vin02t0:177_0": "Idāni aṭṭha aṅgāni samodhānetvā dassetuṁ ‘‘ettha cā’’tiādi āraddhaṁ. Imehi pana aṭṭhahaṅgehi",
  "tika-vin02t0:177_1": "asamannāgataṁ ñatticatutthena kammena sammannento dukkaṭaṁ āpajjati, bhikkhu pana sammatoyeva hoti.",
  "tika-vin02t0:178_0": "148.Garukehīti garukātabbehi. Ekatoupasampannāyāti upayogatthe bhummavacanaṁ. ‘‘Ovadatī’’ti",
  "tika-vin02t0:178_1": "vā imassa ‘‘vadatī’’ti atthe sati sampadānavacanampi yujjati. Bhikkhūnaṁ santike",
  "tika-vin02t0:178_2": "upasampannā nāma parivattaliṅgā vā pañcasatasākiyāniyo vā.",
  "tika-vin02t0:179_0": "149.Āsanaṁ paññapetvāti ettha ‘‘sace bhūmi manāpā hoti, āsanaṁ apaññāpetumpi vaṭṭatī’’ti",
  "tika-vin02t0:179_1": "tīsupi gaṇṭhipadesu vuttaṁ. Mātugāmaggahaṇena bhikkhunīpi saṅgahitāti āha ‘‘dhammadesanāpattimocanattha’’nti.",
  "tika-vin02t0:179_2": "Sammatassa bhikkhuno santikaṁ pāṭipade ovādatthāya sabbāhi bhikkhunīhi āgantabbato",
  "tika-vin02t0:179_3": "‘‘samaggāttha bhaginiyo’’ti iminā sabbāsaṁ āgamanaṁ pucchatīti āha ‘‘sabbā āgatātthā’’ti.",
  "tika-vin02t0:179_4": "Gilānāsu anāgatāsupi gilānānaṁ anāgamanassa anuññātattā āgantuṁ samatthāhi ca sabbāhi",
  "tika-vin02t0:179_5": "āgatattā ‘‘samaggāmhayyā’’ti vattuṁ vaṭṭati. Antogāme vātiādīsu yattha pañca aṅgāni",
  "tika-vin02t0:179_6": "bhūmiyaṁ patiṭṭhāpetvā vandituṁ na sakkā hoti, tattha ṭhitāya eva kāyaṁ purato nāmetvā",
  "tika-vin02t0:179_7": "‘‘vandāmi ayyā’’ti añjaliṁ paggayha gantumpi vaṭṭati. Antaragharanti katthaci nagaradvārassa",
  "tika-vin02t0:179_8": "bahiindakhīlato paṭṭhāya antogāmo vuccati, katthaci gharummārato paṭṭhāya antogehaṁ.",
  "tika-vin02t0:179_9": "Idha pana ‘‘antogāme vā’’ti visuṁ vuttattā ‘‘antaraghare vā’’ti antogehaṁ sandhāya",
  "tika-vin02t0:179_10": "vuttanti daṭṭhabbaṁ. Yattha katthacīti antogāmādīsu yattha katthaci.",
  "tika-vin02t0:180_0": "Vaṭṭatīti ‘‘vasatha ayye, mayaṁ bhikkhū ānessāmā’’ti vuttavacanaṁ saddahantīhi vasituṁ",
  "tika-vin02t0:180_1": "vaṭṭati. Na nimantitā hutvā gantukāmāti manussehi nimantitā hutvā gantukāmā na hontīti",
  "tika-vin02t0:180_2": "attho, tattheva vassaṁ upagantukāmā hontīti adhippāyo. Yatoti bhikkhunupassayato.",
  "tika-vin02t0:180_3": "Yācitvāti ‘‘tumhehi ānītaovādeneva mayampi vasissāmā’’ti yācitvā. Tatthāti tasmiṁ",
  "tika-vin02t0:180_4": "bhikkhunupassaye. Āgatānaṁ santike ovādena vasitabbanti pacchimikāya vassaṁ vasitabbaṁ.",
  "tika-vin02t0:180_5": "Abhikkhukāvāse vasantiyā āpattīti codanāmukhena sāmaññato āpattippasaṅgaṁ vadati,",
  "tika-vin02t0:180_6": "na pana tassā āpatti. Vassacchedaṁ katvā gacchantiyāpi āpattīti vassānupagamamūlaṁ",
  "tika-vin02t0:180_7": "āpattiṁ vadati. Itarāya āpattiyā anāpattikāraṇasabbhāvato ‘‘sā rakkhitabbā’’ti vuttaṁ,",
  "tika-vin02t0:180_8": "sā vassānupagamamūlā āpatti rakkhitabbāti attho, abhikkhukepi āvāse īdisāsu āpadāsu",
  "tika-vin02t0:180_9": "vassaṁ upagantabbanti adhippāyo. Tenāha ‘‘āpadāsu hi…pe… anāpatti vuttā’’ti. Itarāya",
  "tika-vin02t0:180_10": "pana āpattiyā anāpatti, kāraṇe asati pacchimikāyapi vassaṁ na upagantabbaṁ. Santesu",
  "tika-vin02t0:180_11": "hi bhikkhūsu vassaṁ anupagacchantiyā āpatti. Tattha gantvā pavāretabbanti ettha apavārentīnaṁ",
  "tika-vin02t0:180_12": "āpattisambhavato. Sace dūrepi bhikkhūnaṁ vasanaṭṭhānaṁ hoti, sakkā ca hoti navamiyaṁ",
  "tika-vin02t0:180_13": "gantvā pavāretuṁ, tattha gantvā pavāretabbaṁ. Sace pana navamiyaṁ nikkhamitvā sampāpuṇituṁ",
  "tika-vin02t0:180_14": "na sakkā hoti, agacchantīnaṁ anāpatti.",
  "tika-vin02t0:181_0": "Uposathassa pucchanaṁ uposathapucchā, sāyeva ka-ppaccayaṁ rassattañca katvā uposathapucchakanti",
  "tika-vin02t0:181_1": "vuttāti āha ‘‘uposathapucchana’’nti. Uposatho pucchitabboti ‘‘kadā, ayya, uposatho’’ti",
  "tika-vin02t0:181_2": "pucchitabbo. Bhikkhunāpi ‘‘sve, bhagini, uposatho’’ti vattabbaṁ. Bhikkhū kadāci kenaci",
  "tika-vin02t0:181_3": "kāraṇena pannarasikaṁ vā cātuddasīuposathaṁ, cātuddasikaṁ vā pannarasīuposathaṁ karonti,",
  "tika-vin02t0:181_4": "yasmiñca divase bhikkhūhi uposatho kato, tasmiṁyeva bhikkhunīhipi uposatho kātabboti",
  "tika-vin02t0:181_5": "adhippāyena ‘‘pakkhassa terasiyaṁyeva gantvā’’tiādi vuttaṁ. Evaṁ pucchitena bhikkhunā",
  "tika-vin02t0:181_6": "sace cātuddasiyaṁ uposathaṁ karonti, ‘‘cātuddasiko bhaginī’’ti vattabbaṁ. Sace pana",
  "tika-vin02t0:181_7": "pannarasiyaṁ karonti, ‘‘pannarasiko bhaginī’’ti ācikkhitabbaṁ. Ovādatthāyāti ovādayācanatthāya.",
  "tika-vin02t0:181_8": "Pāṭipadadivasato pana paṭṭhāya dhammasavanatthāya gantabbanti pāṭipadadivase ovādaggahaṇatthāya",
  "tika-vin02t0:181_9": "dutiyadivasato paṭṭhāya antarantarā dhammasavanatthāya gantabbaṁ. Ovādaggahaṇampi",
  "tika-vin02t0:181_10": "hi ‘‘dhammasavanamevā’’ti abhedena vuttaṁ. Nirantaraṁ vihāraṁ upasaṅkamiṁsūti yebhuyyena",
  "tika-vin02t0:181_11": "upasaṅkamanaṁ sandhāya vuttaṁ. Vuttañhetantiādinā yathānusiṭṭhaṁ paṭipajjissāmāti",
  "tika-vin02t0:181_12": "sabbāsaṁyeva bhikkhunīnaṁ upasaṅkamanadīpanatthaṁ pāḷi nidassitā. Ovādaṁ gacchatīti",
  "tika-vin02t0:181_13": "ovādaṁ yācituṁ gacchati. Dve tissoti dvīhi tīhi. Karaṇatthe cetaṁ paccattavacanaṁ.",
  "tika-vin02t0:182_0": "Pāsādikenāti pasādajanakena niddosena kāyakammādinā. Sampādetūti tividhaṁ sikkhaṁ",
  "tika-vin02t0:182_1": "sampādetu. Sace pātimokkhuddesakaṁyeva disvā tāhi bhikkhunīhi ovādo yācito bhaveyya,",
  "tika-vin02t0:182_2": "tena kiṁ kātabbanti? Uposathagge sannipatite bhikkhusaṅghe pubbakiccavasena ‘‘atthi",
  "tika-vin02t0:182_3": "kāci bhikkhuniyo ovādaṁ yācamānā’’ti pucchiyamāne ‘‘evaṁ vadehī’’ti ovādapaṭiggāhakena",
  "tika-vin02t0:182_4": "vattabbavacanaṁ aññena bhikkhunā kathāpetvā pātimokkhuddesakena vattabbavacanaṁ attanā",
  "tika-vin02t0:182_5": "vatvā puna sayameva gantvā bhikkhunīnaṁ ārocetabbaṁ, aññena vā bhikkhunā tasmiṁ divase",
  "tika-vin02t0:182_6": "pātimokkhaṁ uddisāpetabbaṁ. Etaṁ vuttanti ‘‘tāhī’’ti etaṁ bahuvacanaṁ vuttaṁ.",
  "tika-vin02t0:183_0": "Ekā bhikkhunī vāti idaṁ bahūhi bhikkhunupassayehi ekāya eva bhikkhuniyā sāsanapaṭiggahaṇaṁ",
  "tika-vin02t0:183_1": "sandhāya vuttaṁ, na pana dutiyikāya abhāvaṁ sandhāya. Bahūhi bhikkhunupassayehīti",
  "tika-vin02t0:183_2": "antarāmagge vā tasmiṁyeva vā gāme bahūhi bhikkhunupassayehi. ‘‘Bhikkhunisaṅgho ca",
  "tika-vin02t0:183_3": "ayya bhikkhuniyo ca bhikkhunī cā’’ti iminā nānāupassayehi sāsanaṁ gahetvā āgatabhikkhuniyā",
  "tika-vin02t0:183_4": "vattabbavacanaṁ dasseti. Idañca ekena pakārena mukhamattanidassanatthaṁ vuttaṁ, tasmiṁ",
  "tika-vin02t0:183_5": "tasmiṁ pana bhikkhunupassaye bhikkhunīnaṁ pamāṇaṁ sallakkhetvā tadanurūpena nayena",
  "tika-vin02t0:183_6": "vattabbaṁ. Bhikkhusaṅghassa ayyānaṁ ayyassāti idaṁ saṅkhipitvā vuttaṁ.",
  "tika-vin02t0:184_0": "Pātimokkhuddesakenapīti idaṁ saṅghuposathavaseneva dassitaṁ. Yattha pana tiṇṇaṁ dvinnaṁ",
  "tika-vin02t0:184_1": "vā vasanaṭṭhāne pātimokkhuddeso natthi, tatthāpi ñattiṭhapanakena itarena vā bhikkhunā",
  "tika-vin02t0:184_2": "imināva nayena vattabbaṁ. Ekapuggalenapi uposathadivase ovādayācanaṁ sampaṭicchitvā",
  "tika-vin02t0:184_3": "pāṭipade āgatānaṁ bhikkhunīnaṁ ‘‘natthi kocī’’tiādi vattabbameva. Sace sayameva,",
  "tika-vin02t0:184_4": "‘‘sammato aha’’nti vattabbaṁ. Imaṁ vidhiṁ ajānanto idha bāloti adhippeto.",
  "tika-vin02t0:185_0": "150.Adhammakamme adhammakammasaññī vaggaṁ bhikkhunisaṅghaṁ vaggasaññī ovadati, āpatti",
  "tika-vin02t0:185_1": "pācittiyassātiādīsu vijjamānesupi vaggādibhāvanimittesu dukkaṭesu adhammakammamūlakaṁ",
  "tika-vin02t0:185_2": "pācittiyameva pāḷiyaṁ sabbattha vuttanti āha ‘‘adhammakamme dvinnaṁ navakānaṁ vasena",
  "tika-vin02t0:185_3": "aṭṭhārasa pācittiyānī’’ti. Sesamettha uttānameva. Asammatatā, bhikkhuniyā paripuṇṇūpasampannatā,",
  "tika-vin02t0:185_4": "ovādavasena aṭṭhagarudhammabhaṇananti imāni panettha tīṇi aṅgāni.",
  "tika-vin02t0:186": "Ovādasikkhāpadavaṇṇanā niṭṭhitā.",
  "tika-vin02t0:187": "2. Atthaṅgatasikkhāpadavaṇṇanā",
  "tika-vin02t0:188_0": "153. Dutiye kusalānaṁ dhammānaṁ sātaccakiriyāyāti pubbabhāgappaṭipattivasena vuttaṁ.",
  "tika-vin02t0:188_1": "Munātīti jānāti. Tena ñāṇenāti tena arahattaphalapaññāsaṅkhātena ñāṇena. Pathesūti",
  "tika-vin02t0:188_2": "upāyamaggesu. Arahato pariniṭṭhitasikkhattā āha ‘‘idañca…pe… vutta’’nti. Atha vā",
  "tika-vin02t0:188_3": "‘‘appamajjato sikkhato’’ti imesaṁ padānaṁ hetuatthatā daṭṭhabbā, tasmā appamajjanahetu",
  "tika-vin02t0:188_4": "sikkhanahetu ca adhicetasoti attho. Sokāti cittasantāpā. Ettha ca adhicetasoti iminā",
  "tika-vin02t0:188_5": "adhicittasikkhā, appamajjatoti iminā adhisīlasikkhā, munino monapathesu sikkhatoti",
  "tika-vin02t0:188_6": "etehi adhipaññāsikkhā, muninoti vā etena adhipaññāsikkhā, monapathesu sikkhatoti",
  "tika-vin02t0:188_7": "etena tāsaṁ lokuttarasikkhānaṁ pubbabhāgappaṭipadā, sokā na bhavantītiādīhi sikkhāpāripūriyā",
  "tika-vin02t0:188_8": "ānisaṁsā pakāsitāti veditabbaṁ.",
  "tika-vin02t0:189_0": "Kokanudanti padumavisesanaṁ yathā ‘‘kokāsaya’’nti, taṁ kira bahupattaṁ vaṇṇasampannaṁ",
  "tika-vin02t0:189_1": "ativiya sugandhañca hoti. ‘‘Kokanudaṁ nāma setapaduma’’ntipi vadanti. Pātoti pageva.",
  "tika-vin02t0:189_2": "Ayañhettha attho – yathā kokanudasaṅkhātaṁ padumaṁ pāto sūriyuggamanavelāyaṁ phullaṁ",
  "tika-vin02t0:189_3": "vikasitaṁ avītagandhaṁ siyā virocamānaṁ, evaṁ sarīragandhena guṇagandhena ca sugandhaṁ",
  "tika-vin02t0:189_4": "saradakāle antalikkhe ādiccamiva attano tejasā tapantaṁ aṅgehi niccharaṇajutitāya",
  "tika-vin02t0:189_5": "aṅgīrasaṁ sammāsambuddhaṁ passāti.",
  "tika-vin02t0:190_0": "Abhabboti paṭipattisāramidaṁ sāsanaṁ, paṭipatti ca pariyattimūlikā, tvañca pariyattiṁ",
  "tika-vin02t0:190_1": "uggahetuṁ asamattho, tasmā abhabboti adhippāyo. Suddhaṁ pilotikakhaṇḍanti iddhiyā",
  "tika-vin02t0:190_2": "abhisaṅkhataṁ parisuddhaṁ coḷakhaṇḍaṁ. Tadā kira bhagavā ‘‘na sajjhāyaṁ kātuṁ asakkonto",
  "tika-vin02t0:190_3": "mama sāsane abhabbo nāma hoti, mā soci bhikkhū’’ti taṁ bāhāyaṁ gahetvā vihāraṁ pavisitvā",
  "tika-vin02t0:190_4": "iddhiyā pilotikakhaṇḍaṁ abhinimminitvā ‘‘handa, bhikkhu, imaṁ parimajjanto ‘rajoharaṇaṁ",
  "tika-vin02t0:190_5": "rajoharaṇa’nti punappunaṁ sajjhāyaṁ karohī’’ti vatvā adāsi tattha pubbekatādhikārattā.",
  "tika-vin02t0:191_0": "So kira pubbe rājā hutvā nagaraṁ padakkhiṇaṁ karonto nalāṭato sede muccante parisuddhena",
  "tika-vin02t0:191_1": "sāṭakena nalāṭaṁ puñchi, sāṭako kiliṭṭho ahosi . So ‘‘imaṁ sarīraṁ nissāya evarūpo",
  "tika-vin02t0:191_2": "parisuddhasāṭako pakatiṁ jahitvā kiliṭṭho jāto, aniccā vata saṅkhārā’’ti aniccasaññaṁ",
  "tika-vin02t0:191_3": "paṭilabhati, tena kāraṇenassa rajoharaṇameva paccayo jāto. Rajaṁ haratīti rajoharaṇaṁ.",
  "tika-vin02t0:191_4": "Saṁvegaṁ paṭilabhitvāti asubhasaññaṁ aniccasaññañca upaṭṭhapento saṁvegaṁ paṭilabhitvā.",
  "tika-vin02t0:191_5": "So hi yoniso ummajjanto ‘‘parisuddhaṁ vatthaṁ, natthettha doso, attabhāvassa panāyaṁ",
  "tika-vin02t0:191_6": "doso’’ti asubhasaññaṁ aniccasaññañca paṭilabhitvā nāmarūpapariggahādinā pañcasu khandhesu",
  "tika-vin02t0:191_7": "ñāṇaṁ otāretvā kalāpasammasanādikkamena vipassanaṁ vaḍḍhetvā udayabbayañāṇādipaapāṭiyā",
  "tika-vin02t0:191_8": "vipassanaṁ anulomagotrabhusamīpaṁ pāpesi. Taṁ sandhāya vuttaṁ ‘‘vipassanaṁ ārabhī’’ti.",
  "tika-vin02t0:191_9": "Obhāsagāthaṁ abhāsīti obhāsavissajjanapubbakabhāsitagāthā obhāsagāthā, taṁ abhāsīti attho.",
  "tika-vin02t0:192_0": "Ettha ca ‘‘adhicetasoti imaṁ obhāsagāthaṁ abhāsī’’ti idheva vuttaṁ. Visuddhimagge",
  "tika-vin02t0:192_1": "(visuddhi. 2.386) pana dhammapadaṭṭhakathāyaṁ (dha. pa. aṭṭha. 1.cūḷapanthakattheravatthu)",
  "tika-vin02t0:192_2": "theragāthāsaṁvaṇṇanāyañca (theragā. aṭṭha. 2.566) –",
  "tika-vin02t0:193": "‘‘Rāgo rajo na ca pana reṇu vuccati;",
  "tika-vin02t0:194": "Rāgassetaṁ adhivacanaṁ rajoti;",
  "tika-vin02t0:195": "Etaṁ rajaṁ vippajahitvā paṇḍitā;",
  "tika-vin02t0:196": "Viharanti te vigatarajassa sāsane.",
  "tika-vin02t0:197": "‘‘Doso…pe… sāsane.",
  "tika-vin02t0:198": "‘‘Moho rajo na ca pana reṇu vuccati;",
  "tika-vin02t0:199": "Mohassetaṁ adhivacanaṁ rajoti;",
  "tika-vin02t0:200": "Etaṁ rajaṁ vippajahitvā paṇḍitā;",
  "tika-vin02t0:201": "Viharanti te vigatarajassa sāsaneti. –",
  "tika-vin02t0:202_0": "Imā tisso obhāsagāthā abhāsī’’ti vuttaṁ. Adhicetasoti ca ayaṁ cūḷapanthakattherassa",
  "tika-vin02t0:202_1": "udānagāthāti imissāyeva pāḷiyā āgataṁ. Theragāthāyaṁ pana cūḷapanthakattherassa udānagāthāsu",
  "tika-vin02t0:202_2": "ayaṁ anāruḷhā, ‘‘ekudāniyattherassa pana ayaṁ udānagāthā’’ti (theragā. aṭṭha. 1.ekudāniyattheragāthāvaṇṇanā)",
  "tika-vin02t0:202_3": "tattha vuttaṁ. Evaṁ santepi imissā pāḷiyā aṭṭhakathāya ca evamāgatattā cūḷapanthakattherassapi",
  "tika-vin02t0:202_4": "ayaṁ udānagāthā obhāsagāthāvasena ca bhagavatā bhāsitāti gahetabbaṁ. Arahattaṁ pāpuṇīti",
  "tika-vin02t0:202_5": "abhiññāpaṭisambhidāparivāraṁ arahattaṁ pāpuṇi. Abhabbo tvantiādivacanato anukampāvasena",
  "tika-vin02t0:202_6": "saddhivihārikādiṁ saṅghikavihārā nikkaḍḍhāpentassa anāpatti viya dissati. Abhabbo",
  "tika-vin02t0:202_7": "hi thero sañcicca taṁ kātuṁ, nikkaḍḍhanasikkhāpade vā apaññatte therena evaṁ katanti gahetabbaṁ.",
  "tika-vin02t0:203_0": "156.Ovadantassa pācittiyanti atthaṅgate sūriye garudhammehi vā aññena vā dhammeneva",
  "tika-vin02t0:203_1": "ovadantassa sammatassapi pācittiyaṁ. Sesamettha uttānameva. Atthaṅgatasūriyatā, paripuṇṇūpasampannatā,",
  "tika-vin02t0:203_2": "ovadananti imāni panettha tīṇi aṅgāni.",
  "tika-vin02t0:204": "Atthaṅgatasikkhāpadavaṇṇanā niṭṭhitā.",
  "tika-vin02t0:205": "3. Bhikkhunupassayasikkhāpadavaṇṇanā",
  "tika-vin02t0:206": "162. Tatiyaṁ uttānatthameva. Upassayūpagamanaṁ, paripuṇṇūpasampannatā, samayābhāvo, garudhammehi ovadananti imāni panettha cattāri aṅgāni.",
  "tika-vin02t0:207": "Bhikkhunupassayasikkhāpadavaṇṇanā niṭṭhitā.",
  "tika-vin02t0:208": "4. Āmisasikkhāpadavaṇṇanā",
  "tika-vin02t0:209_0": "164. Catutthe ‘‘upasampannaṁ…pe… bhikkhunovādaka’’nti imesaṁ ‘‘maṅkukattukāmo’’ti",
  "tika-vin02t0:209_1": "iminā sambandho. ‘‘Avaṇṇaṁ kattukāmo ayasaṁ kattukāmo’’ti imesaṁ pana vasena ‘‘upasampanna’’ntiādīsu",
  "tika-vin02t0:209_2": "‘‘upasampannassā’’ti vibhattivipariṇāmo kātabboti imamatthaṁ sandhāya ‘‘ujjhāpanake",
  "tika-vin02t0:209_3": "vuttanayenevattho veditabbo’’ti vuttaṁ. ‘‘Cīvarahetu ovadatī’’tiādinā bhaṇantassa",
  "tika-vin02t0:209_4": "ekekasmiṁ vacane niṭṭhite pācittiyaṁ veditabbaṁ. ‘‘Upasampannaṁ saṅghena asammata’’nti",
  "tika-vin02t0:209_5": "pāḷivacanato ‘‘sammatena vā saṅghena vā bhāraṁ katvā ṭhapito’’ti aṭṭhakathāvacanato",
  "tika-vin02t0:209_6": "ca aṭṭhahi aṅgehi samannāgato sammatena vā vippavasitukāmena ‘‘yāvāhaṁ āgamissāmi,",
  "tika-vin02t0:209_7": "tāva te bhāro hotū’’ti yācitvā ṭhapito tassābhāvato saṅghena vā tatheva bhāraṁ katvā",
  "tika-vin02t0:209_8": "ṭhapito aṭṭhahi garudhammehi aññena vā dhammena ovadituṁ labhatīti veditabbaṁ. Tasmā",
  "tika-vin02t0:209_9": "‘‘yo pana, bhikkhu, asammato bhikkhuniyo ovadeyya, pācittiya’’nti idaṁ pageva bhāraṁ",
  "tika-vin02t0:209_10": "katvā aṭṭhapitaṁ sandhāya vuttanti gahetabbaṁ.",
  "tika-vin02t0:210_0": "168.Anāpatti pakatiyā cīvarahetu…pe… ovadantaṁ bhaṇatīti ettha āmisahetu ovadantaṁ",
  "tika-vin02t0:210_1": "‘‘āmisahetu ovadatī’’ti saññāya evaṁ bhaṇantassa anāpatti, ‘‘na āmisahetu ovadatī’’ti",
  "tika-vin02t0:210_2": "saññino pana dukkaṭaṁ, na āmisahetu ovadantaṁ pana ‘‘āmisahetu ovadatī’’ti saññāya",
  "tika-vin02t0:210_3": "bhaṇantassapi anāpatti sacittakattā sikkhāpadassa. Sesamettha uttānameva. Upasampannatā,",
  "tika-vin02t0:210_4": "dhammena laddhasammutitā, anāmisantaratā, avaṇṇakāmatāya evaṁ bhaṇananti imāni panettha cattāri aṅgāni.",
  "tika-vin02t0:211": "Āmisasikkhāpadavaṇṇanā niṭṭhitā.",
  "tika-vin02t0:212": "169. Pañcamaṁ uttānatthameva.",
  "tika-vin02t0:213": "6. Cīvarasibbāpanasikkhāpadavaṇṇanā",
  "tika-vin02t0:214_0": "175. Chaṭṭhe sace sā bhikkhunī taṁ cīvaraṁ āditova pārupeyya, aññā bhikkhuniyo disvā",
  "tika-vin02t0:214_1": "ujjhāpeyyuṁ, tato mahājano passituṁ na labhatīti maññamāno ‘‘yathāsaṁhaṭaṁ haritvā",
  "tika-vin02t0:214_2": "nikkhipitvā’’tiādimāha.",
  "tika-vin02t0:215_0": "176.Nīharatīti sakiṁ nīharati. Yepi tesaṁ nissitakāti sambandho. Kathinavattanti",
  "tika-vin02t0:215_1": "‘‘sabrahmacārīnaṁ kātuṁ vaṭṭatī’’ti itikattabbatāvasena sūcikammakaraṇaṁ. Ācariyupajjhāyānaṁ",
  "tika-vin02t0:215_2": "dukkaṭanti akappiyasamādānavasena dukkaṭaṁ. Vañcetvāti ‘‘tava ñātikāyā’’ti avatvā",
  "tika-vin02t0:215_3": "‘‘ekissā bhikkhuniyā’’ti ettakameva vatvā. ‘‘Ekissā bhikkhuniyā’’ti sutvā te aññātikasaññino",
  "tika-vin02t0:215_4": "bhaveyyunti āha ‘‘akappiye niyojitattā’’ti . ‘‘Idaṁ te mātu cīvara’’ntiādīni avatvāpi",
  "tika-vin02t0:215_5": "‘‘idaṁ cīvaraṁ sibbehī’’ti suddhacittena sibbāpentassapi anāpatti.",
  "tika-vin02t0:216_0": "179.Upāhanatthavikādinti ādi-saddena yaṁ cīvaraṁ nivāsetuṁ vā pārupituṁ vā na sakkā",
  "tika-vin02t0:216_1": "hoti, tampi saṅgaṇhāti. Sesamettha uttānameva. Aññātikāya bhikkhuniyā santakatā,",
  "tika-vin02t0:216_2": "nivāsanapārupanūpagatā, vuttanayena sibbanaṁ vā sibbāpanaṁ vāti imāni panettha tīṇi aṅgāni.",
  "tika-vin02t0:217": "Cīvarasibbāpanasikkhāpadavaṇṇanā niṭṭhitā.",
  "tika-vin02t0:218": "7. Saṁvidahanasikkhāpadavaṇṇanā",
  "tika-vin02t0:219_0": "181. Sattame ‘‘pacchā gacchantīnaṁ corā acchindiṁsū’’ti ettha ‘‘pattacīvara’’nti",
  "tika-vin02t0:219_1": "pāṭhasesoti āha ‘‘pacchā gacchantīnaṁ pattacīvara’’nti. Tā bhikkhuniyoti pacchā gacchantiyo",
  "tika-vin02t0:219_2": "bhikkhuniyo. ‘‘Pacchā gacchantīna’’nti ca vibhattivipariṇāmenettha sambandho veditabbo.",
  "tika-vin02t0:219_3": "Pāḷiyaṁ ‘‘gacchāma bhagini, gacchāma ayyā’’ti bhikkhupubbakaṁ saṁvidhānaṁ vuttaṁ,",
  "tika-vin02t0:219_4": "‘‘gacchāma ayya, gacchāma bhaginī’’ti bhikkhunīpubbakaṁ. Ekaddhānamagganti ekaṁ addhānasaṅkhātaṁ",
  "tika-vin02t0:219_5": "maggaṁ, ekato vā addhānamaggaṁ. Hiyyoti suve. Pareti tatiyadivase.",
  "tika-vin02t0:220_0": "182-183.Dvidhā vuttappakāroti pādagamanavasena pakkhagamanavasena vāti dvidhā vuttappabhedo",
  "tika-vin02t0:220_1": ". Catunnaṁ maggānaṁ sambandhaṭṭhānaṁ catukkaṁ, tiṇṇaṁ maggānaṁ sambandhaṭṭhānaṁ siṅghāṭakaṁ.",
  "tika-vin02t0:220_2": "‘‘Gāmantare gāmantare’’ti ettha añño gāmo gāmantaranti āha ‘‘nikkhamane anāpatti…pe…",
  "tika-vin02t0:220_3": "bhikkhuno pācittiya’’nti. ‘‘Saṁvidhāyā’’ti pāḷiyaṁ avisesena vuttattā ‘‘neva pāḷiyā",
  "tika-vin02t0:220_4": "sametī’’ti vuttaṁ, ‘‘etthantare saṁvidahitepi bhikkhuno dukkaṭa’’nti vuttattā ‘‘na",
  "tika-vin02t0:220_5": "sesaaṭṭhakathāya sametī’’ti vuttaṁ. Addhayojanaṁ atikkamantassāti asati gāme addhayojanaṁ",
  "tika-vin02t0:220_6": "atikkamantassa. Yattha hi addhayojanabbhantare añño gāmo na hoti, taṁ idha agāmakaṁ",
  "tika-vin02t0:220_7": "araññanti adhippetaṁ, addhayojanabbhantare pana gāme sati gāmantaragaṇanāya eva āpatti.",
  "tika-vin02t0:221_0": "185.Raṭṭhabhedeti raṭṭhavilope. Cakkasamāruḷhāti iriyāpathacakkaṁ sakaṭacakkaṁ vā",
  "tika-vin02t0:221_1": "samāruḷhā. Sesaṁ uttānameva. Dvinnampi saṁvidahitvā maggappaṭipatti , avisaṅketaṁ,",
  "tika-vin02t0:221_2": "samayābhāvo, anāpadā, gāmantarokkamanaṁ vā addhayojanātikkamo vāti imāni panettha",
  "tika-vin02t0:221_3": "pañca aṅgāni. Ekatoupasampannādīhi saddhiṁ gacchantassa pana mātugāmasikkhāpadena āpatti.",
  "tika-vin02t0:222": "Saṁvidahanasikkhāpadavaṇṇanā niṭṭhitā.",
  "tika-vin02t0:223": "8. Nāvābhiruhanasikkhāpadavaṇṇanā",
  "tika-vin02t0:224_0": "188. Aṭṭhame lokassādamittasanthavavasena kīḷāpurekkhārā saṁvidahitvāti ayaṁ viseso",
  "tika-vin02t0:224_1": "‘‘evamime…pe… bhikkhunīhi saddhiṁ nāvāya kīḷantī’’ti iminā ‘‘uddhaṁgāminiṁ vā adhogāminiṁ",
  "tika-vin02t0:224_2": "vā’’ti iminā ca siddho.",
  "tika-vin02t0:225_0": "189. Nadiyā kuto gāmantaranti āha ‘‘yassā nadiyā’’tiādi. ‘‘Tassā sagāmakatīrapassena…pe…",
  "tika-vin02t0:225_1": "addhayojanagaṇanāyāti ekekapasseneva gamanaṁ sandhāya vuttattā tādisikāya nadiyā",
  "tika-vin02t0:225_2": "majjhena gacchantassa gāmantaragaṇanāya addhayojanagaṇanāya ca āpattī’’ti vadanti.",
  "tika-vin02t0:225_3": "Sabbaaṭṭhakathāsūtiādinā attanā vuttamevatthaṁ samattheti. ‘‘Kīḷāpurekkhāratāya bhikkhuniyā",
  "tika-vin02t0:225_4": "saddhiṁ saṁvidhāya nāvaṁ abhiruhantassa nadiyaṁyeva pācittiyassa vuttattā vāpisamuddādīsu",
  "tika-vin02t0:225_5": "kīḷāpurekkhāratāya dukkaṭameva, na pācittiya’’nti vadanti. ‘‘Lokassādamittasanthavavasena",
  "tika-vin02t0:225_6": "kīḷāpurekkhārā saṁvidahitvā’’ti vacanato keci ‘‘imaṁ sikkhāpadaṁ akusalacittaṁ lokavajja’’nti",
  "tika-vin02t0:225_7": "vadanti, taṁ na gahetabbaṁ. Kīḷāpurekkhāratāya hi abhiruhitvāpi gāmantarokkamane",
  "tika-vin02t0:225_8": "addhayojanātikkame vā kusalābyākatacittasamaṅgīpi hutvā āpattiṁ āpajjati . Yadi hi",
  "tika-vin02t0:225_9": "so saṁvegaṁ paṭilabhitvā arahattaṁ vā sacchikareyya, niddaṁ vā okkameyya, kammaṭṭhānaṁ",
  "tika-vin02t0:225_10": "vā manasi karonto gaccheyya, kuto tassa akusalacittasamaṅgitā, yenidaṁ sikkhāpadaṁ",
  "tika-vin02t0:225_11": "akusalacittaṁ lokavajjanti vuccati, tasmā paṇṇattivajjaṁ ticittanti siddhaṁ. Sesamettha uttānameva.",
  "tika-vin02t0:226": "Nāvābhiruhanasikkhāpadavaṇṇanā niṭṭhitā.",
  "tika-vin02t0:227": "9. Paripācitasikkhāpadavaṇṇanā",
  "tika-vin02t0:228": "194. Navame paṭiyāditanti bhikkhūnaṁ atthāya sampāditaṁ. Ñātakā vā honti pavāritā vāti ettha sacepi bhikkhuno aññātakā appavāritā ca siyuṁ, bhikkhuniyā ñātakā pavāritā ce, vaṭṭati.",
  "tika-vin02t0:229_0": "197. Pāpabhikkhūnaṁ pakkhupacchedāya idaṁ paññattaṁ, tasmā pañcabhojaneyeva āpatti",
  "tika-vin02t0:229_1": "vuttā. Pañca bhojanāni ṭhapetvā sabbattha anāpattīti idaṁ pana iminā sikkhāpadena",
  "tika-vin02t0:229_2": "anāpattidassanatthaṁ vuttaṁ. Viññattiyā uppannaṁ paribhuñjantassa hi aññattha vuttanayena",
  "tika-vin02t0:229_3": "dukkaṭaṁ. Sesaṁ uttānameva. Bhikkhuniparipācitabhāvo, jānanaṁ, gihisamārambhābhāvo,",
  "tika-vin02t0:229_4": "odanādīnaṁ aññataratā, tassa ajjhoharaṇanti imāni panettha pañca aṅgāni.",
  "tika-vin02t0:230": "Paripācitasikkhāpadavaṇṇanā niṭṭhitā.",
  "tika-vin02t0:231": "10. Rahonisajjasikkhāpadavaṇṇanā",
  "tika-vin02t0:232_0": "198. Dasame upanandassa catutthasikkhāpadenāti appaṭicchanne mātugāmena saddhiṁ rahonisajjasikkhāpadaṁ",
  "tika-vin02t0:232_1": "sandhāya vuttaṁ. Kiñcāpi taṁ acelakavagge pañcamasikkhāpadaṁ hoti, upanandattheraṁ",
  "tika-vin02t0:232_2": "ārabbha paññattesu pana catutthabhāvato ‘‘upanandassa catutthasikkhāpadenā’’ti vuttaṁ.",
  "tika-vin02t0:232_3": "Catutthasikkhāpadassa vatthuto imassa sikkhāpadassa vatthuno paṭhamaṁ uppannattā",
  "tika-vin02t0:232_4": "idaṁ sikkhāpadaṁ paṭhamaṁ paññattaṁ. Iminā ca sikkhāpadena kevalaṁ bhikkhuniyā eva",
  "tika-vin02t0:232_5": "rahonisajjāya āpatti paññattā, upari mātugāmena saddhiṁ rahonisajjāya āpatti visuṁ",
  "tika-vin02t0:232_6": "paññattāti daṭṭhabbaṁ.",
  "tika-vin02t0:233": "Rahonisajjasikkhāpadavaṇṇanā niṭṭhitā.",
  "tika-vin02t0:234": "Niṭṭhito bhikkhunivaggo tatiyo.",
  "tika-vin02t0:235": "4. Bhojanavaggo",
  "tika-vin02t0:236": "1. Āvasathapiṇḍasikkhāpadavaṇṇanā",
  "tika-vin02t0:237_0": "206. Bhojanavaggassa paṭhamasikkhāpade addhayojanaṁ vā yojanaṁ vā gantuṁ sakkotīti",
  "tika-vin02t0:237_1": "ettha tattakaṁ gantuṁ sakkontassapi tāvatakaṁ gantvā aladdhabhikkhassa ito bhuñjituṁ",
  "tika-vin02t0:237_2": "vaṭṭati. Imesaṁyevāti imesaṁ pāsaṇḍānaṁyeva. Ettakānanti imasmiṁ pāsaṇḍe ettakānaṁ.",
  "tika-vin02t0:237_3": "Ekadivasaṁ bhuñjitabbanti ekadivasaṁ sakiṁyeva bhuñjitabbaṁ. ‘‘Ekadivasaṁ bhuñjitabba’’nti",
  "tika-vin02t0:237_4": "vacanato pana ekasmiṁ divase punappunaṁ bhuñjituṁ vaṭṭatīti na gahetabbaṁ. Puna ādito",
  "tika-vin02t0:237_5": "paṭṭhāya bhuñjituṁ na vaṭṭatīti iminā paṭhamaṁ bhuttaṭṭhānesu puna ekasmimpi ṭhāne",
  "tika-vin02t0:237_6": "bhuñjituṁ na vaṭṭatīti dasseti.",
  "tika-vin02t0:238_0": "208.‘‘Gacchanto vā āgacchanto vāti idaṁ addhayojanavasena gahetabba’’nti vadanti.",
  "tika-vin02t0:238_1": "Antarāmagge gataṭṭhāneti ekasseva santakaṁ sandhāya vuttaṁ. ‘‘Āgacchantepi eseva",
  "tika-vin02t0:238_2": "nayo’’ti saṅkhepena vuttamevatthaṁ vibhāvento ‘‘gantvā paccāgacchanto’’tiādimāha.",
  "tika-vin02t0:238_3": "Āpattiṭṭhāneyeva puna bhuñjantassa anāpatti vattabbāti gamane āgamane ca paṭhamaṁ",
  "tika-vin02t0:238_4": "bhojanaṁ avatvā antarāmagge ekadivasaṁ gataṭṭhāne ca ekadivasanti punappunaṁ bhojanameva",
  "tika-vin02t0:238_5": "dassitaṁ, gamanadivase pana āgamanadivase ca ‘‘gamissāmi āgamissāmī’’ti bhuñjituṁ",
  "tika-vin02t0:238_6": "vaṭṭatiyeva. Suddhacittena punappunaṁ bhuñjantassapi punappunaṁ bhojane anāpatti.",
  "tika-vin02t0:238_7": "Aññassatthāya uddisitvā paññattaṁ bhikkhuno gahetumeva na vaṭṭatīti āha ‘‘bhikkhūnaṁyeva",
  "tika-vin02t0:238_8": "atthāyā’’ti. Sesamettha uttānameva. Āvasathapiṇḍatā, agilānatā, anuvasitvā bhojananti",
  "tika-vin02t0:238_9": "imāni panettha tīṇi aṅgāni.",
  "tika-vin02t0:239": "Āvasathapiṇḍasikkhāpadavaṇṇanā niṭṭhitā.",
  "tika-vin02t0:240": "2. Gaṇabhojanasikkhāpadavaṇṇanā",
  "tika-vin02t0:241_0": "209. Dutiye abhimāreti abhigantvā bhagavato māraṇatthāya niyojite dhanuddhare. Guḷhapaṭicchannoti",
  "tika-vin02t0:241_1": "apākaṭo. Pavijjhīti vissajjesi. Nanu rājānampi mārāpesīti vacanato idaṁ sikkhāpadaṁ",
  "tika-vin02t0:241_2": "ajātasattuno kāle paññattanti siddhaṁ, evañca sati parato anupaññattiyaṁ –",
  "tika-vin02t0:242_0": "‘‘Tena kho pana samayena rañño māgadhassa seniyassa bimbisārassa ñātisālohito ājīvakesu",
  "tika-vin02t0:242_1": "pabbajito hoti. Atha kho so ājīvako yena rājā māgadho seniyo bimbisāro tenupasaṅkami,",
  "tika-vin02t0:242_2": "upasaṅkamitvā rājānaṁ māgadhaṁ seniyaṁ bimbisāraṁ etadavoca…pe… kukkuccāyantā nādhivāsentī’’ti –",
  "tika-vin02t0:243_0": "Idaṁ kasmā vuttanti? So kira ājīvako taṁ dānaṁ dento bimbisārakālato paṭṭhāya adāsi,",
  "tika-vin02t0:243_1": "pacchā ajātasattukāle sikkhāpadapaññattito paṭṭhāya bhikkhū kukkuccāyantā taṁ dānaṁ",
  "tika-vin02t0:243_2": "na paṭiggaṇhiṁsu, tasmā ādito paṭṭhāya taṁ vatthu dassitanti veditabbaṁ. ‘‘Atha kho",
  "tika-vin02t0:243_3": "so ājīvako bhikkhūnaṁ santike dūtaṁ pāhesī’’ti idañca tato pabhuti so ājīvako antarantarā",
  "tika-vin02t0:243_4": "bhikkhū nimantetvā dānaṁ dento ajātasattukāle sikkhāpade paññatte yaṁ bhikkhūnaṁ",
  "tika-vin02t0:243_5": "santike dūtaṁ pāhesi, taṁ sandhāya vuttaṁ.",
  "tika-vin02t0:244_0": "215. Aññamaññavisiṭṭhattā visadisaṁ rajjaṁ virajjaṁ, tato āgatā, tattha vā jātā,",
  "tika-vin02t0:244_1": "bhavāti vā verajjā, te eva verajjakā. Te pana yasmā gottacaraṇādivibhāgena nānappakārā,",
  "tika-vin02t0:244_2": "tasmā vuttaṁ ‘‘nānāverajjake’’ti. Aṭṭhakathāyaṁ pana nānāvidhehi aññarajjehi āgateti",
  "tika-vin02t0:244_3": "rajjānaṁyeva vasena nānappakāratā vuttā.",
  "tika-vin02t0:245_0": "217-218. Imassa sikkhāpadassa viññattiṁ katvā bhuñjanavatthusmiṁ paññattattā viññattito",
  "tika-vin02t0:245_1": "gaṇabhojanaṁ vatthuvaseneva pākaṭanti taṁ avatvā ‘‘gaṇabhojanaṁ nāma yattha…pe… nimantitā",
  "tika-vin02t0:245_2": "bhuñjantī’’ti nimantanavaseneva padabhājane gaṇabhojanaṁ vuttaṁ. ‘‘Kiñci pana sikkhāpadaṁ",
  "tika-vin02t0:245_3": "vatthuananurūpampi siyāti padabhājane vuttanayena nimantanavaseneva gaṇabhojanaṁ",
  "tika-vin02t0:245_4": "hotīti kesañci āsaṅkā bhaveyyā’’ti taṁnivattanatthaṁ ‘‘taṁ panetaṁ gaṇabhojanaṁ dvīhākārehi",
  "tika-vin02t0:245_5": "pasavatī’’ti vuttaṁ. Pañcannaṁ bhojanānaṁ nāmaṁ gahetvāti ettha ‘‘bhojanaṁ gaṇhathāti",
  "tika-vin02t0:245_6": "vuttepi gaṇabhojanaṁ hotiyevā’’ti vadanti. ‘‘Heṭṭhā addhānagamanavatthusmiṁ nāvābhiruhanavatthusmiñca",
  "tika-vin02t0:245_7": "‘idheva, bhante, bhuñjathā’ti vutte yasmā kukkuccāyantā na paṭiggaṇhiṁsu, tasmā ‘bhuñjathā’ti",
  "tika-vin02t0:245_8": "vuttepi gaṇabhojanaṁ na hotiyevā’’ti tīsupi gaṇṭhipadesu vuttaṁ. ‘‘Pañcannaṁ bhojanānaṁ",
  "tika-vin02t0:245_9": "nāmaṁ gahetvā nimantetī’’ti vuttattā pana ‘‘odanaṁ bhuñjathā’’ti vā ‘‘bhattaṁ bhuñjathā’’ti",
  "tika-vin02t0:245_10": "vā bhojananāmaṁ gahetvāva vutte gaṇabhojanaṁ hoti, na aññathā. ‘‘Idheva, bhante,",
  "tika-vin02t0:245_11": "bhuñjathā’’ti etthāpi ‘‘odana’’nti vā ‘‘bhatta’’nti vā vatvāva te evaṁ nimantesunti",
  "tika-vin02t0:245_12": "gahetabbaṁ. Gaṇavasena vā nimantitattā te bhikkhū apakataññutāya kukkuccāyantā na",
  "tika-vin02t0:245_13": "paṭiggaṇhiṁsūti ayaṁ amhākaṁ khanti, vīmaṁsitvā yuttataraṁ gahetabbaṁ.",
  "tika-vin02t0:246_0": "Ekato gaṇhantīti ettha aññamaññassa dvādasahatthaṁ amuñcitvā ṭhitā ekato gaṇhanti",
  "tika-vin02t0:246_1": "nāmāti gahetabbaṁ. ‘‘Amhākaṁ catunnampi bhattaṁ dehīti vā viññāpeyyu’’nti vacanato",
  "tika-vin02t0:246_2": "heṭṭhā ‘‘tvaṁ ekassa bhikkhuno bhattaṁ dehi, tvaṁ dvinnanti evaṁ viññāpetvā’’ti vacanato",
  "tika-vin02t0:246_3": "ca attano atthāya aññehi viññattampi sādiyantassa gaṇabhojanaṁ hotiyevāti daṭṭhabbaṁ.",
  "tika-vin02t0:246_4": "Evaṁ viññattito pasavatīti ettha viññattiyā sati gaṇhantassa ekato hutvā gahaṇe iminā",
  "tika-vin02t0:246_5": "sikkhāpadena āpatti, visuṁ gahaṇe paṇītabhojanasūpodanaviññattīhi āpatti veditabbā.",
  "tika-vin02t0:247_0": "Vicāretīti pañcakhaṇḍādivasena saṁvidahati. Ghaṭṭetīti anuvātaṁ chinditvā hatthena",
  "tika-vin02t0:247_1": "daṇḍakena vā ghaṭṭeti. Suttaṁ karotīti suttaṁ vaṭṭeti. Valetīti daṇḍake vā hatthe",
  "tika-vin02t0:247_2": "vā āvaṭṭeti. ‘‘Abhinavasseva cīvarassa karaṇaṁ idha cīvarakammaṁ nāma, purāṇacīvare",
  "tika-vin02t0:247_3": "sūcikammaṁ nāma na hotī’’ti vadanti. ‘‘Catutthe āgate na yāpentīti vacanato sace",
  "tika-vin02t0:247_4": "añño koci āgacchanto natthi, cattāroyeva ca tattha nisinnā yāpetuṁ na sakkonti, na",
  "tika-vin02t0:247_5": "vaṭṭatī’’ti vadanti.",
  "tika-vin02t0:248_0": "220. Gaṇabhojanāpattijanakanimantanabhāvato ‘‘akappiyanimantana’’nti vuttaṁ. Sampavesetvāti",
  "tika-vin02t0:248_1": "nisīdāpetvā. Gaṇo bhijjatīti gaṇo āpattiṁ na āpajjatīti adhippāyo. ‘‘Yattha cattāro",
  "tika-vin02t0:248_2": "bhikkhū…pe… bhuñjantī’’ti imāya pāḷiyā saṁsandanato ‘‘itaresaṁ pana gaṇapūrako hotī’’ti",
  "tika-vin02t0:248_3": "vuttaṁ. Avisesenāti ‘‘gilāno vā cīvarakārako vā’’ti avisesetvā sabbasādhāraṇavacanena.",
  "tika-vin02t0:248_4": "Tasmāti avisesitattā. Bhutvā gatesūti ettha agatesupi bhojanakicce niṭṭhite gaṇhituṁ",
  "tika-vin02t0:248_5": "vaṭṭati . Tāni ca tehi ekato na gahitānīti yehi bhojanehi visaṅketo natthi, tāni",
  "tika-vin02t0:248_6": "bhojanāni tehi bhikkhūhi ekato na gahitāni ekena pacchā gahitattā. Mahāthereti bhikkhū",
  "tika-vin02t0:248_7": "sandhāya vuttaṁ. Dūtassa puna paṭipathaṁ āgantvā ‘‘bhattaṁ gaṇhathā’’ti vacanabhayena",
  "tika-vin02t0:248_8": "‘‘gāmadvāre aṭṭhatvāvā’’ti vuttaṁ. Tattha tattha gantvāti antaravīthiādīsu tattha",
  "tika-vin02t0:248_9": "tattha ṭhitānaṁ santikaṁ gantvā. Bhikkhūnaṁ atthāya gharadvāre ṭhapetvā diyyamānepi",
  "tika-vin02t0:248_10": "eseva nayo. Nivattathāti vuttapade nivattituṁ vaṭṭatīti ‘‘nivattathā’’ti vicchinditvā",
  "tika-vin02t0:248_11": "pacchā ‘‘bhattaṁ gaṇhathā’’ti vuttattā vaṭṭati. Sesamettha uttānameva. Gaṇabhojanatā,",
  "tika-vin02t0:248_12": "samayābhāvo, ajjhoharaṇanti imāni panettha tīṇi aṅgāni.",
  "tika-vin02t0:249": "Gaṇabhojanasikkhāpadavaṇṇanā niṭṭhitā.",
  "tika-vin02t0:250": "3. Paramparabhojanasikkhāpadavaṇṇanā",
  "tika-vin02t0:251_0": "221. Tatiye kulapaṭipāṭiyā abbocchinnaṁ katvā nirantaraṁ diyyamānattā ‘‘bhattapaṭipāṭi",
  "tika-vin02t0:251_1": "aṭṭhitā hotī’’ti pāḷiyaṁ vuttaṁ, antarā aṭṭhatvā nirantaraṁ pavattāti vuttaṁ hoti.",
  "tika-vin02t0:251_2": "Upacāravasenāti vohāravasena. Na hi so badaramattameva deti, upacāravasena pana evaṁ",
  "tika-vin02t0:251_3": "vadati. Badaracuṇṇasakkharādīhi payojitaṁ ‘‘badarasāḷava’’nti vuccati.",
  "tika-vin02t0:252_0": "226. Vikappanāvaseneva taṁ bhattaṁ asantaṁ nāma hotīti anupaññattivasena vikappanaṁ",
  "tika-vin02t0:252_1": "aṭṭhapetvā yathāpaññattaṁ sikkhāpadameva ṭhapitaṁ. Parivāre pana vikappanāya anujānanampi",
  "tika-vin02t0:252_2": "anupaññattisamānanti katvā ‘‘catasso anupaññattiyo’’ti vuttaṁ. Mahāpaccariādīsu vuttanayaṁ",
  "tika-vin02t0:252_3": "pacchā vadanto pāḷiyā saṁsandanato parammukhāvikappanameva patiṭṭhāpesi. Keci pana",
  "tika-vin02t0:252_4": "‘‘tadā attano santike ṭhapetvā bhagavantaṁ aññassa abhāvato thero sammukhāvikappanaṁ",
  "tika-vin02t0:252_5": "nākāsi, bhagavatā ca visuṁ sammukhāvikappanā na vuttā, tathāpi sammukhāvikappanāpi",
  "tika-vin02t0:252_6": "vaṭṭatī’’ti vadanti. Teneva mātikāaṭṭhakathāyampi (kaṅkhā. aṭṭha. paramparabhojanasikkhāpadavaṇṇanā)",
  "tika-vin02t0:252_7": "‘‘yo bhikkhu pañcasu sahadhammikesu aññatarassa ‘mayhaṁ bhattapaccāsaṁ tuyhaṁ dammī’ti",
  "tika-vin02t0:252_8": "vā ‘vikappemī’ti vā evaṁ sammukhā vā ‘itthannāmassa dammī’ti vā ‘vikappemī’ti vā",
  "tika-vin02t0:252_9": "evaṁ parammukhā vā paṭhamanimantanaṁ avikappetvā pacchā nimantitakule laddhabhikkhato",
  "tika-vin02t0:252_10": "ekasitthampi ajjhoharati, pācittiya’’nti vuttaṁ.",
  "tika-vin02t0:253_0": "229. Pañcahi bhojanehi nimantitassa yena yena paṭhamaṁ nimantito, tassa tassa bhojanato",
  "tika-vin02t0:253_1": "uppaṭipāṭiyā avikappetvā vā parassa parassa bhojanaṁ paramparabhojananti āha ‘‘sace",
  "tika-vin02t0:253_2": "pana mūlanimantanaṁ heṭṭhā hoti, pacchimaṁ pacchimaṁ upari, taṁ uparito paṭṭhāya",
  "tika-vin02t0:253_3": "bhuñjantassa āpattī’’ti. Hatthaṁ anto pavesetvā sabbaheṭṭhimaṁ gaṇhantassa majjhe",
  "tika-vin02t0:253_4": "ṭhitampi antohatthagataṁ hotīti āha ‘‘hatthaṁ pana…pe… yathā tathā vā bhuñjantassa",
  "tika-vin02t0:253_5": "anāpattī’’ti. Khīrassa rasassa ca bhattena amissaṁ hutvā upari ṭhitattā ‘‘khīraṁ",
  "tika-vin02t0:253_6": "vā rasaṁ vā pivato anāpattī’’ti vuttaṁ.",
  "tika-vin02t0:254_0": "Mahāupāsakoti gehasāmiko. ‘‘Mahāaṭṭhakathāyaṁ ‘āpattī’ti vacanena kurundiyaṁ ‘vaṭṭatī’ti",
  "tika-vin02t0:254_1": "vacanaṁ viruddhaṁ viya dissati, dvinnampi adhippāyo mahāpaccariyaṁ vibhāvito’’ti",
  "tika-vin02t0:254_2": "mahāgaṇṭhipadesu vuttaṁ. Sabbe nimantentīti akappiyanimantanena nimantenti. ‘‘Paramparabhojanaṁ",
  "tika-vin02t0:254_3": "nāma pañcannaṁ bhojanānaṁ aññatarena bhojanena nimantito, taṁ ṭhapetvā aññaṁ pañcannaṁ",
  "tika-vin02t0:254_4": "bhojanānaṁ aññataraṁ bhojanaṁ bhuñjati, etaṁ paramparabhojanaṁ nāmā’’ti vuttattā",
  "tika-vin02t0:254_5": "satipi bhikkhācariyāya paṭhamaṁ laddhabhāve ‘‘piṇḍāya caritvā laddhabhattaṁ bhuñjati,",
  "tika-vin02t0:254_6": "āpattī’’ti vuttaṁ. Avikappavasena ‘‘vacīkamma’’nti vuttaṁ. Sesamettha uttānameva.",
  "tika-vin02t0:254_7": "Paramparabhojanatā, samayābhāvo, ajjhoharaṇanti imāni panettha tīṇi aṅgāni.",
  "tika-vin02t0:255": "Paramparabhojanasikkhāpadavaṇṇanā niṭṭhitā.",
  "tika-vin02t0:256": "4. Kāṇamātāsikkhāpadavaṇṇanā",
  "tika-vin02t0:257_0": "230-231. Catutthe kāṇāya mātāti kāṇāti laddhanāmāya dārikāya mātā. Kasmā panesā kāṇā",
  "tika-vin02t0:257_1": "nāma jātāti āha ‘‘sā kirassā’’tiādi. Imissā daharakāle mātāpitaro sinehavasena ‘‘amma",
  "tika-vin02t0:257_2": "kāṇe, amma kāṇe’’ti vohariṁsu, sā tadupādāya kāṇā nāma jātā, tassā ca mātā ‘‘kāṇamātā’’ti",
  "tika-vin02t0:257_3": "pākaṭā ahosīti evamettha kāraṇaṁ vadanti. Paṭiyālokanti pacchimaṁ disaṁ, paccādiccanti vuttaṁ hoti.",
  "tika-vin02t0:258_0": "233.Pūvagaṇanāya pācittiyanti mukhavaṭṭiyā heṭṭhimalekhato upariṭṭhitapūvagaṇanāya",
  "tika-vin02t0:258_1": "pācittiyaṁ. ‘‘Dvattipattapūrā paṭiggahetabbā’’ti hi vacanato mukhavaṭṭiyā heṭṭhimalekhaṁ",
  "tika-vin02t0:258_2": "anatikkante dve vā tayo vā pattapūre gahetuṁ vaṭṭati.",
  "tika-vin02t0:259_0": "235.Aṭṭhakathāsu pana…pe… vuttanti idaṁ aṭṭhakathāsu tathā āgatabhāvamattadīpanatthaṁ",
  "tika-vin02t0:259_1": "vuttaṁ, na pana tassa vādassa patiṭṭhāpanatthaṁ. Aṭṭhakathāsu vuttañhi pāḷiyā na",
  "tika-vin02t0:259_2": "sameti. Tatuttarigahaṇe anāpattidassanatthañhi ‘‘ñātakānaṁ pavāritāna’’nti vuttaṁ.",
  "tika-vin02t0:259_3": "Aññathā ‘‘anāpatti dvattipattapūre paṭiggaṇhātī’’ti imināva pamāṇayuttaggahaṇe anāpattisiddhito",
  "tika-vin02t0:259_4": "‘‘ñātakānaṁ pavāritāna’’nti visuṁ na vattabbaṁ. Yadi evaṁ ‘‘taṁ pāḷiyā na sametī’’ti",
  "tika-vin02t0:259_5": "kasmā na vuttanti? Heṭṭhā tatuttarisikkhāpade vuttanayeneva sakkā viññātunti na vuttaṁ.",
  "tika-vin02t0:259_6": "Vuttañhi tattha (pārā. aṭṭha. 2.526) ‘‘aṭṭhakathāsu pana ñātakapavāritaṭṭhāne pakatiyāva",
  "tika-vin02t0:259_7": "bahumpi vaṭṭati, acchinnakāraṇā pamāṇameva vaṭṭatīti vuttaṁ, taṁ pāḷiyā na sametī’’ti.",
  "tika-vin02t0:259_8": "‘‘Apātheyyādiatthāya paṭiyādita’’nti saññāya gaṇhantassapi āpattiyeva acittakattā",
  "tika-vin02t0:259_9": "sikkhāpadassa. Attanoyeva gahaṇatthaṁ ‘‘imassa hatthe dehī’’ti vacanenapi āpajjanato",
  "tika-vin02t0:259_10": "‘‘vacīkamma’’nti vuttaṁ. Sesaṁ uttānameva . Vuttalakkhaṇapūvamanthatā, asesakatā,",
  "tika-vin02t0:259_11": "apaṭippassaddhagamanatā, na ñātakāditā, atirekapaṭiggahaṇanti imāni panettha pañca aṅgāni.",
  "tika-vin02t0:260": "Kāṇamātāsikkhāpadavaṇṇanā niṭṭhitā.",
  "tika-vin02t0:261": "5. Paṭhamapavāraṇāsikkhāpadavaṇṇanā",
  "tika-vin02t0:262_0": "236. Pañcame bhuttāvīti bhuttāvino bhuttavanto, katabhattakiccāti vuttaṁ hoti. Pavāritāti",
  "tika-vin02t0:262_1": "ettha catūsu pavāraṇāsu yāvadatthapavāraṇā paṭikkhepapavāraṇā ca labbhatīti āha ‘‘brāhmaṇena…pe…",
  "tika-vin02t0:262_2": "paṭikkhepapavāraṇāya pavāritā’’ti. Catubbidhā hi pavāraṇā vassaṁvutthapavāraṇā, paccayapavāraṇā",
  "tika-vin02t0:262_3": ", paṭikkhepapavāraṇā, yāvadatthapavāraṇāti. Tattha ‘‘anujānāmi, bhikkhave, vassaṁvutthānaṁ",
  "tika-vin02t0:262_4": "bhikkhūnaṁ tīhi ṭhānehi pavāretu’’nti (mahāva. 209) ayaṁ vassaṁvutthapavāraṇā. Pakārehi",
  "tika-vin02t0:262_5": "diṭṭhādīhi vāreti saṅghādike bhajāpeti bhatte karoti etāyāti pavāraṇā, āpattivisodhanāya",
  "tika-vin02t0:262_6": "attavossaggokāsadānaṁ. Sā pana yasmā yebhuyyena vassaṁvutthehi kātabbā vuttā, tasmā",
  "tika-vin02t0:262_7": "‘‘vassaṁvutthapavāraṇā’’ti vuccati. ‘‘Icchāmahaṁ, bhante, saṅghaṁ cātumāsaṁ bhesajjena",
  "tika-vin02t0:262_8": "pavāretu’’nti (pāci. 303) ca, ‘‘aññatra puna pavāraṇāya aññatra niccapavāraṇāyā’’ti",
  "tika-vin02t0:262_9": "(pāci. 306) ca ayaṁ paccayapavāraṇā pavāreti paccaye icchāpeti etāyāti katvā, cīvarādīhi",
  "tika-vin02t0:262_10": "upanimantanāyetaṁ adhivacanaṁ. ‘‘Pavārito nāma asanaṁ paññāyati, bhojanaṁ paññāyati,",
  "tika-vin02t0:262_11": "hatthapāse ṭhito abhiharati, paṭikkhepo paññāyati, eso pavārito nāmā’’ti (pāci. 239)",
  "tika-vin02t0:262_12": "ayaṁ paṭikkhepapavāraṇā. Vippakatabhojanatādipañcaṅgasahito bhojanapaṭikkhepoyeva",
  "tika-vin02t0:262_13": "hettha pakārayuttā vāraṇāti pavāraṇā. ‘‘Paṇītena khādanīyena bhojanīyena sahatthā",
  "tika-vin02t0:262_14": "santappesi sampavāresī’’ti (ma. ni. 1.363) ayaṁ yāvadatthapavāraṇā. Yāvadatthaṁ bhojanassa",
  "tika-vin02t0:262_15": "pavāraṇā yāvadatthapavāraṇā.",
  "tika-vin02t0:263": "237.Ti-kāraṁ avatvā…pe… vattuṁ vaṭṭatīti idaṁ vattabbākāradassanatthaṁ vuttaṁ. ‘‘Ti-kāre pana vuttepi akataṁ nāma na hotī’’ti tīsupi gaṇṭhipadesu vuttaṁ.",
  "tika-vin02t0:264_0": "238-239.Pavāritoti paṭikkhepito. Yo hi bhuñjanto parivesakena upanītaṁ bhojanaṁ anicchanto",
  "tika-vin02t0:264_1": "paṭikkhipati, so tena pavārito paṭikkhepito nāma hoti. Byañjanaṁ pana anādiyitvā",
  "tika-vin02t0:264_2": "atthamattameva dassetuṁ ‘‘katapavāraṇo katapaṭikkhepo’’ti vuttaṁ. Yasmā ‘‘asana’’nti",
  "tika-vin02t0:264_3": "imināva padena ‘‘bhuttāvī’’ti imassa attho vutto, tasmā na tassa kiñci payojanaṁ",
  "tika-vin02t0:264_4": "visuṁ upalabbhati. Yadi hi upalabbheyya, pavāraṇā chaḷaṅgasamannāgatā āpajjeyyāti",
  "tika-vin02t0:264_5": "manasi katvā pañcasamannāgatattaṁyeva dassetuṁ ‘‘vuttampi ceta’’ntiādinā pāḷiṁ āharati.",
  "tika-vin02t0:264_6": "Keci pana ‘‘hatthapāse ṭhito abhiharatī’’ti ekameva aṅgaṁ katvā ‘‘caturaṅgasamannāgatā",
  "tika-vin02t0:264_7": "pavāraṇā’’tipi vadanti.",
  "tika-vin02t0:265_0": "Ambilapāyāsādīsūti ādi-saddena khīrapāyāsādiṁ saṅgaṇhāti. Tattha ambilapāyāsaggahaṇena",
  "tika-vin02t0:265_1": "takkādiambilasaṁyuttā ghanayāgu vuttā. Khīrapāyāsaggahaṇena khīrasaṁyuttā yāgu saṅgayhati.",
  "tika-vin02t0:265_2": "Pavāraṇaṁ na janetīti anatirittabhojanāpattinibandhanaṁ paṭikkhepaṁ na sādheti. Katopi",
  "tika-vin02t0:265_3": "paṭikkhepo anatirittabhojanāpattinibandhano na hotīti akataṭṭhāneyeva tiṭṭhatīti",
  "tika-vin02t0:265_4": "āha ‘‘pavāraṇaṁ na janetī’’ti. ‘‘Yāgu-saddassa pavāraṇajanakayāguyāpi sādhāraṇattā",
  "tika-vin02t0:265_5": "‘yāguṁ gaṇhathā’ti vuttepi pavāraṇā hotīti pavāraṇaṁ janetiyevāti vutta’’nti tīsupi",
  "tika-vin02t0:265_6": "gaṇṭhipadesu vuttaṁ, taṁ parato tattheva ‘‘bhattamissakaṁ yāguṁ āharitvā’’ti ettha",
  "tika-vin02t0:265_7": "vuttakāraṇena na sameti. Vuttañhi tattha ‘‘heṭṭhā ayāguke nimantane udakakañjikakhīrādīhi",
  "tika-vin02t0:265_8": "saddhiṁ madditaṁ bhattameva sandhāya ‘yāguṁ gaṇhathā’ti vuttattā pavāraṇā hoti, ‘bhattamissakaṁ",
  "tika-vin02t0:265_9": "yāguṁ āharitvā’ti ettha pana visuṁ yāguyā vijjamānattā pavāraṇā na hotī’’ti. Tasmā",
  "tika-vin02t0:265_10": "tattha vuttanayeneva khīrādīhi saṁmadditaṁ bhattameva sandhāya ‘‘yāguṁ gaṇhathā’’ti",
  "tika-vin02t0:265_11": "vuttattā yāguyā ca tattha abhāvato pavāraṇā hotīti evamettha kāraṇaṁ vattabbaṁ. Evañhi",
  "tika-vin02t0:265_12": "sati parato ‘‘yenāpucchito, tassa atthitāyā’’ti aṭṭhakathāyaṁ vuttakāraṇenapi saṁsandati,",
  "tika-vin02t0:265_13": "aññathā gaṇṭhipadesuyeva pubbāparavirodho āpajjati. Aṭṭhakathāvacanena ca na sameti.",
  "tika-vin02t0:265_14": "Sace…pe… paññāyatīti iminā vuttappamāṇassa macchamaṁsakhaṇḍassa nahāruno vā sabbhāvamattaṁ",
  "tika-vin02t0:265_15": "dasseti. Tāhīti puthukāhi.",
  "tika-vin02t0:266_0": "Sālivīhiyavehi katasattūti yebhuyyanayena vuttaṁ, satta dhaññāni pana bhajjitvā katopi",
  "tika-vin02t0:266_1": "sattuyeva. Tenevāha ‘‘kaṅguvaraka…pe… sattusaṅgahameva gacchatī’’ti. Sattumodakoti",
  "tika-vin02t0:266_2": "sattuyo piṇḍetvā kato apakko sattuguḷo. Pañcannaṁ bhojanānaṁ aññataravasena vippakatabhojanabhāvassa",
  "tika-vin02t0:266_3": "upacchinnattā ‘‘mukhe sāsapamattampi…pe… na pavāretī’’ti vuttaṁ. ‘‘Akappiyamaṁsaṁ",
  "tika-vin02t0:266_4": "paṭikkhipati, na pavāretī’’ti vacanato sace saṅghikaṁ lābhaṁ attano apāpuṇantaṁ jānitvā",
  "tika-vin02t0:266_5": "vā ajānitvā vā paṭikkhipati, na pavāreti paṭikkhipitabbasseva paṭikkhittattā. Alajjisantakaṁ",
  "tika-vin02t0:266_6": "paṭikkhipantopi na pavāreti. Avatthutāyāti anatirittāpattisādhikāya pavāraṇāya avatthubhāvato.",
  "tika-vin02t0:266_7": "Etena paṭikkhipitabbasseva paṭikkhittabhāvaṁ dīpeti . Yañhi paṭikkhipitabbaṁ hoti,",
  "tika-vin02t0:266_8": "tassa paṭikkhepo āpattiaṅgaṁ na hotīti taṁ ‘‘pavāraṇāya avatthū’’ti vuccati.",
  "tika-vin02t0:267_0": "Upanāmetīti iminā kāyābhihāraṁ dasseti. Hatthapāsato bahi ṭhitassa satipi dātukāmābhihāre",
  "tika-vin02t0:267_1": "paṭikkhipantassa dūrabhāveneva pavāraṇāya abhāvato therassapi dūrabhāvamattaṁ gahetvā",
  "tika-vin02t0:267_2": "pavāraṇāya abhāvaṁ dassento ‘‘therassa dūrabhāvato’’ti āha, na pana therassa abhihārasabbhāvato.",
  "tika-vin02t0:267_3": "Sacepi gahetvā gato hatthapāse ṭhito hoti, kiñci pana avatvā ādhārakaṭṭhāne ṭhitattā",
  "tika-vin02t0:267_4": "abhihāro nāma na hotīti ‘‘dūtassa ca anabhiharaṇato’’ti vuttaṁ. ‘‘Gahetvā gatena",
  "tika-vin02t0:267_5": "‘bhattaṁ gaṇhathā’ti vutte abhihāro nāma hotīti ‘sace pana gahetvā āgato bhikkhu…pe…",
  "tika-vin02t0:267_6": "pavāraṇā hotī’ti vutta’’nti tīsupi gaṇṭhipadesu vuttaṁ. Keci pana ‘‘pattaṁ kiñci",
  "tika-vin02t0:267_7": "upanāmetvā ‘imaṁ bhattaṁ gaṇhathā’ti vuttanti gahetabba’’nti vadanti, taṁ yuttaṁ",
  "tika-vin02t0:267_8": "viya dissati vācābhihārassa idha anadhippetattā.",
  "tika-vin02t0:268_0": "Parivesanāyāti bhattagge. Abhihaṭāva hotīti parivesakeneva abhihaṭā hoti. Tato dātukāmatāya",
  "tika-vin02t0:268_1": "gaṇhantaṁ paṭikkhipantassa pavāraṇā hotīti ettha agaṇhantampi paṭikkhipato pavāraṇā",
  "tika-vin02t0:268_2": "hotiyeva. Kasmā? Dātukāmatāya abhihaṭattā. ‘‘Tasmā sā abhihaṭāva hotī’’ti hi vuttaṁ.",
  "tika-vin02t0:268_3": "Teneva tīsupi gaṇṭhipadesu ‘‘dātukāmābhihāre sati kevalaṁ ‘dassāmī’ti gahaṇameva",
  "tika-vin02t0:268_4": "abhihāro nāma na hoti, ‘dassāmī’ti gaṇhantepi agaṇhantepi dātukāmābhihārova abhihāro",
  "tika-vin02t0:268_5": "nāma hoti, tasmā gahaṇasamaye vā aggahaṇasamaye vā taṁ paṭikkhipato pavāraṇā hotī’’ti",
  "tika-vin02t0:268_6": "vuttaṁ. Idāni asati tassa dātukāmābhihāre gahaṇasamayepi paṭikkhipato pavāraṇā na",
  "tika-vin02t0:268_7": "hotīti dassetuṁ ‘‘sace panā’’tiādi vuttaṁ.",
  "tika-vin02t0:269_0": "‘‘Rasaṁ gaṇhathā’’ti apavāraṇajanakassa nāmaṁ gahetvā vuttattā ‘‘taṁ sutvā paṭikkhipato",
  "tika-vin02t0:269_1": "pavāraṇā natthī’’ti vuttaṁ. Maccharasaṁ maṁsarasanti ettha pana na kevalaṁ macchassa",
  "tika-vin02t0:269_2": "rasaṁ maccharasamicceva viññāyati, atha kho maccho ca maccharasañca maccharasanti",
  "tika-vin02t0:269_3": "evaṁ pavāraṇajanakasādhāraṇanāmavasenapi viññāyamānattā taṁ paṭikkhipato pavāraṇāva",
  "tika-vin02t0:269_4": "hoti. Parato macchasūpanti etthāpi eseva nayo. ‘‘Idaṁ gaṇhathā’’ti vuttepīti ettha",
  "tika-vin02t0:269_5": "evaṁ avatvāpi pavāraṇapahonakaṁ yaṁkiñci abhihaṭaṁ paṭikkhipato pavāraṇā hotiyevāti",
  "tika-vin02t0:269_6": "daṭṭhabbaṁ. Karambakoti missakādhivacanametaṁ. Yañhi aññenaññena missetvā karonti,",
  "tika-vin02t0:269_7": "so ‘‘karambako’’ti vuccati. So sacepi maṁsena missetvā katova hoti, ‘‘karambakaṁ",
  "tika-vin02t0:269_8": "gaṇhathā’’ti apavāraṇārahassa nāmena vuttattā paṭikkhipato pavāraṇā na hoti. ‘‘Maṁsakarambakaṁ",
  "tika-vin02t0:269_9": "gaṇhathā’’ti vutte pana maṁsamissakaṁ gaṇhathāti vuttaṁ hoti, tasmā pavāraṇāva hoti.",
  "tika-vin02t0:270_0": "‘‘Uddissakata’’nti maññamānoti ettha ‘‘vatthuno kappiyattā akappiyasaññāya paṭikkhipatopi",
  "tika-vin02t0:270_1": "acittakattā imassa sikkhāpadassa pavāraṇā hotī’’ti vadanti. ‘‘Heṭṭhā ayāguke nimantane",
  "tika-vin02t0:270_2": "udakakañjikakhīrādīhi saddhiṁ madditaṁ bhattameva sandhāya ‘yāguṁ gaṇhathā’ti vuttattā",
  "tika-vin02t0:270_3": "pavāraṇā hoti, ‘bhattamissakaṁ yāguṁ āharitvā’ti ettha pana visuṁ yāguyā vijjamānattā",
  "tika-vin02t0:270_4": "pavāraṇā na hotī’’ti vadanti. Ayamettha adhippāyoti ‘‘yenāpucchito’’tiādinā vuttamevatthaṁ",
  "tika-vin02t0:270_5": "sandhāya vadati. Kāraṇaṁ panettha duddasanti ettha eke tāva vadanti ‘‘yasmā yāgumissakaṁ",
  "tika-vin02t0:270_6": "nāma bhattameva na hoti, khīrādikampi hotiyeva, tasmā karambake viya pavāraṇāya na",
  "tika-vin02t0:270_7": "bhavitabbaṁ. Evañca sati yāgu bahutarā vā hoti samasamā vā, na pavāreti. ‘Yāgu mandā,",
  "tika-vin02t0:270_8": "bhattaṁ bahutaraṁ, pavāretī’ti ettha kāraṇaṁ duddasa’’nti. Keci pana vadanti ‘‘yāgumissakaṁ",
  "tika-vin02t0:270_9": "nāma bhattaṁ, tasmā taṁ paṭikkhipato pavāraṇāya eva bhavitabbaṁ. Evañca sati ‘idha",
  "tika-vin02t0:270_10": "pavāraṇā hoti na hotī’ti ettha kāraṇaṁ duddasa’’nti.",
  "tika-vin02t0:271_0": "Yathā cettha kāraṇaṁ duddasaṁ, evaṁ parato ‘‘missakaṁ gaṇhathā’’ti etthāpi kāraṇaṁ",
  "tika-vin02t0:271_1": "duddasamevāti veditabbaṁ. Na hi pavāraṇappahonakassa appabahubhāvo pavāraṇāya bhāvābhāvanimittaṁ,",
  "tika-vin02t0:271_2": "kiñcarahi pavāraṇajanakassa nāmaggahaṇamevettha pamāṇaṁ, tasmā ‘‘idañca karambakena",
  "tika-vin02t0:271_3": "na samānetabba’’ntiādinā yampi kāraṇaṁ vuttaṁ, tampi pubbe vuttena saṁsandiyamānaṁ",
  "tika-vin02t0:271_4": "na sameti. Yadi hi ‘‘missaka’’nti bhattamissakeyeva ruḷhaṁ siyā, evaṁ sati yathā",
  "tika-vin02t0:271_5": "‘‘bhattamissakaṁ gaṇhathā’’ti vutte bhattaṁ bahutaraṁ vā samaṁ vā appataraṁ vā hoti,",
  "tika-vin02t0:271_6": "pavāretiyeva, evaṁ ‘‘missakaṁ gaṇhathā’’ti vuttepi appatarepi bhatte pavāraṇāya bhavitabbaṁ",
  "tika-vin02t0:271_7": "missakanti bhattamissakeyeva ruḷhattā. Tathā hi ‘‘missakanti bhattamissakeyeva ruḷhavohārattā",
  "tika-vin02t0:271_8": "idaṁ pana ‘bhattamissakamevā’ti vutta’’nti tīsupi gaṇṭhipadesu vuttaṁ. Atha ‘‘missaka’’nti",
  "tika-vin02t0:271_9": "bhattamissake ruḷhaṁ na hoti, missakabhattaṁ pana sandhāya ‘‘missakaṁ gaṇhathā’’ti",
  "tika-vin02t0:271_10": "vuttanti. Evampi yathā ayāguke nimantane khīrādīhi saddhiṁ madditaṁ bhattameva sandhāya",
  "tika-vin02t0:271_11": "‘‘yāguṁ gaṇhathā’’ti vutte pavāraṇā hoti, evamidhāpi missakabhattameva sandhāya ‘‘missakaṁ",
  "tika-vin02t0:271_12": "gaṇhathā’’ti vutte bhattaṁ appaṁ vā hotu bahu vā, pavāraṇā eva siyā. Tasmā ‘‘missaka’’nti",
  "tika-vin02t0:271_13": "bhattamissake ruḷhaṁ vā hotu sandhāyabhāsitaṁ vā, ubhayatthāpi pubbenāparaṁ na sametīti",
  "tika-vin02t0:271_14": "kimettha kāraṇacintāya, īdisesu pana ṭhānesu aṭṭhakathāpamāṇeneva gantabbanti ayaṁ amhākaṁ khanti.",
  "tika-vin02t0:272_0": "‘‘Visuṁkatvā detīti bhattassa upari ṭhitaṁ rasādiṁ visuṁ gahetvā detī’’ti tīsupi",
  "tika-vin02t0:272_1": "gaṇṭhipadesu vuttaṁ. Kenaci pana ‘‘yathā bhattasitthaṁ na patati, tathā gāḷhaṁ hatthena",
  "tika-vin02t0:272_2": "pīḷetvā parissāvetvā detī’’ti vuttaṁ. Tathāpi kāraṇaṁ na dissati. Yathā hi bhattamissakaṁ",
  "tika-vin02t0:272_3": "yāguṁ āharitvā ‘‘yāguṁ gaṇhathā’’ti vatvā yāgumissakaṁ bhattampi dentaṁ paṭikkhipato",
  "tika-vin02t0:272_4": "pavāraṇā na hoti, evamidhāpi bahukhīrarasādīsu bhattesu ‘‘khīraṁ gaṇhathā’’tiādīni",
  "tika-vin02t0:272_5": "vatvā khīrādīni vā detu khīrādimissakabhattaṁ vā, ubhayathāpi pavāraṇāya na bhavitabbaṁ,",
  "tika-vin02t0:272_6": "tasmā ‘‘visuṁ katvā detī’’ti tenākārena dentaṁ sandhāya vuttaṁ, na pana bhattamissakaṁ",
  "tika-vin02t0:272_7": "katvā diyyamānaṁ paṭikkhipato pavāraṇā hotīti dassanatthanti gahetabbaṁ. Yadi pana",
  "tika-vin02t0:272_8": "bhattamissakaṁ katvā diyyamāne pavāraṇā hotīti adhippāyena aṭṭhakathāyaṁ ‘‘visuṁ",
  "tika-vin02t0:272_9": "katvā detī’’ti vuttaṁ, evaṁ sati aṭṭhakathāyevettha pamāṇanti gahetabbaṁ, na pana",
  "tika-vin02t0:272_10": "kāraṇantaraṁ gavesitabbaṁ.",
  "tika-vin02t0:273_0": "Sace ukkuṭikaṁ nisinno pāde amuñcitvāpi bhūmiyaṁ nisīdati, iriyāpathaṁ vikopento",
  "tika-vin02t0:273_1": "nāma hotīti ukkuṭikāsanaṁ avikopetvāva sukhena nisīdituṁ ‘‘tassa pana heṭṭhā…pe…",
  "tika-vin02t0:273_2": "nisīdanakaṁ dātabba’’nti vuttaṁ. ‘‘Āsanaṁ acāletvāti pīṭhe phuṭṭhokāsato ānisadamaṁsaṁ",
  "tika-vin02t0:273_3": "amocetvā, anuṭṭhahitvāti vuttaṁ hoti, adinnādāne viya ṭhānācāvanaṁ na gahetabba’’nti",
  "tika-vin02t0:273_4": "tīsupi gaṇṭhipadesu vuttaṁ.",
  "tika-vin02t0:274_0": "Akappiyakatanti ettha akappiyakatasseva anatirittabhāvato kappiyaṁ akārāpetvā tasmiṁ",
  "tika-vin02t0:274_1": "patte pakkhittamūlaphalādiyeva atirittaṁ na hoti, sesaṁ pana pattapariyāpannaṁ atirittameva",
  "tika-vin02t0:274_2": "hoti, paribhuñjituṁ vaṭṭati. Taṁ pana mūlaphalādiṁ paribhuñjitukāmena tato nīharitvā",
  "tika-vin02t0:274_3": "kappiyaṁ kārāpetvā aññasmiṁ bhājane ṭhapetvā atirittaṁ kārāpetvā bhuñjitabbaṁ.",
  "tika-vin02t0:275_0": "So puna kātuṁ na labhatīti tasmiṁyeva bhājane kariyamānaṁ paṭhamaṁ katena saddhiṁ",
  "tika-vin02t0:275_1": "kataṁ hotīti puna soyeva kātuṁ na labhati, añño labhati. Aññasmiṁ pana bhājane tena",
  "tika-vin02t0:275_2": "vā aññena vā kātuṁ vaṭṭati. Tenāha ‘‘yena akataṁ, tena kātabbaṁ. Yañca akataṁ, taṁ",
  "tika-vin02t0:275_3": "kātabba’’nti. Tenapīti ettha pi-saddo na kevalaṁ aññena vāti imamatthaṁ dīpeti. Evaṁ",
  "tika-vin02t0:275_4": "katanti aññasmiṁ bhājane kataṁ. Pesetvāti anupasampannassa hatthe pesetvā. Imassa",
  "tika-vin02t0:275_5": "vinayakammabhāvato ‘‘anupasampannassa hatthe ṭhitaṁ na kāretabba’’nti vuttaṁ.",
  "tika-vin02t0:276_0": "Sace pana āmisasaṁsaṭṭhānīti ettha sace mukhagatenapi anatirittena āmisena saṁsaṭṭhāni",
  "tika-vin02t0:276_1": "honti , pācittiyamevāti veditabbaṁ. Tasmā pavāritena bhojanaṁ atirittaṁ kārāpetvā",
  "tika-vin02t0:276_2": "bhuñjantenapi yathā akatena missaṁ na hoti, evaṁ mukhañca hatthañca suddhaṁ katvā",
  "tika-vin02t0:276_3": "bhuñjitabbaṁ. Kiñcāpi appavāritassa purebhattaṁ yāmakālikādīni āhāratthāya paribhuñjatopi",
  "tika-vin02t0:276_4": "anāpatti, pavāritassa pana pavāraṇamūlakaṁ dukkaṭaṁ hotiyevāti ‘‘yāmakālikaṁ…pe…",
  "tika-vin02t0:276_5": "ajjhohāre āpatti dukkaṭassā’’ti pāḷiyaṁ vuttaṁ.",
  "tika-vin02t0:277_0": "241. Kāyena bhuñjanato vācāya āṇāpetvā atirittaṁ akārāpanato ca āpajjatīti ‘‘kāyavācato’’ti",
  "tika-vin02t0:277_1": "vuttaṁ. Sesamettha uttānameva. Pavāritabhāvo, āmisassa anatirittatā, kāle ajjhoharaṇanti",
  "tika-vin02t0:277_2": "imāni panettha tīṇi aṅgāni.",
  "tika-vin02t0:278": "Paṭhamapavāraṇāsikkhāpadavaṇṇanā niṭṭhitā.",
  "tika-vin02t0:279": "6. Dutiyapavāraṇāsikkhāpadavaṇṇanā",
  "tika-vin02t0:280_0": "243. Chaṭṭhe sādhāraṇamevāti ‘‘handa bhikkhu khāda vā’’tiādinā vuttapavāraṇāya sādhāraṇaṁ.",
  "tika-vin02t0:280_1": "‘‘Bhuttasmiṁ pācittiya’’nti mātikāyaṁ vuttattā bhojanapariyosāne āpatti, na ajjhohāre",
  "tika-vin02t0:280_2": "ajjhohāre. Abhihaṭṭhuṁ pavāreti, āpatti pācittiyassāti idañca bhojanapariyosānaṁyeva",
  "tika-vin02t0:280_3": "sandhāya vuttanti veditabbaṁ. Sesamettha uttānameva. Pavāritatā, pavāritasaññitā,",
  "tika-vin02t0:280_4": "āsādanāpekkhatā, anatirittena abhihaṭṭhuṁ pavāraṇā, bhojanapariyosānanti imāni panettha pañca aṅgāni.",
  "tika-vin02t0:281": "Dutiyapavāraṇāsikkhāpadavaṇṇanā niṭṭhitā.",
  "tika-vin02t0:282": "7. Vikālabhojanasikkhāpadavaṇṇanā",
  "tika-vin02t0:283_0": "247. Sattame aggasamajjoti uttamaṁ naccaṁ. Taṁ kira pabbatamatthake ṭhatvā ekaṁ devataṁ",
  "tika-vin02t0:283_1": "uddissa karonti. Naṭānaṁ nāṭakāni naṭanāṭakāni, sītāharaṇādīni. Apaññatte sikkhāpadeti",
  "tika-vin02t0:283_2": "ūnavīsativassasikkhāpade apaññatte. Adaṁsūti ‘‘vihāraṁ netvā khādissathā’’ti adaṁsu.",
  "tika-vin02t0:284_0": "248-249. Mūlakamūlādīni upadesatoyeva veditabbāni. Na hi tāni pariyāyantarena vuccamānānipi",
  "tika-vin02t0:284_1": "sakkā viññātuṁ. Pariyāyantarepi hi vuccamāne taṁ taṁ nāmaṁ ajānantānaṁ sammohoyeva",
  "tika-vin02t0:284_2": "siyā, tasmā tattha na kiñci vakkhāma. Khādanīyatthanti khādanīyena kattabbakiccaṁ.",
  "tika-vin02t0:284_3": "Neva pharantīti na nipphādenti. Tesu tesu janapadesūti ettha ‘‘ekasmiṁ janapade āhārakiccaṁ",
  "tika-vin02t0:284_4": "sādhentaṁ sesajanapadesupi na kappatī’’ti vadanti. Rukkhavalliādīnanti heṭṭhā vuttameva",
  "tika-vin02t0:284_5": "sampiṇḍetvā vuttaṁ. Antopathavīgatoti sālakalyāṇīkhandhaṁ sandhāya vuttaṁ. Sabbakappiyānīti",
  "tika-vin02t0:284_6": "mūlakhandhatacapattādivasena sabbaso kappiyāni. Tesampi nāmavasena na sakkā pariyantaṁ",
  "tika-vin02t0:284_7": "dassetunti sambandho. Acchivādīnaṁ aparipakkāneva phalāni yāvajīvikānīti dassetuṁ",
  "tika-vin02t0:284_8": "‘‘aparipakkānī’’ti vuttaṁ.",
  "tika-vin02t0:285_0": "Harītakādīnaṁ aṭṭhīnīti ettha miñjaṁ paṭicchādetvā ṭhitakapālāni yāvajīvikānīti ācariyā.",
  "tika-vin02t0:285_1": "Miñjampi yāvajīvikanti eke. Hiṅgūti hiṅgurukkhato paggharitaniyyāso. Hiṅgujatuādayopi",
  "tika-vin02t0:285_2": "hiṅguvikatiyo eva. Tattha hiṅgujatu nāma hiṅgurukkhassa daṇḍapattāni pacitvā kataniyyāso,",
  "tika-vin02t0:285_3": "hiṅgusipāṭikaṁ nāma hiṅgupattāni pacitvā kataniyyāso. ‘‘Aññena missetvā kato’’tipi",
  "tika-vin02t0:285_4": "vadanti. Takanti aggakoṭiyā nikkhantasileso. Takapattinti pattato nikkhantasileso.",
  "tika-vin02t0:285_5": "Takapaṇṇinti palāse bhajjitvā katasileso. ‘‘Daṇḍato nikkhantasileso tipi vadanti.",
  "tika-vin02t0:285_6": "Sesamettha uttānameva. Vikālatā, yāvakālikatā, ajjhoharaṇanti imāni panettha tīṇi aṅgāni.",
  "tika-vin02t0:286": "Vikālabhojanasikkhāpadavaṇṇanā niṭṭhitā.",
  "tika-vin02t0:287": "8. Sannidhikārakasikkhāpadavaṇṇanā",
  "tika-vin02t0:288_0": "252-3. Aṭṭhame tādisanti asūpabyañjanaṁ. Yaṁkiñci yāvakālikaṁ vā yāmakālikaṁ vāti",
  "tika-vin02t0:288_1": "ettha ‘‘yāmakālika’’nti iminā na kevalaṁ yāvakālike eva sannidhipaccayā pācittiyaṁ,",
  "tika-vin02t0:288_2": "atha kho yāmakālikepīti dasseti. Nanu ca yāmakālikaṁ neva khādanīyesu antogadhaṁ,",
  "tika-vin02t0:288_3": "na bhojanīyesu. Teneva padabhājanīye ‘‘khādanīyaṁ nāma pañca bhojanāni yāmakālikaṁ",
  "tika-vin02t0:288_4": "sattāhakālikaṁ yāvajīvikaṁ ṭhapetvā avasesaṁ khādanīyaṁ nāma. Bhojanīyaṁ nāma pañca",
  "tika-vin02t0:288_5": "bhojanānī’’ti vuttaṁ, ‘‘yo pana bhikkhu sannidhikārakaṁ khādanīyaṁ vā bhojanīyaṁ",
  "tika-vin02t0:288_6": "vā khādeyya vā bhuñjeyya vā, pācittiya’’nti ca vuttaṁ, tasmā yāmakālike pācittiyena",
  "tika-vin02t0:288_7": "bhavitabbanti kathaṁ viññāyatīti? Vuccate – padabhājane khādanīya-saddassa atthadassanatthaṁ",
  "tika-vin02t0:288_8": "‘‘yāmakālikaṁ ṭhapetvā’’ti vuttaṁ, na pana sannidhipaccayā anāpattidassanatthaṁ.",
  "tika-vin02t0:288_9": "Khāditabbañhi yaṁkiñci khādanīyanti adhippetaṁ, na ca yāmakālikesu kiñci khāditabbaṁ",
  "tika-vin02t0:288_10": "atthi pātabyabhāvato. Tasmā kiñcāpi yāmakālikaṁ khādanīyabhojanīyehi na saṅgahitaṁ,",
  "tika-vin02t0:288_11": "tathāpi anāpattiṁ dassentena ‘‘anāpatti yāmakālikaṁ yāme nidahitvā bhuñjatī’’ti vacanato",
  "tika-vin02t0:288_12": "yāmātikkame sannidhipaccayā pācittiyena bhavitabbanti viññāyati. ‘‘Yāmakālikena,",
  "tika-vin02t0:288_13": "bhikkhave, sattāhakālikaṁ yāvajīvikaṁ tadahupaṭiggahitaṁ yāme kappati, yāmātikkante",
  "tika-vin02t0:288_14": "na kappatī’’ti (mahāva. 305) imināpi cāyamattho siddho. Teneva bhagavato adhippāyaññūhi",
  "tika-vin02t0:288_15": "aṭṭhakathācariyehi yāmakālike pācittiyameva vuttaṁ.",
  "tika-vin02t0:289_0": "Paṭiggahaṇeti gahaṇameva sandhāya vuttaṁ. Paṭiggahitameva hi taṁ, puna paṭiggahaṇakiccaṁ",
  "tika-vin02t0:289_1": "natthi. Teneva ‘‘ajjhoharitukāmatāya gaṇhantassa paṭiggahaṇe’’ti vuttaṁ. Mātikāṭṭhakathāyaṁ",
  "tika-vin02t0:289_2": "(kaṅkhā. aṭṭha. sannidhikārakasikkhāpadavaṇṇanā) pana ‘‘ajjhoharissāmīti gaṇhantassa",
  "tika-vin02t0:289_3": "paṭiggahaṇe’’icceva vuttaṁ. Yanti yaṁ pattaṁ. Sandissatīti yāguyā upari sandissati.",
  "tika-vin02t0:289_4": "Telavaṇṇe patte satipi nisnehabhāve aṅguliyā ghaṁsantassa vaṇṇavaseneva lekhā paññāyati,",
  "tika-vin02t0:289_5": "tasmā tattha anāpattīti dassanatthaṁ ‘‘sā abbohārikā’’ti vuttaṁ. Sayaṁ paṭiggahetvā",
  "tika-vin02t0:289_6": "apariccattameva hi dutiyadivase na vaṭṭatīti ettha paṭiggahaṇe anapekkhavissajjanena",
  "tika-vin02t0:289_7": "anupasampannassa nirapekkhadānena vā vijahitapaṭiggahaṇaṁ pariccattameva hotīti ‘‘apariccatta’’nti",
  "tika-vin02t0:289_8": "iminā ubhayathāpi avijahitapaṭiggahaṇameva vuttaṁ. Tasmā yaṁ parassa pariccajitvā",
  "tika-vin02t0:289_9": "adinnampi sace paṭiggahaṇe nirapekkhavissajjanena vijahitapaṭiggahaṇaṁ hoti, tampi",
  "tika-vin02t0:289_10": "dutiyadivase vaṭṭatīti veditabbaṁ.",
  "tika-vin02t0:290_0": "Yadi evaṁ ‘‘patto duddhoto hotī’’tiādīsu kasmā āpatti vuttāti? ‘‘Paṭiggahaṇaṁ avissajjetvāva",
  "tika-vin02t0:290_1": "sayaṁ vā aññena vā tucchaṁ katvā na sammā dhovitvā niṭṭhāpite patte laggampi avijahitapaṭiggahaṇameva",
  "tika-vin02t0:290_2": "hotīti tattha āpattī’’ti tīsupi gaṇṭhipadesu vuttaṁ. Keci pana ‘‘sāmaṇerānaṁ pariccajantīti",
  "tika-vin02t0:290_3": "imasmiṁ adhikāre ṭhatvā ‘apariccattamevā’ti vuttattā anupasampannassa pariccattameva",
  "tika-vin02t0:290_4": "vaṭṭati, apariccattaṁ na vaṭṭatīti āpannaṁ, tasmā nirālayabhāvena paṭiggahaṇe vijahitepi",
  "tika-vin02t0:290_5": "anupasampannassa apariccattaṁ na vaṭṭatī’’ti vadanti, taṁ yuttaṁ viya na dissati.",
  "tika-vin02t0:290_6": "Yadaggena hi paṭiggahaṇaṁ vijahati, tadaggena sannidhimpi na karoti vijahitapaṭiggahaṇassa",
  "tika-vin02t0:290_7": "appaṭiggahitasadisattā. Paṭiggahetvā nidahiteyeva ca sannidhipaccayā āpatti vuttā.",
  "tika-vin02t0:290_8": "‘‘Paṭiggahetvā ekarattaṁ vītināmitassetaṁ adhivacana’’nti hi vuttaṁ.",
  "tika-vin02t0:291_0": "Pāḷiyaṁ ‘‘sattāhakālikaṁ yāvajīvikaṁ āhāratthāya paṭiggaṇhāti, āpatti dukkaṭassā’’tiādinā",
  "tika-vin02t0:291_1": "sannihitesu sattāhakālikayāvajīvikesu purebhattampi āhāratthāya ajjhoharaṇepi dukkaṭassa",
  "tika-vin02t0:291_2": "vuttattā yāmakālikepi āhāratthāya ajjhoharaṇe visuṁ dukkaṭenapi bhavitabbanti āha",
  "tika-vin02t0:291_3": "‘‘āhāratthāya ajjhoharato dukkaṭena saddhiṁ pācittiya’’nti. Pakatiāmiseti odanādikappiyāmise.",
  "tika-vin02t0:291_4": "Yāmakālikaṁ sati paccaye sāmisena mukhena ajjhoharato dveti hiyyo paṭiggahitayāmakālikaṁ",
  "tika-vin02t0:291_5": "ajja purebhattaṁ sāmisena mukhena bhuñjato sannihitayāmakālikapaccayā ekaṁ pācittiyaṁ,",
  "tika-vin02t0:291_6": "sannihitena saṁsaṭṭhaāmisapaccayā ekanti dve pācittiyāni. Vikappadvayepīti sāmisena",
  "tika-vin02t0:291_7": "nirāmisenāti vuttavidhānadvaye. Dukkaṭaṁ vaḍḍhatīti āhāratthāya ajjhoharaṇapaccayā",
  "tika-vin02t0:291_8": "dukkaṭaṁ vaḍḍhati. Thullaccayañca dukkaṭañca vaḍḍhatīti manussamaṁse thullaccayaṁ,",
  "tika-vin02t0:291_9": "sesaakappiyamaṁsesu dukkaṭaṁ vaḍḍhati.",
  "tika-vin02t0:292_0": "255.Paṭiggahaṇapaccayā tāva dukkaṭanti ettha sannihitattā purebhattampi dukkaṭameva.",
  "tika-vin02t0:292_1": "Sati paccaye pana sannihitampi sattāhakālikaṁ yāvajīvikaṁ bhesajjatthāya gaṇhantassa",
  "tika-vin02t0:292_2": "paribhuñjantassa ca anāpattiyeva. Sesamettha uttānameva. Yāvakālikayāmakālikatā,",
  "tika-vin02t0:292_3": "sannidhibhāvo, tassa ajjhoharaṇanti imāni panettha tīṇi aṅgāni.",
  "tika-vin02t0:293": "Sannidhikārakasikkhāpadavaṇṇanā niṭṭhitā.",
  "tika-vin02t0:294": "9. Paṇītabhojanasikkhāpadavaṇṇanā",
  "tika-vin02t0:295_0": "257-259. Navame paṇītasaṁsaṭṭhāni bhojanāni paṇītabhojanāni. Yathā hi ājaññayutto",
  "tika-vin02t0:295_1": "ratho ‘‘ājaññaratho’’ti vuccati, evamidhāpi paṇītasaṁsaṭṭhāni sattadhaññanibbattāni",
  "tika-vin02t0:295_2": "bhojanāni ‘‘paṇītabhojanānī’’ti vuttāni. Yehi pana paṇītehi saṁsaṭṭhāni, tāni ‘‘paṇītabhojanānī’’ti",
  "tika-vin02t0:295_3": "vuccanti, tesaṁ pabhedadassanatthaṁ ‘‘seyyathidaṁ, sappi navanīta’’ntiādi pāḷiyaṁ",
  "tika-vin02t0:295_4": "vuttaṁ. ‘‘Yesaṁ maṁsaṁ kappatī’’ti idañca pācittiyavatthuparicchedadassanatthaṁ vuttaṁ,",
  "tika-vin02t0:295_5": "na pana kappiyavatthuparicchedadassanatthaṁ. Na hi akappiyamaṁsasattānaṁ sappiādīni",
  "tika-vin02t0:295_6": "na kappanti. Ekañhi manussavasātelaṁ ṭhapetvā sabbesaṁ khīrasappinavanītavasātelesu",
  "tika-vin02t0:295_7": "akappiyaṁ nāma natthi. Sappibhattanti ettha kiñcāpi sappisaṁsaṭṭhaṁ bhattaṁ sappibhattaṁ,",
  "tika-vin02t0:295_8": "sappi ca bhattañca sappibhattantipi viññāyati, aṭṭhakathāsu pana ‘‘sālibhattaṁ viya",
  "tika-vin02t0:295_9": "sappibhattaṁ nāma natthī’’ti kāraṇaṁ vatvā dukkaṭasseva daḷhataraṁ katvā vuttattā",
  "tika-vin02t0:295_10": "na sakkā aññaṁ vattuṁ. Aṭṭhakathācariyā eva hi īdisesu ṭhānesu pamāṇaṁ.",
  "tika-vin02t0:296_0": "Mūlanti kappiyabhaṇḍaṁ sandhāya vuttaṁ. Anāpattīti visaṅketattā sabbāhiyeva āpattīhi",
  "tika-vin02t0:296_1": "anāpatti. Keci pana ‘‘pācittiyeneva anāpatti vuttā, sūpodanaviññattidukkaṭaṁ pana",
  "tika-vin02t0:296_2": "hotiyevā’’ti vadanti, taṁ na gahetabbaṁ. Kappiyasappinā akappiyasappināti ca idaṁ",
  "tika-vin02t0:296_3": "kappiyākappiyamaṁsānaṁ vasena vuttaṁ, tasmā kappiyamaṁsasappinā akappiyamaṁsasappināti",
  "tika-vin02t0:296_4": "evamettha attho gahetabbo. Nānāvatthukānīti sappinavanītādīnaṁ vasena vuttaṁ.",
  "tika-vin02t0:297": "261.Mahānāmasikkhāpadena kāretabboti ettha –",
  "tika-vin02t0:298": "‘‘Agilānena bhikkhunā catumāsapaccayapavāraṇā sāditabbā aññatra punapavāraṇāya aññatra niccapavāraṇāya, tato ce uttari sādiyeyya, pācittiya’’nti (pāci. 306) –",
  "tika-vin02t0:299_0": "Idaṁ mahānāmasikkhāpadaṁ nāma. Iminā ca sikkhāpadena saṅghavasena gilānapaccayapavāraṇāya",
  "tika-vin02t0:299_1": "pavāritaṭṭhāne sace tattha rattīhi vā bhesajjehi vā paricchedo kato hoti, ettakāyeva",
  "tika-vin02t0:299_2": "rattiyo ettakāni vā bhesajjāni viññāpetabbānīti. Atha tato rattipariyantato vā bhesajjapariyantato",
  "tika-vin02t0:299_3": "vā uttari na bhesajjakaraṇīyena vā bhesajjaṁ aññabhesajjakaraṇīyena vā aññaṁ bhesajjaṁ",
  "tika-vin02t0:299_4": "viññāpentassa pācittiyaṁ vuttaṁ. Tasmā agilāno gilānasaññī hutvā pañca bhesajjāni",
  "tika-vin02t0:299_5": "viññāpento na bhesajjakaraṇīyena bhesajjaṁ viññāpento nāma hotīti ‘‘mahānāmasikkhāpadena",
  "tika-vin02t0:299_6": "kāretabbo’’ti vuttaṁ. Etāni pāṭidesanīyavatthūnīti pāḷiyaṁ āgatasappiādīni sandhāya",
  "tika-vin02t0:299_7": "vuttaṁ. Pāḷiyaṁ anāgatāni pana akappiyasappiādīni bhikkhunīnampi dukkaṭavatthūnīti",
  "tika-vin02t0:299_8": "veditabbaṁ. Sūpodanaviññattiyanti bhikkhūnaṁ pācittiyavatthūni bhikkhunīnaṁ pāṭidesanīyavatthūni",
  "tika-vin02t0:299_9": "ca ṭhapetvā avasesaviññattiṁ sandhāya vuttaṁ. Sesamettha uttānameva. Paṇītabhojanatā,",
  "tika-vin02t0:299_10": "agilānatā, akataviññattiyā paṭilābho, ajjhoharaṇanti imāni panettha cattāri aṅgāni.",
  "tika-vin02t0:300": "Paṇītabhojanasikkhāpadavaṇṇanā niṭṭhitā.",
  "tika-vin02t0:301": "10. Dantaponasikkhāpadavaṇṇanā",
  "tika-vin02t0:302_0": "263. Dasame ayyavosāṭitakānīti pitupiṇḍassetaṁ adhivacanaṁ. Ummāreti susāne katagehassa",
  "tika-vin02t0:302_1": "attano gehassa vā ummāre. Ghanabaddhoti ghanamaṁsena sambaddho, kathinasaṁhatasarīroti vuttaṁ hoti.",
  "tika-vin02t0:303_0": "264.Mukhadvāranti galanāḷikaṁ. Āhāranti ajjhoharitabbaṁ yaṁkiñci yāvakālikādiṁ. Āhareyyāti",
  "tika-vin02t0:303_1": "mukhadvāraṁ paveseyya. Mukhena vā paviṭṭhaṁ hotu nāsikāya vā, galena ajjhoharaṇīyattā",
  "tika-vin02t0:303_2": "sabbampi taṁ mukhadvāraṁ pavesitameva hoti. Yasmā pana te bhikkhū anāhārepi udake",
  "tika-vin02t0:303_3": "āhārasaññāya dantapone ca mukhadvāraṁ āhaṭaṁ idanti saññāya kukkuccāyiṁsu, tasmā",
  "tika-vin02t0:303_4": "vuttaṁ ‘‘te bhikkhū adinnaṁ…pe… sammā atthaṁ asallakkhetvā kukkuccāyiṁsū’’ti. Udakañhi",
  "tika-vin02t0:303_5": "yathāsukhaṁ pātuṁ dantakaṭṭhañca dantaponaparibhogena paribhuñjituṁ vaṭṭati, tassa",
  "tika-vin02t0:303_6": "pana rasaṁ gilituṁ na vaṭṭati. Sacepi dantakaṭṭharaso ajānantassa anto pavisati,",
  "tika-vin02t0:303_7": "pācittiyameva. Anajjhoharantena pana dantakaṭṭhaṁ vā hotu aññaṁ vā, kiñci mukhe pakkhipituṁ vaṭṭati.",
  "tika-vin02t0:304_0": "265.Akallakoti gilāno sahatthā paribhuñjituṁ asakkonto mukhena paṭiggaṇhāti. Uccāraṇamattanti",
  "tika-vin02t0:304_1": "ukkhipanamattaṁ. Ekadesenapīti aṅguliyāpi phuṭṭhamattena. Taṁ ce paṭiggaṇhāti, sabbaṁ",
  "tika-vin02t0:304_2": "paṭiggahitamevāti veṇukoṭiyā bandhitvā ṭhapitattā. Sacepi bhūmiyaṁ ṭhitameva ghaṭaṁ",
  "tika-vin02t0:304_3": "dāyakena hatthapāse ṭhatvā ghaṭaṁ dassāmīti dinnaveṇukoṭiggahaṇavasena paṭiggaṇhāti,",
  "tika-vin02t0:304_4": "ubhayakoṭibaddhaṁ sabbampi paṭiggahitameva hoti. Bhikkhussa atthāya apīḷetvā pakatiyā",
  "tika-vin02t0:304_5": "pīḷiyamānaucchurasaṁ sandhāya ‘‘gaṇhathā’’ti vuttattā ‘‘abhihāro na paññāyatī’’ti",
  "tika-vin02t0:304_6": "vuttaṁ. Hatthapāse ṭhitassa pana bhikkhussa atthāya pīḷiyamānā ucchuto paggharantaṁ",
  "tika-vin02t0:304_7": "rasaṁ gaṇhituṁ vaṭṭati, doṇikāya sayaṁ paggharantaṁ ucchurasaṁ majjhe āvaritvā āvaritvā",
  "tika-vin02t0:304_8": "vissajjitampi gaṇhituṁ vaṭṭati. Katthaci aṭṭhakathāsu.",
  "tika-vin02t0:305_0": "Asaṁhārimeti thāmamajjhimena purisena asaṁhāriye. ‘‘Tintiṇikādipaṇṇesū’’ti vacanato",
  "tika-vin02t0:305_1": "sākhāsu paṭiggahaṇaṁ ruhatīti daṭṭhabbaṁ. Puñchitvā paṭiggahetvāti ettha ‘‘puñchite",
  "tika-vin02t0:305_2": "paṭiggahaṇakiccaṁ natthi, tasmā puñchitvā gahetvāti evamattho gahetabbo’’ti vadanti.",
  "tika-vin02t0:305_3": "Puñchitvā paṭiggahetvā vāti evamettha attho daṭṭhabbo. Patte patitarajanacuṇṇañhi",
  "tika-vin02t0:305_4": "abbhantaraparibhogatthāya aparihaṭabhāvato paṭiggahetvā paribhuñjituṁ vaṭṭati. Pubbābhogassa",
  "tika-vin02t0:305_5": "anurūpena ‘‘anupasampannassa datvā…pe… vaṭṭatī’’ti vuttaṁ. Yasmā pana taṁ ‘‘aññassa",
  "tika-vin02t0:305_6": "dassāmī’’ti cittuppādamattena parasantakaṁ nāma na hoti, tasmā tassa adatvāpi paṭiggahetvā",
  "tika-vin02t0:305_7": "paribhuñjituṁ vaṭṭati.",
  "tika-vin02t0:306_0": "Bhikkhussa detīti aññassa bhikkhussa deti. Kañjikanti khīrarasādiṁ yaṁkiñci dravaṁ",
  "tika-vin02t0:306_1": "sandhāya vuttaṁ. Hatthato mocetvā puna gaṇhāti, uggahitakaṁ hotīti āha ‘‘hatthato",
  "tika-vin02t0:306_2": "amocentenevā’’ti. Ālulentānanti ālolentānaṁ, ayameva vā pāṭho. Āharitvā bhūmiyaṁ",
  "tika-vin02t0:306_3": "ṭhapitattā abhihāro natthīti āha ‘‘patto paṭiggahetabbo’’ti. Paṭhamataraṁ uḷuṅkato",
  "tika-vin02t0:306_4": "thevā patte patantīti ettha ‘‘yathā paṭhamataraṁ patitatheve doso natthi, tathā ākiritvā",
  "tika-vin02t0:306_5": "apanentānaṁ pacchā patitathevepi abhihaṭattā nevatthi doso’’ti vadanti. Carukenāti",
  "tika-vin02t0:306_6": "khuddakabhājanena. Mukhavaṭṭiyāpi gahetuṁ vaṭṭatīti mukhavaṭṭiṁ ukkhipitvā hatthe",
  "tika-vin02t0:306_7": "phusāpite gaṇhituṁ vaṭṭati. Kecīti abhayagirivāsino. Esa nayoti kāyapaṭibaddhapaṭibaddhampi",
  "tika-vin02t0:306_8": "kāyapaṭibaddhamevāti ayaṁ nayo. Tathā ca tattha kāyapaṭibaddhe taṁpaṭibaddhe ca thullaccayameva vuttaṁ.",
  "tika-vin02t0:307_0": "Tenāti yassa bhikkhuno santikaṁ gataṁ, tena. Tasmāti yasmā mūlaṭṭhasseva paribhogo",
  "tika-vin02t0:307_1": "anuññāto, tasmā. Taṁ divasaṁ hatthena gahetvā dutiyadivase paṭiggahetvā paribhuñjantassa",
  "tika-vin02t0:307_2": "uggahitakapaṭiggahitaṁ hotīti āha ‘‘anāmasitvā’’ti. Appaṭiggahitattā ‘‘sannidhipaccayā",
  "tika-vin02t0:307_3": "anāpattī’’ti vuttaṁ. Appaṭiggahetvā paribhuñjantassa adinnamukhadvārāpatti hotīti",
  "tika-vin02t0:307_4": "āha ‘‘paṭiggahetvā pana paribhuñjitabba’’nti. ‘‘Taṁ divasaṁ…pe… na tato para’’nti",
  "tika-vin02t0:307_5": "vacanato taṁ divasaṁ hatthena gahetvā vā aggahetvā vā ṭhapitaṁ dutiyadivase appaṭiggahetvā",
  "tika-vin02t0:307_6": "paribhuñjantassa adinnamukhadvārāpatti hoti, hatthena gahetvā ṭhapitaṁ dutiyadivase",
  "tika-vin02t0:307_7": "paṭiggahetvā paribhuñjantassa pana uggahitakapaṭiggahitaṁ hoti. Appaṭiggahitameva",
  "tika-vin02t0:307_8": "hi hatthena gahetvā ṭhapitaṁ. ‘‘Sāmaṁ gahetvā paribhuñjitu’’nti hi vacanato appaṭiggahitasseva",
  "tika-vin02t0:307_9": "tasmiṁ divase paribhogo anuññāto. Tasmā yaṁ vuttaṁ gaṇṭhipade ‘‘taṁ diyyamānaṁ patatīti",
  "tika-vin02t0:307_10": "ettha yathā gaṇabhojanādīsu gilānādīnaṁ kukkuccāyantānaṁ gaṇabhojanaṁ anuññātaṁ,",
  "tika-vin02t0:307_11": "evamidhāpi bhagavatā paṭiggahitameva kukkuccavinodanatthaṁ anuññāta’’nti, taṁ na",
  "tika-vin02t0:307_12": "gahetabbaṁ. ‘‘Taṁ diyyamānaṁ patatī’’ti avisesena vuttattā catūsupi kālikesu ayaṁ nayo veditabbo.",
  "tika-vin02t0:308_0": "Satthakenāti paṭiggahitasatthakena. Kasmā panettha uggahitapaccayā sannidhipaccayā",
  "tika-vin02t0:308_1": "vā doso na siyāti āha ‘‘na hi taṁ paribhogatthāya pariharantī’’ti. Imināva bāhiraparibhogatthaṁ",
  "tika-vin02t0:308_2": "sāmaṁ gahetvā anupasampannena dinnaṁ vā gahetvā pariharituṁ vaṭṭatīti dīpeti. Tasmā",
  "tika-vin02t0:308_3": "pattasammakkhanādiatthaṁ sāmaṁ gahetvā parihaṭatelādiṁ sace paribhuñjitukāmo hoti,",
  "tika-vin02t0:308_4": "paṭiggahetvā paribhuñjantassa anāpatti. Abbhantaraparibhogatthaṁ pana sāmaṁ gahitaṁ",
  "tika-vin02t0:308_5": "paṭiggahetvā paribhuñjantassa uggahitakapaṭiggahitaṁ hoti, appaṭiggahetvā paribhuñjantassa",
  "tika-vin02t0:308_6": "adinnamukhadvārāpatti hoti, abbhantaraparibhogatthameva anupasampannena dinnaṁ gahetvā",
  "tika-vin02t0:308_7": "pariharantassa siṅgīloṇakappo viya sannidhipaccayā āpatti hoti. Keci pana ‘‘thāmamajjhimassa",
  "tika-vin02t0:308_8": "purisassa uccāraṇamattaṁ hotītiādinā vuttapañcaṅgasampattiyā paṭiggahaṇassa ruhanato",
  "tika-vin02t0:308_9": "bāhiraparibhogatthampi sace anupasampannena dinnaṁ gaṇhāti, paṭiggahitamevā’’ti vadanti.",
  "tika-vin02t0:308_10": "Evaṁ sati idha bāhiraparibhogatthaṁ anupasampannena dinnaṁ gahetvā pariharantassa",
  "tika-vin02t0:308_11": "sannidhipaccayā āpatti vattabbā siyā, ‘‘na hi taṁ paribhogatthāya pariharantī’’ti",
  "tika-vin02t0:308_12": "ca na vattabbaṁ, tasmā bāhiraparibhogatthaṁ gahitaṁ paṭiggahitaṁ nāma na hotīti veditabbaṁ.",
  "tika-vin02t0:308_13": "Yadi evaṁ pañcasu paṭiggahaṇaṅgesu ‘‘paribhogatthāyā’’ti visesanaṁ vattabbanti? Na",
  "tika-vin02t0:308_14": "vattabbaṁ. Paṭiggahaṇañhi paribhogatthameva hotīti ‘‘paribhogatthāyā’’ti visuṁ avatvā",
  "tika-vin02t0:308_15": "‘‘tañce bhikkhu kāyena vā kāyapaṭibaddhena vā paṭiggaṇhātī’’ti ettakameva vuttaṁ.",
  "tika-vin02t0:308_16": "Apare pana ‘‘satipi paṭiggahaṇe ‘na hi taṁ paribhogatthāya pariharantī’ti idha aparibhogatthāya",
  "tika-vin02t0:308_17": "pariharaṇe anāpatti vuttā’’ti vadanti. Udukkhalamusalāni khiyyantīti ettha udukkhalamusalānaṁ",
  "tika-vin02t0:308_18": "khayena pisitakoṭṭitabhesajjesu sace āgantukavaṇṇo paññāyati, na vaṭṭati.",
  "tika-vin02t0:309_0": "Suddhaṁ udakaṁ hotīti rukkhasākhādīhi gaḷitvā patanaudakaṁ sandhāya vuttaṁ. Patto",
  "tika-vin02t0:309_1": "vāssa paṭiggahetabboti etthāpi pattagataṁ chupitvā dentassa hatthalaggena āmisena",
  "tika-vin02t0:309_2": "dosābhāvatthaṁ pattapaṭiggahaṇanti abbhantaraparibhogatthameva paṭiggahaṇaṁ veditabbaṁ.",
  "tika-vin02t0:309_3": "Yaṁ sāmaṇerassa patte patati…pe… paṭiggahaṇaṁ na vijahatīti ettha punappunaṁ gaṇhantassa",
  "tika-vin02t0:309_4": "attano patte pakkhittameva ‘‘attano santaka’’nti sanniṭṭhānakaraṇato hatthagataṁ",
  "tika-vin02t0:309_5": "paṭiggahaṇaṁ na vijahati, paricchinditvā dinnaṁ pana gaṇhantassa gahaṇasamayeyeva",
  "tika-vin02t0:309_6": "‘‘attano santaka’’nti sanniṭṭhānassa katattā hatthagataṁ paṭiggahaṇaṁ vijahati. Kesañci",
  "tika-vin02t0:309_7": "atthāya odanaṁ pakkhipatīti ettha anupasampannassa atthāya pakkhipantepi ‘‘āgantvā",
  "tika-vin02t0:309_8": "gaṇhissatī’’ti sayameva pakkhipitvā ṭhapanato paṭiggahaṇaṁ na vijahati, anupasampannassa",
  "tika-vin02t0:309_9": "hatthe pakkhittaṁ pana anupasampanneneva ṭhapitaṁ nāma hotīti paṭiggahaṇaṁ vijahati",
  "tika-vin02t0:309_10": "pariccattabhāvato. Tena vuttaṁ ‘‘sāmaṇera…pe… pariccattattā’’ti.",
  "tika-vin02t0:310_0": "Paṭiggahaṇūpagaṁ bhāraṁ nāma thāmamajjhimassa purisassa ukkhepārahaṁ. Kiñcāpi avissajjetvāva",
  "tika-vin02t0:310_1": "aññena hatthena pidahantassa doso natthi, tathāpi na pidahitabbanti aṭṭhakathāpamāṇeneva",
  "tika-vin02t0:310_2": "gahetabbaṁ. Macchikavāraṇatthanti ettha ‘‘sacepi sākhāya laggarajaṁ patte patati,",
  "tika-vin02t0:310_3": "sukhena paribhuñjituṁ sakkāti sākhāya paṭiggahitattā abbhantaraparibhogatthamevidha",
  "tika-vin02t0:310_4": "paṭiggahaṇanti mūlapaṭiggahaṇameva vaṭṭatī’’ti vuttaṁ. Apare pana ‘‘macchikavāraṇatthanti",
  "tika-vin02t0:310_5": "ettha vacanamattaṁ gahetvā bāhiraparibhogatthaṁ gahita’’nti vadanti. Tasmimpi asatīti",
  "tika-vin02t0:310_6": "cāṭiyā vā kuṇḍake vā asati. Anupasampannaṁ gāhāpetvāti taṁyeva ajjhoharaṇīyabhaṇḍaṁ",
  "tika-vin02t0:310_7": "anupasampannena gāhāpetvā. Therassa pattaṁ anutherassāti therassa pattaṁ attanā gahetvā",
  "tika-vin02t0:310_8": "anutherassa deti. Tuyhaṁ yāguṁ mayhaṁ dehīti ettha evaṁ vatvā sāmaṇerassa pattaṁ",
  "tika-vin02t0:310_9": "gahetvā attanopi pattaṁ tassa deti. Ettha panāti paṇḍito sāmaṇerotiādipattaparivattanakathāya.",
  "tika-vin02t0:310_10": "Kāraṇaṁ upaparikkhitabbanti yathā mātuādīnaṁ telādīni haranto tathārūpe kicce anupasampannena",
  "tika-vin02t0:310_11": "aparivattetvāva paribhuñjituṁ labhati, evamidha pattaparivattanaṁ akatvā paribhuñjituṁ",
  "tika-vin02t0:310_12": "na labhatīti ettha kāraṇaṁ vīmaṁsitabbanti attho.",
  "tika-vin02t0:311_0": "Ettha pana ‘‘sāmaṇerehi gahitataṇḍulesu parikkhīṇesu avassaṁ amhākaṁ sāmaṇerā saṅgahaṁ",
  "tika-vin02t0:311_1": "karontīti vitakkuppatti sambhavati, tasmā taṁ parivattetvāva paribhuñjitabbaṁ. Mātāpitūnaṁ",
  "tika-vin02t0:311_2": "atthāya pana chāyatthāya vā gahaṇe paribhogāsā natthi, tasmā taṁ vaṭṭatī’’ti kāraṇaṁ",
  "tika-vin02t0:311_3": "vadanti. Teneva ācariyabuddhadattattherenapi vuttaṁ –",
  "tika-vin02t0:312": "‘‘Mātāpitūnamatthāya, telādiharatopi ca;",
  "tika-vin02t0:313": "Sākhaṁ chāyādiatthāya, imesaṁ na visesati.",
  "tika-vin02t0:314": "‘‘Tasmā hissa visesassa, cintetabbaṁ tu kāraṇaṁ;",
  "tika-vin02t0:315": "Tassa sālayabhāvaṁ tu, visesaṁ takkayāma ta’’nti.",
  "tika-vin02t0:316_0": "Idamevettha yuttataraṁ avassaṁ tathāvidhavitakkuppattiyā sambhavato. Na sakkā hi",
  "tika-vin02t0:316_1": "ettha vitakkaṁ sodhetunti. Mātādīnaṁ atthāya haraṇe pana nāvassaṁ tathāvidhavitakkuppattīti",
  "tika-vin02t0:316_2": "sakkā vitakkaṁ sodhetuṁ. Yattha hi vitakkaṁ sodhetuṁ sakkā, tattha nevatthi doso.",
  "tika-vin02t0:316_3": "Teneva vakkhati ‘‘sace pana sakkoti vitakkaṁ sodhetuṁ, tato laddhaṁ khāditumpi vaṭṭatī’’ti.",
  "tika-vin02t0:317_0": "Niccāletuṁ na sakkotīti niccāletvā sakkharā apanetuṁ na sakkoti. Ādhārake patto ṭhapitohotīti",
  "tika-vin02t0:317_1": "paṭiggahetabbapattaṁ sandhāya vuttaṁ. Cāletīti vinā kāraṇaṁ cāleti. Satipi kāraṇe",
  "tika-vin02t0:317_2": "bhikkhūnaṁ paribhogārahaṁ cāletuṁ na vaṭṭati. Kiñcāpi ‘‘anujānāmi, bhikkhave, amanussikābādhe",
  "tika-vin02t0:317_3": "āmakamaṁsaṁ āmakalohita’’nti (mahāva. 264) tādise ābādhe attano atthāya āmakamaṁsapaṭiggahaṇaṁ",
  "tika-vin02t0:317_4": "anuññātaṁ, ‘‘āmakamaṁsapaṭiggahaṇā paṭivirato hotī’’ti ca sāmaññato paṭikkhittaṁ,",
  "tika-vin02t0:317_5": "tathāpi attano aññassa vā bhikkhuno atthāya aggahitattā ‘‘sīhavighāsādiṁ…pe… vaṭṭatī’’ti",
  "tika-vin02t0:317_6": "vuttaṁ. Sakkoti vitakkaṁ sodhetunti mayhampi detīti vitakkassa anuppannabhāvaṁ sallakkhetuṁ",
  "tika-vin02t0:317_7": "sakkoti, sāmaṇerassa dassāmīti suddhacittena mayā gahitanti vā sallakkhetuṁ sakkoti.",
  "tika-vin02t0:318_0": "Sace pana mūlepi paṭiggahitaṁ hotīti ettha ‘‘gahetvā gate mayhampi dadeyyunti saññāya",
  "tika-vin02t0:318_1": "sace paṭiggahitaṁ hotī’’ti vadanti. Koṭṭhāse karotīti bhikkhusāmaṇerā ca attano attano",
  "tika-vin02t0:318_2": "abhirucitaṁ koṭṭhāsaṁ gaṇhantūti sabbesaṁ samake koṭṭhāse karoti. Gahitāvasesanti",
  "tika-vin02t0:318_3": "sāmaṇerehi gahitakoṭṭhāsato avasesaṁ. Gaṇhitvāti ‘‘mayhaṁ idaṁ gaṇhissāmī’’ti gahetvā.",
  "tika-vin02t0:318_4": "Idha gahitāvasesaṁ nāma tena gaṇhitvā puna ṭhapitaṁ. Paṭiggahetvāti tadahu paṭiggahetvā.",
  "tika-vin02t0:318_5": "Teneva ‘‘yāvakālikena yāvajīvikasaṁsagge doso natthī’’ti vuttaṁ. Sace pana purimadivase",
  "tika-vin02t0:318_6": "paṭiggahetvā ṭhapitā hoti, sāmisena mukhena tassā vaṭṭiyā dhūmaṁ pivituṁ na vaṭṭati.",
  "tika-vin02t0:318_7": "Samuddodakenāti appaṭiggahitasamuddodakena. Yasmā katakaṭṭhi udakaṁ pasādetvā visuṁ",
  "tika-vin02t0:318_8": "tiṭṭhati, tasmā ‘‘abbohārika’’nti vuttaṁ. Laggatīti mukhe hatthe ca udake sukkhe",
  "tika-vin02t0:318_9": "setavaṇṇaṁ dassentaṁ laggati. Pānīyaṁ gahetvāti attanoyeva atthāya gahetvā. Sace",
  "tika-vin02t0:318_10": "pana pītāvasesaṁ tattheva ākirissāmīti gaṇhāti, puna paṭiggahaṇakiccaṁ natthi. Vikkhambhetvāti",
  "tika-vin02t0:318_11": "viyūhitvā, apanetvāti attho.",
  "tika-vin02t0:319_0": "Mahābhūtesūti sarīranissitesu mahābhūtesu. Patatīti vicchinditvā patati. Vicchinditvā",
  "tika-vin02t0:319_1": "patitameva hi paṭiggahetabbaṁ, na itaraṁ. Alladāruṁ rukkhato chinditvāpi kātuṁ vaṭṭatīti",
  "tika-vin02t0:319_2": "ettha mattikatthāya pathaviṁ khaṇitumpi vaṭṭatīti veditabbaṁ. Sappadaṭṭhakkhaṇeyeva",
  "tika-vin02t0:319_3": "vaṭṭatīti asati kappiyakārake sāmaṁ gahetvā paribhuñjituṁ vaṭṭati, aññadā paṭiggahāpetvā",
  "tika-vin02t0:319_4": "paribhuñjitabbaṁ. Sesamettha uttānameva. Appaṭiggahitatā, ananuññātatā, dhūmādiabbohārikābhāvo,",
  "tika-vin02t0:319_5": "ajjhoharaṇanti imāni panettha cattāri aṅgāni.",
  "tika-vin02t0:320": "Dantaponasikkhāpadavaṇṇanā niṭṭhitā.",
  "tika-vin02t0:321": "Niṭṭhito bhojanavaggo catuttho.",
  "tika-vin02t0:322": "5. Acelakavaggo",
  "tika-vin02t0:323": "1. Acelakasikkhāpadavaṇṇanā",
  "tika-vin02t0:324_0": "273. Acelakavaggassa paṭhamasikkhāpade tesanti titthiyānaṁ. Tatthāti bhājane. Itoti",
  "tika-vin02t0:324_1": "pattato. Sace titthiyo vadatīti ‘‘paṭhamameva maṁ sandhāya abhiharitvā ṭhapitaṁ mayhaṁ",
  "tika-vin02t0:324_2": "santakaṁ hoti, imasmiṁ bhājane ākirathā’’ti vadati, vaṭṭati. Sesamettha uttānameva.",
  "tika-vin02t0:324_3": "Aññatitthiyatā, ajjhoharaṇīyatā , ajjhoharaṇatthāya sahatthā anikkhittabhājane dānanti",
  "tika-vin02t0:324_4": "imāni panettha tīṇi aṅgāni.",
  "tika-vin02t0:325": "Acelakasikkhāpadavaṇṇanā niṭṭhitā.",
  "tika-vin02t0:326": "2. Uyyojanasikkhāpadavaṇṇanā",
  "tika-vin02t0:327": "274. Dutiyaṁ uttānatthameva. Anācāraṁ ācaritukāmatā, tadatthameva upasampannassa uyyojanā, evaṁ uyyojentassa upacārātikkamoti imāni panettha tīṇi aṅgāni.",
  "tika-vin02t0:328": "Uyyojanasikkhāpadavaṇṇanā niṭṭhitā.",
  "tika-vin02t0:329": "3. Sabhojanasikkhāpadavaṇṇanā",
  "tika-vin02t0:330_0": "280. Tatiye piṭṭhasaṅghāṭoti dvārabāhāyetaṁ adhivacanaṁ. Khuddakaṁ nāma sayanigharaṁ",
  "tika-vin02t0:330_1": "vitthārato pañcahatthappamāṇaṁ hoti, tassa ca majjhimaṭṭhānaṁ piṭṭhasaṅghāṭato aḍḍhateyyahatthappamāṇameva",
  "tika-vin02t0:330_2": "hoti, tasmā tādise sayanighare piṭṭhasaṅghāṭato hatthapāsaṁ vijahitvā nisinno piṭṭhivaṁsaṁ",
  "tika-vin02t0:330_3": "atikkamitvā nisinno nāma hoti. Evaṁ nisinno ca majjhaṁ atikkamitvā nisinno nāma hotīti",
  "tika-vin02t0:330_4": "āha ‘‘iminā majjhātikkamaṁ dassetī’’ti. Yathā vā tathā vā katassāti piṭṭhivaṁsaṁ",
  "tika-vin02t0:330_5": "āropetvā vā anāropetvā vā katassa. Sacittakanti anupavisitvā nisīdanacittena sacittakaṁ.",
  "tika-vin02t0:330_6": "Sesamettha uttānameva. Pariyuṭṭhitarāgajāyampatikānaṁ sannihitatā, sayanigharatā,",
  "tika-vin02t0:330_7": "dutiyassa bhikkhuno abhāvo, anupakhajja nisīdananti imāni panettha cattāri aṅgāni.",
  "tika-vin02t0:331": "Sabhojanasikkhāpadavaṇṇanā niṭṭhitā.",
  "tika-vin02t0:332": "284-289. Catutthapañcamesu natthi kiñci vattabbaṁ.",
  "tika-vin02t0:333": "6. Cārittasikkhāpadavaṇṇanā",
  "tika-vin02t0:334_0": "298. Chaṭṭhe pakativacanenāti ettha yaṁ dvādasahatthabbhantare ṭhitena sotuṁ sakkā",
  "tika-vin02t0:334_1": "bhaveyya, taṁ pakativacanaṁ nāma. Āpucchitabboti ‘‘ahaṁ itthannāmassa gharaṁ gacchāmī’’ti",
  "tika-vin02t0:334_2": "vā ‘‘cārittaṁ āpajjāmī’’ti vā īdisena vacanena āpucchitabbo. Sesamettha uttānameva.",
  "tika-vin02t0:334_3": "Pañcannaṁ bhojanānaṁ aññatarena nimantanasādiyanaṁ, santaṁ bhikkhuṁ anāpucchanā,",
  "tika-vin02t0:334_4": "bhattiyagharato aññagharappavesanaṁ, majjhanhikānatikkamo, samayassa vā āpadānaṁ",
  "tika-vin02t0:334_5": "vā abhāvoti imāni panettha pañca aṅgāni.",
  "tika-vin02t0:335": "Cārittasikkhāpadavaṇṇanā niṭṭhitā.",
  "tika-vin02t0:336": "7. Mahānāmasikkhāpadavaṇṇanā",
  "tika-vin02t0:337_0": "303. Sattame mahānāmo nāmāti anuruddhattherassa bhātā bhagavato cūḷapitu putto. Suddhodano",
  "tika-vin02t0:337_1": "sakkodano sukkodano dhotodano amitodanoti ime hi pañca janā bhātaro. Amitā nāma devī",
  "tika-vin02t0:337_2": "tesaṁ bhaginī, tissatthero tassā putto. Tathāgato ca nandatthero ca suddhodanassa",
  "tika-vin02t0:337_3": "puttā, mahānāmo ca anuruddhatthero ca sukkodanassa, ānandatthero amitodanassa. So",
  "tika-vin02t0:337_4": "bhagavato kaniṭṭho, mahānāmo mahallakataro sakadāgāmī ariyasāvako. Tena vuttaṁ ‘‘mahānāmo",
  "tika-vin02t0:337_5": "nāma…pe… ariyasāvako’’ti.",
  "tika-vin02t0:338_0": "305-306. Pāḷiyaṁ ajjaṇhoti ajja ekadivasanti attho, ‘‘ajjano’’ti vā attho gahetabbo,",
  "tika-vin02t0:338_1": "no amhākaṁ. Kālaṁ āharissathāti sve harissatha. Tato ce uttari sādiyeyyāti sace tattha",
  "tika-vin02t0:338_2": "rattīhi vā bhesajjehi vā paricchedo kato hoti ‘‘ettakāyeva vā rattiyo ettakāni vā",
  "tika-vin02t0:338_3": "bhesajjāni viññāpetabbānī’’ti, tato rattipariyantato vā bhesajjapariyantato vā uttari",
  "tika-vin02t0:338_4": "viññāpento sādiyeyya. ‘‘Imehi tayā bhesajjehi pavāritamha, amhākañca imināva bhesajjena",
  "tika-vin02t0:338_5": "attho’’ti ācikkhitvā viññāpetumpi gilānova labhati.",
  "tika-vin02t0:339_0": "310. Yasmā saṅghapavāraṇāyamevāyaṁ vidhi, tasmā ‘‘ye attano puggalikāya pavāraṇāya",
  "tika-vin02t0:339_1": "pavāritā’’ti vuttaṁ. Sesaṁ uttānameva. Saṅghapavāraṇatā , bhesajjaviññatti, agilānatā,",
  "tika-vin02t0:339_2": "pariyantātikkamoti imāni panettha cattāri aṅgāni.",
  "tika-vin02t0:340": "Mahānāmasikkhāpadavaṇṇanā niṭṭhitā.",
  "tika-vin02t0:341": "8. Uyyuttasenāsikkhāpadavaṇṇanā",
  "tika-vin02t0:342": "311. Aṭṭhamaṁ uttānatthameva. Uyyuttasenā, dassanatthāya gamanaṁ, anuññātokāsato aññatra dassanaṁ, tathārūpapaccayassa āpadāya vā abhāvoti imāni panettha cattāri aṅgāni.",
  "tika-vin02t0:343": "Uyyuttasenāsikkhāpadavaṇṇanā niṭṭhitā.",
  "tika-vin02t0:344": "9. Senāvāsasikkhāpadavaṇṇanā",
  "tika-vin02t0:345": "317. Navamasikkhāpadampi uttānameva. Tirattātikkamo, senāya sūriyassa atthaṅgamo, gilānatādīnaṁ abhāvoti imāni panettha tīṇi aṅgāni.",
  "tika-vin02t0:346": "Senāvāsasikkhāpadavaṇṇanā niṭṭhitā.",
  "tika-vin02t0:347": "10. Uyyodhikasikkhāpadavaṇṇanā",
  "tika-vin02t0:348_0": "322. Dasame kati te lakkhāni laddhānīti tava sarappahārassa lakkhaṇabhūtā kittakā",
  "tika-vin02t0:348_1": "janā tayā laddhāti attho, kittakā tayā viddhāti vuttaṁ hoti. Sesamettha uttānameva.",
  "tika-vin02t0:348_2": "Uyyodhikādidassanatthāya gamanaṁ, anuññātokāsato aññatra dassanaṁ, tathārūpapaccayassa",
  "tika-vin02t0:348_3": "āpadāya vā abhāvoti imāni panettha tīṇi aṅgāni.",
  "tika-vin02t0:349": "Uyyodhikasikkhāpadavaṇṇanā niṭṭhitā.",
  "tika-vin02t0:350": "Niṭṭhito acelakavaggo pañcamo.",
  "tika-vin02t0:351": "6. Surāpānavaggo",
  "tika-vin02t0:352": "1. Surāpānasikkhāpadavaṇṇanā",
  "tika-vin02t0:353_0": "326-328. Surāpānavaggassa paṭhamasikkhāpade vatiyāti gāmaparikkhepavatiyā. Pāḷiyaṁ",
  "tika-vin02t0:353_1": "piṭṭhasurādīsu piṭṭhaṁ bhājane pakkhipitvā tajjaṁ udakaṁ datvā madditvā katā piṭṭhasurā.",
  "tika-vin02t0:353_2": "Evaṁ pūve odane ca bhājane pakkhipitvā tajjaṁ udakaṁ datvā madditvā katā pūvasurā",
  "tika-vin02t0:353_3": "odanasurāti ca vuccati. ‘‘Kiṇṇā’’ti pana tassā surāya bījaṁ vuccati. Ye surāmodakātipi",
  "tika-vin02t0:353_4": "vuccanti, te pakkhipitvā katā kiṇṇapakkhittā. Harītakīsāsapādinānāsambhārehi saṁyojitā sambhārasaṁyuttā.",
  "tika-vin02t0:354_0": "Madhukatālanāḷikerādipuppharaso ciraparivāsito pupphāsavo. Panasādiphalaraso phalāsavo.",
  "tika-vin02t0:354_1": "Muddikāraso madhvāsavo. Ucchuraso guḷāsavo. Harītakāmalakakaṭukabhaṇḍādinānāsambhārānaṁ",
  "tika-vin02t0:354_2": "raso ciraparivāsito sambhārasaṁyutto. Bījato paṭṭhāyāti sambhāre paṭiyādetvā cāṭiyaṁ",
  "tika-vin02t0:354_3": "pakkhittakālato, tālanāḷikerādīnaṁ puppharasassa gahitaabhinavakālatoyeva ca paṭṭhāya.",
  "tika-vin02t0:355_0": "329.Loṇasovīrakaṁ suttañca anekehi bhesajjehi abhisaṅkhato amajjabhūto āsavaviseso.",
  "tika-vin02t0:355_1": "Vāsaggāhāpanatthanti sugandhibhāvaggāhāpanatthaṁ. Acittakaṁ lokavajjanti ettha yaṁ",
  "tika-vin02t0:355_2": "vattabbaṁ, taṁ paṭhamapārājikavaṇṇanāyaṁ vuttanayena veditabbaṁ. Sesamettha uttānameva.",
  "tika-vin02t0:355_3": "Majjabhāvo, tassa pānañcāti imāni panettha dve aṅgāni.",
  "tika-vin02t0:356": "Surāpānasikkhāpadavaṇṇanā niṭṭhitā.",
  "tika-vin02t0:357": "2. Aṅgulipatodakasikkhāpadavaṇṇanā",
  "tika-vin02t0:358_0": "330. Dutiye bhikkhunīpi anupasampannaṭṭhāne ṭhitāti ettha bhikkhupi bhikkhuniyā anupasampannaṭṭhāne",
  "tika-vin02t0:358_1": "ṭhitoti veditabbo. Sesamettha uttānameva. Hasādhippāyatā, upasampannassa kāyena kāyāmasananti",
  "tika-vin02t0:358_2": "imāni panettha dve aṅgāni.",
  "tika-vin02t0:359": "Aṅgulipatodakasikkhāpadavaṇṇanā niṭṭhitā.",
  "tika-vin02t0:360": "3. Hasadhammasikkhāpadavaṇṇanā",
  "tika-vin02t0:361": "335. Tatiyaṁ uttānatthameva. Uparigopphakatā, hasādhippāyena kīḷananti imāni panettha dve aṅgāni.",
  "tika-vin02t0:362": "Hasadhammasikkhāpadavaṇṇanā niṭṭhitā.",
  "tika-vin02t0:363": "4. Anādariyasikkhāpadavaṇṇanā",
  "tika-vin02t0:364_0": "344. Catutthe gārayho ācariyuggaho na gahetabboti yasmā ucchuraso sattāhakāliko,",
  "tika-vin02t0:364_1": "tassa kasaṭo yāvajīviko, dvinnaṁyeva samavāyo ucchuyaṭṭhi, tasmā vikāle ucchuyaṭṭhiṁ",
  "tika-vin02t0:364_2": "khādituṁ vaṭṭati guḷaharītakaṁ viyāti evamādiko gārayhācariyavādo na gahetabbo. Lokavajje",
  "tika-vin02t0:364_3": "ācariyuggaho na vaṭṭatīti lokavajjasikkhāpade āpattiṭṭhāne yo ācariyavādo, so na",
  "tika-vin02t0:364_4": "gahetabbo, lokavajjaṁ atikkamitvā ‘‘idaṁ amhākaṁ ācariyuggaho’’ti vadantassa uggaho",
  "tika-vin02t0:364_5": "na vaṭṭatīti adhippāyo. Suttānulomaṁ nāma aṭṭhakathā. Paveṇiyā āgatasamodhānaṁ gacchatīti",
  "tika-vin02t0:364_6": "‘‘paveṇiyā āgato ācariyuggahova gahetabbo’’ti evaṁ vutte mahāaṭṭhakathāvādeyeva saṅgahaṁ",
  "tika-vin02t0:364_7": "gacchatīti adhippāyo. Sesamettha uttānameva. Upasampannassa paññattena vacanaṁ, anādariyakaraṇanti",
  "tika-vin02t0:364_8": "imāni panettha dve aṅgāni.",
  "tika-vin02t0:365": "Anādariyasikkhāpadavaṇṇanā niṭṭhitā.",
  "tika-vin02t0:366": "5. Bhiṁsāpanasikkhāpadavaṇṇanā",
  "tika-vin02t0:367": "345. Pañcamaṁ uttānatthameva. Upasampannatā, tassa dassanasavanavisaye bhiṁsāpetukāmatāya vāyamananti imāni panettha dve aṅgāni.",
  "tika-vin02t0:368": "Bhiṁsāpanasikkhāpadavaṇṇanā niṭṭhitā.",
  "tika-vin02t0:369": "6. Jotisikkhāpadavaṇṇanā",
  "tika-vin02t0:370_0": "350. Chaṭṭhe bhaggā nāma janapadino rājakumārā, tesaṁ nivāso ekopi janapado ruḷhīsaddena",
  "tika-vin02t0:370_1": "‘‘bhaggā’’ti vuccati. Tena vuttaṁ ‘‘bhaggāti janapadassa nāma’’nti. Susumāragireti",
  "tika-vin02t0:370_2": "evaṁnāmake nagare. Tassa kira nagarassa māpanatthaṁ vatthuvijjācariyena nagaraṭṭhānassa",
  "tika-vin02t0:370_3": "pariggaṇhanadivase avidūre susumāro saddamakāsi giraṁ nicchāresi. Atha anantarāyena",
  "tika-vin02t0:370_4": "nagare māpite tameva susumāragiraṇaṁ subhanimittaṁ katvā susumāragiraṁtvevassa nāmaṁ",
  "tika-vin02t0:370_5": "akaṁsu. Keci pana ‘‘susumārasaṇṭhānattā susumāro nāma eko giri, so tassa nagarassa",
  "tika-vin02t0:370_6": "samīpe, tasmā taṁ susumāragiri etassa atthīti ‘susumāragirī’ti vuccatī’’ti vadanti.",
  "tika-vin02t0:370_7": "Tathā vā hotu aññathā vā, nāmametaṁ tassa nagarassāti āha ‘‘susumāragiranti nagarassa",
  "tika-vin02t0:370_8": "nāma’’nti. Bhesakaḷāti ghampaṇḍanāmako gacchaviseso. Keci ‘‘setarukkho’’tipi vadanti.",
  "tika-vin02t0:370_9": "Tesaṁ bahulatāya pana taṁ vanaṁ bhesakaḷāvanantveva paññāyittha. ‘‘Bhesagaḷāvane’’tipi",
  "tika-vin02t0:370_10": "pāṭho. ‘‘Bheso nāma eko yakkho ayuttakārī, tassa tato gaḷitaṭṭhānatāya taṁ vanaṁ",
  "tika-vin02t0:370_11": "bhesagaḷāvanaṁ nāma jāta’’nti hi keci.",
  "tika-vin02t0:371": "352.Jotikaraṇeti aggikaraṇe. Sesamettha uttānameva. Agilānatā, anuññātakaraṇābhāvo, visibbetukāmatā, samādahananti imāni panettha cattāri aṅgāni.",
  "tika-vin02t0:372": "Jotisikkhāpadavaṇṇanā niṭṭhitā.",
  "tika-vin02t0:373": "7. Nahānasikkhāpadavaṇṇanā",
  "tika-vin02t0:374_0": "357. Sattamasikkhāpadassa pāḷiyaṁ asambhinnenāti amakkhitena, anaṭṭhenāti attho.",
  "tika-vin02t0:374_1": "Orenaddhamāsaṁ nahāyeyyāti nahātadivasato paṭṭhāya addhamāse aparipuṇṇe nahāyeyya.",
  "tika-vin02t0:374_2": "Sesamettha uttānameva. Majjhimadeso, ūnakaddhamāse nahānaṁ, samayānaṁ vā nadīpāragamanassa",
  "tika-vin02t0:374_3": "vā āpadānaṁ vā abhāvoti imāni panettha tīṇi aṅgāni.",
  "tika-vin02t0:375": "Nahānasikkhāpadavaṇṇanā niṭṭhitā.",
  "tika-vin02t0:376": "8. Dubbaṇṇakaraṇasikkhāpadavaṇṇanā",
  "tika-vin02t0:377_0": "368. Aṭṭhame ‘‘cammakāranīlaṁ nāma pakatinīla’’nti tīsupi gaṇṭhipadesu vuttaṁ. Gaṇṭhipade",
  "tika-vin02t0:377_1": "pana ‘‘cammakārā udake tipumalaṁ ayagūthañca pakkhipitvā cammaṁ kāḷaṁ karonti, taṁ",
  "tika-vin02t0:377_2": "cammakāranīla’’nti vuttaṁ. Sesamettha uttānameva. Vuttappakārassa cīvarassa akatakappatā,",
  "tika-vin02t0:377_3": "anaṭṭhacīvarāditā, nivāsanaṁ vā pārupanaṁ vāti imāni panettha tīṇi aṅgāni.",
  "tika-vin02t0:378": "Dubbaṇṇakaraṇasikkhāpadavaṇṇanā niṭṭhitā.",
  "tika-vin02t0:379": "9. Vikappanasikkhāpadavaṇṇanā",
  "tika-vin02t0:380_0": "374. Navame apaccuddhāraṇanti ‘‘mayhaṁ santakaṁ paribhuñja vā vissajjehi vā’’tiādinā",
  "tika-vin02t0:380_1": "akatapaccuddhāraṁ. Yena vinayakammaṁ katanti yena saddhiṁ vinayakammaṁ kataṁ. Tiṁsakavaṇṇanāyanti",
  "tika-vin02t0:380_2": "nissaggiyavaṇṇanāyaṁ. Paribhogena kāyakammaṁ, apaccuddhārāpanena vacīkammaṁ. Sesamettha",
  "tika-vin02t0:380_3": "uttānameva. Sāmaṁ vikappitassa apaccuddhāro, vikappanupagacīvaratā, paribhogoti imāni",
  "tika-vin02t0:380_4": "panettha tīṇi aṅgāni.",
  "tika-vin02t0:381": "Vikappanasikkhāpadavaṇṇanā niṭṭhitā.",
  "tika-vin02t0:382": "10. Cīvaraapanidhānasikkhāpadavaṇṇanā",
  "tika-vin02t0:383": "377. Dasamaṁ uttānatthameva. Upasampannassa santakānaṁ pattādīnaṁ apanidhānaṁ, vihesetukāmatā vā hasādhippāyatā vāti imāni panettha dve aṅgāni.",
  "tika-vin02t0:384": "Cīvaraapanidhānasikkhāpadavaṇṇanā niṭṭhitā.",
  "tika-vin02t0:385": "Niṭṭhito surāpānavaggo chaṭṭho.",
  "tika-vin02t0:386": "7. Sappāṇakavaggo",
  "tika-vin02t0:387": "1. Sañciccasikkhāpadavaṇṇanā",
  "tika-vin02t0:388_0": "382. Sappāṇakavaggassa paṭhamasikkhāpade usuṁ saraṁ assati khipatīti issāso, dhanusippakusaloti",
  "tika-vin02t0:388_1": "āha ‘‘dhanuggahācariyo’’ti. Paṭisattuvidhamanatthaṁ dhanuṁ gaṇhantīti dhanuggahā,",
  "tika-vin02t0:388_2": "tesaṁ ācariyo dhanuggahācariyo. Appamattena vattaṁ kātabbanti yathā te pāṇā na maranti,",
  "tika-vin02t0:388_3": "evaṁ sūpaṭṭhitassatinā senāsane vattaṁ kātabbaṁ. Sesamettha uttānameva. Aṅgānipi",
  "tika-vin02t0:388_4": "manussaviggahe vuttanayena veditabbānīti.",
  "tika-vin02t0:389": "Sañciccasikkhāpadavaṇṇanā niṭṭhitā.",
  "tika-vin02t0:390": "2. Sappāṇakasikkhāpadavaṇṇanā",
  "tika-vin02t0:391_0": "387. Dutiye udakasaṇṭhānakappadeseti yattha bhūmibhāge udakaṁ nikkhittaṁ santiṭṭhati,",
  "tika-vin02t0:391_1": "na sahasā parikkhayaṁ gacchati, tādise padese. Sesamettha uttānameva. Aṅgāni siñcanasikkhāpade vuttanayāneva.",
  "tika-vin02t0:392": "Sappāṇakasikkhāpadavaṇṇanā niṭṭhitā.",
  "tika-vin02t0:393": "3. Ukkoṭanasikkhāpadavaṇṇanā",
  "tika-vin02t0:394_0": "392. Tatiye yathāpatiṭṭhitabhāvena patiṭṭhātuṁ na dentīti tesaṁ pavattiākāradassanatthaṁ",
  "tika-vin02t0:394_1": "vuttaṁ. Yaṁ pana dhammena adhikaraṇaṁ nihataṁ, taṁ sunihatameva. Sace vippakate kamme",
  "tika-vin02t0:394_2": "paṭikkosati, taṁ saññāpetvāva kātabbaṁ. Itarathā kammañca kuppati, kārakānañca āpatti.",
  "tika-vin02t0:394_3": "Sesamettha uttānameva. Yathādhammaṁ nihatabhāvo, jānanā, ukkoṭanāti imāni panettha tīṇi aṅgāni.",
  "tika-vin02t0:395": "Ukkoṭanasikkhāpadavaṇṇanā niṭṭhitā.",
  "tika-vin02t0:396": "4. Duṭṭhullasikkhāpadavaṇṇanā",
  "tika-vin02t0:397_0": "399. Catutthe tassevāti yo āpanno, tasseva. Ārocetīti paṭicchādanatthameva mā kassaci",
  "tika-vin02t0:397_1": "ārocesīti vadati. Vatthupuggaloti āpannapuggalo. Yenassa ārocitanti yena dutiyena",
  "tika-vin02t0:397_2": "assa tatiyassa ārocitaṁ. Koṭi chinnā hotīti yasmā paṭicchādanapaccayā āpattiṁ āpajjitvāva",
  "tika-vin02t0:397_3": "dutiyena tatiyassa ārocitaṁ, tasmā tappaccayā puna tena āpajjitabbāpattiyā abhāvato",
  "tika-vin02t0:397_4": "āpattiyā koṭi chinnā nāma hoti.",
  "tika-vin02t0:398_0": "400.‘‘Anupasampannassa sukkavissaṭṭhi ca kāyasaṁsaggo cāti ayaṁ duṭṭhullaajjhācāro",
  "tika-vin02t0:398_1": "nāmā’’ti idaṁ duṭṭhullārocanasikkhāpadaṭṭhakathāya na sameti. Vuttañhi tattha (pāci.",
  "tika-vin02t0:398_2": "aṭṭha. 82) ‘‘anupasampannassa duṭṭhullaṁ vā aduṭṭhullaṁ vā ajjhācāranti ettha ādito",
  "tika-vin02t0:398_3": "pañca sikkhāpadāni duṭṭhullo nāma ajjhācāro, sesāni aduṭṭhullo, sukkavissaṭṭhikāyasaṁsaggaduṭṭhullaattakāmā",
  "tika-vin02t0:398_4": "panassa ajjhācāro nāmā’’ti. ‘‘Ārocane anupasampannassa duṭṭhullaṁ aññathā adhippetaṁ,",
  "tika-vin02t0:398_5": "paṭicchādane aññathā’’ti etthāpi visesakāraṇaṁ na dissati, tasmā aṭṭhakathāya pubbenāparaṁ",
  "tika-vin02t0:398_6": "na sameti. Avirodhaṁ icchantena pana vīmaṁsitabbamettha kāraṇaṁ. Sesamettha uttānameva.",
  "tika-vin02t0:398_7": "Upasampannassa duṭṭhullāpattijānanaṁ, paṭicchādetukāmatāya nārocessāmīti dhuranikkhepoti",
  "tika-vin02t0:398_8": "imāni panettha dve aṅgāni.",
  "tika-vin02t0:399": "Duṭṭhullasikkhāpadavaṇṇanā niṭṭhitā.",
  "tika-vin02t0:400": "5. Ūnavīsativassasikkhāpadavaṇṇanā",
  "tika-vin02t0:401_0": "402. Pañcame rūpasuttanti heraññikānaṁ suttaṁ. Duruttānanti akkosavasena duruttānaṁ,",
  "tika-vin02t0:401_1": "duruttattāyeva durāgatānaṁ. Vacanapathānanti ettha vacanameva tadatthaṁ ñātukāmānaṁ",
  "tika-vin02t0:401_2": "ñāpetukāmānañca pathoti vacanapatho. Dukkhamānanti dukkhena khamitabbānaṁ.",
  "tika-vin02t0:402_0": "404. Gabbhe sayitakālena saddhiṁ vīsatimaṁ vassaṁ assāti gabbhavīso. Hāyanavaḍḍhananti",
  "tika-vin02t0:402_1": "gabbhamāsesu adhikesu uttarihāyanaṁ, ūnesu vaḍḍhananti veditabbaṁ. Ekūnavīsativassanti",
  "tika-vin02t0:402_2": "dvādasamāse mātukucchismiṁ vasitvā mahāpavāraṇāya jātakālato paṭṭhāya ekūnavīsativassaṁ.",
  "tika-vin02t0:402_3": "Pāṭipadadivaseti pacchimikāya vassūpagamanadivase. ‘‘Tiṁsarattidivo māso’’ti (a.",
  "tika-vin02t0:402_4": "ni. 3.71; 8.43; vibha. 1023) vacanato ‘‘cattāro māsā parihāyantī’’ti vuttaṁ. Vassaṁ",
  "tika-vin02t0:402_5": "ukkaḍḍhantīti vassaṁ uddhaṁ kaḍḍhanti, tatiye saṁvacchare ekamāsaṁ adhikamāsavasena",
  "tika-vin02t0:402_6": "pariccajantā vassaṁ uddhaṁ kaḍḍhantīti attho, tasmā tatiyo saṁvaccharo terasamāsiko",
  "tika-vin02t0:402_7": "hoti, saṁvaccharassa pana dvādasamāsikattā aṭṭhārasasu vassesu adhikamāse visuṁ gahetvā",
  "tika-vin02t0:402_8": "‘‘cha māsā vaḍḍhantī’’ti vuttaṁ. Tatoti chamāsato. Nikkaṅkhā hutvāti adhikamāsehi",
  "tika-vin02t0:402_9": "saddhiṁ paripuṇṇavīsativassattā nibbematikā hutvā. Yaṁ pana vuttaṁ tīsu gaṇṭhipadesu",
  "tika-vin02t0:402_10": "‘‘aṭṭhārasannaṁyeva vassānaṁ adhikamāse gahetvā gaṇitattā sesavassadvayassapi adhikāni",
  "tika-vin02t0:402_11": "divasāni honteva, tāni adhikadivasāni sandhāya ‘nikkaṅkhā hutvā’ti vutta’’nti, taṁ",
  "tika-vin02t0:402_12": "na gahetabbaṁ. Na hi dvīsu vassesu adhikadivasāni nāma visuṁ upalabbhanti tatiye",
  "tika-vin02t0:402_13": "vasse vassukkaḍḍhanavasena adhikamāse pariccatteyeva atirekamāsasambhavato. Tasmā",
  "tika-vin02t0:402_14": "dvīsu vassesu atirekadivasāni nāma visuṁ na sambhavanti.",
  "tika-vin02t0:403_0": "Nanu ca ‘‘te dve māse gahetvā vīsativassāni paripuṇṇāni hontī’’ti kasmā vuttaṁ, ekūnavīsativassamhi",
  "tika-vin02t0:403_1": "puna aparasmiṁ vasse pakkhitte vīsativassāni paripuṇṇāni hontīti āha ‘‘ettha pana…pe…",
  "tika-vin02t0:403_2": "vutta’’nti. Anekatthattā nipātānaṁ pana-saddo hi-saddatthe, ettha hīti vuttaṁ hoti.",
  "tika-vin02t0:403_3": "Idañhi vuttassevatthassa samatthanavasena vuttaṁ. Iminā ca imaṁ dīpeti ‘‘yaṁ vuttaṁ",
  "tika-vin02t0:403_4": "‘ekūnavīsativassaṁ sāmaṇeraṁ nikkhamanīyapuṇṇamāsiṁ atikkamma pāṭipadadivase upasampādentī’ti,",
  "tika-vin02t0:403_5": "tattha gabbhamāsepi aggahetvā dvīhi māsehi aparipuṇṇavīsativassaṁ sandhāya ‘ekūnavīsativassa’nti",
  "tika-vin02t0:403_6": "vuttaṁ, tasmā adhikamāsesu dvīsu gahitesu vīsativassāni paripuṇṇāni nāma hontī’’ti.",
  "tika-vin02t0:403_7": "Tasmāti yasmā gabbhamāsāpi gaṇanūpagā honti, tasmā. Ekavīsativasso hotīti jātadivasato",
  "tika-vin02t0:403_8": "paṭṭhāya vīsativasso samāno gabbhamāsehi saddhiṁ ekavīsativasso hoti.",
  "tika-vin02t0:404": "406.Aññaṁupasampādetīti upajjhāyo kammavācācariyo vā hutvā upasampādeti. Sesamettha uttānameva. Ūnavīsativassatā, ūnakasaññitā, upasampādananti imāni panettha tīṇi aṅgāni.",
  "tika-vin02t0:405": "Ūnavīsativassasikkhāpadavaṇṇanā niṭṭhitā.",
  "tika-vin02t0:406": "6. Theyyasatthasikkhāpadavaṇṇanā",
  "tika-vin02t0:407": "407. Chaṭṭhasikkhāpadaṁ uttānatthameva. Theyyasatthakabhāvo, jānanaṁ, saṁvidhānaṁ, avisaṅketena gamananti imāni panettha cattāri aṅgāni.",
  "tika-vin02t0:408": "Theyyasatthasikkhāpadavaṇṇanā niṭṭhitā.",
  "tika-vin02t0:409": "412. Sattame natthi kiñci vattabbaṁ.",
  "tika-vin02t0:410": "8. Ariṭṭhasikkhāpadavaṇṇanā",
  "tika-vin02t0:411_0": "417. Aṭṭhame bādhayiṁsūti haniṁsu. Taṁtaṁsampattiyā vibandhanavasena sattasantānassa",
  "tika-vin02t0:411_1": "antare vemajjhe eti āgacchatīti antarāyo, diṭṭhadhammikādianattho. Anatikkamanaṭṭhena",
  "tika-vin02t0:411_2": "tasmiṁ antarāye niyuttā, antarāyaṁ vā phalaṁ arahanti, antarāyassa vā karaṇasīlāti",
  "tika-vin02t0:411_3": "antarāyikā. Tenāha ‘‘antarāyaṁ karontīti antarāyikā’’ti. Ānantariyadhammāti ānantarikasabhāvā",
  "tika-vin02t0:411_4": "cetanādhammā. Tatrāyaṁ vacanattho – cutianantaraphalaṁ anantaraṁ nāma, tasmiṁ anantare",
  "tika-vin02t0:411_5": "niyuttā, taṁnibbattanena anantarakaraṇasīlā, anantarappayojanāti vā ānantarikā, te",
  "tika-vin02t0:411_6": "eva ānantariyāti vuttā. Kammāni eva antarāyikāti kammantarāyikā. Mokkhasseva antarāyaṁ",
  "tika-vin02t0:411_7": "karoti, na saggassāti micchācāralakkhaṇābhāvato vuttaṁ. Na hi bhikkhuniyā dhammarakkhitabhāvo",
  "tika-vin02t0:411_8": "atthi. Pākatikabhikkhunīvasena cetaṁ vuttaṁ. Ariyāya pana pavattaṁ apāyasaṁvattanikameva,",
  "tika-vin02t0:411_9": "nandamāṇavako cettha nidassanaṁ. Ubhinnaṁ samānacchandatāvasena vā na saggantarāyikatā",
  "tika-vin02t0:411_10": ", mokkhantarāyikatā pana mokkhatthāya paṭipattiyā vidūsanato. Abhibhavitvā pana pavattiyaṁ",
  "tika-vin02t0:411_11": "saggantarāyikatāpi na sakkā nivāretunti.",
  "tika-vin02t0:412_0": "Ahetukadiṭṭhiakiriyadiṭṭhinatthikadiṭṭhiyova niyatabhāvaṁ pattā niyatamicchādiṭṭhidhammā.",
  "tika-vin02t0:412_1": "Paṭisandhidhammāti paṭisandhicittuppādamāha. Paṇḍakādiggahaṇañcettha nidassanamattaṁ",
  "tika-vin02t0:412_2": "sabbāyapi ahetukapaṭisandhiyā vipākantarāyikabhāvato. Yāhi ariye upavadati, tā cetanā",
  "tika-vin02t0:412_3": "ariyūpavādā jātā. Tato paranti khamāpanato upari. Yaṁ panettha vattabbaṁ, taṁ dibbacakkhukathāyaṁ",
  "tika-vin02t0:412_4": "vuttameva. Sañcicca āpannā āpattiyoti sañcicca vītikkantā satta āpattikkhandhā. Sañcicca",
  "tika-vin02t0:412_5": "vītikkantañhi antamaso dukkaṭadubbhāsitampi saggamaggaphalānaṁ antarāyaṁ karoti.",
  "tika-vin02t0:412_6": "Yāva bhikkhubhāvaṁ paṭijānāti pārājikaṁ āpanno, na vuṭṭhāti sesagarukāpattiṁ āpanno,",
  "tika-vin02t0:412_7": "na deseti lahukāpattiṁ āpanno.",
  "tika-vin02t0:413_0": "Ayaṁ bhikkhūti ariṭṭho bhikkhu. Rasena rasaṁ saṁsanditvāti anavajjena paccayaparibhuñjanarasena",
  "tika-vin02t0:413_1": "sāvajjakāmaguṇaparibhogarasaṁ samānetvā. Yoniso paccavekkhaṇena natthi ettha chandarāgoti",
  "tika-vin02t0:413_2": "nicchandarāgo, paccayaparibhogo. Upanento viyāti bandhanaṁ upanento viya. ‘‘Ghaṭento",
  "tika-vin02t0:413_3": "viyā’’tipi pāṭho. Upasaṁharanto viyāti sadisataṁ upasaṁharanto viya ekantasāvajje",
  "tika-vin02t0:413_4": "anavajjabhāvapakkhepanato. Pāpakanti lāmakaṭṭhena duggatisampāpanaṭṭhena ca pāpakaṁ.",
  "tika-vin02t0:413_5": "Mahāsamuddaṁ bandhantena viyāti setukaraṇavasena mahāsāgaraṁ bandhantena viya. Sabbaññutaññāṇena",
  "tika-vin02t0:413_6": "saddhiṁ paṭivirujjhantoti sabbaññutaññāṇena ‘‘sāvajja’’nti diṭṭhaṁ ‘‘anavajja’’nti",
  "tika-vin02t0:413_7": "gahaṇena tena saha paṭivirujjhanto. Āṇācakketi paṭhamapārājikasikkhāpadasaṅkhāte,",
  "tika-vin02t0:413_8": "‘‘abrahmacariyaṁ pahāyā’’tiādidesanāsaṅkhāte ca āṇācakke.",
  "tika-vin02t0:414_0": "Aṭṭhikaṅkalaṁ nāma uraṭṭhi vā piṭṭhikaṇṭakaṁ vā sīsaṭṭhi vā. Tañhi nimmaṁsattā ‘‘kaṅkala’’nti",
  "tika-vin02t0:414_1": "vuccati. Vigatamaṁsāya hi aṭṭhisaṅkhalikāya ekaṭṭhimhi vā kaṅkala-saddo niruḷho.",
  "tika-vin02t0:414_2": "Anudahanaṭṭhenāti anupāyapaṭipattiyā sampati āyatiñca anudahanaṭṭhena. Mahābhitāpanaṭṭhena",
  "tika-vin02t0:414_3": "anavaṭṭhitasabhāvatāya, ittarapaccupaṭṭhānaṭṭhena muhuttakaraṇīyatāya, tāvakālikaṭṭhena",
  "tika-vin02t0:414_4": "parehi abhibhavanatāya, sabbaṅgapaccaṅgapalibhañjanaṭṭhena bhedanādiadhikaraṇabhāvena,",
  "tika-vin02t0:414_5": "ugghāṭasadisatāya adhikuṭṭanaṭṭhena, avaṇe vaṇaṁ uppādetvā anto anupavisanabhāvatāya",
  "tika-vin02t0:414_6": "vinivijjhanaṭṭhena, diṭṭhadhammikasamparāyikaanatthanimittatāya sāsaṅkasappaṭibhayaṭṭhena.",
  "tika-vin02t0:415_0": "Pāḷiyaṁ ‘‘thāmasā parāmāsā’’tiādīsu evamattho veditabbo. Thāmasāti diṭṭhithāmena,",
  "tika-vin02t0:415_1": "tassā diṭṭhiyā thāmagatabhāvenāti attho. Parāmāsāti diṭṭhiparāmāsena, diṭṭhisaṅkhātaparāmāsenāti",
  "tika-vin02t0:415_2": "attho. Diṭṭhiyeva hi dhammasabhāvaṁ atikkamitvā parato āmasanena parāmāso. Abhinivissāti",
  "tika-vin02t0:415_3": "taṇhābhinivesapubbaṅgamena diṭṭhābhinivesena ‘‘idamettha sacca’’nti abhinivisitvā.",
  "tika-vin02t0:415_4": "Voharatīti katheti. Yato ca kho te bhikkhūti yadā te bhikkhū. Evaṁbyākho ahaṁ, bhante,",
  "tika-vin02t0:415_5": "bhagavatāti idaṁ esa attano laddhiṁ nigūhitukāmatāya natthīti vattukāmopi bhagavato",
  "tika-vin02t0:415_6": "ānubhāvena sampaṭicchati. Buddhānaṁ kira sammukhā dve kathā kathetuṁ samattho nāma",
  "tika-vin02t0:415_7": "natthi. Kassa nu kho nāma tvaṁ moghapurisāti tvaṁ moghapurisa kassa khattiyassa vā",
  "tika-vin02t0:415_8": "brāhmaṇassa vā vessassa vā suddassa vā gahaṭṭhassa vā pabbajitassa vā devassa vā",
  "tika-vin02t0:415_9": "manussassa vā mayā evaṁ dhammaṁ desitaṁ ājānāsi. Sesamettha uttānameva. Dhammakammatā,",
  "tika-vin02t0:415_10": "samanubhāsanā, appaṭinissajjananti imāni panettha tīṇi aṅgāni.",
  "tika-vin02t0:416": "Ariṭṭhasikkhāpadavaṇṇanā niṭṭhitā.",
  "tika-vin02t0:417": "9. Ukkhittasambhogasikkhāpadavaṇṇanā",
  "tika-vin02t0:418_0": "424. Navame payogagaṇanāyāti dānaggahaṇappayogagaṇanāya. Saṁvāse kammapariyosānavasena,",
  "tika-vin02t0:418_1": "sahaseyyāya ekasmiṁ nipanne itarassa nipajjanapayogavasena āpattiparicchedo veditabbo.",
  "tika-vin02t0:418_2": "Ettha ca padabhājane ‘‘ekacchanne’’ti avisesena vuttattā nānūpacārepi ekacchanne",
  "tika-vin02t0:418_3": "nipajjantassa āpatti. Teneva mātikāṭṭhakathāyaṁ (kaṅkhā. aṭṭha. ukkhittasambhogasikkhāpadavaṇṇanā)",
  "tika-vin02t0:418_4": "vuttaṁ ‘‘saha vā seyyaṁ kappeyyāti nānūpacārepi ekacchanne nipajjeyyā’’ti. Paṇṇattiṁ",
  "tika-vin02t0:418_5": "ajānantena arahatāpi kiriyābyākatacittena āpajjitabbattā ‘‘ticitta’’nti vuttaṁ. Yaṁ",
  "tika-vin02t0:418_6": "pana kenaci vuttaṁ ‘‘ticittanti ettha vipākābyākatacittena saha vā seyyaṁ kappeyyāti",
  "tika-vin02t0:418_7": "evamattho daṭṭhabbo, aññathā sacittakattā sikkhāpadassa kiriyābyākataṁ sandhāya na",
  "tika-vin02t0:418_8": "yujjatī’’ti, taṁ na gahetabbaṁ. Na hi sacittakasikkhāpadavītikkamo arahato na sambhavati.",
  "tika-vin02t0:418_9": "Teneva pathavīkhaṇanādīsu sacittakasikkhāpadesu ticittameva vuttaṁ. Sesamettha uttānameva.",
  "tika-vin02t0:418_10": "Akatānudhammatā, jānanā, sambhogādikaraṇanti imāni panettha tīṇi aṅgāni.",
  "tika-vin02t0:419": "Ukkhittasambhogasikkhāpadavaṇṇanā niṭṭhitā.",
  "tika-vin02t0:420": "10. Kaṇṭakasikkhāpadavaṇṇanā",
  "tika-vin02t0:421_0": "428. Dasame pireti nipātapadaṁ. Sambodhane vattamānaṁ para-saddena samānatthaṁ vadantīti",
  "tika-vin02t0:421_1": "āha ‘‘para amāmakā’’ti, amhākaṁ anajjhattikabhūtāti attho. Pireti vā ‘‘parato’’ti",
  "tika-vin02t0:421_2": "iminā samānatthaṁ nipātapadaṁ, tasmā cara pireti parato gaccha, mā idha tiṭṭhāti",
  "tika-vin02t0:421_3": "evampettha attho veditabbo. Sesamettha purimasikkhāpadadvaye vuttanayameva.",
  "tika-vin02t0:422": "Kaṇṭakasikkhāpadavaṇṇanā niṭṭhitā.",
  "tika-vin02t0:423": "Niṭṭhito sappāṇakavaggo sattamo.",
  "tika-vin02t0:424": "8. Sahadhammikavaggo",
  "tika-vin02t0:425": "1. Sahadhammikasikkhāpadavaṇṇanā",
  "tika-vin02t0:426_0": "434. Sahadhammikavaggassa paṭhamasikkhāpade vācāya vācāya āpattīti anādariyabhayā",
  "tika-vin02t0:426_1": "lesena evaṁ vadantassa āpatti. Sesamettha uttānameva. Upasampannassa paññattena vacanaṁ,",
  "tika-vin02t0:426_2": "asikkhitukāmatāya evaṁ vacananti imāni panettha dve aṅgāni.",
  "tika-vin02t0:427": "Sahadhammikasikkhāpadavaṇṇanā niṭṭhitā.",
  "tika-vin02t0:428": "2. Vilekhanasikkhāpadavaṇṇanā",
  "tika-vin02t0:429_0": "438. Dutiye vinayassa pariyāpuṇanaṁ vinayapariyattīti āha ‘‘vinayaṁ pariyāpuṇantāna’’ntiādi.",
  "tika-vin02t0:429_1": "Suguttoti yathā karaṇḍake pakkhittamaṇikkhandho viya na nassati vipattiṁ na pāpuṇāti,",
  "tika-vin02t0:429_2": "evaṁ suṭṭhu gopito. Surakkhitoti tasseva pariyāyavacanaṁ. Yathā hi kilesacorehi avilumpanīyo",
  "tika-vin02t0:429_3": "hoti, evaṁ sabbadā sūpaṭṭhitassatitāya suṭṭhu rakkhito. Kukkuccapakatānanti kappiyākappiyaṁ",
  "tika-vin02t0:429_4": "nissāya uppannakukkuccena abhibhūtānaṁ. Sārajjanaṁ sārado, byāmohabhayaṁ. Vigato",
  "tika-vin02t0:429_5": "sārado etassāti visārado. Sahadhammenāti sakāraṇena vacanena. Suniggahitaṁ niggaṇhātīti",
  "tika-vin02t0:429_6": "yathā na puna sīsaṁ ukkhipanti, atha kho appaṭibhānā maṅkubhūtāyeva honti, evaṁ suṭṭhu niggaṇhāti.",
  "tika-vin02t0:430": "Alajjitāti ya-kāralopena niddeso, alajjitāyāti vuttaṁ hoti. Aññāṇatātiādīsupi eseva nayo. Mando momūhoti aññāṇabhāvena mando, avisayato momūho, mahāmūḷhoti attho.",
  "tika-vin02t0:431_0": "Attapaccatthikāti attano paccatthikā. Vajjiputtakā dasavatthudīpakā. Parūpahāraaññāṇakaṅkhāparavitāraṇādivādāti",
  "tika-vin02t0:431_1": "ettha ye arahattaṁ paṭijānantānaṁ appatte pattasaññīnaṁ adhimānikānaṁ kuhakānaṁ vā",
  "tika-vin02t0:431_2": "arahattaṁ paṭijānantānaṁ sukkavissaṭṭhiṁ disvā mārakāyikā devatā ‘‘arahato asuciṁ",
  "tika-vin02t0:431_3": "upasaṁharantī’’ti maññanti seyyathāpi pubbaseliyā aparaseliyā ca, te parūpahāravādā.",
  "tika-vin02t0:431_4": "Yesaṁ pana arahato itthipurisādīnaṁ nāmagottādīsu ñāṇappavattiyā abhāvena atthi arahato",
  "tika-vin02t0:431_5": "aññāṇaṁ, tattheva sanniṭṭhānābhāvena atthi arahato kaṅkhā, yasmā cassa tāni vatthūni",
  "tika-vin02t0:431_6": "pare vitārenti pakāsenti ācikkhanti, tasmā atthi arahato paravitāraṇāti imā tisso",
  "tika-vin02t0:431_7": "laddhiyo seyyathāpi etarahi pubbaseliyānaṁ, te aññāṇakaṅkhāparavitāraṇavādā. Niggaho",
  "tika-vin02t0:431_8": "pana nesaṁ kathāvatthuppakaraṇe vuttanayeneva veditabbo.",
  "tika-vin02t0:432_0": "Cattāro maggā ca phalāni cāti ukkaṭṭhaniddesavasena vuttaṁ, catasso paṭisambhidā",
  "tika-vin02t0:432_1": "tisso vijjā cha abhiññāti ayampi adhigamasaddhammoyeva. Ca-kāro vā avuttasampiṇḍanattho",
  "tika-vin02t0:432_2": "daṭṭhabbo. Keci therāti dhammakathikā. Āhaṁsūti paṁsukūlikattherā evaṁ āhaṁsu.",
  "tika-vin02t0:433_0": "Kadā panāyaṁ kathā udapādīti? Ayañhettha anupubbikathā (a. ni. aṭṭha. 1.1.130) –",
  "tika-vin02t0:433_1": "imasmiṁ kira dīpe caṇḍālatissamahābhaye sakko devarājā mahāuḷumpaṁ māpetvā bhikkhūnaṁ",
  "tika-vin02t0:433_2": "ārocāpesi ‘‘mahantaṁ bhayaṁ bhavissati, na sammā devo vassissati, bhikkhū paccayehi",
  "tika-vin02t0:433_3": "kilamantā pariyattiṁ sandhāretuṁ na sakkhissanti, paratīraṁ gantvā ayyehi jīvitaṁ",
  "tika-vin02t0:433_4": "rakkhituṁ vaṭṭati. Imaṁ mahāuḷumpaṁ āruyha gacchatha bhante, yesaṁ ettha nisajjaṭṭhānaṁ",
  "tika-vin02t0:433_5": "nappahoti, te kaṭṭhakhaṇḍepi uraṁ ṭhapetvā gacchantu, sabbesaṁ bhayaṁ na bhavissatī’’ti.",
  "tika-vin02t0:433_6": "Tadā samuddatīraṁ patvā saṭṭhi bhikkhū katikaṁ katvā ‘‘amhākaṁ ettha gamanakiccaṁ",
  "tika-vin02t0:433_7": "natthi, mayaṁ idheva hutvā tepiṭakaṁ rakkhissāmā’’ti tato nivattitvā dakkhiṇamalayajanapadaṁ",
  "tika-vin02t0:433_8": "gantvā kandamūlapaṇṇehi jīvikaṁ kappentā vasiṁsu, kāye vahante nisīditvā sajjhāyaṁ",
  "tika-vin02t0:433_9": "karonti, avahante vālikaṁ ussāretvā parivāretvā sīsāni ekaṭṭhāne katvā pariyattiṁ",
  "tika-vin02t0:433_10": "sammasanti. Iminā niyāmena dvādasa saṁvaccharāni sāṭṭhakathaṁ tepiṭakaṁ paripuṇṇaṁ katvā dhārayiṁsu.",
  "tika-vin02t0:434_0": "Bhaye vūpasante sattasatā bhikkhū attano gataṭṭhāne sāṭṭhakathe tepiṭake ekakkharampi",
  "tika-vin02t0:434_1": "ekabyañjanampi avināsetvā imameva dīpamāgamma kallagāmajanapade maṇḍalārāmavihāraṁ",
  "tika-vin02t0:434_2": "pavisiṁsu. Therānaṁ āgatapavattiṁ sutvā imasmiṁ dīpe ohīnā saṭṭhi bhikkhū ‘‘there",
  "tika-vin02t0:434_3": "passissāmā’’ti gantvā therehi saddhiṁ tepiṭakaṁ sodhentā ekakkharampi ekabyañjanampi",
  "tika-vin02t0:434_4": "asamentaṁ nāma na passiṁsu. Tasmiṁ ṭhāne therānaṁ ayaṁ kathā udapādi ‘‘pariyatti",
  "tika-vin02t0:434_5": "nu kho sāsanassa mūlaṁ, udāhu paṭipattī’’ti. Paṁsukūlikattherā ‘‘paṭipatti mūla’’nti",
  "tika-vin02t0:434_6": "āhaṁsu, dhammakathikā ‘‘pariyattī’’ti . Atha ne therā ‘‘tumhākaṁ dvinnampi janānaṁ",
  "tika-vin02t0:434_7": "vacanamatteneva na sakkā viññātuṁ, jinabhāsitaṁ suttaṁ āharathā’’ti āhaṁsu. Suttaṁ",
  "tika-vin02t0:434_8": "āharituṁ na bhāroti –",
  "tika-vin02t0:435_0": "‘‘Ime ca, subhadda, bhikkhū sammā vihareyyuṁ, asuñño loko arahantehi assā’’ti (dī.",
  "tika-vin02t0:435_1": "ni. 2.214). ‘‘Paṭipattimūlakaṁ, mahārāja, satthusāsanaṁ , paṭipattisārakaṁ, mahārāja,",
  "tika-vin02t0:435_2": "satthusāsanaṁ, paṭipatti tiṭṭhantī tiṭṭhatī’’ti (mi. pa. 4.1.7) –",
  "tika-vin02t0:436": "Suttaṁ āhariṁsu.",
  "tika-vin02t0:437": "Imaṁ suttaṁ sutvā dhammakathikā attano vādaṭṭhapanatthāya imaṁ suttaṁ āhariṁsu –",
  "tika-vin02t0:438": "‘‘Yāva tiṭṭhanti suttantā, vinayo yāva dippati;",
  "tika-vin02t0:439": "Tāva dakkhanti ālokaṁ, sūriye abbhuṭṭhite yathā.",
  "tika-vin02t0:440": "‘‘Suttantesu asantesu, pamuṭṭhe vinayamhi ca;",
  "tika-vin02t0:441": "Tamo bhavissati loke, sūriye atthaṅgate yathā.",
  "tika-vin02t0:442": "‘‘Suttante rakkhite sante, paṭipatti hoti rakkhitā;",
  "tika-vin02t0:443": "Paṭipattiyaṁ ṭhito dhīro, yogakkhemā na dhaṁsatī’’ti.",
  "tika-vin02t0:444_0": "Imasmiṁ sutte āhaṭe paṁsukūlikattherā tuṇhī ahesuṁ. Dhammakathikattherānaṁyeva vacanaṁ",
  "tika-vin02t0:444_1": "purato ahosi. Yathā hi gavasatassa gavasahassassa vā antare paveṇipālikāya dhenuyā",
  "tika-vin02t0:444_2": "asati so vaṁso sā paveṇī na ghaṭīyati, evameva āraddhavipassakānaṁ bhikkhūnaṁ satepi",
  "tika-vin02t0:444_3": "sahassepi vijjamāne pariyattiyā asati ariyamaggapaṭivedho nāma na hoti. Yathā ca",
  "tika-vin02t0:444_4": "nidhikumbhiyā jānanatthāya pāsāṇapiṭṭhe akkharesu upanibaddhesu yāva akkharāni dharanti,",
  "tika-vin02t0:444_5": "tāva nidhikumbhī naṭṭhā nāma na hoti, evameva pariyattiyā dharamānāya sāsanaṁ antarahitaṁ",
  "tika-vin02t0:444_6": "nāma na hotīti. Tassādheyyoti tassāyatto.",
  "tika-vin02t0:445": "439.Sopanāti so pātimokkho. Sesamettha uttānameva. Garahitukāmatā, upasampannassa santike sikkhāpadavivaṇṇanañcāti imāni panettha dve aṅgāni.",
  "tika-vin02t0:446": "Vilekhanasikkhāpadavaṇṇanā niṭṭhitā.",
  "tika-vin02t0:447": "3. Mohanasikkhāpadavaṇṇanā",
  "tika-vin02t0:448": "443. Tatiyaṁ uttānameva. Mohāropanaṁ, mohetukāmatā, vuttanayena sutabhāvo, mohananti imāni panettha cattāri aṅgāni.",
  "tika-vin02t0:449": "Mohanasikkhāpadavaṇṇanā niṭṭhitā.",
  "tika-vin02t0:450": "4. Pahārasikkhāpadavaṇṇanā",
  "tika-vin02t0:451_0": "452. Catutthe rattacittoti kāyasaṁsaggarāgena rattacitto. Sace pana methunarāgena",
  "tika-vin02t0:451_1": "ratto pahāraṁ deti, dukkaṭameva. Sesamettha uttānameva. Kupitatā, na mokkhādhippāyatā,",
  "tika-vin02t0:451_2": "upasampannassa pahāradānanti imāni panettha tīṇi aṅgāni.",
  "tika-vin02t0:452": "Pahārasikkhāpadavaṇṇanā niṭṭhitā.",
  "tika-vin02t0:453": "5. Talasattikasikkhāpadavaṇṇanā",
  "tika-vin02t0:454_0": "457. Pañcame na paharitukāmatāya dinnattā dukkaṭanti ettha paharitukāmatāya pahaṭe",
  "tika-vin02t0:454_1": "purimasikkhāpadena pācittiyaṁ, uccāretukāmatāya kevalaṁ uggiraṇamatte kate iminā",
  "tika-vin02t0:454_2": "pācittiyaṁ. Iminā pana virajjhitvā pahāro dinno, tasmā dukkaṭaṁ. Kimidaṁ dukkaṭaṁ",
  "tika-vin02t0:454_3": "pahārapaccayā, udāhu uggiraṇapaccayāti? Tattha keci tāva vadanti ‘‘pahārapaccayā",
  "tika-vin02t0:454_4": "eva dukkaṭaṁ, uggiraṇapaccayā pācittiyanti sadukkaṭaṁ pācittiyaṁ yujjati. Purimañhi",
  "tika-vin02t0:454_5": "uggiraṇaṁ, pacchā pahāro, na ca pacchā pahāraṁ nissāya purimaṁ uggiraṇaṁ anāpattivatthukaṁ",
  "tika-vin02t0:454_6": "bhavitumarahatī’’ti.",
  "tika-vin02t0:455_0": "Mayaṁ panettha evaṁ takkayāma ‘‘uggiraṇassa attano sabhāveneva asaṇṭhitattā tappaccayā",
  "tika-vin02t0:455_1": "pācittiyena na bhavitabbaṁ, asuddhacittena katapayogattā pana na sakkā ettha anāpattiyā",
  "tika-vin02t0:455_2": "bhavitunti dukkaṭaṁ vuttaṁ. ‘Na paharitukāmatāya dinnattā’ti iminā ca pahārapaccayā",
  "tika-vin02t0:455_3": "purimasikkhāpadena pācittiyāsambhave kāraṇaṁ vuttaṁ, na pana pahārapaccayā dukkaṭasambhave.",
  "tika-vin02t0:455_4": "Na hi apaharitukāmatāya pahāre dinne purimasikkhāpadena pahārapaccayā pācittiyena",
  "tika-vin02t0:455_5": "dukkaṭena vā bhavituṁ yutta’’nti. ‘‘Tiracchānādīnaṁ asucikaraṇādiṁ disvā kujjhitvāpi",
  "tika-vin02t0:455_6": "uggirantassa mokkhādhippāyo evā’’ti vadanti. Sesamettha uttānameva. Kupitatā, na",
  "tika-vin02t0:455_7": "mokkhādhippāyatā, upasampannassa talasattiuggiraṇanti imāni panettha tīṇi aṅgāni.",
  "tika-vin02t0:456": "Talasattikasikkhāpadavaṇṇanā niṭṭhitā.",
  "tika-vin02t0:457": "6. Amūlakasikkhāpadavaṇṇanā",
  "tika-vin02t0:458": "459. Chaṭṭhaṁ uttānatthameva. Upasampannatā, saṅghādisesassa amūlakatā, anuddhaṁsanā, taṅkhaṇavijānanāti imāni panettha cattāri aṅgāni.",
  "tika-vin02t0:459": "Amūlakasikkhāpadavaṇṇanā niṭṭhitā.",
  "tika-vin02t0:460": "7. Sañciccasikkhāpadavaṇṇanā",
  "tika-vin02t0:461": "464. Sattamampi uttānatthameva. Upasampannatā, aphāsukāmatā, kukkuccuppādananti imāni panettha tīṇi aṅgāni.",
  "tika-vin02t0:462": "Sañciccasikkhāpadavaṇṇanā niṭṭhitā.",
  "tika-vin02t0:463": "8. Upassutisikkhāpadavaṇṇanā",
  "tika-vin02t0:464_0": "471. Aṭṭhame sutisamīpanti saddasamīpaṁ. Suyyatīti hi suti, saddassetaṁ adhivacanaṁ.",
  "tika-vin02t0:464_1": "Tassa samīpaṁ upassuti, saddasamīpanti vuttaṁ hoti. Gaṇṭhipadesu ca suyyatīti sutīti",
  "tika-vin02t0:464_2": "saddova vutto. Yattha pana ṭhitena sakkā hoti saddaṁ sotuṁ, tattha tiṭṭhanto saddasamīpe",
  "tika-vin02t0:464_3": "ṭhito nāma hotīti āha ‘‘yattha ṭhatvā’’tiādi. Keci pana ‘‘suṇāti etthāti suti. Yattha",
  "tika-vin02t0:464_4": "ṭhito suṇāti, tassa ṭhānassetaṁ nāmaṁ. Tassa samīpaṁ upassutī’’ti vadanti, evaṁ pana",
  "tika-vin02t0:464_5": "gayhamāne yasmiṁ ṭhāne ṭhito suṇāti, tassa āsanne aññasmiṁ padese tiṭṭhatīti āpajjati.",
  "tika-vin02t0:464_6": "Aṭṭhakathāyañca upassuti-saddasseva atthaṁ dassetuṁ ‘‘yattha ṭhatvā sakkā hoti, tesaṁ",
  "tika-vin02t0:464_7": "vacanaṁ sotu’’nti vuttaṁ, na suti-saddassa. Tasmā pubbanayovettha pasatthataro. Atha",
  "tika-vin02t0:464_8": "vā upecca suyyati etthāti upassuti, ṭhānaṁ. Yaṁ ṭhānaṁ upagatena sakkā hoti kathentānaṁ",
  "tika-vin02t0:464_9": "saddaṁ sotuṁ, tatthāti evamattho gahetabbo. Mantentanti bhummatthe upayogavacananti",
  "tika-vin02t0:464_10": "āha ‘‘mantayamāne’’ti.",
  "tika-vin02t0:465_0": "473.Ekaparicchedānīti ‘‘siyā kiriyaṁ, siyā akiriya’’nti iminā nayena ekaparicchedāni.",
  "tika-vin02t0:465_1": "Imāni hi tīṇi sikkhāpadāni kadāci kiriyato samuṭṭhahanti, kadāci akiriyato, na ekakkhaṇeyeva",
  "tika-vin02t0:465_2": "kiriyākiriyato samuṭṭhahanti. Sesamettha uttānameva. Upasampannatā, codanādhippāyo,",
  "tika-vin02t0:465_3": "savananti imāni panettha tīṇi aṅgāni.",
  "tika-vin02t0:466": "Upassutisikkhāpadavaṇṇanā niṭṭhitā.",
  "tika-vin02t0:467": "9. Kammapaṭibāhanasikkhāpadavaṇṇanā",
  "tika-vin02t0:468": "474. Navamaṁ uttānatthameva. Dhammakammatā, dhammakammanti saññā, chandaṁ datvā khiyyananti imāni panettha tīṇi aṅgāni.",
  "tika-vin02t0:469": "Kammapaṭibāhanasikkhāpadavaṇṇanā niṭṭhitā.",
  "tika-vin02t0:470": "10. Chandaṁ adatvā gamanasikkhāpadavaṇṇanā",
  "tika-vin02t0:471_0": "479. Dasamaṁ uttānatthameva. Vinicchayakathāya pavattamānatā, dhammakammatā, dhammakammasaññitā,",
  "tika-vin02t0:471_1": "samānasīmāyaṁ ṭhitatā, samānasaṁvāsakatā, kopetukāmatāya hatthapāsavijahananti imāni",
  "tika-vin02t0:471_2": "panettha cha aṅgāni.",
  "tika-vin02t0:472": "Chandaṁ adatvā gamanasikkhāpadavaṇṇanā niṭṭhitā.",
  "tika-vin02t0:473": "11. Dubbalasikkhāpadavaṇṇanā",
  "tika-vin02t0:474_0": "484. Ekādasamampi uttānatthameva. Upasampannatā, dhammena laddhasammutitā, saṅghena",
  "tika-vin02t0:474_1": "saddhiṁ vikappanupagacīvaradānaṁ, pacchā khīyitukāmatāya khiyyanāti imāni panettha cattāri aṅgāni.",
  "tika-vin02t0:475": "Dubbalasikkhāpadavaṇṇanā niṭṭhitā.",
  "tika-vin02t0:476": "489. Dvādasame natthi kiñci vattabbaṁ.",
  "tika-vin02t0:477": "Niṭṭhito sahadhammikavaggo aṭṭhamo.",
  "tika-vin02t0:478": "9. Rājavaggo",
  "tika-vin02t0:479": "1. Antepurasikkhāpadavaṇṇanā",
  "tika-vin02t0:480_0": "497-499. Rājavaggassa paṭhamasikkhāpade aṭṭhakathāyaṁ sabbaṁ uttānatthameva. Pāḷiyaṁ",
  "tika-vin02t0:480_1": "pana ayamanuttānapadattho. Kataṁ vā karissanti vāti methunavītikkamanaṁ kataṁ vā",
  "tika-vin02t0:480_2": "karissanti vā. Imesanti padaṁ vibhattivipariṇāmaṁ katvā ubhayattha yojetabbaṁ ‘‘imehi",
  "tika-vin02t0:480_3": "kataṁ ime karissantī’’ti. Ratananti maṇiratanādīsu yaṁkiñci. Ubhatoti dvīhi pakkhehi.",
  "tika-vin02t0:480_4": "‘‘Ubhato sujāto’’ti ettake vutte yehi kehici dvīhi bhāgehi sujātatā viññāyeyya, sujāta-saddo",
  "tika-vin02t0:480_5": "ca ‘‘sujāto cārudassano’’tiādīsu ārohasampattipariyāyoti jātivaseneva sujātataṁ vibhāvetuṁ",
  "tika-vin02t0:480_6": "‘‘mātito ca pitito cā’’ti vuttaṁ. Anorasaputtavasenapi loke mātupitusamaññā dissati,",
  "tika-vin02t0:480_7": "idha pana sā orasaputtavaseneva icchitāti dassetuṁ ‘‘saṁsuddhagahaṇiko’’ti vuttaṁ.",
  "tika-vin02t0:480_8": "Gabbhaṁ gaṇhāti dhāretīti gahaṇī, gabbhāsayasaññito mātukucchippadeso. Saṁsuddhā",
  "tika-vin02t0:480_9": "gahaṇī assāti saṁsuddhagahaṇiko, saṁsuddhā tassa mātukucchīti vuttaṁ hoti. ‘‘Samavepākiniyā",
  "tika-vin02t0:480_10": "gahaṇiyā’’ti ettha pana yathābhuttassa āhārassa vipācanavasena gaṇhanato achaḍḍanato",
  "tika-vin02t0:480_11": "kammajatejodhātu ‘‘gahaṇī’’ti vuccati.",
  "tika-vin02t0:481_0": "Yāvasattamā pitāmahayugāti ettha pitu pitā pitāmaho, pitāmahassa yugaṁ pitāmahayugaṁ.",
  "tika-vin02t0:481_1": "‘‘Yuga’’nti āyuppamāṇaṁ vuccati. Abhilāpamattameva cetaṁ, atthato pana pitāmahoyeva",
  "tika-vin02t0:481_2": "pitāmahayugaṁ. Pitā ca mātā ca pitaro, pitūnaṁ pitaro pitāmahā, tesaṁ yugo pitāmahayugo,",
  "tika-vin02t0:481_3": "tasmā yāva sattamā pitāmahayugā, pitāmahadvandāti evamettha attho daṭṭhabbo. Evañhi",
  "tika-vin02t0:481_4": "pitāmahaggahaṇeneva mātāmahopi gahito hoti. Yuga-saddo cettha ekasesena daṭṭhabbo",
  "tika-vin02t0:481_5": "yugo ca yugo ca yugoti. Evañhi tattha tattha dvandaṁ gahitameva hoti, tasmā tato",
  "tika-vin02t0:481_6": "uddhaṁ sabbepi pubbapurisā pitāmahayugaggahaṇeneva gahitā. Evaṁ yāva sattamo pitāmahayugo,",
  "tika-vin02t0:481_7": "tāva saṁsuddhagahaṇiko.",
  "tika-vin02t0:482_0": "Akkhittoti ‘‘apanetha etaṁ, kiṁ iminā’’ti evaṁ akkhitto anavakkhitto. Anupakuṭṭhoti",
  "tika-vin02t0:482_1": "na upakuṭṭho, na akkosaṁ vā nindaṁ vā pattapubbo. Kena kāraṇenāti āha ‘‘jātivādenā’’ti.",
  "tika-vin02t0:482_2": "Ettha ca ‘‘ubhato…pe… pitāmahayugā’’ti etena tassa yonidosābhāvo dassito saṁsuddhagahaṇikabhāvakittanato,",
  "tika-vin02t0:482_3": "‘‘akkhitto’’ti iminā kiriyāparādhābhāvo. Kiriyāparādhena hi sattā khepaṁ pāpuṇanti.",
  "tika-vin02t0:482_4": "‘‘Anupakuṭṭho’’ti iminā ayuttasaṁsaggābhāvo. Ayuttasaṁsaggañhi paṭicca sattā akkosaṁ",
  "tika-vin02t0:482_5": "labhanti. Sesamettha uttānameva. Khattiyatā, abhisittatā, ubhinnampi sayanigharato",
  "tika-vin02t0:482_6": "anikkhantatā, appaṭisaṁviditatā, indakhīlātikkamoti imāni panettha pañca aṅgāni.",
  "tika-vin02t0:483": "Antepurasikkhāpadavaṇṇanā niṭṭhitā.",
  "tika-vin02t0:484": "2. Ratanasikkhāpadavaṇṇanā",
  "tika-vin02t0:485_0": "502. Dutiye mahālataṁ nāmāti patikulaṁ gacchantiyā kira tassā pitā mahālatāpiḷandhanaṁ",
  "tika-vin02t0:485_1": "nāma kārāpesi. Tasmiṁ piḷandhane catasso vajiranāḷiyo tattha tattha appetabbaṭṭhāne",
  "tika-vin02t0:485_2": "appanavasena viniyogaṁ agamaṁsu, muttānaṁ ekādasa nāḷiyo, pavāḷassa dvāvīsati nāḷiyo,",
  "tika-vin02t0:485_3": "maṇīnaṁ tettiṁsa nāḷiyo. Iti etehi ca aññehi ca veḷuriyalohitaṅkamasāragallādīhi",
  "tika-vin02t0:485_4": "sattavaṇṇehi ca ratanehi niṭṭhānaṁ agamāsi . Taṁ sīse paṭimukkaṁ yāva pādapiṭṭhiyā",
  "tika-vin02t0:485_5": "bhassati, pañcannaṁ hatthīnaṁ balaṁ dhārayamānāva itthī naṁ dhāretuṁ sakkoti. Taṁ sandhāyetaṁ vuttaṁ.",
  "tika-vin02t0:486_0": "506. Āvasathassa pana suppapāto vā musalapāto vā upacāro nāmāti yojetabbaṁ. Āvasathoti",
  "tika-vin02t0:486_1": "cettha antoārāme vā hotu aññattha vā, attano vasanaṭṭhānaṁ vuccati. Chandenapi bhayenapīti",
  "tika-vin02t0:486_2": "vaḍḍhakīādīsu chandena, rājavallabhesu bhayena. Tameva bhikkhuṁ āsaṅkantīti vissaritvā",
  "tika-vin02t0:486_3": "gamanakāle attano pacchato aññassābhāvā āsaṅkanti. Patirūpaṁ nāma ratanasammate paṁsukūlaggahaṇaṁ",
  "tika-vin02t0:486_4": "vā ratane nirussukkagamanaṁ vā. Yadi hi taṁ ratanasammataṁ āmāsaṁ ce, ‘‘natthi etassa",
  "tika-vin02t0:486_5": "sāmī’’ti paṁsukūlaṁ gahessati. Anāmāsaṁ ce, ‘‘natthi etassa sāmī’’ti paṁsukūlachinnapalibodho",
  "tika-vin02t0:486_6": "nirapekkho gamissati. Samādapetvāti aññaṁ samādapetvā, ‘‘uddissa ariyā tiṭṭhanti,",
  "tika-vin02t0:486_7": "esā ariyānayācanā’’ti (jā. 1.7.59) vuttanayena yācitvāti attho. Sesamettha uttānameva.",
  "tika-vin02t0:486_8": "Ananuññātakaraṇaṁ, parasantakatā, vissāsaggāhapaṁsukūlasaññānaṁ abhāvo, uggahaṇaṁ",
  "tika-vin02t0:486_9": "vā uggahāpanaṁ vāti imāni panettha cattāri aṅgāni.",
  "tika-vin02t0:487": "Ratanasikkhāpadavaṇṇanā niṭṭhitā.",
  "tika-vin02t0:488": "3. Vikālagāmappavisanasikkhāpadavaṇṇanā",
  "tika-vin02t0:489_0": "508. Tatiye ariyamaggassāti ettha saggamaggopi saṅgahetabbo. Aniyyānikattā saggamokkhamaggānaṁ",
  "tika-vin02t0:489_1": "tiracchānabhūtā hi kathā tiracchānakathā. Tiracchānabhūtanti tirokaraṇabhūtaṁ vibandhanabhūtaṁ.",
  "tika-vin02t0:489_2": "Rājapaṭisaṁyuttaṁ kathanti (dī. ni. aṭṭha. 1.17; ma. ni. aṭṭha. 2.223; saṁ. ni. aṭṭha.",
  "tika-vin02t0:489_3": "3.5.1080; a. ni. aṭṭha. 3.10.69-70) rājānaṁ ārabbha ‘‘mahāsammato mandhātā dhammāsoko",
  "tika-vin02t0:489_4": "evaṁmahānubhāvo’’tiādinā nayena pavattakathaṁ. Ettha ca ‘‘asuko rājā abhirūpo dassanīyo’’tiādinā",
  "tika-vin02t0:489_5": "nayena gehassitakathāva tiracchānakathā hoti. ‘‘Sopi nāma evaṁmahānubhāvo khayaṁ",
  "tika-vin02t0:489_6": "gato’’ti evaṁ pavattā pana aniccatāpaṭisaṁyuttā kammaṭṭhānabhāve tiṭṭhati. Coresupi",
  "tika-vin02t0:489_7": "‘‘mūladevo evaṁmahānubhāvo, meghamālo evaṁmahānubhāvo’’ti tesaṁ kammaṁ paṭicca ‘‘aho",
  "tika-vin02t0:489_8": "sūrā’’ti gehassitakathāva tiracchānakathā. Yuddhepi bharatayuddhādīsu ‘‘asukena asuko",
  "tika-vin02t0:489_9": "evaṁ mārito evaṁ viddho’’ti kāmassādavaseneva kathā tiracchānakathā. ‘‘Tepi nāma",
  "tika-vin02t0:489_10": "khayaṁ gatā’’ti evaṁ pavattā pana sabbattha kammaṭṭhānameva hoti.",
  "tika-vin02t0:490_0": "Apica annādīsu ‘‘evaṁ vaṇṇavantaṁ gandhavantaṁ rasavantaṁ phassasampannaṁ khādimha",
  "tika-vin02t0:490_1": "bhuñjimha pivimha paribhuñjimhā’’ti kāmassādavasena kathetuṁ na vaṭṭati, sātthakaṁ",
  "tika-vin02t0:490_2": "pana katvā ‘‘pubbe evaṁ vaṇṇādisampannaṁ annaṁ pānaṁ vatthaṁ sayanaṁ mālāgandhaṁ",
  "tika-vin02t0:490_3": "sīlavantānaṁ adamha, cetiyapūjaṁ akarimhā’’ti kathetuṁ vaṭṭati. Ñātikathādīsupi ‘‘amhākaṁ",
  "tika-vin02t0:490_4": "ñātakā sūrā samatthā’’ti vā ‘‘pubbe mayaṁ evaṁ vicitrehi yānehi vicarimhā’’ti vā",
  "tika-vin02t0:490_5": "assādavasena vattuṁ na vaṭṭati, sātthakaṁ pana katvā ‘‘tepi no ñātakā khayaṁ gatā’’ti",
  "tika-vin02t0:490_6": "vā ‘‘pubbe mayaṁ evarūpā upāhanā saṅghassa adamhā’’ti vā kathetabbaṁ. Gāmakathāpi",
  "tika-vin02t0:490_7": "suniviṭṭhadunniviṭṭhasubhikkhadubbhikkhādivasena vā ‘‘asukagāmavāsino sūrā samatthā’’ti",
  "tika-vin02t0:490_8": "vā evaṁ assādavasena na vaṭṭati, sātthakaṁ pana katvā ‘‘saddhā pasannā’’ti vā ‘‘khayavayaṁ",
  "tika-vin02t0:490_9": "gatā’’ti vā vattuṁ vaṭṭati. Nigamanagarajanapadakathāsupi eseva nayo.",
  "tika-vin02t0:491_0": "Itthikathāpi vaṇṇasaṇṭhānādīni paṭicca assādavasena na vaṭṭati, ‘‘saddhā pasannā,",
  "tika-vin02t0:491_1": "khayaṁ gatā’’ti evaṁ vattuṁ vaṭṭati. Sūrakathāpi ‘‘nandimitto nāma yodho sūro ahosī’’ti",
  "tika-vin02t0:491_2": "assādavasena na vaṭṭati, ‘‘saddho ahosi, khayaṁ gato’’ti evameva vaṭṭati. Visikhākathāpi",
  "tika-vin02t0:491_3": "‘‘asukā visikhā suniviṭṭhā dunniviṭṭhā sūrā samatthā’’ti assādavaseneva na vaṭṭati,",
  "tika-vin02t0:491_4": "‘‘saddhā pasannā, khayaṁ gatā’’icceva vaṭṭati.",
  "tika-vin02t0:492_0": "Kumbhaṭṭhānakathāti kuṭaṭṭhānakathā udakatitthakathā vuccati, kumbhadāsīkathā vā.",
  "tika-vin02t0:492_1": "Sāpi ‘‘pāsādikā naccituṁ gāyituṁ chekā’’ti assādavasena na vaṭṭati, ‘‘saddhā pasannā’’tiādinā",
  "tika-vin02t0:492_2": "nayeneva vaṭṭati. Pubbapetakathāti atītañātikathā. Tattha vattamānañātikathāsadisova vinicchayo.",
  "tika-vin02t0:493_0": "Nānattakathāti purimapacchimakathāvimuttā avasesā nānāsabhāvā niratthakakathā. Lokakkhāyikāti",
  "tika-vin02t0:493_1": "‘‘ayaṁ loko kena nimmito, asukena pajāpatinā brahmunā issarena vā nimmito, kāko seto",
  "tika-vin02t0:493_2": "aṭṭhīnaṁ setattā, bakā rattā lohitassa rattattā’’ti evamādikā lokāyatavitaṇḍasallāpakathā.",
  "tika-vin02t0:493_3": "Uppattiṭhitisaṁhārādivasena lokaṁ akkhāyatīti lokakkhāyikā. Samuddakkhāyikā nāma",
  "tika-vin02t0:493_4": "kasmā samuddo sāgaro, sāgarassa rañño puttehi khatattā sāgaro. Khato amhehīti hatthamuddāya",
  "tika-vin02t0:493_5": "niveditattā samuddoti evamādikā niratthakā samuddakkhāyikakathā.",
  "tika-vin02t0:494_0": "Iti bhavo iti abhavoti yaṁ vā taṁ vā niratthakakāraṇaṁ vatvā pavattitakathā itibhavābhavakathā.",
  "tika-vin02t0:494_1": "Ettha ca bhavoti sassataṁ, abhavoti ucchedaṁ. Bhavoti vuddhi, abhavoti hāni . Bhavoti",
  "tika-vin02t0:494_2": "kāmasukhaṁ, abhavoti attakilamatho. Iti imāya chabbidhāya itibhavābhavakathāya saddhiṁ",
  "tika-vin02t0:494_3": "bāttiṁsa tiracchānakathā nāma hoti. Atha vā pāḷiyaṁ sarūpato anāgatāpi araññapabbatanadīdīpakathā",
  "tika-vin02t0:494_4": "iti-saddena saṅgahetvā chattiṁsa tiracchānakathāti vuccati. Iti vāti hi ettha iti-saddo",
  "tika-vin02t0:494_5": "pakāratthe, vā-saddo vikappatthe. Idaṁ vuttaṁ hoti – ‘‘evaṁpakāraṁ ito aññaṁ vā tādisaṁ",
  "tika-vin02t0:494_6": "niratthakakathaṁ kathentī’’ti. Ādiatthe vā iti-saddo ‘‘iti vā iti evarūpā naccagītavāditavisūkadassanā",
  "tika-vin02t0:494_7": "paṭivirato’’tiādīsu (dī. ni. 1.10, 194) viya, evamādiṁ aññampi tādisaṁ kathaṁ kathentīti attho.",
  "tika-vin02t0:495_0": "512.Aparikkhittassa gāmassa upacāro adinnādāne vuttanayeneva veditabboti iminā dutiyaleḍḍupāto",
  "tika-vin02t0:495_1": "idha upacāroti dasseti. Sesamettha uttānameva. Santaṁ bhikkhuṁ anāpucchanā, anuññātakāraṇābhāvo,",
  "tika-vin02t0:495_2": "vikāle gāmappavisananti imāni panettha tīṇi aṅgāni.",
  "tika-vin02t0:496": "Vikālagāmappavisanasikkhāpadavaṇṇanā niṭṭhitā.",
  "tika-vin02t0:497": "4. Sūcigharasikkhāpadavaṇṇanā",
  "tika-vin02t0:498_0": "517. Catutthe taṁ assa atthīti paṭhamaṁ bhinditvā pacchā desetabbattā taṁ bhedanakaṁ",
  "tika-vin02t0:498_1": "tassa pācittiyassa atthīti bhedanakaṁ, pācittiyaṁ. Assatthiatthe a-kārapaccayo daṭṭhabbo.",
  "tika-vin02t0:498_2": "Vāsijaṭeti vāsidaṇḍake. Sesamettha uttānameva. Sūcigharatā, aṭṭhimayāditā, attano",
  "tika-vin02t0:498_3": "atthāya karaṇaṁ vā kārāpetvā vā paṭilābhoti imāni panettha tīṇi aṅgāni.",
  "tika-vin02t0:499": "Sūcigharasikkhāpadavaṇṇanā niṭṭhitā.",
  "tika-vin02t0:500": "5. Mañcapīṭhasikkhāpadavaṇṇanā",
  "tika-vin02t0:501_0": "522. Pañcame chedanakaṁ vuttanayamevāti chedanameva chedanakaṁ, taṁ tassa atthīti",
  "tika-vin02t0:501_1": "chedanakanti imamatthaṁ atidissati. Sesamettha uttānameva. Pamāṇātikkantamañcapīṭhatā,",
  "tika-vin02t0:501_2": "attano atthāya karaṇaṁ vā kārāpetvā vā paṭilābhoti imāni panettha dve aṅgāni.",
  "tika-vin02t0:502": "Mañcapīṭhasikkhāpadavaṇṇanā niṭṭhitā.",
  "tika-vin02t0:503": "6. Tūlonaddhasikkhāpadavaṇṇanā",
  "tika-vin02t0:504_0": "526. Chaṭṭhe tūlaṁ pakkhipitvāti heṭṭhā cimilikaṁ pattharitvā tassa upari tūlaṁ pakkhipitvāti",
  "tika-vin02t0:504_1": "attho. Poṭakitūlanti erakatūlādi yaṁkiñci tiṇajātīnaṁ tūlaṁ. Sesamettha uttānameva.",
  "tika-vin02t0:504_2": "Tūlonaddhamañcapīṭhatā, attano atthāya karaṇaṁ vā kārāpetvā vā paṭilābhoti imāni",
  "tika-vin02t0:504_3": "panettha dve aṅgāni. Attanā kārāpitassa hi paṭilābhamatteneva pācittiyaṁ. Teneva",
  "tika-vin02t0:504_4": "padabhājane ‘‘paṭilābhena uddāletvā pācittiyaṁ desetabba’’nti vuttaṁ. Kenaci pana",
  "tika-vin02t0:504_5": "‘‘paṭilābhena uddāletvā pācittiyaṁ desetabbanti ettha kiñcāpi paṭilābhamatteneva",
  "tika-vin02t0:504_6": "pācittiyaṁ viya dissati, paribhogeyeva āpatti daṭṭhabbā. ‘Aññena kataṁ paṭilabhitvā",
  "tika-vin02t0:504_7": "paribhuñjati, āpatti dukkaṭassā’ti vacanaṁ ettha sādhaka’’nti vuttaṁ, taṁ tassa matimattaṁ.",
  "tika-vin02t0:504_8": "Na hi ‘‘aññena kataṁ paṭilabhitvā paribhuñjati, āpatti dukkaṭassā’’ti idaṁ attanā",
  "tika-vin02t0:504_9": "kārāpitaṁ sandhāya vuttaṁ, karaṇakārāpanapaccayā ca iminā sikkhāpadena pācittiyaṁ",
  "tika-vin02t0:504_10": "vuttaṁ, na paribhogapaccayā. ‘‘Na, bhikkhave, tūlonaddhaṁ mañcaṁ vā pīṭhaṁ vā paribhuñjitabbaṁ,",
  "tika-vin02t0:504_11": "yo paribhuñjeyya, āpatti dukkaṭassā’’ti hi khandhake vuttattā attanā vā kataṁ hotu",
  "tika-vin02t0:504_12": "aññena vā, paribhuñjantassa paribhogapaccayā dukkaṭameva, na pācittiyaṁ.",
  "tika-vin02t0:505": "Tūlonaddhasikkhāpadavaṇṇanā niṭṭhitā.",
  "tika-vin02t0:506": "7. Nisīdanasikkhāpadavaṇṇanā",
  "tika-vin02t0:507": "531. Sattame yaṁ vattabbaṁ, taṁ nisīdanasanthatasikkhāpade vuttameva. Nisīdanassa pamāṇātikkantatā, attano atthāya karaṇaṁ vā kārāpetvā vā paṭilābhoti imāni panettha dve aṅgāni.",
  "tika-vin02t0:508": "Nisīdanasikkhāpadavaṇṇanā niṭṭhitā.",
  "tika-vin02t0:509": "537-542. Aṭṭhamanavamadasamesu natthi vattabbaṁ, aṅgānipi sattameva vuttanayeneva veditabbāni.",
  "tika-vin02t0:510": "Niṭṭhito rājavaggo navamo.",
  "tika-vin02t0:511": "Iti samantapāsādikāya vinayaṭṭhakathāya sāratthadīpaniyaṁ",
  "tika-vin02t0:512": "Khuddakavaṇṇanā samattā.",
  "tika-vin02t0:513": "Pācittiyakaṇḍaṁ niṭṭhitaṁ."
}