{
  "tika-s0202t:0": "Namo tassa bhagavato arahato sammāsambuddhassa",
  "tika-s0202t:1": "Majjhimanikāye",
  "tika-s0202t:2": "1. Kandarakasuttavaṇṇanā",
  "tika-s0202t:3_0": "1. Ārāmapokkharaṇīādīsūti ārāmapokkharaṇīuyyānacetiyaṭṭhānādīsu. Ussannāti bahulā.",
  "tika-s0202t:3_1": "Asokakaṇikārakoviḷārakumbhīrājarukkhehi sammissatāya taṃ campakavanaṃ nīlādipañcavaṇṇakusumapaṭimaṇḍitanti",
  "tika-s0202t:3_2": "daṭṭhabbaṃ, na campakarukkhānaṃyeva nīlādipañcavaṇṇakusumatāyāti vadanti. Bhagavā",
  "tika-s0202t:3_3": "kusumagandhasugandhe campakavane viharatīti iminā na māpanakāle eva tasmiṃ nagare",
  "tika-s0202t:3_4": "campakarukkhā ussannā, atha kho aparabhāgepīti dasseti. “Pañcasatamattehi aḍḍhateḷasehī”ti",
  "tika-s0202t:3_5": "evaṃ adassitaparicchedena. Hatthino cāreti sikkhāpetīti hatthācariyo hatthīnaṃ sikkhāpako,",
  "tika-s0202t:3_6": "tassa puttoti āha “hatthācariyassa putto”ti. Tadā bhagavā tesaṃ pasādajananatthaṃ",
  "tika-s0202t:3_7": "attano buddhānubhāvaṃ aniguhitvāva nisinnoti dassento “chabbaṇṇānaṃ ghanabuddharasmīna”ntiādimāha.",
  "tika-s0202t:3_8": "Bhagavato ceva gāravenāti bhagavato garubhāvena, bhagavati gāravenāti vā pāṭho.",
  "tika-s0202t:4_0": "Niccaṃ na hotīti abhiṇhaṃ na hoti, kadācideva hotīti attho. Abhiṇhaniccatā hi idha",
  "tika-s0202t:4_1": "adhippetā, na kūṭaṭṭhaniccatā. Loke kiñci vimhayāvahaṃ disvā hatthavikārampi karonti,",
  "tika-s0202t:4_2": "aṅguliṃ vā phoṭayanti, taṃ sandhāya vuttaṃ “accharaṃ paharituṃ yutta”nti. Abhūtapubbaṃ",
  "tika-s0202t:4_3": "bhūtanti ayaṃ niruttinayo yebhuyyena upādāya ruḷhīvasena vuttoti veditabbo. Tathā",
  "tika-s0202t:4_4": "hi pāḷiyaṃ “yepi te, bho gotama, ahesuṃ atītamaddhāna”ntiādi vuttaṃ, kiñci akattabbampi",
  "tika-s0202t:4_5": "kariyamānaṃ dukkarabhāvena vimhayāvahaṃ hoti, tathā kiñci kattabbaṃ, purimaṃ garahacchariyaṃ,",
  "tika-s0202t:4_6": "pacchimaṃ pasaṃsacchariyaṃ, tadubhayaṃ suttapadaso dassetuṃ “tatthā”tiādi vuttaṃ.",
  "tika-s0202t:5_0": "Sammā paṭipāditoti sammāpaṭipadāyaṃ ṭhapito. Esā paṭipadā paramāti etaparamaṃ, bhāvanapuṃsakaniddesoyaṃ",
  "tika-s0202t:5_1": "yathā “visamaṃ candimasūriyā parivattantī”ti. Ayañhettha attho – bhagavā bhikkhusaṅgho",
  "tika-s0202t:5_2": "paṭipadāya tumhehi paṭipādito, atītepi kāle buddhā etaparamaṃyeva bhikkhusaṅghaṃ",
  "tika-s0202t:5_3": "sammā paṭipādesuṃ, anāgatepi kāle etaparamaṃyeva bhikkhusaṅghaṃ sammā paṭipādessantīti",
  "tika-s0202t:5_4": "paribbājako nayaggāhena diṭṭhena adiṭṭhaṃ anuminanto sabbesampi buddhānaṃ sāsane",
  "tika-s0202t:5_5": "saṅghasuppaṭipattiṃ majjhe bhinnasuvaṇṇaṃ viya samasamaṃ katvā dasseti, evaṃ dassento",
  "tika-s0202t:5_6": "ca tesaṃ sudhammatañca tathā dasseti evāti veditabbo, buddhasubuddhatā pana nesaṃ",
  "tika-s0202t:5_7": "sarūpeneva dassitāti. Na ito bhiyyoti iminā pāḷiyaṃ etaparamaṃyevāti avadhāraṇena",
  "tika-s0202t:5_8": "nivattitaṃ dasseti sīlapadaṭṭhānattā samādhissa, samādhipadaṭṭhānattā ca paññāya",
  "tika-s0202t:5_9": "sīlepi ca abhisamācārikapubbakattā ādibrahmacariyakassa vuttaṃ “ābhisamācārikavattaṃ ādiṃ katvā”ti.",
  "tika-s0202t:6_0": "2. Pucchānusandhiādīsu anantogadhattā “pāṭiekko anusandhī”ti vatvā tamevatthaṃ pākaṭaṃ",
  "tika-s0202t:6_1": "kātuṃ “bhagavā kirā”tiādi vuttaṃ. Upasantakāraṇanti upasantabhāvakāraṇaṃ. Tañhi ariyānaṃyeva",
  "tika-s0202t:6_2": "visayo, tatthāpi ca buddhānaṃ eva anavasesato visayoti imamatthaṃ byatirekato anvayato",
  "tika-s0202t:6_3": "ca dassetuṃ na hi tvantiādi vuttaṃ. Tattha ñātatthacariyā kākajātakādivasena veditabbā,",
  "tika-s0202t:6_4": "lokatthacariyā taṃtaṃpāramipūraṇavasena, buddhatthacariyā mahābodhijātakādivasena.",
  "tika-s0202t:6_5": "Acchariyaṃ bho gotamātiādinā kandarakena kataṃ pasādapavedanaṃ dasseti.",
  "tika-s0202t:7_0": "Yepi tetiādinā tena vuttamatthaṃ paccanubhāsantena bhagavatā sampaṭicchitanti caritattā",
  "tika-s0202t:7_1": "āha – “santi hi kandarakāti ayampi pāṭiyekko anusandhī”ti. Yo hi kandarakena bhikkhusaṅghassa",
  "tika-s0202t:7_2": "upasantabhāvo kittito, taṃ vibhajitvā dassentopi tena apucchitoyeva attano ajjhāsayena",
  "tika-s0202t:7_3": "bhagavā “santi hī”tiādinā desanaṃ ārabhi. Tenāha “bhagavato kira etadahosī” tiādi.",
  "tika-s0202t:7_4": "Kappetvāti aññathā santameva attānaṃ aññathā vidhāya. Pakappetvāti sanidassanavasena",
  "tika-s0202t:7_5": "gahetvā. Tenāha “kuhakabhāvenā”tiādi. Paṭipadaṃ pūrayamānāti kāmaṃ avisesena sekkhā",
  "tika-s0202t:7_6": "vuccanti, te pana adhigatamaggavasena “pūrayamānā”ti na vattabbā kiccassa niṭṭhitattā.",
  "tika-s0202t:7_7": "Maggo hi ekacittakkhaṇikoti āha “uparimaggassa vipassanāya upasantā”ti. Ito muttāti",
  "tika-s0202t:7_8": "maggenāgatūpasamato muttā. Kalyāṇaputhujjane sandhāya vadati. Tenāha “catūhi satipaṭṭhānehi upasantā”ti.",
  "tika-s0202t:8_0": "Satatasīlāti avicchinnasīlā. Sātisayo hi etesaṃ sīlassa akhaṇḍādibhāvo. Suparisuddhasīlatāvasena",
  "tika-s0202t:8_1": "santatā vutti etesanti santatavuttinoti āha “tasseva vevacana”nti. Evaṃ sīlavuttivasena",
  "tika-s0202t:8_2": "“santatavuttino”ti padassa atthaṃ vatvā idāni jīvitavuttivasena dassento “santatajīvikāvāti",
  "tika-s0202t:8_3": "attho”ti āha. Sāsanassa jīvitavutti sīlasannissitā evāti āha “tasmi”ntiādi.",
  "tika-s0202t:9_0": "Nipayati visoseti rāgādisaṃkilesaṃ, tato vā attānaṃ nipātīti nipako, paññavā. Tenāha",
  "tika-s0202t:9_1": "“paññavanto”ti. Paññāya ṭhatvā jīvikākappanaṃ nāma buddhapaṭikuṭṭhamicchājīvaṃ pahāya",
  "tika-s0202t:9_2": "sammājīvena jīvananti taṃ dassento “yathā ekacco”tiādimāha. Tattha yaṃ vattabbaṃ,",
  "tika-s0202t:9_3": "taṃ visuddhimagge taṃsaṃvaṇṇanāyañca vuttanayeneva veditabbaṃ. Rathavinītapaṭipadādayo",
  "tika-s0202t:9_4": "tesu tesu suttesu vuttanayena veditabbā. Ito aññattha mahāgopālakasuttādīsu lokuttarasatipaṭṭhānā",
  "tika-s0202t:9_5": "kathitāti āha – “idha pana lokiyalokuttaramissakā satipaṭṭhānā kathitā”ti, satipaṭṭhānasuttepi",
  "tika-s0202t:9_6": "vomissakāva kathitāti. Ettakenāti ettakāya desanāya.",
  "tika-s0202t:10_0": "3. Kārakabhāvanti paṭipattiyaṃ paṭipajjanakabhāvaṃ. Mayampi nāma gihī bahukiccā samānā",
  "tika-s0202t:10_1": "kālena kālaṃ satipaṭṭhānesu suppatiṭṭhitacittā viharāma, kimaṅgaṃ pana vivekavāsinoti",
  "tika-s0202t:10_2": "attano kārakabhāvaṃ pavedento evaṃ bhikkhusaṅghañca ukkhipati. Tenāha “ayañhettha",
  "tika-s0202t:10_3": "adhippāyo”tiādi. Nānārammaṇesu aparāparaṃ uppajjamānānaṃ rāgādikilesānaṃ ghanajaṭitasaṅkhātākārena",
  "tika-s0202t:10_4": "pavatti kilesagahanena gahanatā, tenāha “anto jaṭā bahi jaṭā, jaṭāya jaṭitā pajā”ti.",
  "tika-s0202t:10_5": "Manussānaṃ ajjhāsayagahaṇena sāṭheyyampīti dassento āha “kasaṭasāṭheyyesupi eseva",
  "tika-s0202t:10_6": "nayo”ti. Yathā sappimadhuphāṇitādīsu kacavarabhāvo, so kasaṭoti vuccati, evaṃ santāne",
  "tika-s0202t:10_7": "aparisuddho saṃkilesabhāvo kasaṭanti āha “aparisuddhaṭṭhena kasaṭatā”ti. Attani asantaguṇasambhāvanaṃ",
  "tika-s0202t:10_8": "kerāṭiyaṭṭho. Jānātīti “idaṃ ahitaṃ na sevitabbaṃ, idaṃ hitaṃ sevitabba”nti vicāreti",
  "tika-s0202t:10_9": "deseti. Vicāraṇatthopi hi hoti jānāti-saddo yathā “āyasmā jānātī”ti. Sabbāpi…pe…",
  "tika-s0202t:10_10": "adhippetā “pasupālakā”tiādīsu viya. Idha antara-saddo “vijjantarikāyā”tiādīsu viya",
  "tika-s0202t:10_11": "khaṇatthoti āha “yattakena khaṇenā”ti. Tenāti hatthinā. Tānīti sāṭheyyādīni.",
  "tika-s0202t:11_0": "Atthato kāyacittujukatāpaṭipakkhabhūtāva lobhasahagatacittuppādassa pavattiākāravisesāti",
  "tika-s0202t:11_1": "tāni pavattiākārena dassetuṃ “tatthā”tiādi vuttaṃ. Tattha yassāti pāṇabhūtassa assassa",
  "tika-s0202t:11_2": "vā hatthino vā. Ṭhassāmīti tattheva sappaṭibhaye ṭhāne gantvā ṭhassāmīti na hoti.",
  "tika-s0202t:11_3": "Imassa sāṭheyyatāya pākaṭakaraṇaṃ vañcanādhippāyabhāvato. Tathā hi catūsu ṭhānesu",
  "tika-s0202t:11_4": "“vañcetvā” icceva vuttaṃ, niguhanto pana tattheva gantvā tiṭṭheyya. Esa nayo sesesupi.",
  "tika-s0202t:11_5": "Paṭimaggaṃ ārohitukāmassāti āgatamaggameva nivattitvā gantukāmassa. Leṇḍavissajjanādīsu",
  "tika-s0202t:11_6": "kālantarāpekkhābhāvaṃ “tathā”ti iminā upasaṃharati.",
  "tika-s0202t:12_0": "Antojātakāti attano dāsiyā kucchimhi jātā. Dhanakkītāti dhanaṃ datvā dāsabhāvena",
  "tika-s0202t:12_1": "gahitā. Karamarānītāti dāsabhāvena karamaraggāhagahitā. Dāsabyanti dāsabhāvaṃ. Pessāti",
  "tika-s0202t:12_2": "adāsā eva hutvā veyyāvaccakarā. Imaṃ vissajjetvāti imaṃ attano hatthagataṃ vissajjetvā.",
  "tika-s0202t:12_3": "Imaṃ gaṇhantāti imaṃ tassa hatthagataṃ gaṇhantā. Sammukhato aññathā parammukhakāle",
  "tika-s0202t:12_4": "kāyavācāsamudācāradassaneneva cittassa nesaṃ aññathā ṭhitabhāvo niddiṭṭhoti veditabbo.",
  "tika-s0202t:13_0": "4. Ayampi pāṭiyekko anusandhīti etthāpi anantare vuttanayeneva anusandhiyojanā veditabbā.",
  "tika-s0202t:13_1": "Tenevāha “ayañhī”tiādi. Catuttho hitapaṭipadaṃ paṭipannoti yojanā. Puggalasīsena",
  "tika-s0202t:13_2": "puggalapaṭipattiṃ dassento “puggale pahāyā”ti āha. Paṭipatti hi idha pahātabbā, na",
  "tika-s0202t:13_3": "puggalā. Yathā assaddhādipuggalaparivajjanena saddhindriyādibhāvanā ijjhanti, evaṃ",
  "tika-s0202t:13_4": "micchāpaṭipannapuggalaparivajjanena micchāpaṭipadā vajjitabbāti āha – “purime tayo",
  "tika-s0202t:13_5": "puggale pahāyā”ti. Catutthapuggalassāti imasmiṃ catukke vuttacatutthapuggalassa hitapaṭipattiyaṃyeva",
  "tika-s0202t:13_6": "paṭipādemi pavattemīti dassento. Santāti samaṃ vināsaṃ nirodhaṃ pattāti ayamettha",
  "tika-s0202t:13_7": "atthoti āha “niruddhā santāti vuttā”ti. Puna santāti bhāvanāvasena kilesapariḷāhavigamato",
  "tika-s0202t:13_8": "santāti ayamettha atthoti āha “nibbutā”ti. Santāti ānetvā yojanā. Santo haveti ettha",
  "tika-s0202t:13_9": "samabhāvakarena sādhubhāvassa visesapaccayabhūtena paṇḍiccena samannāgatā ariyā “santo”ti",
  "tika-s0202t:13_10": "vuttāti āha – “santo have…pe… paṇḍitā”ti.",
  "tika-s0202t:14_0": "Āhito ahaṃmāno etthāti attā attabhāvo, idha pana yo paro na hoti, so attā, taṃ attānaṃ.",
  "tika-s0202t:14_1": "Paranti attato aññaṃ. Chātaṃ vuccati taṇhā jighacchāhetutāya. Anto tāpanakilesānanti",
  "tika-s0202t:14_2": "attano santāne attapariḷāhajananasantappanakilesānaṃ. Cittaṃ ārādhetīti cittaṃ pasādeti,",
  "tika-s0202t:14_3": "sampahaṃsetīti attho. Yasmā pana tathābhūto cittaṃ sampādento ajjhāsayaṃ gaṇhanto",
  "tika-s0202t:14_4": "nāma hoti, tasmā vuttaṃ “cittaṃ sampādetī”tiādi.",
  "tika-s0202t:15_0": "5. Dukkhaṃ paṭikkūlaṃ jegucchaṃ etassāti dukkhapaṭikkūlo taṃ dukkhapaṭikkūlaṃ. Visesanavisesitabbatā",
  "tika-s0202t:15_1": "hi kāmacārā. Aṭṭhakathāyaṃ pana dukkhassa visesitabbataṃ sandhāya bāhiratthasamāsaṃ",
  "tika-s0202t:15_2": "anādiyitvā “dukkhassa paṭikkūla”nti attho vutto. Yena hi bhāgena purisassa dukkhaṃ",
  "tika-s0202t:15_3": "paṭikkūlaṃ, tena dukkhassa purisopīti. Tenāha – “paccanīkasaṇṭhita”nti.",
  "tika-s0202t:16_0": "6. Catūhi kāraṇehīti dhātukusalatādīhi catūhi kāraṇehi. Kammaṃ karotīti yogakammaṃ",
  "tika-s0202t:16_1": "karoti. Yasmā sambuddhā paresaṃ maggaphalādhigamāya ussāhajātā, tattha nirantaraṃ",
  "tika-s0202t:16_2": "yuttappayuttā eva honti, te paṭicca tesaṃ antarāyo na hotiyevāti āha “na pana buddhe",
  "tika-s0202t:16_3": "paṭiccā”ti. Kiriyaparihāniyā desakassa tasseva vā puggalassa tajjapayogābhāvato.",
  "tika-s0202t:16_4": "“Desakassa vā”ti idaṃ sāvakānaṃ vasena daṭṭhabbaṃ. Mahatā atthenāti ettha attha-saddo",
  "tika-s0202t:16_5": "ānisaṃsapariyāyoti āha “dvīhi ānisaṃsehī”ti. Pasādaṃ paṭilabhati “arahanto”tiādinā",
  "tika-s0202t:16_6": "saṅghasuppaṭipattiyā sutattā. Abhinavo nayo udapādi santatasīlatādivasena anattantapatādivasena,",
  "tika-s0202t:16_7": "sopi taṃ sutvā dāsādīsu savisesaṃ lajjī dayāpanno hitānukampī hutvā sekkhapaṭipadaṃ",
  "tika-s0202t:16_8": "sīlaṃ sādhento anukkamena satipaṭṭhānabhāvanaṃ paribrūheti. Tenāha bhagavā “mahatā",
  "tika-s0202t:16_9": "atthena saṃyutto”ti.",
  "tika-s0202t:17": "8. Paresaṃ hananaghātanādinā rodāpanato luddo, tathā vighātakabhāvena kāyacittānaṃ vidāraṇato dāruṇo, viruddhavādatāya kakkhaḷo, bandhanāgāre niyutto bandhanāgāriko.",
  "tika-s0202t:18_0": "9. Khattiyābhisekenāti khattiyānaṃ kattabbaabhisekena. Santhāgāranti santhāravasena",
  "tika-s0202t:18_1": "kataṃ agāraṃ yaññāvāṭaṃ. Sappitelenāti sappimayena telena, yamakasnehena hi tadā",
  "tika-s0202t:18_2": "kāyaṃ abbhañjati. Vacchabhāvaṃ taritvā ṭhito vacchataro. Parikkhepakaraṇatthāyāti",
  "tika-s0202t:18_3": "vanamālāhi saddhiṃ dabbhehi vediyā parikkhepanatthāya. Yaññabhūmiyanti avasesayaññaṭṭhāne.",
  "tika-s0202t:18_4": "Yaṃ panettha atthato avibhattaṃ taṃ suviññeyyameva.",
  "tika-s0202t:19": "Kandarakasuttavaṇṇanāya līnatthappakāsanā samattā.",
  "tika-s0202t:20": "2. Aṭṭhakanāgarasuttavaṇṇanā",
  "tika-s0202t:21_0": "17. Avidūreti iminā pāḷiyaṃ “vesāliya”nti idaṃ samīpe bhummavacananti dasseti. Sārappattakulagaṇanāyāti",
  "tika-s0202t:21_1": "mahāsāramahappattakulagaṇanāya. Dasame ṭhāneti aññe aññeti dasagaṇanaṭṭhāne. Aṭṭhakanagare",
  "tika-s0202t:21_2": "jāto bhavo aṭṭhakanāgaro. Kukkuṭārāmoti pāṭaliputte kukkuṭārāmo, na kosambiyaṃ.",
  "tika-s0202t:22_0": "18. Pakatatthaniddeso ta-saddoti tassa “bhagavatā”tiādīhi padehi samānādhikaraṇabhāvena",
  "tika-s0202t:22_1": "vuttassa yena abhisambuddhabhāvena bhagavā pakato adhigato supākaṭo ca, taṃ abhisambuddhabhāvaṃ",
  "tika-s0202t:22_2": "saddhiṃ āgamanīyapaṭipadāya atthabhāvena dassento “yo so…pe… abhisambuddho”ti āha.",
  "tika-s0202t:22_3": "Satipi ñāṇadassana-saddānaṃ idha paññāvevacanabhāve tena tena visesena tesaṃ visayavisese",
  "tika-s0202t:22_4": "pavattidassanatthaṃ asādhāraṇañāṇavisesavasena vijjāttayavasena vijjāabhiññānāvaraṇañāṇavasena",
  "tika-s0202t:22_5": "sabbaññutañāṇamaṃsacakkhuvasena paṭivedhadesanāñāṇavasena ca tadatthaṃ yojetvā dassento",
  "tika-s0202t:22_6": "“tesaṃ tesa”ntiādimāha. Tattha āsayānusayaṃ jānatā āsayānusayañāṇena sabbaṃ ñeyyadhammaṃ",
  "tika-s0202t:22_7": "passatā sabbaññutānāvaraṇañāṇehi. Pubbenivāsādīhīti pubbenivāsāsavakkhayañāṇehi.",
  "tika-s0202t:22_8": "Paṭivedhapaññāyāti ariyamaggapaññāya. Desanāpaññāya passatāti desetabbadhammānaṃ",
  "tika-s0202t:22_9": "desetabbappakāraṃ bodhaneyyapuggalānañca āsayānusayacaritādhimuttiādibhedaṃ dhammadesanāpaññāya",
  "tika-s0202t:22_10": "yāthāvato passatā. Arīnanti kilesārīnaṃ, pañcavidhamārānaṃ vā, sāsanassa vā paccatthikānaṃ",
  "tika-s0202t:22_11": "aññatitthiyānaṃ tesaṃ pana hananaṃ pāṭihāriyehi abhibhavanaṃ appaṭibhānatākaraṇaṃ",
  "tika-s0202t:22_12": "ajjhupekkhanameva vā, kesivinayasuttañcettha nidassanaṃ.",
  "tika-s0202t:23_0": "Tathā ṭhānāṭṭhānādivibhāgaṃ jānatā yathākammūpagasatte passatā, savāsanānaṃ āsavānaṃ",
  "tika-s0202t:23_1": "khīṇattā arahatā, abhiññeyyādibhede dhamme abhiññeyyādito aviparītāvabodhato sammāsambuddhena.",
  "tika-s0202t:23_2": "Atha vā tīsu kālesu appaṭihatañāṇatāya jānatā, kāyakammādivasena tiṇṇaṃ kammānaṃ",
  "tika-s0202t:23_3": "ñāṇānuparivattito nisammakāritāya passatā, davādīnaṃ abhāvasādhikāya pahānasampadāya",
  "tika-s0202t:23_4": "arahatā, chandādīnaṃ ahānihetubhūtāya akkhayapaṭibhānasādhikāya sabbaññutāya sammāsambuddhenāti",
  "tika-s0202t:23_5": "evaṃ dasabalaaṭṭhārasaāveṇikabuddhadhammavasenapi yojanā kātabbā.",
  "tika-s0202t:24_0": "19. Abhisaṅkhatanti attano paccayehi abhisammukhabhāvena samecca sambhūyya kataṃ,",
  "tika-s0202t:24_1": "svassa katabhāvo uppādanena veditabbo, na uppannassa paṭisaṅkharaṇenāti āha “uppādita”nti.",
  "tika-s0202t:24_2": "Te cassa paccayā cetanāpadhānāti dassetuṃ pāḷiyaṃ “abhisaṅkhataṃ abhisañcetayita”nti",
  "tika-s0202t:24_3": "vuttanti “cetayitaṃ pakappita”nti atthamāha. Abhisaṅkhataṃ abhisañcetayitanti ca",
  "tika-s0202t:24_4": "jhānassa pātubhāvadassanamukhena viddhaṃsanabhāvaṃ ulliṅgeti yañhi ahutvā sambhavati,",
  "tika-s0202t:24_5": "taṃ hutvā paṭiveti. Tenāha pāḷiyaṃ ‘abhisaṅkhata’ntiādi. Samathavipassanādhamme ṭhitoti",
  "tika-s0202t:24_6": "samathadhamme ṭhitattā samāhito vipassanaṃ paṭṭhapetvā aniccānupassanādīhi niccasaññādayo",
  "tika-s0202t:24_7": "pajahanto anukkamena taṃ anulomañāṇaṃ pāpetā hutvā vipassanādhamme ṭhito. Samathavipassanāsaṅkhātesu",
  "tika-s0202t:24_8": "dhammesu rañjanaṭṭhena rāgo, nandanaṭṭhena nandīti. Tattha sukhumā apekkhā vuttā,",
  "tika-s0202t:24_9": "yā “nikantī”ti vuccati.",
  "tika-s0202t:25_0": "Evaṃ santeti evaṃ yathārutavasena ca imassa suttapadassa atthe gahetabbe sati. Samathavipassanāsu",
  "tika-s0202t:25_1": "chandarāgo kattabboti anāgāmiphalaṃ nibbattetvā tadatthāya samathavipassanāpi anibbattetvā",
  "tika-s0202t:25_2": "kevalaṃ tattha chandarāgo kattabbo bhavissati. Kasmā? Tesu samathavipassanāsaṅkhātesu",
  "tika-s0202t:25_3": "dhammesu chandarāgamattena anāgāminā laddhabbassa aladdhānāgāmiphalena laddhabbattā",
  "tika-s0202t:25_4": "tathā sati tena anāgāmiphalampi laddhabbameva nāma hoti. Tenāha – “anāgāmiphalaṃ",
  "tika-s0202t:25_5": "paṭividdhaṃ bhavissatī”ti. Sabhāvato rasitabbattā aviparīto attho eva attharaso.",
  "tika-s0202t:25_6": "Aññāpi kāci sugatiyoti vinipātike sandhāyāha. Aññāpi kāci duggatiyoti asurakāyamāha.",
  "tika-s0202t:26_0": "Samathadhurameva dhuraṃ samathayānikassa vasena desanāya āgatattā. Mahāmālukyovāde",
  "tika-s0202t:26_1": "“vivicca akusalehi dhammehi savitakkaṃ savicāra”nti pādakajjhānaṃ katvā “so yadeva",
  "tika-s0202t:26_2": "tattha hoti rūpagataṃ vedanāgata”ntiādinā vipassanaṃ vitthāretvā “so tattha ṭhito",
  "tika-s0202t:26_3": "āsavānaṃ khayaṃ pāpuṇātī”ti āgatattā “mahāmālukyovāde vipassanāva dhura”nti āha.",
  "tika-s0202t:26_4": "Mahāsatipaṭṭhānasutte sabbatthakameva tikkhatarāya vipassanāya āgatattā vuttaṃ “vipassanuttaraṃ",
  "tika-s0202t:26_5": "kathita”nti. Kāyagatāsatisutte ānāpānajjhānādivasena savisesaṃ samathavipassanāya",
  "tika-s0202t:26_6": "āgatattā vuttaṃ “samathuttaraṃ kathita”nti.",
  "tika-s0202t:27_0": "Appaṃ yācitena bahuṃ dentena uḷārapurisena viya ekaṃ dhammaṃ pucchitena “ayampi ekadhammo”ti",
  "tika-s0202t:27_1": "kathitattā ekādasapi dhammā pucchāvasena ekadhammo nāma jāto paccekaṃ vākyaparisamāpanañāyena.",
  "tika-s0202t:27_2": "Ekavīsati pabbāni tehi bodhiyamānāya paṭipadāya ekarūpattā paṭipadāvasena ekadhammo",
  "tika-s0202t:27_3": "nāma jātoti. Idha imasmiṃ aṭṭhakanāgarasutte. Nevasaññānāsaññāyatanadhammānaṃ saṅkhārāvasesasukhumabhāvappattatāya",
  "tika-s0202t:27_4": "tattha sāvakānaṃ dukkaranti na catutthāruppavasenettha desanā āgatāti catunnaṃ brahmavihārānaṃ,",
  "tika-s0202t:27_5": "heṭṭhimānaṃ tiṇṇaṃ āruppānañca vasena ekādasa. Pucchāvasenāti “atthi nu kho, bhante",
  "tika-s0202t:27_6": "ānanda, tena…pe… sammāsambuddhena ekadhammo akkhāto”ti evaṃ pavattapucchāvasena.",
  "tika-s0202t:27_7": "Amatuppattiyatthenāti amatabhāvassa uppattihetutāya, sabbānipi kammaṭṭhānāni ekarasampi",
  "tika-s0202t:27_8": "amatādhigamapaṭipattiyāti attho, evamettha aggaphalabhūmi anāgāmiphalabhūmīti dveva",
  "tika-s0202t:27_9": "bhūmiyo sarūpato āgatā, nānantariyatāya pana heṭṭhimāpi dve bhūmiyo atthato āgatā evāti daṭṭhabbā.",
  "tika-s0202t:28": "21. Pañca satāni aggho etassāti pañcasataṃ. Sesaṃ uttānameva.",
  "tika-s0202t:29": "Aṭṭhakanāgarasuttavaṇṇanāya līnatthappakāsanā samattā.",
  "tika-s0202t:30": "3. Sekhasuttavaṇṇanā",
  "tika-s0202t:31_0": "22. Santhāgāranti atthānusāsanāgāraṃ. Tenāha – “uyyogakālādīsū”tiādi. Ādi-saddena",
  "tika-s0202t:31_1": "maṅgalamahādīnaṃ saṅgaho daṭṭhabbo. Santhambhantīti vissamanti, parissamaṃ vinodentīti",
  "tika-s0202t:31_2": "attho. Sahāti sannivesavasena ekajjhaṃ. Saha atthānusāsanaṃ agāranti etasmiṃ atthe",
  "tika-s0202t:31_3": "ttha-kārassa ntha-kāraṃ katvā santhāgāranti vuttanti daṭṭhabbaṃ. Santharantīti sammantanavasena tiṭṭhanti.",
  "tika-s0202t:32_0": "Tepiṭakaṃ buddhavacanaṃ āgatameva bhavissatīti buddhavacanassa āgamanasīsena ariyaphaladhammānampi",
  "tika-s0202t:32_1": "āgamanaṃ vuttameva, tiyāmarattiṃ tattha vasantānaṃ phalasamāpattivaḷañjanaṃ hotīti.",
  "tika-s0202t:32_2": "Tasmiñca bhikkhusaṅghe kalyāṇaputhujjanā vipassanaṃ ussukkāpentā hontīti ce? Ariyamaggadhammānaṃ",
  "tika-s0202t:32_3": "tattha āgamanaṃ hotiyeva.",
  "tika-s0202t:33_0": "Allagomayenāti acchena allagomayarasena. Opuñchāpetvāti vilimpitvā. Catujjātiyagandhehīti",
  "tika-s0202t:33_1": "tagarakuṅkumayavanapupphatamālapattāni pisitvā katagandhehi nānāvaṇṇeti nīlādivasena",
  "tika-s0202t:33_2": "nānāvaṇṇe, na bhittivisesavasena. Bhittivisesavasena pana nānāsaṇṭhānarūpameva. Mahāpiṭṭhikakojavaketi",
  "tika-s0202t:33_3": "hatthipiṭṭhīsu attharitabbatāya mahāpiṭṭhikāti laddhasamaññe kojaveti vadanti. Kuttake",
  "tika-s0202t:33_4": "pana sandhāyetaṃ vuttaṃ hatthattharaṇā hatthirūpavicittā. Assattharakasīhattharakādayopi",
  "tika-s0202t:33_5": "assasīharūpādivicittā eva attharakā, cittattharakaṃ nānārūpehi ceva nānāvidhamālākammādīhi",
  "tika-s0202t:33_6": "ca vicittaṃ attharakaṃ.",
  "tika-s0202t:34_0": "Upadhānanti apassayanaṃ upadahitvāti apassayayoggabhāvena ṭhapetvā gandhehi katamālā",
  "tika-s0202t:34_1": "gandhadāmaṃ, tamālapattādīhi kataṃ pattadāmaṃ. Ādi-saddena hiṅgulatakkolajātiphalajātipupphādīhi",
  "tika-s0202t:34_2": "katadāmaṃ saṅgaṇhāti. Pallaṅkākārena katapīṭhaṃ pallaṅkapīṭhaṃ, tīsu passesu, ekapasse",
  "tika-s0202t:34_3": "eva vā saupassayaṃ apassayapīṭhaṃ, anapassayaṃ muṇḍapīṭhaṃ yojanāvaṭṭeti yojanaparikkhepe.",
  "tika-s0202t:35_0": "Saṃvidhāyāti antaravāsakassa koṇapadesañca itarapadesañca samaṃ katvā vidhāya. Tenāha",
  "tika-s0202t:35_1": "– “kattariyā padumaṃ kantanto viyā”ti timaṇḍalaṃ paṭicchādentoti ettha ca yasmā buddhānaṃ",
  "tika-s0202t:35_2": "rūpasampadā viya ākappasampadāpi paramukkaṃsagatā, tasmā tadā bhagavā evaṃ sobhatīti",
  "tika-s0202t:35_3": "dassento “suvaṇṇapāmaṅgenā”tiādimāha, tattha asamena buddhavesenātiādinā tadā bhagavā",
  "tika-s0202t:35_4": "buddhānubhāvassa niguhaṇe kāraṇābhāvato tattha sannipatitadevamanussanāgayakkhagandhabbādīnaṃ",
  "tika-s0202t:35_5": "pasādajananatthaṃ attano sabhāvapakatikiriyāyeva kapilavatthuṃ pāvisīti dasseti.",
  "tika-s0202t:35_6": "Buddhānaṃ kāyappabhā nāma pakatiyā asītihatthamattameva padesaṃ pharatīti āha – “asītihatthaṭṭhānaṃ",
  "tika-s0202t:35_7": "aggahesī”ti nīlapītalohitodātamañjiṭṭhapabhassarānaṃ vasena chabbaṇṇā buddharasmiyo.",
  "tika-s0202t:36_0": "Sabbapāliphulloti mūlato paṭṭhāya yāva aggā phullo vikasito. Paṭipāṭiyā ṭhapitānantiādi",
  "tika-s0202t:36_1": "parikappūpamā. Yathā taṃ…pe… alaṅkataṃ añño virocati, evaṃ virocittha, samatiṃsāya",
  "tika-s0202t:36_2": "pāramitāhi abhisaṅkhatattā evaṃ virocitthāti vuttaṃ hoti. Pañcavīsatiyā nadīnanti",
  "tika-s0202t:36_3": "gaṅgādīnaṃ candabhāgāpariyosānānaṃ pañcavīsatiyā mahānadīnaṃ. Sambhijjāti sambhedaṃ",
  "tika-s0202t:36_4": "missībhāvaṃ patvā mukhadvāreti samuddaṃ paviṭṭhaṭṭhāne.",
  "tika-s0202t:37": "Devamanussanāgasupaṇṇagandhabbayakkhādīnaṃ akkhīnīti cetaṃ parikappanavasena vuttaṃ. Sahassenāti padasahassena, bhāṇavārappamāṇena ganthenāti attho.",
  "tika-s0202t:38_0": "Kampayanto vasundharanti attano guṇavisesehi pathavīkampaṃ uppādento, evaṃbhūtopi",
  "tika-s0202t:38_1": "aheṭhayanto pāṇāni. Sabbadakkhiṇattā buddhānaṃ dakkhiṇaṃ paṭhamaṃ pādaṃ uddharanto.",
  "tika-s0202t:38_2": "Samaṃ samphusate bhūmiṃ suppatiṭṭhitapādatāya. Yadipi bhūmiṃ samaṃ phusati, rajasānupalippati",
  "tika-s0202t:38_3": "sukhumattā chaviyā. Ninnaṭṭhānaṃ unnamatītiādi buddhānaṃ suppatiṭṭhitapādasaṅkhātassa",
  "tika-s0202t:38_4": "mahāpurisalakkhaṇapaṭilābhassa nissandaphalaṃ. Nātidūre uddharatīti atidūre ṭhapetuṃ",
  "tika-s0202t:38_5": "na uddharati. Naccāsanne ca nikkhipanti accāsanne ca ṭhāne anikkhipanto niyyāti.",
  "tika-s0202t:38_6": "Hāsayanto sadevake loke tosayanto. Catūhi pādehi caratīti catucārī.",
  "tika-s0202t:39_0": "Buddhānubhāvassa pakāsanavasena gatattā vaṇṇakālo nāma kiresa. Sarīravaṇṇe vā guṇavaṇṇe",
  "tika-s0202t:39_1": "vā kathiyamāne dukkathitanti na vattabbaṃ. Kasmā? Aparimāṇavaṇṇā hi buddhā bhagavanto,",
  "tika-s0202t:39_2": "buddhaguṇasaṃvaṇṇanā jānantassa yathādhammasaṃvaṇṇanaṃyeva anupavisatīti.",
  "tika-s0202t:40_0": "Dukūlacumbaṭakenāti ganthitvā gahitadukūlavatthena, nāgavikkantacaraṇoti hatthināgasadisapadanikkhepo.",
  "tika-s0202t:40_1": "Satapuññalakkhaṇoti anekasatapuññanimmitamahāpurisalakkhaṇo maṇiverocano yathāti",
  "tika-s0202t:40_2": "ativiya virocamāno maṇi viya verocano nāma eko maṇivisesoti keci mahāsālovāti mahanto",
  "tika-s0202t:40_3": "sālarukkho viya, koviḷārādimahārukkho viya vā padumo kokanado yathāti kokanadasaṅkhātaṃ",
  "tika-s0202t:40_4": "mahāpadumaṃ viya, vikasamānapadumaṃ viya vā.",
  "tika-s0202t:41_0": "Ākāsagaṅgaṃ otārento viyātiādi tassā pakiṇṇakakathāya aññesaṃ dukkarabhāvadassanañceva",
  "tika-s0202t:41_1": "suṇantānaṃ accantasukhāvahabhāvadassanañca pathavījaṃ ākaḍḍhento viyāti nāḷiyantaṃ",
  "tika-s0202t:41_2": "yojetvā mahāpathaviyā heṭṭhimatale pappaṭakojaṃ uddhaṃmukhaṃ katvā ākaḍḍhento viya",
  "tika-s0202t:41_3": "yojanikanti yojanappamāṇaṃ madhubhaṇḍanti madhupaṭalaṃ.",
  "tika-s0202t:42_0": "Mahantanti uḷāraṃ. Sabbadānaṃ dinnameva hotīti sabbameva paccayajātaṃ āvāsadāyakena",
  "tika-s0202t:42_1": "dinnameva hoti. Tathāhi dve tayo gāme piṇḍāya caritvā kiñci aladdhā āgatassapi chāyūdakasampannaṃ",
  "tika-s0202t:42_2": "ārāmaṃ pavisitvā nhāyitvā paṭissaye muhuttaṃ nipajjitvā uṭṭhāya nisinnassa kāye balaṃ",
  "tika-s0202t:42_3": "āharitvā pakkhittaṃ viya hoti. Bahi vicarantassa ca kāye vaṇṇadhātu vātātapehi kilamati,",
  "tika-s0202t:42_4": "paṭissayaṃ pavisitvā dvāraṃ pidhāya muhuttaṃ nisinnassa visabhāgasantati vūpasammati,",
  "tika-s0202t:42_5": "sabhāgasantati patiṭṭhāti, vaṇṇadhātu āharitvā pakkhittā viya hoti, bahi vicarantassa",
  "tika-s0202t:42_6": "ca pāde kaṇṭako vijjhati, khāṇu paharati, sarīsapādiparissayo ceva corabhayañca uppajjati,",
  "tika-s0202t:42_7": "paṭissayaṃ pavisitvā dvāraṃ pidhāya nipannassa pana sabbe parissayā na honti, ajjhayantassa",
  "tika-s0202t:42_8": "dhammapītisukhaṃ, kammaṭṭhānaṃ manasikarontassa upasamasukhaṃ uppajjati bahiddhā",
  "tika-s0202t:42_9": "vikkhepābhāvato, bahi vicarantassa ca kāye sedā muccanti, akkhīni phandanti, senāsanaṃ",
  "tika-s0202t:42_10": "pavisanakkhaṇe mañcapīṭhādīni na paññāyanti, muhuttaṃ nisinnassa pana akkhipasādo",
  "tika-s0202t:42_11": "āharitvā pakkhitto viya hoti, dvāravātapānamañcapīṭhādīni paññāyanti, etasmimpi ca",
  "tika-s0202t:42_12": "āvāse vasantaṃ disvā manussā catūhi paccayehi sakkaccaṃ upaṭṭhahanti. Tena vuttaṃ",
  "tika-s0202t:42_13": "– “āvāsadānasmiṃ dinne sabbaṃ dānaṃ dinnameva hotī”ti. Bhūmaṭṭhaka…pe… na sakkāti",
  "tika-s0202t:42_14": "ayamattho mahāsudassanavatthunā dīpetabbo.",
  "tika-s0202t:43_0": "Sītanti ajjhattadhātukkhobhavasena vā bahiddhautuvipariṇāmavasena vā uppajjanakasītaṃ.",
  "tika-s0202t:43_1": "Uṇhanti aggisantāpaṃ. Tassa pana davadāhādīsu sambhavo daṭṭhabbo. Paṭihantīti paṭibāhati.",
  "tika-s0202t:43_2": "Yathā tadubhayavasena kāyacittānaṃ bādhanāni na honti, evaṃ karoti. Sītuṇhabbhāhate",
  "tika-s0202t:43_3": "hi sarīre vikkhittacitto bhikkhu yoniso padahituṃ na sakkoti. Vāḷamigānīti sīhabyagghādivāḷamige.",
  "tika-s0202t:43_4": "Guttasenāsanañhi pavisitvā dvāraṃ pidhāya nisinnassa te parissayā na honti. Sarīsapeti",
  "tika-s0202t:43_5": "ye keci sarantā gacchante dīghajātike. Makaseti nidassanametaṃ, ḍaṃsādīnaṃ eteneva",
  "tika-s0202t:43_6": "saṅgaho daṭṭhabbo. Sisireti sītakālavasena sattāhavaddalikādivasena ca uppanne sisirasamphasse.",
  "tika-s0202t:43_7": "Vuṭṭhiyoti yadā tadā uppannā vassavuṭṭhiyo paṭihanatīti yojanā.",
  "tika-s0202t:44_0": "Vātātapo ghoroti rukkhagacchādīnaṃ ummūlabhañjanavasena pavattiyā ghoro sarajaarajādibhedo",
  "tika-s0202t:44_1": "vāto ceva gimhapariḷāhasamayesu uppattiyā ghoro sūriyātapo ca. Paṭihaññatīti paṭibāhīyati.",
  "tika-s0202t:44_2": "Leṇatthanti nānārammaṇato cittaṃ nivattetvā paṭisallānārāmatthaṃ. Sukhatthanti vuttaparissayābhāvena",
  "tika-s0202t:44_3": "phāsuvihāratthaṃ. Jhāyitunti aṭṭhatiṃsārammaṇesu yattha katthaci cittaṃ upanijjhāyituṃ.",
  "tika-s0202t:44_4": "Vipassitunti aniccādito sabbasaṅkhāre sammasituṃ.",
  "tika-s0202t:45_0": "Vihāreti paṭissaye. Kārayeti kārāpeyya. Rammeti manorame nivāsasukhe. Vāsayettha",
  "tika-s0202t:45_1": "bahussuteti kāretvā pana ettha vihāresu bahussute sīlavante kalyāṇadhamme nivāseyya.",
  "tika-s0202t:45_2": "Te nivāsento pana tesaṃ bahussutānaṃ yathā paccayehi kilamatho na hoti, evaṃ annañca",
  "tika-s0202t:45_3": "pānañca vatthasenāsanāni ca dadeyya ujubhūtesu ajjhāsayasampannesu kammaphalānaṃ",
  "tika-s0202t:45_4": "ratanattayaguṇānañca saddahanena vippasannena cetasā.",
  "tika-s0202t:46_0": "Idāni gahaṭṭhapabbajitānaṃ aññamaññūpakārataṃ dassetuṃ “te tassā”ti gāthamāha. Tattha",
  "tika-s0202t:46_1": "teti bahussutā tassāti upāsakassa. Dhammaṃ desentīti sakalavaṭṭadukkhapanudanaṃ dhammaṃ",
  "tika-s0202t:46_2": "desenti. Yaṃ so dhammaṃ idhaññāyāti so puggalo yaṃ saddhammaṃ imasmiṃ sāsane sammāpaṭipajjanena",
  "tika-s0202t:46_3": "jānitvā aggamaggādhigamena anāsavo hutvā parinibbāyati.",
  "tika-s0202t:47_0": "Pūjāsakkāravaseneva paṭhamayāmo khepito, bhagavato desanāya appāvaseso majjhimayāmo",
  "tika-s0202t:47_1": "gatoti pāḷiyaṃ “bahudeva ratti”nti vuttanti āha “atirekataraṃ diyaḍḍhayāma”nti. Sandassesīti",
  "tika-s0202t:47_2": "ānisaṃsaṃ dassesi, āvāsadānapaṭisaṃyuttaṃ dhammiṃ kathaṃ sutvā tato paraṃ, “mahārāja,",
  "tika-s0202t:47_3": "itipi sīlaṃ, itipi samādhi, itipi paññā”ti sīlādiguṇe tesaṃ sammā dassesi, hatthena",
  "tika-s0202t:47_4": "gahetvā viya paccakkhato pakāsesi. Samādapesīti “evaṃ sīlaṃ samādātabbaṃ, sīle patiṭṭhitena",
  "tika-s0202t:47_5": "evaṃ samādhi, evaṃ paññā bhāvetabbā”ti yathā te sīlādiguṇe ādiyanti, tathā gaṇhāpesi.",
  "tika-s0202t:47_6": "Samuttejesīti yathā samādinnaṃ sīlaṃ suvisuddhaṃ hoti, samathavipassanā ca bhāviyamānā",
  "tika-s0202t:47_7": "yathā suṭṭhu visodhitā uparivisesāvahā honti, evaṃ cittaṃ samuttejesi nisāmanavasena",
  "tika-s0202t:47_8": "vodāpesi. Sampahaṃsesīti yathānusiṭṭhaṃ ṭhitasīlādiguṇehi sampati laddhaguṇānisaṃsehi",
  "tika-s0202t:47_9": "ceva upari laddhabbaphalavisesehi ca uparicittaṃ sammā pahaṃsesi, laddhassāsavasena",
  "tika-s0202t:47_10": "suṭṭhu tosesi. Evametesaṃ padānaṃ attho veditabbo.",
  "tika-s0202t:48": "Samudāyavacanopi asītimahāthera-saddo tadekadesepi niruḷhoti āha “asītimahātheresu vijjamānesū”ti. Ānandattheropi hi antogadho evāti. Sākiyamaṇḍaleti sākiyarājasamūhe.",
  "tika-s0202t:49_0": "Paṭipadāya niyuttattā pāṭipado. Tenāha – “paṭipannako”ti. Sikkhanasīlatādinā sekho,",
  "tika-s0202t:49_1": "odhiso samitapāpatāya samaṇo. Sekho pāṭipado paṭipajjanapuggalādhiṭṭhānena paṭipadādesanaṃ",
  "tika-s0202t:49_2": "niyamento paṭipadāya puggalaṃ niyameti nāmāti “paṭipadāya puggalaṃ niyametvā dassetī”ti.",
  "tika-s0202t:49_3": "Sekhappaṭipadā sāsane maṅgalapaṭipadā sammadeva asevitabbaparivajjanena sevitabbasamādānena",
  "tika-s0202t:49_4": "ukkaṃsavatthūsu ca bhāvato asekhadhammapāripūriyā āvahattā ca vaḍḍhamānakapaṭipadā.",
  "tika-s0202t:49_5": "Akilamantāva sallakkhessantīti idaṃ tadā tesaṃ asekhabhūmiadhigamāya ayogyatāya vuttaṃ.",
  "tika-s0202t:49_6": "Akilamantāvāti iminā paṭisambhidāppattassapi anadhigatamaggasaññāpanā bhāriyāti dasseti.",
  "tika-s0202t:49_7": "Osaṭāti anuppaviṭṭhā. Sakalaṃ vinayapiṭakaṃ kathitameva hoti tassa sīlakathābāhullato",
  "tika-s0202t:49_8": "sesadvayepi eseva nayo. Tīhi piṭakehīti karaṇatthe karaṇavacanaṃ. Tena taṃtaṃpiṭakānaṃ",
  "tika-s0202t:49_9": "tassā tassā sikkhāya sādhakatamabhāvaṃ dasseti.",
  "tika-s0202t:50_0": "Piṭṭhivāto uppajjati upādinnakasarīrassa tathārūpattā saṅkhārānañca aniccatāya dukkhānubandhattā.",
  "tika-s0202t:50_1": "Akāraṇaṃ vā etanti yenādhippāyena vuttaṃ, tameva adhippāyaṃ vivarituṃ “pahotī”tiādi",
  "tika-s0202t:50_2": "vuttaṃ. Catūhi iriyāpathehi paribhuñjitukāmo ahosi sakyarājūnaṃ ajjhāsayavasena.",
  "tika-s0202t:50_3": "Tathā hi vakkhati “satthāpi tadeva sandhāya tattha saṅghāṭiṃ paññapetvā nipajjītī”ti.",
  "tika-s0202t:50_4": "Yadi evaṃ “piṭṭhi me āgilāyatī”ti idaṃ kathanti āha “upādinnakasarīrañca nāmā”tiādi.",
  "tika-s0202t:51_0": "23. “Iminā pātimokkhasaṃvarena…pe… sampanno”tiādīsu samannāgatattho sampanna-saddo,",
  "tika-s0202t:51_1": "idha pana pāripūriatthoti dassetuṃ “paripuṇṇasīloti attho”ti vuttaṃ. Yo pana sampannasīloyeva,",
  "tika-s0202t:51_2": "so paripuṇṇasīlo. Parisuddhañhi sīlaṃ “paripuṇṇa”nti vuccati, na sabalaṃ kammāsaṃ",
  "tika-s0202t:51_3": "vā. Sundaradhammehīti sobhanadhammehi. Yasmiṃ santāne uppannā tassa sobhanabhāvato.",
  "tika-s0202t:51_4": "Tehi sappurisabhāvasādhanato sappurisānaṃ dhammehi.",
  "tika-s0202t:52_0": "24. Iminā ettakena ṭhānenāti “idha, mahānāma, ariyasāvako”ti ārabhitvā yāva “akasiralābhī”ti",
  "tika-s0202t:52_1": "padaṃ iminā ettakena uddesapadena mātikaṃ ṭhapetvā. Paṭipāṭiyāti uddesapaṭipāṭiyā.",
  "tika-s0202t:52_2": "Evamāhāti “evaṃ kathañca, mahānāmā”tiādinā idāni vuccamānena dassitākārena āha.",
  "tika-s0202t:53_0": "25. Hirīyatīti lajjīyati pīḷīyati. Yasmā hirī pāpajigucchanalakkhaṇā, tasmā “jigucchatīti",
  "tika-s0202t:53_1": "attho”ti vuttaṃ. Ottappatīti uttappati. Pāputrāsalakkhaṇañhi ottappaṃ. Paggahitavīriyoti",
  "tika-s0202t:53_2": "saṅkocaṃ anāpannavīriyo. Tenāha “anosakkitamānaso”ti. Pahānatthāyāti samucchindanatthāya.",
  "tika-s0202t:53_3": "Kusalānaṃ dhammānaṃ upasampadā nāma adhigamo evāti āha “paṭilābhatthāyā”ti. Satinepakkenāti",
  "tika-s0202t:53_4": "satiyā nepakkena tikkhavisadasūrabhāvena. Aṭṭhakathāyaṃ pana nepakkaṃ nāma paññāti",
  "tika-s0202t:53_5": "adhippāyena “satiyā ca nipakabhāvena cā”ti attho vutto, evaṃ sati añño niddiṭṭho",
  "tika-s0202t:53_6": "nāma hoti. Satimāti ca imināva visesā sati gahitā, parato “cirakatampi cirabhāsitampi",
  "tika-s0202t:53_7": "saritā anussaritā”ti satikiccameva niddiṭṭhaṃ, na paññākiccaṃ, tasmā satinepakkenāti",
  "tika-s0202t:53_8": "satiyā nepakkabhāvenāti sakkā viññātuṃ. Teneva hi paccayavisesavasena aññadhammanirapekkho",
  "tika-s0202t:53_9": "satiyā balavabhāvo. Tathā hi ñāṇavippayuttacittenapi ajjhayanasammasanāni sambhavanti.",
  "tika-s0202t:54_0": "Cetiyaṅgaṇavattādīti ādi-saddena bodhiyaṅgaṇavattādīni saṅgaṇhāti. Asītimahāvattapaṭipattipūraṇanti",
  "tika-s0202t:54_1": "ettha asītivattapaṭipattipūraṇaṃ mahāvattapaṭipattipūraṇanti vattapaṭipattipūraṇa-saddo",
  "tika-s0202t:54_2": "paccekaṃ yojetabbo. Tattha mahāvattāni nāma vattakhandhake vuttāni āgantukavattaṃ",
  "tika-s0202t:54_3": "āvāsikaṃ gamikaṃ anumodanaṃ bhattaggaṃ piṇḍacārikaṃ āraññikaṃ senāsanaṃ jantāgharaṃ",
  "tika-s0202t:54_4": "vaccakuṭi upajjhāyaṃ saddhivihārikaṃ ācariyaṃ antevāsikavattanti cuddasa. Tato aññāni",
  "tika-s0202t:54_5": "pana kadāci tajjanīyakammakatādikāle pārivāsikādikāle ca caritabbāni asīti khuddakavattāni",
  "tika-s0202t:54_6": "sabbāsu avatthāsu na caritabbāni, tasmā mahāvattesu, aggahitāni. Tattha “pārivāsikānaṃ",
  "tika-s0202t:54_7": "bhikkhūnaṃ vattaṃ paññapessāmī”ti ārabhitvā “na upasampādetabbaṃ…pe… na chamāyaṃ",
  "tika-s0202t:54_8": "caṅkamante caṅkame caṅkamitabba”nti vuttāni pakabhatte caritabbavattāvasānāni chasaṭṭhi,",
  "tika-s0202t:54_9": "tato paraṃ “na, bhikkhave, pārivāsikena bhikkhunā pārivāsikavuḍḍhatarena bhikkhunā",
  "tika-s0202t:54_10": "saddhiṃ mūlāyapaṭikassanārahena mānattārahena mānattacārikena abbhānārahena bhikkhunā",
  "tika-s0202t:54_11": "saddhiṃ ekacchanne āvāse vattabba”ntiādīni pakatatte caritabbehi anaññattā visuṃ",
  "tika-s0202t:54_12": "visuṃ agaṇetvā pārivāsikavuḍḍhatarādīsu puggalantaresu caritabbattā tesaṃ vasena",
  "tika-s0202t:54_13": "sampiṇḍetvā ekekaṃ katvā gaṇitabbāni pañcāti ekasattativattāni, ukkhepaniyakammakatavattesu",
  "tika-s0202t:54_14": "vattapaññāpanavasena vuttaṃ – “na pakatattassa bhikkhuno abhivādanaṃ paccuṭṭhānaṃ…pe…",
  "tika-s0202t:54_15": "nhāne piṭṭhiparikammaṃ sāditabba”nti idaṃ abhivādanādīnaṃ asādiyanaṃ ekaṃ, “na pakatatto",
  "tika-s0202t:54_16": "bhikkhu sīlavipattiyā anuddhaṃsitabbo”tiādīni ca dasāti evametāni dvāsīti. Etesveva",
  "tika-s0202t:54_17": "pana kānici tajjanīyakammādivattāni kānici pārivāsikādivattānīti aggahitaggahaṇena",
  "tika-s0202t:54_18": "dvāsīti, evaṃ appakaṃ pana ūnamadhikaṃ vā gaṇanupagaṃ na hotīti idha “asīti”cceva",
  "tika-s0202t:54_19": "vuttaṃ. Aññattha pana aṭṭhakathāpadese “dvāsīti khandhakavattānī”ti vuccati.",
  "tika-s0202t:55": "Sakkaccaṃ uddisanaṃ sakkaccaṃ uddisāpananti paccekaṃ sakkaccaṃ-saddo yojetabbo. Uddisanaṃ uddesaggahaṇaṃ. Dhammosāraṇaṃ dhammassa uccāraṇaṃ. Dhammadesanā –",
  "tika-s0202t:56": "“Ādimhi sīlaṃ deseyya, majjhe jhānaṃ vipassanaṃ;",
  "tika-s0202t:57": "Pariyosāne ca nibbānaṃ, esā kathikasaṇṭhitī”ti. –",
  "tika-s0202t:58_0": "Evaṃ kathitalakkhaṇā dhammakathā. Upagantvā nisinnassa yassa kassaci gahaṭṭhassa",
  "tika-s0202t:58_1": "pabbajitassa vā taṅkhaṇānurūpā dhammī kathā upanisinnakathā. Bhattānumodanakathā",
  "tika-s0202t:58_2": "anumodaniyā. Saritāti ettha na kevalaṃ cirakatacirabhāsitānaṃ saraṇamanussaraṇamattaṃ",
  "tika-s0202t:58_3": "adhippetaṃ, atha kho tathāpavattarūpārūpadhammānaṃ pariggahamukhena pavattavipassanācāre",
  "tika-s0202t:58_4": "satisambojjhaṅgasamuṭṭhāpananti dassetuṃ “tasmiṃ kāyena cirakate”tiādi vuttaṃ. Sakimpi",
  "tika-s0202t:58_5": "saraṇenāti ekavāraṃ saraṇena. Punappunaṃ saraṇenāti anu anu saraṇena. Satisambojjhaṅgampi",
  "tika-s0202t:58_6": "vivekanissitaṃ virāganissitaṃ nirodhanissitaṃ vosaggapariṇāmiñca katvā saranto tattha",
  "tika-s0202t:58_7": "tattha javanavāre saraṇajavanavāre parittajavanavasena anussaritāti veditabbā.",
  "tika-s0202t:59_0": "Gatiatthā dhātusaddā buddhiatthā hontīti āha – “udayañca vayañca paṭivijjhituṃ samatthāyā”ti.",
  "tika-s0202t:59_1": "Missakanayenāyaṃ desanā āgatāti āha – “vikkhambhanavasena ca samucchedavasena cā”ti.",
  "tika-s0202t:59_2": "Tenāha “vipassanāpaññāya cevā”tiādi. Vipassanāpaññāya nibbedhikapariyāyato. Sā ca",
  "tika-s0202t:59_3": "kho padesikāti nippadesikaṃ katvā dassetuṃ “maggapaññāya paṭilābhasaṃvattanato cā”ti",
  "tika-s0202t:59_4": "vuttaṃ. Dukkhakkhayagāminibhāvepi eseva nayo. Sammāti yāthāvato. Akuppadhammatāya",
  "tika-s0202t:59_5": "hi maggapaññā khepitakhepanāya na puna kiccaṃ atthīti upāyena ñāyena yā pavatti sā",
  "tika-s0202t:59_6": "evāti āha – “hetunā nayenā”ti.",
  "tika-s0202t:60_0": "26. Adhikaṃ ceto abhiceto, mahaggatacittaṃ, tassa pana adhikatā kāmacchandādipaṭipakkhavigamena",
  "tika-s0202t:60_1": "visiṭṭhabhāvappatti, tannissitāni ābhicetasikāni. Tenāha “abhicittaṃ seṭṭhacittaṃ",
  "tika-s0202t:60_2": "sitāna”nti. Diṭṭhadhammasukhavihārānanti imasmiṃyeva attabhāve phāsuvihārabhūtānaṃ.",
  "tika-s0202t:60_3": "Tehi pana samaṅgitakkhaṇe yasmā vivekajaṃ pītisukhaṃ samādhijaṃ pītisukhaṃ apītijaṃ",
  "tika-s0202t:60_4": "satipārisuddhiñāṇasukhañca paṭilabhati vindati, tasmā āha – “appitappitakkhaṇe sukhapaṭilābhahetūna”nti.",
  "tika-s0202t:60_5": "Icchiticchitakkhaṇe samāpajjitāti iminā tesu jhānesu samāpajjanavasībhāvamāha, “nikāmalābhī”ti",
  "tika-s0202t:60_6": "pana vacanato āvajjanādhiṭṭhānā paccavekkhaṇavasiyo ca vuttā evāti veditabbā. Nidukkhalābhīti",
  "tika-s0202t:60_7": "iminā tesaṃ jhānānaṃ sukhapaṭipadākhippābhiññataṃ dasseti, vipulalābhīti iminā paguṇataṃ",
  "tika-s0202t:60_8": "tappamāṇadassitabhāvadīpanato. Tenāha “paguṇabhāvenā”tiādi. Samāpajjituṃ sakkoti",
  "tika-s0202t:60_9": "samāpajjanavasībhāvatāya sādhitattā. Samādhipāripanthikadhammeti vasībhāvassa paccanīkadhamme.",
  "tika-s0202t:60_10": "Jhānādhigamassa pana paccanīkadhammā pageva vikkhambhitā, aññathā jhānādhigamo eva",
  "tika-s0202t:60_11": "na siyā. Akilamanto vikkhambhetuṃ na sakkotīti kicchena vikkhambheti visodheti, kāmādīnavapaccavekkhaṇādīhi",
  "tika-s0202t:60_12": "kāmacchandādīnaṃ aññesaṃ samādhipāripanthikānaṃ dūrasamussāraṇaṃ idha vikkhambhanaṃ",
  "tika-s0202t:60_13": "visodhananti veditabbaṃ.",
  "tika-s0202t:61_0": "27. Vipassanāhitāya uparūparivisesāvahattā vaḍḍhamānāya pubbabhāgasīlādipaṭipadāya.",
  "tika-s0202t:61_1": "Sā eva pubbabhāgapaṭipadā yathābhāvitatāya avassaṃ bhāvinaṃ visesaṃ pariggahitattā",
  "tika-s0202t:61_2": "aṇḍaṃ viyāti aṇḍaṃ, kilesehi adūsitatāya apūti aṇḍaṃ etassāti apuccaṇḍo, vipassanaṃ",
  "tika-s0202t:61_3": "ussukkāpetvā ṭhitapuggalo, tassa bhāvo apuccaṇḍatā. Vipassanādiñāṇappabhedāyāti pubbenivāsañāṇādiñāṇapabhedāya.",
  "tika-s0202t:61_4": "Tatthāti cetokhilasutte “sa kho so, bhikkhave, evaṃ ussoḷhipannarasaṅgasamannāgato",
  "tika-s0202t:61_5": "bhikkhu bhabbo abhinibbidāyā”ti āgatattā ussoḷhipannarasehi aṅgehi samannāgatabhāvoti",
  "tika-s0202t:61_6": "evaṃ yaṃ opammasaṃsandanaṃ āgataṃ, taṃ opammasaṃsandanaṃ idha imasmiṃ sekhasutte",
  "tika-s0202t:61_7": "yojetvā veditabbanti sambandho.",
  "tika-s0202t:62_0": "28. Mahaggatādibhāvena heṭṭhimānaṃ jhānānaṃ anurūpampi attano visesena te uttaritvā",
  "tika-s0202t:62_1": "atikkamitvāna ṭhitanti anuttaraṃ, tenāha – “paṭhamādijjhānehi asadisaṃ uttama”nti.",
  "tika-s0202t:62_2": "Dutiyādīsupi abhinibbhidāsu. Pubbenivāsañāṇaṃ uppajjamānaṃ yathā attano visayapaṭicchādakaṃ",
  "tika-s0202t:62_3": "kilesandhakāraṃ vidhamantameva uppajjati, evaṃ attano visaye kañci visesaṃ karontameva",
  "tika-s0202t:62_4": "uppajjatīti āha – “pubbenivāsañāṇena paṭhamaṃ jāyatī”ti, sesañāṇadvayepi eseva nayo.",
  "tika-s0202t:63": "29. Caraṇasminti paccatte bhummavacananti āha “caraṇaṃ nāma hotīti attho”ti. Tenāti karaṇatthe karaṇavacanaṃ agatapubbadisāgamane tesaṃ sādhakatamabhāvato.",
  "tika-s0202t:64": "Aṭṭha ñāṇānīti idha āgatāni ca anāgatāni ca ambaṭṭhasuttādīsu āgatāni gahetvā vadati. Vinivijjhitvāti pubbenivāsapaṭicchādakādikilesatamaṃ bhinditvā padāletvā.",
  "tika-s0202t:65_0": "30. Sanaṅkumārenāti sanantanakumārena. Tadeva hi tassa sanantanakumārataṃ dassetuṃ",
  "tika-s0202t:65_1": "“cirakālato paṭṭhāyā”ti vuttaṃ. So attabhāvoti yena attabhāvena manussapathe jhānaṃ",
  "tika-s0202t:65_2": "nibbattesi, so kumārattabhāvo, tasmā brahmabhūtopi tādisena kumārattabhāvena carati.",
  "tika-s0202t:66_0": "Janitasmiṃ-saddo eva i-kārassa e-kāraṃ katvā “janetasmi”nti vutto, janitasminti ca",
  "tika-s0202t:66_1": "janasminti attho veditabbo. Janitasminti sāmaññaggahaṇepi yattha catuvaṇṇasamaññā,",
  "tika-s0202t:66_2": "tattheva manussaloke. Khattiyo seṭṭhoti lokasamaññāpi manussalokeyeva, na devakāye",
  "tika-s0202t:66_3": "brahmakāye vāti dassetuṃ “ye gottapaṭisārino”ti vuttaṃ. Paṭisarantīti “ahaṃ gotamo,",
  "tika-s0202t:66_4": "ahaṃ kassapo”ti pati pati attano gottaṃ anusaranti paṭijānanti vāti attho.",
  "tika-s0202t:67_0": "Ettāvatāti “sādhu sādhu ānandā”ti ettakena sādhukāradānena. Jinabhāsitaṃ nāma jātantiādito",
  "tika-s0202t:67_1": "paṭṭhāya yāva pariyosānā therabhāsitaṃ buddhabhāsitameva nāma jātaṃ. “Kimpanidaṃ",
  "tika-s0202t:67_2": "suttaṃ satthudesanānuvidhānato jinabhāsitaṃ, udāhu sādhukāradānamattenā”ti evarūpā",
  "tika-s0202t:67_3": "codanā idha anokāsā therassa desanāya bhagavato desanānuvidhānahetukattā sādhukāradānassāti.",
  "tika-s0202t:67_4": "Yaṃ panettha atthato avibhattaṃ, taṃ suviññeyyameva.",
  "tika-s0202t:68": "Sekhasuttavaṇṇanāya līnatthappakāsanā samattā.",
  "tika-s0202t:69": "4. Potaliyasuttavaṇṇanā",
  "tika-s0202t:70_0": "31. Aṅgā nāma janapadino rājakumārā, tesaṃ nivāso ekopi janapado ruḷhivasena aṅgātveva",
  "tika-s0202t:70_1": "vuccatīti āha “aṅgāyeva so janapado”ti. Mahiyā panassa uttarena yā āpoti mahiyā nadiyā",
  "tika-s0202t:70_2": "yā āpo tassa janapadassa uttarena honti. Tāsaṃ avidūrattā so janapado uttarāpoti",
  "tika-s0202t:70_3": "vuccati. Sā pana mahī katthaci katthaci bhijjitvā gatāti āha “kataramahiyā uttarena",
  "tika-s0202t:70_4": "yā āpo”ti. Tatthāti tassā mahiyā āgamanato paṭṭhāya ayaṃ āvibhāvakathā. Yasmā lokiyā",
  "tika-s0202t:70_5": "jambudīpo himavā tattha patiṭṭhitasamuddadahapabbatanadiyoti etesu yaṃ yaṃ na manussagocaraṃ,",
  "tika-s0202t:70_6": "tattha sayaṃ sammūḷhā aññepi sammohayanti, tattha tattha sammohavidhamanatthaṃ “ayaṃ",
  "tika-s0202t:70_7": "kira jambudīpo”tiādimāraddhaṃ. Dasasahassayojanaparimāṇo āyāmato ca vitthārato cāti",
  "tika-s0202t:70_8": "adhippāyo. Tenāha “tatthā”tiādi. Udakena ajjhotthaṭo tadupabhogisattānaṃ puññakkhayena.",
  "tika-s0202t:71_0": "Sundaradassanaṃ kūṭanti sudassanakūṭaṃ, yaṃ loke “hemakūṭa”nti vuccati. Mūlagandho",
  "tika-s0202t:71_1": "kāḷānusāriyādi. Sāragandho candanādi. Pheggugandho salalādi. Tacagandho lavaṅgādi.",
  "tika-s0202t:71_2": "Papaṭikagandho kabitthādi. Rasagandho sajjādi, pattagandho tamālahiriverādi. Pupphagandho",
  "tika-s0202t:71_3": "nāgakuṅkumādi. Phalagandho jātiphalādi. Gandhagandho sabbesaṃ gandhānaṃ gandho. Yassa",
  "tika-s0202t:71_4": "hi rukkhassa sabbesampi mūlādīnaṃ gandho atthi, so idha gandho nāma. Tassa gandhassa",
  "tika-s0202t:71_5": "gandho gandhagandho. Sabbāni puthulato paññāsayojanāni, āyāmato pana ubbedhato viya",
  "tika-s0202t:71_6": "dviyojanasatānevāti vadanti.",
  "tika-s0202t:72_0": "Manoharasilātalānīti otaraṇatthāya manuññasopānasilātalāni. Supaṭiyattānīti tadupabhogisattānaṃ",
  "tika-s0202t:72_1": "sādhāraṇakammānubhāvena suṭṭhu paṭiyattāni suppavattitāni honti. Macchakacchapādayo",
  "tika-s0202t:72_2": "udakaṃ malinaṃ karonti, tadabhāvato phalikasadisanimmaludakāni. Tiriyato dīghaṃ uggatakūṭanti",
  "tika-s0202t:72_3": "“tiracchānapabbata”nti āha.",
  "tika-s0202t:73_0": "Āpaṇāni eva vohārassa mukhabhūtānīti āha “āpaṇamukhasahassānī”ti. Vibhattānīti vavatthitāni",
  "tika-s0202t:73_1": "aññamaññāsambhinnāni. Vasanaṭṭhānanti attano yathāphāsukaṃ vasitabbaṭṭhānaṃ. Āsati",
  "tika-s0202t:73_2": "etthāti āsanaṃ, nisīditabbaṭṭhānāni.",
  "tika-s0202t:74_0": "Asāruppaṃ paṭicca uppajjanakassa chādanato channaṃ anucchavikaṃ, tadeva ajjhāsayasampattiṃ",
  "tika-s0202t:74_1": "patirūpeti pakāsetīti patirūpaṃ. Tenāha “nappatirūpa”nti. Kāraṇavevacanānīti ñāpakakāraṇavevacanāni.",
  "tika-s0202t:74_2": "Ñāpakañhi kāraṇaṃ adhippetaṃ. Atthaṃ ākaroti pakāsetīti ākāro, tameva līnaṃ guḷhaṃ",
  "tika-s0202t:74_3": "atthaṃ gametīti liṅgaṃ, so tena nimīyatīti nimittanti vuccati. Idāni tamevatthaṃ",
  "tika-s0202t:74_4": "vivarituṃ “dīghadasavattha…pe… nimittāti vuttā”ti āha. Teti ākārādayo. Tathā hi pana",
  "tika-s0202t:74_5": "metiādinā potaliyo gahapati “paribbājakaniyāmena ahaṃ jīvāmi, tasmā gahapati na homīti",
  "tika-s0202t:74_6": "vadati. Ovadantoti anusāsanto. Upavadantoti paribhāsanto.",
  "tika-s0202t:75_0": "32. Gedhabhūto lobhoti gijjhanasabhāvo lobho. Agijjhanalakkhaṇo na lobho, anindābhūtaṃ",
  "tika-s0202t:75_1": "aghaṭṭananti nindāya paṭipakkhabhūtaṃ paresaṃ aghaṭṭanaṃ. Nindāghaṭṭanāti nindāvasena",
  "tika-s0202t:75_2": "paresaṃ ghaṭṭanā akkosanā. Byavahāravohāropīti kayavikkayalakkhaṇo sabyohāropi dānaggahaṇaṃ",
  "tika-s0202t:75_3": "vohāro. “Datto tisso” tiādinā voharaṇaṃ paññāpananti paññatti vohāro. Yathādhippetassa",
  "tika-s0202t:75_4": "atthassa voharaṇaṃ kathanaṃ bodhananti vacanaṃ vohāro. Yāthāvato ayāthāvato ca voharati",
  "tika-s0202t:75_5": "etenāti vohāro, cetanā. Ayamidhādhippetoti ayaṃ cetanālakkhaṇo vohāro idha imasmiṃ",
  "tika-s0202t:75_6": "atthe adhippeto, so ca kho sāvajjova samucchedassa icchitattā. Idāni catubbidhassapi",
  "tika-s0202t:75_7": "vohārassa idha sambhavaṃ dassetuṃ “yasmā vā”tiādi vuttaṃ. Gihīti cetanā natthīti",
  "tika-s0202t:75_8": "ahaṃ gihīti cetanāpavatti natthi. Gihīti vacanaṃ natthīti gihīti attano paresañca",
  "tika-s0202t:75_9": "vacanappavatti natthi. Gihīti paṇṇatti natthīti gihīti samaññā natthi. Gihīti byavahāro",
  "tika-s0202t:75_10": "natthīti samudācāro natthi.",
  "tika-s0202t:76_0": "33. Pāṇātipātova saṃyojanaṃ. Kasmā? Bandhanabhāvena pavattanato nissarituṃ appadānato.",
  "tika-s0202t:76_1": "Pāṇātipātassa atthitāya so puggalo “pāṇātipātī”ti vuccatīti āha – “pāṇātipātassa…pe…",
  "tika-s0202t:76_2": "hotī”ti. Yañhi yassa atthi, tena so apadissatīti. Bahutāyāti acakkhukādibhedena bahubhāvato.",
  "tika-s0202t:76_3": "Pāṇātipātassa paṭipakkho apāṇātipāto. So pana atthato kāyadvāriko sīlasaṃvaroti āha",
  "tika-s0202t:76_4": "“kāyikasīlasaṃvarenā”ti. Attāpi maṃ upavadeyyātiādi pāṇātipāte ādīnavadassanaṃ. Ādīnavadassino",
  "tika-s0202t:76_5": "hi tato oramaṇaṃ. Desanāvasenāti aññattha sutte abhidhamme ca dasasu saṃyojanesu",
  "tika-s0202t:76_6": "pañcasu nīvaraṇesu desanāvasena apariyāpannampi saṃyojanantipi nīvaraṇantipi idha",
  "tika-s0202t:76_7": "vuttaṃ. Kasmā? Tadatthasambhavato. Tenāha – “vaṭṭabandhanaṭṭhena hitappaṭicchādanaṭṭhena",
  "tika-s0202t:76_8": "cā”ti, pāṇātipāto hi apāṇātipātapaccayaṃ hitaṃ paṭicchādentova uppajjatīti. Eko avijjāsavoti",
  "tika-s0202t:76_9": "idaṃ sahajātavasena vuttaṃ, upanissayavasena pana itaresampi āsavānaṃ yathārahaṃ",
  "tika-s0202t:76_10": "sambhavo veditabbo. Pāṇātipātī hi puggalo “tappaccayaṃ atthaṃ karissāmī”ti kāme pattheti.",
  "tika-s0202t:76_11": "Diṭṭhiṃ gaṇhāti, bhavavisesaṃ paccāsīsati. Tattha uppannaṃ vihanati bādhatīti vighāto,",
  "tika-s0202t:76_12": "dukkhaṃ, pariḷāhanaṃ anatthuppādavasena upatāpanaṃ pariḷāho, ayametesaṃ viseso. Sabbatthāti",
  "tika-s0202t:76_13": "sabbesu vāresu. Iminā upāyenāti atidesena pana pariggahito attho parato āgamissatīti.",
  "tika-s0202t:77_0": "34-40. Imasmiṃ padeti etena sattasupi vāresu tathā āgataṃ padaṃ sāmaññato gahitaṃ.",
  "tika-s0202t:77_1": "Tenāha “iminā”tiādi. Rosanaṃ kāyikaṃ vācasikañcāti tappaṭipakkho arosopi tathā duvidhoti",
  "tika-s0202t:77_2": "āha “kāyikavācasikasaṃvarenā”ti. Yathā abhijjhā lobho, anabhijjhā alobho, evaṃ akodhūpāyāso",
  "tika-s0202t:77_3": "abyāpādo, saṃvare sukhanti saṃvaroti daṭṭhabbo, anatilobho pana satisaṃvare, anatimāno",
  "tika-s0202t:77_4": "ñāṇasaṃvare saṅgahaṃ gacchatīti daṭṭhabbaṃ. Imesu pana padesu evaṃ sabbavāresu yojanā",
  "tika-s0202t:77_5": "kātabbāti sambandho.",
  "tika-s0202t:78_0": "Evaṃ āsavuppatti veditabbāti ettha vuttassapi ekajjhaṃ vuccamānattā “puna ayaṃ saṅkhepavinicchayo”ti",
  "tika-s0202t:78_1": "vuttaṃ. Asammohatthaṃ ārammaṇassa. Purimesu tāva catūsu vāresu viramituṃ na sakkomīti",
  "tika-s0202t:78_2": "vattabbaṃ. “Attāpi maṃ upavadeyyā”ti etassa padassa atthavaṇṇanāyaṃ “na sakkomī”ti,",
  "tika-s0202t:78_3": "“anuvijjāpi maṃ viññū garaheyyu”nti etassa padassa atthavaṇṇanāyaṃ “na sakkotī”ti",
  "tika-s0202t:78_4": "vattabbaṃ, iminā nayena pacchimesupi catūsu yathārahaṃ yojanā veditabbā. Atimāne",
  "tika-s0202t:78_5": "bhavāsavaavijjāsavāti vuttaṃ mānena saha diṭṭhiyā anuppajjanato, atimāno pana kāmarāgenapi",
  "tika-s0202t:78_6": "uppajjatevāti “atimāne kāmāsavaavijjāsavā”ti vattabbaṃ siyā, svāyaṃ nayo vuttanayattā",
  "tika-s0202t:78_7": "suviññeyyoti na dassito. Pātimokkhasaṃvarasīlaṃ kathitaṃ ādito catūhi chaṭṭhena vāti",
  "tika-s0202t:78_8": "pañcahi vārehi, sesehi tīhi pātimokkhasaṃvarasīle ṭhitassa bhikkhuno paṭisaṅkhāpahānaṃ,",
  "tika-s0202t:78_9": "sabbehipi pana bhikkhubhāve ṭhitassa gihivohārasamucchedo kathito. Tattha sabbattha",
  "tika-s0202t:78_10": "vattaṃ “idañcidañca mayhaṃ kātuṃ nappatirūpa”nti paṭisaṅkhānavasena akaraṇaṃ pajahanañca paṭisaṅkhāpahānaṃ.",
  "tika-s0202t:79": "Kāmādīnavakathāvaṇṇanā",
  "tika-s0202t:80_0": "42. Upasumbheyyāti ettha upa-saddo samīpattho, sumbhanaṃ vikkhepanaṃ. Teneva tamenanti",
  "tika-s0202t:80_1": "bhummatthe upayogavacananti āha – “tassa samīpe khipeyyā”ti, tassa kukkurassa samīpe",
  "tika-s0202t:80_2": "aṭṭhikaṅkalaṃ khipeyyāti attho. Nimmaṃsattā kaṅkalanti vuccatīti iminā vigatamaṃsāya",
  "tika-s0202t:80_3": "aṭṭhikaṅkalikāya uraṭṭhimhi vā piṭṭhikaṇṭake vā sīsaṭṭhimhi vā kaṅkala-saddo niruḷhoti",
  "tika-s0202t:80_4": "dasseti. Sunikkantanti nillikhitaṃ katvāva nibbisesaṃ likhitaṃ.",
  "tika-s0202t:81_0": "Ekattupaṭṭhānassa ajjhupekkhanavasena pavattiyā ekattā. Tenāha “catutthajhānupekkhā”ti.",
  "tika-s0202t:81_1": "Yasmā panassa ārammaṇampi ekasabhāvameva, tasmā āha “sā hī”tiādi. Lokāmisasaṅkhātāti",
  "tika-s0202t:81_2": "apariññātavatthunā lokena āmasitabbato, loke vā āmisoti saṅkhaṃ gatāya vasena kāmaguṇānaṃ",
  "tika-s0202t:81_3": "kāmabhāvo ca āmisabhāvo ca, so eva nippariyāyato āmisanti vattabbataṃ arahati. Kāmaguṇāmisāti",
  "tika-s0202t:81_4": "kāmaguṇe chandarāgā. Gahaṇaṭṭhena bhusaṃ ādānaṭṭhena.",
  "tika-s0202t:82_0": "43. Ḍayanaṃ ākāsena gamananti āha “uppatitvā gaccheyyā”ti. Gijjhādīnaṃ vāsipharasu",
  "tika-s0202t:82_1": "na hotīti āha – “mukhatuṇḍakena ḍasantā taccheyyu”nti. Vissajjeyyunti ettha “vissajjana”nti",
  "tika-s0202t:82_2": "ākaḍḍhanaṃ adhippetaṃ anekatthattā dhātūnaṃ, ākaḍḍhanañca anubandhitvā pātananti",
  "tika-s0202t:82_3": "āha “maṃsapesiṃ nakhehi kaḍḍhitvā pāteyyu”nti.",
  "tika-s0202t:83": "47. Purisassa ārohanayogyaṃ poriseyyaṃ.",
  "tika-s0202t:84": "48. Sampannaṃ sundaraṃ phalamassāti sampannaphalaṃ. Phalūpapannanti phalehi upetanti āha “bahuphala”nti.",
  "tika-s0202t:85_0": "50. Suvidūravidūreti ariyassa vinaye vohārasamucchedato suṭṭhu vidūrabhūte eva vidūre",
  "tika-s0202t:85_1": "ahaṃ ṭhito. Kassaci nāma atthassapi ajānanato na ājānantīti anājānīyāti kattusādhanamassa",
  "tika-s0202t:85_2": "dassento ajānanaketi ajānantabhojanasīsena tesaṃ dātabbapaccaye vadati. Sesaṃ suviññeyyameva.",
  "tika-s0202t:86": "Potaliyasuttavaṇṇanāya līnatthappakāsanā samattā.",
  "tika-s0202t:87": "5. Jīvakasuttavaṇṇanā",
  "tika-s0202t:88": "51. Kumārena bhato posāpitoti kumārabhato, kumārabhato eva komārabhacco yathā “bhisakkameva bhesajja”nti.",
  "tika-s0202t:89_0": "Ārabhantīti ettha ārabha-saddo kāmaṃ kāmāyūhanayaññuṭṭhāpanaāpattiāpajjanaviññāpanādīsupi",
  "tika-s0202t:89_1": "āgato, idha pana hiṃsane icchitabboti āha – “ārabhantīti ghātentī”ti. Uddisitvā katanti",
  "tika-s0202t:89_2": "attānaṃ uddisitvā māraṇavasena kataṃ nibbattitaṃ. Paṭiccakammanti ettha kamma-saddo",
  "tika-s0202t:89_3": "kammasādhano atītakālikoti āha – “attānaṃ paṭicca kata”nti. Nimittakammassetaṃ adhivacanaṃ",
  "tika-s0202t:89_4": "“paṭicca kammaṃ phusatī”tiādīsu viya. Nimittakammassāti nimittabhāvena laddhabbakammassa,",
  "tika-s0202t:89_5": "na karaṇakārāpanavasena. Paṭiccakammaṃ ettha atthīti maṃsaṃ paṭiccakammaṃ yathā “buddhaṃ",
  "tika-s0202t:89_6": "etassa atthīti buddho”ti. Tesanti nigaṇṭhānaṃ. Aññepi brāhmaṇādayo taṃladdhikā attheva.",
  "tika-s0202t:90_0": "Kāraṇanti ettha yutti adhippetā, sā eva ca dhammato anapetattā “dhammo”ti vuttāti",
  "tika-s0202t:90_1": "āha – “kāraṇaṃ nāma tikoṭiparisuddhamacchamaṃsaparibhogo”ti. Anukāraṇaṃ nāma mahājanassa",
  "tika-s0202t:90_2": "tathā byākaraṇaṃ yuttiyā dhammassa anurūpabhāvato maṃsaṃ paribhuñjitabbanti anuññātaṃ",
  "tika-s0202t:90_3": "tatheva kathananti katvā. Tanti “jānaṃ uddissakataṃ maṃsaṃ paribhuñjatī”ti evaṃ vuttaṃ",
  "tika-s0202t:90_4": "paribhuñjanaṃ neva kāraṇaṃ hoti sabbena sabbaṃ abhāvato sati ca ayuttiyaṃ adhammoti",
  "tika-s0202t:90_5": "katvā. Tathā byākaraṇanti “jānaṃ uddissakataṃ maṃsaṃ paribhuñjatī”ti kathanaṃ yuttiyā",
  "tika-s0202t:90_6": "dhammassa ananurūpabhāvato na anukāraṇaṃ hoti. Parehi vuttakāraṇena sakāraṇo hutvāti",
  "tika-s0202t:90_7": "pare titthiyā ‘jāna’ntiādinā dhammaṃ kathenti vadanti, tena kāraṇabhūtena sakāraṇo",
  "tika-s0202t:90_8": "hutvā. Tehi tathā vattabbo eva hutvā tumhākaṃ vādo vā anuvādo vā “maṃsaṃ paribhuñjitabba”nti",
  "tika-s0202t:90_9": "pavattā tumhākaṃ kathā vā parato parehi tathā pavattitā tassā anukathā vā. Viññūhi",
  "tika-s0202t:90_10": "garahitabbakāraṇanti titthiyā tāva tiṭṭhantu, tato aññehi paṇḍitehi garahitabbakāraṇaṃ.",
  "tika-s0202t:90_11": "Koci na āgacchatīti garahitabbataṃ na āpajjatīti attho. Abhibhavitvā ācikkhantīti",
  "tika-s0202t:90_12": "abhibhuyya madditvā kathenti, abhibhūtena akkosantīti attho.",
  "tika-s0202t:91_0": "52. Kāraṇehīti paribhogacittassa avisuddhatāhetūhi. Bhikkhū uddissakataṃ diṭṭhaṃ.",
  "tika-s0202t:91_1": "Tādisamaṃsañhi paribhogānārahattā cittaavisuddhiyā kāraṇaṃ cittasaṃkilesāvahato.",
  "tika-s0202t:91_2": "Idāni diṭṭhasutaparisaṅkitāni sarūpato dassetuṃ “diṭṭhādīsū”tiādi vuttaṃ. Tattha",
  "tika-s0202t:91_3": "tadubhayavimuttaparisaṅkitanti “diṭṭhaṃ suta”nti imaṃ ubhayaṃ anissāya – “kiṃ nu",
  "tika-s0202t:91_4": "kho imaṃ bhikkhuṃ uddissa vadhitvā sampādita”nti kevalameva parisaṅkitaṃ. Sabbasaṅgāhakoti",
  "tika-s0202t:91_5": "sabbesaṃ tiṇṇaṃ parisaṅkitānaṃ saṅgaṇhanako.",
  "tika-s0202t:92_0": "Maṅgalādīnanti ādi-saddena āhunapāhunādikaṃ saṅgaṇhāti. Nibbematikā hontīti sabbena",
  "tika-s0202t:92_1": "sabbaṃ parisaṅkitābhāvamāha. Itaresanti ajānantānaṃ vaṭṭati, jānato evettha āpatti",
  "tika-s0202t:92_2": "hoti. Teyevāti ye uddissa kataṃ, teyeva.",
  "tika-s0202t:93_0": "Uddissakatamaṃsaparibhogato akappiyamaṃsaparibhogassa visesaṃ dassetuṃ “akappiyamaṃsaṃ",
  "tika-s0202t:93_1": "panā”tiādi vuttaṃ. Purimasmiṃ sacittakā āpatti, itarasmiṃ acittakā. Tenāha – “akappiyamaṃsaṃ",
  "tika-s0202t:93_2": "ajānitvā bhuttassapi āpattiyevā”ti. Paribhoganti paribhuñjitabbanti vadāmīti attho.",
  "tika-s0202t:94_0": "53. Tādisassāti tikoṭiparisuddhassa macchamaṃsassa paribhoge. Mettāvihārinopīti api-saddena",
  "tika-s0202t:94_1": "amettāvihārinopi. Mettāvihārino paribhoge sikhāppattā anavajjatāti dassetuṃ “idha,",
  "tika-s0202t:94_2": "jīvaka, bhikkhū”tiādi vuttaṃ. Aniyametvāti avisesetvā sāmaññato. Yasmā bhagavatā",
  "tika-s0202t:94_3": "– “yato kho, vaccha, bhikkhuno taṇhā pahīnā hotī”tiādinā mahāvacchagottasutte attā",
  "tika-s0202t:94_4": "aniyametvā vutto. Tathā hi vacchagotto – “tiṭṭhatu bhavaṃ gotamo, atthi pana bhoto",
  "tika-s0202t:94_5": "gotamassa ekabhikkhupi sāvako āsavānaṃ khayā…pe… upasampajja viharatī”ti āha, “idha,",
  "tika-s0202t:94_6": "bhāradvāja, bhikkhu aññataraṃ gāmaṃ vā nigamaṃ vā upanissāya viharatī”tiādinā caṅkīsutte",
  "tika-s0202t:94_7": "attā aniyametvā vutto. Tathā hi tattha parato – “yaṃ kho pana ayamāyasmā dhammaṃ",
  "tika-s0202t:94_8": "deseti, gambhīro so dhammo duddaso duranubodho santo paṇīto atakkāvacaro nipuṇo paṇḍitavedanīyo,",
  "tika-s0202t:94_9": "na so dhammo sudesanīyo luddenā”tiādinā desanā āgatā, tasmā vuttaṃ “bhagavatā hi",
  "tika-s0202t:94_10": "mahāvacchagottasutte, caṅkīsutte imasmiṃ sutteti tīsu ṭhānesu attānaṃyeva sandhāya",
  "tika-s0202t:94_11": "desanā katā”ti. Maṃsūpasecanova adhippeto macchamaṃsasahitassa āhārassa paribhogabhāvato",
  "tika-s0202t:94_12": "macchamaṃsassa ca idha adhippetattā.",
  "tika-s0202t:95_0": "Agathito appaṭibaddho. Taṇhāmucchanāyāti taṇhāyanavasena mucchāpattiyā. Anajjhopanno",
  "tika-s0202t:95_1": "taṇhāya abhibhavitvā na ajjhotthaṭo, gilitvā pariniṭṭhapetvā na saṇṭhitoti attho.",
  "tika-s0202t:95_2": "Tenāha – “sabbaṃ ālumpitvā”tiādi. Idha ādīnavo āhārassa paṭikūlabhāvoti āha “ekarattivāsenā”tiādi.",
  "tika-s0202t:95_3": "Ayamattho āhāraparibhogoti atthasaṃyojanaparicchedikā “yāvadeva imassa kāyassa ṭhitiyā”tiādinā",
  "tika-s0202t:95_4": "pavattā āhārapaṭibaddhachandarāganissaraṇabhūtā paññā assa atthīti nissaraṇapañño.",
  "tika-s0202t:95_5": "Idamatthanti etamatthāya. Evaṃ santeti “brahmāti ca mettāvihārino samaññā”ti avatvā",
  "tika-s0202t:95_6": "ye dhammā mettāvihārassa paṭipakkhabhūtā, tattha sāvasesaṃ pahāsi brahmā, anavasesaṃ",
  "tika-s0202t:95_7": "pahāsi bhagavāti sace te idaṃ sandhāya bhāsitaṃ, evaṃ sante tava idaṃ yathāvuttavacanaṃ",
  "tika-s0202t:95_8": "anujānāmi, na mettāvihāritāsāmaññamattatoti attho.",
  "tika-s0202t:96_0": "55. “Pāṭiyekko anusandhī”ti vatvā visuṃ anusandhibhāvaṃ dassetuṃ “imasmiṃ hī”tiādi",
  "tika-s0202t:96_1": "vuttaṃ. Dvāraṃ thaketīti macchamaṃsaparibhogānuññāya aññesaṃ vacanadvāraṃ pidahati,",
  "tika-s0202t:96_2": "codanāpathaṃ nirundhati. Kathaṃ sattānuddayaṃ dasseti? Sattānuddayamukhena bāhirakānaṃ",
  "tika-s0202t:96_3": "macchamaṃsaparibhogapaṭikkhepo tayidaṃ micchā, tikoṭiparisuddhasseva macchamaṃsassa",
  "tika-s0202t:96_4": "paribhogo bhagavatā anuññāto. Tathā hi vuttaṃ – ‘tīhi kho ahaṃ, jīvaka, ṭhānehi maṃsaṃ",
  "tika-s0202t:96_5": "paribhoganti vadāmī’tiādi. Vinayepi vuttaṃ – “tikoṭiparisuddhaṃ, devadatta, macchamaṃsaṃ",
  "tika-s0202t:96_6": "mayā anuññāta”nti. Tikoṭiparisuddhañca bhuñjantānaṃ sattesu anuddayā niccalā. “Sattānuddayaṃ",
  "tika-s0202t:96_7": "dassetī”ti saṅkhepato vuttamatthaṃ vivaranto “sace hī”tiādimāha.",
  "tika-s0202t:97_0": "Paṭhamena kāraṇenāti desanāvasenapi payogavasenapi paṭhamena parūpaghātahetunā. Kaḍḍhito",
  "tika-s0202t:97_1": "so pāṇo. Galena pavedhentenāti yottagalena karaṇena asayhamānena. Bahupuññameva hoti",
  "tika-s0202t:97_2": "āsādanāpekkhāya abhāvato, hitajjhāsayattā vāti adhippāyo. Esāhaṃ, bhantetiādi kasmā",
  "tika-s0202t:97_3": "vuttaṃ, saraṇagamanavaseneva gahitasaraṇoti codanaṃ sandhāyāha “aya”ntiādi. Ogāhantotiādito",
  "tika-s0202t:97_4": "paṭṭhāya yāva pariyosānā suttaṃ anussaranto atthaṃ upadhārento. Sesaṃ suviññeyyameva.",
  "tika-s0202t:98": "Jīvakasuttavaṇṇanāya līnatthappakāsanā samattā.",
  "tika-s0202t:99": "6. Upālisuttavaṇṇanā",
  "tika-s0202t:100_0": "56. Pāvāraṃ pārupatīti pāvāriko, idaṃ tassa kulasamudāgataṃ nāmaṃ, so pana mahaddhano",
  "tika-s0202t:100_1": "mahābhogo nagare seṭṭhiṭṭhāne ṭhito. Tenāha “dussapāvārikaseṭṭhino”ti. Dīghattā dīghatamattā.",
  "tika-s0202t:100_2": "So kira pamāṇato upavacchayato diyaḍḍharatanaṃ atikkamma ṭhito. Evaṃladdhanāmoti",
  "tika-s0202t:100_3": "“dīghatapassī”ti laddhasamañño. Bāhirāyataneti titthiyasamaye piṇḍapātoti vohāro",
  "tika-s0202t:100_4": "natthi, tasmā sāsanavohārena “piṇḍapātappaṭikkanto”ti vuttanti adhippāyo.",
  "tika-s0202t:101_0": "Dassetīti deseti. Ṭhapetīti aññamaññasaṅkarato vavatthapeti. Kiriyāyāti karaṇena.",
  "tika-s0202t:101_1": "Pavattiyāti pavattanena. Daṇḍāni paññapetīti ettha kasmā bhagavatā āditova tathā",
  "tika-s0202t:101_2": "na pucchitanti? Yasmā sā tasmiṃ atthe sabhāvanirutti na hoti, sāsane loke samayantaresu",
  "tika-s0202t:101_3": "ca tādiso samudācāro natthi, kevalaṃ pana tasseva nigaṇṭhassāyaṃ koṭṭhālakasadiso",
  "tika-s0202t:101_4": "samudācāroti imamatthaṃ dassetuṃ “kammāni paññapeti” iccevāha. Acittakanti cittarahitaṃ,",
  "tika-s0202t:101_5": "cittena asamuṭṭhāpitanti attho. Kathaṃ pana tadubhayassa cittena vinā sambhavoti",
  "tika-s0202t:101_6": "codanaṃ sandhāya tattha nidassanamāha “yathā kirā”tiādi. Paṭivibhattānanti atthato",
  "tika-s0202t:101_7": "bhinnānaṃ. Paṭivisiṭṭhānanti visesanapadavasena saddatopi bhinnānaṃ. Vacanaṃ patiṭṭhapetukāmoti",
  "tika-s0202t:101_8": "dīghatapassino yathāvuttavacanaṃ patiṭṭhapetukāmo. Tasmiñhi patiṭṭhāpite tenappasaṅgena",
  "tika-s0202t:101_9": "āgato, upāli gahapati tasmiṃ padese dhammaṃ disvā sāsane abhippasīdissati.",
  "tika-s0202t:102_0": "Kathā eva upari vādāropanassa vatthubhāvato kathāvatthu. Kathāyaṃ patiṭṭhapesīti",
  "tika-s0202t:102_1": "kathāvatthusmiṃ, tadatthe vā patiṭṭhapesi. Yathā taṃ vādāropanabhayena na avajānāti,",
  "tika-s0202t:102_2": "evaṃ tassaṃ kathāyaṃ, tasmiṃ vā atthe dīghatapassiṃ yāvatatiyaṃ vāde patiṭṭhapesi. Vādanti dosaṃ.",
  "tika-s0202t:103_0": "57. Idāni cetanāsampayuttadhammampi gahetvā kāyakammādivasena saṅgahetvā dassetuṃ",
  "tika-s0202t:103_1": "“apicā”tiādi vuttaṃ. Tattha tividhaṃ kāyaduccaritaṃ kāyakammaṃ nāmātiādi “kammassa",
  "tika-s0202t:103_2": "kiriyāyā”ti pāḷiyaṃ akusalakammassa adhigatattā vuttaṃ, pubbe pana aṭṭhakāmāvacarakusalacetanātiādi",
  "tika-s0202t:103_3": "sāvajjaṃ anavajjañca sāmaññato ekajjhaṃ katvā dassitaṃ. Kasmā panettha cetanā na",
  "tika-s0202t:103_4": "gahitāti āha “imasmiṃ sutte kammaṃ dhura”nti. Kāyakammādibhedaṃ kammameva dhuraṃ",
  "tika-s0202t:103_5": "jeṭṭhakaṃ pubbaṅgamaṃ, na cetanāmattameva. Evamāgatepīti kammānīti evaṃ nāmena āgatepi",
  "tika-s0202t:103_6": "cetanā dhuraṃ, tattha cetanaṃ jeṭṭhakaṃ pubbaṅgamaṃ katvā vuttanti adhippāyo. Kathaṃ",
  "tika-s0202t:103_7": "pana tattha kammanti vā kammānīti vā āgate tesaṃ cetanāya dhurabhāvoti āha “yattha",
  "tika-s0202t:103_8": "katthaci…pe… labhatī”ti. Tattha yattha katthacīti yasmiṃ kismiñci dvāre. Sā vuttāvāti",
  "tika-s0202t:103_9": "sā cetanā vuttāva, yā kāyasaṅkhārādipariyāyena (yassa kassaci kammassa kāyadvārādīsu",
  "tika-s0202t:103_10": "pavattāpanacetanā) sampayuttadhammāpi tadaggena lokiyāpi lokuttarāpi kammameva, abhijjhādayo",
  "tika-s0202t:103_11": "pana cetanāpakkhikāti daṭṭhabbaṃ.",
  "tika-s0202t:104_0": "Mahantanti kaṭukaphalaṃ. Na kilamati sappāṭihāriyattā paṭiññāya. Idāni tesaṃ sappāṭihāriyataṃ",
  "tika-s0202t:104_1": "dassetuṃ “tathā hī”tiādi vuttaṃ. Yadi akusalaṃ patvā kāyakammaṃ vacīkammaṃ mahantanti",
  "tika-s0202t:104_2": "vadanto na kilamati, atha kasmā bhagavā idha akusalaṃ manokammaṃ mahāsāvajjaṃ kathesīti",
  "tika-s0202t:104_3": "āha “imasmiṃ pana ṭhāne”tiādi. Yāvatatiyaṃ patiṭṭhāpanamattena gatamaggaṃ paṭipajjanto.",
  "tika-s0202t:104_4": "Tenāha “kiñci atthanipphattiṃ apassantopī”ti.",
  "tika-s0202t:105": "58. Nivāsaṭṭhānabhūto bālako etissā atthīti bālakinī. Satthupaṭiññātatāya nigaṇṭhānaṃ mahāti sambhāvitattā mahānigaṇṭho.",
  "tika-s0202t:106_0": "60. Āvaṭṭeti purimākārato nivatteti attano vase vatteti etāyāti āvaṭṭanī, māyā. Tenāha",
  "tika-s0202t:106_1": "“āvaṭṭetvā gahaṇamāya”nti. Satthupaṭiññānaṃ buddhadassane cittameva na uppajjati,",
  "tika-s0202t:106_2": "ayamettha dhammatā. Sace pana so taṃ paṭiññaṃ appahāya buddhānaṃ sammukhībhāvaṃ upagaccheyya,",
  "tika-s0202t:106_3": "sattadhā muddhā phaleyya, tasmā bhagavā “mā ayaṃ bālo vinassī”tiāditova yathā sammukhībhāvaṃ",
  "tika-s0202t:106_4": "na labhati, tathā karoti. Svāyamattho pāthikaputtasamāgamena dīpetabbo. Dassanasampattiniyāmamāha",
  "tika-s0202t:106_5": "“tathāgataṃ hī”tiādi. Āgamā nu kho idha tumhākaṃ santikaṃ.",
  "tika-s0202t:107": "61. Vacīsacce patiṭṭhahitvāti yathāpaṭiññātāya paṭiññāya ṭhatvā.",
  "tika-s0202t:108_0": "62. Sītodake amatā pāṇā pānakāle pana maranti, tepi tena sītodakaparibhogena māritā",
  "tika-s0202t:108_1": "honti, tasmā tapassinā nāma sabbena sabbaṃ sītodakaṃ na paribhuñjitabbanti tesaṃ",
  "tika-s0202t:108_2": "laddhi. Pākatikaṃ vā udakaṃ sattoti purātanānaṃ nigaṇṭhānaṃ laddhi. Tenāha “sattasaññāya",
  "tika-s0202t:108_3": "sītodakaṃ paṭikkhipantī”ti. Tesaṃ taṃ adhunātananigaṇṭhānaṃ vādena virujjhati. Te",
  "tika-s0202t:108_4": "hi pathavīādinavapadatthato aññameva jīvitaṃ paṭijānanti. Cittena sītodakaṃ pātukāmo",
  "tika-s0202t:108_5": "paribhuñjitukāmo hoti roge ṭhatvāpi sattānaṃ cittassa tathā na vitatatā. Tenāha –",
  "tika-s0202t:108_6": "“tenassa manodaṇḍo tattheva bhijjatī”ti. Tenāti sītodakaṃ pātuṃ paribhuñjituñca icchanena.",
  "tika-s0202t:108_7": "Assāti yathāvuttassa nigaṇṭhassa. Tatthevāti tathācittuppādane eva. Bhijjati saṃvarassa",
  "tika-s0202t:108_8": "vikopitattā. Tathābhūto so nigaṇṭho sītodakaṃ ce labheyya, katipayaṃ kālaṃ jīveyya,",
  "tika-s0202t:108_9": "alābhena pana parisussamānakaṇṭhoṭṭhatālujivhāādiko sabbaso paridāhābhibhūto mareyya.",
  "tika-s0202t:108_10": "Tenāha – “sītodakaṃ alabhamāno kālaṃ kareyyā”ti. Kasmā? Yasmā sītodakaṃ pivāya sannissitacittassa",
  "tika-s0202t:108_11": "maraṇaṃ hoti, tasmā vuttaṃ “manodaṇḍo pana bhinnopi cutimpi ākaḍḍhatī”ti. Yasmā pana",
  "tika-s0202t:108_12": "tathābhūtacittassa nigaṇṭhassa manosattesu nāma devesu upapatti hotīti titthiyānaṃ",
  "tika-s0202t:108_13": "laddhi, tasmā vuttaṃ “manodaṇḍo pana bhinnopi paṭisandhimpi ākaḍḍhatī”ti. Itīti evaṃ",
  "tika-s0202t:108_14": "“idhāssa nigaṇṭho”tiādiākārena. Nanti upāliṃ gahapatiṃ. Mahantoti vadāpesi “manopaṭibaddho",
  "tika-s0202t:108_15": "kālaṅkarotī”ti vadantoti adhippāyo.",
  "tika-s0202t:109_0": "Upāsakassāti upālissa gahapatissa. Mucchāvasenātiādinā anvayato byatirekato ca manodaṇḍassa",
  "tika-s0202t:109_1": "mahantataṃ vibhāveti. Cittasantatippavattimattenevāti vinā kāyadaṇḍena vacīdaṇḍena",
  "tika-s0202t:109_2": "ca kevalaṃ cittasantatippavattimattena. Bhijjitvāpīti ettha pi-saddena abhijjitvāpi.",
  "tika-s0202t:109_3": "Aniyyānikāti appāṭihīrā, ayuttāti attho. Sallakkhesi upāsakoti vibhattiṃ vipariṇāmetvā",
  "tika-s0202t:109_4": "yojanā. Pañhapaṭibhānānīti ñātuṃ icchite atthe uppajjanakapaṭibhānāni.",
  "tika-s0202t:110_0": "“Manopaṭibaddho kālaṃ karotī”ti vadantena atthato manodaṇḍassa taduttarabhāvo paṭiññāto",
  "tika-s0202t:110_1": "hotīti āha “idāni manodaṇḍo mahantoti idaṃ vacana”nti. Tathā ceva vuttaṃ – “manodaṇḍova",
  "tika-s0202t:110_2": "balavā mahantoti vadāpesī”ti.",
  "tika-s0202t:111_0": "63. Pāṇātipātādito yamanaṃ yāmo, catubbidho yāmo catuyāmo, catuyāmasaṅkhātena saṃvarena",
  "tika-s0202t:111_1": "saṃvuto cātuyāmasaṃvarasaṃvuto. Aṭṭhakathāyaṃ pana yāma-saddo koṭṭhāsapariyāyoti",
  "tika-s0202t:111_2": "“iminā catukoṭṭhāsenā”ti vuttaṃ. Piyajātikaṃ rūpādiārammaṇaṃ rāgavasena bālehi bhāvanīyattā",
  "tika-s0202t:111_3": "“bhāvita”nti vuccatīti āha “bhāvitanti pañca kāmaguṇā”ti.",
  "tika-s0202t:112_0": "Yo sabbaṃ pāpaṃ āsavañca vāretīti sabbavārī, tassa navasu padatthesu sattamo padattho,",
  "tika-s0202t:112_1": "tena sabbavārinā pāpaṃ vāritvā ṭhitoti sabbavārivārito. Tenāha “sabbena pāpavāraṇena",
  "tika-s0202t:112_2": "vāritapāpo”ti. Tato eva sabbassa vāritabbassa āsavassa dhunanato sabbavāridhuto.",
  "tika-s0202t:112_3": "Vāritabbassa nivāraṇavasena sabbavārino phuṭo phusitoti sabbavāriphuṭo. Saṅghātanti",
  "tika-s0202t:112_4": "sahasā hananaṃ, asañcetanikavadhanti attho. Katarasmiṃ koṭṭhāseti tīsu daṇḍakoṭṭhāsesu katarakoṭṭhāse.",
  "tika-s0202t:113_0": "64. Khaliyati samādiyatīti khalaṃ, rāsīti āha – “ekaṃ maṃsakhalanti ekaṃ maṃsarāsi”nti.",
  "tika-s0202t:113_1": "Vijjādharaiddhiyā iddhimā. Sā pana iddhi yasmā ānubhāvasampannasseva ijjhati, na",
  "tika-s0202t:113_2": "yassa kassaci. Tasmā āha “ānubhāvasampanno”ti. Vijjānubhāvavaseneva ānubhāvasampanno.",
  "tika-s0202t:113_3": "Citte vasībhāvappatto ānubhāvāya eva vijjāya paguṇabhāvāpādanena. Etena vasībhāvaṃ",
  "tika-s0202t:113_4": "lokiyasamaññāvasena bhagavā upāliṃ gahapatiṃ paññapetukāmo evamāha. Lokikā hi “bhāvanāmayaiddhiyā",
  "tika-s0202t:113_5": "iddhimā cetovasībhāvappatto parūpaghātaṃ karotī”ti maññanti. Tathā hi te isayo paresaṃ",
  "tika-s0202t:113_6": "saṃvaṇṇenti, isīnaṃ ānubhāvaṃ kittenti. Yaṃ panettha vattabbaṃ, taṃ parato āgamissatīti.",
  "tika-s0202t:114": "65. Araññameva hutvāti sabbaso araññameva hutvā. Araññabhāvena araññaṃ jātaṃ, na nāmamattena. Isīnaṃ atthāyāti isīnaṃ āsādanatthāya.",
  "tika-s0202t:115_0": "Godhāvarītīrato nātidūre. Usūyamānoti “na maṃ esa jano parivāretī”ti usūyaṃ karonto.",
  "tika-s0202t:115_1": "Kiliṭṭho vatāti paṅkadantarajasiratādīhi kiliṭṭhasarīro. Anañjitamaṇḍitoti anañjitakkhiko",
  "tika-s0202t:115_2": "sabbena, sabbaṃ amaṇḍito ca. Tasmiṃ kāle “kālasseva akkhīnaṃ añjanaṃ maṅgala”nti",
  "tika-s0202t:115_3": "manussānaṃ laddhi, tasmā anañjanaṃ visuṃ gahitaṃ.",
  "tika-s0202t:116_0": "Rājā tassa vacanaṃ gahetvāti “vedesu īdisaṃ āgataṃ bhavissatīti evaṃ, bhante”ti rājā",
  "tika-s0202t:116_1": "tassa purohitassa vacanaṃ gahetvā. Usumajātahadayoti uttattahadayo. Nāsikānaṃ appahonte mukhena assasanto.",
  "tika-s0202t:117_0": "Vijitajayehi āgantvā nakkhattayuttaṃ āgamentehi nisīditabbaṭṭhānaṃ jayakhandhāvāraṭṭhānaṃ.",
  "tika-s0202t:117_1": "Udakavuṭṭhipātanādi tasmiṃ pāpakamme asamaṅgibhūtānampi samanuññatāya antokaraṇatthaṃ",
  "tika-s0202t:117_2": "kataṃ. Katabhaṇḍavuṭṭhīti ābharaṇavassaṃ. Mahājano samanuñño jātoti yojanā. Mātuposakarāmoti",
  "tika-s0202t:117_3": "mātari sammāpaṭipanno rāmo nāma eko puriso. Asamaṅgibhūtānanti asamanuññānaṃ.",
  "tika-s0202t:118": "Avakiriyāti asussūsataṃ paṭicca. Phuliṅgānīti aggikaṇāni. Patanti kāyeti kāye ito cito nipatanti. Ete kira nirayaṃ vivaritvā mahājanassa dassenti.",
  "tika-s0202t:119_0": "Yathāphāsukaṭṭhānanti mayaṃ kañcipi desaṃ uddissa na gacchāma, yattha pana vasantassa",
  "tika-s0202t:119_1": "pabbajitassa phāsu hoti, taṃ yathāphāsukaṭṭhānaṃ gacchāmāti adhippāyo. Saṅghāti saṃhatā.",
  "tika-s0202t:119_2": "Gaṇāti taṃtaṃseṇibhāvena gaṇitabbatāya gaṇā. Gaṇībhūtāti ekajjhāsayā hutvā rāsibhūtā.",
  "tika-s0202t:119_3": "Adinnādānantiādīsupi niraye paccitvā manussalokaṃ āgatassa vipākāvasesenāti ānetvā yojetabbaṃ.",
  "tika-s0202t:120_0": "Paggaṇhissāmīti sambhāvanaṃ uppādessāmi. Nesaṃ kattabbanti cintesīti yojanā. Kiṃ",
  "tika-s0202t:120_1": "cintesi? Āghātaṃ uppādetvā anatthakaraṇūpāyaṃ. Tenāha “so dhammakathāpariyosāne”tiādi.",
  "tika-s0202t:120_2": "Nāgabalapicchillādīnanti nāgabalasāsapaaṅkolatelakaṇikāraniyyāsādīnaṃ cikkhallānaṃ.",
  "tika-s0202t:120_3": "Viheṭhayiṃsu nirayādikathāhi ghaṭṭentā. Chadvārārammaṇeti cakkhādīnaṃ channaṃ dvārānaṃ",
  "tika-s0202t:120_4": "ārammaṇabhūte rūpādivisaye.",
  "tika-s0202t:121_0": "Nava vuṭṭhiyoti udakavuṭṭhi sumanapupphavuṭṭhi māsakavuṭṭhi kahāpaṇavuṭṭhi ābharaṇavuṭṭhi",
  "tika-s0202t:121_1": "āvudhavuṭṭhi aṅgāravuṭṭhi pāsāṇavuṭṭhi vālikāvuṭṭhīti imā nava vuṭṭhiyo. Avañcayīti",
  "tika-s0202t:121_2": "sakkāraṃ karonto viya hutvā asakkāraṃ karonto anatthacaraṇena vañcayi. Adūsaketi anaparādhe.",
  "tika-s0202t:122_0": "“Diṭṭhamaṅgalikā brāhmaṇakaññā”ti jātakaṭṭhakathādīsu āgataṃ, idha pana “seṭṭhidhītā”ti.",
  "tika-s0202t:122_1": "Vāreyyatthāyāti āvāhatthāya, assāti pesitapuggalassa. Tādisena nīcakulasaṃvattaniyena",
  "tika-s0202t:122_2": "kammunā laddhokāsena caṇḍālayoniyaṃ nibbatto.",
  "tika-s0202t:123_0": "Cammageheti cammena chādite gehe. Mātaṅgotvevassa nāmaṃ ahosi jātisamudāgataṃ. Tanti",
  "tika-s0202t:123_1": "ghaṇṭaṃ. Vādento tālanena saddaṃ karonto. Mahāpathaṃ paṭipajji diṭṭhamaṅgalikāya gehadvārasamīpena.",
  "tika-s0202t:124": "Tassā veyyāvaccakarā ceva upaṭṭhākamanussā paṭibaddhā ca surāsoṇḍādayo jāṇukapparādīhi sukoṭṭitaṃ koṭṭitabhāvena mucchaṃ āpannattā matoti saññāya chaḍḍesuṃ.",
  "tika-s0202t:125_0": "Atha bodhisatto āyuavasesassa atthitāya mandamande vāte vāyante cirena saññaṃ paṭilabhati.",
  "tika-s0202t:125_1": "Tenāha “mahāpuriso”tiādi. Gehaṅgaṇeti gehassa mahādvārato bahi vivaṭaṅgaṇe. Patitoti",
  "tika-s0202t:125_2": "pātaṃ katvā icchitatthanipphattiṃ antaraṃ katvā anuppavesena nipanno. Diṭṭhamaṅgalikāyāti",
  "tika-s0202t:125_3": "diṭṭhamaṅgalikākāraṇena.",
  "tika-s0202t:126": "Yasanti vibhavaṃ kittisaddañca. Candanti candamaṇḍalaṃ, candavimānanti attho. Ucchiṭṭhageheti parehi paribhuttagehe. Maṇḍapeti nagaramajjhe mahāmaṇḍape.",
  "tika-s0202t:127_0": "Khīramaṇimūlanti khīramūlaṃ, pādesu baddhamaṇimūlañca. Yāvatā vācuggatā pariyattīti",
  "tika-s0202t:127_1": "yattako manussavacīdvārato uggato nikkhanto pavatto, yaṃkiñci vacīmayanti attho.",
  "tika-s0202t:127_2": "Ākāsaṅgaṇeti vivaṭaṅgaṇe.",
  "tika-s0202t:128_0": "Dummavāsīti dhūmo dhūsaro, anañjitāmaṇḍitoti adhippāyo. Otallakoti nihīnajjhāsayo,",
  "tika-s0202t:128_1": "appānubhāvoti attho. Paṭimuñca kaṇṭheti yāva galavāṭakā pārupitvā. Ko re tuvanti are ko nāma tvaṃ.",
  "tika-s0202t:129_0": "Pakatanti paṭiyattaṃ nānappakārato abhisaṅkhataṃ. Uttiṭṭhapiṇḍanti antaragharaṃ upagamma",
  "tika-s0202t:129_1": "ṭhatvā laddhabbapiṇḍaṃ, bhikkhāhāranti attho. Labhatanti lacchatu. Sapākoti mahāsatto",
  "tika-s0202t:129_2": "jātivasena yathābhūtaṃ attānaṃ āvikaroti.",
  "tika-s0202t:130": "Atthatthitaṃ saddahatoti samparāyikassa atthassa atthibhāvaṃ saddahantassa. Apehīti apagaccha. Ettoti imasmā ṭhānā. Jammāti lāmaka.",
  "tika-s0202t:131_0": "Anūpakhetteti ajaṅgale udakasampanne khette phalavisesaṃ paccāsīsantā. Etāya saddhāya",
  "tika-s0202t:131_1": "dadāhi dānanti ninnaṃ thalañca pūrento megho viya guṇavante nigguṇe ca dānaṃ dehi,",
  "tika-s0202t:131_2": "evaṃ dento ca appeva ārādhaye dakkhiṇeyyeti. Dakkhiṇeyyeti sīlādiguṇasamannāgate.",
  "tika-s0202t:132": "Tānīti te brāhmaṇā. Veṇupadarenāti veḷuvilīvena.",
  "tika-s0202t:133": "Giriṃ nakhena khaṇasīti pabbataṃ attano nakhena khaṇanto viya ahosi. Ayoti kālalohaṃ. Padahasīti abhibhavasi, attano sarīrena abhibhavanto viya ahosi.",
  "tika-s0202t:134_0": "Āvedhitanti calitaṃ viparivattetvā ṭhitaṃ. Piṭṭhitoti piṭṭhipassena. Bāhuṃ pasāreti",
  "tika-s0202t:134_1": "akammaneyyanti akammakkhamaṃ bāhudvayaṃ thaddhaṃ sukkhadaṇḍakaṃ viya kevalaṃ pasāreti,",
  "tika-s0202t:134_2": "na samiñjeti, setāni akkhīni parivattanena kaṇhamaṇḍalassa adissanato.",
  "tika-s0202t:135": "Jīvitanti jīvanaṃ.",
  "tika-s0202t:136": "Vehāyasanti ākāse. Pathaddhunoti pathabhūtaddhuno viya.",
  "tika-s0202t:137_0": "Saññampi na karotīti “ime kulappasutā”ti saññāmattampi na karoti. Dantakaṭṭhakucchiṭṭhakanti",
  "tika-s0202t:137_1": "khāditadantakaṭṭhattā vuttaṃ. Etasseva upari patissati appaduṭṭhapadosabhāvato, mahāsattassa",
  "tika-s0202t:137_2": "tadā ukkaṃsagatakhettabhāvato. Iddhivisayo nāma acinteyyo, tasmā kathaṃ sūriyassa",
  "tika-s0202t:137_3": "uggantuṃ nādāsīti na cintetabbaṃ. Aruṇuggaṃ na paññāyatīti tasmiṃ padese aruṇapabhā",
  "tika-s0202t:137_4": "na paññāyati, andhakāro eva hoti.",
  "tika-s0202t:138_0": "Yakkhāvaṭṭo nu kho ayaṃ kālavipariyāyo. Mahāpaññanti mahantānaṃ paññānaṃ adhiṭṭhānabhūtaṃ.",
  "tika-s0202t:138_1": "Janapadassa mukhaṃ passathāti imassa janapadavāsino janassa upaddavena maṅkubhūtaṃ mukhaṃ passatha.",
  "tika-s0202t:139_0": "Etassa kathā etasseva upari patissatīti yāhi tena pāramitāparibhāvanasamiddhāhi nānāsamāpattivihāraparipūritāhi",
  "tika-s0202t:139_1": "sīladiṭṭhisampadāhi susaṅkhatasantāne mahākaruṇādhivāse mahāsatte ariyūpavādakammaabhisapasaṅkhātā",
  "tika-s0202t:139_2": "pharusavācā pavattitā, sā abhisapi tassa khettavisesabhāvato tassa ca ajjhāsayapharusatāya",
  "tika-s0202t:139_3": "diṭṭhadhammavedaniyakammaṃ hutvā sace so mahāsattaṃ na khamāpeti, sattame divase",
  "tika-s0202t:139_4": "vipaccanasabhāvaṃ jātaṃ, khamāpite pana mahāsatte payogasampatti paṭibāhitattā avipākadhammataṃ",
  "tika-s0202t:139_5": "āpajjati ahosikammabhāvato. Ayañhi ariyūpavādapāpassa diṭṭhadhammavedaniyassa dhammatā,",
  "tika-s0202t:139_6": "tena vuttaṃ ‘etassa kathā etasseva upari patissatī’tiādi. Mahāsatto pana taṃ tassa",
  "tika-s0202t:139_7": "upari patituṃ na adāsi, upāyena mocesi. Tena vuttaṃ cariyāpiṭake –",
  "tika-s0202t:140": "“Yaṃ so tadā maṃ abhisapi, kupito duṭṭhamānaso;",
  "tika-s0202t:141": "Tasseva matthake nipati, yogena taṃ pamocayi”nti.",
  "tika-s0202t:142_0": "Yañhi tattha sattame divase bodhisattena sūriyuggamananivāraṇaṃ kataṃ, ayamettha",
  "tika-s0202t:142_1": "yogoti adhippeto. Yogena hi ubbaḷhā sarājikā parisā nagaravāsino negamā ceva jānapadā",
  "tika-s0202t:142_2": "ca bodhisattassa santikaṃ tāpasaṃ ānetvā khamāpesuṃ. So ca bodhisattassa guṇe jānitvā",
  "tika-s0202t:142_3": "tasmiṃ cittaṃ pasādesi. Yaṃ panassa matthake mattikāpiṇḍassa ṭhapanaṃ, tassa ca sattadhā",
  "tika-s0202t:142_4": "phālanaṃ kataṃ, taṃ manussānaṃ cittānurakkhaṇatthaṃ. Aññathā hi – “ime pabbajitā",
  "tika-s0202t:142_5": "samānā cittassa vase vattanti, na pana cittaṃ attano vase vattāpentī”ti mahāsattampi",
  "tika-s0202t:142_6": "tena sadisaṃ katvā gaṇheyyuṃ, tadassa tesaṃ dīgharattaṃ ahitāya dukkhāyāti. Tenāha “athassā”tiādi.",
  "tika-s0202t:143_0": "Lohakūṭavassanti ayaguḷavassaṃ. Tadā hi ratanamattāni diyaḍḍharatanamattānipi tikhiṇaṃsāni",
  "tika-s0202t:143_1": "ayaguḷamaṇḍalāni ito cito ca nipatantā manussānaṃ sarīrāni khaṇḍakhaṇḍakāni akaṃsu.",
  "tika-s0202t:143_2": "Kalalavassanti tanukakaddamapaṭalakaddamaṃ. Upahaccāti āghāṭetvā. Tadeva majjhāraññaṃ.",
  "tika-s0202t:144": "67. Anuviccakāranti anuviccakaraṇaṃ. Kāraṇehi dvīhi aniyyānikasāsane ṭhitānaṃ attano sāvakattaṃ upagate paggahaniggahāni dassetuṃ “kasmā”tiādi vuttaṃ.",
  "tika-s0202t:145_0": "69. Anupubbiṃ kathanti anupubbiyā anupubbaṃ kathetabbakathaṃ, kā pana sā? Dānādikathā.",
  "tika-s0202t:145_1": "Dānakathā tāva pacurajanesupi pavattiyā sabbasādhāraṇattā sukarattā sīle patiṭṭhānassa",
  "tika-s0202t:145_2": "upāyabhāvato ca āditova kathitā. Pariccāgasīlo hi puggalo pariggahavatthūsu nissaṅgabhāvato",
  "tika-s0202t:145_3": "sukheneva sīlāni samādiyati, tattha ca suppatiṭṭhito hoti. Sīlena dāyakapaṭiggahaṇavisuddhito",
  "tika-s0202t:145_4": "parānuggahaṃ vatvā parapīḷānivattivacanato, kiriyadhammaṃ vatvā akiriyadhammavacanato,",
  "tika-s0202t:145_5": "bhogayasasampattihetuṃ vatvā bhavasampattihetuvacanato ca dānakathānantaraṃ sīlakathā",
  "tika-s0202t:145_6": "kathitā. Tañca sīlaṃ vaṭṭanissitaṃ, ayaṃ bhavasampatti tassa phalanti dassanatthaṃ,",
  "tika-s0202t:145_7": "imehi ca dānasīlamayehi paṇītacariyabhedabhinnehi puññakiriyavatthūhi etā cātumahārājikādīsu",
  "tika-s0202t:145_8": "paṇītatarādibhedabhinnā aparimeyyā bhogabhavasampattiyoti dassanatthaṃ tadanantaraṃ",
  "tika-s0202t:145_9": "saggakathā. Svāyaṃ saggo rāgādīhi upakkiliṭṭho sabbadā anupakkiliṭṭho ariyamaggoti",
  "tika-s0202t:145_10": "dassanatthaṃ saggānantaraṃ maggo, maggañca kathentena tadadhigamūpāyasandassanatthaṃ",
  "tika-s0202t:145_11": "saggapariyāpannāpi pageva itare sabbepi kāmā nāma bahvādīnavā aniccā addhuvā vipariṇāmadhammāti",
  "tika-s0202t:145_12": "kāmānaṃ ādīnavo. Hīnā gammā pothujjanikā anariyā anatthasañhitāti tesaṃ okāro lāmakabhāvo,",
  "tika-s0202t:145_13": "sabbepi bhavā kilesānaṃ vatthubhūtāti tattha saṃkileso. Sabbaso kilesavippamuttaṃ",
  "tika-s0202t:145_14": "nibbānanti nekkhamme ānisaṃso ca kathetabboti ayamattho maggantīti ettha iti-saddena",
  "tika-s0202t:145_15": "dassitoti veditabbaṃ.",
  "tika-s0202t:146_0": "Sukhānaṃ nidānanti diṭṭhadhammikānaṃ samparāyikānaṃ nibbānasañhitānañcāti sabbesampi",
  "tika-s0202t:146_1": "sukhānaṃ kāraṇaṃ. Yañhi kiñci loke bhogasukhaṃ nāma, taṃ sabbaṃ dānanidānanti pākaṭo",
  "tika-s0202t:146_2": "ayamattho. Yaṃ pana jhānavipassanāmaggaphalanibbānapaṭisaṃyuttaṃ sukhaṃ, tassapi",
  "tika-s0202t:146_3": "dānaṃ upanissayapaccayo hotiyeva. Sampattīnaṃ mūlanti yā imā loke padesarajjasirissariyasattaratanasamujjalacakkavattisampadāti",
  "tika-s0202t:146_4": "evaṃpabhedā mānusikā sampattiyo, yā ca cātumahārājādigatā dibbā sampattiyo, yā vā",
  "tika-s0202t:146_5": "panaññāpi sampattiyo, tāsaṃ sabbāsaṃ idaṃ mūlakāraṇaṃ. Bhogānanti bhuñjitabbaṭṭhena",
  "tika-s0202t:146_6": "“bhogo”nti laddhanāmānaṃ manāpiyarūpādīnaṃ, tannissayānaṃ vā upabhogasukhānaṃ, patiṭṭhā",
  "tika-s0202t:146_7": "niccalādhiṭṭhānatāya. Visamagatassāti byasanappattassa. Tāṇanti rakkhā tato paripālanato.",
  "tika-s0202t:146_8": "Leṇanti byasanehi paripātiyamānassa olīyanapadeso. Gatīti gantabbaṭṭhānaṃ. Parāyaṇanti",
  "tika-s0202t:146_9": "paṭisaraṇaṃ. Avassayoti vinipatituṃ adento nissayo. Ārammaṇanti olubbhārammaṇaṃ.",
  "tika-s0202t:147_0": "Ratanamayasīhāsanasadisanti sabbaratanamayasattaṅgamahāsīhāsanasadisaṃ, mahagghaṃ",
  "tika-s0202t:147_1": "hutvā sabbaso vinipatituṃ appadānato. Mahāpathavisadisaṃ gatagataṭṭhāne patiṭṭhāsambhavato.",
  "tika-s0202t:147_2": "Yathā dubbalassa purisassa ālambanarajju uttiṭṭhato tiṭṭhato ca upatthambho, evaṃ",
  "tika-s0202t:147_3": "dānaṃ sattānaṃ sampattibhave upapattiyā ṭhitiyā ca paccayo hotīti āha “ālambanaṭṭhena",
  "tika-s0202t:147_4": "ālambanarajjusadisa”nti. Dukkhanittharaṇaṭṭhenāti duggatidukkhanittharaṇaṭṭhena.",
  "tika-s0202t:147_5": "Samassāsanaṭṭhenāti lobhamacchariyādipaṭisattupaddavato sammadeva assāsanaṭṭhena.",
  "tika-s0202t:147_6": "Bhayaparittāṇaṭṭhenāti dāliddiyabhayato paripālanaṭṭhena. Maccheramalādīhīti maccheralobhadosaissāmicchādiṭṭhivicikicchādi",
  "tika-s0202t:147_7": "cittamalehi. Anupalittaṭṭhenāti anupakkiliṭṭhatāya. Tesanti maccheramalādīnaṃ. Etesaṃ",
  "tika-s0202t:147_8": "eva durāsadaṭṭhena. Asantāsanaṭṭhenāti asantāsahetubhāvena. Yo hi dāyako dānapati,",
  "tika-s0202t:147_9": "so sampatipi na kutoci santasati, pageva āyatiṃ. Balavantaṭṭhenāti mahābalavatāya.",
  "tika-s0202t:147_10": "Dāyako hi dānapati sampati pakkhabalena balavā hoti, āyatiṃ pana kāyabalādīhi. Abhimaṅgalasammataṭṭhenāti",
  "tika-s0202t:147_11": "“vuḍḍhikāraṇa”nti abhisammatabhāvena. Vipattito sampattiyā nayanaṃ khemantabhūmisampāpanaṃ.",
  "tika-s0202t:148_0": "Idāni mahābodhicariyabhāvenapi dānaguṇaṃ dassetuṃ dānaṃ nāmetantiādi vuttaṃ. Tattha",
  "tika-s0202t:148_1": "attānaṃ niyyādentenāti etena dānaphalaṃ sammadeva passantā mahāpurisā attano jīvitampi",
  "tika-s0202t:148_2": "pariccajanti, tasmā ko nāma viññujātiko bāhire vatthumhi saṅgaṃ kareyyāti ovādaṃ",
  "tika-s0202t:148_3": "deti. Idāni yā lokiyā lokuttarā ca ukkaṃsagatā sampattiyo, tā sabbā dānatoyeva pavattantīti",
  "tika-s0202t:148_4": "dassento “dānañhī”tiādimāha. Tattha sakkamārabrahmasampattiyo attahitāya eva, cakkavattisampatti",
  "tika-s0202t:148_5": "pana attahitāya ca parahitāya cāti dassetuṃ sā tāsaṃ parato vuttā. Etā lokiyā, imā",
  "tika-s0202t:148_6": "pana lokuttarāti dassetuṃ “sāvakapāramīñāṇa”ntiādi vuttaṃ. Tāsupi ukkaṭṭhukkaṭṭhatarukkaṭṭhatamameva",
  "tika-s0202t:148_7": "dassetuṃ kamena ñāṇattayaṃ vuttaṃ. Tesaṃ pana dānassa paccayabhāvo heṭṭhā vuttoyeva.",
  "tika-s0202t:148_8": "Eteneva tassa brahmasampattiyāpi paccayabhāvo dīpitoti veditabbo.",
  "tika-s0202t:149_0": "Dānañca nāma hitajjhāsayena, pūjāvasena vā attano santakassa paresaṃ pariccajanaṃ,",
  "tika-s0202t:149_1": "tasmā dāyako purisapuggalo paresaṃ santakaṃ harissatīti aṭṭhānametanti āha – “dānaṃ",
  "tika-s0202t:149_2": "dadanto sīlaṃ samādātuṃ sakkotī”ti. Sīlālaṅkārasadiso alaṅkāro natthi sobhāvisesāvahattā",
  "tika-s0202t:149_3": "sīlassa. Sīlapupphasadisaṃ pupphaṃ natthīti etthāpi eseva nayo. Sīlagandhasadiso",
  "tika-s0202t:149_4": "gandho natthīti ettha “candanaṃ tagaraṃ vāpī”tiādikā gāthā – “gandho isīnaṃ ciradikkhitānaṃ,",
  "tika-s0202t:149_5": "kāyā cuto gacchati mālutenā”tiādikā jātakagāthāyo ca āharitvā vattabbā, sīlañhi sattānaṃ",
  "tika-s0202t:149_6": "ābharaṇañceva alaṅkāro ca gandhavilepanañca dassanīyabhāvāvahañca. Tenāha “sīlālaṅkārena hī”tiādi.",
  "tika-s0202t:150": "Ayaṃ saggo labbhatīti idaṃ majjhimehi chandādīhi samādānasīlaṃ sandhāyāha. Tenāha sakko devarājā –",
  "tika-s0202t:151": "“Hīnena brahmacariyena, khattiye upapajjati;",
  "tika-s0202t:152": "Majjhimena ca devattaṃ, uttamena visujjhatī”ti. ;",
  "tika-s0202t:153": "Iṭṭhoti sukho. Kantoti kamanīyo. Manāpoti manavaḍḍhanako. Taṃ pana tassa iṭṭhādibhāvaṃ dassetuṃ “niccamettha kīḷā”tiādi vuttaṃ.",
  "tika-s0202t:154_0": "Dosoti aniccatādinā appassādādinā ca dūsitabhāvo, yato te viññūnaṃ cittaṃ nārādhenti.",
  "tika-s0202t:154_1": "Atha vā ādīnaṃ vāti pavattetīti ādīnavo, paramakapaṇatā. Tathā ca kāmā yathābhūtaṃ",
  "tika-s0202t:154_2": "paccavekkhantānaṃ paccupatiṭṭhanti. Lāmakabhāvoti aseṭṭhehi sevitabbo, seṭṭhehi na",
  "tika-s0202t:154_3": "sevitabbo nihīnabhāvo. Saṃkilissananti vibādhakatā upatāpatā ca.",
  "tika-s0202t:155_0": "Nekkhamme ānisaṃsanti ettha yattakā kāmesu ādīnavā, tappaṭipakkhato tattakā nekkhamme",
  "tika-s0202t:155_1": "ānisaṃsā. Apica – “nekkhammaṃ nāmetaṃ asambādhaṃ asaṃkiliṭṭhaṃ nikkhantaṃ kāmehi,",
  "tika-s0202t:155_2": "nikkhantaṃ kāmasaññāya, nikkhantaṃ kāmavitakkehi, nikkhantaṃ kāmapariḷāhehi, nikkhantaṃ",
  "tika-s0202t:155_3": "byāpādasaññāyā”tiādinā nayena nekkhamme ānisaṃse pakāsesi, pabbajjāya jhānādīsu ca",
  "tika-s0202t:155_4": "guṇe vibhāvesi vaṇṇesi. Kallacittanti heṭṭhā pavattitadesanāya assaddhiyādīnaṃ cittadosānaṃ",
  "tika-s0202t:155_5": "vigatattā uparidesanāya bhājanabhāvūpagamanena kammakkhamacittaṃ. Aṭṭhakathāyaṃ pana",
  "tika-s0202t:155_6": "yasmā assaddhiyādayo cittassa rogabhūtā, tadā te vigatā, tasmā āha “arogacitta”nti.",
  "tika-s0202t:155_7": "Diṭṭhimānādikilesavigamena muducittaṃ. Kāmacchandādivigamena vinīvaraṇacittaṃ. Sammāpaṭipattiyaṃ",
  "tika-s0202t:155_8": "uḷārapītipāmojjayogena udaggacittaṃ. Tattha saddhāsampattiyā pasannacittaṃ. Yadā",
  "tika-s0202t:155_9": "bhagavā aññāsīti sambandho. Atha vā kallacittanti kāmacchandavigamena arogacittaṃ.",
  "tika-s0202t:155_10": "Muducittanti byāpādavigamena mettāvasena akathinacittaṃ. Vinīvaraṇacittanti uddhaccakukkuccavigamena",
  "tika-s0202t:155_11": "vikkhepassa vigatattā tena apihitacittaṃ. Udaggacittanti thinamiddhavigamena sampaggahitavasena",
  "tika-s0202t:155_12": "alīnacittaṃ. Pasannacittanti vicikicchāvigamena sammāpaṭipattiyaṃ adhimuttacittanti",
  "tika-s0202t:155_13": "evamettha sesapadānaṃ attho veditabbo.",
  "tika-s0202t:156_0": "Seyyathāpītiādinā upamāvasena upālissa saṃkilesappahānaṃ ariyamagganipphādanañca",
  "tika-s0202t:156_1": "dasseti. Apagatakāḷakanti vigatakāḷakaṃ. Sammadevāti suṭṭhu eva. Rajananti nīlapītādiraṅgajātaṃ.",
  "tika-s0202t:156_2": "Paṭiggaṇheyyāti gaṇheyya pabhassaraṃ bhaveyya. Tasmiṃyeva āsaneti tissaṃ eva nisajjāyaṃ.",
  "tika-s0202t:156_3": "Etenassa lahuvipassakatā tikkhapaññatā sukhapaṭipadākhippābhiññatā ca dassitā hoti.",
  "tika-s0202t:156_4": "Virajanti apāyagamanīyarāgarajādīnaṃ vigamena virajaṃ. Anavasesadiṭṭhivicikicchāmalāpagamena",
  "tika-s0202t:156_5": "vītamalaṃ. Tiṇṇaṃ maggānanti heṭṭhimānaṃ tiṇṇaṃ maggānaṃ. Tassa uppattiākāradassananti",
  "tika-s0202t:156_6": "kasmā vuttaṃ? Nanu maggañāṇaṃ asaṅkhatadhammārammaṇanti codanaṃ sandhāyāha “taṃ hī”tiādi.",
  "tika-s0202t:156_7": "Tattha paṭivijjhantanti asammohapaṭivedhavasena paṭivijjhantaṃ. Tenāha “kiccavasenā”ti.",
  "tika-s0202t:157_0": "Tatridaṃ upamāsaṃsandanaṃ – vatthaṃ viya cittaṃ, vatthassa āgantukamalehi kiliṭṭhabhāvo",
  "tika-s0202t:157_1": "viya cittassa rāgādimalehi saṃkiliṭṭhabhāvo, dhovanasilā viya anupubbīkathā, udakaṃ",
  "tika-s0202t:157_2": "viya saddhā, udake temetvā ūsagomayachārikābharehi kāḷakapadese sammadditvā vatthassa",
  "tika-s0202t:157_3": "dhovanapayogo viya saddhāsinehena temetvā satisamādhipaññāhi dose sithile katvā sutādividhinā",
  "tika-s0202t:157_4": "cittassa sodhane vīriyārambho. Tena payogena vatthe kāḷakāpagamo viya vīriyārambhena",
  "tika-s0202t:157_5": "kilesavikkhambhanaṃ, raṅgajātaṃ viya ariyamaggo, tena suddhassa vatthassa pabhassarabhāvo",
  "tika-s0202t:157_6": "viya vikkhambhitakilesassa cittassa maggena pariyodapananti.",
  "tika-s0202t:158_0": "Diṭṭhadhammoti vatvā dassanaṃ nāma ñāṇadassanato aññampi atthīti tannivattanatthaṃ",
  "tika-s0202t:158_1": "“pattadhammo”ti vuttaṃ. Patti ca ñāṇasampattito aññāpi vijjatīti tato visesanatthaṃ",
  "tika-s0202t:158_2": "“viditadhammo”ti vuttaṃ. Sā panesā viditadhammatā dhammesu ekadesanāpi hotīti nippadesato",
  "tika-s0202t:158_3": "viditabhāvaṃ dassetuṃ “pariyogāḷhadhammo”ti vuttaṃ. Tenassa saccābhisambodhaṃyeva",
  "tika-s0202t:158_4": "dīpeti. Maggañāṇañhi ekābhisamayavasena pariññādikiccaṃ sādhentaṃ nippadesena catusaccadhammaṃ",
  "tika-s0202t:158_5": "samantato ogāhantaṃ nāma hoti. Tenāha – “diṭṭho ariyasaccadhammo etenāti diṭṭhadhammo”ti.",
  "tika-s0202t:158_6": "Tiṇṇā vicikicchāti sappaṭibhayakantārasadisā soḷasavatthukā aṭṭhavatthukā ca tiṇṇā",
  "tika-s0202t:158_7": "vicikicchā tiṇṇavicikicchā. Vigatakathaṃkathoti pavattiādīsu “evaṃ nu kho, kiṃ nu",
  "tika-s0202t:158_8": "kho”ti evaṃ pavattikā vigatā samucchinnā kathaṃkathā. Sārajjakarānaṃ pāpadhammānaṃ",
  "tika-s0202t:158_9": "pahīnattā tappaṭipakkhesu sīlādiguṇesu suppatiṭṭhitattā vesārajjaṃ visāradabhāvaṃ",
  "tika-s0202t:158_10": "veyyattiyaṃ patto. Attanā eva paccakkhato diṭṭhattā na tassa paro paccetabbo atthīti aparappaccayo.",
  "tika-s0202t:159": "71. Paṇḍitoti paññavā.",
  "tika-s0202t:160": "72. Tena hi sammāti dovārikena saddhiṃ sallapatiyeva, “etthevā”ti tena vuttavacanaṃ sutvāpi tassa atthaṃ asallakkhento. Kasmā? Paridevatāya. Tenāha “balavasokena abhibhūto”ti.",
  "tika-s0202t:161_0": "73. Tenevāti yena uttarāsaṅgena āsanaṃ sammajjati, teneva udare parikkhipanto “māhaṃ",
  "tika-s0202t:161_1": "satthāraṃ mama sarīrena phusi”nti antaraṃ karonto uttarāsaṅgena taṃ udare parikkhipanto",
  "tika-s0202t:161_2": "pariggahetvā. “Dattapaññatta”ntiādīsu viya datta-saddo ettha bālapariyāyoti āha “jaḷosi",
  "tika-s0202t:161_3": "jāto”ti. Upaṭṭhākassa aññathābhāvenāti pubbe attano upaṭṭhākassa idāni anupaṭṭhākabhāvena.",
  "tika-s0202t:162_0": "75. Aviññāṇakaṃ dārusākhādimayaṃ. Bahalabahalaṃ pītāvalepanaṃ raṅgajātanti ativiya",
  "tika-s0202t:162_1": "bahalaṃ pītavaṇṇamañjiṭṭhaādiavalepanarajanaṃ. Ghaṭṭetvā uppāditacchaviṃ, yā raṅgaṃ",
  "tika-s0202t:162_2": "pivati. Nillomatanti punappunaṃ anulimpanena. Khaṇḍakhaṇḍitanti khaṇḍakhaṇḍitabhāvaṃ.",
  "tika-s0202t:162_3": "Raṅgakkhamo rajaniyo. Tenāha “rāgamattaṃ janetī”ti. Anuyoganti codanaṃ. Vīmaṃsanti",
  "tika-s0202t:162_4": "vicāraṇaṃ. Thuse koṭṭetvā taṇḍulapariyesanaṃ viya kadaliyaṃ sārapariyesanaṃ viya",
  "tika-s0202t:162_5": "ca nigaṇṭhavāde sāravīmaṃsanaṃ. Tato eva ca taṃ vīmaṃsanto rittako tucchakova hotīti.",
  "tika-s0202t:162_6": "Sabbampi buddhavacanaṃ catusaccavinimuttaṃ natthi, tañca vīmaṃsiyamānaṃ viññūnaṃ",
  "tika-s0202t:162_7": "pītisomanassameva janeti, atappakañca asecanābhāvenāti āha “catusaccakathā hī”tiādi.",
  "tika-s0202t:162_8": "Yathā yathāti yadi khandhamukhena yadi dhātāyatanādīsu aññataramukhena buddhavacanaṃ",
  "tika-s0202t:162_9": "ogāhissati, tathā tathā gambhīrañāṇānaṃyeva gocarabhāvato gambhīrameva hoti. Yo cettha",
  "tika-s0202t:162_10": "paṇḍito nipuṇo kataparappavādo paṇidhāya sabbathāmena codanaṃ ārambhati tassa codanā",
  "tika-s0202t:162_11": "kesaggamattampi cāletuṃ na sakkoti. Puna sucirampi kālaṃ vicārentesupi vimaddakkhamato,",
  "tika-s0202t:162_12": "evaṃ tathāgatavādo svākhyātabhāvatoti āha “anuyogakkhamo vimajjanakkhamo cā”ti.",
  "tika-s0202t:163_0": "76. Visayapariññāṇena dahati paṭipakkhe sodhetīti dhīro, svāyamassa dhīrabhāvo sabbaso",
  "tika-s0202t:163_1": "sammohaviddhaṃsanatāyāti āha – “yā paññā…pe… tena samannāgatassā”ti. Pabhinnakhīlassāti",
  "tika-s0202t:163_2": "samucchinnasabbacetokhīlassa, kilesamaccumāravijayeneva abhisaṅkhārakhandhamārā jitāva",
  "tika-s0202t:163_3": "hontīti tesaṃ dvinnaṃ idha aggahaṇaṃ. Īgha-saddo dukkhapariyāyoti āha “niddukkhassā”ti.",
  "tika-s0202t:163_4": "Tattha saupādisesanibbānappattiyā kilesena niddukkhatā, anupādisesanibbānappattiyā",
  "tika-s0202t:163_5": "vipākadukkhena niddukkhatā. Rajjanadussanamuyhanādivasena vividhaṃ īsanato vīsaṃ,",
  "tika-s0202t:163_6": "vīsameva vesaṃ, rāgādīti āha – “vesantarassāti rāgādivīsaṃ taritvā vitaritvā ṭhitassā”ti.",
  "tika-s0202t:164_0": "Tusitassāti karuṇāyanavasena tusiyā itassa saṃvattassa. Evaṃ sati “muditassā”ti idaṃ",
  "tika-s0202t:164_1": "punaruttameva hoti. Manujassāti paṭhamāya jātiyā bhagavā manussajātiyo hutvā vuttānaṃ",
  "tika-s0202t:164_2": "vakkhamānānañca vasena sadevakaṃ abhibhavitvā ṭhito acchariyo bhagavāti dasseti.",
  "tika-s0202t:164_3": "Sadevakaṃ lokaṃ saṃsārato nibbānasukhaṃ narati neti pāpetīti naro, nāyakoti attho,",
  "tika-s0202t:164_4": "tassa narassa, tenāha “punarutta”nti. “Manujassā”ti vatvā “narassā”ti punaruttaṃ",
  "tika-s0202t:164_5": "padaṃ. Atthavasena aññathā vuccamāne ekekagāthāya dasaguṇā nappahonti, na pūrentīti attho.",
  "tika-s0202t:165_0": "Vinetīti vinayo, vinayo eva veneyikoti āha “sattānaṃ vināyakassā”ti. Viññūnaṃ ruciṃ",
  "tika-s0202t:165_1": "rāti, īretīti vā ruciro, svāyamassa rucirabhāvo kusalatāyāti āha “sucidhammassā”ti.",
  "tika-s0202t:165_2": "Pabhāsakassāti ñāṇālokena pabhassarabhāvakarassa. Nissaṅgassāti aṭṭhasupi parisāsu,",
  "tika-s0202t:165_3": "sadeve vā sabbasmiṃ loke aggaṇhāpanapariccāgena nissaṭassa. Gambhīraguṇassāti paresaṃ",
  "tika-s0202t:165_4": "ñāṇena appatiṭṭhabhāvā gambhīraguṇassa. Tenāha bhagavā – “atthi, bhikkhave, aññeva",
  "tika-s0202t:165_5": "dhammā gambhīrā”tiādi. Ariyāya vā tuṇhībhāvena monappattassa. Dhamme ṭhitassāti dhammakāye",
  "tika-s0202t:165_6": "suppatiṭṭhitassa. Saṃvutattassāti arakkhiyakāyasamācārāditāya saṃvutasabhāvassa.",
  "tika-s0202t:166_0": "Āguṃ na karotītiādīhi catūhi kāraṇehi, pantasenāsanassāti vivittasenāsanassa. Paṭimantanapaññāyāti",
  "tika-s0202t:166_1": "sabbaparappavādānaṃ viparāvattamantanapaññāya. Monaṃ vuccati ñāṇaṃ sabbato kilesānaṃ nidhunanato.",
  "tika-s0202t:167_0": "Isisattamassāti sabbaisīsu jeṭṭhassa sādhutamassa. Seṭṭhappattassāti seṭṭhaṃ uttamaṃ",
  "tika-s0202t:167_1": "sammāsambodhiṃ pattassa. Akkharādīnīti akkharapadabyañjanākāra-niruttiniddesa-saṃkāsanapakāsana-vivaraṇa-vibhajanuttānīkaraṇānīti",
  "tika-s0202t:167_2": "byañjanatthapadāni. Samodhānetvā vineyyajjhāsayānurūpaṃ pakāsanato kathanato padakassa.",
  "tika-s0202t:167_3": "Puri-saddo “pubbe”ti iminā samānatthoti āha – “purindadassāti sabbapaṭhamaṃ dhammadānadāyakassā”ti.",
  "tika-s0202t:167_4": "Bhagavā asayhaṃ sahituṃ samatthoti āha “samatthassā”ti. Tenāha – “tathāgataṃ buddhamasayhasāhina”nti.",
  "tika-s0202t:167_5": "Te pattassāti te guṇe anavasesato pattassa. Vitthāretvā saṃkilesavodānadhammaṃ byākarotīti",
  "tika-s0202t:167_6": "byākaraṇo, byākaraṇo eva veyyākaraṇo. Tantipadanti tantiṃ āropetvā ṭhapitaṃ padaṃ.",
  "tika-s0202t:168_0": "Taṇhābandhanena sabbena vā kilesabandhanena abaddhassa. Mahāpaññāyāti mahānubhāvāya",
  "tika-s0202t:168_1": "paññāya, mahāvisayāya vā paññāya. Sabbā hi bhagavato paññā mahānubhāvā, yathāsakaṃ",
  "tika-s0202t:168_2": "visaye mahāvisayā ca ekādivasena anavasesato mahāvisayā nāma sabbaññutāva. Ānubhāvadassanaṭṭhenāti",
  "tika-s0202t:168_3": "acchariyācinteyyāparimeyyassa attano ānubhāvassa lokassa dassanaṭṭhena. Yakkhassāti",
  "tika-s0202t:168_4": "vā lokena pūjanīyassa. Ayaṃ upāsako khujjuttarā viya upāsikā sekhapaṭisambhidāppattoti",
  "tika-s0202t:168_5": "āha “sotāpattimaggeneva paṭisambhidā āgatā”ti. Kilesappahānavaṇṇaṃ kathentoti kilesappahānaṃ",
  "tika-s0202t:168_6": "visayaṃ nimittaṃ katvā vaṇṇaṃ kathento.",
  "tika-s0202t:169_0": "77. Sampiṇḍitāti sannicitā, ganthitāti attho. Ime sattāti yaṃ yadeva paribbhamantā",
  "tika-s0202t:169_1": "sattā. Attanova cintayantīti avītataṇhatāya sakaṃyeva payojanaṃ cintenti. Tathā hi",
  "tika-s0202t:169_2": "mate ñātake anusocantāpi tehi sādhetabbassa attano payojanasseva vasena anusocanti.",
  "tika-s0202t:169_3": "Uṇhaṃ ahosīti balavatā cittassa santāpena santattaṃ abbhantaraṃ hadayaṭṭhānaṃ khadiraṅgārasantāpitaṃ",
  "tika-s0202t:169_4": "viya uṇhaṃ ahosi. Tenāha “lohitaṃ vilīyitthā”ti. Pattamattanti ekapattapūramattaṃ.",
  "tika-s0202t:169_5": "Abhisamayasādhikāya catusaccadesanāya saṅkhepeneva desitattā āha – ‘ugghaṭitaññupuggalassa",
  "tika-s0202t:169_6": "vasena dhammadesanā pariniṭṭhitā”ti.",
  "tika-s0202t:170": "Upālisuttavaṇṇanāya līnatthappakāsanā samattā.",
  "tika-s0202t:171": "7. Kukkuravatikasuttavaṇṇanā",
  "tika-s0202t:172_0": "78. Koliyesūti bahuvacanavasenāyaṃ pāḷi āgatā. Evaṃnāmake janapadeti atthavacanaṃ",
  "tika-s0202t:172_1": "kasmā vuttanti āha “so hī”tiādi. Na niyamitoti “asukamhi nāma vihāre”ti na niyametvā",
  "tika-s0202t:172_2": "vutto. Senāsaneyevāti āvāseyeva, na rukkhamūlādike. Vesakiriyā ghāsaggahaṇādinā samādātabbaṭṭhena",
  "tika-s0202t:172_3": "govataṃ, tasmiṃ niyutto govatiko. Tenāha “samādinnagovato”ti. Yaṃ sandhāyāhu vedavedino",
  "tika-s0202t:172_4": "– “gacchaṃ bhakkheti, tiṭṭhaṃ mutteti, upāhā udakaṃ dhūpeti, tiṇāni chindatī”tiādi.",
  "tika-s0202t:172_5": "Ayaṃ aceloti acelakapabbajjāvasena acelo, purimo pana govatiko kukkuravatikoti ettha",
  "tika-s0202t:172_6": "vuttanayānusārena attho vattabbo. Palikuṇṭhitvāti ubho hatthe ubho pāde ca samiñjitvā.",
  "tika-s0202t:172_7": "“Ukkuṭiko hutvā”tipi vadanti. Gamanaṃ nipphajjanaṃ gatīti āha – “kā gatīti kā nipphattī”ti.",
  "tika-s0202t:172_8": "Nipphattipariyosānā hi vipākadhammappavatti. Katūpacitakammavasena abhisampareti",
  "tika-s0202t:172_9": "etthāti abhisamparāyo, paraloko. Tatthassa ca nipphattiṃ pucchatīti āha – “abhisamparāyamhi",
  "tika-s0202t:172_10": "kattha nibbattī”ti. Kukkuravatasamādānanti kukkurabhāvasamādānaṃ, “ajja paṭṭhāya",
  "tika-s0202t:172_11": "ahaṃ kukkuro”ti kukkurabhāvādhiṭṭhānaṃ.",
  "tika-s0202t:173_0": "79. Paripuṇṇanti yattakā kukkuravikārā, tehi paripuṇṇaṃ. Tenāha “anūna”nti. Abbokiṇṇanti",
  "tika-s0202t:173_1": "tehi avomissaṃ. Kukkurācāranti kukkurānaṃ gamanākārotiādiācārena kukkurabhāvādhiṭṭhānacittamāha.",
  "tika-s0202t:173_2": "Tathā tathā ākappetabbato ākappo, pavattiākāro. So panettha gamanādikoti āha “kukkurānaṃ",
  "tika-s0202t:173_3": "gamanākāro”tiādi. Ācārenāti kukkurasīlācārena. Vatasamādānenāti kukkuravatādhiṭṭhānena.",
  "tika-s0202t:173_4": "Kukkuracariyādiyeva dukkaratapacaraṇaṃ. Tena gativipariyesākārena pavattā laddhi.",
  "tika-s0202t:173_5": "Assa kukkuravatikassa aññā gati natthīti itaragatiṃ paṭikkhipati, itarāsaṃ pana sambhavo",
  "tika-s0202t:173_6": "eva natthīti. Nipajjamānanti vatasīlādīnaṃ saṃgopanavasena sijjhamānaṃ. Yathā sakammakadhātusaddā",
  "tika-s0202t:173_7": "atthavisesavasena akammakā honti “vibuddho puriso vibuddho kamalasaṇḍo”ti, evaṃ atthavisesavasena",
  "tika-s0202t:173_8": "akammakāpi sakammakā hontīti dassento “na paridevāmi na anutthunāmī”tiādimāha. Anutthunasaddo",
  "tika-s0202t:173_9": "ca sakammakavasena payujjati “purāṇāni anutthuna”ntiādīsu. Ayañcettha payogoti iminā",
  "tika-s0202t:173_10": "gāthāyañca anutthunanarodanaṃ adhippetanti dasseti.",
  "tika-s0202t:174_0": "80. Vuttanayenevāti iminā govatanti govatasamādānaṃ. Gosīlanti gavācāraṃ. Gocittanti",
  "tika-s0202t:174_1": "“ajja paṭṭhāya gohi kātabbaṃ karissāmī”ti uppannacittanti imamatthaṃ atidisati. Gvākappe",
  "tika-s0202t:174_2": "pana vattabbaṃ avasiṭṭhaṃ “kukkurākappe vuttasadisamevā”ti imināva atidiṭṭhaṃ, visiṭṭhañca",
  "tika-s0202t:174_3": "yathā pana tatthātiādinā vuttameva. Yaṃ panettha vattabbaṃ, taṃ kukkuravatādīsu vuttanayameva.",
  "tika-s0202t:175_0": "81. Ekaccakammakiriyāvasenāti ekaccassa akusalakammassa kusalakammassa karaṇappasaṅgena.",
  "tika-s0202t:175_1": "Imesanti govatikakukkuravatikānaṃ. Kiriyāti govatabhāvanādivasena pavattā kiriyā.",
  "tika-s0202t:175_2": "Pākaṭā bhavissatīti “imasmiṃ kammacatukke idaṃ nāma kammaṃ bhajatī”ti pākaṭā bhavissati.",
  "tika-s0202t:176_0": "Kāḷakanti malīnaṃ, cittassa apabhassarabhāvakaraṇanti attho. Taṃ panettha kammapathasampattameva",
  "tika-s0202t:176_1": "adhippetanti āha “dasaakusalakammapatha”nti. Kaṇhanti kaṇhābhijātihetuto vā kaṇhaṃ.",
  "tika-s0202t:176_2": "Tenāha “kaṇhavipāka”nti. Apāyūpapatti manussesu ca dobhaggiyaṃ kaṇhavipāko, yathā",
  "tika-s0202t:176_3": "tamabhāvo vutto, ekattaniddesena pana “apāye nibbattanato”ti vuttaṃ, nibbattāpanatoti",
  "tika-s0202t:176_4": "attho. Sukkanti odātaṃ, cittassa pabhassarabhāvakaraṇanti attho, sukkābhijātihetuto",
  "tika-s0202t:176_5": "vā sukkaṃ. Tenāha “sukkavipāka”nti. Saggūpapatti manussaloke sobhaggiyañca sukkavipāko,",
  "tika-s0202t:176_6": "yathā ca jotibhāvo vutto, ekattaniddesena pana “sagge nibbattanato”ti vuttaṃ, nibbattāpanatoti",
  "tika-s0202t:176_7": "attho, vomissakakammanti kālena kaṇhaṃ, kālena sukkanti evaṃ missakavasena katakammaṃ.",
  "tika-s0202t:176_8": "“Sukhadukkhavipāka”nti vatvā sukhadukkhānaṃ pavattiākāraṃ dassetuṃ “missakakammañhī”tiādi",
  "tika-s0202t:176_9": "vuttaṃ. Kammassa kaṇhasukkasamaññā kaṇhasukkābhijātihetutāyāti, apaccayagāmitāya",
  "tika-s0202t:176_10": "tadubhayavinimuttassa kammakkhayakarakammassa idha sukkapariyāyopi na icchitoti āha",
  "tika-s0202t:176_11": "– “ubhaya…pe… asukkanti vutta”nti. Tattha ubhayavipākassāti yathādhigatassa vipākassa.",
  "tika-s0202t:176_12": "Sampattibhavapariyāpanno hi vipāko idha “sukkavipāko”ti adhippeto, na accantaparisuddho.",
  "tika-s0202t:177_0": "Sadukkhanti attanā uppādetabbena dukkhena sadukkhaṃ, dukkhasaṃvattanikanti attho.",
  "tika-s0202t:177_1": "“Imasmiṃ sutte cetanā dhuraṃ, upālisutte kamma”nti heṭṭhā vuttampi atthaṃ idha sādhayati",
  "tika-s0202t:177_2": "vijānanatthaṃ. Abhisaṅkharitvāti āyūhitvā. Taṃ pana paccayasamavāyasiddhito saṃkaḍḍhanaṃ",
  "tika-s0202t:177_3": "piṇḍanaṃ viya hotīti āha – “saṅkaḍḍhitvā, piṇḍaṃ katvāti attho”ti, sadukkhaṃ lokanti",
  "tika-s0202t:177_4": "apāyalokamāha. Vipākaphassāti phassasīsena tattha vipākapavattamāha. Bhūtakammatoti",
  "tika-s0202t:177_5": "nibbattakammato attanā katūpacitakammato. Yathābhūtanti yādisaṃ. Kammasabhāgavasenāti",
  "tika-s0202t:177_6": "kammasarikkhakavasena. Upapatti hotīti apadādibhedā upapatti. Kammena viya vuttāti",
  "tika-s0202t:177_7": "yaṃ karoti, tena upapajjatīti ekakammeneva jāyamānā viya vuttā apadādibhedā. Upapatti",
  "tika-s0202t:177_8": "ca nāma vipākena hoti vipāke sambhavante ekaṃsena te upapattivisesā sambhavanti.",
  "tika-s0202t:177_9": "Yadi evaṃ kasmā “tena upapajjatī”ti upapattikammahetukā vuttāti āha “yasmā panā”tiādi.",
  "tika-s0202t:177_10": "Yena kammavipākena nibbattoti yena kammavipākena vipaccamānena ayaṃ satto nibbattoti",
  "tika-s0202t:177_11": "vuccati. Taṃkammavipākaphassāti tassa tassa kammassa vipākabhūtā phassā. Kammena",
  "tika-s0202t:177_12": "dātabbaṃ dāyaṃ tabbipākaṃ ādiyantīti kammadāyādā, phassā. Kammassa dāyajjatā kammaphalassa",
  "tika-s0202t:177_13": "dāyajjaṃ, tasmā vuttaṃ “kammadāyajjā”ti. Tenāha “kammameva nesaṃ dāyajjaṃ santaka”nti.",
  "tika-s0202t:178_0": "Tisso ca heṭṭhimajjhānacetanāti idaṃ abyābajjhavedanaṃ vediyanaekantasukhuppattiyā",
  "tika-s0202t:178_1": "hetubhāvasādhanaṃ. Yadi evaṃ yathāvuttā jhānacetanā tāva hotu ekantasukhuppattihetubhāvato.",
  "tika-s0202t:178_2": "Kāmāvacarā kintīti kāmāvacarā pana kusalacetanā taṃsabhāvābhāvato kinti kena pakārena",
  "tika-s0202t:178_3": "abyābajjhamanosaṅkhāro nāma jātoti codeti, itaro pana na sabbā kāmāvacarakusalacetanā",
  "tika-s0202t:178_4": "tathā gahitā, atha kho ekaccā jhānacetanānukūlāti dassento “kasiṇasajjanakāle kasiṇāsevanakāle",
  "tika-s0202t:178_5": "labbhantī”ti āha. Tattha kasiṇāsevanacetanā gahetabbā, sā upacārajjhānassa sādhikā.",
  "tika-s0202t:178_6": "Tena kāmāvacaracetanā paṭhamajjhānacetanāya ghaṭitāti kasiṇasajjanacetanāpi kadāci",
  "tika-s0202t:178_7": "tādisā hotīti gahitā. Parikammādivasena hi pavattā bhāvanāmayā kāmāvacarakusalacetanā",
  "tika-s0202t:178_8": "paṭhamajjhānassa āsannatāya vuttā. Catutthajjhānacetanā tatiyajjhānacetanāya ghaṭitāti",
  "tika-s0202t:178_9": "idaṃ ekattakāyaekattasaññīsattāvāsavatāya taṃsarikkhakā upekkhāpi īdisesu ṭhānesu",
  "tika-s0202t:178_10": "sukhasarikkhatā, evaṃ santasabhāvatā ñāṇasahitatā ca. Keci pana catutthajjhānacetanānuguṇāti",
  "tika-s0202t:178_11": "nidassentā kasiṇasajjanakāle kasiṇajjhānakāle kasiṇāsevanakāle labbhatīti tatiyajjhānacetanāya",
  "tika-s0202t:178_12": "āsannaghaṭitatā vuttāti vadanti, taṃ tesaṃ matimattaṃ, vuttanayeneva tāsaṃ ghaṭitatā",
  "tika-s0202t:178_13": "veditabbā. Ubhayamissakavasenāti ubhayesaṃ kusalākusalasaṅkhārānaṃ sukhadukkhānañca",
  "tika-s0202t:178_14": "missakabhāvavasena. Vemānikapetānanti idaṃ bāhullato vuttaṃ, itaresampi vinipātikānaṃ",
  "tika-s0202t:178_15": "kālena dukkhaṃ hotiyeva.",
  "tika-s0202t:179_0": "Tassa pahānāyāti tassa yathāvuttassa kammassa anuppattidhammatāpādanāya. Yā cetanāti",
  "tika-s0202t:179_1": "yā apacayagāminicetanā. Kammaṃ patvāti sukhakammanti vuccamāne maggacetanāya añño",
  "tika-s0202t:179_2": "paṇḍarataro dhammo nāma natthi accantapārisuddhibhāvato. Akaṇhā asukkāti āgatāti",
  "tika-s0202t:179_3": "ettha sukkabhāvapaṭikkhepakāraṇaṃ heṭṭhā vuttanayameva. Tenāha “idaṃ pana kammacatukkaṃ patvā”tiādi.",
  "tika-s0202t:180_0": "82. Aniyyānikapakkheti aceḷakapabbajjāya kukkuravate ca. Yogeti ñāyadhammapaṭipattiyanti",
  "tika-s0202t:180_1": "attho. Yonenāti yo titthiyaparivāso tena bhagavatā paññatto. Yaṃ titthiyaparivāsaṃ",
  "tika-s0202t:180_2": "samādiyitvāti ayamettha yojanā. Ghaṃsitvā suvaṇṇaṃ viya nighaṃsoppale. Koṭṭetvā hatthena",
  "tika-s0202t:180_3": "viya kulālabhājanaṃ.",
  "tika-s0202t:181_0": "Vūpakaṭṭhoti vivitto ekībhūto. Pesitattoti nibbānaṃ pati pesitatto. Kāmaṃ tadanuttaraṃ",
  "tika-s0202t:181_1": "brahmacariyapariyosānaṃ…pe… vihāsīti imināva arahattanikūṭena desanā niṭṭhāpitā hoti,",
  "tika-s0202t:181_2": "āyasmato pana seniyassa paṭipattikittanaparametaṃ ujukaṃ āpannaarahattabhāvadīpanaṃ,",
  "tika-s0202t:181_3": "yadidaṃ “aññataro kho panā”tiādivacananti āha “arahattanikūṭenevā”ti. Arahattādhigamoyeva",
  "tika-s0202t:181_4": "tassa tesaṃ abbhantaratā. Sesaṃ sabbaṃ suviññeyyameva.",
  "tika-s0202t:182": "Kukkuravatikasuttavaṇṇanāya līnatthappakāsanā samattā.",
  "tika-s0202t:183": "8. Abhayarājakumārasuttavaṇṇanā",
  "tika-s0202t:184_0": "83. Jātiyā asamāno nihīnācariyo paradattūpajīvikāya mātuyā kucchiyaṃ jāto pādasikaputto.",
  "tika-s0202t:184_1": "Nindāvasena vadati etenāti vādo aguṇoti āha – “vādaṃ āropehīti dosaṃ āropehī”ti.",
  "tika-s0202t:184_2": "Nibbattavasena nirayaṃ arahati, nirayasaṃvattaniyena vā kammena niraye niyutto nerayiko.",
  "tika-s0202t:184_3": "Āpāyikoti etthāpi eseva nayo. Avīcimhi uppajjitvā tattha āyukappasaññitaṃ antarakappaṃ",
  "tika-s0202t:184_4": "tiṭṭhatīti kappaṭṭho. Nirayūpapattipariharaṇavasena tikicchituṃ sakkuṇeyyoti tekiccho,",
  "tika-s0202t:184_5": "na tekiccho atekiccho. Dve ante mocetvāti pharusaṃ vā appiyaṃ vā kappeyyāti dve koṭṭhāse",
  "tika-s0202t:184_6": "muñcitvā te anāmasitvā pucchitaṃ atthaṃ tato bahi karonto uggilati nāma. Taṃ pana",
  "tika-s0202t:184_7": "evaṃ kātuṃ na sakkotīti āha – “uggilituṃ bahi nīharituṃ na sakkhitī”ti. Evamevāyaṃ",
  "tika-s0202t:184_8": "pucchā na gahetabbā, ayamettha dosoti taṃ apucchaṃ karonto apanayanto ogilati nāma,",
  "tika-s0202t:184_9": "tathā pana asakkonto patiṭṭhāpento na ogilati nāma, bhagavā pana tamatthaṃ okāsampi",
  "tika-s0202t:184_10": "akaronto ubhayathāpi asakkhīti veditabbo. Kathaṃ? Bhagavā hi “na khvettha rājakumāra",
  "tika-s0202t:184_11": "ekaṃsenā”ti vadanto nigaṇṭhassa adhippāyaṃ viparivatteti, ubho ante mocetvā pañhaṃ",
  "tika-s0202t:184_12": "vissajjesi, evaṃ tāva uggilituṃ asakkhi. “Na tatra rājakumāra ekaṃsenā”ti vadanto",
  "tika-s0202t:184_13": "eva ca “nāyaṃ pucchā evaṃ avibhāgena pucchitabbā, vibhajitvā pana pucchitabbā”ti",
  "tika-s0202t:184_14": "pucchāya dosaṃ dīpento taṃ hārento ogilitumpi sakkhatīti.",
  "tika-s0202t:185_0": "Uṭṭhātuṃ na sakkhissati cittassa aññathā pavattiyā. Abhayo dve magge kataparicayo",
  "tika-s0202t:185_1": "cheko nipuṇo vādasīlo ca hutvā vicarati. Tenāha – “so vādajjhāsayatāya tassa vacanaṃ",
  "tika-s0202t:185_2": "sampaṭicchanto ‘evaṃ, bhante’ti āhā”ti.",
  "tika-s0202t:186_0": "85. Evarūpanti yā paresaṃ appiyā amanāpā duruttavācā, evarūpā vācā, na pana pharusavācā.",
  "tika-s0202t:186_1": "Pharusavācāya hi setughāto tathāgatānaṃ. Cetanāpharusatāya hi pharusavācā icchitā,",
  "tika-s0202t:186_2": "na paresaṃ appiyatāmattena. Naṭṭhā nigaṇṭhā ogilikādisammatassa pañhassa ekavacanena viddhaṃsitattā.",
  "tika-s0202t:187_0": "86. Dārakassa aṅke nisīdanassa kāraṇaṃ dassetuṃ “lesavādino”tiādi vuttaṃ. Tattha",
  "tika-s0202t:187_1": "lesavādinoti chalavādino, vādamagge vā aparipuṇṇatāya lesamatteneva vādasīlā. Osaṭasaṅgāmoti",
  "tika-s0202t:187_2": "anekavāraṃ paravādamaddanavasena otiṇṇavādasaṅgāmo. Vijjhitvāti nakhena vijjhitvā.",
  "tika-s0202t:187_3": "Imamevāti yvāyaṃ dārako attano vādabhaṅgapariharaṇatthaṃ iminā aṅke nisīdāpito, imameva",
  "tika-s0202t:187_4": "assa dārakaṃ upamaṃ nissayaṃ katvā vādaṃ bhindissāmi. “Assa vādaṃ appaṭitatāya upamāya",
  "tika-s0202t:187_5": "bhañjissāmī”ti cintetvā.",
  "tika-s0202t:188_0": "Apaneyyaṃ assa ahanti assa dārakassa mukhato ahaṃ taṃ apaneyyaṃ. Abhūtatthova abhūtaṃ",
  "tika-s0202t:188_1": "uttarapadalopenāti āha “abhūtanti abhūtattha”nti. Atacchanti tasseva vevacananti",
  "tika-s0202t:188_2": "āha “atacchanti na taccha”nti. Abhūtanti vā asantaṃ avijjamānaṃ. Atacchanti atathākāraṃ.",
  "tika-s0202t:188_3": "Anatthasaṃhitanti diṭṭhadhammikena, samparāyikena vā anatthena saṃhitaṃ, anatthe",
  "tika-s0202t:188_4": "vā saṃhitaṃ, na atthoti vā anattho, atthassa paṭipakkho sabhāvo, tena saṃhitanti",
  "tika-s0202t:188_5": "anatthasaṃhitaṃ, pisuṇavācaṃ samphappalāpañcāti attho. Evamettha catubbidhassapi",
  "tika-s0202t:188_6": "vacīduccaritassa gahitatā daṭṭhabbā.",
  "tika-s0202t:189": "Duppayuttoti duppaṭipanno. Na taṃ tathāgato bhāsati abhūtatādidosaduṭṭhattā. Tampi tathāgato na bhāsati bhūtatthepi anatthasaṃhitatādidosaduṭṭhattā.",
  "tika-s0202t:190_0": "Ṭhānaṃ kāraṇaṃ etissā atthīti ṭhāniyā ka-kārassa ya-kāraṃ katvā, na ṭhāniyāti aṭṭhāniyā,",
  "tika-s0202t:190_1": "nikkāraṇā ayuttiyuttā, sā eva kathāti aṭṭhāniyakathā. Attapaccakkhakathaṃ kathemāti",
  "tika-s0202t:190_2": "attanā eva paccakkhaṃ katvā pavattiyamānaṃ chalakathaṃ kathema.",
  "tika-s0202t:191": "Gāmikamahallako “ime maṃ vañcetukāmā, ahameva dāni ime vañcessāmī”ti cintetvā “evaṃ bhavissatī”tiādimāha. “Na mayaṃ dāsā”tipi vattuṃ nāsakkhiṃsu pubbe tathākatikāya katattā.",
  "tika-s0202t:192_0": "Tatiyaṃ tatiyamevāti dvīsupi pakkhesu tatiyaṃ tatiyameva vācaṃ. Bhāsitabbakālaṃ anatikkamitvāti",
  "tika-s0202t:192_1": "yassa yadā yathā bhāsitabbaṃ, tassa tadā tatheva ca bhāsanato bhāsitabbaṃ kāraṇaṃ",
  "tika-s0202t:192_2": "bhāsitabbakālañca anatikkamitvāva bhāsati.",
  "tika-s0202t:193_0": "87. Ṭhānuppattikañāṇenāti ṭhāne eva uppajjanakañāṇena. Tasmiṃ tasmiṃ kāraṇe tassa",
  "tika-s0202t:193_1": "taṃ taṃ avatthāya uppajjanakañāṇena, dhammānaṃ yathāsabhāvato avabujjhanasabhāvoti",
  "tika-s0202t:193_2": "dhammasabhāvo. Dhamme sabhāvadhamme anavasese vā yāthāvato upadhāretīti dhammadhātu,",
  "tika-s0202t:193_3": "sabbaññutā. Tenāha “sabbaññutaññāṇassetaṃ adhivacana”nti. Suppaṭividdhanti sabbaṃ",
  "tika-s0202t:193_4": "ñeyyadhammaṃ suṭṭhu paṭivijjhanavasena, suṭṭhu paṭividdhanti attho. Tenāha “hatthagataṃ",
  "tika-s0202t:193_5": "bhagavato”ti. Neyyapuggalavasena pariniṭṭhitāti kathāparivibhāgena ayameva desanā",
  "tika-s0202t:193_6": "cattāri ariyasaccāni dassento arahattaṃ paccakkhāsīti.",
  "tika-s0202t:194": "Abhayarājakumārasuttavaṇṇanāya līnatthappakāsanā samattā.",
  "tika-s0202t:195": "9. Bahuvedaniyasuttavaṇṇanā",
  "tika-s0202t:196": "88. Pañcakaṅgoti vaḍḍhakīkiccasādhane vāsiādipañcakaṃ aṅgaṃ saṃdhanaṃ etasminti pañcakaṅgo. Thambhādivatthūnaṃ thapanaṭṭhena thapati. Paṇḍitaudāyitthero, na kāḷudāyī thero.",
  "tika-s0202t:197_0": "89. Pariyāyati attano phalaṃ vattetīti pariyāyo, kāraṇaṃ. Vedanāsannissito ca kāyikacetasikabhāvo",
  "tika-s0202t:197_1": "kāraṇaṃ. Tenāha – “kāyikacetasikavasena dve veditabbā”ti. Tattha pasādakāyasannissitā",
  "tika-s0202t:197_2": "kāyikā, cetosannissitā cetasikā. Sukhādivasena tissoti ettha sukhanadukkhanupekkhanāni",
  "tika-s0202t:197_3": "sukhādivedanāya kāraṇaṃ. Tāni hi pavattinimittāni katvā tattha sukhādisaddappavatti,",
  "tika-s0202t:197_4": "iminā nayena sesesupi yathārahaṃ kāraṇaṃ niddhāretvā vattabbaṃ. Upavicāravasenāti",
  "tika-s0202t:197_5": "ārammaṇaṃ upecca savisesapavattivasena. Yasmiñhi ārammaṇe somanassavedanā pavattati,",
  "tika-s0202t:197_6": "ārammaṇatāya taṃ upagantvā itaravedanāhi visiṭṭhatāya savisesaṃ tattha pavatti. Tenāha",
  "tika-s0202t:197_7": "“somanassaṭṭhāniyaṃ rūpaṃ upavicaratī”ti. Esa nayo sesavedanāsu gehassitānīti gehanissitāni.",
  "tika-s0202t:198_0": "90. Pariyāyenāti “idamettha dukkhasminti vadāmī”ti vuttaṭṭhānaṃ sandhāya vadati.",
  "tika-s0202t:198_1": "Taṃ dassentoti kāmañcettha sutte – “dvepānanda, vedanā vuttā”ti dve ādiṃ katvā vedanā",
  "tika-s0202t:198_2": "dassitā, ekāpi pana dassitā evāti dassento. Upatthambhetunti ekāpi vedanā vuttā mayā",
  "tika-s0202t:198_3": "pariyāyena, evaṃ sati dvepi vattabbāti evaṃ tassa vādaṃ upatthambhetuṃ. Kathaṃ pana",
  "tika-s0202t:198_4": "ekā vedanā vuttāti? Yaṃ kiñci vedayitaṃ sukhaṃ vā dukkhaṃ vā adukkhamasukhaṃ vā,",
  "tika-s0202t:198_5": "idamettha dukkhasminti vadāmīti. Yaṃ panettha vattabbaṃ, taṃ itivuttakavaṇṇanāyaṃ",
  "tika-s0202t:198_6": "paramatthadīpaniyaṃ vuttanayena veditabbaṃ.",
  "tika-s0202t:199_0": "Kathaṃ panettha rūpāvacaracatutthe arūpesu saññāvedayitanirodhe sukhaṃ uddhatanti",
  "tika-s0202t:199_1": "āha “ettha cā”tiādi. Santaṭṭhenāti paṭipakkhadhammānaṃ vūpasantabhāvena. Paṇītaṭṭhenāti",
  "tika-s0202t:199_2": "bhāvanāvisesavisiṭṭhena atappakabhāveneva seṭṭhabhāvena ca, paccayavisesena padhānabhāvaṃ",
  "tika-s0202t:199_3": "nītantipi paṇītaṃ. Vedayitasukhaṃ nāma vedanābhūtaṃ sukhanti katvā. Avedayitasukhaṃ",
  "tika-s0202t:199_4": "nāma yāvatā niddukkhatā, tāvatā sukhanti vuccatīti.Atha vā nirodho suṭṭhu khādati",
  "tika-s0202t:199_5": "khanati kāyikacetasikābādhanti vattabbataṃ arahati sattāhampi tattha dukkhassa nirujjhanato.",
  "tika-s0202t:199_6": "Tenāha “niddukkhabhāvasaṅkhātena sukhaṭṭhenā”ti.",
  "tika-s0202t:200": "91. Yasmiṃ yasmiṃ bhave, cittuppāde, avatthāya vā niddukkhabhāvo, dukkhassa paṭipakkhatā anupalabbhanena dukkhavivittaṃ, taṃ sukhasmiṃyeva paññapeti. Sesaṃ suviññeyyameva.",
  "tika-s0202t:201": "Bahuvedanīyasuttavaṇṇanāya līnatthappakāsanā samattā.",
  "tika-s0202t:202": "10. Apaṇṇakasuttavaṇṇanā",
  "tika-s0202t:203_0": "93. Nānāvidhāti nānāvidhadiṭṭhikā samaṇabrāhmaṇāti pabbajjāmattena samaṇā, jātimattena",
  "tika-s0202t:203_1": "brāhmaṇā ca. Dassananti diṭṭhi. Gahitanti abhinivissa gahitaṃ. Iti te attano dassanaṃ",
  "tika-s0202t:203_2": "gahetukāmā pucchanti. Vinā dassanena loko na niyyātīti vimokkhabhāvanāya ekena dassanena",
  "tika-s0202t:203_3": "vinā loko saṃsāradukkhato na nigacchati. Ekadiṭṭhiyampi patiṭṭhātuṃ nāsakkhiṃsu saddhākārābhāvato.",
  "tika-s0202t:203_4": "Tathā hi te imāya desanāya saraṇesu patiṭṭhahiṃsu. Yasmā aviparīte saddheyyavatthusmiṃ",
  "tika-s0202t:203_5": "uppannasaddhā “ākāravatī”ti adhippetā, tasmā yo loke aviparītadhammadesanā, ayamevesāti",
  "tika-s0202t:203_6": "pavattā maggasādhanagatāya saddhāya kāraṇabhāvato tannissayā saddhā, sā ākāravatīti",
  "tika-s0202t:203_7": "vuttā. Avatthusmiñhi saddhā ayuttakāraṇatāya na ākāravatī. Ākāravatīti ettha vatī-saddo",
  "tika-s0202t:203_8": "na kevalaṃ atthitāmattadīpako, atha kho atisayatthadīpako pāsaṃsatthadīpako vā daṭṭhabbo.",
  "tika-s0202t:203_9": "Tena ākāravatīti saddheyyavatthuvasena atisayakāraṇavatīti vā pāsaṃsakāraṇavatīti",
  "tika-s0202t:203_10": "vā ayamettha attho. Apaṇṇakoti ettha yathā kañci atthaṃ sādhetuṃ āraddhassa payogo",
  "tika-s0202t:203_11": "viraddho, tattha akārako viya hoti punapi ārabhitabbatāya. Aviraddho pana atthassa",
  "tika-s0202t:203_12": "sādhanato apaṇṇako, evaṃ ayampi dhammo abhibhavitvā pavattanato ekaṃsato “apaṇṇako”ti",
  "tika-s0202t:203_13": "vutto. Tenāha “aviraddho advejjhagāmī ekaṃsagāhiko”ti.",
  "tika-s0202t:204": "94. Tabbipaccanīkabhūtāti tassā micchādiṭṭhiyā paccanīkabhūtā.",
  "tika-s0202t:205_0": "95. Nesanti kusalānaṃ dhammānaṃ. Akusalato nikkhantabhāveti asaṃkiliṭṭhabhāve. Ānisaṃsoti",
  "tika-s0202t:205_1": "suddhavipākatā. Visuddhipakkhoti visuddhibhāvo pariyodātatā. Abhūtadhammassa diṭṭhibhāvassa",
  "tika-s0202t:205_2": "saññāpanā ācikkhanā abhūtadhammasaññāpanā. Sāvajjesu paramavajje micchādassane paggahaṇanti",
  "tika-s0202t:205_3": "kuto susīlyassa paggahoti āha – “micchādassanaṃ gaṇhantasseva susīlyaṃ pahīnaṃ hotī”ti.",
  "tika-s0202t:205_4": "Micchādiṭṭhiādayoti ettha micchāsaṅkappo paralokābhāvacintā, micchāvācā paralokābhāvavādabhūto",
  "tika-s0202t:205_5": "musāvādo, ariyānaṃ paccanīkatādayo. Aparāparaṃ uppajjanavasenāti punappunaṃ citte",
  "tika-s0202t:205_6": "uppajjanavasena. Pāpakā akusalā dhammāti paccavekkhaṇasaññāpanādikāle uppajjanakā",
  "tika-s0202t:205_7": "tathāpavattā akusalakhandhā.",
  "tika-s0202t:206_0": "Kaliggahoti anatthapariggaho. So pana yasmā diṭṭheva dhamme abhisamparāyañca parājayo",
  "tika-s0202t:206_1": "hotīti āha “parājayaggāho”ti. Dussamattoti ettha du-saddo “samādinno”ti etthāpi ānetvā",
  "tika-s0202t:206_2": "yojetabboti āha “dupparāmaṭṭho”ti. Yathā dupparāmaṭṭho hoti, evaṃ samādinno dussamatto",
  "tika-s0202t:206_3": "dusamādinno vutto. Sakavādameva pharitvāti attano natthikavādameva “idameva saccaṃ",
  "tika-s0202t:206_4": "moghamañña”nti avadhārento aññassa okāsaadānavasena pharitvā. Tenāha “adhimuccitvā”ti.",
  "tika-s0202t:206_5": "“Sambuddho”tiādi adhimuccanākāradassanaṃ. Riñcatīti viveceti apaneti. Tenāha “vajjetī”ti.",
  "tika-s0202t:207_0": "96. Kaṭaggahoti kataṃ sabbaso siddhimeva katvā gahaṇaṃ. So pana jayalābho hotīti",
  "tika-s0202t:207_1": "vuttaṃ “jayaggāho”ti. Suggahitoti suṭṭhukaraṇavasena gahito. Suparāmaṭṭhoti suṭṭhu",
  "tika-s0202t:207_2": "parāparaṃ āsevanavasena āmaṭṭho. Ubhayenapi tassa kammassa katūpacitabhāvaṃ dasseti,",
  "tika-s0202t:207_3": "sotthibhāvāvahattañca saggupapattisaṃvattanato pāpasabhāvapahānato ca.",
  "tika-s0202t:208_0": "97. Sahatthā karontassāti sahattheneva karontassa. Nissaggiyathāvarādayopi idha sahatthakaraṇeneva",
  "tika-s0202t:208_1": "saṅgahitā. Pacanaṃ dahanaṃ vibādhananti āha “daṇḍena pīḷentassā”ti. Sokaṃ sayaṃ karontassāti",
  "tika-s0202t:208_2": "parassa sokakāraṇaṃ sayaṃ karontassa, sokaṃ vā uppādentassa. Parehi attano vacanakarehi.",
  "tika-s0202t:208_3": "Sayampi phandatoti parassa vibādhanapayogena sayampi phandato. Atipātayatoti padaṃ",
  "tika-s0202t:208_4": "suddhakattuatthe hetukattuatthe ca vattatīti āha “hanantassapi hanāpentassāpī”ti.",
  "tika-s0202t:209_0": "Gharassa bhitti anto bahi ca sandhitā hutvā ṭhitā gharasandhi. Kiñcipi asesetvā niravasesameva",
  "tika-s0202t:209_1": "lopoti nillopo. Ekāgāre niyutto vilopo ekāgāriko. Parito sabbaso panthe hananaṃ paripantho.",
  "tika-s0202t:209_2": "Pāpaṃ na karīyati pubbe asato uppādetuṃ asakkuṇeyyattā, tasmā natthi pāpaṃ. Yadi",
  "tika-s0202t:209_3": "evaṃ kathaṃ sattā pāpaṃ paṭipajjantīti āha – “sattā pana karomāti evaṃsaññino hontī”ti.",
  "tika-s0202t:209_4": "Evaṃ kirassa hoti “imesañhi sattānaṃ hiṃsādikiriyā na attānaṃ phusati tassa niccatāya",
  "tika-s0202t:209_5": "nibbikārattā, sarīraṃ pana acetanaṃ kaṭṭhakaliṅgarūpamaṃ, tasmiṃ vikopitepi na kiñci",
  "tika-s0202t:209_6": "pāpa”nti. Khuranemināti nisitakhuramayaneminā. Gaṅgāya dakkhiṇadisā appatirūpadeso,",
  "tika-s0202t:209_7": "uttaradisā patirūpadesoti adhippāyena “dakkhiṇañce”tiādi vuttanti “dakkhiṇatīre manussā kakkhaḷā”tiādimāha.",
  "tika-s0202t:210_0": "Mahāyāganti mahāvijitayaññasadisaṃ mahāyāgaṃ. Sīlasaṃyamenāti kāyikavācasikasaṃvarena.",
  "tika-s0202t:210_1": "Saccavacanenāti saccavācāya. Tassa visuṃ vacanaṃ loke garutarapuññasammatabhāvato.",
  "tika-s0202t:210_2": "Yathā hi pāpadhammesu musāvādo garu, evaṃ puññadhammesu saccavācā. Tenāha bhagavā",
  "tika-s0202t:210_3": "– “ekaṃ dhammamatītassā”tiādi. Vuttanayenevāti kaṇhapakkhe vuttanayena. Tattha hi",
  "tika-s0202t:210_4": "– “natthi pāpaṃ, natthi pāpassa āgamo”ti āgataṃ, idha “atthi puññaṃ, atthi puññassa",
  "tika-s0202t:210_5": "āgamo”ti āgataṃ, ayameva viseso. Sesaṃ vuttasadisamevāti “tesametaṃ pāṭikaṅkha”nti",
  "tika-s0202t:210_6": "evamādiṃ sandhāya vadati, taṃ heṭṭhā purimavārasadisaṃ.",
  "tika-s0202t:211_0": "100. Ubhayenāti hetupaccayapaṭisedhavacanena. Saṃkilesapaccayanti saṃsāre paribbhamanena",
  "tika-s0202t:211_1": "kilinnassa malinabhāvassa kāraṇaṃ. Vuttavipariyāyena visuddhipaccayanti saddattho",
  "tika-s0202t:211_2": "veditabbo. Balantiādīsu sattānaṃ saṃkilesāvahaṃ vodānāvahañca ussāhasaṅkhātaṃ balaṃ",
  "tika-s0202t:211_3": "vā, sūravīrabhāvasaṅkhātaṃ vīriyaṃ vā, purisena kattabbo purisathāmo vā, so eva paraṃ",
  "tika-s0202t:211_4": "paraṃ ṭhānaṃ akkamanappattiyā purisaparakkamo vā natthi na upalabbhati.",
  "tika-s0202t:212_0": "Satvayogato, rūpādīsu sattavisattatāya ca sattā. Pāṇanato assāsapassāsavasena pavattiyā",
  "tika-s0202t:212_1": "pāṇā. Te pana so ekindriyādivasena vibhajitvā vadatīti āha “ekindriyo”tiādi. Aṇḍakosādīsu",
  "tika-s0202t:212_2": "bhavanato bhūtāti vuccantīti āha “aṇḍakosa…pe… vadantī”ti. Jīvanato pāṇaṃ dhārento",
  "tika-s0202t:212_3": "viya vaḍḍhanato jīvāti evaṃ sattapāṇabhūtajīvesu saddattho veditabbo. Natthi etesaṃ",
  "tika-s0202t:212_4": "saṃkilesavisuddhīsu vasoti avasā. Natthi nesaṃ balaṃ vīriyañcāti abalā avīriyā. Niyatatāti",
  "tika-s0202t:212_5": "acchejjasuttāvutābhejjamaṇi viya niyatapavattanatāya gatijātibandhapajahavasena niyāmo.",
  "tika-s0202t:212_6": "Tattha tattha gamananti channaṃ abhijātīnaṃ tāsu tāsu gatīsu upagamanaṃ samavāyena",
  "tika-s0202t:212_7": "samāgamo. Sabhāvoyevāti yathā kaṇṭakassa tikkhatā, kabiṭṭhaphalānaṃ parimaṇḍalatā,",
  "tika-s0202t:212_8": "migapakkhīnaṃ vicittākāratā, evaṃ sabbassapi lokassa hetupaccayena vinā tathā tathā",
  "tika-s0202t:212_9": "pariṇāmo, ayaṃ sabhāvoyeva akittimoyeva. Tenāha “yena hī”tiādi.",
  "tika-s0202t:213_0": "Sakuṇe hanatīti sākuṇiko, tathā sūkariko. Luddoti aññopi yo koci māgaviko nesādo.",
  "tika-s0202t:213_1": "Pāpakammapasutatāya kaṇhābhijāti nāma. Bhikkhūti sākiyā bhikkhū, macchamaṃsakhādanato",
  "tika-s0202t:213_2": "nīlābhijātīti vadanti. Ñāyaladdhepi paccaye bhuñjamānā ājīvakasamayassa vilomagāhitāya",
  "tika-s0202t:213_3": "“paccayesu kaṇṭake pakkhipitvā khādantī”ti vadanti. Eke pabbajitā, ye savisesaṃ attakilamathānuyogamanuyuttā.",
  "tika-s0202t:213_4": "Tathā hi te kaṇṭake vattentā viya hontīti kaṇṭakavuttikāti vuttā. Ṭhatvā bhuñjanadānapaṭikkhepādivatasamāyogena",
  "tika-s0202t:213_5": "paṇḍaratarā. Acelakasāvakāti ājīvakasāvake vadati. Te kira ājīvakaladdhiyā visuddhacittatāya",
  "tika-s0202t:213_6": "nigaṇṭhehipi paṇḍaratarā. Nandādayo hi tathārūpāya paṭipattiyā pattabbā, tasmā nandādayo",
  "tika-s0202t:213_7": "nigaṇṭhehi ājīvakasāvakehi ca paṇḍaratarāti vuttā “sukkābhijātī”ti.",
  "tika-s0202t:214_0": "Ayametesaṃ laddhīti sākuṇikādibhāvūpagamanena kaṇhābhijātiādīsu dukkhaṃ sukhañca",
  "tika-s0202t:214_1": "paṭisaṃvedentā anukkamena mahākappānaṃ cullāsītisahassāni khepetvā ājīvakabhāvūpagamanena",
  "tika-s0202t:214_2": "paramasukkābhijātiyaṃ ṭhatvā saṃsārato sujjhantīti ayaṃ tesaṃ niyati ājīvakānaṃ laddhi.",
  "tika-s0202t:215_0": "“Natthi dinna”nti vadanto natthiko dānassa phalaṃ paṭikkhipatīti āha – “natthikadiṭṭhi",
  "tika-s0202t:215_1": "vipākaṃ paṭibāhatī”ti. Tathā ceva heṭṭhā saṃvaṇṇitaṃ “natthikadiṭṭhi hi natthitamāhā”ti.",
  "tika-s0202t:215_2": "Ahetukadiṭṭhi ubhayanti kammaṃ vipākañca ubhayaṃ. So hi “ahetū apaccayā sattā saṃkilissanti",
  "tika-s0202t:215_3": "visujjhantī”ti vadanto kammassa viya vipākassapi saṃkilesavisuddhīnaṃ paccayattābhāvavacanato",
  "tika-s0202t:215_4": "tadubhayaṃ paṭibāhati nāma. Vipāko paṭibāhito hoti asati kamme vipākābhāvato. Kammaṃ",
  "tika-s0202t:215_5": "paṭibāhitaṃ hoti asati vipāke kammassa niratthakabhāvāpattito. Atthatoti sarūpena.",
  "tika-s0202t:215_6": "Ubhayapaṭibāhakāti visuṃ visuṃ taṃtaṃdiṭṭhitā vuttāpi sabbe te natthikādayo natthikadiṭṭhiādivasena",
  "tika-s0202t:215_7": "paccekaṃ tividhadiṭṭhikā eva ubhayapaṭibāhakattā. “Ubhayapaṭibāhakā”ti hi hetuvacanaṃ.",
  "tika-s0202t:215_8": "Ahetukavādā cātiādi paṭiññāvacanaṃ. Yo hi vipākapaṭibāhanena natthikadiṭṭhiko, so",
  "tika-s0202t:215_9": "atthato kammapaṭibāhanena akiriyadiṭṭhiko, ubhayapaṭibāhanena ahetukadiṭṭhiko ca",
  "tika-s0202t:215_10": "hoti. Sesadvayepi eseva nayo.",
  "tika-s0202t:216_0": "Sajjhāyantīti taṃ diṭṭhidīpakaṃ ganthaṃ uggahetvā paṭhanti. Vīmaṃsantīti tassa atthaṃ",
  "tika-s0202t:216_1": "vicārenti. Tesantiādi vīmaṃsanākāradassanaṃ. Tasmiṃ ārammaṇeti yathāparikappitakammaphalābhāvadīpake",
  "tika-s0202t:216_2": "“natthi dinna”ntiādinayappavattāya laddhiyā ārammaṇe. Micchāsati santiṭṭhatīti “natthi",
  "tika-s0202t:216_3": "dinna”ntiādivasena anussavūpaladdhe atthe tadākāraparivitakkanehi saviggahe viya",
  "tika-s0202t:216_4": "sarūpato cittassa paccupaṭṭhite cirakālaparicayena “evameta”nti nijjhānakkhamabhāvūpagamanena",
  "tika-s0202t:216_5": "nijjhānakkhantiyā tathā gahite punappunaṃ tatheva āsevantassa bahulīkarontassa micchāvitakkena",
  "tika-s0202t:216_6": "samādiyamānā micchāvāyāmupatthambhitā ataṃsabhāvaṃ “taṃsabhāva”nti gaṇhantī micchāsatīti",
  "tika-s0202t:216_7": "laddhanāmā taṃladdhisahagatā taṇhā santiṭṭhati. Cittaṃ ekaggaṃ hotīti yathāvuttavitakkādipaccayalābhena",
  "tika-s0202t:216_8": "tasmiṃ ārammaṇe avaṭṭhitatāya anekaggaṃ pahāya ekaggaṃ appitaṃ viya hoti. Micchāsamādhipi",
  "tika-s0202t:216_9": "hi paccayavisesehi laddhabhāvanābalehi kadāci samādhānapatirūpakiccakaro hotiyeva",
  "tika-s0202t:216_10": "vālavijjhanādīsu viyāti daṭṭhabbaṃ. Javanāni javantīti anekakkhattuṃ tenākārena pubbabhāgiyesu",
  "tika-s0202t:216_11": "javanavāresu pavattesu sabbapacchime javanavāre satta javanāni javanti. Paṭhamajavane",
  "tika-s0202t:216_12": "pana satekicchā honti, tathā dutiyādīsūti dhammasabhāvadassanametaṃ, na pana tasmiṃ",
  "tika-s0202t:216_13": "khaṇe tesaṃ satekicchabhāvāpādanaṃ kenaci sakkā kātuṃ.",
  "tika-s0202t:217_0": "Tatthāti tesu tīsu micchādassanesu. Koci ekaṃ dassanaṃ okkamatīti yassa ekasmiṃyeva",
  "tika-s0202t:217_1": "abhiniveso āsevanā ca pavattā, so ekaṃyeva dassanaṃ okkamati. Yassa pana dvīsu, tīsupi",
  "tika-s0202t:217_2": "vā abhinivesanā pavattā, so dve tīṇi okkamati. Etena yā pubbe ubhayapaṭibāhanatāmukhena",
  "tika-s0202t:217_3": "vuttā atthasiddhā sabbadiṭṭhikatā, sā pubbabhāgiyā. Yā pana micchattaniyāmokkanti",
  "tika-s0202t:217_4": "bhūtā, sā yathāsakaṃ paccayasamudāgamasiddhito bhinnārammaṇānaṃ viya visesādhigamānaṃ",
  "tika-s0202t:217_5": "aññamaññaṃ ekajjhaṃ anuppattiyā asaṃkiṇṇā evāti dasseti. Ekasmiṃ okkantepītiādinā",
  "tika-s0202t:217_6": "tissannampi diṭṭhīnaṃ samānabalataṃ samānaphalatañca dasseti, tasmā tissopi cetā",
  "tika-s0202t:217_7": "ekassa uppannā aññamaññaṃ abbokiṇṇā eva, ekāya vipāke dinne itarā anubalappadāyikā",
  "tika-s0202t:217_8": "honti. Vaṭṭakhāṇu nāmāti idaṃ vacanaṃ neyyatthaṃ, na nītatthanti taṃ vivaritvā dassetuṃ",
  "tika-s0202t:217_9": "kiṃ panesātiādi vuttaṃ, akusalaṃ nāmetaṃ abalaṃ dubbalaṃ, na kusalaṃ viya mahābalanti",
  "tika-s0202t:217_10": "āha – “ekasmiṃyeva attabhāve niyato”ti. Aññathā sammattaniyāmo viya micchattaniyāmopi",
  "tika-s0202t:217_11": "accantiko siyā. Yadi evaṃ vaṭṭakhāṇukajotanā kathanti āha “āsevanavasena panā”tiādi,",
  "tika-s0202t:217_12": "tasmā yathā “sakiṃ nimuggo nimuggova hotī”ti vuttaṃ, evaṃ vaṭṭakhāṇukajotanā. Yādise",
  "tika-s0202t:217_13": "hi paccaye paṭicca ayaṃ taṃtaṃdassanaṃ okkanto puna kadāci tappaṭipakkhe paccaye",
  "tika-s0202t:217_14": "paṭicca tato sīsukkhipanamassa na hotīti na vattabbaṃ. Tena vuttaṃ “yebhuyyenā”ti.",
  "tika-s0202t:218_0": "Tasmāti yasmā evaṃ saṃsārakhāṇubhāvassapi paccayo akalyāṇajano, tasmā. Bhūtikāmoti",
  "tika-s0202t:218_1": "diṭṭhadhammikasamparāyikaparamatthānaṃ vasena attano guṇehi vaḍḍhikāmo. Yaṃ panettha",
  "tika-s0202t:218_2": "keci vadanti “yathā cirakālabhāvanāya paripākūpagamaladdhabalattā upanissayakusalā",
  "tika-s0202t:218_3": "akusale sabbaso samucchindanti, evaṃ akusaladhammā tatopi cirakālabhāvanāsambhavato",
  "tika-s0202t:218_4": "laddhabalā hutvā kadāci kusaladhammepi samucchindanti. Evañca katvā daḷhamicchābhinivesassa",
  "tika-s0202t:218_5": "micchādiṭṭhikassa vaṭṭakhāṇukabhāvajotanāpi samatthitā hotī”ti yathā taṃ “vassabhaññānaṃ",
  "tika-s0202t:218_6": "diṭṭhī”ti, taṃ na, micchattaniyatadhammānaṃ cirakālabhāvanāmattena na paṭipakkhassa",
  "tika-s0202t:218_7": "pajahanasamatthatā, atha kho dhammatāsiddhena paccayavisesāhitasāmatthiyena attano",
  "tika-s0202t:218_8": "pahāyakasabhāvena pahāyakabhāvo bhāvanākusalānaṃyeva vutto, akusalānaṃyeva ca pahātabbabhāvo",
  "tika-s0202t:218_9": "“dassanena pahātabbā”tiādinā nayena, akusalānaṃyeva dubbalabhāvo “abalānaṃ balīyantī”tiādinā",
  "tika-s0202t:218_10": "(yuttināpi nāmato vā adhigamaniyo āloko ālokabhāvato bāhirāraṇekā viya na cettha",
  "tika-s0202t:218_11": "paṭiññatte bhāvesatā sotuno āsaṃkitabbā visesavassa sādhetabbato sāmaññassa ca sotubhāvena",
  "tika-s0202t:218_12": "adhippetattā veda-saddassa lopo dīpe sabhāve sādhane yathā taṃ saddayabhāvassa nāpi",
  "tika-s0202t:218_13": "visuddhakaanumānādivirodhasambhāvato. Na hi sakkā antarālokassa bāhirālokassa viya",
  "tika-s0202t:218_14": "rūpakāyaṃ upādāya rūpatā cakkhuviññeyyattādike patiṭṭhāpetuṃ sakkāti vuttaṃ, nanupi",
  "tika-s0202t:218_15": "antarāloko aviggahattā vedanā viyāti saddheva ñāṇālokassa avijjandhakārā viya vidhamaniyabhāve",
  "tika-s0202t:218_16": "sabbesampi kusaladhammānaṃ kenacipi akusaladhammena samucchindaniyatā siddhāva hoti).",
  "tika-s0202t:218_17": "Vaṭṭakhāṇukacodanāya yaṃ vattabbaṃ, taṃ heṭṭhā vuttamevāti tiṭṭhatesā bālajanavikatthanā.",
  "tika-s0202t:219_0": "103. Jhānacittamayāti rūpāvacarajjhānacittena nibbattā. Tathā hi tesaṃ visesena jhānamanasā",
  "tika-s0202t:219_1": "nibbattattā “manomayā”ti vuttā, avisesena pana abhisaṅkhāramanasā sabbepi sattā manomayā",
  "tika-s0202t:219_2": "eva. Saññāmayāti etthāpi eseva nayo. Tenāha “arūpajjhānasaññāyā”ti. Ayanti rūpitābhāvapaṭipajjanakapuggalo.",
  "tika-s0202t:219_3": "Appaṭiladdhajjhānoti anadhigatarūpajjhāno. Tassapīti takkinopi. Rūpajjhāne kaṅkhā",
  "tika-s0202t:219_4": "natthi anussavavasena laddhavinicchayattā.",
  "tika-s0202t:220_0": "104. Sārāgāyāti sarāgabhāvāya. Santiketi samīpe, na thāmagatā diṭṭhinātidūrattā sarāgā,",
  "tika-s0202t:220_1": "na sampayuttattā. Sā hi na thāmagatā vaṭṭapariyāpannesu dhammesu rajjatīti viññāyatīti",
  "tika-s0202t:220_2": "āha – “rāgavasena vaṭṭe rajjanassā”ti. Sabbepi saṃyojanā taṇhāvaseneva sambhavantīti",
  "tika-s0202t:220_3": "āha – “taṇhāvasena saṃyojanatthāyā”ti. Āruppe panassa kaṅkhā natthīti anussavavasena",
  "tika-s0202t:220_4": "laddhanicchayaṃ sandhāya vuttaṃ. Kāmaṃ duggatidukkhānaṃ ekantasaṃvattanena natthikadiṭṭhiādīnaṃ",
  "tika-s0202t:220_5": "apaṇṇakatā pākaṭā eva, nippariyāyena pana anavajjassa atthassa ekantasādhakaṃ apaṇṇakanti",
  "tika-s0202t:220_6": "katvā codanā, sāvajjassapi atthassa sādhane ekaṃsikabhāvaṃ gahetvā parihāro. Tenāha",
  "tika-s0202t:220_7": "“gahaṇavasenā”tiādi. Tena ruḷhīvasena “natthi dinna”ntiādīni apaṇṇakaṅgāni jātānīti dasseti.",
  "tika-s0202t:221_0": "105. Heṭṭhā tayo puggalāva hontīti attantapo parantapoti imasmiṃ catukke heṭṭhā tayo",
  "tika-s0202t:221_1": "puggalā honti. Yathāvuttā pañcapi puggalā duppaṭipannāva, tato atthikavādādayo pañcapuggalā",
  "tika-s0202t:221_2": "sammāpaṭipannatāya imasmiṃ catukke eko catutthapuggalova hoti. Etamatthaṃ dassetunti",
  "tika-s0202t:221_3": "idha heṭṭhā vuttapuggalapañcakadvayaṃ imasmiṃ catukke eva saṅgahaṃ gacchatīti vibhāgena",
  "tika-s0202t:221_4": "duppaṭipattisuppaṭipattiyo dassetuṃ bhagavā imaṃ desanaṃ ārabhīti. Yaṃ panettha atthato",
  "tika-s0202t:221_5": "avibhattaṃ, taṃ suviññeyyameva.",
  "tika-s0202t:222": "Apaṇṇakasuttavaṇṇanāya līnatthappakāsanā samattā.",
  "tika-s0202t:223": "Niṭṭhitā ca gahapativaggavaṇṇanā.",
  "tika-s0202t:224": "1. Ambalaṭṭhikarāhulovādasuttavaṇṇanā",
  "tika-s0202t:225_0": "107. Ambalaṭṭhikāyanti ettha ambalaṭṭhikā vuccati sujāto taruṇambarukkho, tassa pana",
  "tika-s0202t:225_1": "avidūre kato pāsādo idha “ambalaṭṭhikā”ti adhippeto. Tenāha “veḷuvanavihārassā”tiādi.",
  "tika-s0202t:225_2": "Padhānagharasaṅkhepeti bhāvanāgehappakāre yogīnaṃ geheti attho. Tikhiṇova hoti, na",
  "tika-s0202t:225_3": "tassa tikhiṇabhāvo kenaci kātabbo sabhāvasiddhattā. Evameva attano vimuttiparipācanakammunā",
  "tika-s0202t:225_4": "tikkhavisadabhāvappattiyā ayampi āyasmā…pe… tattha vihāsi. Pakatipaññattamevāti pakatiyā",
  "tika-s0202t:225_5": "paññattaṃ buddhānaṃ upagamanato puretarameva cārittavasena paññattaṃ.",
  "tika-s0202t:226_0": "108. Udakaṃ anena dhīyati, ṭhapīyati vā etthāti udakādhānaṃ. Udakaṭṭhānanti ca khuddakabhājanaṃ.",
  "tika-s0202t:226_1": "“Ovādadānatthaṃ āmantesī”ti vatvā taṃ panassa ovādadānaṃ na idheva, atha kho bahūsu",
  "tika-s0202t:226_2": "ṭhānesu bahukkhattuṃ pavattitanti tāni tāni saṅkhepato dassetvā idha saṃvaṇṇanatthaṃ",
  "tika-s0202t:226_3": "“bhagavatā hī”tiādi vuttaṃ.",
  "tika-s0202t:227_0": "Tattha sabbabuddhehi avijahitanti iminā sabbesaṃ buddhānaṃ sāsane kumārapañhā nāma",
  "tika-s0202t:227_1": "hotīti dasseti. Ekekato paṭṭhāya yāva dasakā pavattā dasa pucchā etassāti dasapucchaṃ,",
  "tika-s0202t:227_2": "ekekato paṭṭhāya yāva dasakā ekuttaravasena pavattaṃ vissajjanatthāya pañcapaṇṇasavissajjanaṃ",
  "tika-s0202t:227_3": "sāmaṇerapañhanti sambandho. Yaṃ panettha vattabbaṃ, taṃ paramatthajotikāyaṃ khuddakaṭṭhakathāyaṃ",
  "tika-s0202t:227_4": "vuttanayeneva veditabbaṃ. Anādīnavadassitāya abhiṇhaṃ musā samudācaraṇato “piyamusāvādā”ti",
  "tika-s0202t:227_5": "vuttaṃ, udakāvasesachaḍḍanaudakādhānanikujjanaukkujjanadassanasaññitā catasso udakādhānūpamāyo",
  "tika-s0202t:227_6": "sabbassa yuddhakammassa akaraṇakaraṇavasena dassitā dve hatthiupamāyo.",
  "tika-s0202t:228_0": "Tattha rāhulasuttanti suttanipāte āgataṃ rāhulasuttaṃ. Abhiṇhovādavasena vuttanti",
  "tika-s0202t:228_1": "iminā antarantarā taṃ suttaṃ kathetvā bhagavā theraṃ ovadatīti dasseti. Idañca panāti",
  "tika-s0202t:228_2": "idaṃ yathāvuttaṃ bhagavato taṃtaṃkālānurūpaṃ attano ovādadānaṃ sandhāya. Bījanti",
  "tika-s0202t:228_3": "aṇḍaṃ. Passasi nūti nu-saddo anujānane, nanu passasīti attho. Saccadhammaṃ laṅghitvā",
  "tika-s0202t:228_4": "ṭhitassa kiñcipi akattabbaṃ nāma pāpaṃ natthīti āha – “sampajānamusāvāde saṃvararahitassa",
  "tika-s0202t:228_5": "opammadassanatthaṃ vuttā”ti. Tathā hi –",
  "tika-s0202t:229": "“Ekaṃ dhammamatītassa, musāvādissa jantuno;",
  "tika-s0202t:230": "Vitiṇṇaparalokassa, natthi pāpamakāriya”nti. ;",
  "tika-s0202t:231_0": "Uruḷhavāti uruḷho hutvā ussito. So pana damavasena abhiruyha vaḍḍhito ārohanayogyo",
  "tika-s0202t:231_1": "ca hotīti āha “abhivaḍḍhito ārohasampanno”ti. Āgatāgateti attano yogyapadesaṃ āgatāgate.",
  "tika-s0202t:231_2": "Paṭisenāya phalakakoṭṭhakamuṇḍapākārādayoti paṭisenāya attano ārakkhatthāya ṭhapite",
  "tika-s0202t:231_3": "phalakakoṭṭhake ceva uddhacchadapākārādike ca. Etaṃ padesanti etaṃ parasenāpadesaṃ.",
  "tika-s0202t:231_4": "Ettakenāti olokanamattena. Tassa olokanākāradassaneneva. Satampi sahassampi senānīkaṃ",
  "tika-s0202t:231_5": "dvedhā bhijjati, tīrapātikaṃ madditaṃ hutvā padātā hutvā dvedhā hutvā palāyanti.",
  "tika-s0202t:231_6": "Kaṇṇehi paharitvāti pageva sarānaṃ āgamanasaddaṃ upadhāretvā yathā vego na hoti,",
  "tika-s0202t:231_7": "evaṃ samuṭṭhāpetvā tehi paharitvā pātanaṃ. Paṭihatthipaṭiassātiādinā paccekaṃ pati-saddo",
  "tika-s0202t:231_8": "yojetabboti. Dīghāsilaṭṭhiyāti dīghalatāya asilaṭṭhiyā.",
  "tika-s0202t:232": "Karaṇeti kammakaraṇe. Maññati hatthāroho. Ayamuggaranti tādise kāle gahitamuggaraṃ. Oloketvāti ñāṇacakkhunā disvā, abhiṇhaṃ sampajaññaṃ upaṭṭhapetvāti attho.",
  "tika-s0202t:233_0": "109. Sasakkanti passituṃ yuttaṃ katvā ussāhaṃ janetvā na karaṇīyaṃ, tādisaṃ niyamato",
  "tika-s0202t:233_1": "akattabbaṃ hotīti āha “ekaṃseneva na kātabba”nti. Paṭisaṃhareyyāsīti karaṇato saṅkocaṃ",
  "tika-s0202t:233_2": "āpajjeyyāsi. Yathābhūto asanto nivatto akaronto nāma hotīti āha “nivatteyyāsi mā",
  "tika-s0202t:233_3": "kareyyāsī”ti. Anupadeyyāsīti anubalappadāyī bhaveyyāsi. Tenāha “upatthambheyyāsī”ti.",
  "tika-s0202t:233_4": "Taṃ pana anubalappadānaṃ upatthambhanaṃ punappunaṃ karaṇamevāti āha “punappunaṃ kareyyāsī”ti.",
  "tika-s0202t:233_5": "Sikkhamānoti taṃyeva adhisīlasikkhaṃ tannissayañca sikkhādvayaṃ sikkhanto sampādento.",
  "tika-s0202t:234_0": "111. Kittake pana ṭhāneti kittake ṭhāne pavattāni. Avidūre eva pavattānīti dassento",
  "tika-s0202t:234_1": "“ekasmiṃ purebhatteyeva sodhetabbānī”ti āha. Evañhi tāni susodhitāni honti suparisuddhāni.",
  "tika-s0202t:234_2": "Paresaṃ appiyaṃ garuṃ gārayhaṃ, yathāvuttaṭṭhānato pana aññaṃ vā kammaṭṭhānamanasikāreneva",
  "tika-s0202t:234_3": "kāyakammādīni parisodhitāni hontīti na gahitaṃ. Paṭighaṃ vāti ettha vā-saddena asamapekkhaṇe",
  "tika-s0202t:234_4": "mohassa saṅgaho daṭṭhabbo.",
  "tika-s0202t:235_0": "112. Vuttanayena kāyakammādiparisodhanaṃ nāma idheva, na ito bahiddhāti āha “buddhā…pe…",
  "tika-s0202t:235_1": "sāvakā vā”ti. Te hi atthato samaṇabrāhmaṇā vāti. Tasmāti yasmā sabbabuddhapaccekabuddhasāvakehi",
  "tika-s0202t:235_2": "āruḷhamaggo, rāhula, mayā tuyhaṃ ācikkhito, tasmā. Tena anusikkhantena tayā evaṃ",
  "tika-s0202t:235_3": "sikkhitabbanti ovādaṃ adāsi. Sesaṃ vuttanayattā suviññeyyameva.",
  "tika-s0202t:236": "Ambalaṭṭhikarāhulovādasuttavaṇṇanāya līnatthappakāsanā",
  "tika-s0202t:237": "Samattā.",
  "tika-s0202t:238": "2. Mahārāhulovādasuttavaṇṇanā",
  "tika-s0202t:239_0": "113. Iriyāpathānubandhanenāti iriyāpathagamanānubandhanena, na paṭipattigamanānubandhanena.",
  "tika-s0202t:239_1": "Aññameva hi buddhānaṃ paṭipattigamanaṃ aññaṃ sāvakānaṃ. Vilāsitagamanenāti – “dūre",
  "tika-s0202t:239_2": "pādaṃ na uddharati, na accāsanne pādaṃ nikkhipati, nātisīghaṃ gacchati nātisaṇika”ntiādinā",
  "tika-s0202t:239_3": "vuttena sabhāvasīlena buddhānaṃ cāturiyagamanena. Tadeva hi sandhāya “pade padaṃ",
  "tika-s0202t:239_4": "nikkhipanto”ti vuttaṃ. Padānupadikoti rāhulattherassapi lakkhaṇapāripūriyā tādisameva",
  "tika-s0202t:239_5": "gamananti yattakaṃ padesaṃ antaraṃ adatvā bhagavato piṭṭhito gantuṃ āraddho, sabbattha",
  "tika-s0202t:239_6": "tameva gamanapadānupadaṃ gacchatīti padānupadiko.",
  "tika-s0202t:240_0": "Vaṇṇanābhūmi cāyaṃ tattha bhagavantaṃ therañca anekarūpāhi upamāhi vaṇṇento “tattha",
  "tika-s0202t:240_1": "bhagavā”tiādimāha. Nikkhantagajapotako viya virocitthāti padaṃ ānetvā yojanā. Evaṃ",
  "tika-s0202t:240_2": "taṃ kesarasīho viyātiādīsupi ānetvā yojetabbaṃ. Tārakarājā nāma cando. Dvinnaṃ candamaṇḍalānantiādi",
  "tika-s0202t:240_3": "parikappavacanaṃ, buddhāveṇikasantakaṃ viya buddhānaṃ ākappasobhā ahosi, aho sirīsampattīti yojanā.",
  "tika-s0202t:241_0": "Ādiyamānāti gaṇhanti. “Pacchā jānissāmā”ti na ajjupekkhitabbo. Idaṃ na kattabbanti",
  "tika-s0202t:241_1": "vutteti idaṃ pāṇaatipātanaṃ na kattabbanti vutte idaṃ daṇḍena vā leḍḍunā vā viheṭhanaṃ",
  "tika-s0202t:241_2": "na kattabbaṃ, idaṃ pāṇinā daṇḍakadānañca antamaso kujjhitvā olokanamattampi na kattabbamevāti",
  "tika-s0202t:241_3": "nayasatenapi nayasahassenapi paṭivijjhati, tathā idha tāva sammajjanaṃ kattabbanti",
  "tika-s0202t:241_4": "vuttepi tattha paribhaṇḍakaraṇaṃ vihāraṅgaṇasammajjanaṃ kacavarachaḍḍanaṃ vālikāsamakiraṇanti",
  "tika-s0202t:241_5": "evamādinā nayasatena nayasahassena paṭivijjhati. Tenāha – “idaṃ kattabbanti vuttepi",
  "tika-s0202t:241_6": "eseva nayo”ti. Paribhāsanti tajjanaṃ. Labhāmīti paccāsīsati.",
  "tika-s0202t:242_0": "Sabbametanti sabbaṃ etaṃ mayi labbhamānaṃ sikkhākāmataṃ. Abhiññāyāti jānitvā. Sahāyoti",
  "tika-s0202t:242_1": "raṭṭhapālattheraṃ sandhāyāha. So hi bhagavatā saddhāpabbajitabhāve etadagge ṭhapito.",
  "tika-s0202t:242_2": "Dhammārakkhoti satthu saddhammaratanānupālako dhammabhaṇḍāgāriko. Pettiyoti cūḷapitā.",
  "tika-s0202t:242_3": "Sabbaṃ me jinasāsananti sabbampi buddhasāsanaṃ mayhameva.",
  "tika-s0202t:243": "Chandarāgaṃ ñatvāti chandarāgaṃ mama citte uppannaṃ ñatvā. Aññatarasmiṃ rukkhamūleti vihārapariyante aññatarasmiṃ rukkhamūlaṭṭhāne anucchavike.",
  "tika-s0202t:244_0": "Tadāti aggasāvakehi pasādāpanakāle. Aññakammaṭṭhānāni caṅkamanairiyāpathepi piṭṭhipasāraṇakālepi",
  "tika-s0202t:244_1": "samijjhanti, na evamidanti āha – “idamassa etissā nisajjāya kammaṭṭhānaṃ anucchavika”nti.",
  "tika-s0202t:244_2": "Ānāpānassatinti ānāpānassatikammaṭṭhānaṃ.",
  "tika-s0202t:245": "Samasīsī hotīti sace samasīsī hutvā na parinibbāyati. Paccekabodhiṃ sacchikaroti no ce paccekabodhiṃ sacchikaroti. Khippābhiññoti khippaṃ lahuṃyeva pattabbachaḷabhiñño.",
  "tika-s0202t:246_0": "Paripuṇṇāti soḷasasu ākāresu kassacipi atāpanena sabbaso puṇṇā. Subhāvitāti samathabhāvanāya",
  "tika-s0202t:246_1": "vipassanābhāvanāya ca anupubbasampādanena subhāvitā. Gaṇanāvidhānānupubbiyā āsevitattā anupubbaṃ paricitā.",
  "tika-s0202t:247": "Omānaṃ vāti avajānanaṃ uññātanti evaṃvidhaṃ mānaṃ vā. Atimānaṃ vāti “kiṃ imehi, mameva ānubhāvena jīvissāmī”ti evaṃ atimānaṃ vā kuto janessatīti.",
  "tika-s0202t:248_0": "114. Visaṅkharitvāti visaṃyutte katvā, yathā saṅgākārena gahaṇaṃ na gacchati, evaṃ",
  "tika-s0202t:248_1": "vinibhuñjitvāti attho. Mahābhūtāni tāva vitthāretu, sammasanūpagattā, asammasanūpagaṃ",
  "tika-s0202t:248_2": "ākāsadhātuṃ atha kasmā vitthāresīti āha “upādārūpadassanattha”nti. Āpodhātu sukhumarūpaṃ.",
  "tika-s0202t:248_3": "Itarāsu oḷārikasukhumatāpi labbhatīti āha “upādārūpadassanattha”nti. Heṭṭhā cattāri",
  "tika-s0202t:248_4": "mahābhūtāneva kathitāni, na upādārūpanti tassa panettha lakkhaṇahāranayena ākāsadassanena",
  "tika-s0202t:248_5": "dassitatā veditabbā. Tenāha “iminā mukhena taṃ dassetu”nti. Na kevalaṃ upādārūpaggahaṇadassanatthameva",
  "tika-s0202t:248_6": "ākāsadhātu vitthāritā, atha kho pariggahasukhatāyapīti dassento “apicā”tiādimāha.",
  "tika-s0202t:248_7": "Tattha paricchinditabbassa rūpassa niravasesapariyādānatthaṃ “ajjhattikenā”ti visesanamāha.",
  "tika-s0202t:248_8": "Ākāsenāti ākāsadhātuyā gahitāya. Paricchinnarūpanti tāya paricchinditakalāpagatampi",
  "tika-s0202t:248_9": "pākaṭaṃ hoti vibhūtaṃ hutvā upaṭṭhāti.",
  "tika-s0202t:249": "Idāni vuttamevatthaṃ sukhaggahaṇatthaṃ gāthāya dasseti. Tassāti upādāyarūpassa. Evaṃ āvibhāvatthanti evaṃ paricchinnatāya ākāsassa vasena vibhūtabhāvatthaṃ. Tanti ākāsadhātuṃ.",
  "tika-s0202t:250_0": "118. Ākāsabhāvaṃ gatanti catūhi mahābhūtehi asamphuṭṭhānaṃ tesaṃ paricchedakabhāvena",
  "tika-s0202t:250_1": "ākāsanti gahetabbataṃ gataṃ, ākāsameva vā ākāsagataṃ yathā “diṭṭhigataṃ, atthaṅgata”nti",
  "tika-s0202t:250_2": "ca. Ādinnanti imanti taṇhādiṭṭhīhi ādinnaṃ. Tenāha “gahitaṃ parāmaṭṭha”nti. Aññattha",
  "tika-s0202t:250_3": "kammajaṃ “upādinna”nti vuccati, na tathā idhāti āha “sarīraṭṭhakanti attho”ti. Pathavīdhātuādīsu",
  "tika-s0202t:250_4": "vuttanayenevāti mahāhatthipadopame vuttanayadassanaṃ sandhāya vadati.",
  "tika-s0202t:251_0": "119. Tādibhāvo nāma niṭṭhitakiccassa hoti, ayañca vipassanaṃ anuyuñjati, atha kimatthaṃ",
  "tika-s0202t:251_1": "tādibhāvatā vuttāti? Pathavīsamatādilakkhaṇācikkhaṇāhi vipassanāya sukhappavattiatthaṃ.",
  "tika-s0202t:251_2": "Tenāha “iṭṭhāniṭṭhesū”tiādi. Gahetvāti kusalappavattiyā okāsadānavasena pariggahetvā.",
  "tika-s0202t:251_3": "Na patiṭṭhitoti na nissito na laggo.",
  "tika-s0202t:252_0": "120. Brahmavihārabhāvanā asubhabhāvanā ānāpānassatibhāvanā ca upacāraṃ vā appanaṃ",
  "tika-s0202t:252_1": "vā pāpento vipassanāya pādakabhāvāya aniccādisaññāya vipassanābhāvena ussakkitvā",
  "tika-s0202t:252_2": "maggapaṭipāṭiyā arahattādhigamāya hotīti “mettādibhāvanāya pana hotī”ti vuttaṃ. Yattha",
  "tika-s0202t:252_3": "katthaci sattesu saṅkhāresu ca paṭihaññanakilesoti āghātabhāvameva vadati ñāyabhāvato",
  "tika-s0202t:252_4": "aññesampi. Asmimānoti rūpādike paccekaṃ ekajjhaṃ gahetvā “ayamahamasmī”ti evaṃ pavattamāno.",
  "tika-s0202t:253_0": "121. Idaṃ kammaṭṭhānanti ettha gaṇanādivasena āseviyamānā assāsapassāsā yogakammassa",
  "tika-s0202t:253_1": "patiṭṭhānatāya kammaṭṭhānaṃ. Tattha pana tathāpavatto manasikāro bhāvanā. Ettha ca",
  "tika-s0202t:253_2": "tasseva therassa bhagavatā bahūnaṃ kammaṭṭhānānaṃ desitattā caritaṃ anādiyitvā kammaṭṭhānāni",
  "tika-s0202t:253_3": "sabbesaṃ puggalānaṃ sappāyānīti ayamattho siddho, atisappāyavasena pana kammaṭṭhānesu",
  "tika-s0202t:253_4": "vibhāgakathā kathitāti veditabbā.",
  "tika-s0202t:254": "Mahārāhulovādasuttavaṇṇanāya līnatthappakāsanā samattā.",
  "tika-s0202t:255": "3. Cūḷamālukyasuttavaṇṇanā",
  "tika-s0202t:256_0": "122. Evaṃ ṭhapitānīti “sassato loko”tiādinayappavattāni diṭṭhigatāni aniyyānikatāya",
  "tika-s0202t:256_1": "na byākātabbāni na kathetabbāni, evaṃ ṭhapanīyapakkhe ṭhapitāni ceva niyyānikasāsane",
  "tika-s0202t:256_2": "chaḍḍanīyatāya paṭikkhittāni ca, apicettha atthato paṭikkhepo eva byākātabbato. Yathā",
  "tika-s0202t:256_3": "eko kammakilesavasena itthattaṃ āgato, tathā aparopi aparopīti satto tathāgato vuccatīti",
  "tika-s0202t:256_4": "āha – “tathāgatoti satto”ti. Taṃ abyākaraṇaṃ mayhaṃ na ruccatīti yadi sassato loko,",
  "tika-s0202t:256_5": "sassato lokoti, asassato loko, asassato lokoti jānāmāti byākātabbameva, yaṃ pana",
  "tika-s0202t:256_6": "ubhayathā abyākaraṇaṃ, taṃ me cittaṃ na ārādheti ajānanahetukattā abyākaraṇassa.",
  "tika-s0202t:256_7": "Tenāha – “ajānato kho pana apassato etadeva ujukaṃ, yadidaṃ na jānāmi na passāmī”ti.",
  "tika-s0202t:256_8": "Sassatotiādīsu sassatoti sabbakāliko, nicco dhuvo avipariṇāmadhammoti attho. So hi",
  "tika-s0202t:256_9": "diṭṭhigatikehi lokīyanti ettha puññapāpatabbipākā, sayaṃ vā tabbipākākarādibhāvena",
  "tika-s0202t:256_10": "aviyuttehi lokīyatīti lokoti adhippeto. Etena cattāropi sassatavādā dassitā honti.",
  "tika-s0202t:256_11": "Asassatoti na sassato, anicco addhuvo bhedanadhammoti attho, asassatoti ca sassatabhāvapaṭikkhepena",
  "tika-s0202t:256_12": "ucchedo dīpitoti sattapi ucchedavādā dassitā honti. Antavāti parivaṭumo paricchinnaparimāṇo,",
  "tika-s0202t:256_13": "asabbagatoti attho. Tena “sarīraparimāṇo, aṅguṭṭhaparimāṇo, yavaparimāṇo paramāṇuparimāṇo",
  "tika-s0202t:256_14": "attā”ti evamādivādā dassitā honti.",
  "tika-s0202t:257_0": "Tathāgato paraṃ maraṇāti tathāgato jīvo attā maraṇato imassa kāyassa bhedato paraṃ",
  "tika-s0202t:257_1": "uddhaṃ hoti atthi saṃvijjatīti attho. Etena sassatabhāvamukhena soḷasa saññīvādā,",
  "tika-s0202t:257_2": "aṭṭha asaññīvādā, aṭṭha ca nevasaññīnāsaññīvādā dassitā honti. Na hotīti natthi na",
  "tika-s0202t:257_3": "upalabbhati. Etena ucchedavādo dassito hoti. Apica hoti ca na ca hotīti atthi natthi",
  "tika-s0202t:257_4": "cāti. Etena ekaccasassatavādo dassito. Neva hoti na na hotīti pana iminā amarāvikkhepavādo",
  "tika-s0202t:257_5": "dassitoti veditabbaṃ. Bhagavatā pana aniyyānikattā anatthasaṃhitāni imāni dassanānīti",
  "tika-s0202t:257_6": "tāni na byākatāni, taṃ abyākaraṇaṃ sandhāyāha ayaṃ thero “taṃ me na ruccatī”ti. Sikkhaṃ",
  "tika-s0202t:257_7": "paṭikkhipitvā yathāsamādinnasikkhaṃ pahāya.",
  "tika-s0202t:258": "125. Tvaṃ neva yācakoti ahaṃ bhante bhagavati brahmacariyaṃ carissāmītiādinā. Na yācitakoti tvaṃ mālukyaputta mayi brahmacariyaṃ carātiādinā.",
  "tika-s0202t:259_0": "126. Parasenāya ṭhitena purisena. Bahalalepanenāti bahalavilepanena. Mahāsupiyādi",
  "tika-s0202t:259_1": "sabbo muduhidako veṇuviseso saṇho. Maruvāti makaci. Khīrapaṇṇinoti khīrapaṇṇiyā,",
  "tika-s0202t:259_2": "yassā chindanamatte paṇṇe khīraṃ paggharati. Gacchanti gacchato jātaṃ sayaṃjātagumbato",
  "tika-s0202t:259_3": "gahitanti adhippāyo. Sithilahanu nāma dattā kaṇṇo pataṅgo. Etāya diṭṭhiyā sati na",
  "tika-s0202t:259_4": "hotīti “sassato loko”ti etāya diṭṭhiyā sati maggabrahmacariyavāso na hoti, taṃ pahāya eva pattabbato.",
  "tika-s0202t:260": "127. Attheva jātītiādinā etā diṭṭhiyo paccekampi saṃsāraparibrūhanā kaṭasivaḍḍhanā nibbānavibandhanāti dasseti.",
  "tika-s0202t:261_0": "128. Tasmātihāti idaṃ aṭṭhāne uddhaṭaṃ, ṭhāneyeva pana “vuttapaṭipakkhanayena veditabba”nti",
  "tika-s0202t:261_1": "imassa parato katvā saṃvaṇṇetabbaṃ. Attano phalena araṇīyato anugantabbato kāraṇampi",
  "tika-s0202t:261_2": "“attho”ti vuccatīti āha “kāraṇanissita”nti. Tenāha “brahmacariyassa ādimattampī”ti.",
  "tika-s0202t:261_3": "Pubbapadaṭṭhānanti paṭhamārambho. Sesaṃ suviññeyyameva.",
  "tika-s0202t:262": "Cūḷamālukyasuttavaṇṇanāya līnatthappakāsanā samattā.",
  "tika-s0202t:263": "4. Mahāmālukyasuttavaṇṇanā",
  "tika-s0202t:264_0": "129. Oraṃ vuccati kāmadhātu, tattha pavattiyā saṃvattanato oraṃ bhajantīti orambhāgiyāni,",
  "tika-s0202t:264_1": "heṭṭhimamaggavajjhatāya orambhāge heṭṭhākoṭṭhāse bhajantīti orambhāgiyāni ka-kārassa",
  "tika-s0202t:264_2": "ya-kāraṃ katvā. Tenāha “heṭṭhākoṭṭhāsikānī”tiādi. Kammunā hi vaṭṭena ca dukkhaṃ saṃyojentīti",
  "tika-s0202t:264_3": "saṃyojanāni, orambhāgiyasaññitāni saṃyojanāni yassa appahīnāni, tasseva vaṭṭadukkhaṃ.",
  "tika-s0202t:264_4": "Yassa pana tāni pahīnāni, tassa taṃ natthīti. Appahīnatāya anusetīti ariyamaggena",
  "tika-s0202t:264_5": "asamucchinnatāya kāraṇalābhe sati uppajjati, appahīnabhāvena anuseti. Anusayamāno",
  "tika-s0202t:264_6": "saṃyojanaṃ nāma hotīti anusayattaṃ pharitvā pavattamāno pāpadhammo yathāvuttenatthena",
  "tika-s0202t:264_7": "saṃyojanaṃ nāma hoti. Etena yadi pana anusayato saṃyojanaṃ pavattaṃ, tathāpi ye te",
  "tika-s0202t:264_8": "kāmarāgādayo “anusayā”ti vuccanti, teyeva bandhanaṭṭhena saṃyojanānīti dasseti.",
  "tika-s0202t:265_0": "Evaṃ santepīti yadeva orambhāgiyasaṃyojanaṃ bhagavatā pucchitaṃ, tadeva therenapi",
  "tika-s0202t:265_1": "vissajjitaṃ, tathāpi ayaṃ laddhi sannissayā. Tattha dosāropanāti dassetuṃ “tassa",
  "tika-s0202t:265_2": "vāde”tiādi vuttaṃ. Samudācārakkhaṇeyevāti pavattikkhaṇe eva. Na hi sabbe vattamānā",
  "tika-s0202t:265_3": "kilesā saṃyojanatthaṃ pharantīti adhippāyo. Tenāti tena kāraṇena, tathāladdhikattāti",
  "tika-s0202t:265_4": "attho. Cintesi “dhammaṃ desessāmī”ti yojanā. Attano dhammatāyevāti ajjhattāsayeneva.",
  "tika-s0202t:265_5": "Visaṃvāditāti satthu cittassa anārādhanena vivecitā. Evamakāsi evaṃ dhammaṃ desāpesi.",
  "tika-s0202t:266_0": "130. Sakkāyadiṭṭhipariyuṭṭhitenāti pariyuṭṭhānasamatthasakkāyadiṭṭhikena. Tathābhūtañca",
  "tika-s0202t:266_1": "cittaṃ tāya diṭṭhiyā vigayhitaṃ ajjhotthaṭañca nāma hotīti āha “gahitena abhibhūtenā”ti.",
  "tika-s0202t:266_2": "Diṭṭhinissaraṇaṃ nāma dassanamaggo tena samucchinditabbato, so pana nibbānaṃ āgamma",
  "tika-s0202t:266_3": "taṃ samucchindati, tasmā vuttaṃ “diṭṭhinissaraṇaṃ nibbāna”nti. Avinoditā anīhaṭāti",
  "tika-s0202t:266_4": "padadvayenapi samucchedavasena appahīnattaṃyeva vadati. Aññaṃ saṃyojanaṃ añño anusayoti",
  "tika-s0202t:266_5": "vadanti, sahabhāvo nāma aññena hoti. Na hi tadeva tena sahāti vuccatīti tesaṃ adhippāyo.",
  "tika-s0202t:266_6": "Aññenāti atthato aññena. Avatthāmattato yadipi avayavavinimutto samudāyo natthi,",
  "tika-s0202t:266_7": "avayavo pana samudāyo na hotīti so samudāyato añño evāti sakkā vattunti yathāvuttassa",
  "tika-s0202t:266_8": "parihārassa appāṭihīrakataṃ āsaṅkitvā pakkhantaraṃ āsallitaṃ “athāpi siyā”tiādinā.",
  "tika-s0202t:266_9": "Pakkhantarehi parihārā hontīti yathāvuttañāyenapi añño puriso athāpi siyā, ayaṃ panettha",
  "tika-s0202t:266_10": "añño dosoti āha “yadi tadevā”tiādi. Athāpi siyā tuyhaṃ yadi parivitakko īdiso yadi",
  "tika-s0202t:266_11": "tadeva saṃyojanantiādi. Imamatthaṃ sandhāyāti paramatthato so eva kileso saṃyojanamanusayo",
  "tika-s0202t:266_12": "ca, bandhanatthaappahīnatthānaṃ pana attheva bhedoti imamatthaṃ sandhāya.",
  "tika-s0202t:267_0": "132. Tacacchedo viya samāpatti kilesānaṃ samāpattivikkhambhanassa sāracchedassa anusayassa",
  "tika-s0202t:267_1": "dūrabhāvato. Pheggucchedo viya vipassanā tassa āsannabhāvato. Evarūpā puggalāti abhāvitasaddhādibalatāya",
  "tika-s0202t:267_2": "dubbalanāmakāyā puggalā, yesaṃ sakkāyanirodhāya…pe… nādhimuccati. Evaṃ daṭṭhabbāti",
  "tika-s0202t:267_3": "yathā so dubbalako puriso, evaṃ daṭṭhabbo so puriso gaṅgāpāraṃ viya sakkāyapāraṃ",
  "tika-s0202t:267_4": "gantuṃ asamatthattā. Vuttavipariyāyena sukkapakkhassa attho veditabbo.",
  "tika-s0202t:268_0": "133. Upadhivivekenāti iminā upadhivivekāti karaṇe nissakkananti dasseti, upadhivivekāti",
  "tika-s0202t:268_1": "vā hetumhi nissakkavacanassa upadhivivekenāti hetumhi karaṇavacanena pañcakāmaguṇaviveko",
  "tika-s0202t:268_2": "kathito. Kāmaguṇāpi hi upadhīyati ettha dukkhanti upadhīti vuccantīti. Thinamiddhapaccayā",
  "tika-s0202t:268_3": "kāyavijambhitādibhedaṃ kāyālasiyaṃ. Tatthāti antosamāpattiyaṃ samāpattiabbhantare",
  "tika-s0202t:268_4": "jātaṃ. Taṃ pana samāpattipariyāpannampi apariyāpannampīti tadubhayaṃ dassetuṃ “antosamāpattikkhaṇeyevā”tiādi",
  "tika-s0202t:268_5": "vuttaṃ. Rūpādayo dhammeti rūpavedanādike pañcakkhandhadhamme. Na niccatoti iminā",
  "tika-s0202t:268_6": "niccapaṭikkhepato tesaṃ aniccatamāha. Tato eva udayavayantato vipariṇāmato tāvakālikato",
  "tika-s0202t:268_7": "ca te aniccāti jotitaṃ hoti. Yañhi niccaṃ na hoti, taṃ udayabbayaparicchinnaṃ jarāya",
  "tika-s0202t:268_8": "maraṇena cāti dvedhā vipariṇataṃ ittarakhaṇameva ca hoti. Na sukhatoti iminā sukhapaṭikkhepato",
  "tika-s0202t:268_9": "tesaṃ dukkhatamāha, ato eva abhiṇhaṃ paṭipīḷanato dukkhavatthuto ca te dukkhāti jotitaṃ",
  "tika-s0202t:268_10": "hoti. Udayabbayavantatāya hi te abhiṇhaṃ paṭipīḷanato nirantaradukkhatāya dukkhasseva",
  "tika-s0202t:268_11": "ca adhiṭṭhānabhūtāti. Paccayayāpanīyatāya rogamūlatāya ca rogato. Dukkhatāsūlayogitāya",
  "tika-s0202t:268_12": "kilesāsucipaggharaṇato uppādajarābhaṅgehi uddhumātapakkabhijjanato ca gaṇḍato. Pīḷājananato",
  "tika-s0202t:268_13": "antotudanato dunnīharaṇato ca avaddhiāvahato aghavatthuto ca aserībhāvato ābādhapadaṭṭhānatāya",
  "tika-s0202t:268_14": "ca ābādhato. Avasavattanato avidheyyatāya parato. Byādhijarāmaraṇehi palujjanīyatāya",
  "tika-s0202t:268_15": "palokato. Sāmīnivāsīkārakavedakaadhiṭṭhāyakavirahato suññato. Attapaṭikkhepaṭṭhena",
  "tika-s0202t:268_16": "anattato, rūpādidhammāpi na ettha attā hontīti anattā, evaṃ ayampi na attā hotīti",
  "tika-s0202t:268_17": "anattā. Tena abyāpārato nirīhato tucchato anattāti dīpitaṃ hoti. Lakkhaṇattayameva",
  "tika-s0202t:268_18": "avabodhatthaṃ ekādasahi padehi vibhajitvā gahitanti dassetuṃ “tatthā”tiādi vuttaṃ.",
  "tika-s0202t:269_0": "Antosamāpattiyanti samāpattīnaṃ sahajātatāya samāpattīnaṃ abbhantare. Cittaṃ paṭisaṃharatīti",
  "tika-s0202t:269_1": "tappaṭibaddhachandarāgādiupakkilesavikkhambhanena vipassanācittaṃ paṭisaṃharati.",
  "tika-s0202t:269_2": "Tenāha “mocetī”ti. Savanavasenāti “sabbasaṅkhārasamatho”tiādinā savanavasena. Thutivasenāti",
  "tika-s0202t:269_3": "tatheva thomanāvasena guṇato saṃkittanavasena. Pariyattivasenāti tassa dhammassa",
  "tika-s0202t:269_4": "pariyāpuṇanavasena. Paññattivasenāti tadatthassa paññāpanavasena. Ārammaṇakaraṇavaseneva",
  "tika-s0202t:269_5": "upasaṃharati maggacittaṃ. Etaṃ santantiādi pana avadhāraṇanivattitatthadassanaṃ.",
  "tika-s0202t:269_6": "Yathā vipassanā “etaṃ santaṃ etaṃ paṇīta”ntiādinā asaṅkhatāya dhātuyā cittaṃ upasaṃharati,",
  "tika-s0202t:269_7": "evaṃ maggo nibbānaṃ sacchikiriyābhisamayavasena abhisamento tattha labbhamāne sabbe",
  "tika-s0202t:269_8": "visese asammohato paṭivijānanto tattha cittaṃ upasaṃharati. Tenāha “iminā pana ākārenā”tiādi.",
  "tika-s0202t:269_9": "So tattha ṭhitoti so adandhavipassano yogī tattha tāya aniccādilakkhaṇattayārammaṇāya",
  "tika-s0202t:269_10": "vipassanāya ṭhito. Sabbasoti tassa maggassa adhigamāya nibbattitasamathavipassanāsu.",
  "tika-s0202t:269_11": "Asakkonto anāgāmī hotīti heṭṭhimamaggavahāsu eva samathavipassanāsu chandarāgaṃ pahāya",
  "tika-s0202t:269_12": "aggamaggavahāsu tāsu nikantiṃ pariyādātuṃ asakkonto anāgāmitāyameva saṇṭhāti.",
  "tika-s0202t:270_0": "Samatikkantattāti samathavasena vipassanāvasena cāti sabbathāpi rūpassa atikkantattā.",
  "tika-s0202t:270_1": "Tenāha “ayañhī”tiādi. Anenāti yoginā. Taṃ atikkammāti idaṃ yo vā paṭhamaṃ pañcavokārabhavapariyāpanne",
  "tika-s0202t:270_2": "dhamme sammadeva sammasitvā te vivajjetvā tato arūpasamāpattiṃ samāpajjitvā arūpadhamme",
  "tika-s0202t:270_3": "sammasati, taṃ sandhāya vuttaṃ. Tenāha “idāni arūpaṃ sammasatī”ti.",
  "tika-s0202t:271_0": "Samathavasena gacchatoti samathappadhānaṃ pubbabhāgapaṭipadaṃ anuyuñjantassa. Cittekaggatā",
  "tika-s0202t:271_1": "dhuraṃ hotīti tassa vipassanābhāvanāya tathā pubbe pavattattā vuṭṭhānagāminivipassanā",
  "tika-s0202t:271_2": "samādhippadhānā hoti, maggepi cittekaggatā dhuraṃ hoti, samādhindriyaṃ pubbaṅgamaṃ",
  "tika-s0202t:271_3": "balavaṃ hoti. So cetovimutto nāmāti so ariyo cetovimutto nāma hoti. Vipassanāvasena",
  "tika-s0202t:271_4": "gacchatoti “samathavasena gacchato”ti ettha vuttanayānusārena attho veditabbo. Ayañca",
  "tika-s0202t:271_5": "puggalavibhāgo suttantanayena idhābhihito pariyāyo nāma, abhidhammanayena parato",
  "tika-s0202t:271_6": "kīṭāgirisuttavaṇṇanāyaṃ dassayissāma. Ayaṃ sabhāvadhammoyevāti pubbabhāgapaṭipadā",
  "tika-s0202t:271_7": "samathappadhānā ce samādhi dhuraṃ, vipassanāpadhānā ce paññā dhuranti ayaṃ dhammasabhāvoyeva,",
  "tika-s0202t:271_8": "ettha kiñci na āsaṅkitabbaṃ.",
  "tika-s0202t:272_0": "Indriyaparopariyattaṃ indriyavemattatā. Tenāha “indriyanānattaṃ vadāmī”ti. Indriyanānattatā",
  "tika-s0202t:272_1": "kāraṇanti idaṃ dasseti – aniccādivasena vipassanābhiniveso viya samathavasena vipassanāvasena",
  "tika-s0202t:272_2": "ca yaṃ pubbabhāgagamanaṃ, taṃ appamāṇaṃ taṃ vuṭṭhānagāminivipassanaṃ, yassa samādhi",
  "tika-s0202t:272_3": "dhuraṃ pubbaṅgamaṃ balavaṃ hoti, so ariyo cetovimutti nāma hoti. Yassa paññā dhuraṃ",
  "tika-s0202t:272_4": "pubbaṅgamaṃ balavaṃ hoti so ariyo paññāvimutto nāma hoti. Idāni tamatthaṃ buddhivisiṭṭhena",
  "tika-s0202t:272_5": "nidassanena dassento “dve aggasāvakā”tiādimāha, taṃ suviññeyyameva.",
  "tika-s0202t:273": "Mahāmālukyasuttavaṇṇanāya līnatthappakāsanā samattā.",
  "tika-s0202t:274": "5. Bhaddālisuttavaṇṇanā",
  "tika-s0202t:275_0": "134. Asiyatīti asanaṃ, bhuñjanaṃ bhojanaṃ, asanassa bhojanaṃ asanabhojanaṃ, āhāraparibhogo,",
  "tika-s0202t:275_1": "ekasmiṃ kāle asanabhojanaṃ ekāsanabhojanaṃ. So pana kālo sabbabuddhānaṃ sabbapaccekabuddhānaṃ",
  "tika-s0202t:275_2": "āciṇṇasamāciṇṇavasena pubbaṇho eva idhādhippetoti āha “ekasmiṃ purebhatte asanabhojana”nti.",
  "tika-s0202t:275_3": "Vippaṭisārakukkuccanti “ayuttaṃ vata mayā kataṃ, yo attano sarīrapakatiṃ ajānanto",
  "tika-s0202t:275_4": "ekāsanabhojanaṃ bhuñji, yena me idaṃ sarīraṃ kisaṃ jātaṃ brahmacariyānuggaho nāhosī”ti",
  "tika-s0202t:275_5": "evaṃ vippaṭisārakukkuccaṃ bhaveyya. Etaṃ sandhāya satthā āha, na bhaddālimeva tādisaṃ",
  "tika-s0202t:275_6": "kiriyaṃ anujānanto. Itarathāti yadi ekaṃyeva bhattaṃ dvidhā katvā tato ekassa bhāgassa",
  "tika-s0202t:275_7": "bhuñjanaṃ ekadesabhuñjanaṃ adhippetaṃ. Ko sakkotīti ko evaṃ yāpetuṃ sakkoti. Atītajātiparicayopi",
  "tika-s0202t:275_8": "nāma imesaṃ sattānaṃyeva anubandhatīti āha “atīte”tiādi. Viravantassevāti anādare",
  "tika-s0202t:275_9": "sāmivacanaṃ. Taṃ madditvāti “ayaṃ sikkhā sabbesampi buddhānaṃ sāsane āciṇṇaṃ, ayañca",
  "tika-s0202t:275_10": "bhikkhu imaṃ sikkhatevā”ti vatvā taṃ bhaddāliṃ tassa vā anussāhapavedanaṃ abhibhavitvā.",
  "tika-s0202t:275_11": "Bhikkhācāragamanatthaṃ na vitakkamāḷakaṃ agamāsi, vihāracārikaṃ caranto tassa vasanaṭṭhānaṃ bhagavā gacchati.",
  "tika-s0202t:276_0": "135. Dūsayanti garahanti etenāti doso, aparādho, so eva kucchitabhāvena dosako. Garahāya",
  "tika-s0202t:276_1": "pavattiṭṭhānato okāso. Tenāha – “etaṃ okāsaṃ etaṃ aparādha”nti. Dukkarataranti patikāravasena",
  "tika-s0202t:276_2": "atisayena dukkaraṃ. Aparādho hi na khamāpentaṃ yathāpaccayaṃ vitthārito hutvā duppatikāro",
  "tika-s0202t:276_3": "hoti. Tenāha “vassañhī”tiādi.",
  "tika-s0202t:277_0": "Alaggitvāti imampi nāma apanītaṃ akāsīti evaṃ avinetvā, taṃ taṃ tassa hitapaṭipattiṃ",
  "tika-s0202t:277_1": "nivāraṇaṃ katvāti attho. Ñāyapaṭipattiṃ aticca eti pavattatīti accayo, aparādho,",
  "tika-s0202t:277_2": "purisena madditvā pavattito aparādho atthato purisaṃ aticca abhibhavitvā pavatto",
  "tika-s0202t:277_3": "nāma hoti. Tenāha “accayo maṃ, bhante, accagamā”ti. Avasesapaccayānaṃ samāgame eti",
  "tika-s0202t:277_4": "phalaṃ etasmā uppajjati pavattati cāti samayo, hetu yathā “samudāyo”ti āha “ekaṃ",
  "tika-s0202t:277_5": "kāraṇa”nti. Yaṃ panettha bhaddālittherassa aparipūrakāritāya bhikkhuādīnaṃ jānanaṃ,",
  "tika-s0202t:277_6": "tampi kāraṇaṃ katvā “ahaṃ kho, bhante, na ussahāmī”tiādinā vattabbanti dasseti.",
  "tika-s0202t:278_0": "136. Ekacittakkhaṇikāti paṭhamamaggacittakkhaṇena ekacittakkhaṇikā. Evaṃ āṇāpetuṃ",
  "tika-s0202t:278_1": "na yuttanti saṅkamatthāya āṇāpetuṃ na yuttaṃ payojanābhāvato. Anāciṇṇañcetaṃ buddhānaṃ,",
  "tika-s0202t:278_2": "yadidaṃ padasā akkamanaṃ. Tathā hi –",
  "tika-s0202t:279": "“Akkamitvāna maṃ buddho, saha sissehi gacchatu;",
  "tika-s0202t:280": "Mā naṃ kalalaṃ akkamittha, hitāya me bhavissatī”ti. ;",
  "tika-s0202t:281": "Sumedhapaṇḍitena paccāsīsitaṃ na kataṃ. Yathāha –",
  "tika-s0202t:282": "“Dīpaṅkaro lokavidū, āhutīnaṃ paṭiggaho;",
  "tika-s0202t:283": "Ussīsake maṃ ṭhatvāna, idaṃ vacanamabravī”ti. ;",
  "tika-s0202t:284_0": "Bhagavatā āṇatte sati tesampi evaṃ kātuṃ na yuttanti etthāpi eseva nayo. Etesaṃ paṭibāhituṃ",
  "tika-s0202t:284_1": "yuttanti idaṃ aṭṭhānaparikappanavaseneva vuttaṃ. Na hi buddhānaṃ kātuṃ āraddhaṃ nāma",
  "tika-s0202t:284_2": "kiccaṃ kehici paṭibāhituṃ yuttaṃ nāma atthi paṭibāhituṃyeva akaraṇato. Sammattaniyāmassa",
  "tika-s0202t:284_3": "anokkantattā vuttaṃ “bāhirako”ti.",
  "tika-s0202t:285": "137. Na kammaṭṭhānaṃ allīyatīti cittaṃ kammaṭṭhānaṃ na otarati.",
  "tika-s0202t:286_0": "140. Punappunaṃ kārentīti daṇḍakammapaṇāmanādikāraṇaṃ punappunaṃ kārenti. Sammāvattamhi",
  "tika-s0202t:286_1": "na vattatīti tassā tassā āpattiyā vuṭṭhānatthaṃ bhagavatā paññattasammāvattamhi na",
  "tika-s0202t:286_2": "vattati. Anulomavatte na vattatīti yena yena vattena saṅgho anulomiko hoti, tasmiṃ",
  "tika-s0202t:286_3": "tasmiṃ anulomavatte na vattati vilomameva gaṇhāti, paṭilomena hoti. Nitthāraṇakavattamhīti",
  "tika-s0202t:286_4": "yena vattena saṅgho anulomiko hoti, sāpattikabhāvato nitthiṇṇo hoti, tamhi nitthāraṇavattasmiṃ",
  "tika-s0202t:286_5": "na vattati. Tenāha “āpattī”tiādi. Dubbacakaraṇeti dubbacassa bhikkhuno karaṇe.",
  "tika-s0202t:287": "144. Yāpetīti vattati, sāsane tiṭṭhatīti attho. Abhiññāpattāti “asuko asuko ca thero sīlavā kalyāṇadhammo bahussuto”tiādinā abhiññātabhāvaṃ pattā adhigataabhiññātā.",
  "tika-s0202t:288_0": "145. Sattesu hāyamānesūti kilesabahulatāya paṭipajjanakasattesu parihāyantesu paṭipathesu",
  "tika-s0202t:288_1": "jāyamānesu. Antaradhāyati nāma tadādhāratāya. Diṭṭhadhammikā parūpavādādayo. Samparāyikā",
  "tika-s0202t:288_2": "apāyadukkhavisesā. Āsavanti tena tena paccayena pavattantīti āsavā. Nesanti parūpavādādiāsavānaṃ.",
  "tika-s0202t:288_3": "Teti vītikkamadhammā.",
  "tika-s0202t:289_0": "Akālaṃ dassetvāti sikkhāpadapaññattiyā akālaṃ dassetvā. Uppattinti āsavaṭṭhāniyānaṃ",
  "tika-s0202t:289_1": "dhammānamuppattiṃ. Sikkhāpadapaññattiyā kālaṃ, tāva senāsanāni pahonti, tena āvāsamacchariyādihetunā",
  "tika-s0202t:289_2": "sāsane ekacce āsavaṭṭhāniyā dhammā na uppajjanti. Iminā nayenāti iminā pana hetunā",
  "tika-s0202t:289_3": "padasodhammasikkhāpadānaṃ saṅgaho daṭṭhabbo.",
  "tika-s0202t:290": "Yasanti kittisaddaṃ parivārañca. Sāgatattherassa nāgadamanakittiyasādivasena surāpānasaṅkhāto āsavaṭṭhāniyo dhammo uppajji.",
  "tika-s0202t:291": "Rasena rasaṃ saṃsandetvāti upādinnakaphassarasena anupādinnakaphassarasaṃ saṃsandetvā.",
  "tika-s0202t:292": "146. Na kho, bhaddāli, eseva hetu, atha kho aññampi atthīti dassento bhagavā “apicā”tiādimāha. Tena dhammassa sakkaccasavane theraṃ niyojeti.",
  "tika-s0202t:293": "147. Visevanācāranti adantakiriyaṃ. Parinibbāyatīti vūpasammati. Tattha adantakiriyaṃ pahāya danto hoti. Yugassāti rathadhurassa.",
  "tika-s0202t:294_0": "Anukkameti anurūpaparigame. Tadavatthānurūpaṃ pādānaṃ ukkhipane nikkhipane ca. Tenāha",
  "tika-s0202t:294_1": "“cattāro pāde”tiādi. Rajjubandhanavidhānenāti pādato bhūmiyā mocanavidhānena. Evaṃ",
  "tika-s0202t:294_2": "karaṇatthanti yathā asse nisinnasseva bhūmiṃ gahetuṃ sakkā, evaṃ cattāro pāde tathā",
  "tika-s0202t:294_3": "katvā attano niccalabhāvakaraṇatthaṃ. Maṇḍaleti maṇḍaladhāvikāyaṃ. Pathavīkamaneti",
  "tika-s0202t:294_4": "pathaviṃ phuṭṭhamattena gamane. Tenāha “aggaggakhurehī”ti. Okkantakaraṇasminti okkantetvā",
  "tika-s0202t:294_5": "parasenāsammaddana okkantakaraṇe. Ekasmiṃ ṭhāneti catūsu pādesu yattha katthaci ekasmiṃ",
  "tika-s0202t:294_6": "ṭhāne gamanaṃ codentīti attho, so panettha sīghataro adhippeto. Davatteti mariyādākopanehi",
  "tika-s0202t:294_7": "nānappayojane, parasenāya pavattamahānādapaharaṇehi attho. Tenāha “yuddhakālasmi”ntiādi.",
  "tika-s0202t:295_0": "Raññā jānitabbaguṇeti yathā rājā assassa guṇe jānāti, evaṃ tena jānitabbaguṇakāraṇaṃ",
  "tika-s0202t:295_1": "kāreti. Assarājavaṃseti dussahaṃ dukkhaṃ patvāpi yathā ayaṃ rājavaṃsānurūpakiriyaṃ",
  "tika-s0202t:295_2": "na jahissati, evaṃ sikkhāpane. Sikkhāpanameva hi sandhāya sabbattha “kāraṇaṃ kāretī”ti",
  "tika-s0202t:295_3": "vuttaṃ tassa karaṇakārāpanapariyāyattā.",
  "tika-s0202t:296_0": "Yathā uttamajavo hotīti javadassanaṭṭhāne yathā hayo uttamajavaṃ na hāpesi, evaṃ",
  "tika-s0202t:296_1": "sikkhāpeti. Uttamahayabhāve, yathā uttamahayo hotīti kammakaraṇakāle attano uttamasabhāvaṃ",
  "tika-s0202t:296_2": "aniguhitvā avajjetvā yathā atthasiddhi hoti, evaṃ paramajavena sikkhāpeti. Yathā",
  "tika-s0202t:296_3": "kiriyā vinā dabbampi vinā kiriyaṃ na bhavati, evaṃ daṭṭhabbanti dassetuṃ “tattha",
  "tika-s0202t:296_4": "pakatiyā”tiādi vuttaṃ.",
  "tika-s0202t:297_0": "Tatrāti tasmiṃ pakatiyā uttamahayasseva uttamahayakāraṇārahattā uttamajavapaṭipajjane.",
  "tika-s0202t:297_1": "Māsakhādakaghoṭakānanti māsaṃ khāditvā yathā tathā viguṇakhaluṅgakānaṃ. Valañjakadaṇḍanti",
  "tika-s0202t:297_2": "raññā gahetabbasuvaṇṇadaṇḍaṃ. Dhātupatthaddhoti attanāva samuppāditadhātuyā upatthambhito hutvā.",
  "tika-s0202t:298": "Uttame sākhalyeti paramasakhilabhāve sakhilavācāya eva dametabbatāya. Tenāha “muduvācāya hī”tiādi.",
  "tika-s0202t:299_0": "Arahattaphalasammādiṭṭhiyāti phalasamāpattikāle pavattasammāñāṇaṃ. Sammāñāṇaṃ pubbe",
  "tika-s0202t:299_1": "vuttasammādiṭṭhiyevāti pana idaṃ phalasammādiṭṭhibhāvasāmaññena vuttaṃ. Keci pana",
  "tika-s0202t:299_2": "“paccavekkhaṇañāṇa”nti vadanti, taṃ na yujjati “asekkhenā”ti visesitattā. Tampi asekkhañāṇanti",
  "tika-s0202t:299_3": "ce? Evampi nippariyāya sekkhaggahaṇe pariyāyasekkhaggahaṇaṃ na yuttameva, kiccabhedena",
  "tika-s0202t:299_4": "vā vuttanti daṭṭhabbaṃ. Ekā eva hi sā paññā nibbānassa paccakkhakiriyāya sammādassanakiccaṃ",
  "tika-s0202t:299_5": "upādāya “sammādiṭṭhī”ti vuttā, sammājānanakiccaṃ upādāya “sammāñāṇa”nti. Aññātāvindriyavasena",
  "tika-s0202t:299_6": "vā sammādiṭṭhi, paññindriyavasena sammāñāṇanti evamettha attho daṭṭhabbo. Maggaphalāvahāya",
  "tika-s0202t:299_7": "desanāya saṅkhepatova āgatattā vuttaṃ “ugghaṭitaññupuggalassa vasenā”ti.",
  "tika-s0202t:300": "Bhaddālisuttavaṇṇanāya līnatthappakāsanā samattā.",
  "tika-s0202t:301": "6. Laṭukikopamasuttavaṇṇanā",
  "tika-s0202t:302_0": "148. Mahāudāyittheroti kāḷudāyilāḷudāyittherehi añño mahādehatāya mahāudāyīti sāsane",
  "tika-s0202t:302_1": "paññāto thero. Apahari apaharati apaharissatīti apahattā. Tekāliko hi ayaṃ saddo.",
  "tika-s0202t:302_2": "Upahattāti etthāpi eseva nayo. Apahārakoti apanetā. Upahārakoti upanetā.",
  "tika-s0202t:303": "149. Yanti bhummatthe paccattavacanaṃ, tena ca anantaraniddiṭṭhasamayo paccāmaṭṭhoti āha “yasmiṃ samaye”ti. Na bhagavantaṃ paṭiccāti na bhagavantaṃ ārammaṇaṃ katvā.",
  "tika-s0202t:304": "Kammanipphannatthanti attanā āyāciyamānakammasiddhiatthaṃ. Bhavatīti bhū, na bhūti abhū, bhayavasena pana sā itthī “abhu”nti āha. Ātu mātūti ettha yathā –",
  "tika-s0202t:305": "“Aṅgā aṅgā sambhavasi, hadayā adhijāyase;",
  "tika-s0202t:306": "Attā eva putta nāmāsi, sa jīva saradosata”nti. –",
  "tika-s0202t:307_0": "Ādīsu putto “attā”ti vuccati kulavasena santāne pavattanato. Evaṃ pitāpi “puttassa",
  "tika-s0202t:307_1": "attā”ti vuccati. Yasmā “bhikkhussa attā mātā”ti vatthukāmā bhayavasena “ātu mātū”ti",
  "tika-s0202t:307_2": "āha. Tenāha “ātūti pitā”tiādi.",
  "tika-s0202t:308_0": "150. Evamevanti idaṃ garahatthajotananipātapadanti vuttaṃ “garahanto āhā”ti. Tathā",
  "tika-s0202t:308_1": "hi naṃ vācakasaddeneva dassento “idhekacce moghapurisā”ti āha. Āhaṃsūti tesaṃ tathā",
  "tika-s0202t:308_2": "vacanassa avicchedena pavattidīpananti āha “vadantī”ti. Kiṃ panimassa appamattakassāti",
  "tika-s0202t:308_3": "pahātabbavatthuṃ avamaññamānehi vuttaṃ. Tenāha “kiṃ panā”ti. Hetumhi jotetabbe cetaṃ",
  "tika-s0202t:308_4": "sāmivacanaṃ yathā “anussavassa hetu, ajjhenassa hetū”ti. Tenāha “appamattakassa hetū”ti.",
  "tika-s0202t:308_5": "Nanu apassantena viya asuṇantena viya bhavitabbanti? Satthārā nāma appamattakesu",
  "tika-s0202t:308_6": "dosesu apassantena viya ca asuṇantena viya ca bhavitabbanti tesaṃ adhippāyena vivaraṇaṃ.",
  "tika-s0202t:308_7": "Tesu cāti sikkhākāmesu ca. Appaccayaṃ upaṭṭhāpentīti ānetvā sambandhitabbanti dasseti.",
  "tika-s0202t:308_8": "Tesanti ye “moghapurisā”ti vuttā puggalā, tesaṃ. Gale baddhaṃ mahākaṭṭhanti gale",
  "tika-s0202t:308_9": "olambetvā baddhaṃ rukkhadaṇḍamāha. Pūtilatāyāti galociyā. Pārājikavatthu viya duppajahaṃ",
  "tika-s0202t:308_10": "hotīti chandakappahānavasena taṃ pajahituṃ na sakkoti.",
  "tika-s0202t:309_0": "151. Anussukkāti tassa pahātabbassa pahāne ussukkarahitā. Apaccāsīsanapakkheti tāya",
  "tika-s0202t:309_1": "paradattavuttitāya kassaci paccayassa kutoci apaccāsīsakapakkhe ṭhitā hutvā suppajahaṃ",
  "tika-s0202t:309_2": "hoti, na tassa pahāne bhāriyaṃ atthi.",
  "tika-s0202t:310_0": "152. Daliddo duggato. Assakoti asāpateyyo. Gehayaṭṭhiyoti gehachadanassa ādhārā,",
  "tika-s0202t:310_1": "tā ujukaṃ tiriyaṃ ṭhapetabbadaṇḍā. Samantato bhittipādesu ṭhapetabbadaṇḍā maṇḍalā.",
  "tika-s0202t:310_2": "Kākātidāyinti ito cito kākehi atipātavasena uḍḍetabbaṃ. Tenāha “yattha kiñcidevā”tiādi.",
  "tika-s0202t:310_3": "Sūrakākāti kākānaṃ uḍḍepanākāramāha. Naparamarūpanti hīnarūpaṃ. Vilīvamañcakoti tālavettakādīhi",
  "tika-s0202t:310_4": "vītamañcako. Sā panassa santānānaṃ chinnabhinnatāya oluggaviluggatā, tathā sati sā",
  "tika-s0202t:310_5": "visamarūpā hotīti āha “oṇatā”tiādi. So puggalo lūkhabhojī hotīti āha “dhaññaṃ nāma",
  "tika-s0202t:310_6": "kudrūsako”ti. Samakālaṃ vapitabbatāya samavāpakaṃ, yathāutu vapitabbabījaṃ. Jāyikāti",
  "tika-s0202t:310_7": "kucchitā bhariyā, sabbattha garahāyaṃ ka-saddo. So vatāhaṃ pabbajeyyanti sohaṃ kesamassuṃ",
  "tika-s0202t:310_8": "ohāretvā pabbajeyyaṃ, yohaṃ puriso nāma assaṃ vatāti pabbajjāvasena attano purisaṃ",
  "tika-s0202t:310_9": "bodheyya. Taṃsabhāve ṭhitassa bodhā na tu dukkarā, sā khaṭopikā. Sā kumbhī. Meṇḍakaseṭṭhino",
  "tika-s0202t:310_10": "aḍḍhateḷasāni koṭṭhāgārasatāni viya.",
  "tika-s0202t:311": "153. Suvaṇṇanikkhasatānanti anekesaṃ suvaṇṇanikkhasatānaṃ. Cayoti santānehi nicayo avīci niccappabandhanicayo. Tenāha “santānato katasannicayo”ti.",
  "tika-s0202t:312_0": "154. Heṭṭhā kiñcāpi appajahanakā paṭhamaṃ dassitā, pajahanakā padhānā, tesañca vasenettha",
  "tika-s0202t:312_1": "puggalacatukkaṃ dassitaṃ. Te tañceva pajahantīti pajahanakā paṭhamaṃ gahitā. Rāsivasenāti",
  "tika-s0202t:312_2": "“idhudāyi ekacco puggalo”tiādinā catukke āgatavibhāgaṃ anāmasitvā “te te”ti pacuravasena",
  "tika-s0202t:312_3": "vuttaṃ. Tenāha “na pāṭiyekkaṃ vibhattā”ti. Avibhāgena gahitavatthūsu vibhāgato gahaṇaṃ",
  "tika-s0202t:312_4": "lokasiddhametanti dassetuṃ “yathā nāmā”tiādi vuttaṃ. Pajahanakapuggalāti “te tañceva",
  "tika-s0202t:312_5": "pajahantī”ti evaṃ pajahanakapuggalā eva.",
  "tika-s0202t:313_0": "Upadhianudhāvanakāti upadhīsu anuanudhāvanakā upadhiyo ārabbha pavattanakā. Vitakkāyevāti",
  "tika-s0202t:313_1": "kāmasaṅkappādivitakkāyeva. Indriyanānattatāti vimuttiparipācakānaṃ indriyānaṃ paropariyattaṃ.",
  "tika-s0202t:313_2": "Tassa hi vaseneva te cattāro puggalā jātā. Aggamaggatthāya vipassanaṃ ussukkāpetvā",
  "tika-s0202t:313_3": "yāva na taṃ maggena samugghātenti, tāva nappajahanti nāma. Iti heṭṭhimā tayopi ariyā",
  "tika-s0202t:313_4": "appahīnassa kilesassa vasena “nappajahantī”ti vuttā, pageva puthujjanā. Vuttanayena",
  "tika-s0202t:313_5": "pana vipassanaṃ maggena ghaṭentā te cattāro janā aggamaggakkhaṇe pajahanti nāma.",
  "tika-s0202t:313_6": "Te eva tattha sīghakārino khippaṃ pajahanti nāma, tenāha “tatthā”tiādi.",
  "tika-s0202t:314_0": "Saṃvegaṃ katvā aggiṃ akkantapuriso viya. Maggenāti anukkamāgatena aggamaggena. Mahāhatthipadopameti",
  "tika-s0202t:314_1": "mahāhatthipadopamasutte. Tattha hi “tassa dhātārammaṇameva cittaṃ pakkhandati pasīdati",
  "tika-s0202t:314_2": "santiṭṭhati adhimuccatī”ti ettha atitikkhanātitikkha-nātimandaatimanda-puggalavasena",
  "tika-s0202t:314_3": "aṭṭhakathāyaṃ tayo vārā uddhaṭā, tattha majjhimavaseneva pañho kathito. Indriyabhāvaneti",
  "tika-s0202t:314_4": "indriyabhāvanāsutte, tatthāpi majjhimanayeneva pañho kathito. Tenāha “imesū”tiādi.",
  "tika-s0202t:315": "Tanti “upadhī”ti vuttaṃ khandhapañcakaṃ. Dukkhassa mūlanti sabbassapi vaṭṭadukkhassa kāraṇaṃ. Niggahaṇoti nirupādāno. Tenāha “nittaṇho”ti.",
  "tika-s0202t:316_0": "155. Ye pajahantīti “te tañceva pajahantī”ti evaṃ vuttapuggalā. Te ime nāma ettake",
  "tika-s0202t:316_1": "kilese pajahantīti ye te puthujjanā lābhino ca pañca kāmaguṇe ettake taṃtaṃjhānādivatthuke",
  "tika-s0202t:316_2": "ca taṃtaṃmaggavajjhatāya paricchinnattā ettake kilese pajahanti. Ye nappajahantīti",
  "tika-s0202t:316_3": "ettha vuttanayānusārena attho veditabbo. Asucisukhaṃ kāyāsucisannissitattā. Anariyehīti",
  "tika-s0202t:316_4": "aparisuddhehi. Paṭilābhato bhāyitabbaṃ kilesadukkhagatikattā. Vipākato bhāyitabbaṃ",
  "tika-s0202t:316_5": "apāyadukkhagatikattā. Gaṇatopi kilesatopi vivittasukhanti gaṇasaṅgaṇikato ca kilesasaṅgaṇikato",
  "tika-s0202t:316_6": "ca vivittasukhaṃ. Rāgādivūpasamatthāyāti rāgādivūpasamāvahaṃ sukhaṃ. Na bhāyitabbaṃ",
  "tika-s0202t:316_7": "sampati āyatiñca ekantahitabhāvato.",
  "tika-s0202t:317_0": "156. Iñjitasminti paccatte bhummavacananti āha “iñjana”ntiādi. Iñjati tenāti iñjitaṃ,",
  "tika-s0202t:317_1": "tassa tassa jhānassa khobhakaraṃ oḷārikaṃ jhānaṅgaṃ. Catutthajjhānaṃ aniñjanaṃ sannisinnābhāvato.",
  "tika-s0202t:317_2": "Tathā hi vuttaṃ “ṭhite āneñjappatte”ti.",
  "tika-s0202t:318_0": "Alaṃ-saddo yuttatthopi hoti – “alameva nibbindituṃ, alaṃ vimuccitu”ntiādīsu, tasmā",
  "tika-s0202t:318_1": "analaṃ anusaṅgaṃ kātuṃ ayuttanti attho. Tenāha “akattabbaālayanti vadāmī”ti. Sanniṭṭhānanti",
  "tika-s0202t:318_2": "sammāpaṭipattiyaṃ alaṃ ettāvatāti ussāhapaṭippassambhanavasena sanniṭṭhānaṃ na kātabbanti",
  "tika-s0202t:318_3": "yojanā. Uddhambhāgiyasaññitaṃ aṇuṃ vā orambhāgiyasaññitaṃ thūlaṃ vā, rūparāgoti evarūpaṃ",
  "tika-s0202t:318_4": "aṇuṃ vā kāmāsavo paṭighanti evarūpaṃ thūlaṃ vā, mudunā pavattiākāravisesena appasāvajjaṃ,",
  "tika-s0202t:318_5": "kammabandhanaṭṭhena vā appasāvajjaṃ, tabbipariyāyato mahāsāvajjaṃ veditabbaṃ. Nātitikkhapaññassa",
  "tika-s0202t:318_6": "vasena desanāya pavattattā “neyyapuggalassa vasenā”ti vuttaṃ. Sabbaso hi pariyādinnanikantikassa",
  "tika-s0202t:318_7": "ariyapuggalassa vasena saññāvedayitanirodhassa āgatattā “arahattanikūṭeneva niṭṭhāpitā”ti",
  "tika-s0202t:318_8": "vuttaṃ. Yaṃ panettha atthato na vibhattaṃ, taṃ suviññeyyameva.",
  "tika-s0202t:319": "Laṭukikopamasuttavaṇṇanāya līnatthappakāsanā samattā.",
  "tika-s0202t:320": "7. Cātumasuttavaṇṇanā",
  "tika-s0202t:321_0": "157. Yathāupanissayenāti yo yo upanissayo yathāupanissayo, tena yathāupanissayena",
  "tika-s0202t:321_1": "sammāpayogena. Patiṭṭhahissanti sāsane patiṭṭhaṃ paṭilabhissanti. Vasanaṭṭhānānīti",
  "tika-s0202t:321_2": "vassaggādivasena vasanaṭṭhānāni. Saṇṭhāpayamānāti suvibhattabhāvena ṭhapentā.",
  "tika-s0202t:322_0": "Avinibbhogasaddanti vinibhuñjitvā gahetuṃ asakkuṇeyyasaddaṃ. Vacīghosopi hi bahūhi",
  "tika-s0202t:322_1": "ekaccaṃ pavattito ṭhānato ca dūrataro kevalaṃ mahānigghoso eva hutvā sotapathamāgacchati.",
  "tika-s0202t:322_2": "Macchavilopeti macche vilumpitvā viya gahaṇe, macchānaṃ vā nayane.",
  "tika-s0202t:323_0": "158. Vavassaggattheti nicchayatthe, idaṃ tāva amhehi vuccamānavacanaṃ ekantasotabbaṃ,",
  "tika-s0202t:323_1": "pacchā tumhehi kātabbaṃ karothāti adhippāyo. Vacanaparihāroti tehi sakyarājūhi vuttavacanassa",
  "tika-s0202t:323_2": "parihāro. Lesakappanti kappiyalesaṃ. Dhuravahāti dhuravāhino, dhorayhāti attho. Pādamūlanti",
  "tika-s0202t:323_3": "upacāraṃ vadati. Vigacchissatīti hāyissati. Paṭippharitoti na bhagavato sammukhāva,",
  "tika-s0202t:323_4": "sakyarājūnaṃ puratopi vippharitova hoti.",
  "tika-s0202t:324_0": "159. Abhinandatūti abhimukho hutvā pamodatu. Abhivadatūti abhirūpavasena vadatu.",
  "tika-s0202t:324_1": "Pasādaññathattanti appasādassa vipariṇāmo hīnāyāvattanasaṅkhātaṃ parivattanaṃ, tenāha",
  "tika-s0202t:324_2": "“vibbhamantānaṃ. Vipariṇāmaññathatta”nti. Kāraṇūpacārena sassesu bījapariyāyoti āha",
  "tika-s0202t:324_3": "“bījānaṃ taruṇānanti taruṇasassāna”nti. Taruṇabhāveneva tassa bhāvino phalassa abhāvena vipariṇāmo.",
  "tika-s0202t:325_0": "160. Kattabbassa saraseneva karaṇaṃ cittaruciyaṃ, na tathā parassa ussādanenāti āha",
  "tika-s0202t:325_1": "– “pakkosiyamānānaṃ gamanaṃ nāma na phāsuka”nti. Mayampi bhagavā viya diṭṭhadhammasukhavihāreneva",
  "tika-s0202t:325_2": "viharissāmāti dīpeti pakatiyā vivekajjhāsayabhāvato viraddho āgatassa bhārassa avahanatoyeva.",
  "tika-s0202t:325_3": "Tenāha “attano bhārabhāvaṃ na aññāsī”ti.",
  "tika-s0202t:326": "161. Kasmā ārabhīti? Sappāyato. Pañcasatā hi bhikkhū abhinavā, tasmā tesaṃ ovādadānatthaṃ bhagavā imaṃ desanaṃ ārabhīti.",
  "tika-s0202t:327_0": "162. Kodhupāyāsassāti ettha kujjhanaṭṭhena kodho, sveva cittassa kāyassa ca atippamaddanamathanuppādanehi",
  "tika-s0202t:327_1": "daḷhaṃ āyāsaṭṭhena upāyāso. Anekavāraṃ pavattitvā attanā samavetaṃ sattaṃ ajjhottharitvā",
  "tika-s0202t:327_2": "sīsaṃ ukkhipituṃ adatvā anayabyasanapāpanena kodhupāyāsassa ūmisadisatā daṭṭhabbā.",
  "tika-s0202t:327_3": "Tenāha “kodhupāyāse”tiādi.",
  "tika-s0202t:328": "163. Odarikattena khāditoti odarikabhāvena āmisagedhena micchājīvena jīvikākappanena nāsitasīlādiguṇatāya khāditadhammasarīro.",
  "tika-s0202t:329_0": "164. Pañcakāmaguṇāvaṭṭe nimujjitvāti ettha kāmarāgābhibhūte satte ito ca etto, etto",
  "tika-s0202t:329_1": "ca itoti evaṃ manāpiyarūpādivisayasaṅkhāte āvaṭṭe attānaṃ saṃsāretvā yathā tato bahibhūte",
  "tika-s0202t:329_2": "nekkhamme cittampi na uppādeti, evaṃ āvaṭṭetvā byasanāpādanena kāmaguṇānaṃ āvaṭṭasadisatā",
  "tika-s0202t:329_3": "daṭṭhabbā. Tenāha “yathā hī”tiādi.",
  "tika-s0202t:330_0": "165. Rāgānuddhaṃsitenāti rāgena anuddhaṃsitena. Caṇḍamacchaṃ āgammāti susukādicaṇḍamacchaṃ",
  "tika-s0202t:330_1": "āgamma. Mātugāmaṃ āgammāti mātugāmo hi yonisomanasikārarahitaṃ adhīrapurisaṃ itthikuttabhūtehi",
  "tika-s0202t:330_2": "attano hāvabhāvavilāsehi abhibhuyya gahetvā dhīrajātiyampi attano rūpādīhi palobhanavasena",
  "tika-s0202t:330_3": "anavasesaṃ attano upakāradhamme sīlādike sampādetuṃ asamatthaṃ karonto anayabyasanaṃ",
  "tika-s0202t:330_4": "pāpeti. Tenāha – “mātugāmaṃ āgamma uppannakāmarāgo vibbhamatī”ti.",
  "tika-s0202t:331_0": "Bhayaṃ nāma yattha bhāyitabbavatthu, tattha otarantasseva hoti, na anotarantassa,",
  "tika-s0202t:331_1": "taṃ otaritvā bhayaṃ vinodetvā tattha kiccaṃ sādhetabbaṃ, itarathā catthasiddhi na",
  "tika-s0202t:331_2": "hotīti imamatthaṃ upamopamitabbasarūpavasena dassetuṃ “yathā”tiādi vuttaṃ. Tattha",
  "tika-s0202t:331_3": "udakaṃ nissāya ānisaṃso pipāsavinayanaṃ sarīrasuddhi pariḷāhūpasamo kāyautuggāhāpananti",
  "tika-s0202t:331_4": "evamādi. Sāsanaṃ nissāya ānisaṃso pana saṅkhepato vaṭṭadukkhūpasamo, vitthārato pana",
  "tika-s0202t:331_5": "sīlānisaṃsādivasena anekavidho, so visuddhimagge vuttanayena veditabbo. Vuttappakāro",
  "tika-s0202t:331_6": "ānisaṃso hoti tāni bhayāni abhibhuyya pavattassāti adhippāyo. Imāni abhāyitvāti imāni",
  "tika-s0202t:331_7": "kodhūpāyāsādibhayāni abhibhuyya pavattitvā abhāyitvā. Kodhūpāyāsādayo hi bhāyati",
  "tika-s0202t:331_8": "etasmāti bhayanti vuttā. Theroti mahādhammarakkhitatthero. Kāmaṃ pahānābhisamayakālo",
  "tika-s0202t:331_9": "eva sacchikiriyābhisamayo, sammādiṭṭhiyā pana saṃkilesavodānadhammesu kiccaṃ asaṃkiṇṇaṃ",
  "tika-s0202t:331_10": "katvā dassetuṃ samānakālikampi asamānakālikaṃ viya vuttaṃ “taṇhāsotaṃ chinditvā nibbānapāraṃ",
  "tika-s0202t:331_11": "daṭṭhuṃ na sakkotī”ti. Sesaṃ suviññeyyameva.",
  "tika-s0202t:332": "Cātumasuttavaṇṇanāya līnatthappakāsanā samattā.",
  "tika-s0202t:333": "8. Naḷakapānasuttavaṇṇanā",
  "tika-s0202t:334_0": "166. Yattha bodhisattapamukho vānaro naḷakena pānīyaṃ pivi, sā pokkharaṇī, tassāmanto",
  "tika-s0202t:334_1": "bhūmippadeso, tattha niviṭṭhagāmo ca “naḷakapāna”nteva paññāyittha, idha pana gāmo",
  "tika-s0202t:334_2": "adhippetoti āha “naḷakapāneti evaṃnāmake gāme”ti. Idāni tamatthaṃ āgamanato paṭṭhāya",
  "tika-s0202t:334_3": "dassetuṃ “pubbe kirā”ti āraddhaṃ. Paññavāti itikattabbatāya paññāya paññavā.",
  "tika-s0202t:335_0": "Thūladīghabahulabhāvena mahatīhi dāṭhikāhi samannāgatattā mahādāṭhiko. “Udakarakkhaso",
  "tika-s0202t:335_1": "aha”nti vatvā vānarānaṃ kañci amuñcitvā “sabbe tumhe mama hatthagatā”ti dassento",
  "tika-s0202t:335_2": "“tumhe pana sabbe khādissāmī”ti āha. Dhami…pe… piviṃsūti bodhisattena gahitanaḷo",
  "tika-s0202t:335_3": "anavaseso abbhantare sabbasandhīnaṃ nibbādhena ekacchiddo ahosi. Neva maṃ tvaṃ vadhissasīti",
  "tika-s0202t:335_4": "udakarakkhasa tvaṃ vadhitukāmopi mama purisathāmena na vadhissasi.",
  "tika-s0202t:336_0": "Evaṃ pana vatvā mahāsatto “ayaṃ pāpo ettha pānīyaṃ pivante aññepi satte mā bādhayitthā”ti",
  "tika-s0202t:336_1": "karuṇāyamāno “ettha jāyantā naḷā sabbe apabbabandhā ekacchiddāva hontū”ti adhiṭṭhāya",
  "tika-s0202t:336_2": "gato. Tenāha “tato paṭṭhāyā”tiādi.",
  "tika-s0202t:337": "167. Anuruddhappamukhā bhikkhū bhagavatā “kacci tumhe anuruddhā”ti pucchitāti thero “taggha mayaṃ, bhante”ti āha.",
  "tika-s0202t:338_0": "Sace pabbajati, jīvitaṃ labhissati, no aññathāti raññā pabbajjāya abhinītāti rājābhinītā.",
  "tika-s0202t:338_1": "Corābhinītāti etthāpi eseva nayo. Corānaṃ mūlaṃ chindanto “kaṇṭakasodhanaṃ karissāmī”ti.",
  "tika-s0202t:338_2": "Ājīvikāyāti ājīvena jīvitavuttiyā. Imesu pana anuruddhattherādīsu.",
  "tika-s0202t:339_0": "Vivekanti pubbakālikakiriyappadhānaṃ “abyāpajjaṃ upeta”ntiādīsu viyāti āha – “viviccā”ti,",
  "tika-s0202t:339_1": "viviccitvā vivitto hutvā vinā hutvāti attho. Pabbajitakiccanti pabbajitassa sāruppakiccaṃ.",
  "tika-s0202t:339_2": "Samaṇakiccanti samaṇabhāvakaraṇakiccaṃ. Yadaggena hi pabbajitakiccaṃ kātuṃ na sakkoti",
  "tika-s0202t:339_3": "tadaggena samaṇabhāvakarampi kiccaṃ kātuṃ na sakkoti. Tenāha “so yevā”tiādi.",
  "tika-s0202t:340": "168. Appaṭisandhike tāva byākaronto pavattīsu ṭhānaṃ atītoti katvā upapattīsu byākaroti nāma tattha paṭisandhiyā abhāvakittanato. Mahantatuṭṭhinoti vipulapamodā.",
  "tika-s0202t:341_0": "169. Imassāti “assā”ti padassa atthavacanaṃ. Imassa ṭhitassa āyasmato sāmaṃ diṭṭho",
  "tika-s0202t:341_1": "vā hoti anussavasuto vāti yojanā. Samādhipakkhikā dhammā dhammāti adhippetā, samādhi",
  "tika-s0202t:341_2": "pana evaṃvihārīti ettha vihārasaddena gahito. Evaṃvimuttāti ettha pana vimuttisaddena",
  "tika-s0202t:341_3": "phalavimutti gahitā. Caratopīti samathavipassanācārena caratopi viharantassapi. Upāsakaupāsikāṭhānesu",
  "tika-s0202t:341_4": "labbhamānampi arahattaṃ appakabhāvato pāḷiyaṃ anuddhaṭanti daṭṭhabbaṃ. Sesaṃ suviññeyyameva.",
  "tika-s0202t:342": "Naḷakapānasuttavaṇṇanāya līnatthappakāsanā samattā.",
  "tika-s0202t:343": "9. Goliyānisuttavaṇṇanā",
  "tika-s0202t:344_0": "173. Padasamācāroti taṃtaṃpaccayabhedadassanāya vigatattā pakārehi daliddasamācāro",
  "tika-s0202t:344_1": "sithilasamācāroti attho. Yasmā pana tādiso samācāro thiro daḷho nāma na hoti, tasmā",
  "tika-s0202t:344_2": "vuttaṃ “dubbalasamācāro”ti. “Sākhasamācāro”ti vā pāṭho, tattha tattha lagganaṭṭhena",
  "tika-s0202t:344_3": "sākhāsadisasīloti attho. Tenāha “oḷārikācāro”ti. Paccayesu sāpekkhoti paccayesu sāpekkhatāya",
  "tika-s0202t:344_4": "eva hissa oḷārikācāratā veditabbā. Garunā kismiñci vutte gāravavasena patissavanaṃ",
  "tika-s0202t:344_5": "patisso, patissavacanabhūtaṃ taṃsabhāgañca yaṃ kiñci gāravanti attho. Saha patissenāti",
  "tika-s0202t:344_6": "sappatissena, sappatissavena ovādasampaṭicchanena. Patissīyatīti vā patisso, garukātabbo,",
  "tika-s0202t:344_7": "tena saha patissenāti sabbaṃ pubbe viya. Tenāha “sajeṭṭhakenā”ti. Serivihāro nāma",
  "tika-s0202t:344_8": "attappadhānavāso. Tenāha “niraṅkusavihārenā”ti.",
  "tika-s0202t:345": "Anupakhajjāti anupakaḍḍhitvā. Garuṭṭhāniyānaṃ antaraṃ anāpucchā anupavisitvāti imamatthaṃ dassetuṃ “tattha yo”tiādi vuttaṃ.",
  "tika-s0202t:346_0": "Ābhisamācārikanti abhisamācāre bhavaṃ. Kiṃ pana tanti āha “vattapaṭipattimattampī”ti.",
  "tika-s0202t:346_1": "Nātikālasseva saṅghassa purato pavisitabbaṃ, na pacchā paṭikkamitabbanti adhippāyena",
  "tika-s0202t:346_2": "atikāle ca gāmappaveso atidivā paṭikkamanañca nivāritaṃ, taṃ dassetuṃ “na atipāto”tiādi",
  "tika-s0202t:346_3": "vuttaṃ. Uddhaccapakatikoti vibbhantacitto. Avacāpalyenāti daḷhavātāpahatapallavasadisena lolabhāvena.",
  "tika-s0202t:347_0": "Paññavatāti iminā bhikkhusāruppesu itikattabbesu upāyapaññā adhippetā, na sutamayapaññā.",
  "tika-s0202t:347_1": "Abhidhamme abhivinaye yogoti iminā bhāvanāpaññāuttarimanussadhamme yogo pakāsito.",
  "tika-s0202t:347_2": "Yogoti ca paricayo uggaṇhavasena.",
  "tika-s0202t:348_0": "Āruppāti iminā catassopi arūpasamāpattiyo gahitā, tā pana catūhi rūpasamāpattīhi",
  "tika-s0202t:348_1": "vinā na sampajjantīti āha – “āruppāti ettāvatā aṭṭhapi samāpattiyo vuttā hontī”ti.",
  "tika-s0202t:348_2": "Kasiṇeti dasavidhe kasiṇe. Ekaṃ parikammakammaṭṭhānanti yaṃ kiñci ekabhāvanā parikammadīpanaṃ",
  "tika-s0202t:348_3": "khandhakammaṭṭhānaṃ. Tenāha “paguṇaṃ katvā”ti. Kasiṇaparikammaṃ pana taggahaṇeneva",
  "tika-s0202t:348_4": "gahitaṃ hoti, lokiyā uttarimanussadhammā heṭṭhā gahitāti āha “uttarimanussadhammeti",
  "tika-s0202t:348_5": "iminā sabbepi lokuttaradhamme dassetī”ti. Neyyapuggalassa vasenāti jānitvā vitthāretvā",
  "tika-s0202t:348_6": "ñātabbapuggalassa vasenāti.",
  "tika-s0202t:349": "Goliyānisuttavaṇṇanāya līnatthappakāsanā samattā.",
  "tika-s0202t:350": "10. Kīṭāgirisuttavaṇṇanā",
  "tika-s0202t:351_0": "174. Pañca ānisaṃseti appābādhatādike pañca guṇe. Tattha akkhirogakucchirogādīnaṃ",
  "tika-s0202t:351_1": "abhāvo appābādhatā. Sarīre tesaṃ kuppanadukkhassa abhāvo appātaṅkaṃ. Sarīrassa uṭṭhānasukhatā",
  "tika-s0202t:351_2": "lahuṭṭhānaṃ. Balaṃ nāma kāyabalaṃ. Phāsuvihāro iriyāpathasukhatā. Anupakkhandānīti",
  "tika-s0202t:351_3": "duccajanavasena sattānaṃ anupaviṭṭhāni. Sañjānissathāti ettha iti-saddo ādiattho,",
  "tika-s0202t:351_4": "tasmā iti evaṃ ānisaṃsanti attho.",
  "tika-s0202t:352_0": "175. Āvāse niyuttāti āvāsikā tassa anativattanato. Tenāha “nibaddhavāsino”ti, niyatavāsinoti",
  "tika-s0202t:352_1": "attho. Tannibandhāti nibandhaṃ vuccati byāpāro, tattha bandhā pasutā ussukāti tannibandhā.",
  "tika-s0202t:352_2": "Kathaṃ te tattha nibandhāti āha “akataṃ senāsana”ntiādi. Uppajjanakena kālena pattabbaṃ",
  "tika-s0202t:352_3": "kālikaṃ so pana kālo anāgato eva hotīti āha “anāgate kāle pattabba”nti.",
  "tika-s0202t:353": "178. Ettakā vedanā sevitabbāti aṭṭhārasapi nekkhammanissitā vedanā sevitabbā, gehassitā na sevitbbā.",
  "tika-s0202t:354_0": "181. Taṃ kataṃ soḷasavidhassapi kiccassa niṭṭhitattā. Anulomikānīti utusukhabhāvena",
  "tika-s0202t:354_1": "anurūpāni. Tenāha “kammaṭṭhānasappāyānī”ti. Samānaṃ kurumānāti omattataṃ adhimattatañca",
  "tika-s0202t:354_2": "pahāya samakiccataṃ sampādentā.",
  "tika-s0202t:355": "182. Te dve hontīti te ādito vuttā dve.",
  "tika-s0202t:356_0": "Ubhato ubhayathā ubhohi bhāgehi vimuttoti ubhatobhāgavimutto ekadesasarūpekasesanayena.",
  "tika-s0202t:356_1": "Tathā hi vuttaṃ abhidhammaṭṭhakathāyaṃ “dvīhi bhāgehi dve vāre vimuttoti ubhatobhāgavimutto”ti.",
  "tika-s0202t:356_2": "Tattha keci tāva therā – “samāpattiyā vikkhambhanavimokkhena, maggena samucchedavimokkhena",
  "tika-s0202t:356_3": "vimuttoti ubhatobhāgavimutto”ti vadanti. Aññe therā – “ayaṃ ubhatobhāgavimutto rūpato",
  "tika-s0202t:356_4": "muccitvā nāmaṃ nissāya ṭhito puna tato muccanato nāmanissitako”ti vatvā tassa ca sādhakaṃ –",
  "tika-s0202t:357": "“Acci yathā vātavegena khittā, (upasivāti bhagavā,)",
  "tika-s0202t:358": "Atthaṃ paleti na upeti saṅkhaṃ;",
  "tika-s0202t:359": "Evaṃ muni nāmakāyā vimutto,",
  "tika-s0202t:360": "Atthaṃ paleti na upeti saṅkha”nti. –",
  "tika-s0202t:361_0": "Imaṃ suttapadaṃ vatvā “nāmakāyato ca rūpakāyato ca suvimuttattā ubhatobhāgavimutto”ti",
  "tika-s0202t:361_1": "vadanti. Sutte hi ākiñcaññāyatanalābhino upasivabrāhmaṇassa bhagavatā nāmakāyā vimuttoti",
  "tika-s0202t:361_2": "ubhatobhāgavimuttoti akkhātoti. Apare pana “samāpattiyā vikkhambhanavimokkhena ekavāraṃ",
  "tika-s0202t:361_3": "vimutto, maggena samucchedavimokkhena ekavāraṃ vimuttoti evaṃ ubhatobhāgavimutto”ti",
  "tika-s0202t:361_4": "vadanti. Ettha paṭhamavāde dvīhi bhāgehi vimuttoti ubhatobhāgavimutto. Dutiyavāde",
  "tika-s0202t:361_5": "ubhatobhāgato vimuttoti ubhatobhāgavimutto. Tatiyavāde pana dvīhi bhāgehi dve vāre",
  "tika-s0202t:361_6": "vimuttoti ayametesaṃ viseso. Kilesehi vimutto kilesā vā vikkhambhanasamucchedehi",
  "tika-s0202t:361_7": "kāyadvayato vimuttā assāti ayamattho daṭṭhabbo. Tenāha “dvīhi bhāgehī”tiādi.",
  "tika-s0202t:362_0": "Soti ubhatobhāgavimutto. Kāmañcettha rūpāvacaracatutthajjhānampi arūpāvacarajjhānaṃ",
  "tika-s0202t:362_1": "viya duvaṅgikaṃ āneñjappattanti vuccati. Taṃ pana padaṭṭhānaṃ katvā arahattaṃ patto",
  "tika-s0202t:362_2": "ubhatobhāgavimutto nāma na hoti rūpakāyato avimuttattā. Tañhi kilesakāyatova vimuttaṃ,",
  "tika-s0202t:362_3": "na rūpakāyato, tasmā tato vuṭṭhāya arahattaṃ patto ubhatobhāgavimutto na hotīti āha",
  "tika-s0202t:362_4": "– “catunnaṃ arūpa…pe… pañcavidho hotī”ti. “Rūpī rūpāni passatī”tiādike nirodhasamāpattiante",
  "tika-s0202t:362_5": "aṭṭha vimokkhe vatvā – “yato ca kho, ānanda, bhikkhu ime aṭṭha vimokkhe kāyena phusitvā",
  "tika-s0202t:362_6": "viharati, paññāya cassa disvā āsavā parikkhīṇā honti, ayaṃ vuccati, ānanda, bhikkhu",
  "tika-s0202t:362_7": "ubhatobhāgavimutto”ti yadipi mahānidāne vuttaṃ, taṃ pana ubhatobhāgavimuttaseṭṭhavasena",
  "tika-s0202t:362_8": "vuttanti idha sabbaubhatobhāgavimuttasaṅgahaṇatthaṃ “pañcavidho hotī”ti vatvā “pāḷi",
  "tika-s0202t:362_9": "panettha…pe… abhidhamme aṭṭhavimokkhalābhino vasena āgatā”ti āha. Idhāpi hi kīṭāgirisutte",
  "tika-s0202t:362_10": "“idha, bhikkhave, ekacco puggalo…pe… ubhatobhāgavimutto”ti arūpasamāpattivasena cattāro",
  "tika-s0202t:362_11": "ubhatobhāgavimuttā, seṭṭho ca vutto vuttalakkhaṇūpapattito. Yathāvuttesu hi pañcasu",
  "tika-s0202t:362_12": "purimā cattāro nirodhaṃ na samāpajjantīti pariyāyena ubhatobhāgavimuttā nāma. Aṭṭhasamāpattilābhī",
  "tika-s0202t:362_13": "anāgāmī taṃ samāpajjitvā tato vuṭṭhāya vipassanaṃ vaḍḍhetvā arahattaṃ pattoti nippariyāyena",
  "tika-s0202t:362_14": "ubhatobhāgavimuttaseṭṭho nāma.",
  "tika-s0202t:363_0": "Katamo ca puggalotiādīsu katamoti pucchāvacanaṃ, puggaloti asādhāraṇato pucchitabbavacanaṃ.",
  "tika-s0202t:363_1": "Idhāti imasmiṃ sāsane. Ekaccoti eko. Aṭṭha vimokkhe kāyena phusitvā viharatīti aṭṭha",
  "tika-s0202t:363_2": "samāpattiyo sahajātanāmakāyena paṭilabhitvā viharati. Paññāya cassa disvā āsavā parikkhīṇā",
  "tika-s0202t:363_3": "hontīti vipassanāpaññāya saṅkhāragataṃ, maggapaññāya cattāri saccāni passitvā cattāropi",
  "tika-s0202t:363_4": "āsavā parikkhīṇā hontīti evamattho daṭṭhabbo.",
  "tika-s0202t:364_0": "Paññāvimuttoti visesato paññāya eva vimutto, na tassā patiṭṭhānabhūtena aṭṭhavimokkhasaṅkhātena",
  "tika-s0202t:364_1": "sātisayena samādhināti paññāvimutto. Yo ariyo anadhigataaṭṭhavimokkhena sabbaso āsavehi",
  "tika-s0202t:364_2": "vimutto, tassetaṃ adhivacanaṃ. Adhigatepi hi rūpajjhānavimokkhe na so sātisayasamādhinissitoti",
  "tika-s0202t:364_3": "na tassa vasena ubhatobhāgavimutto hotīti vuttovāyamattho. Arūpajjhānesu pana ekasmimpi",
  "tika-s0202t:364_4": "sati ubhatobhāgavimuttoyeva nāma hoti. Tena hi aṭṭhavimokkhekadesena taṃnāmadānasamatthena",
  "tika-s0202t:364_5": "aṭṭhavimokkhalābhītveva vuccati. Samudāye hi pavatto vohāro avayavepi dissati yathā",
  "tika-s0202t:364_6": "“sattisayo”ti. Pāḷīti abhidhammapāḷi. Etthāti etissaṃ paññāvimuttikathāyaṃ. Aṭṭhavimokkhapaṭikkhepavasenevāti",
  "tika-s0202t:364_7": "avadhāraṇena idhāpi paṭikkhepavaseneva āgatabhāvaṃ dasseti. Tenāha “kāyena phusitvā viharatī”ti.",
  "tika-s0202t:365_0": "Phuṭṭhantaṃ sacchikarotīti phuṭṭhānaṃ anto phuṭṭhanto, phuṭṭhānaṃ arūpajjhānānaṃ",
  "tika-s0202t:365_1": "anantaro kāloti adhippāyo. Accantasaṃyoge cetaṃ upayogavacanaṃ, phuṭṭhānantarakālameva",
  "tika-s0202t:365_2": "sacchikaroti sacchikātabbopāyenāti vuttaṃ hoti. Bhāvanapuṃsakaṃ vā etaṃ “ekamantaṃ",
  "tika-s0202t:365_3": "nisīdī”tiādīsu viya. Yo hi arūpajjhānena rūpakāyato nāmakāyekadesato ca vikkhambhanavimokkhena",
  "tika-s0202t:365_4": "vimutto, tena nirodhasaṅkhāto vimokkho ālocito pakāsito viya hoti, na pana kāyena",
  "tika-s0202t:365_5": "sacchikato, nirodhaṃ pana ārammaṇaṃ katvā ekaccesu āsavesu khepitesu tena so sacchikato",
  "tika-s0202t:365_6": "hoti, tasmā so sacchikātabbaṃ nirodhaṃ yathāālocitaṃ nāmakāyena sacchikarotīti “kāyasakkhī”ti",
  "tika-s0202t:365_7": "vuccati, na tu “vimutto”ti ekaccānaṃ āsavānaṃ aparikkhīṇattā. Tenāha – “jhānaphassaṃ",
  "tika-s0202t:365_8": "paṭhamaṃ phusati, pacchā nirodhaṃ nibbānaṃ sacchikarotī”ti. Ayaṃ catunnaṃ arūpasamāpattīnaṃ",
  "tika-s0202t:365_9": "ekekato vuṭṭhāya saṅkhāre sammasitvā kāyasakkhibhāvaṃ pattānaṃ catunnaṃ, nirodhā",
  "tika-s0202t:365_10": "vuṭṭhāya aggamaggappattaanāgāmino ca vasena ubhatobhāgavimutto viya pañcavidho nāma",
  "tika-s0202t:365_11": "hoti. Tena vuttaṃ abhidhammaṭīkāyaṃ “kāyasakkhimhipi eseva nayo”ti.",
  "tika-s0202t:366_0": "Diṭṭhantaṃ pattoti dassanasaṅkhātassa sotāpattimaggañāṇassa anantaraṃ pattoti vuttaṃ",
  "tika-s0202t:366_1": "hoti. “Diṭṭhattā patto”tipi pāṭho. Etena catusaccadassanasaṅkhātāya diṭṭhiyā nirodhassa",
  "tika-s0202t:366_2": "pattataṃ dīpeti. Tenāha “dukkhā saṅkhārā, sukho nirodhoti ñātaṃ hotī”ti. Tattha paññāyāti",
  "tika-s0202t:366_3": "maggapaññāya. Paṭhamaphalaṭṭhato yāva aggamaggaṭṭhā, tāva diṭṭhippatto. Tenāha “sopi",
  "tika-s0202t:366_4": "kāyasakkhi viya chabbidho hotī”ti. Yathā pana paññāvimutto pañcavidho vutto, evaṃ",
  "tika-s0202t:366_5": "ayampi sukkhavipassako, catūhi rūpajjhānehi vuṭṭhāya diṭṭhippattabhāvappattā cattāro",
  "tika-s0202t:366_6": "cāti pañcavidho hotīti veditabbo. Saddhāvimuttepi eseva nayo. Idaṃ dukkhanti ettakaṃ",
  "tika-s0202t:366_7": "dukkhaṃ, na ito uddhaṃ dukkhanti. Yathābhūtaṃ pajānātīti ṭhapetvā taṇhaṃ upādānakkhandhapañcakaṃ",
  "tika-s0202t:366_8": "dukkhasaccanti yāthāvato pajānāti. Yasmā pana taṇhā dukkhaṃ janeti nibbatteti, tato",
  "tika-s0202t:366_9": "taṃ dukkhaṃ samudeti, tasmā naṃ “ayaṃ dukkhasamudayo”ti yathābhūtaṃ pajānāti yasmā",
  "tika-s0202t:366_10": "pana idaṃ dukkhaṃ samudayo ca nibbānaṃ patvā nirujjhati appavattiṃ gacchati, tasmā",
  "tika-s0202t:366_11": "“ayaṃ dukkhanirodho”ti yathābhūtaṃ pajānāti. Ariyo pana aṭṭhaṅgiko maggo taṃ dukkhanirodhaṃ",
  "tika-s0202t:366_12": "gacchati, tena “ayaṃ dukkhanirodhagāminipaṭipadā”ti yathābhūtaṃ pajānāti. Ettāvatā",
  "tika-s0202t:366_13": "nānakkhaṇe saccavavatthānaṃ dassitaṃ. Idāni taṃ ekakkhaṇe dassetuṃ “tathāgatappaveditā”tiādi",
  "tika-s0202t:366_14": "vuttaṃ, tassattho āgamissati.",
  "tika-s0202t:367_0": "Saddhāya vimuttoti etena sabbathā avimuttassapi saddhāmattena vimuttabhāvo dīpito",
  "tika-s0202t:367_1": "hoti. Saddhāvimuttoti vā saddhāya adhimuttoti attho. Vuttanayenevāti “sotāpattiphala”ntiādinā",
  "tika-s0202t:367_2": "vuttanayena. Saddahantassāti “ekaṃsato ayaṃ paṭipadā kilesakkhayaṃ āvahati sammāsambuddhena",
  "tika-s0202t:367_3": "bhāsitattā”ti evaṃ saddahantassa. Yasmā panassa aniccānupassanādīhi niccasaññāpahānavasena",
  "tika-s0202t:367_4": "bhāvanāya pubbenāparaṃ visesaṃ passato tattha tattha paccakkhatāpi atthi, tasmā vuttaṃ",
  "tika-s0202t:367_5": "“saddahantassa viyā”ti. Sesapadadvayaṃ tasseva vevacanaṃ. Ettha ca pubbabhāgamaggabhāvanāti",
  "tika-s0202t:367_6": "vacanena āgamanīyapaṭipadānānattena saddhāvimuttadiṭṭhippattānaṃ paññānānattaṃ hotīti",
  "tika-s0202t:367_7": "dassitaṃ. Abhidhammaṭṭhakathāyampi “nesaṃ kilesappahāne nānattaṃ natthi, paññāya",
  "tika-s0202t:367_8": "nānattaṃ atthiyevā”ti vatvā – “āgamanīyanānatteneva saddhāvimutto diṭṭhippattaṃ na",
  "tika-s0202t:367_9": "pāpuṇātīti sanniṭṭhānaṃ kata”nti vuttaṃ.",
  "tika-s0202t:368_0": "Paññāsaṅkhātaṃ dhammaṃ adhimattatāya pubbaṅgamaṃ hutvā pavattaṃ anussaratīti dhammānusārī.",
  "tika-s0202t:368_1": "Tenāha “dhammo”tiādi. Saddhaṃ anussarati saddhāpubbaṅgamaṃ maggaṃ bhāvetīti imamatthaṃ",
  "tika-s0202t:368_2": "“eseva nayo”ti atidisati. Paññaṃ vāhetīti paññāvāhī, paññaṃ sātisayaṃ pavattetīti",
  "tika-s0202t:368_3": "attho. Tenāha “paññāpubbaṅgamaṃ ariyamaggaṃ bhāvetī”ti. Saddhāvāhinti ettha vuttanayena",
  "tika-s0202t:368_4": "attho veditabbo. Ubhatobhāgavimuttādikathāti ubhatobhāgavimuttādīsu āgamanato paṭṭhāya",
  "tika-s0202t:368_5": "vattabbakathā. Etesanti yathāvuttānaṃ ubhatobhāgavimuttādīnaṃ. Idhāti imasmiṃ kīṭāgirisutte.",
  "tika-s0202t:368_6": "Nanu ca aṭṭhasamāpattilābhivasena ubhatobhāgavimutto kāyasakkhīādayo ca abhidhamme",
  "tika-s0202t:368_7": "āgatā, kathamidha arūpajjhānalābhīvaseneva uddhaṭāti codanaṃ sandhāyāha “yasmā”tiādi.",
  "tika-s0202t:369_0": "Phusitvā patvā. Paññāya cassa disvā āsavā parikkhīṇā hontīti na āsavā paññāya passīyanti,",
  "tika-s0202t:369_1": "dassanakāraṇā paññāya parikkhīṇā “disvā paññāya parikkhīṇā”ti vuttā. Dassanāyattaparikkhayattā",
  "tika-s0202t:369_2": "eva hi dassanaṃ āsavānaṃ khayassa purimakiriyā hotīti. Tathāgatena paveditāti bodhimaṇḍe",
  "tika-s0202t:369_3": "nisīditvā tathāgatena paṭividdhā viditā pacchā paresaṃ pākaṭīkatā. “Catusaccadhammā”ti",
  "tika-s0202t:369_4": "vatvā tadantogadhattā sīlādīnaṃ “imasmiṃ ṭhāne sīlaṃ kathita”ntiādi vuttaṃ. Atthenāti",
  "tika-s0202t:369_5": "avippaṭisārādipayojanena tasmiṃ tasmiṃ pītiādikena atthena. Kāraṇenāti sappurisūpanissayādinā",
  "tika-s0202t:369_6": "kāraṇena tasmiṃ tasmiṃ samādhiādipadaṭṭhānatāya sīlādi kāraṇe. Ciṇṇacaritattāti saddhāciṇṇabhāvena",
  "tika-s0202t:369_7": "sambodhāvahabhāve. Tattha tattha vicaritā visesena caritā, tesu tena paññā suṭṭhu",
  "tika-s0202t:369_8": "carāpitāti attho. Patiṭṭhitā hoti maggena āgatattā. Mattāya parittappamāṇena. Olokanaṃ",
  "tika-s0202t:369_9": "khamanti, paññāya gahetabbataṃ upenti.",
  "tika-s0202t:370_0": "Tayoti kāyasakkhidiṭṭhippattasaddhāvimuttā. Yathāṭhitova pāḷiattho, na tattha kiñci",
  "tika-s0202t:370_1": "niddhāretvā vattabbaṃ atthīti suttantapariyāyena avuttaṃ vadati. Tassa maggassāti",
  "tika-s0202t:370_2": "sotāpattimaggassa yaṃ kātabbaṃ, tassa adhigatattā. Upari pana tiṇṇaṃ maggānaṃ atthāya",
  "tika-s0202t:370_3": "sevamānā anulomasenāsanaṃ, bhajamānā kalyāṇamitte, samannānayamānā indriyāni anupubbena",
  "tika-s0202t:370_4": "bhāvanāmaggappaṭipāṭiyā arahattaṃ pāpuṇissanti maggassa anekacittakkhaṇikatāyāti",
  "tika-s0202t:370_5": "ayamettha suttapadese pāḷiyā attho.",
  "tika-s0202t:371_0": "Imameva pāḷiṃ gahetvāti “katamo ca puggalo saddhānusārī”ti maggaṭṭhe puggale vatvā",
  "tika-s0202t:371_1": "“imassa kho ahaṃ, bhikkhave”tiādinā tesaṃ vasena anulomasenāsanasevanādīnaṃ vuttattā",
  "tika-s0202t:371_2": "imameva yathāvuttaṃ pāḷipadesaṃ gahetvā “lokuttaradhammo bahucittakkhaṇiko”ti vadati.",
  "tika-s0202t:371_3": "So vattabboti so vitaṇḍavādī evaṃ vattabbo. Yadi maggaṭṭhapuggale vatvā anulomikasenāsanasevanādi",
  "tika-s0202t:371_4": "pāḷiyaṃ vuttanti maggasamaṅgino eva hutvā te tathā paṭipajjanti, evaṃ sante senāsanapaṭisaṃyuttarūpādivipassanaggahaṇasmiṃ",
  "tika-s0202t:371_5": "tava matena maggasamaṅgino eva āpajjeyyuṃ, na cetaṃ evaṃ hoti, tasmā suttaṃ me laddhanti",
  "tika-s0202t:371_6": "yaṃ kiñci mā kathehīti vāretabbo. Tenāha “yadi aññena cittenā”tiādi. Tattha evaṃ",
  "tika-s0202t:371_7": "santeti nānācitteneva senāsanapaṭisevanādike sati. Tattha pāḷiyaṃ yadi lokuttaradhammasamaṅgino",
  "tika-s0202t:371_8": "eva pañcaviññāṇasamaṅgikālepi lokuttarasamaṅgitaṃ sace sampaṭicchasi, satthārā saddhiṃ",
  "tika-s0202t:371_9": "paṭivirujjhasi suttavirodhadīpanato. Tenāha “satthārā hī”tiādi. Dhammavicāraṇā nāma",
  "tika-s0202t:371_10": "tuyhaṃ avisayo, tasmā yāguṃ pivāhīti uyyojetabbo.",
  "tika-s0202t:372_0": "183. Ādikenevāti paṭhameneva. Anupubbasikkhāti anupubbeneva pavattasikkhāya. Tenāha",
  "tika-s0202t:372_1": "“karaṇatthe paccattavacana”nti. Saddhā jātā etassāti saddhājāto, agyāhitātipakkhepena",
  "tika-s0202t:372_2": "jāta-saddassa pacchāvacanaṃ. Evametanti adhimuccanaṃ okappaniyasaddhā. Santike nisīdati",
  "tika-s0202t:372_3": "upaṭṭhānavasena. Sādhukaṃ katvā dhāretīti yathāsutaṃ dhammaṃ vācuggatakaraṇavasena",
  "tika-s0202t:372_4": "taṃ paguṇaṃ katvā sāravasena dhāreti. Chando jāyatīti dhammesu nijjhānakkhamesu ime",
  "tika-s0202t:372_5": "dhamme bhāvanāpaññāya paccakkhato ussāmīti kattukamyatākusalacchando jāyati. Ussahatīti",
  "tika-s0202t:372_6": "chando uppādamatte aṭṭhatvā tato bhāvanārambhavasena ussahati. Tulayatiti sammasanavasena",
  "tika-s0202t:372_7": "saṅkhāre. Tīraṇavipassanāya tulayantoti tīraṇapariññāya jānitvā upari pahānapariññāya",
  "tika-s0202t:372_8": "vasena paritulayanto paṭijānanto. Maggapadhānaṃ padahatīti maggalakkhaṇaṃ padhānikaṃ",
  "tika-s0202t:372_9": "maggaṃ padahati. Pesitacittoti nibbānaṃ pati pesitacitto. Nāmakāyenāti maggappaṭipāṭiyā",
  "tika-s0202t:372_10": "taṃtaṃmaggasampayuttanāmakāyena. Na pana kiñci āhāti dūratāya samānaṃ na kiñci vacanaṃ",
  "tika-s0202t:372_11": "bhagavā āha te daḷhataraṃ niggaṇhituṃ.",
  "tika-s0202t:373_0": "184. Paṇena vohārena byākaraṇaṃ paṇaviyā, paṇaviyā abhāvena opaṇaviyā, na upetīti",
  "tika-s0202t:373_1": "na yujjati. Tanti idaṃ idha adhippetaṃ paṇo paṇaviyaṃ dassetuṃ. Tayidaṃ sabbaṃ bhagavā",
  "tika-s0202t:373_2": "“mayaṃ kho, āvuso, sāyañceva bhuñjāmā”ti assajipunabbasukehi vuttaṃ sikkhāya avattanabhāvadīpanavacanaṃ sandhāya vadati.",
  "tika-s0202t:374_0": "Ukkhipitvāti sīsena gahetvā viya samādāya. Anudhammoti anurūpo sabhāvo, sāvakabhāvassa",
  "tika-s0202t:374_1": "anucchavikā paṭipatti. Rohanīyanti viruḷhibhāvaṃ. Siniyhati ettha, etena vāti sineho,",
  "tika-s0202t:374_2": "kāraṇaṃ. Taṃ ettha atthīti sinehavantaṃ, pādakanti attho. Taco ekaṃ aṅganti taco",
  "tika-s0202t:374_3": "vīrapakkhabhāve ekamaṅgaṃ. Padhānaṃ anuyuñjantassa hi tace palujjamānepi taṃnimittaṃ",
  "tika-s0202t:374_4": "avosānaṃ anāpajjanakasseva vīriyassa ekaṃ aṅgaṃ ekaṃ kāraṇaṃ. Evaṃ sesesu vattabbaṃ.",
  "tika-s0202t:374_5": "Tenāha – “arahattaṃ appatvā na vuṭṭhahissāmīti evaṃ paṭipajjatī”ti. Sesaṃ suviññeyyameva.",
  "tika-s0202t:375": "Kīṭāgirisuttavaṇṇanāya līnatthappakāsanā samattā.",
  "tika-s0202t:376": "Niṭṭhitā ca bhikkhuvaggavaṇṇanā.",
  "tika-s0202t:377": "1. Tevijjavacchasuttavaṇṇanā",
  "tika-s0202t:378_0": "185. Tatthāti ekapuṇḍarīkasaññite paribbājakārāme. Anāgatapubbo lokiyasamudāhāravasena",
  "tika-s0202t:378_1": "“cirassaṃ kho, bhante”tiādinā vuccati, ayaṃ panettha āgatapubbataṃ upādāya tathā",
  "tika-s0202t:378_2": "vutto. Bhagavā hi kesañci vimuttijananatthaṃ, kesañci indriyaparipākatthaṃ, kesañci",
  "tika-s0202t:378_3": "visesādhigamatthaṃ kadāci titthiyārāmaṃ upagacchati. Ananuññāya ṭhatvāti ananujānitabbe",
  "tika-s0202t:378_4": "ṭhatvā. Anujānitabbaṃ siyā anaññātassa ñeyyassa abhāvato. Yāvatakañhi ñeyyaṃ, tāvatakaṃ",
  "tika-s0202t:378_5": "bhagavato ñāṇaṃ, yāvatakañca bhagavato ñāṇaṃ tāvatakaṃ ñeyyaṃ. Tenevāha – “na tassa",
  "tika-s0202t:378_6": "adiṭṭhamidhatthi kiñci, atho aviññātamajānitabba”ntiādi. Sabbaññutaññāṇena hi bhagavā",
  "tika-s0202t:378_7": "āvajjetvā pajānāti. Vuttañhetaṃ “āvajjanapaṭibaddhaṃ buddhassa bhagavato ñāṇa”nti.",
  "tika-s0202t:378_8": "Yadi evaṃ “caraṃ samāhito nāgo, tiṭṭhaṃ nāgo samāhito”ti idaṃ suttapadaṃ kathanti?",
  "tika-s0202t:378_9": "Vikkhepābhāvadīpanapadametaṃ, na anāvajjanenapi ñāṇānaṃ pavattiparidīpanaṃ. Yaṃ panettha",
  "tika-s0202t:378_10": "vattabbaṃ, taṃ heṭṭhā vitthārato vuttameva.",
  "tika-s0202t:379_0": "186. Yāvadevāti idaṃ yathāruci pavatti viya aparāparuppattipi icchitabbāti tadabhāvaṃ",
  "tika-s0202t:379_1": "dassento āha – “sakiṃ khīṇānaṃ āsavānaṃ puna khepetabbābhāvā”ti. Paccuppannajānanaguṇanti",
  "tika-s0202t:379_2": "idaṃ dibbacakkhuñāṇassa paribhaṇḍañāṇaṃ anāgataṃsañāṇaṃ anādiyitvā vuttaṃ, tassa",
  "tika-s0202t:379_3": "pana vasena anāgataṃsañāṇaguṇaṃ dassetīti vattabbaṃ siyā.",
  "tika-s0202t:380_0": "Gihiparikkhāresūti vatthābharaṇādidhanadhaññādigihiparikkhāresu. Gihiliṅgaṃ pana",
  "tika-s0202t:380_1": "appamāṇaṃ, tasmā gihibandhanaṃ chinditvā dukkhassantakarā hontiyeva. Sati pana dukkhassantakiriyāya",
  "tika-s0202t:380_2": "gihiliṅge te na tiṭṭhantiyevāti dassento “yepī”tiādimāha. Sukkhāpetvā samucchinditvā.",
  "tika-s0202t:380_3": "Arahattaṃ pattadivaseyeva pabbajanaṃ vā parinibbānaṃ vāti ayaṃ nayo na sabbasādhāraṇoti",
  "tika-s0202t:380_4": "āha “bhūmadevatā pana tiṭṭhantī”ti. Tattha kāraṇavacanaṃ “nilīyanokāsassa atthitāyā”ti.",
  "tika-s0202t:380_5": "Araññapabbatādipavivekaṭṭhānaṃ nilīyanokāso. Sesakāmabhaveti kāmaloke. Laḷitajanassāti",
  "tika-s0202t:380_6": "ābharaṇālaṅkāranaccagītādivasena vilāsayuttajanassa.",
  "tika-s0202t:381_0": "Sopīti “so aññatra ekenā”ti vutto sopi. Karato na karīyati pāpanti evaṃ na kiriyaṃ",
  "tika-s0202t:381_1": "paṭibāhati. Yadi attānaṃyeva gahetvā katheti, atha kasmā mahāsatto tadā ājīvakapabbajjaṃ",
  "tika-s0202t:381_2": "upagacchīti āha “tadā kirā”tiādi. Tassapīti na kevalaṃ aññesaṃ eva pāsaṇḍānaṃ, tassapi.",
  "tika-s0202t:381_3": "Vīriyaṃ na hāpesīti tapojigucchavādaṃ samādiyitvā ṭhito virāgatthāya taṃ samādiṇṇavattaṃ",
  "tika-s0202t:381_4": "na pariccaji, satthusāsanaṃ na chaḍḍesi. Tenāha – “kiriyavādī hutvā sagge nibbattatī”ti.",
  "tika-s0202t:382": "Tevijjavacchasuttavaṇṇanāya līnatthappakāsanā samattā.",
  "tika-s0202t:383": "2. Aggivacchasuttavaṇṇanā",
  "tika-s0202t:384_0": "187. Lokassa sassatatāpavattipaṭikkhepavasena pavatto vādo ucchedavādo eva hotīti",
  "tika-s0202t:384_1": "sassataggāhābhāve ucchedaggāhabhāvato puna paribbājakena “asassato loko”ti vadantena",
  "tika-s0202t:384_2": "ucchedaggāho pucchito, bhagavatāpi so eva paṭikkhittoti āha “dutiye nāhaṃ ucchedadiṭṭhiko”ti.",
  "tika-s0202t:384_3": "Antānantikādivasenāti ettha antānantikaggahaṇena antavā loko anantavā lokoti imaṃ",
  "tika-s0202t:384_4": "vādadvayamāha. Ādi-saddena “taṃ jīvaṃ taṃ sarīra”ntiādivādacatukkaṃ saṅgaṇhāti, itaraṃ",
  "tika-s0202t:384_5": "pana dvayaṃ sarūpeneva gahitanti. Paṭikkhepo veditabboti “tatiye nāhaṃ antavādiṭṭhiko,",
  "tika-s0202t:384_6": "catutthe nāhaṃ anantavādiṭṭhiko”ti evamādinā paṭikkhepo veditabbo. “Hoti tathāgato",
  "tika-s0202t:384_7": "paraṃ maraṇā”ti ayampi sassatavādo, so ca kho aparantakappikavasena, “sassato loko”ti",
  "tika-s0202t:384_8": "pana pubbantakappikavasenāti ayametesaṃ viseso. “Na hoti tathāgato paraṃ maraṇā”ti",
  "tika-s0202t:384_9": "ayampi ucchedavādo, so ca kho sattavasena, “asassato loko”ti pana sattasaṅkhāravasenāti vadanti.",
  "tika-s0202t:385_0": "189. Sappatibhayaṃ uppajjanato saha dukkhenāti sadukkhaṃ. Tenāha “kilesadukkhenā”tiādi.",
  "tika-s0202t:385_1": "Tesaṃyevāti kilesadukkhavipākadukkhānaṃyeva. Saupaghātakanti sabādhaṃ. Saupāyāsanti",
  "tika-s0202t:385_2": "saparissamaṃ saupatāpaṃ sapīḷaṃ. Sapariḷāhanti sadarathaṃ.",
  "tika-s0202t:386_0": "Kiñci diṭṭhigatanti imā tāva aṭṭha diṭṭhiyo mā hontu, atthi pana, bho gotama, yaṃ",
  "tika-s0202t:386_1": "kiñci diṭṭhigataṃ gahitaṃ. Na hi tāya diṭṭhiyā vinā kañci samayaṃ pavattetuṃ yujjatīti",
  "tika-s0202t:386_2": "adhippāyena pucchati. Apaviddhanti samucchedappahānavasena chaḍḍitaṃ. Paññāya diṭṭhanti",
  "tika-s0202t:386_3": "vipassanāpaññāsahitāya maggapaññāya bhagavatā paṭividdhaṃ. Yattha uppajjanti, taṃ",
  "tika-s0202t:386_4": "sattaṃ mathenti sammaddantīti mathitāti āha “mathitānanti tesaṃyeva vevacana”nti.",
  "tika-s0202t:386_5": "Kañci dhammanti rūpadhammaṃ arūpadhammaṃ vā. Anupādiyitvāti aggahetvā.",
  "tika-s0202t:387_0": "190. Na upetīti saṅkhaṃ na gacchatīti atthoti āha “na yujjatī”ti. Anujānitabbaṃ siyā",
  "tika-s0202t:387_1": "anupādāvimuttassa kañcipi uppattiyā abhāvato. “Evaṃ vimuttacitto na upapajjatī”ti",
  "tika-s0202t:387_2": "kāmañcetaṃ sabhāvapavedanaṃ parinibbānaṃ, eke pana ucchedavādino “mayampi ‘satto",
  "tika-s0202t:387_3": "āyatiṃ na upapajjatī’ti vadāma, samaṇo gotamopi tathā vadatī”ti ucchedabhāveyeva",
  "tika-s0202t:387_4": "patiṭṭhahissanti, tasmā bhagavā “na upapajjatīti kho vaccha na upetī”ti āha. “Upapajjatī”ti",
  "tika-s0202t:387_5": "pana vutte sassatameva gaṇheyyāti yojanā. Sesadvayepi eseva nayo. Appatiṭṭhoti ucchedavādādivasena",
  "tika-s0202t:387_6": "patiṭṭhārahito. Anālamboti tesaṃyeva vādānaṃ olambārammaṇassa abhāvena anālambo.",
  "tika-s0202t:387_7": "Sukhapavesanaṭṭhānanti tesaññeva vādānaṃ sukhapavesanokāsaṃ mā labhatūti. Ananuññāya",
  "tika-s0202t:387_8": "ṭhatvāti “na upapajjatī”tiādinā anujānitabbāya paṭiññāya ṭhānahetu. Anuññampīti anujānitabbampi",
  "tika-s0202t:387_9": "dutiyapañhaṃ paṭikkhipi. Pariyatto pana dhammo atthato paccayākāro evāti āha “dhammoti",
  "tika-s0202t:387_10": "paccayākāradhammo”ti. Aññattha payogenāti imamhā niyyānikasāsanā aññasmiṃ micchāsamaye",
  "tika-s0202t:387_11": "pavattappayogena, aniyyānikaṃ vividhaṃ micchāpaṭipattiṃ paṭipajjantenāti attho. “Aññavādiyakenā”tipi",
  "tika-s0202t:387_12": "pāṭho, paccayākārato aññākāradīpakaācariyavādaṃ paggayha tiṭṭhantenāti attho.",
  "tika-s0202t:388": "191. Appaccayoti anupādāno, nirindhanoti attho.",
  "tika-s0202t:389_0": "192. Yena rūpenāti yena bhūtupādādibhedena rūpadhammena. Taṃ rūpaṃ tappaṭibaddhasaṃyojanappahānena",
  "tika-s0202t:389_1": "khīṇāsava-tathāgatassa pahīnaṃ anuppattidhammataṃ āpannaṃ. Tena vuttaṃ pāḷiyaṃ “anuppādadhamma”ntiādi.",
  "tika-s0202t:389_2": "Aññesaṃ jānanāya abhāvaguṇatāya guṇagambhīro. “Ettakā guṇā”ti pamāṇaṃ gaṇhituṃ na",
  "tika-s0202t:389_3": "sakkuṇeyyo. “Īdisā etassa guṇā”ti pariyogāhituṃ asakkuṇeyyatāya duppariyogāḷhoti.",
  "tika-s0202t:389_4": "Dujjānoti agādhatāya gambhīro “ettakāni udakaḷhakasatānī”tiādinā pametuṃ na sakkāti",
  "tika-s0202t:389_5": "appameyyo, tato eva dujjāno. Evamevānti yathā mahāsamuddo gambhīro appameyyo dujjāno,",
  "tika-s0202t:389_6": "evameva khīṇāsavopi guṇavasena, tasmā ayaṃ rūpādiṃ gahetvā rūpītiādivohāro bhaveyya,",
  "tika-s0202t:389_7": "parinibbutassa pana tadabhāvā tathā paññāpetuṃ na sakkā, tato taṃ ārabbha upapajjatītiādi",
  "tika-s0202t:389_8": "na yujjeyya. Yathā pana vijjamāno eva jātavedo byattena purisena nīyamāno puratthimādidisaṃ",
  "tika-s0202t:389_9": "gatoti vucceyya, na nibbuto, evaṃ khīṇāsavopīti dassento “evamevā”tiādimāha.",
  "tika-s0202t:390_0": "Aniccatāti ettha aniccatāgahaṇaṃ asāranidassanaṃ. Tena yathā so sālarukkho sākhāpalāsādiasārāpagamena",
  "tika-s0202t:390_1": "suddho sāre patiṭṭhito, evamayaṃ dhammavinayo sāsavasaṅkhātaasāravigamena lokuttaradhammasāre",
  "tika-s0202t:390_2": "patiṭṭhitoti dasseti. Sesaṃ suviññeyyameva.",
  "tika-s0202t:391": "Aggivacchasuttavaṇṇanāya līnatthappakāsanā samattā.",
  "tika-s0202t:392": "3. Mahāvacchasuttavaṇṇanā",
  "tika-s0202t:393_0": "193. Saha kathā etassa atthīti sahakathī, “mayaṃ pucchāvasena tumhe vissajjanavasenā”ti",
  "tika-s0202t:393_1": "evaṃ sahapavattakathoti attho. Etasseva kathitāni, tattha paṭhame vijjāttayaṃ desitaṃ,",
  "tika-s0202t:393_2": "dutiye agginā dassitanti tevijjavacchasuttaṃ aggivacchasuttanti nāmaṃ visesetvā vuttaṃ.",
  "tika-s0202t:393_3": "Sīghaṃ laddhiṃ na vissajjenti, yasmā saṅkhārānaṃ niyatoyaṃ vināso anaññasamuppādo,",
  "tika-s0202t:393_4": "hetusamuppannāpi na cirena nijjhānaṃ khamanti, na lahuṃ. Tenāha “vasātela …pe… sujjhantī”ti.",
  "tika-s0202t:393_5": "Pacchimagamanaṃ ñāṇassa paripākaṃ gatattā. Yaṭṭhiṃ ālambitvā udakaṃ tarituṃ otaranto",
  "tika-s0202t:393_6": "puriso “yaṭṭhiṃ otaritvā udake patamāno”ti vutto. Kammapathavasena vitthāradesananti",
  "tika-s0202t:393_7": "saṃkhittadesanaṃ upādāya vuttaṃ. Tenāha “mūlavasena cetthā”tiādi. Vitthārasadisāti",
  "tika-s0202t:393_8": "kammapathavasena idha desitadesanāva mūlavasena desitadesanaṃ upādāya vitthārasadisā.",
  "tika-s0202t:393_9": "Vitthāradesanā nāma natthīti na kevalaṃ ayameva, atha kho sabbāpi buddhānaṃ nippariyāyena",
  "tika-s0202t:393_10": "ujukena niravasesato vitthāradesanā nāma natthi desanāñāṇassa mahāvisayatāya karaṇasampattiyā",
  "tika-s0202t:393_11": "ca tajjāya mahānubhāvattā sabbaññutaññāṇassa. Sabbaññutaññāṇasamaṅgitāya hi avasesapaṭisambhidānubhāvitāya",
  "tika-s0202t:393_12": "aparimitakālasambhatañāṇasambhārasamudāgatāya kadācipi parikkhayānarahāya anaññasādhāraṇāya",
  "tika-s0202t:393_13": "paṭibhānapaṭisambhidāya pahūtajivhāditadanurūparūpakāyasampattisampadāya vitthāriyamānā",
  "tika-s0202t:393_14": "bhagavato desanā kathaṃ parimitā paricchinnā bhaveyya, mahākāruṇikatāya pana bhagavā",
  "tika-s0202t:393_15": "veneyyajjhāsayānurūpaṃ tattha tattha parimitaṃ paricchinnaṃ katvā niṭṭhapeti. Ayañca",
  "tika-s0202t:393_16": "attho mahāsīhanādasuttena dīpetabbo. Sabbaṃ saṃkhittameva attajjhāsayavasena akathetvā",
  "tika-s0202t:393_17": "bodhaneyyapuggalajjhāsayavasena desanāya niṭṭhāpitattā. Na cettha dhammasāsanavirodho",
  "tika-s0202t:393_18": "pariyāyaṃ anissāya yathādhammaṃ dhammānaṃ bodhitattā sabbalahuttā cāti.",
  "tika-s0202t:394": "194. Satta dhammā kāmāvacarā sampattasamādānaviratīnaṃ idhādhippetattā.",
  "tika-s0202t:395": "Aniyametvāti “sammāsambuddho, sāvako”ti vā niyamaṃ visesena akatvā. Attānameva…pe… veditabbaṃ, tathā hi paribbājako “tiṭṭhatu bhavaṃ gotamo”ti āha.",
  "tika-s0202t:396": "195. Satthāva arahā hoti paṭipattiyā pāripūribhāvato. Tasmiṃ byākateti tasmiṃ “ekabhikkhupi sāvako”tiādinā suṭṭhu pañhe kathite.",
  "tika-s0202t:397": "196. Sampādakoti paṭipattisampādako.",
  "tika-s0202t:398_0": "197. Sekhāya vijjāyāti sekhalakkhaṇappattāya maggapaññāya sātisayaṃ katvā karaṇavasena",
  "tika-s0202t:398_1": "vuttā, phalapaññā pana tāya pattabbattā kammabhāvena vuttā. Tenāha “heṭṭhimaphalattayaṃ",
  "tika-s0202t:398_2": "pattabba”nti. Imaṃ panettha aviparītamatthaṃ pāḷito eva viññāyamānaṃ appaṭivijjhanato",
  "tika-s0202t:398_3": "vitaṇḍavādī “yāvatakaṃ sekhena pattabbaṃ, anuppattaṃ taṃ mayā”ti vacanalesaṃ gahetvā",
  "tika-s0202t:398_4": "“arahattamaggopi anena pattoyevā”ti vadati. Evanti idāni vuccamānāya gāthāya.",
  "tika-s0202t:399_0": "Kilesāni pahāya pañcāti pañcorambhāgiyasaṃyojanasaṅkhāte saṃkilese pahāya pajahitvā,",
  "tika-s0202t:399_1": "pahānahetu vā. Paripuṇṇasekhoti sabbaso vaḍḍhitasekhadhammo. Aparihānadhammoti aparihānasabhāvo.",
  "tika-s0202t:399_2": "Na hi yassa phātigatehi sīlādidhammehi parihāni atthi, samādhimhi paripūrakāritāya",
  "tika-s0202t:399_3": "cetovasippatto. Tenāha “samāhitindriyo”ti. Aparihānadhammattāva ṭhitatto.",
  "tika-s0202t:400_0": "Anāgāminā hi asekhabhāvāvahā dhammā paripūretabbā, na sekhabhāvāvahāti so ekantaparipuṇṇe",
  "tika-s0202t:400_1": "sekho vutto. Etaṃ na buddhavacananti “maggo bahucittakkhaṇiko”ti etaṃ vacanaṃ na",
  "tika-s0202t:400_2": "buddhavacanaṃ anantarekantavipākadānato, bahukkhattuṃ pavattane payojanābhāvato ca",
  "tika-s0202t:400_3": "lokuttarakusalassa, “samādhimānantarikaññamāhu, na pāraṃ diguṇaṃ yantī”ti evamādīni",
  "tika-s0202t:400_4": "suttapadāni etassatthasādhakāni. Orambhāgiyasaṃyojanappahānena sekkhadhammaparipūribhāvassa",
  "tika-s0202t:400_5": "vuttatāya attho tava vacanena virujjhatīti. Assa āyasmato vacchassa.",
  "tika-s0202t:401_0": "198. Abhiññā vā kāraṇanti yañhi taṃ tatra tatra sakkhibhabbatāsaṅkhātaṃ iddhividhapaccanubhavanādi,",
  "tika-s0202t:401_1": "tassa abhiññā kāraṇaṃ. Atha iddhividhapaccanubhavanādi abhiññā, evaṃ sati abhiññāpādakajjhānaṃ",
  "tika-s0202t:401_2": "kāraṇaṃ. Avasāne chaṭṭhābhiññāya pana arahattaṃ. Ettha ca yasmā paṭhamasutte āsavakkhayo",
  "tika-s0202t:401_3": "adhippeto, āsavā khīṇā eva, na puna khepetabbā, tasmā tattha “yāvadevā”ti na vuttaṃ.",
  "tika-s0202t:401_4": "Idha phalasamāpatti adhippetā, sā ca punappunaṃ samāpajjīyati, tasmā “yāvadevā”ti",
  "tika-s0202t:401_5": "vuttaṃ. Tato eva hi “arahattaṃ vā kāraṇa”nti vuttaṃ. Tañhi “kudāssu nāmāhaṃ tadāyatanaṃ",
  "tika-s0202t:401_6": "upasampajja viharissāmi, yadariyā etarahi upasampajja viharantī”ti anuttaresu vimokkhesu",
  "tika-s0202t:401_7": "pihaṃ upaṭṭhapetvā abhiññā nibbattentassa kāraṇaṃ, tayidaṃ sabbasādhāraṇaṃ na hotīti",
  "tika-s0202t:401_8": "sādhāraṇavasena naṃ dassento “arahattassa vipassanā vā”ti āha.",
  "tika-s0202t:402_0": "200. Paricaranti nāma vippakatabrahmacariyavāsattā. Pariciṇṇo hoti sāvakena nāma",
  "tika-s0202t:402_1": "satthu dhamme kattabbā paricariyā sammadeva niṭṭhāpitattā. Tenāha “iti…pe… thero",
  "tika-s0202t:402_2": "evamāhā”ti. Tesaṃ guṇānanti tesaṃ asekkhaguṇānaṃ. Sesaṃ suviññeyyameva.",
  "tika-s0202t:403": "Mahāvacchasuttavaṇṇanāya līnatthappakāsanā samattā.",
  "tika-s0202t:404": "4. Dīghanakhasuttavaṇṇanā",
  "tika-s0202t:405_0": "201. Khananaṃ khataṃ, sūkarassa khataṃ ettha atthīti sūkarakhatā, sūkarassa vā imasmiṃ",
  "tika-s0202t:405_1": "buddhuppāde paṭhamaṃ khataṃ upādāya sūkarakhatā, tāya. Evaṃnāmaketi evaṃ itthiliṅgavasena",
  "tika-s0202t:405_2": "laddhanāmake. Paṃsudhoteti dhotapaṃsuke. Otaritvā abhiruhitabbanti pakatibhūmito",
  "tika-s0202t:405_3": "anekehi sopānaphalakehi otaritvā puna leṇadvāraṃ katipayehi abhiruhitabbaṃ.",
  "tika-s0202t:406_0": "Ṭhitakovāti mātulassa ṭhitattā tattha sagāravasapatissavasena ṭhitakova. Kiñcāpi",
  "tika-s0202t:406_1": "sabba-saddo avisesato anavasesapariyādāyako, vatthuadhippāyānurodhī pana saddappayogoti",
  "tika-s0202t:406_2": "tamatthaṃ sandhāya paribbājako “sabbaṃ me nakkhamatī”ti āha. Yā loke manussaupapattiyotiādikā",
  "tika-s0202t:406_3": "upapattiyo, tā anatthasamudāgatā tattha tattheva sattānaṃ ucchijjanato, tasmā samayavādīhi",
  "tika-s0202t:406_4": "vuccamānā sabbā āyatiṃ uppajjanaupapatti na hoti. Jalabubbuḷakā viya hi ime sattā",
  "tika-s0202t:406_5": "tattha tattha samaye uppajjitvā bhijjanti, tesaṃ tattha paṭisandhi natthīti assa",
  "tika-s0202t:406_6": "adhippāyo. Tenāha “paṭisandhiyo”tiādi. Assa adhippāyaṃ muñcitvāti yenādhippāyena",
  "tika-s0202t:406_7": "paribbājako “sabbaṃ me nakkhamatī”ti āha, taṃ tassa adhippāyaṃ jānantopi ajānanto",
  "tika-s0202t:406_8": "viya hutvā tassa akkhare tāva dosaṃ dassentoti padesasabbaṃ sandhāya tena vuttaṃ,",
  "tika-s0202t:406_9": "sabbasabbavisayaṃ katvā tattha dosaṃ gaṇhanto. Yathā loke kenaci “sabbaṃ vuttaṃ,",
  "tika-s0202t:406_10": "taṃ musā”ti vutte tassa vacanassa sabbantogadhattā musābhāvo āpajjeyya, evaṃ imassapi",
  "tika-s0202t:406_11": "“sabbaṃ me nakkhamatī”ti vadato tathā pavattā diṭṭhipi nakkhamatīti atthato āpannameva",
  "tika-s0202t:406_12": "hoti. Tenāha bhagavā – “esāpi te diṭṭhi nakkhamatī”ti. Yathā pana kenaci “sabbaṃ",
  "tika-s0202t:406_13": "vuttaṃ musā”ti vutte adhippāyānurodhinī saddappavatti, tassa vacanaṃ muñcitvā tadaññesameva",
  "tika-s0202t:406_14": "musābhāvo ñāyāgato, evamidhāpi “sabbaṃ me nakkhamatī”ti vacanato yassā diṭṭhiyā vasena",
  "tika-s0202t:406_15": "“sabbaṃ me nakkhamatī”ti tena vuttaṃ, taṃ diṭṭhiṃ muñcitvā tadaññameva yathādhippetaṃ",
  "tika-s0202t:406_16": "sabbaṃ nakkhamatīti ayamattho ñāyāgato, bhagavā pana vādīvaro sukhumāya āṇiyā thūlaṃ",
  "tika-s0202t:406_17": "āṇiṃ nīharanto viya upāyena tassa diṭṭhigataṃ nīharituṃ tassa adhippāyena avatvā",
  "tika-s0202t:406_18": "saddavasena tāva labbhamānaṃ dosaṃ dassento “yāpi kho te”tiādimāha. Tena vuttaṃ –",
  "tika-s0202t:406_19": "“assa adhippāyaṃ muñcitvā akkhare tāva dosaṃ dassento”ti.",
  "tika-s0202t:407_0": "Paribbājako pana yaṃ sandhāya “sabbaṃ me nakkhamatī”ti mayā vuttaṃ, “ayaṃ so”ti yathāvuttadosapariharaṇatthaṃ",
  "tika-s0202t:407_1": "tasmiṃ atthe vuccamāne esa doso sabbo na hoti, evampi samaṇo gotamo mama vāde dosameva",
  "tika-s0202t:407_2": "āropeyyāti attano ajjhāsayaṃ niguhitvā yathāvuttadosaṃ pariharitukāmo “esā me”tiādimāha.",
  "tika-s0202t:407_3": "Tattha tampassa tādisamevāti yaṃ “sabbaṃ me nakkhamatī”ti gahitaṃ vatthu, tampi tādisameva",
  "tika-s0202t:407_4": "bhaveyyāti. Ayañca sabbantogadhadiṭṭhi mayhampi diṭṭhivatthu, taṃ me khameyyavāti.",
  "tika-s0202t:407_5": "Yasmā pana “esāpi diṭṭhi tuyhaṃ nakkhamatī”ti yāpi diṭṭhi vuttā bhavatā gotamena,",
  "tika-s0202t:407_6": "sāpi mayhaṃ nakkhamati, tasmā sabbaṃ me nakkhamatevāti paribbājakassa adhippāyo.",
  "tika-s0202t:407_7": "Tenāha – “taṃ pariharāmīti saññāya vadatī”ti. Tathā ca vakkhati “tasmāpi ucchedadiṭṭhi",
  "tika-s0202t:407_8": "mayhaṃ nakkhamatī”ti. “Esā me diṭṭhī”ti yā ṭhitibhūtā diṭṭhi, tāya “sabbaṃ me nakkhamatī”ti",
  "tika-s0202t:407_9": "panettha sabbaggahaṇena gahitattā āha – “atthato panassa esā diṭṭhi na me khamatīti",
  "tika-s0202t:407_10": "āpajjatī”ti. Ayaṃ dosoti dassento āha “yassa panā”tiādi. Esāti diṭṭhi. Rucitanti",
  "tika-s0202t:407_11": "diṭṭhidassanena abhinivisitvā rocetvā gahitaṃ. Tena hi diṭṭhiakkhamena arucitena",
  "tika-s0202t:407_12": "bhavitabbanti sati diṭṭhiyā akkhamabhāve tato tāya gahitāya khameyya rucceyya yathā,",
  "tika-s0202t:407_13": "evaṃ sabbassa akkhamabhāveti aparabhāge sabbaṃ khamati ruccatīti āpajjati. Na panesa",
  "tika-s0202t:407_14": "taṃ sampaṭicchatīti esa “sabbaṃ me nakkhamatī”ti evaṃ vadanto ucchedavādī taṃ vuttanayena",
  "tika-s0202t:407_15": "sabbassa khamanaṃ ruccanaṃ na sampaṭicchati. Ñāyena vuttamatthaṃ kathaṃ na sampaṭicchatīti",
  "tika-s0202t:407_16": "āha “kevalaṃ tassāpi ucchedadiṭṭhiyā ucchedameva gaṇhātī”ti. Sabbesañhi dhammānaṃ",
  "tika-s0202t:407_17": "āyatiṃ uppādaṃ aruccitvā taṃ sandhāya ayaṃ “sabbaṃ me nakkhamatī”ti vadati, ucchedadiṭṭhikesu",
  "tika-s0202t:407_18": "ca ucchinnesu kuto ucchedadiṭṭhisabhāvoti.",
  "tika-s0202t:408_0": "Tenāti tena kāraṇena, yasmā idhekacce sattā īdisaṃ diṭṭhiṃ paggayha tiṭṭhanti, tasmāti",
  "tika-s0202t:408_1": "vuttaṃ hoti. Pajahanakena vā cittena ekajjhaṃ gahetvā pajahanakehi appajahanake niddhāretuṃ",
  "tika-s0202t:408_2": "bhagavā “ato…pe… bahutarā”ti avocāti āha – “pajahanakesu nissakka”nti yathā “pañcasīlehi",
  "tika-s0202t:408_3": "pabhāvanā paññavantatarā”ti. “Bahū”ti vatvā na kevalaṃ bahū, atha kho ativiya bahūti",
  "tika-s0202t:408_4": "dassento “bahutarā”ti āha. “Bahū hī”ti nayidaṃ nissakkavacanaṃ, atha kho paccattavacanaṃ.",
  "tika-s0202t:408_5": "Kathaṃ hi-saddoti āha “hi-kāro nipātamatta”nti. Anissakkavacanaṃ tāva tassa pajahanakānaṃ",
  "tika-s0202t:408_6": "bahubhāvato tepi parato “bahutarā”ti vuccīyanti. Mūladassananti ye tādisaṃ dassanaṃ",
  "tika-s0202t:408_7": "paṭhamaṃ upādiyanti, tajjātikameva pacchā gahitadassanaṃ. Vijātiyañhi paṭhamaṃ gahitadassanaṃ",
  "tika-s0202t:408_8": "appahāya vijātiyassa gahaṇaṃ na sambhavati viruddhassa abhinivesassa saha anavaṭṭhānato.",
  "tika-s0202t:408_9": "Aviruddhaṃ pana mūladassanaṃ avissajjitvā visayādibhedabhinnaṃ aparadassanaṃ gahetuṃ",
  "tika-s0202t:408_10": "labbhati. Tenāha “ettha cā”tiādi.",
  "tika-s0202t:409_0": "Tattha kiñcāpi ekaccasassatavādo sassatucchedābhinivesānaṃ vasena yathākkamaṃ sassatucchedaggāhanajātiko,",
  "tika-s0202t:409_1": "ucchedaggāhena pana sassatābhinivesassa taṃgāhena ca asassatābhinivesassa virujjhanato",
  "tika-s0202t:409_2": "ubhayatthapi “ekaccasassataṃ vā gahetuṃ na sakkā”ti vuttaṃ, tathā “sassataṃ vā ucchedaṃ",
  "tika-s0202t:409_3": "vā na sakkā gahetu”nti ca. Mūlasassatañhi paṭhamaṃ gahitaṃ. Āyatanesupi yojetabbanti",
  "tika-s0202t:409_4": "paṭhamaṃ cakkhāyatanaṃ sassatanti gahetvā aparabhāge na kevalaṃ cakkhāyatanameva",
  "tika-s0202t:409_5": "sassataṃ, sotāyatanampi sassataṃ, ghānāyatanādipi sassatanti gaṇhātītiādinā yojetabbaṃ.",
  "tika-s0202t:409_6": "Āyatanesupīti pi-saddena dhātūnaṃ indriyānampi gāho daṭṭhabbo. Idaṃ sandhāyāti “mūle",
  "tika-s0202t:409_7": "sassata”ntiādinā vuttapaṭhamaggāhassa samānajātiyaṃ aparaggāhaṃ sandhāya.",
  "tika-s0202t:410_0": "Dutiyavāre paṭhamavāre vuttasadisaṃ vuttanayeneva veditabbaṃ. Tattha ādīnavaṃ disvāti",
  "tika-s0202t:410_1": "“yadi rūpaṃ sassataṃ siyā, nayidaṃ ābādhāya saṃvatteyya. Yasmā ca kho idaṃ rūpaṃ",
  "tika-s0202t:410_2": "asassataṃ, tasmā abhiṇhapaṭipīḷanaṭṭhena udayavayavantatāya rūpaṃ aniccaṃ saṅkhataṃ",
  "tika-s0202t:410_3": "paṭiccasamuppannaṃ, sassatābhiniveso micchā”tiādinā tattha sassatavāde ādīnavaṃ dosaṃ",
  "tika-s0202t:410_4": "disvā. Oḷārikanti tasmā paṭipīḷanaṭṭhena ayāthāvaggāhatāya rūpaṃ na saṇhaṃ oḷārikameva.",
  "tika-s0202t:410_5": "Vedanādīnampi aniccādibhāvadassanaṃ rūpavedanāādīnaṃ samānayogakkhamattā. Vissajjetīti pajahati.",
  "tika-s0202t:411_0": "Tisso laddhiyoti sassatucchedaekaccasassatadiṭṭhiyo. Yasmā sassatadiṭṭhikā vaṭṭe",
  "tika-s0202t:411_1": "rajjanassa āsannā. Tathā hi te olīyantīti vuccanti, bhavābhavadiṭṭhīnaṃ vasena imesaṃ",
  "tika-s0202t:411_2": "sattānaṃ saṃsārato sīsukkhipanaṃ natthīti etāva tisso visesato gahetabbā.",
  "tika-s0202t:412_0": "Idhalokaṃ paralokañca atthīti jānātīti ettāvatā sassatadassanassa appasāvajjatākāraṇamāha,",
  "tika-s0202t:412_1": "vaṭṭaṃ assādeti, abhinandatīti iminā dandhavirāgatāya. Tenāha “tasmā”tiādi. Idhalokaṃ",
  "tika-s0202t:412_2": "paralokañca atthīti jānātīti iminā tāsu tāsu gatīsu sattānaṃ saṃsaraṇaṃ paṭikkhipatīti",
  "tika-s0202t:412_3": "dasseti, sukatadukkaṭānaṃ kammānaṃ phalaṃ atthīti jānātīti iminā kammaphalaṃ. Kusalaṃ",
  "tika-s0202t:412_4": "na karotīti iminā kammaṃ, akusalaṃ karonto na bhāyatīti iminā puññāpuññāni sabhāvato",
  "tika-s0202t:412_5": "jāyantīti dasseti. Vaṭṭaṃ assādeti abhinandati tanninnabhāvato. Sīghaṃ laddhiṃ jahituṃ",
  "tika-s0202t:412_6": "na sakkoti vaṭṭupacchedassa aruccanato. Ucchedavādī hi tasmiṃ bhave ucchedaṃ maññati.",
  "tika-s0202t:412_7": "Tato paraṃ idhalokaṃ paralokañca atthīti jānāti sukatadukkaṭānaṃ phalaṃ atthīti jānāti",
  "tika-s0202t:412_8": "kammaphalavādībhāvato. Yebhuyyena hi ucchedavādī sabhāvaniyatiyadicchābhinivesesu",
  "tika-s0202t:412_9": "aññatrābhiniveso hoti. Sīghaṃ dassanaṃ pajahati vaṭṭābhiratiyā abhāvato. Pāramiyo",
  "tika-s0202t:412_10": "pūretuṃ sakkonto paccekabuddho hutvā, lokavohāramatteneva so sammāsambuddho hutvā",
  "tika-s0202t:412_11": "parinibbāyatīti yojanā. Asakkontoti buddho hotuṃ asakkonto. Abhinīhāraṃ katvā aggasāvakādibhāvassa",
  "tika-s0202t:412_12": "abhinīhāraṃ sampādetvā. Sāvako hutvāti aggasāvako mahāsāvako hutvā, tatthāpi tevijjo",
  "tika-s0202t:412_13": "chaḷabhiñño paṭisambhidāppatto vā sukkhavipassako eva vā buddhasāvako hutvā parinibbāyati.",
  "tika-s0202t:412_14": "Sabbamidaṃ ucchedavādino kalyāṇamittanissayena sammattaniyāmokkamane khippavirāgatādassanatthaṃ",
  "tika-s0202t:412_15": "āgataṃ. Tenāha “tasmā”tiādi.",
  "tika-s0202t:413_0": "202. Kañjiyenevāti āranāḷena. Kañjiyasadisena ucchedadassanena. Pūritoti paripuṇṇajjhāsayo.",
  "tika-s0202t:413_1": "Soti paribbājako. Appahāyāti abhinditvā. Viggahoti kalaho idameva saccaṃ, moghamaññanti",
  "tika-s0202t:413_2": "aññamaññaṃ viruddhaggāhoti katvā. Vivādanti viruddhavādaṃ. Vighātanti virodhahetukaṃ",
  "tika-s0202t:413_3": "cittavighātaṃ. Vihesanti viggahavivādanimittaṃ kāyikaṃ cetasikañca kilamathaṃ. Ādīnavaṃ",
  "tika-s0202t:413_4": "disvāti etāsaṃ diṭṭhīnaṃ evarūpo ādīnavo, aniyyānikabhāvatāya pana sampati āyatiñca",
  "tika-s0202t:413_5": "mahādīnavoti evaṃ ādīnavaṃ disvā.",
  "tika-s0202t:414": "205. “Esohamasmi, eso me attā”tiādinā kāyaṃ anvetīti kāyanvayo, soyeva, tassa vā samūho kāyanvayatā, kāyapaṭibaddho kileso. Tenāha “kāyaṃ…pe… attho”ti.",
  "tika-s0202t:415_0": "Asammissabhāvanti asaṅkarato vavatthitabhāvaṃ. Tena tāsaṃ yathāsakaṃ paccayānaṃ uppajjitvā",
  "tika-s0202t:415_1": "vigamaṃ dasseti. Evañhi tāsaṃ kadācipi saṅkaro natthi. Tenāha “tatrāyaṃ saṅkhepattho”tiādi.",
  "tika-s0202t:415_2": "Sarūpaṃ aggahetvā “aññā vedanā”ti aniyamena vuttattā tameva vigamaṃ dassento “anuppannāva",
  "tika-s0202t:415_3": "honti antarahitā vā”ti āha. Sarūpato niyametvā vuccamāne kāci anuppannā vā hoti,",
  "tika-s0202t:415_4": "kāci antarahitā vāti. Cuṇṇavicuṇṇabhāvadassanatthanti khaṇe khaṇe bhijjamānabhāvadassanatthaṃ.",
  "tika-s0202t:416_0": "Na kenaci saṃvadatīti kenaci puggalena saddhiṃ diṭṭhirāgavasena saṃkiliṭṭhacitto",
  "tika-s0202t:416_1": "na vadati. Tenāha “sassataṃ gahetvā”tiādi. Na vivadatīti viruddhabhāvo hutvā na vivadati.",
  "tika-s0202t:416_2": "Parivattetvāti ucchedaṃ gahetvā ekaccasassataṃ gahetvā evaṃ vuttanayena tayopi vādā",
  "tika-s0202t:416_3": "parivattetvā yojetabbā. Tena voharatīti tena lokavohārena lokasamaññaṃ anatidhāvanto",
  "tika-s0202t:416_4": "satto puriso puggalotiādinā voharati, na pana ito bāhirakā viya abhinivisati. Tenāha",
  "tika-s0202t:416_5": "“aparāmasanto”ti. Kañci dhammanti rūpādīsu ekaṃ dhammampi. Parāmāsaggāhena aggaṇhantoti",
  "tika-s0202t:416_6": "“nicca”ntiādinā, “etaṃ mamā”tiādinā ca dhammasabhāvaṃ atikkamitvā parato āmasitvā",
  "tika-s0202t:416_7": "gahaṇena aggaṇhanto.",
  "tika-s0202t:417_0": "Katāvīti katakicco. So vadeyyāti khīṇāsavo bhikkhu ahaṅkāramamaṅkāresu sabbaso samucchinnesupi",
  "tika-s0202t:417_1": "ahaṃ vadāmīti vadeyya. Tattha ahanti niyakajjhattasantāne. Mamanti tassa santakabhūte",
  "tika-s0202t:417_2": "vatthusmiṃ lokaniruḷhe. Samaññanti tattha sukusalatāya loke samaññā kusalo viditvā.",
  "tika-s0202t:417_3": "Vohāramattenāti kevalaṃ paccekabuddho hutvā mahābodhipāramiyo pūretuṃ asakkonto sāvako",
  "tika-s0202t:417_4": "hutvā desavohāramattena na appahīnataṇho viya andhaputhujjano abhinivesanavasena.",
  "tika-s0202t:418_0": "206. Sassatādīsūti sassatābhinivesādīsu. Tesaṃ tesaṃ dhammānanti niddhāraṇe sāmivacanaṃ.",
  "tika-s0202t:418_1": "Sassataṃ abhiññāyāti sassatadiṭṭhiṃ samudayato atthaṅgamato assādato nissaraṇato",
  "tika-s0202t:418_2": "abhivisiṭṭhāya paññāya paṭivijjhitvā. Pahānanti accantappahānaṃ samucchedaṃ. Rūpassa",
  "tika-s0202t:418_3": "pahānanti rūpassa tappaṭibaddhasaññojanappahānena pahānaṃ. Anuppādanirodhena niruddhehi",
  "tika-s0202t:418_4": "āsavehi aggahetvāva cittaṃ vimucci. “Āsavehi cittaṃ vimuccī”ti ettha kiñcipi aggahetvā",
  "tika-s0202t:418_5": "asesetvā. Soḷasa paññāti mahāpaññādikā soḷasa paññā. Caturaṅgasamannāgatoti puṇṇauposathadivasatā,",
  "tika-s0202t:418_6": "kenaci anāmantitameva anekasatānaṃyeva anekasahassānaṃ vā bhikkhūnaṃ sannipatitatā,",
  "tika-s0202t:418_7": "sabbesaṃ ehibhikkhubhāvena upasampannatā, chaḷabhiññatā cāti. Tenāha “tatrimāni aṅgānī”tiādi.",
  "tika-s0202t:418_8": "Yaṃ panettha atthato avibhattaṃ, taṃ suviññeyyameva.",
  "tika-s0202t:419": "Dīghanakhasuttavaṇṇanāya līnatthappakāsanā samattā.",
  "tika-s0202t:420": "5. Māgaṇḍiyasuttavaṇṇanā",
  "tika-s0202t:421_0": "207. Dve māgaṇḍiyāti dve māgaṇḍiyanāmakā. Devagabbhasadisanti devānaṃ vasanaovarakasadisaṃ.",
  "tika-s0202t:421_1": "Etaṃ vuttanti “bhāradvājagottassa brāhmaṇassa agyāgāre tiṇasanthārake”ti etaṃ vuttaṃ.",
  "tika-s0202t:421_2": "Na kevalaṃ taṃ divasamevāti yaṃ divasaṃ māgaṇḍiyo paribbājako tiṇasanthārakaṃ paññattaṃ,",
  "tika-s0202t:421_3": "na kevalaṃ taṃ divasameva bhagavā yenaññataro vanasaṇḍo, tenupasaṅkamīti yojanā.",
  "tika-s0202t:421_4": "Gāmūpacāreti gāmasamīpe. Saññāṇaṃ katvāti saññāṇaṃ katvā viya. Na hi bhagavato tassa",
  "tika-s0202t:421_5": "saññāṇakaraṇe payojanaṃ atthi.",
  "tika-s0202t:422_0": "Samaṇaseyyānurūpanti samaṇassa anucchavikā seyyā. Pāsaṃsattho hi ayaṃ rūpa-saddo.",
  "tika-s0202t:422_1": "Tenāha “imaṃ tiṇasanthāraka”ntiādi. Anākiṇṇoti viluḷito aghaṭṭito. Hatthapādasīsehi",
  "tika-s0202t:422_2": "tattha tattha pahaṭena na calito abhinno, acalitattā eva abhinnaṃ attharaṇaṃ. Paricchinditvā",
  "tika-s0202t:422_3": "paññatto viyāti ayaṃ chekena cittakārena cintetvā tulikāya paricchinnalekhāya paricchinditvā",
  "tika-s0202t:422_4": "likhitā cittakataseyyā viya. Bhūnaṃ vuccati vaḍḍhitaṃ, taṃ hantīti bhūnahuno. Tenāha",
  "tika-s0202t:422_5": "“hatavaḍḍhino”ti. Taṃ panāyaṃ cakkhādīsu saṃvaravidhānaṃ vaḍḍhihananaṃ maññati. Tenāha",
  "tika-s0202t:422_6": "“mariyādakārakassā”ti. Brūhetabbanti uḷāravisayūpahārena vaḍḍhetabbaṃ pīṇetabbaṃ.",
  "tika-s0202t:422_7": "Taṃ pana ananubhūtānubhavanena hotīti āha “adiṭṭhaṃ dakkhitabba”nti. Anubhūtaṃ pana",
  "tika-s0202t:422_8": "apaṇītaṃ hotīti vuttaṃ “diṭṭhaṃ samatikkamitabba”nti. Sesavāresupi eseva nayo. Paramadiṭṭhadhammanibbānavādī",
  "tika-s0202t:422_9": "kiresa paribbājako, tasmā evaṃ chasu dvāresu vaḍḍhiṃ paññapeti. Yasmā yaṃ channampi",
  "tika-s0202t:422_10": "cakkhādīnaṃ yathāsakaṃ visayaggahaṇaṃ paṭikkhipanto lokassa avaḍḍhitaṃ vināsameva",
  "tika-s0202t:422_11": "paññapeti, tasmā so sayampi vaḍḍhihato hatavaḍḍhito.",
  "tika-s0202t:423_0": "Saṃkilesato ārakattā ariyo niyyānikadhammabhāvato ñāyo dhammo. Vajjalesassapi abhāvato",
  "tika-s0202t:423_1": "kusalo. Tenāha “parisuddhe kāraṇadhamme anavajje”ti. Uggatassāti uccakulīnatādinā",
  "tika-s0202t:423_2": "uḷārassa. Mukhe ārakkhaṃ ṭhapetvāti mukhena saṃyato hutvā. Ambajambūādīni gahetvā",
  "tika-s0202t:423_3": "viya apūrayamānoti ambajambūādīni aññamaññavisadisāni viya pūraṇakathānayena yaṃ",
  "tika-s0202t:423_4": "kiñci akathetvā. Tenāha “mayā kathitaniyāmenā”ti.",
  "tika-s0202t:424_0": "208. Phalasamāpattiyā vuṭṭhitoti divāvihārato vuṭṭhitoti attho. Divāvihāropi hi “paṭisallāna”nti",
  "tika-s0202t:424_1": "vuccati “rahogatassa paṭisallīnassa evaṃ cetaso parivitakko udapādī”tiādīsu. Bhagavā",
  "tika-s0202t:424_2": "hi phalasamāpattito vuṭṭhānuttarakālaṃ tesaṃ kathāsallāpaṃ sutvā divāvihārato vuṭṭhāya",
  "tika-s0202t:424_3": "tattha gato. Saṃvego nāma sahottappañāṇaṃ, taṃ nibbindanavasenapi hoti, saṃveganissitaṃ",
  "tika-s0202t:424_4": "sandhāyāha “pītisaṃvegena saṃviggo”ti. So pana yasmā purimāvatthāya calanaṃ hoti",
  "tika-s0202t:424_5": "cittassa, tasmā āha “calito kampito”ti. Tikhiṇasotena purisenāti bhagavantaṃ sandhāyāha.",
  "tika-s0202t:425_0": "209. Dhammadesanaṃ ārabhi yathā vineyyadamanakusalo vasanaṭṭhānaṭṭhenāti idaṃ āramitabbabhāvassa",
  "tika-s0202t:425_1": "bhāvalakkhaṇavacanaṃ. Āramati etthāti ārāmo, rūpaṃ ārāmo etassāti rūpārāmaṃ, tato",
  "tika-s0202t:425_2": "eva tanninnabhāvena rūpe ratanti rūparataṃ, tena sammo duppattiyā rūpena sammuditanti",
  "tika-s0202t:425_3": "rūpasammuditaṃ, tadetaṃ tadabhihatajavanakiccaṃ tattha āropetvā vuttaṃ. Dantantiādīsupi",
  "tika-s0202t:425_4": "eseva nayo. Dantaṃ damitaṃ. Nibbisevananti vigatavisukāyikaṃ. Guttanti satiyā guttaṃ.",
  "tika-s0202t:425_5": "Rakkhitanti tasseva vevacanaṃ. Saṃvutanti apanītaṃ pavesanivāraṇena. Tenāha “pihita”nti.",
  "tika-s0202t:426_0": "210. Uppajjanapariḷāhanti uppajjanakilesapariḷāhaṃ. Kiṃ vacanaṃ vattabbaṃ assāti",
  "tika-s0202t:426_1": "rūpārammaṇaṃ anubhavitvā samudayādipahānaṃ pariggaṇhitvā parinibbinditvā virajjitvā",
  "tika-s0202t:426_2": "yo vimutto, tattha kiṃ vuddhihatapariyāyo avassaṃ labhati na labhatīti pucchati.",
  "tika-s0202t:426_3": "Paribbājako tādise sārabaddhavimuttike vuddhihatoti na vadeyyāti āha “na kiñci, bho, gotamā”ti.",
  "tika-s0202t:427": "211. Teti tayā, ayameva vā pāṭho. Vassaṃ vāso vassaṃ uttarapadalopena, vassituṃ arahatīti vassiko, vassakāle nivāsānucchavikoti attho.",
  "tika-s0202t:428_0": "Nātiucco hoti nātinīcoti gimhiko viya ucco, hemantiko viya nīco na hoti, atha kho",
  "tika-s0202t:428_1": "tadubhayavemajjhalakkhaṇatāya nātiucco hoti nātinīco. Nātitanūnīti hemantikassa viya",
  "tika-s0202t:428_2": "na khuddakāni. Nātibahūnīti gimhikassa viya na atibahūni. Missakānevāti hemantikagimhikesu",
  "tika-s0202t:428_3": "vuttalakkhaṇavomissakāni. Uṇhapavesanatthāyāti niyūhesu purebhattaṃ pacchābhattañca",
  "tika-s0202t:428_4": "patitasūriyobhāsavasena uṇhassa abbhantarapavesanatthāya. Bhittiniyūhāni nīharīyantīti",
  "tika-s0202t:428_5": "dakkhiṇapasse bhittīsu niyūhāni nīharitvā karīyanti. Vipulajālānīti puthulachiddāni.",
  "tika-s0202t:428_6": "Udakayantānīti udakavāhakayantāni.",
  "tika-s0202t:429_0": "Nīluppalagacchake katvāti vikasitehi nīluppalehi gacchake naḷinike katvā. Gandhakalalanti",
  "tika-s0202t:429_1": "gandhamissakakaddamaṃ. Yamakabhittīti yugaḷabhitti, tassā antare nāḷi, yato udakaṃ",
  "tika-s0202t:429_2": "abhiruhati. Lohanāḷinti lohamayayantanāḷiṃ. Jālanti tambalohamayaṃ jālaṃ. Heṭṭhā",
  "tika-s0202t:429_3": "yantaṃ parivattentīti heṭṭhābhāge udakayantaṃ gamenti. Udakaphusite temente vivaṇṇatā",
  "tika-s0202t:429_4": "māhosīti nīlapaṭaṃ nivāseti. Divākāleti divasavelāya. Ajjhattaṃ vūpasantacitto viharāmīti",
  "tika-s0202t:429_5": "etena attano phalasamāpattivihāro bhagavatā dassitoti āha – “tāya ratiyā ramamānoti",
  "tika-s0202t:429_6": "idaṃ catutthajjhānikaphalasamāpattiratiṃ sandhāya vutta”nti.",
  "tika-s0202t:430_0": "212. Mahā ca nesaṃ papañcoti nesaṃ rājūnaṃ mahāpapañco rājiddhivasena sabbadā sampattivisayo",
  "tika-s0202t:430_1": "ca, anubhavituṃ na labhantīti adhippāyo. Mante gavesantā vicaranti, na bhogasukhaṃ.",
  "tika-s0202t:430_2": "Gaṇanā nāma acchinnagaṇanā, na vigaṇagaṇanā na paṇagaṇanā. Āvaṭṭoti yathādhigate",
  "tika-s0202t:430_3": "dibbe kāme pahāya kāmahetu āvaṭṭo nivatto parivattito bhaveyya. Evaṃ mānusakā kāmāti",
  "tika-s0202t:430_4": "yathā koci kusaggena udakaṃ gahetvā mahāsamudde udakaṃ mineyya. Tattha mahāsamudde",
  "tika-s0202t:430_5": "udakameva mahantaṃ vipulaṃ paṇītañca, evaṃ dibbānaṃ kāmānaṃ samīpe upanidhāya mānusakā",
  "tika-s0202t:430_6": "kāmā appamattakā oramattakā nihīnā, dibbāva kāmā mahantā vipulā uḷārā paṇītā. Samadhigayhāti",
  "tika-s0202t:430_7": "sammā adhigamanavasena niggayha dibbampi sukhaṃ hīnaṃ katvā tiṭṭhati.",
  "tika-s0202t:431_0": "213. Ārogyahetukaṃ sukhaṃ assa atthīti sukhī, taṃ panassa rogavigamatovāti āha “paṭhamaṃ",
  "tika-s0202t:431_1": "dukkhito pacchā sukhito”ti. Serī nāma attādhīnavuttīti āha “serī ekako bhaveyyā”ti.",
  "tika-s0202t:431_2": "Attano vaso sayaṃvaso, so etassa atthīti sayaṃvasī. Aṅgārakapallaṃ viya kāmavatthupariḷāhahetuto.",
  "tika-s0202t:431_3": "Tacchetvāti ghaṭṭetvā, kaṇḍūyitvāti attho.",
  "tika-s0202t:432_0": "214. Yena kāyo madhurakajāto hoti, taṃ kira kuṭṭhaṃ chaviṃ vināseti, cammaṃ chiddajātaṃ",
  "tika-s0202t:432_1": "viya hoti. Tenevāha “upahatakāyappasādo”ti. Paccalatthāti paṭilabhi. Avijjābhibhūtatāya",
  "tika-s0202t:432_2": "virodhipaccayasamāyogena paññindriyassa upahatattā. Āyatiṃ dukkhaphalatāya etarahi",
  "tika-s0202t:432_3": "ca kilesadukkhabahulatāya kāmānaṃ dukkhasamphassatā, tadubhayasaṃyuttesu tesu ca",
  "tika-s0202t:432_4": "taṃ asallakkhitvā ekantasukhābhiniveso viparītasaññāya, na kevalāya sukhavedanāya",
  "tika-s0202t:432_5": "sukhāti pavattasaññī.",
  "tika-s0202t:433_0": "215. Tānīti kuṭṭhasarīre vaṇamukhāni. Asucīnīti asubhāni. Duggandhānīti vissagandhāni.",
  "tika-s0202t:433_1": "Pūtīnīti kuṇapabhūtāni. Idānīti etarahi. Nakhehi vippatacchanaaggiparitāpanehi atinippīḷanakāle",
  "tika-s0202t:433_2": "pāṇakā…pe… paggharanti, tena vedanā tanukā hoti. Evanti vuttanayena vedanāya tanukabhāvato.",
  "tika-s0202t:434_0": "Ārogyabhāve dhanalābhādilābhuppattito, asati ca ārogye lābhassa niratthakabhāvato,",
  "tika-s0202t:434_1": "diṭṭhadhammikādisabbasampattīnaṃ lābhassa nimittabhāvato ca ārogyaparamā lābhā. Nibbāne",
  "tika-s0202t:434_2": "sukhuppattito, asati ca nibbānādhigame tādisassa sukhassa anupalabbhanato, sabbasaṅkhatavivittattā",
  "tika-s0202t:434_3": "ca sabbaso ca saṃsāradukkhābhāvato, adhigate ca tasmiṃ sakalavaṭṭadukkhābhāvato ca",
  "tika-s0202t:434_4": "nibbānaṃ paramaṃ sukhaṃ. Pubbabhāgamaggānanti kāyānupassanādibhedabhinnānaṃ ariyamaggassa",
  "tika-s0202t:434_5": "pubbabhāgiyānaṃ maggānaṃ. Tesañca amatagāmitā nāma tanninnatāvaseneva sacchikiriyāvasenāti",
  "tika-s0202t:434_6": "āha “pubbabhāgagamaneneva amatagāmina”nti. Aṭṭhaṅgiko ariyamaggo khemo sabbaparissayasamugghātanena",
  "tika-s0202t:434_7": "anupaddutattā, taṃsamaṅgīnaṃ sabbaso anupaddutattā taṃsamaṅgīnaṃ sabbaso anupaddavahetuto",
  "tika-s0202t:434_8": "ca. Laddhivasena gahitāti sassatavādādīhi kevalaṃ tesaṃ laddhivasena tathā gahitā.",
  "tika-s0202t:434_9": "Khemaamatagāminanti iminā hi “khemaṃamatagāmina”nti vibhattialopena niddeso, attho",
  "tika-s0202t:434_10": "pana vibhattilopena daṭṭhabboti dasseti.",
  "tika-s0202t:435": "216. Anomajjatīti anu anu omajjati. Aparāparaṃ hatthaṃ heṭṭhā otārento majjati.",
  "tika-s0202t:436": "217. Chekanti ghanabhāvena vītaṃ. Ghanamaṭṭhabhāvena sundaraṃ hotīti āha “sampanna”nti. Sādhūhi paramappicchasantuṭṭhehi lāto gahitoti sāhuḷi. Saṅkāracoḷakaṃ niccakāḷakaṃ.",
  "tika-s0202t:437": "218. Tattha tattha rujanaṭṭhena vibādhanaṭṭhena rogova bhūto. Vipassanāñāṇenapi sikhāppattena ārogyaṃ ekadesena passati, nibbānañca vaṭṭapaṭipakkhatoti āha “vipassanāñāṇañcevā”ti.",
  "tika-s0202t:438_0": "219. Antarāti paṭhamuppatti jarāmaraṇānaṃ vemajjhe. Upahatoti pittasemhādidosehi",
  "tika-s0202t:438_1": "dūsitabhāvena kathito. Pittādidose pana bhesajjasevanāya nivattento upahataṃ paṭipākatikaṃ",
  "tika-s0202t:438_2": "karonto cakkhūni uppādeti nāma. Vinaṭṭhānīti anuppattidhammataṃ āpannāni.",
  "tika-s0202t:439": "220. Pubbe vutte sāhuḷiyacīre. Vaṭṭe anugatacittenāti anamatagge saṃsāravaṭṭe anādīnavadassitāya anugāmicittena.",
  "tika-s0202t:440_0": "221. Dhammassāti nibbānassa. Anudhammanti anurūpaṃ niyyānadhammaṃ. Tenāha “anucchavikaṃ",
  "tika-s0202t:440_1": "paṭipada”nti. Pañcakkhandheti pañcupādānakkhandhe dasseti. “Dīgharattaṃ vata, bho”tiādinā",
  "tika-s0202t:440_2": "pāḷiyaṃ vivaṭṭaṃ dassitaṃ. Tenāha “upādānanirodhāti vivaṭṭaṃ dassento”ti. Sesaṃ suviññeyyameva.",
  "tika-s0202t:441": "Māgaṇḍiyasuttavaṇṇanāya līnatthappakāsanā samattā.",
  "tika-s0202t:442": "6. Sandakasuttavaṇṇanā",
  "tika-s0202t:443_0": "223. Devena vassena kato sobbho devakatasobbho. Tenāha “vasso…pe… rahado”ti. Guhāti",
  "tika-s0202t:443_1": "paṃsuguhā pāsāṇaguhā missakaguhāti tisso guhā. Tattha paṃsuguhā udakamuttaṭṭhāne",
  "tika-s0202t:443_2": "ahosi ninnaṭṭhānaṃ pana udakena ajjhotthataṃ. Umaṅgaṃ katvāti heṭṭhā suduggaṃ katvā.",
  "tika-s0202t:443_3": "Anamataggiyaṃ paccavekkhitvāti “na kho so sattāvāso sulabharūpo, yo iminā dīghena",
  "tika-s0202t:443_4": "addhunā anāvuṭṭhapubbo”tiādinā idañca taḷākaṃ mayā vutthapubbaṃ bhavissati, tampi",
  "tika-s0202t:443_5": "ṭhānaṃ so ca attabhāvo apaññattikabhāvaṃ gatoti evaṃ anamataggiyaṃ paccavekkhitvā",
  "tika-s0202t:443_6": "tādisaṃ ṭhānaṃ gantuṃ vaṭṭati. Iminā nayena samuddapabbatadassanādīsupi paccavekkhaṇāvidhi veditabbo.",
  "tika-s0202t:444_0": "Uccaṃ nadamānāyāti uccaṃ katvā saddaṃ karontiyā kāmassādabhavassādādivatthunti “ayañca",
  "tika-s0202t:444_1": "ayañca kāmo iṭṭho kanto manāpo, asuko bhavo iṭṭho kanto manāpo, evamayaṃ loko piyehi",
  "tika-s0202t:444_2": "piyataro”ti evaṃ kāmassādabhavassādalokassādādisaṅkhātaṃ vatthuṃ. Duggatito saṃsārato",
  "tika-s0202t:444_3": "ca niyyāti etenāti niyyānaṃ, saggamaggo mokkhamaggo ca, taṃ niyyānaṃ arahati, niyyāne",
  "tika-s0202t:444_4": "vā niyuttāti niyyānikā, niyyānaṃ vā phalaṃ etissā atthīti niyyānikā, vacīduccaritādisaṃkilesato",
  "tika-s0202t:444_5": "niyyātīti vā niyyānīyā, ī-kārassa rassattaṃ ya-kārassa ca ka-kāraṃ katvā niyyānikā,",
  "tika-s0202t:444_6": "cetanāya saddhiṃ samphappalāpā veramaṇi. Tappaṭipakkhato aniyyānikā, tassā bhāvo",
  "tika-s0202t:444_7": "aniyyānikattaṃ, tasmā aniyyānikattā. Tiracchānabhūtāti tirokaraṇabhūtā. Gehassitakathāti",
  "tika-s0202t:444_8": "kāmapaṭisaṃyuttakathā. Kammaṭṭhānabhāveti aniccatāpaṭisaṃyuttacatusaccakammaṭṭhānabhāve.",
  "tika-s0202t:444_9": "Saha atthenāti sātthakaṃ, hitapaṭisaṃyuttanti attho. Visikhāti gharasanniveso, visikhāgahaṇena",
  "tika-s0202t:444_10": "ca tannivāsino gahitā “gāmo āgato”tiādīsu viya. Tenevāha “sūrā samatthā”ti “saddhā",
  "tika-s0202t:444_11": "pasannā”ti ca. Kumbhaṭṭhānappadesena kumbhadāsiyo vuttāti āha “kumbhadāsikathā vā”ti.",
  "tika-s0202t:445_0": "228. Vohāro viya tesaṃ tathā vohāramattaṃ gahetvā vuttaṃ “brahmacariyavāse”ti. Akatāti",
  "tika-s0202t:445_1": "samena, visamena vā kenaci hetunā na katā na vihitā. Katavidho karaṇavidhi natthi",
  "tika-s0202t:445_2": "etesanti akaṭavidhā. Padadvayenapi loke kenaci hetupaccayena nesaṃ anibbattataṃ dasseti.",
  "tika-s0202t:445_3": "Iddhiyāpi na nimmitāti kassaci iddhimato cetovasippattassa devassa, issarādino vā",
  "tika-s0202t:445_4": "iddhiyāpi na nimmitā. Animmātāti kassaci animmāpitā. Rūpādijanakabhāvanti rūpasaddādīnaṃ",
  "tika-s0202t:445_5": "paccayabhāvaṃ, rūpādayopi pathaviyādīhi appaṭibaddhavuttikāti tassa adhippāyo. Yathā",
  "tika-s0202t:445_6": "pabbatakūṭaṃ kenaci anibbattitaṃ kassaci ca anibbattanakaṃ, evametepīti āha “pabbatakūṭā",
  "tika-s0202t:445_7": "viya ṭhitāti kūṭaṭṭhā”ti. Yamidaṃ bījato aṅkurādi jāyatīti vuccati, taṃ vijjamānameva",
  "tika-s0202t:445_8": "tato nikkhamati nāvijjamānaṃ, aññathā aññatopi aññassa upaladdhi siyāti adhippāyo.",
  "tika-s0202t:445_9": "Evaṃ ṭhitāti evaṃ nibbikārā ṭhitā. Ubhayenapīti atthadvayenapīti vadanti. “Kūṭaṭṭhā",
  "tika-s0202t:445_10": "esikaṭṭhāyiṭṭhitā”ti padadvayenapi. Tesaṃ sattannaṃ kāyānaṃ. Ṭhitattāti nibbikārābhāvena",
  "tika-s0202t:445_11": "ṭhitattā. Na calantīti vikāraṃ nāpajjanti. Vikārābhāvato hi tesaṃ sattannaṃ kāyānaṃ",
  "tika-s0202t:445_12": "esikaṭṭhāyiṭṭhitatā. Aniñjanañca atthato pakatiyā avaṭṭhānamevāti dassetuṃ “na vipariṇāmentī”ti",
  "tika-s0202t:445_13": "vuttaṃ. Tathā avipariṇāmadhammattā eva te aññamaññaṃ na byābādhenti. Sati hi vikāraṃ",
  "tika-s0202t:445_14": "āpādetabbatāya byābādhakatāpi siyā, tathā anuggahetabbatāya anuggāhakatāti tadabhāvaṃ",
  "tika-s0202t:445_15": "dassetuṃ pāḷiyaṃ “nāla”ntiādi vuttaṃ.",
  "tika-s0202t:446_0": "Pathavī eva kāyekadesattā pathavīkāyo. Hantuṃ vā ghātetuṃ vā samattho nāma natthi",
  "tika-s0202t:446_1": "jīvasattamānaṃ kāyānaṃ niccatāya nibbikārabhāvato, eteneva nesamahantabbatā aghātetabbatā",
  "tika-s0202t:446_2": "atthato vuttāyevāti daṭṭhabbā. Tathā hi vuttaṃ “sattannaṃtveva kāyāna”ntiādi. Sotuṃ",
  "tika-s0202t:446_3": "vā sāvetuṃ vā samattho nāma natthīti paccekaṃ nesaṃ savanesu asamatthattā tadekadesādīsupi",
  "tika-s0202t:446_4": "asamatthataṃ dīpeti. Yadi koci hantā natthi, kathaṃ satthappahāroti āha “yathā muggarāsiādīsū”tiādi.",
  "tika-s0202t:446_5": "Kevalaṃ saññāmattameva hoti, hananaghātanādi pana paramatthato nattheva kāyānaṃ avikopanīyabhāvatoti",
  "tika-s0202t:446_6": "adhippāyo. Kevalaṃ takkamattena niratthakaṃ diṭṭhiṃ dīpetīti etena yasmā takkikā",
  "tika-s0202t:446_7": "niraṅkusatāya parikappanassa yaṃ kiñci attanā parikappitaṃ sārato maññamānā tatheva",
  "tika-s0202t:446_8": "abhinivissa takkadiṭṭhiggāhaṃ gaṇhanti, tasmā na tesaṃ diṭṭhivatthusmiṃ viññūhi vicāraṇā",
  "tika-s0202t:446_9": "kattabbāti dasseti. Kecīti sārasamāsācariyā. Pañcindriyavasenāti pañcarūpindriyavasena.",
  "tika-s0202t:446_10": "Kammanti laddhi kammabhāvena supākaṭattā. Avaṅkakathātāraṇādikā dvāsaṭṭhi paṭipadā.",
  "tika-s0202t:446_11": "Ekasmiṃ kappeti ekasmiṃ mahākappe.",
  "tika-s0202t:447_0": "Purisabhūmiyoti padhānapuggalena niddeso, itthīnampetā bhūmiyo icchanteva. Bhikkhu",
  "tika-s0202t:447_1": "ca pannakotiādi tesaṃ pāḷiyeva. Tattha pannakoti bhikkhāya vicaraṇakoti vadanti,",
  "tika-s0202t:447_2": "tesaṃ vā paṭipattiṃ paṭipannako. Jinoti jiṇṇo, jarāvasena nihīnadhātukoti vadanti,",
  "tika-s0202t:447_3": "attano vā paṭipattiyā paṭipakkhaṃ jinitvā ṭhito. So kira tathābhūto kassacipi dhammaṃ",
  "tika-s0202t:447_4": "na katheti, tenāha “na kiñci āhā”ti. Alābhinti “so na kumbhimukhā paṭiggaṇhatī”tiādinā",
  "tika-s0202t:447_5": "nayena vuttaalābhahetusamāyogena alābhiṃ. Tato eva jighacchādubbalaparetatāya sayanaparāyaṇaṃ",
  "tika-s0202t:447_6": "samaṇaṃ pannabhūmīti vadati.",
  "tika-s0202t:448_0": "Ājīvavuttisatānīti sattānaṃ ājīvabhūtāni jīvikāvuttisatāni. Pasuggahaṇena eḷakajāti",
  "tika-s0202t:448_1": "gahitā, migaggahaṇena rurugavayādisabbamigajāti. Bahū devāti cātumahārājikādibrahmakāyikādivasena",
  "tika-s0202t:448_2": "nesaṃ antarabhedavasena bahū devā. Tattha cātumahārājikānaṃ ekacco antarabhedo “mahāsamayasuttena”",
  "tika-s0202t:448_3": "dīpetabbo. Mānusāpi anantāti dīpadesakulavaṃsājīvādivibhāgavasena mānusāpi anantabhedā.",
  "tika-s0202t:448_4": "Pisācā eva pesācā, te aparapetādayo mahantā veditabbā.",
  "tika-s0202t:449": "Chaddantadahamandākiniyo kuḷīramucalindanāmena vadati. Gaṇṭhikāti pabbagaṇṭhikā. Paṇḍitopi…pe… uddhaṃ na gacchati, kasmā? Sattānaṃ saṃsaraṇakālassa niyatabhāvato.",
  "tika-s0202t:450_0": "Aparipakkaṃ saṃsaraṇanimittaṃ sīlādinā paripāceti nāma sīghaṃyeva visuddhippattiyā.",
  "tika-s0202t:450_1": "Paripakkaṃ phussa phussa patvā patvā paripakkabhāvāpādanena byantiṃ karoti nāma.",
  "tika-s0202t:450_2": "Suttaguḷeti suttavaṭṭiyaṃ. Nibbeṭhiyamānameva paletīti upamāya sattānaṃ saṃsāro anukkamena",
  "tika-s0202t:450_3": "khīyateva, na tassa vaddhīti dasseti paricchinnarūpattā.",
  "tika-s0202t:451": "229. Niyativāde pakkhipantoti sabbaññutaṃ paṭijānitvāpi padesaññutāya asampāyamāno tattha attano aññāṇakiriyaṃ pariharituṃ asakkonto ca “evamesā niyatī”ti niyativāde pakkhipanto.",
  "tika-s0202t:452_0": "230. Dhammakathāya apassayabhūto anussavo etassa atthīti anussavī, tenevassa apassayavādaṃ",
  "tika-s0202t:452_1": "dassetuṃ “anussavanissito”ti āha. Savanaṃ saccatoti yaṃ kiñci anussavaṃ, taṃ savanaṃ",
  "tika-s0202t:452_2": "saccanti gahetvā ṭhito. Piṭakasampadāyāti ganthasampādanena, tādisaṃ ganthaṃ paguṇaṃ",
  "tika-s0202t:452_3": "vācuggataṃ katvā taṃ nissāya dhammaṃ katheti. Tenāha “vaggapaṇṇāsakāyā”tiādi.",
  "tika-s0202t:453_0": "232. Mandapaññoti parittapañño. Momūhoti sammuyhako. “Evantipi me no”tiādinā vividho",
  "tika-s0202t:453_1": "nānappakāro khepo vācāya paravādānaṃ khīpanaṃ vācāvikkhepo, taṃ vācāvikkhepaṃ, na",
  "tika-s0202t:453_2": "marati na pacchijjati yathāvutto vādavikkhepo etāyāti amarā, tattha pavattā diṭṭhi",
  "tika-s0202t:453_3": "amarāvikkhepo, taṃ amarāvikkhepaṃ. Apariyantavikkhepanti “evampi me no”tiādinā pucchitassa",
  "tika-s0202t:453_4": "apariyosāpanavasena vikkhepaṃ. Ito cito ca sandhāvati ekasmiṃ sabhāve anavaṭṭhānato.",
  "tika-s0202t:453_5": "Gāhaṃ na upagacchatīti micchāgāhatāya uttaravidhānāya purimapakkhaṃ ṭhapetvā gāhaṃ",
  "tika-s0202t:453_6": "na upagacchati. Amarāsadisāya amarāya vikkhepoti amarāvikkhepo.",
  "tika-s0202t:454_0": "Idaṃ kusalanti ettha iti-saddo pakārattho, iminā pakārenāti attho. Amarāvikkhepiko",
  "tika-s0202t:454_1": "yathā kusale, evaṃ aññasmiṃ yaṃ kiñci kenaci pucchitaṃ atthaṃ attano aruccanatāya",
  "tika-s0202t:454_2": "“evantipi me no”tiādinā tattha tattha vikkhepaññeva āpajjati, tasmā “evantipi me",
  "tika-s0202t:454_3": "no”tiādi tattha tattha pucchitākārapaṭisedhanavasena vikkhipanākāradassanaṃ. Nanu",
  "tika-s0202t:454_4": "cettha vikkhepavādino vikkhepapakkhassa ananujānanaṃ vikkhepapakkhe avaṭṭhānaṃ yuttanti?",
  "tika-s0202t:454_5": "Na, tatthāpi tassa sammūḷhassa paṭikkhepavaseneva vikkhepavādassa pavattanato. Tena",
  "tika-s0202t:454_6": "vuttaṃ “no”ti. Tathā hi sañcayo belaṭṭhaputto raññā ajātasattunā sandiṭṭhikaṃ sāmaññaphalaṃ",
  "tika-s0202t:454_7": "puṭṭho paralokattikādīnaṃ paṭisedhanamukhena vikkhepaṃ byākāsi.",
  "tika-s0202t:455_0": "Etthāha – “nanu cāyaṃ sabbopi amarāvikkhepiko kusalādayo dhamme paralokattikādīni",
  "tika-s0202t:455_1": "ca yathābhūtaṃ anavabujjhamāno tattha tattha pañhaṃ puṭṭho samāno pucchāya vikkhepamattaṃ",
  "tika-s0202t:455_2": "āpajjati, tassa kathaṃ diṭṭhigatabhāvo. Na hi avattukāmassa viya pucchitamatthaṃ",
  "tika-s0202t:455_3": "ajānantassa vikkhepakaraṇamattena tassa diṭṭhigatikatā yuttā”ti? Vuccate – na heva",
  "tika-s0202t:455_4": "kho pucchāya vikkhepakaraṇamattena tassa diṭṭhigatikatā, atha kho micchābhinivesavasena.",
  "tika-s0202t:455_5": "Sassatābhinivesena micchābhiniviṭṭhoyeva hi puggalo mandabuddhitāya kusalādidhamme",
  "tika-s0202t:455_6": "paralokattikādīni ca yāthāvato appaṭipajjamāno attanā aviññātassa atthassa paraṃ",
  "tika-s0202t:455_7": "viññāpetuṃ asakkuṇeyyatāya musāvādabhayena ca vikkhepaṃ āpajjatīti. Atha vā puññapāpānaṃ",
  "tika-s0202t:455_8": "tabbipākānañca anavabodhena asaddahanena ca tabbisayāya pucchāya vikkhepakaraṇaṃyeva",
  "tika-s0202t:455_9": "sundaranti khantiṃ ruciṃ uppādetvā abhinivisantassa uppannā visuṃyeva sā ekā diṭṭhi",
  "tika-s0202t:455_10": "sattabhaṅgadiṭṭhi viyāti daṭṭhabbā, indriyabaddhato ca tatiyaṭṭhānabhāve dassito.",
  "tika-s0202t:456_0": "234. Sannidhikārakaṃ kāmeti ettha anindriyabaddhāni adhippetānīti tilataṇḍulādiggahaṇaṃ,",
  "tika-s0202t:456_1": "tassa lokassa appasādaparihāratthaṃ kadāci taṇḍulanāḷiādisaṅgahaṇakaraṇaṃ sandhāya",
  "tika-s0202t:456_2": "vuttaṃ “tilataṇḍulādayo paññāyantī”ti.",
  "tika-s0202t:457_0": "236. Ājīvakā matā nāmāti ime ājīvakā sabbaso sammāpaṭipattirahitā micchā eva ca paṭipajjamānā",
  "tika-s0202t:457_1": "adhisīlasaṅkhātassa sīlajīvitassa abhāvena matā nāma. Puttamatāti mataputtā. Samaṇe",
  "tika-s0202t:457_2": "gotame brahmacariyavāso atthīti samaṇaṃ eva gotamaṃ parisuddho suparipuṇṇo takkarassa",
  "tika-s0202t:457_3": "sammā dukkhakkhayāvaho brahmacariyavāso atthi. Etenettha dhammasudhammatādidīpanena",
  "tika-s0202t:457_4": "buddhasubuddhatañca dīpeti, aññattha natthīti iminā bāhirakesu tassa abhāvaṃ. Sesaṃ suviññeyyameva.",
  "tika-s0202t:458": "Sandakasuttavaṇṇanāya līnatthappakāsanā samattā.",
  "tika-s0202t:459": "7. Mahāsakuludāyisuttavaṇṇanā",
  "tika-s0202t:460_0": "237. Abhiññātāti ediso ediso cāti abhilakkhaṇavasena ñātā. Appasaddassa vinīto, appasaddatāya",
  "tika-s0202t:460_1": "mandabhāṇitāya vinītoti ca appasaddavinītoti vuccamāne aññena vinītabhāvo dīpito",
  "tika-s0202t:460_2": "hoti, bhagavā pana sayambhuñāṇena sayameva vinīto. Tasmā pāḷiyaṃ “appasaddavinīto”ti",
  "tika-s0202t:460_3": "na vuttaṃ. Tenāha “na hi bhagavā aññena vinīto”ti.",
  "tika-s0202t:461_0": "238. Hiyyodivasaṃ upādāya tato āsannāni katipayāni divasāni purimāni nāma honti,",
  "tika-s0202t:461_1": "purimānīti ca pubbakāni, atītānīti attho. Tato paranti yathā vuttaatītadivasato anantaraṃ",
  "tika-s0202t:461_2": "paraṃ purimataraṃ atisayena purimattā. Iti imesu dvīsu pavattito yathākkamaṃ purimapurimatarabhāvo,",
  "tika-s0202t:461_3": "evaṃ santepi yadettha “purimatara”nti vuttaṃ, tato pabhuti yaṃ yaṃ oraṃ, taṃ taṃ",
  "tika-s0202t:461_4": "paraṃ, yaṃ yaṃ paraṃ, taṃ taṃ “purimatara”nti vuttaṃ hoti. Kutūhalayuttā sālā kutūhalasālā",
  "tika-s0202t:461_5": "yathā “ājaññaratho”ti. Ime dassanādayo.",
  "tika-s0202t:462_0": "Ayathābhūtaguṇehīti ayathābhūtaṃ micchādīpitaatthamatteneva ugghositaguṇehi samuggato",
  "tika-s0202t:462_1": "ghosito. Taranti atikkamanti etenāti titthaṃ, aggamaggo. Diṭṭhigatikamaggo pana ayathābhūtopi",
  "tika-s0202t:462_2": "tesaṃ tathā vitaraṇaṃ upādāya titthanti voharīyatīti taṃ karontā titthakarā. Osaratīti pavisati.",
  "tika-s0202t:463_0": "239. Sahitanti pubbāparāviruddhaṃ. Na kiñci jātanti paṭiññādosahetudosaudāharaṇadosaduṭṭhadosatāya",
  "tika-s0202t:463_1": "na kiñci jātaṃ. Tenāha “āropito te vādo”ti. Vadanti tena paribhāsantīti vādo doso.",
  "tika-s0202t:463_2": "Sabhāvakkosenāti sabhāvato pavattakoṭṭhāsena.",
  "tika-s0202t:464": "240. Pīḷeyyāti madhubhaṇḍena saha bhājane pīḷetvā dadeyya. Sabrahmacārīhi sampayojetvāti sahadhammikehi viheṭhanapayogaṃ katvā, tenāha “vivādaṃ katvā”ti.",
  "tika-s0202t:465": "241. Itarītarenāti paṇītato itarena. Tenāha “lāmakalāmakenā”ti.",
  "tika-s0202t:466_0": "242. Bhattakosakenāti kosakabhattena, khuddakasarāvabhattakenāti attho. Beluvamattabhattāhārāti",
  "tika-s0202t:466_1": "billapamāṇabhattabhojanā. Oṭṭhavaṭṭiyāti mukhavaṭṭiyā. Sabbākārenevāti sabbappakāreneva.",
  "tika-s0202t:466_2": "Anappāhāroti na vattabbo kadāci appāhāroti katvā. Tattha ativiya aññehi avisayhaṃ",
  "tika-s0202t:466_3": "appāhārataṃ bhagavato dassetuṃ “padhānabhūmiya”ntiādi vuttaṃ. Mayāti nissakkavacanaṃ.",
  "tika-s0202t:466_4": "Visesatarāti tena dhammena visesavantatarā.",
  "tika-s0202t:467_0": "Vatasamādānavaseneva paṃsukūlaṃ dhārentīti paṃsukūlikāti āha – “samādinnapaṃsukūlikaṅgā”ti,",
  "tika-s0202t:467_1": "saddattho pana “visuddhimagge” vuttanayena veditabbo. Piṇḍapātikā sapadānacārinotiādīsupi",
  "tika-s0202t:467_2": "eseva nayo. Tattha tattha satthena chinditattā satthalūkhāni. Yaṃ yaṃ sappāyaṃ, tasseva",
  "tika-s0202t:467_3": "gahaṇaṃ uccinanti āha “uccinitvā…pe… thiraṭṭhānameva gahetvā”ti. Alābulomasānīti",
  "tika-s0202t:467_4": "alābulomāni viya sukhumatarāni cīvarasuttaṃsūni etesaṃ santīti alābulomasāni. Pātitasāṇapaṃsukūlanti",
  "tika-s0202t:467_5": "kaḷevarena saddhiṃ chaḍḍitasāṇamayaṃ paṃsukūlaṃ, yaṃ tumbamatte puḷave odhunitvā satthā gaṇhi.",
  "tika-s0202t:468_0": "“Yathāpi bhamaro puppha”ntiādinā vuttaṃ madhukarabhikkhācāravataṃ “piṇḍiyālopabhojanaṃ",
  "tika-s0202t:468_1": "nissāya pabbajjā”ti vacanato bhikkhūnaṃ pakatibhūtaṃ vatanti vuttaṃ “uñchāsake vate",
  "tika-s0202t:468_2": "ratā”ti. Vata-saddo cettha pakativatasaṅkhātaṃ sakavataṃ vadati. Tenāha “uñchācariyasaṅkhāte",
  "tika-s0202t:468_3": "bhikkhūnaṃ pakativate”ti. Uccanīcagharadvāraṭṭhāyinoti mahantakhuddakagehānaṃ bahidvārakoṭṭhakaṭṭhāyino.",
  "tika-s0202t:468_4": "Kabaramissakaṃ bhattaṃ saṃharitvāti kaṇājakamissakaṃ bhattaṃ sampiṇḍitvā. Ummārato",
  "tika-s0202t:468_5": "paṭṭhāyāti gharummārato paṭṭhāya.",
  "tika-s0202t:469_0": "Cīvarānuggahatthanti cīvarānurakkhaṇatthaṃ. Ettha ca yasmā buddhā nāma sadevake loke",
  "tika-s0202t:469_1": "anuttaraṃ puññakkhettaṃ, sā cassa puññakkhettatā paramukkaṃsagatā, tasmā sattānaṃ",
  "tika-s0202t:469_2": "tādisaṃ upakāraṃ ācikkhitvā te ca anuggaṇhantā gahapaticīvaraṃ sādiyanti, catupaccayasantose",
  "tika-s0202t:469_3": "pana ne paramukkaṃsagatā evāti daṭṭhabbaṃ.",
  "tika-s0202t:470_0": "244. Sappaccayanti sahetukaṃ sakāraṇaṃ hutvā dhammaṃ desetīti ayamettha attho. Codako",
  "tika-s0202t:470_1": "pana adhippāyaṃ ajānanto “kiṃ panā”tiādimāha. Itaro “no na desetī”tiādinā adhippāyaṃ",
  "tika-s0202t:470_2": "vivarati. Nidānanti cettha ñāpakaṃ uppattikāraṇaṃ adhippetaṃ, tañca tassa tassa anuppattiyuttassa",
  "tika-s0202t:470_3": "atthassa paṭipakkhaharaṇato “sappāṭihāriya”nti vuccatīti āha “purimassevetaṃ vevacana”nti.",
  "tika-s0202t:470_4": "Rāgādīnaṃ vā paṭiharaṇaṃ paṭihāriyaṃ, tadeva pāṭihāriyaṃ, saha pāṭihāriyenāti sappāṭihāriyaṃ.",
  "tika-s0202t:470_5": "Rāgādipaṭisedhavaseneva hi satthā dhammaṃ deseti.",
  "tika-s0202t:471_0": "245. Tassa tassa pañhassāti yaṃ yaṃ pañhaṃ paro abhisaṅkharitvā bhagavantaṃ upasaṅkamitvā",
  "tika-s0202t:471_1": "pucchati, tassa tassa pañhassa. Upari āgamanavādapathanti vissajjane kate tato upari",
  "tika-s0202t:471_2": "āgacchanakaṃ vādamaggaṃ. Visesetvā vadantoti vattati, “bho gotama, vattumarahatī”ti",
  "tika-s0202t:471_3": "attano vādabhedanatthaṃ āhataṃ kāraṇaṃ attano māraṇatthaṃ āvudhaṃ nidassento viya",
  "tika-s0202t:471_4": "visesetvā vadanto pahārakena vacanena. Antarantareti mayā vuccamānakathāpabandhassa",
  "tika-s0202t:471_5": "antarantare. Dadeyya vadeyya. Evarūpesu ṭhānesūti paravādīhi saddhiṃ vādapaṭivādaṭṭhānesu.",
  "tika-s0202t:471_6": "Te niggahetuṃ mayā desitaṃ suttapadaṃ ānetvā mamayeva anusāsaniṃ ovādaṃ paccāsīsanti.",
  "tika-s0202t:472_0": "246. Sampādemīti manorathaṃ sampādemi. Paripūremīti ajjhāsayaṃ paripūremi. Adhisīleti",
  "tika-s0202t:472_1": "adhike uttamasīle. Sāvakasīlato ca paccekabuddhasīlato ca buddhānaṃ sīlaṃ adhikaṃ",
  "tika-s0202t:472_2": "ukkaṭṭhaṃ paramukkaṃsato anaññasādhāraṇabhāvato. Tenāha “buddhasīlaṃ nāma kathita”nti.",
  "tika-s0202t:472_3": "Ṭhānuppattikapaññāti tattha tattha ṭhānaso uppannapaññā. Tenāha “tatthā”tiādi. Avasesā",
  "tika-s0202t:472_4": "paññāti idha pāḷiyaṃ āgatā anāgatā ca yathāvuttañāṇadvayavinimuttā paññā.",
  "tika-s0202t:473_0": "247. Visesādhigamānanti satipaṭṭhānādīnaṃ adhigandhabbavisesānaṃ. Abhiññā nāma cha",
  "tika-s0202t:473_1": "abhiññā, tāsu ukkaṭṭhaniddesena chaḷabhiññārahatova aggamaggapaññā idha abhiññāti",
  "tika-s0202t:473_2": "adhippetā, tassa vosānaṃ pariyosānaṃ pāramī paramukkaṃsāti avakaṃsāti ca aggaphalaṃ",
  "tika-s0202t:473_3": "vuccatīti āha “abhiññā…pe… arahattaṃ pattā”ti.",
  "tika-s0202t:474_0": "Upāyapadhāneti ariyaphalādhigamanassa upāyabhūte padhāne. “Anuppannapāpakānuppādādiatthā”ti",
  "tika-s0202t:474_1": "gahitā tatheva honti, taṃ atthaṃ sādhentiyevāti etassa atthassa dīpako sammā-saddoti",
  "tika-s0202t:474_2": "yathāadhippetatthassa anuppannapāpakānuppādādino upāyabhūte, padhānaupāyabhūteti",
  "tika-s0202t:474_3": "attho. Sammā-saddassa vā yoniso atthadīpakataṃ sandhāya “yoniso padhāne”ti vuttaṃ.",
  "tika-s0202t:474_4": "Chandaṃ janetīti kattukamyatākusalacchandaṃ uppādeti pavatteti vā. Vāyamatīti payogaparakkamaṃ",
  "tika-s0202t:474_5": "karoti. Vīriyaṃ ārabhatīti kāyikacetasikavīriyaṃ karoti. Cittaṃ ukkhipatīti teneva",
  "tika-s0202t:474_6": "sahajātavīriyena kosajjapakkhato cittaṃ ukkhipati. Padahatīti sammappadhānabhūtaṃ",
  "tika-s0202t:474_7": "vīriyaṃ pavatteti. Paṭipāṭiyā panetāni cattāri padāni āsevanābhāvanābahulīkammasātaccakiriyāhi",
  "tika-s0202t:474_8": "yojetabbāni. “Padahatī”ti vā iminā āsevanādīhi saddhiṃ sikhāpattaṃ ussoḷhivīriyaṃ",
  "tika-s0202t:474_9": "yojetabbaṃ. Vaḍḍhiyā paripūraṇatthanti yāvatā bhāvanāpāripūriyā paripūraṇatthaṃ.",
  "tika-s0202t:474_10": "Yā ṭhitīti yā kusalānaṃ dhammānaṃ paṭipakkhavigamena avaṭṭhiti. So asammosoti so",
  "tika-s0202t:474_11": "avināso. Yaṃ vepullanti yo sabbaso vipulabhāvo mahantatā. Bhāvanāpāripūrīti bhāvanāya",
  "tika-s0202t:474_12": "paripūritā. Atthotipi veditabbaṃ purimapacchimapadānaṃ samānatthabhāvato.",
  "tika-s0202t:475_0": "Pubbabhāgapaṭipadā kathitātaṃtaṃvisesādhigamassa paṭipadāvibhāvanāya āraddhattā.",
  "tika-s0202t:475_1": "Akusalānaṃ dhammānaṃ anuppajjanena anatthāvahatā nāma natthīti vuttaṃ – “uppajjamānā”ti",
  "tika-s0202t:475_2": "vacanaṃ uppannānaṃ rāsantarabhāvena gahitattā. Tathā kusalānaṃ dhammānaṃ uppajjanenāti",
  "tika-s0202t:475_3": "vuttaṃ – anuppajjamānāti vacanaṃ uppannānaṃ rāsantarabhāvena gahitattā. Nirujjhamānāti",
  "tika-s0202t:475_4": "paṭipakkhasamāyogena vinassamānā, na khaṇanirodhavasena nirujjhamānā.",
  "tika-s0202t:476_0": "Lobhādayo veditabbā, ye āraddhavipassakānaṃ uppajjanārahā. Sakiṃ uppajjitvāti sabhāvakathanamattametaṃ.",
  "tika-s0202t:476_1": "Ekavārameva hi maggo uppajjati. Nirujjhamānoti saraseneva nirujjhamāno. Na hi tassa",
  "tika-s0202t:476_2": "paṭipakkhasamāyogo nāma atthi. Phalassāti anantarakāleva uppajjanakaphalassa. Paccayaṃ",
  "tika-s0202t:476_3": "datvāva nirujjhatīti iminā maggo sampati āyatiñca ekanteneva atthāvahoti dasseti.",
  "tika-s0202t:476_4": "Purimasmimpīti “anuppannā me kusalā dhammā anuppajjamānā anatthāya saṃvatteyyu”nti",
  "tika-s0202t:476_5": "etasmiṃ tatiyavārepi. “Samathavipassanā gahetabbā”ti vuttaṃ aṭṭhakathāyaṃ, taṃ pana",
  "tika-s0202t:476_6": "maggassa anuppannatāya sabbhāvato, anuppajjamāne ca tasmiṃ vaṭṭānatthasabbhāvatoti",
  "tika-s0202t:476_7": "maggassapi sādhāraṇabhāvato na yuttanti paṭikkhipati. Yadi samathavipassanānampi",
  "tika-s0202t:476_8": "anuppatti anatthāvahā, maggassa anuppattiyā vattabbaṃ natthīti.",
  "tika-s0202t:477_0": "Mahantaṃ, gāravaṃ hoti, tasmā “saṅghagāravena yathāruci vandituṃ na labhāmī”ti saṅghena",
  "tika-s0202t:477_1": "saha na nikkhami. Ettakaṃ dhātūnaṃ nidhānaṃ nāma aññatra natthi, mahādhātunidhānato",
  "tika-s0202t:477_2": "hi nīharitvā katipayā dhātuyo tattha tattha cetiye upanītā, idha pana rāmagāmathūpe",
  "tika-s0202t:477_3": "vinaṭṭhe nāgabhavanaṃ paviṭṭhā doṇamattā dhātuyo upanītā. Atimandāni noti nanu ativiya mandāni.",
  "tika-s0202t:478": "Saṃvijjitvāti “kathañhi nāma mādiso īdisaṃ anatthaṃ pāpuṇissatī”ti saṃvegaṃ janetvā. Īdisaṃ nāma mādisaṃ ārabbha vattabbanti kiṃ vadatīti taṃ vacanaṃ anādiyanto.",
  "tika-s0202t:479_0": "Santasamāpattito aññaṃ santhambhanakāraṇaṃ balavaṃ natthīti tato parihīno sammāpaṭipattiyaṃ",
  "tika-s0202t:479_1": "patiṭṭhā kathaṃ bhavissatīti āha “santāya…pe… na sakkotī”ti. Na hi mahārajjuyā chinnāya",
  "tika-s0202t:479_2": "suttatantū santhambhetuṃ sakkontīti. Samathe dassetvā tena samānagatikā imasmiṃ visaye",
  "tika-s0202t:479_3": "vipassanāpīti iminā adhippāyenāha “evaṃ uppannā samathavipassanā…pe… saṃvattantī”ti.",
  "tika-s0202t:480": "Kāsāvanti kāsāvavatthaṃ. Kacchaṃ pīḷetvā nivatthanti pacchimaṃ ovaṭṭikaṃ pīḷento viya daḷhaṃ katvā nivatthaṃ addasaṃsūti yojanā.",
  "tika-s0202t:481_0": "Vuttanayenāti “kāmā nāmete aniccā dukkhā vipariṇāmadhammā”tiādinā vatthukāmakilesakāmesu",
  "tika-s0202t:481_1": "ādīnavadassanapubbakanekkhammapaṭipattiyā chandarāgaṃ vikkhambhayato samucchindantassa",
  "tika-s0202t:481_2": "ca “anuppanno ca kāmāsavo na uppajjatī”tiādinā heṭṭhā sabbāsavasuttavaṇṇanādīsu vuttanayena.",
  "tika-s0202t:481_3": "Ārammaṇarasaṃ anubhavitvā niruddhavipākoti tadārammaṇamāha. Anubhavitvā bhavitvā",
  "tika-s0202t:481_4": "ca vigataṃ bhūtavigataṃ. Anubhūtabhūtā hi bhūtatāsāmaññena bhūta-saddena vuttā. Sāmaññameva",
  "tika-s0202t:481_5": "hi upasaggena visesīyatīti. Anubhūtasaddo ca kammavacanicchāya abhāvato anubhavakavācako",
  "tika-s0202t:481_6": "daṭṭhabbo. Vipāko ārammaṇe uppajjitvā niruddho bhutvāvigatoti vattabbataṃ arahati,",
  "tika-s0202t:481_7": "vikappagāhavasena rāgādīhi tabbipakkhehi ca akusalaṃ kusalañca kammaṃ ārammaṇarasaṃ",
  "tika-s0202t:481_8": "anubhavitvā vigatanti vattabbataṃ arahati. Yathāvutto pana vipāko kevalaṃ ārammaṇarasānubhavanavaseneva",
  "tika-s0202t:481_9": "pavattatīti anubhavitvā vigatattā nippariyāyeneva vutto, tassa ca tathā vuttattā",
  "tika-s0202t:481_10": "kammaṃ bhavitvā vigatapariyāyena, yaṃ “uppannānaṃ akusalānaṃ dhammānaṃ pahānāya,",
  "tika-s0202t:481_11": "uppannānaṃ kusalānaṃ dhammānaṃ ṭhitiyā”ti ettha “uppanna”nti gahetvā taṃsadisānaṃ",
  "tika-s0202t:481_12": "pahānaṃ, vuddhi ca vuttā. Vipaccituṃ okāsakaraṇavasena uppatitaṃ atītakammañca tato",
  "tika-s0202t:481_13": "uppajjituṃ āraddho anāgato vipāko ca “okāsakatuppanno”ti vutto. Yaṃ uppannasaddena",
  "tika-s0202t:481_14": "vināpi viññāyamānaṃ uppannaṃ sandhāya “nāhaṃ, bhikkhave, sañcetanikāna”ntiādi vuttaṃ.",
  "tika-s0202t:482_0": "Tesūti vipassanāya bhūmibhūtesu khandhesu. Anusayitakilesāti anusayavasena pavattā",
  "tika-s0202t:482_1": "appahīnā maggena pahātabbā kilesā adhippetā. Tenāha “atītā…pe… na vattabbā”ti. Tesañhi",
  "tika-s0202t:482_2": "ambarukkhopamāya vattamānāditā na vattabbā maggena pahātabbānaṃ tādisassa vibhāgassa",
  "tika-s0202t:482_3": "anuppajjanato. Appahīnāva hontīti iminā appahīnaṭṭhena anusayaṭṭhoti dasseti. Idaṃ",
  "tika-s0202t:482_4": "bhūmiladdhuppannaṃ nāmāti idaṃ tesu khandhesu uppattirahakilesajātaṃ tāya eva uppattirahatāya",
  "tika-s0202t:482_5": "bhūmiladdhuppannaṃ nāma, tebhūmakabhūmiladdhā nāma hotīti attho. Tāsu tāsu bhūmīsūti",
  "tika-s0202t:482_6": "manussadevādiattabhāvasaṅkhātesu upādānakkhandhesu. Tasmiṃ tasmiṃ santāne anuppattianāpāditatāya",
  "tika-s0202t:482_7": "asamugghātitā. Ettha ca laddhabhūmikaṃ bhūmiladdhanti vuttaṃ aggiāhito viya.",
  "tika-s0202t:483_0": "Okāsakatuppanna-saddepi ca okāso kato etenāti okāso kato etassāti ca atthadvayepi",
  "tika-s0202t:483_1": "kata-saddassa paranipāto daṭṭhabbo. Āhatakhīrarukkho viya nimittaggāhavasena adhiggahitaṃ",
  "tika-s0202t:483_2": "ārammaṇaṃ, anāhatakhīrarukkho viya avikkhambhitatāya antogadhakilesaṃ ārammaṇaṃ.",
  "tika-s0202t:483_3": "Nimittaggāhakāvikkhambhitakilesā vā puggalā āhatānāhatakhīrarukkhasadisā. Purimanayenevāti",
  "tika-s0202t:483_4": "avikkhambhituppanne viya “imasmiṃ nāma ṭhāne nuppajjissantīti na vattabbā. Kasmā?",
  "tika-s0202t:483_5": "Asamugghātitattā”ti yojetvā vitthāretabbaṃ.",
  "tika-s0202t:484_0": "Vuttaṃ paṭisambhidāmagge. Tattha ca maggena pahīnakilesānameva tidhā navattabbataṃ",
  "tika-s0202t:484_1": "apākaṭaṃ supākaṭaṃ kātuṃ ajātaphalarukkho upamābhāvena āgato. Atītādīnaṃ appahīnatā",
  "tika-s0202t:484_2": "dassanatthampi “jātaphalarukkhena dīpetabba”nti vuttaṃ. Tattha yathā acchinne rukkhe",
  "tika-s0202t:484_3": "nibbattārahāni phalāni chinne anuppajjamānāni na kadāci sasabhāvāni ahesuṃ honti",
  "tika-s0202t:484_4": "bhavissanti cāti tāni atītādibhāvena na vattabbāni, evaṃ maggena pahīnakilesā ca",
  "tika-s0202t:484_5": "daṭṭhabbā. Yathā chede asati phalāni uppajjissanti, sati ca nuppajjissantīti chedassa",
  "tika-s0202t:484_6": "sātthakatā, evaṃ maggabhāvanāya ca sātthakatā yojetabbā.",
  "tika-s0202t:485_0": "Tepi pajahatiyeva kilesappahāneneva tesampi anuppattidhammatāpādanato. Abhisaṅkhāraviññāṇassāti",
  "tika-s0202t:485_1": "paṭisandhiviññāṇassa. Upādinnaanupādinnatoti upādinnakhandhato ceva kilesato ca.",
  "tika-s0202t:485_2": "Upapattivasena vuṭṭhānaṃ dassetumāha – “bhavavasena panā”tiādi. Ye sotāpannassa satta",
  "tika-s0202t:485_3": "bhavā appahīnā, tato pañca ṭhapetvā itare dve “sugatibhavekadesā”ti adhippetā. Sugatikāmabhavatoti",
  "tika-s0202t:485_4": "sugatibhavekadesabhūtakāmabhavato. Arahattamaggo rūpārūpabhavato vuṭṭhāti uddhambhāgiyasaṃyojanasamugghātabhāvato.",
  "tika-s0202t:485_5": "Yadi arahattamaggo eva ariyamaggo siyā, so eva sabbakilese pajaheyya, sabbabhavehipi",
  "tika-s0202t:485_6": "vuṭṭhaheyya. Yasmā pana odhisova kilesā pahīyanti, tasmā heṭṭhimaheṭṭhimamaggehi",
  "tika-s0202t:485_7": "pahīnāvasese kilese so pajahati, iti imaṃ sāmatthiyaṃ sandhāya “sabbabhavehi vuṭṭhātiyevātipi",
  "tika-s0202t:485_8": "vadantī”ti vuttaṃ. Tathā hi so eva “vajirūpamo”ti vutto.",
  "tika-s0202t:486_0": "Hotu tāva vuttanayena anuppannānaṃ akusalānaṃ anuppādāya, uppannānaṃ uppannasadisānaṃ",
  "tika-s0202t:486_1": "pahānāya anuppattidhammatāpādanāya maggabhāvanā, atha maggakkhaṇe kathaṃ anuppannānaṃ",
  "tika-s0202t:486_2": "kusalānaṃ uppādāya uppannānañca ṭhitiyā bhāvanā hoti ekacittakkhaṇikattā tassāti",
  "tika-s0202t:486_3": "codeti, itaro “maggappavattiyāyevā”ti parihāramāha. Maggo hi kāmañcekacittakkhaṇiko,",
  "tika-s0202t:486_4": "tathārūpo panassa pavattiviseso, yaṃ anuppannā kusalā dhammā sātisayaṃ uppajjanti,",
  "tika-s0202t:486_5": "uppannā ca savisesaṃ pāripūriṃ pāpuṇanti. Tenāha “maggo hī”tiādi. Kiñcāpi ariyamaggo",
  "tika-s0202t:486_6": "vattamānakkhaṇe anuppanno nāma na hoti, anuppannapubbataṃ upādāya upacāravasena tathā",
  "tika-s0202t:486_7": "vuccatīti dassetuṃ “anāgatapubbaṃ hī”tiādi vuttaṃ. Ayamevāti ayaṃ maggassa yathāpaccayapavatti",
  "tika-s0202t:486_8": "eva ṭhiti nāmāti, maggasamaṅgī puggalo maggampi bhāvento eva tassa ṭhitiyā bhāvetīti vattuṃ vaṭṭati.",
  "tika-s0202t:487": "Upasamamānaṃ gacchatīti vikkhambhanavasena samucchedavasena kilese upasamentaṃ vattati. Pubbabhāgindriyāni eva vā adhippetāni. Tenevāha “kilesūpasamatthaṃ vā gacchatī”ti.",
  "tika-s0202t:488_0": "248. Adhimuccanaṭṭhenāti adhikaṃ savisesaṃ muccanaṭṭhena, tenāha “suṭṭhu muccanaṭṭho”ti.",
  "tika-s0202t:488_1": "Etena satipi sabbassapi rūpāvacarajjhānassa vikkhambhanavasena paṭipakkhato vimuttabhāve",
  "tika-s0202t:488_2": "yena bhāvanāvisesena taṃ jhānaṃ sātisayaṃ paṭipakkhato vimuccitvā pavattati, so bhāvanāviseso",
  "tika-s0202t:488_3": "dīpito. Bhavati hi samānajātiyuttopi bhāvanāvisesena pavattiākāraviseso. Yathā taṃ",
  "tika-s0202t:488_4": "saddhāvimuttato diṭṭhippattassa, tathā paccanīkadhammehi suṭṭhu vimuttatāya eva aniggahitabhāvena",
  "tika-s0202t:488_5": "nirāsaṅkatāya abhirativasena suṭṭhu adhimuccanaṭṭhenapi vimokkho. Tenāha “ārammaṇe",
  "tika-s0202t:488_6": "cā”tiādi. Ayaṃ panatthoti ayaṃ adhimuccanattho pacchimavimokkhe nirodhe natthi. Kevalo",
  "tika-s0202t:488_7": "vimuttattho eva tattha labbhati, taṃ sayameva parato vakkhati.",
  "tika-s0202t:489_0": "Rūpīti yenāyaṃ sasantatipariyāpannena rūpena samannāgato, taṃ yassa jhānassa hetubhāvena",
  "tika-s0202t:489_1": "visiṭṭhaṃ rūpaṃ hoti. Yena visiṭṭhena rūpena “rūpī”ti vucceyya rūpī-saddassa atisayatthadīpanato,",
  "tika-s0202t:489_2": "tadeva sasantatipariyāpannarūpanimittaṃ jhānamiva paramatthato rūpībhāvasādhakanti",
  "tika-s0202t:489_3": "daṭṭhabbaṃ. Tenāha “ajjhatta”ntiādi. Rūpajjhānaṃ rūpaṃ uttarapadalopena. Rūpānīti",
  "tika-s0202t:489_4": "panettha purimapadalopo daṭṭhabbo. Tena vuttaṃ “nīlakasiṇādīni rūpānī”ti.",
  "tika-s0202t:490_0": "Antoappanāyaṃ subhanti ābhogo natthīti iminā pubbābhogavasena adhimutti siyāti dasseti.",
  "tika-s0202t:490_1": "Evañhettha tathāvattabbatāpatticodanā anavakāsā hoti. Yasmā suvisuddhesu nīlādīsu",
  "tika-s0202t:490_2": "vaṇṇakasiṇesu tattha katādhikārānaṃ abhirativasena suṭṭhu adhimutti siyā, tasmā aṭṭhakathāyaṃ",
  "tika-s0202t:490_3": "tathā tatiyo vimokkho saṃvaṇṇito. Yasmā pana mettādivasena pavattamānā bhāvanā satte",
  "tika-s0202t:490_4": "appaṭikūlato dahati, te subhato adhimuccitvāva pavattati, tasmā paṭisambhidāmagge",
  "tika-s0202t:490_5": "brahmavihārabhāvanā “subhavimokkho”ti vuttā, tayidaṃ ubhayampi tena tena pariyāyena",
  "tika-s0202t:490_6": "vuttattā na virujjhatīti daṭṭhabbaṃ.",
  "tika-s0202t:491_0": "Sabbasoti anavasesato. Na hi catunnaṃ arūpakkhandhānaṃ ekadesopi tattha avasiṭṭhoti.",
  "tika-s0202t:491_1": "Vissaṭṭhattāti yathāparicchinne kāle nirodhitattā. Uttamo vimokkho nāma ariyeheva",
  "tika-s0202t:491_2": "samāpajjitabbato, ariyaphalapariyosānattā diṭṭheva dhamme nibbānappattibhāvato ca.",
  "tika-s0202t:492_0": "249. Abhibhavatīti abhibhu parikammaṃ, ñāṇaṃ vā. Abhibhu āyatanaṃ etassāti abhibhāyatanaṃ,",
  "tika-s0202t:492_1": "jhānaṃ. Abhibhavitabbaṃ vā ārammaṇasaṅkhātaṃ āyatanaṃ etassāti abhibhāyatanaṃ, jhānaṃ.",
  "tika-s0202t:492_2": "Ārammaṇābhibhavanato abhibhu ca taṃ āyatanañca yogino sukhavisesānaṃ adhiṭṭhānabhāvato",
  "tika-s0202t:492_3": "manāyatanadhammāyatanabhāvato cātipi sasampayuttaṃ jhānaṃ abhibhāyatanaṃ. Tenāha",
  "tika-s0202t:492_4": "“abhibhavanakāraṇānī”tiādi. Tānīti abhibhāyatanasaññitāni jhānāni. Samāpattito vuṭṭhitassa",
  "tika-s0202t:492_5": "ābhogo pubbabhāgabhāvanāvasena jhānakkhaṇe pavattaṃ abhibhavanākāraṃ gahetvā pavattoti",
  "tika-s0202t:492_6": "daṭṭhabbo. Parikammavasena ajjhattaṃ rūpasaññī, na appanāvasena. Na hi paṭibhāganimittārammaṇā",
  "tika-s0202t:492_7": "appanā ajjhattavisayā sambhavati. Taṃ pana ajjhatta parikammavasena laddhaṃ kasiṇanimittaṃ",
  "tika-s0202t:492_8": "asuvisuddhameva hoti, na bahiddhā parikammavasena laddhaṃ viya visuddhaṃ.",
  "tika-s0202t:493_0": "Parittānīti yathāladdhāni suppasarāvamattāni. Tenāha “avaḍḍhitānī”ti. Parittavasenevāti",
  "tika-s0202t:493_1": "vaṇṇavasena ābhoge vijjamānepi parittavaseneva idamabhibhāyatanaṃ vuttaṃ. Parittatā",
  "tika-s0202t:493_2": "hettha abhibhavanassa kāraṇaṃ. Vaṇṇābhoge satipi asatipi abhibhāyatanabhāvanā nāma",
  "tika-s0202t:493_3": "tikkhapaññasseva sambhavati, na itarassāti “ñāṇuttariko puggalo”ti. Abhibhavitvā",
  "tika-s0202t:493_4": "samāpajjatīti ettha abhibhavanaṃ samāpajjanañca upacārajjhānādhigamasamanantarameva",
  "tika-s0202t:493_5": "appanājhānuppādananti āha “saha nimittuppādenevettha appanaṃ pāpetī”ti. Saha nimittuppādenāti",
  "tika-s0202t:493_6": "ca appanāparivāsābhāvassa lakkhaṇavacanametaṃ. Yo “khippābhiñño”ti vuccati, tatopi",
  "tika-s0202t:493_7": "ñāṇuttarasseva abhibhāyatanabhāvanā. Etthāti etasmiṃ nimitte. Appanaṃ pāpetīti bhāvanā appanaṃ neti.",
  "tika-s0202t:494_0": "Ettha ca keci “uppanne upacārajjhāne taṃ ārabbha ye heṭṭhimantena dve tayo javanavārā",
  "tika-s0202t:494_1": "pavattanti, te upacārajjhāna pakkhikā eva, tadanantarañca bhavaṅgaparivāsena upacārāsevanāya",
  "tika-s0202t:494_2": "ca vinā appanā hoti, saha nimittuppādeneva appanaṃ pāpetī”ti vadanti, taṃ tesaṃ matimattaṃ.",
  "tika-s0202t:494_3": "Na hi pārivāsikaparikammena appanāvāro icchito, nāpi mahaggatappamāṇajjhānesu viya",
  "tika-s0202t:494_4": "upacārajjhāne ekantato paccavekkhaṇā icchitabbā, tasmā upacārajjhānādhigamato paraṃ",
  "tika-s0202t:494_5": "katipayabhavaṅgacittāvasāne appanaṃ pāpuṇanto “saha nimittuppādenevettha appanaṃ",
  "tika-s0202t:494_6": "pāpetī”ti vutto. “Saha nimittuppādenā”ti ca adhippāyikamidaṃ vacanaṃ, na nītatthaṃ,",
  "tika-s0202t:494_7": "adhippāyo vuttanayeneva veditabbo.",
  "tika-s0202t:495_0": "Na antosamāpattiyaṃ tadā tathārūpassa ābhogassa asambhavato, samāpattito vuṭṭhitassa",
  "tika-s0202t:495_1": "ābhogo pubbabhāgabhāvanāvasena jhānakkhaṇe pavattaṃ abhibhavanākāraṃ gahetvā pavattoti",
  "tika-s0202t:495_2": "daṭṭhabbaṃ. Abhidhammaṭṭhakathāyaṃ pana “iminā panassa pubbabhāgo kathito”ti vuttaṃ.",
  "tika-s0202t:495_3": "Antosamāpattiyaṃ tathā ābhogābhāve kasmā “jhānasaññāyapī”ti vuttanti āha “abhibhava…pe… atthī”ti.",
  "tika-s0202t:496": "Vaḍḍhitappamāṇānīti vipulappamāṇānīti attho, na ekaṅguladvaṅgulādivasena vaḍḍhitappamāṇānīti tathā vaḍḍhanassevettha asambhavato. Tenāha “mahantānī”ti.",
  "tika-s0202t:497_0": "Rūpe saññā rūpasaññā, sā assa atthīti rūpasaññī, na rūpasaññī arūpasaññī. Saññāsīsena",
  "tika-s0202t:497_1": "jhānaṃ vadati. Rūpasaññāya anuppādanamevettha alābhitā. Bahiddhāva uppannanti bahiddhāvatthusmiṃyeva",
  "tika-s0202t:497_2": "uppannaṃ. Abhidhamme pana “ajjhattaṃ arūpasaññī bahiddhā rūpāni passati parittāni",
  "tika-s0202t:497_3": "suvaṇṇadubbaṇṇāni, appamāṇāni suvaṇṇadubbaṇṇānī”ti evaṃ catunnaṃ abhibhāyatanānaṃ",
  "tika-s0202t:497_4": "āgatattā abhidhammaṭṭhakathāyaṃ “kasmā pana yathā suttante – ‘ajjhattaṃ rūpasaññī",
  "tika-s0202t:497_5": "eko bahiddhā rūpāni passati parittānī’tiādi vuttaṃ, evaṃ avatvā idha catūsupi abhibhāyatanesu",
  "tika-s0202t:497_6": "ajjhattaṃ arūpasaññitāva vuttā”ti codanaṃ katvā “ajjhattarūpānaṃ anabhibhavanīyato”ti",
  "tika-s0202t:497_7": "kāraṇaṃ vatvā “tattha vā hi idha vā bahiddhārūpāneva abhibhavitabbāni, tasmā tāni",
  "tika-s0202t:497_8": "niyamato vattabbānīti tatrāpi idhāpi vuttāni. ‘Ajjhattaṃ arūpasaññī’ti idaṃ pana",
  "tika-s0202t:497_9": "satthu desanāvilāsamattamevā”ti vuttaṃ.",
  "tika-s0202t:498_0": "Ettha ca vaṇṇābhogarahitāni sahitāni ca sabbāni “parittāni suvaṇṇadubbaṇṇānī”ti vuttāni,",
  "tika-s0202t:498_1": "tathā “appamāṇānī”ti daṭṭhabbāni. Atthi hi eso pariyāyo “parittāni abhibhuyya tāni",
  "tika-s0202t:498_2": "ce kadāci vaṇṇavasena ābhujitāni honti suvaṇṇadubbaṇṇāni abhibhuyyā”ti. Pariyāyakathā",
  "tika-s0202t:498_3": "hi suttantadesanāti. Abhidhamme pana nippariyāyadesanattā vaṇṇābhogarahitāni visuṃ",
  "tika-s0202t:498_4": "vuttāni, tathā sahitāni. Atthi hi ubhayattha abhibhavanapariyāyoti “ajjhattaṃ rūpasaññī”tiādinā",
  "tika-s0202t:498_5": "paṭhamadutiyaabhibhāyatanesu paṭhamavimokkho, tatiyacatutthābhibhāyatanesu dutiyavimokkho,",
  "tika-s0202t:498_6": "vaṇṇābhibhāyatanesu tatiyavimokkho ca abhibhavanappavattito saṅgahito, abhidhamme",
  "tika-s0202t:498_7": "pana nippariyāyadesanattā vimokkhābhibhāyatanāni asaṅkarato dassetuṃ vimokkhe vajjetvā",
  "tika-s0202t:498_8": "abhibhāyatanāni kathitāni, sabbāni ca vimokkhakiccāni jhānāni vimokkhadesanāyaṃ vuttāni.",
  "tika-s0202t:498_9": "Tadetaṃ “ajjhattaṃ rūpasaññī”ti āgatassa abhibhāyatanadvayassa abhidhamme abhibhāyatanesu",
  "tika-s0202t:498_10": "avacanato “rūpī rūpāni passatī”tiādīnañca sabbavimokkhakiccasādhāraṇavacanabhāvato",
  "tika-s0202t:498_11": "vavatthānaṃ katanti viññāyati.",
  "tika-s0202t:499_0": "“Ajjhattarūpānaṃ anabhibhavanīyato”ti idaṃ abhidhamme katthacipi “ajjhattaṃ rūpāni",
  "tika-s0202t:499_1": "passatī”ti avatvā sabbattha yaṃ vuttaṃ “bahiddhārūpāni passatī”ti, tassa kāraṇavacanaṃ.",
  "tika-s0202t:499_2": "Tena yaṃ aññahetukaṃ, taṃ tena hetunā vuttaṃ, yaṃ pana desanāvilāsahetukaṃ ajjhattaṃ",
  "tika-s0202t:499_3": "arūpasaññitāya eva abhidhamme vacanaṃ, na tassa aññaṃ kāraṇaṃ maggitabbanti dasseti.",
  "tika-s0202t:499_4": "Ajjhattarūpānaṃ anabhibhavanīyatā ca tesaṃ bahiddhārūpānaṃ viya avibhūtattā, desanāvilāso",
  "tika-s0202t:499_5": "ca yathāvuttavavatthānavasena veditabbo, veneyyajjhāsayavasena vijjamānapariyāyakathanabhāvato.",
  "tika-s0202t:499_6": "“Suvaṇṇadubbaṇṇānī”ti eteneva siddhattā nīlādiabhibhāyatanāni na vattabbānīti ce?",
  "tika-s0202t:499_7": "Na, nīlādīsu katādhikārānaṃ nīlādibhāvasseva abhibhavanakāraṇattā. Na hi tesaṃ parisuddhāparisuddhavaṇṇānaṃ",
  "tika-s0202t:499_8": "parittatā tadappamāṇatā vā abhibhavanakāraṇaṃ, atha kho nīlādibhāvo evāti. Etesu",
  "tika-s0202t:499_9": "ca parittādikasiṇarūpesu yaṃ caritassa imāni abhibhāyatanāni ijjhanti, taṃ dassetuṃ",
  "tika-s0202t:499_10": "“imesu panā”tiādi vuttaṃ.",
  "tika-s0202t:500_0": "Sabbasaṅgāhikavasenāti sakalanīlavaṇṇanīlanidassananīlanibhāsānaṃ sādhāraṇavasena.",
  "tika-s0202t:500_1": "Vaṇṇavasenāti sabhāvavaṇṇavasena. Nidassanavasenāti passitabbatāvasena. Obhāsavasenāti",
  "tika-s0202t:500_2": "sappabhāsatāya avabhāsanavasena. Umāpupphanti atasipupphaṃ. Nīlameva hoti vaṇṇasaṅkarābhāvato.",
  "tika-s0202t:500_3": "Bārāṇasiyaṃ bhavanti bārāṇasiyaṃ samuṭṭhitaṃ.",
  "tika-s0202t:501": "Te dhammeti te satipaṭṭhānādidhamme ceva aṭṭhavimokkhadhamme ca. Ciṇṇavasībhāvāyeva tattha abhivisiṭṭhāya paññāya pariyosānuttaraṃ sataṃ gatā abhiññāvosānapāramippattā.",
  "tika-s0202t:502_0": "250. Sakalaṭṭhenāti sakalabhāvena, asubhanimittādīsu viya ekadese aṭṭhatvā anavasesato",
  "tika-s0202t:502_1": "gahetabbaṭṭhenāti attho. Yathā khettaṃ sassānaṃ uppattiṭṭhānaṃ vaḍḍhiṭṭhānañca, evameva",
  "tika-s0202t:502_2": "taṃtaṃsampayuttadhammānanti āha “khettaṭṭhenā”ti. Paricchinditvāti idaṃ uddhaṃ adho",
  "tika-s0202t:502_3": "tiriyanti yojetabbaṃ. Paricchinditvā eva hi sabbattha kasiṇaṃ vaḍḍhetabbaṃ. Tena",
  "tika-s0202t:502_4": "tena kāraṇenāti upariādīsu tena tena kasiṇena. Yathā kinti āha – “ālokamiva rūpadassanakāmo”ti,",
  "tika-s0202t:502_5": "yathā dibbacakkhunā uddhaṃ ce rūpaṃ daṭṭhukāmo, uddhaṃ ālokaṃ pasāreti, adho ce,",
  "tika-s0202t:502_6": "adho, samantato ce rūpaṃ daṭṭhukāmo, samantato ālokaṃ pasāreti, evaṃ sabbakasiṇanti",
  "tika-s0202t:502_7": "attho. Ekassāti pathavīkasiṇādīsu ekekassa. Aññabhāvānupagamanatthanti aññakasiṇabhāvānupagamanadīpanatthaṃ,",
  "tika-s0202t:502_8": "aññassa vā kasiṇabhāvānupagamanadīpanatthaṃ. Na hi aññena pasāritakasiṇaṃ tato aññena",
  "tika-s0202t:502_9": "pasāritakasiṇabhāvaṃ upagacchati, evampi nesaṃ aññakasiṇasambhedābhāvo veditabbo.",
  "tika-s0202t:502_10": "Na aññaṃ pathavīādi. Na hi udakena ṭhitaṭṭhāne sasambhārapathavī atthi. Aññakasiṇasambhedoti",
  "tika-s0202t:502_11": "āpokasiṇādinā saṅkaro. Sabbatthāti sabbesu sesakasiṇesu. Ekadese aṭṭhatvā anavasesapharaṇaṃ",
  "tika-s0202t:502_12": "pamāṇassa aggahaṇato appamāṇaṃ. Teneva hi nesaṃ kasiṇasamaññā. Tathā hi “tañhī”tiādimāha.",
  "tika-s0202t:502_13": "Tattha cetasā pharantoti bhāvanācittena ārammaṇaṃ karonto. Bhāvanācittañhi kasiṇaṃ",
  "tika-s0202t:502_14": "parittaṃ vā vipulaṃ vā sakalameva manasi karoti.",
  "tika-s0202t:503_0": "Kasiṇugghāṭimākāse pavattaṃ viññāṇaṃ pharaṇaappamāṇavasena “viññāṇakasiṇa”nti vuttaṃ.",
  "tika-s0202t:503_1": "Tathā hi taṃ “viññāṇa”nti vuccati. Kasiṇavasenāti ugghāṭitakasiṇavasena kasiṇugghāṭimākāse",
  "tika-s0202t:503_2": "uddhaṃadhotiriyatā veditabbā. Yattakañhi ṭhānaṃ kasiṇaṃ pasāritaṃ, tattakaṃ ākāsabhāvanāvasena",
  "tika-s0202t:503_3": "ākāsaṃ hotīti. Evaṃ yattakaṃ ṭhānaṃ ākāsaṃ hutvā upaṭṭhitaṃ, tattakaṃ ākāsameva hutvā",
  "tika-s0202t:503_4": "viññāṇassa pavattanato āgamanavasena viññāṇakasiṇepi uddhaṃadhotiriyatā vuttāti “kasiṇugghāṭimākāsavasena",
  "tika-s0202t:503_5": "tattha pavattaviññāṇe uddhaṃadhotiriyatā veditabbā”ti āha.",
  "tika-s0202t:504_0": "252. Vuttoyeva vammikasutte. Nissitañca chavatthunissitattā vipassanāñāṇassa. Paṭibaddhañca",
  "tika-s0202t:504_1": "tena vinā appavattanato kāyasaññitānaṃ rūpadhammānaṃ ārammaṇakaraṇato ca. Suṭṭhu",
  "tika-s0202t:504_2": "bhāti obhāsatīti vā subho. Kuruvindajātiādijātivisesopi maṇi ākarapārisuddhimūlako",
  "tika-s0202t:504_3": "evāti āha “suparisuddhaākarasamuṭṭhito”ti. Dosanīharaṇavasena parikammanipphattīti",
  "tika-s0202t:504_4": "āha “suṭṭhu kataparikammo apanītapāsāṇasakkharo”ti. Dhovanavedhanādīhīti catūsu pāsāṇesu",
  "tika-s0202t:504_5": "dhovanena ceva kāḷakādiapaharaṇatthāya suttena āvunanatthāya ca vijjhanena. Tāpasaṇhakaraṇādīnaṃ",
  "tika-s0202t:504_6": "saṅgaho ādi-saddena. Vaṇṇasampattinti suttassa vaṇṇasampattiṃ.",
  "tika-s0202t:505_0": "Maṇi viya karajakāyo paccavekkhitabbato. Āvutasuttaṃ viya vipassanāñāṇaṃ anupavisitvā",
  "tika-s0202t:505_1": "ṭhitattā. Cakkhumā puriso viya vipassanālābhī bhikkhu sammadeva tassa dassanato.",
  "tika-s0202t:505_2": "Tadārammaṇānanti rūpadhammārammaṇānaṃ. Phassapañcamakacittacetasikaggahaṇena gahitadhammāpi",
  "tika-s0202t:505_3": "vipassanācittuppādapariyāpannā evāti veditabbaṃ. Evañhi tesaṃ vipassanāñāṇagatikattā",
  "tika-s0202t:505_4": "“āvutasuttaṃ viya vipassanāñāṇa”nti vacanaṃ avirodhitaṃ hoti.",
  "tika-s0202t:506_0": "Ñāṇassāti paccavekkhaṇañāṇassa. Yadi evaṃ ñāṇassa vasena vattabbaṃ, na puggalassāti",
  "tika-s0202t:506_1": "āha “tassa panā”tiādi. Maggassa anantaraṃ, tasmā lokiyābhiññānaṃ parato chaṭṭhābhiññāya",
  "tika-s0202t:506_2": "purato vattabbaṃ vipassanāñāṇaṃ. Evaṃ santepīti yadipāyaṃ ñāṇānupubbaṭṭhiti, evaṃ",
  "tika-s0202t:506_3": "santepi etassa antarā vāro natthīti pañcasu lokiyābhiññāsu kathitāsu ākaṅkheyyasuttādīsu",
  "tika-s0202t:506_4": "viya chaṭṭhābhiññā kathetabbāti etassa anabhiññālakkhaṇassa vipassanāñāṇassa tāsaṃ",
  "tika-s0202t:506_5": "antarā vāro na hoti, tasmā tattha avasarābhāvato idheva rūpāvacaracatutthajjhānānantarameva",
  "tika-s0202t:506_6": "dassitaṃ vipassanāñāṇaṃ. Yasmā cāti ca-saddo samuccayattho. Tena na kevalaṃ tadeva,",
  "tika-s0202t:506_7": "atha kho idampi kāraṇaṃ vipassanāñāṇassa idheva dassaneti imamatthaṃ dīpeti. Dibbena",
  "tika-s0202t:506_8": "cakkhunā bheravarūpaṃ passatoti ettha iddhividhañāṇena bheravaṃ rūpaṃ nimminitvā",
  "tika-s0202t:506_9": "cakkhunā passatoti vattabbaṃ, evampi abhiññālābhino apariññāṇavatthukassa bhayasantāso",
  "tika-s0202t:506_10": "uppajjati uccavālikavāsīmahānāgattherassa viya. Idhāpīti imasmiṃ vipassanāñāṇepi,",
  "tika-s0202t:506_11": "na satipaṭṭhānādīsu evāti adhippāyo.",
  "tika-s0202t:507_0": "253. Manomayiddhiyaṃ ciṇṇavasitāya abhiññā vosānapāramippattatā veditabbāti yojanā.",
  "tika-s0202t:507_1": "Manena nibbattanti abhiññāmanena nibbattitaṃ. Taṃ sadisabhāvadassanatthamevāti saṇṭhānatopi",
  "tika-s0202t:507_2": "vaṇṇatopi avayavavisesatopi sadisabhāvadassanatthameva. Sajātiyaṃ ṭhito, na nāgiddhiyā",
  "tika-s0202t:507_3": "aññajātirūpo. Suparikammakatamattikādayo viya iddhividhañāṇaṃ vikubbanakiriyāya nissayabhāvato.",
  "tika-s0202t:508": "255. Appakasirenevāti akiccheneva.",
  "tika-s0202t:509_0": "256. Mando uttānaseyyakadārakopi “daharo”ti vuccatīti tato visesanatthaṃ “yuvā”ti",
  "tika-s0202t:509_1": "vuttaṃ. Yuvāpi koci anicchanato amaṇḍanasīlo hotīti tato visesanatthaṃ “maṇḍanakajātiko”ti",
  "tika-s0202t:509_2": "vuttaṃ. Tena vuttaṃ “yuvāpī”tiādi. Kāḷatilappamāṇā bindavo kāḷatilakāni. Nātikammāsatilappamāṇā",
  "tika-s0202t:509_3": "bindavo tilakāni. Vaṅkaṃ nāma piyaṅgaṃ. Yobbanapīḷakādayo mukhadūsipīḷakā. Mukhagato",
  "tika-s0202t:509_4": "doso mukhadoso, lakkhaṇavacanañcetaṃ mukhe adosassapi pākaṭabhāvassa adhippetattā.",
  "tika-s0202t:509_5": "Yathā vā mukhe doso, evaṃ mukhe adosopi mukhadoso saralopena, mukhadoso ca mukhadoso",
  "tika-s0202t:509_6": "ca mukhadosoti ekasesanayenapettha attho daṭṭhabbo. Evañhi paresaṃ soḷasavidhaṃ cittaṃ",
  "tika-s0202t:509_7": "pākaṭaṃ hotīti vacanaṃ samatthitaṃ hoti.",
  "tika-s0202t:510_0": "259. Paṭipadāvasenāti yathārahaṃ samathavipassanāmaggapaṭipadāvasena. Aṭṭhasu koṭṭhāsesūti",
  "tika-s0202t:510_1": "satipaṭṭhānādīsu bodhipakkhiyadhammakoṭṭhāsesu, vimokkhakoṭṭhāsesu vāti imesu aṭṭhasu",
  "tika-s0202t:510_2": "koṭṭhāsesu. Sesesūti vuttāvasesesu abhibhāyatanakoṭṭhāsādīsu. Sesaṃ suviññeyyameva.",
  "tika-s0202t:511": "Mahāsakuludāyisuttavaṇṇanāya līnatthappakāsanā samattā.",
  "tika-s0202t:512": "8. Samaṇamuṇḍikāputtasuttavaṇṇanā",
  "tika-s0202t:513_0": "260. Uggahitunti sikkhituṃ. Uggāhetunti sikkhāpetuṃ, pāṭhato attanā yathāuggahitamatthaṃ",
  "tika-s0202t:513_1": "tabbibhāvanatthāya uccāraṇavasena paresaṃ gāhetunti attho. Samayanti diṭṭhiṃ. Sā",
  "tika-s0202t:513_2": "hi saṃyojanabhāvato sameti sambandhā eti pavattati, daḷhaggahaṇabhāvato vā saṃyuttā",
  "tika-s0202t:513_3": "ayanti pavattanti sattā yathābhinivesaṃ etenāti samayoti vuccati. Diṭṭhisaṃyojanena",
  "tika-s0202t:513_4": "hi sattā ativiya bajjhantīti. Sūriyassa uggamanato atthaṅgamā ayaṃ ettako kālo rattandhakāravidhamanato",
  "tika-s0202t:513_5": "divā nāma, tassa pana majjhimapahārasaññito kālo samujjalitapabhātejadahanabhāvena",
  "tika-s0202t:513_6": "divā nāma. Tenāha “divasassapi divābhūte”ti. Paṭisaṃharitvāti nivattetvā. Evaṃ cittassa",
  "tika-s0202t:513_7": "paṭisaṃharaṇaṃ nāma gocarakkhette ṭhapananti āha “jhānaratisevanavasena ekībhāvaṃ",
  "tika-s0202t:513_8": "gato”ti. Etena kāyavivekapubbakaṃ cittavivekamāha. Sīlādiguṇavisesayogato manasā",
  "tika-s0202t:513_9": "sambhāvanīyā, te pana yasmā attano sīlādiguṇehi viññūnaṃ manāpā honti (kilesaaniggahassa",
  "tika-s0202t:513_10": "pañcapasādāyattattā,) tasmā āha “manavaḍḍhanakāna”ntiādi. Tattha unnamatīti udaggaṃ",
  "tika-s0202t:513_11": "hoti. Vaḍḍhatīti saddhāvasena vaḍḍhati. Tenāha bhagavā – “anussaraṇampahaṃ, bhikkhave,",
  "tika-s0202t:513_12": "tesaṃ bhikkhūnaṃ bahūpakāraṃ vadāmī”ti.",
  "tika-s0202t:514_0": "261. Paññapemīti pajānanabhāvena ñāpemi tathā vavatthapemi. Tenāha “dassemi ṭhapemī”ti.",
  "tika-s0202t:514_1": "Paripuṇṇakusalanti sabbaso puṇṇakusaladhammaṃ, uttamakusalanti uttamabhāvaṃ seṭṭhabhāvaṃ",
  "tika-s0202t:514_2": "pattakusaladhammaṃ. Ayojjhanti vādayuddhena ayodhanīyaṃ, vādayuddhaṃ hotu, tena parājayo",
  "tika-s0202t:514_3": "na hotīti dasseti, tenāha “vādayuddhenā”tiādi. Saṃvarappahānanti pañcasu saṃvaresu",
  "tika-s0202t:514_4": "yena kenaci saṃvarena saṃvaralakkhaṇaṃ pahānaṃ. Paṭisevanappahānaṃ vāti vā-saddena",
  "tika-s0202t:514_5": "parivajjanappahānādiṃ saṅgaṇhāti. Sesapadesūti “na bhāsatī”tiādīsu padesu. Eseva",
  "tika-s0202t:514_6": "nayoti iminā “abhāsanamattameva vadatī”ti evamādiṃ atidisati.",
  "tika-s0202t:515_0": "Nābhinandīti na sampaṭicchi. Sāsane tiṇṇaṃ duccaritānaṃ micchājīvassa vivajjanaṃ",
  "tika-s0202t:515_1": "vaṇṇīyati, ayañca evaṃ katheti, tasmā sāsanassa anulomaṃ viya vadati, vadanto ca",
  "tika-s0202t:515_2": "sammāsambuddhe dhamme cassa appasādaṃ na dasseti, tasmā pasannakārampi vadatīti maññamāno",
  "tika-s0202t:515_3": "tassa vādaṃ na paṭisedheti.",
  "tika-s0202t:516_0": "262. Yathā tassa vacanaṃ, evaṃ santeti yathā tassa paribbājakassa vacanaṃ, evaṃ samaṇabhāve",
  "tika-s0202t:516_1": "sante labbhamāne. Mayaṃ pana evaṃ na vadāmāti etena samaṇabhāvo nāma evaṃ na hotīti",
  "tika-s0202t:516_2": "dasseti. Yo hi dhammo yādiso, tatheva taṃ buddhā dīpenti. Visesañāṇaṃ na hotīti kāyavisesavisayañāṇaṃ",
  "tika-s0202t:516_3": "tassa tadā natthi, yato parakāye upakkamaṃ kareyyāti dasseti, tassa pana tattha visesañāṇampi",
  "tika-s0202t:516_4": "natthevāti. Yasmā kāyapaṭibaddhaṃ kāyakammaṃ, tasmā taṃ nivattento āha “aññatra phanditamattā”ti.",
  "tika-s0202t:516_5": "Kilesasahagatacittenevāti dukkhasamphassassa asahananimittena domanassasahagatacitteneva.",
  "tika-s0202t:516_6": "Dutiyavārepi eseva nayo. Jighacchāpipāsadukkhassa asahananimittena domanasseneva.",
  "tika-s0202t:516_7": "Vikūjitamattāti ettha virūpaṃ kūjitaṃ vikūjitaṃ pubbenivāsasannissayaṃ upayaṃ, taṃ",
  "tika-s0202t:516_8": "panettha rodanahasanasamuṭṭhāpakacittasahagatanti dosasahagataṃ lobhasahagatañcāti",
  "tika-s0202t:516_9": "daṭṭhabbaṃ. Cittanti kusalacittaṃ. Akusalacittaṃ pana atītārammaṇaṃ pavattatīti vattabbameva",
  "tika-s0202t:516_10": "natthi. Saritvāti yāva na satisaṇṭhāpanā dhammā uppajjanti, tāva supinante anubhūtaṃ",
  "tika-s0202t:516_11": "viya dukkhaṃ saritvā rodanti. Hasantīti etthāpi eseva nayo. Ayañca nayo ye laddhasukhārammaṇā",
  "tika-s0202t:516_12": "hutvā gahitapaṭisandhikā mātukucchitopi sukheneva nikkhamanti, tesaṃ vasena vuttoti",
  "tika-s0202t:516_13": "daṭṭhabbo. Pāyantiyāti attano janapadadesarūpena pāyantiyā. Ayampīti ājīvopi mātu",
  "tika-s0202t:516_14": "aññavihitakāle ca lokassādavasena kilesasahagatacitteneva hoti.",
  "tika-s0202t:517_0": "263. Samadhigayhāti sammā adhigatabhāvena gahetvā abhibhavitvā visesetvā visiṭṭho",
  "tika-s0202t:517_1": "hutvā. Khīṇāsavaṃ sandhāyāti byatirekavasena khīṇāsavaṃ sandhāya. Ayañhettha attho",
  "tika-s0202t:517_2": "– khīṇāsavampi sotāpannakusalaṃ paññapeti sekkhabhūmiyaṃ ṭhitattā. Sesapadesupi eseva nayo.",
  "tika-s0202t:518_0": "Tīṇi padāni nissāyāti na kāyena pāpakaṃ kammaṃ karoti, na pāpakaṃ vācaṃ bhāsati,",
  "tika-s0202t:518_1": "na pāpakaṃ ājīvaṃ ājīvatīti imāni tīṇi padāni nissāya kusalasīlamūlakā ca akusalasīlamūlakā",
  "tika-s0202t:518_2": "cāti dve paṭhamacatukkā ṭhapitā. Ekaṃ padaṃ nissāyāti na pāpakaṃ saṅkappaṃ saṅkappetīti",
  "tika-s0202t:518_3": "imaṃ ekapadaṃ nissāya kusalasaṅkappamūlakā akusalasaṅkappamūlakā cāti ime dve pacchimacatukkā ṭhapitā.",
  "tika-s0202t:519": "264. Vicikicchuddhaccasahagatacittadvayampi vaṭṭati balavatā mohena samannāgatattā. Tathā hi tāni “momūhacittānī”ti vuccanti.",
  "tika-s0202t:520_0": "Kuhinti kiṃnimittaṃ. Kataraṃṭhānaṃ pāpuṇitvāti kiṃ kāraṇaṃ āgamma. Ettheteti etthāti",
  "tika-s0202t:520_1": "kāyavacīmanosucaritabhāvanāsājīvanipphattiyaṃ. Sā pana heṭṭhimakoṭiyā sotāpattiphalena",
  "tika-s0202t:520_2": "dīpetabbāti āha “sotāpattiphale bhumma”nti. Yasmā ājīvaṭṭhamakaṃ avasiṭṭhañca sīlaṃ",
  "tika-s0202t:520_3": "pātimokkhasaṃvarasīlassa ca pārisuddhipātimokkhādhigamena sotāpattiphalappattiyā",
  "tika-s0202t:520_4": "siddho hotīti āha – “pātimokkha…pe… nirujjhatī”ti. “Sukhasīlo dukkhasīlo”tiādīsu",
  "tika-s0202t:520_5": "viya pakatiatthasīlasaddaṃ gahetvā vuttaṃ “akusalasīla”ntiādi.",
  "tika-s0202t:521": "265. Kāmāvacarakusalacittameva vuttaṃ sampattasamādānaviratipubbakassa sīlassa adhippetattā. Tenāha – “etena hi kusalasīlaṃ samuṭṭhātī”ti.",
  "tika-s0202t:522_0": "Sīlavāti ettha vā-saddo pāsaṃsatthova veditabboti āha “sīlasampanno hotī”ti. Yo sīlamatte",
  "tika-s0202t:522_1": "patiṭṭhito, na samādhipaññāsu, so sīlamayadhammapūritatāya sīlamayo. Tenāha “alamettāvatā”tiādi.",
  "tika-s0202t:522_2": "Yatthāti yassaṃ cetovimuttiyaṃ paññāvimuttiyañca. Tadubhayañca yasmā arahattaphale",
  "tika-s0202t:522_3": "saṅgahitaṃ, tasmā vuttaṃ “arahattaphale bhumma”nti. Asesaṃ nirujjhati sukhavipākabhāvassa",
  "tika-s0202t:522_4": "sabbaso paṭippassambhanato.",
  "tika-s0202t:523": "266. Kāmapaṭisaṃyuttā saññā kāmasaññā. Sesesupi eseva nayo. Itarā dveti byāpādavihiṃsāsaññā.",
  "tika-s0202t:524_0": "Anāgāmiphalapaṭhamajjhānanti anāgāmiphalasahagataṃ paṭhamajjhānaṃ. Etthāti yathāvutte",
  "tika-s0202t:524_1": "paṭhamajjhāne. Ettha ca ujuvipaccanīkena paṭipakkhappahānaṃ sātisayanti paṭhamajjhānaggahaṇaṃ.",
  "tika-s0202t:524_2": "Tenāha “aparisesā nirujjhantī”ti. Nekkhammasaññānaṃ kāmāvacaracittasahagatatā tassa",
  "tika-s0202t:524_3": "sīlassa samuṭṭhānatā ca sampayuttanayena veditabbā.",
  "tika-s0202t:525": "267. Kusalasaṅkappanirodhadutiyajjhānikaarahattaphalaakusalasaṅkappanirodha- paṭhamajjhānikaanāgāmiphalaggahaṇena samaṇo dassito. Sesaṃ suviññeyyameva.",
  "tika-s0202t:526": "Samaṇamuṇḍikāputtasuttavaṇṇanāya līnatthappakāsanā samattā.",
  "tika-s0202t:527": "9. Cūḷasakuludāyisuttavaṇṇanā",
  "tika-s0202t:528_0": "271. Pañhoti ñātuṃ icchito attho, tadeva dhammadesanāya nimittabhāvato kāraṇaṃ. Upaṭṭhātūti",
  "tika-s0202t:528_1": "ñāṇassa gocarabhāvaṃ upagacchatu. Yena kāraṇenāti yena tuyhaṃ upaṭṭhitena kāraṇena",
  "tika-s0202t:528_2": "dhammadesanā upaṭṭhaheyya, taṃ pana paribbājakassa ajjhāsayavasena tathā vuttaṃ.",
  "tika-s0202t:528_3": "Tenāha “etena hi…pe… dīpetī”ti. Ekaṅgaṇānīti pidhānābhāvena ekaṅgaṇasadisāni. Tenāha “pākaṭānī”ti.",
  "tika-s0202t:529_0": "Jānantoti attano tathābhāvaṃ sayaṃ jānanto. Sakkaccaṃ sussūsatīti “tathābhūtaṃyeva",
  "tika-s0202t:529_1": "maṃ tathā avocā”ti sādaraṃ sussūsati. Tasmāti dibbacakkhulābhino anāgataṃsañāṇalābhato.",
  "tika-s0202t:529_2": "Evamāhāti “yo kho, udāyi, dibbena cakkhunā”ti ārabhitvā “so vā maṃ aparantaṃ ārabbha",
  "tika-s0202t:529_3": "pañhaṃ puccheyyā”ti evaṃ avoca.",
  "tika-s0202t:530_0": "Itaranti avasiṭṭhaṃ imasmiṃ ṭhāne vattabbaṃ. Vuttanayamevāti “yo hi lābhī”tiādinā",
  "tika-s0202t:530_1": "vuttanayameva. Atīteti pubbenivāsānussatiñāṇassa visayabhūte atthe. Anāgateti anāgataṃsañāṇassa",
  "tika-s0202t:530_2": "visayabhūte anāgate atthe.",
  "tika-s0202t:531_0": "Paṃsupadese nibbattanato paṃsusamokiṇṇasarīratāya paṃsupisācakaṃ. Ekaṃ mūlaṃ gahetvāti",
  "tika-s0202t:531_1": "dīghaso heṭṭhimantena caturaṅgulaṃ, uparimantena vidatthikaṃ rukkhagacchalatādīsu",
  "tika-s0202t:531_2": "yassa kassaci ekaṃ mūlaṃ gahetvā aññajātikānaṃ adissamānakāyo hoti. Ayaṃ kira nesaṃ",
  "tika-s0202t:531_3": "jātisiddhā dhammatā. Tatrāti tassa mūlavasena adissamānakatāya. Na dissati ñāṇena na passati.",
  "tika-s0202t:532_0": "272. Na ca atthaṃ dīpeyyāti adhippetamatthaṃ sā vācā sarūpato na ca dīpeyya, kevalaṃ",
  "tika-s0202t:532_1": "vācāmattamevāti adhippāyo. Paṭiharitabbaṭṭhena parasantāne netabbaṭṭhena paṭihāriya-saddadvārena",
  "tika-s0202t:532_2": "viññātabbo bhāvattho, sova pāṭihīrako niruttinayena, natthi etassa pāṭihīrakanti",
  "tika-s0202t:532_3": "appāṭihīrakataṃ, ta-saddena padaṃ vaḍḍhetvā tathā vuttaṃ, aniyyānaṃ. Tenāha “niratthakaṃ",
  "tika-s0202t:532_4": "sampajjatī”ti. Subhakiṇhadevaloke khandhā viya jotetīti iminā – “dibbo rūpī manomayo",
  "tika-s0202t:532_5": "sabbaṅgapaccaṅgī ahīnindriyo attā”ti imamatthaṃ dasseti.",
  "tika-s0202t:533_0": "273. Saupasaggapadassa attho upasaggena vināpi viññāyatīti āha “viddheti ubbiddhe”ti.",
  "tika-s0202t:533_1": "Sā cassa ubbiddhatā upakkilesavigamena sucibhāvena upaṭṭhānanti āha “meghavigamena",
  "tika-s0202t:533_2": "dūrībhūte”ti. Indanīlamaṇi viya dibbati jotetīti devo, ākāso. “Aḍḍharattasamaye”ti",
  "tika-s0202t:533_3": "vattabbe bhummatthe vihitavacanānaṃ accantasaṃyogābhāvā upayogavacanaṃ veditabbaṃ.",
  "tika-s0202t:533_4": "Puṇṇamāsiyañhi gaganamajjhassa purato vā pacchato vā ante ṭhite aḍḍharatte samayo",
  "tika-s0202t:533_5": "bhinno nāma hoti, majjhe eva pana ṭhito abhinno nāma. Tenāha “abhinne aḍḍharattasamaye”ti.",
  "tika-s0202t:534_0": "Ye anubhontīti ye devā candimasūriyānaṃ ābhā anubhonti vinibhuñjanti vaḷañjanti ca",
  "tika-s0202t:534_1": "tehi devehi bahū ceva bahutarā ca candimasūriyānaṃ ābhā ananubhonto. Tenāha – “attano",
  "tika-s0202t:534_2": "sarīrobhāseneva ālokaṃ pharitvā viharantī”ti.",
  "tika-s0202t:535_0": "274. Pucchāmūḷho pana jāto “ayaṃ paramo vaṇṇo”ti gahitapadassa vidhamanena. Acelakapāḷinti",
  "tika-s0202t:535_1": "“acelako hoti muttācāro”tiādinayappavattaṃ acelakapaṭipattidīpakaganthaṃ, ganthasīseneva",
  "tika-s0202t:535_2": "tena pakāsitavādāni vadati. Surāmerayapānamanuyuttapuggalassa surāpānato virati tassa",
  "tika-s0202t:535_3": "kāyaṃ cittañca tāpentī saṃvattatīti surāpānavirati (tapo, soyeva guṇo. Tenāha “surāpānaviratīti attho”ti).",
  "tika-s0202t:536_0": "275. Ekantaṃ accantameva sukhaṃ assāti ekantasukhaṃ. Pañcasu dhammesūti “pāṇātipātā",
  "tika-s0202t:536_1": "paṭiviratī”tiādīsu pañcasu sīlācāradhammesu. Na jāniṃsūti sammosena anupaṭṭhahanti",
  "tika-s0202t:536_2": "tadatthaṃ na bujjhanti. Buddhuppādena kira vihatatejāni mahānubhāvāni mantapadāni",
  "tika-s0202t:536_3": "viya bāhirakānaṃ yogāvacaraganthena saddhiṃ yogāvacarapaṭipadā nassati. Uggaṇhiṃsūti",
  "tika-s0202t:536_4": "“pañca pubbabhāgadhamme”tiādivacanamattaṃ uggaṇhiṃsu. Tatiyajjhānatoti kāraṇopacārena",
  "tika-s0202t:536_5": "phalaṃ vadati, phalabhūtato tatiyajjhānato.",
  "tika-s0202t:537_0": "276. Ekantasukhassa lokassa paṭilābhena pattiyā tattha nibbatti paṭilābhasacchikiriyā.",
  "tika-s0202t:537_1": "Ekantasukhe loke anabhinibbattitvā eva iddhiyā tattha gantvā tassa sattalokassa bhājanalokassa",
  "tika-s0202t:537_2": "ca paccakkhato dassanaṃ paccakkhasacchikiriyā. Tenāha “tatthā”tiādi.",
  "tika-s0202t:538_0": "277. Udañcanikoti udañcano. Viñjhupabbatapasse gāmānaṃ aniviṭṭhattā tiṃsayojanamattaṃ",
  "tika-s0202t:538_1": "ṭhānaṃ aṭavī nāma, tattha senāsanaṃ, tasmiṃ aṭavisenāsane padhānakammikānaṃ bhikkhūnaṃ",
  "tika-s0202t:538_2": "bahūnaṃ tattha nivāsena ekaṃ padhānagharaṃ ahosi.",
  "tika-s0202t:539": "Cūḷasakuludāyisuttavaṇṇanāya līnatthappakāsanā samattā.",
  "tika-s0202t:540": "10. Vekhanasasuttavaṇṇanā",
  "tika-s0202t:541_0": "280. Saha vatthukāmena kilesakāmo garu garukātabbo etassāti kāmagaru. Tesveva kāmesu",
  "tika-s0202t:541_1": "ninnapoṇapabbhārajjhāsayoti kāmādhimutto. Pabbajjāpaṭhamajjhānādikaṃ nekkhammaṃ garu",
  "tika-s0202t:541_2": "garukātabbaṃ etassāti nekkhammagaru. Tattha ninnapoṇapabbhārajjhāsayo nekkhammādhimutto",
  "tika-s0202t:541_3": "svāyamattho yathā ekacce gahaṭṭhe labbhati, evaṃ ekacce anagārepīti āha “pabbajitopī”tiādi.",
  "tika-s0202t:541_4": "Ayaṃ pana vekhanaso paribbājako. So hi vekhanasatāpasapabbajjaṃ upagantvā vekhanasena",
  "tika-s0202t:541_5": "iminā diṭṭhimādāya samādiyitvā ṭhitattā “vekhanaso”ti vuccati. Yathā loko sayaṃ ekādasahi",
  "tika-s0202t:541_6": "aggīhi ādittopi samāno paccakkhato anubhaviyamānaṃ sālākikaṃ aggisantāpaṃ viya anādikālānugatasammākavacarasantāpaṃ",
  "tika-s0202t:541_7": "ādittatāya na sallakkheti, sammāsambuddhena pana mahākaruṇāsamussāhitamānasena “sabbaṃ,",
  "tika-s0202t:541_8": "bhikkhave, āditta”nti ādittapariyāye desiyamāne sallakkheti, evaṃ ayampi anādikālaparibhāvitaṃ",
  "tika-s0202t:541_9": "attaajjhāsaye avaṭṭhitaṃ kāmādhimuttaṃ sarasena anupadhārento satthārā – “pañca kho",
  "tika-s0202t:541_10": "ime, kaccāna, kāmaguṇā”tiādinā kāmaguṇesu kāmasukhe bhāsiyamāne “kāmādhimuttaṃ vata",
  "tika-s0202t:541_11": "pabbajitassa citta”nti upadhāressatīti āha – “imāya kathāya kathiyamānāya attano",
  "tika-s0202t:541_12": "kāmādhimuttataṃ sallakkhessatī”ti. Kāmaggasukhanti kāmetabbavatthūhi aggabhūtaṃ sukhaṃ.",
  "tika-s0202t:541_13": "Sabbe hi tebhūmakadhammā kāmanīyaṭṭhena kāmā, te paṭicca uppajjanasukhato nibbānasukhameva",
  "tika-s0202t:541_14": "aggabhūtaṃ sukhaṃ. Yathāha – “yāvatā, bhikkhave, dhammā saṅkhatā vā asaṅkhatā vā,",
  "tika-s0202t:541_15": "virāgo tesaṃ aggamakkhāyatī”ti – “nibbānaṃ paramaṃ sukha”nti ca. Tena vuttaṃ “nibbānaṃ adhippeta”nti.",
  "tika-s0202t:542_0": "281. Pubbenivāsañāṇalābhino pubbantaṃ ārabbha vuccamānakathā anucchavikā tadatthassa",
  "tika-s0202t:542_1": "paccakkhabhāvato, tadabhāvato vekhanasassa ananucchavikāti āha “yasmā…pe… natthī”ti.",
  "tika-s0202t:542_2": "Anāgatakathāya…pe… natthīti etthāpi eseva nayo. Ārakkhatthāyāti devatāhi mantapadehi",
  "tika-s0202t:542_3": "saha ṭhitā tattha ārakkhatthāya. Avijjāyāti idaṃ lakkhaṇavacanaṃ, taṃmūlakattā vā",
  "tika-s0202t:542_4": "sabbakilesadhammānaṃ avijjāva gahitā. Jānanaṃ pahīnakilesapaccavekkhaṇañāṇena. Sesaṃ suviññeyyameva.",
  "tika-s0202t:543": "Vekhanasasuttavaṇṇanāya līnatthappakāsanā samattā.",
  "tika-s0202t:544": "Niṭṭhitā ca paribbājakavaggavaṇṇanā.",
  "tika-s0202t:545": "1. Ghaṭikārasuttavaṇṇanā",
  "tika-s0202t:546_0": "282. Cariyanti bodhicariyaṃ, bodhisambhārasambharaṇavasena pavattitaṃ bodhisattapaṭipattinti",
  "tika-s0202t:546_1": "attho. Sukāraṇanti bodhiparipācanassa ekantikaṃ sundaraṃ kāraṇaṃ, kassapassa bhagavato",
  "tika-s0202t:546_2": "payirupāsanādiṃ sandhāya vadati. Tañhi tena saddhiṃ mayā idha katanti vattabbataṃ",
  "tika-s0202t:546_3": "labhati. Mandahasitanti īsakaṃ hasitaṃ. Kuhaṃ kuhanti hāsa-saddassa anukaraṇametaṃ.",
  "tika-s0202t:546_4": "Haṭṭhapahaṭṭhākāramattanti haṭṭhapahaṭṭhamattaṃ. Yathā gahitasaṅketā “pahaṭṭho bhagavā”ti",
  "tika-s0202t:546_5": "sañjānanti, evaṃ ākāradassanamattaṃ.",
  "tika-s0202t:547_0": "Idāni iminā pasaṅgena tāsaṃ samuṭṭhānaṃ vibhāgato dassetuṃ “hasitañca nāmeta”ntiādi",
  "tika-s0202t:547_1": "āraddhaṃ. Tattha ajjhupekkhanavasenapi hāso na sambhavati, pageva domanassavasenāti",
  "tika-s0202t:547_2": "āha “terasahi somanassasahagatacittehī”ti. Nanu ca keci kodhavasenapi hasantīti?",
  "tika-s0202t:547_3": "Na, tesampi yaṃ taṃ kodhavatthu, tassa mayaṃ dāni yathākāmakāritaṃ āpajjissāmāti",
  "tika-s0202t:547_4": "duviññeyyantarena somanassacitteneva hāsassa uppajjanato. Tesūti pañcasu somanassasahagatacittesu.",
  "tika-s0202t:547_5": "Balavārammaṇeti uḷāraārammaṇe yamakamahāpāṭihāriyasadise. Dubbalārammaṇeti anuḷāre",
  "tika-s0202t:547_6": "ārammaṇe. Imasmiṃ pana ṭhāne…pe… uppādesīti idaṃ porāṇaṭṭhakathāyaṃ tathā āgatattā",
  "tika-s0202t:547_7": "vuttaṃ. Na ahetukasomanassasahagatacittena bhagavato sitaṃ hotīti dassanatthaṃ.",
  "tika-s0202t:548_0": "Abhidhammaṭīkāyaṃ pana “atītaṃsādīsu appaṭihataṃ ñāṇaṃ vatvā ‘imehi tīhi dhammehi",
  "tika-s0202t:548_1": "samannāgatassa buddhassa bhagavato sabbaṃ kāyakammaṃ ñāṇapubbaṅgamaṃ ñāṇānuparivatta’ntiādivacanato",
  "tika-s0202t:548_2": "‘bhagavato idaṃ cittaṃ uppajjatī’ti vuttavacanaṃ vicāretabba”nti vuttaṃ. Tattha iminā",
  "tika-s0202t:548_3": "hasituppādacittena pavattiyamānampi bhagavato sitakaraṇaṃ pubbenivāsa-anāgataṃsa-sabbaññutaññāṇānaṃ",
  "tika-s0202t:548_4": "anuvattakattā ñāṇānuparivattiyevāti, evaṃ pana ñāṇānuparivattibhāve sati na koci",
  "tika-s0202t:548_5": "pāḷiaṭṭhakathānaṃ virodho. Tathā hi abhidhammaṭṭhakathāyaṃ “tesaṃ ñāṇānaṃ ciṇṇapariyante",
  "tika-s0202t:548_6": "idaṃ cittaṃ uppajjatī”ti vuttaṃ. Avassañca etaṃ evaṃ icchitabbaṃ, aññathā āvajjanassapi",
  "tika-s0202t:548_7": "bhagavato pavatti tathārūpe kāle na saṃyujjeyya, tassapi hi viññattisamuṭṭhāpakabhāvassa",
  "tika-s0202t:548_8": "icchitattā, tathā hi vuttaṃ – “evañca katvā manodvārāvajjanassapi viññattisamuṭṭhāpakattaṃ",
  "tika-s0202t:548_9": "upapannaṃ hotī”ti, na ca viññattisamuṭṭhāpakatte taṃsamuṭṭhitāya viññattiyā kāyakammādibhāvaṃ",
  "tika-s0202t:548_10": "āpajjanabhāvo vibandhatīti tameva sandhāya vadati. Tenāha “evaṃ appamattakampī”ti.",
  "tika-s0202t:548_11": "Sateritā vijjulatā nāma sateratāvijjulatā. Sā hi itaravijjulatā viya khaṇaṭṭhitikā",
  "tika-s0202t:548_12": "sīghanirodhā ca na hoti, apica kho dandhanirodhā, tañca sabbakālaṃ catudīpikamahāmeghatova",
  "tika-s0202t:548_13": "niccharati tenāha “cātuddīpikamahāmeghamukhato”ti. Ayaṃ kira tāsaṃ rasmivaṭṭīnaṃ",
  "tika-s0202t:548_14": "dhammatā, yadidaṃ tikkhattuṃ siravaraṃ padakkhiṇaṃ katvā dāṭhaggesuyeva antaradhānaṃ.",
  "tika-s0202t:549_0": "283. Yadipi cattāri asaṅkhyeyyāni kappānaṃ satasahassañca paññāpāramitā paribhāvitā,",
  "tika-s0202t:549_1": "tathāpi idāni taṃ buddhantaraṃ tassā paṭipādetabbattā vuttaṃ “aparipakkañāṇattā”ti.",
  "tika-s0202t:549_2": "Kāmañcassa ñāṇāya idānipi paṭipādetabbatā atthi, evaṃ santepi nanu sammāsambuddhesu",
  "tika-s0202t:549_3": "pasādena sambhāvanāya bhavitabbaṃ tathā cirakālaṃ paribhāvitattā, kathaṃ tattha hīḷanāti",
  "tika-s0202t:549_4": "āha “brāhmaṇakule”tiādi. Cirakālaparicitāpi hi guṇabhāvanā appakenapi akalyāṇamittasaṃsaggena",
  "tika-s0202t:549_5": "viparivattati aññathattaṃ gacchati. Tena mahāsattopi jātisiddhāyaṃ laddhiyaṃ ṭhatvā",
  "tika-s0202t:549_6": "jātisiddhena mānena evamāha – “kiṃ pana tena muṇḍakena samaṇakena diṭṭhenā”ti. Tathā",
  "tika-s0202t:549_7": "hi vuttaṃ aṭṭhakathāyaṃ –",
  "tika-s0202t:550": "“Tasmā akalyāṇajanaṃ, āsīvisamivoragaṃ,",
  "tika-s0202t:551": "Ārakā parivajjeyya, bhūtikāmo vicakkhaṇo”ti. ;",
  "tika-s0202t:552": "Nhānacuṇṇena suttena katā sotti, kuruvindaguḷikā, sā eva sināyanti kāyaṃ visodhenti etāyāti sinānaṃ. Tenāha – “sotti sinānanti sinānatthāya katasotti”nti.",
  "tika-s0202t:553_0": "284. Ariyaparihārenāti ariyānaṃ parihārena, anāgāmīnaṃ nhānakāle attano kāyassa parihāraniyāmenāti",
  "tika-s0202t:553_1": "attho. Attano ñāṇasampattiyā vibhavasampattiyā pasannakāraṃ kātuṃ sakkhissati. Etadatthanti",
  "tika-s0202t:553_2": "“ahitanivāraṇaṃ, hite niyojanaṃ byasane parivajjana”nti yadidaṃ, etadatthaṃ mittā",
  "tika-s0202t:553_3": "nāma honti. Keci “yāvettha ahupī”ti paṭhanti, tesaṃ yāva ettha kesaggagahaṇaṃ tāva",
  "tika-s0202t:553_4": "ayaṃ nibandho ahupīti attho.",
  "tika-s0202t:554_0": "285. Satipaṭilābhatthāyāti bodhiyā mahābhinīhāraṃ katvā bodhisambhārapaṭipadāya pūraṇabhāve",
  "tika-s0202t:554_1": "satiyā paṭilābhatthāya. Idāni tassa satuppādanīyakathāya pavattitākāraṃ saṅkhepeneva",
  "tika-s0202t:554_2": "dassetuṃ “tassa hī”tiādi vuttaṃ. Tattha na lāmakaṭṭhānaṃ otiṇṇasattoti iminā mahāsattassa",
  "tika-s0202t:554_3": "paṇītādhimuttataṃ dassetvā evaṃ paṇītādhimuttikassa pamādakiriyā na yuttāti dassento",
  "tika-s0202t:554_4": "“tādisassa nāma pamādavihāro na yutto”ti āha. Tadā bodhisattassa nekkhammajjhāsayo",
  "tika-s0202t:554_5": "telappadīpo viya visesato nibbatti, taṃ disvā bhagavā tadanurūpaṃ dhammakathaṃ karonto",
  "tika-s0202t:554_6": "“tādisassa…pe… kathesī”ti. Parasamuddavāsī therā aññathā vadanti. Aṭṭhakathāyaṃ pana",
  "tika-s0202t:554_7": "nāyaṃ buddhānaṃ bhāro, yadidaṃ pūritapāramīnaṃ bodhisattānaṃ tathā dhammadesanā tesaṃ",
  "tika-s0202t:554_8": "mahābhinīhārasamanantarampi bodhisambhārassa sayambhuñāṇeneva paṭividitattā. Tasmā",
  "tika-s0202t:554_9": "bodhisattabhāvapavedanameva tassa bhagavā akāsīti dassetuṃ “satipaṭilābhatthāyā”tiādi",
  "tika-s0202t:554_10": "vuttaṃ. Satipaṭilābhatthāyāti sammāpaṭipattiyā ujjalane pākaṭakarasatipaṭilābhāya.",
  "tika-s0202t:555_0": "286. Ñāṇañhi kilesadhammavidālanapadālanehi siṅgaṃ viyāti siṅgaṃ. Tañhi paṭipattiyā",
  "tika-s0202t:555_1": "upatthambhitaṃ ussitaṃ nāma hoti, tadabhāve patitaṃ nāma. Keci pana vīriyaṃ siṅganti",
  "tika-s0202t:555_2": "vadanti. Tasmiṃ sammappadhānavasena pavatte bāhirapabbajjaṃ upagatāpi mahāsattā visuddhāsayā",
  "tika-s0202t:555_3": "appicchatādiguṇasamaṅgino yathārahaṃ ganthadhuraṃ vāsadhurañca paribrūhayantā viharanti,",
  "tika-s0202t:555_4": "pageva buddhasāsane appicchatādīhīti āha “catupārisuddhisīle panā”tiādi. Vipassanaṃ",
  "tika-s0202t:555_5": "brūhentā sikhāppattavipassanā hontīti vuttaṃ – “yāva anulomañāṇaṃ āhacca tiṭṭhantī”ti,",
  "tika-s0202t:555_6": "anulomañāṇato orameva vipassanaṃ ṭhapentīti attho. Maggaphalatthaṃ vāyāmaṃ na karonti",
  "tika-s0202t:555_7": "paññāpāramitāya sabbaññutaññāṇagabbhassa aparipuṇṇattā aparipakkattā ca.",
  "tika-s0202t:556_0": "287. Therehīti vuddhatarehi. Nivāse satīti yasmiṃ ṭhāne pabbajito, tattheva nivāse.",
  "tika-s0202t:556_1": "Vappakālatoti sassānaṃ vappakālato. Pubbe viya tato paraṃ tikhiṇena sūriyasantāpena",
  "tika-s0202t:556_2": "payojanaṃ natthīti vuttaṃ – “vappakāle vitānaṃ viya upari vatthakilañjaṃ bandhitvā”ti. Puṭaketi kalāpe.",
  "tika-s0202t:557_0": "288. Paccayasāmaggihetukattā dhammappattiyā padesato pariññāvatthukāpi ariyā upaṭṭhite",
  "tika-s0202t:557_1": "cittavighātapaccaye yadetaṃ nātisāvajjaṃ, tadevaṃ gaṇhantīti ayamettha dhammatāti",
  "tika-s0202t:557_2": "āha – “alābhaṃ ārabbha cittaññathatta”ntiādi. Soti kikī kāsirājā. Brāhmaṇabhattoti",
  "tika-s0202t:557_3": "brāhmaṇesu bhatto. Deveti brāhmaṇe sandhāyāha. Bhūmidevāti tesaṃ samaññā, tadā brāhmaṇagaruko",
  "tika-s0202t:557_4": "loko. Tadā hi kassapopi bhagavā brāhmaṇakule nibbatti. Dhītu avaṇṇaṃ vatvāti, “mahārāja,",
  "tika-s0202t:557_5": "tava dhītā brāhmaṇasamayaṃ pahāya muṇḍapāsaṇḍikasamayaṃ gaṇhī”tiādinā rājaputtiyā",
  "tika-s0202t:557_6": "aguṇaṃ vatvā. Varaṃ gaṇhiṃsu ñātakā. Rajjaṃ niyyātesi “mā me vacanaṃ musā ahosi,",
  "tika-s0202t:557_7": "aṭṭhame divase niggaṇhissāmī”ti.",
  "tika-s0202t:558": "Pāvanaasmanayanavasena sammā pāvīkatattā parisuddhataṇḍulāni. Pāḷiyaṃ taṇḍulapaṭibhastānīti taṇḍulakhaṇḍāni. Muggapaṭibhastakaḷāyapaṭibhastesupi eseva nayo.",
  "tika-s0202t:559_0": "289. Ko nu khoti bhummatthe paccattavacananti āha – “kuhiṃ nu kho”ti pāripūriṃ yojīyanti",
  "tika-s0202t:559_1": "byañjanabhojanāni etthāti pariyogo, tato pariyogā. Tenāha “sūpabhājanato”ti. Saññaṃ",
  "tika-s0202t:559_2": "datvāti vuttaṃ sabbaṃ ācikkhitvā tumhākaṃ atthāya sampādetvā nikkhitto upaṭṭhākoti",
  "tika-s0202t:559_3": "bhagavato ārocethāti saññaṃ datvā. Ativissatthoti ativiya vissattho. Pañcavaṇṇāti",
  "tika-s0202t:559_4": "khuddikādivasena pañcappakārā.",
  "tika-s0202t:560_0": "290. Kinti nissakke paccattavacanaṃ, kasmāti attho? Dhammikoti iminā āgamanasuddhiṃ",
  "tika-s0202t:560_1": "dasseti. Bhikkhūnaṃ patte bhattasadisoti iminā upāsakena satthu pariccattabhāvaṃ",
  "tika-s0202t:560_2": "tattha satthuno ca aparisaṅkataṃ dasseti. Sikkhāpadavelā nāma natthīti dhammassāmibhāvato",
  "tika-s0202t:560_3": "sikkhāpadamariyādā nāma natthi paṇṇattivajje, pakativajje pana setughāto eva.",
  "tika-s0202t:561_0": "291. Chadanaṭṭhāne yadākāsaṃ, tadeva tassa gehassa chadananti ākāsacchadanaṃ. Pakatiyā",
  "tika-s0202t:561_1": "utupharaṇamevāti chādite yādisaṃ utu, chadane uttiṇabhāvepi tamhi gehe tādisameva",
  "tika-s0202t:561_2": "utupharaṇaṃ ahosi. Tesaṃyevāti tesaṃ ghaṭikārassa mātāpitūnaṃ eva.",
  "tika-s0202t:562_0": "292. “Catasso muṭṭhiyo eko kuḍuvo, cattāro kuḍuvā eko pattho, cattāro patthā eko",
  "tika-s0202t:562_1": "āḷhako, cattāro āḷhakā ekaṃ doṇaṃ, cattāri doṇāni ekā mānikā, catasso mānikā ekā",
  "tika-s0202t:562_2": "khārī, vīsati khārikā eko vāhoti tadeva ekasakaṭa”nti suttanipātaṭṭhakathādīsu vuttaṃ,",
  "tika-s0202t:562_3": "idha pana “dve sakaṭāni eko vāho”ti vuttaṃ. Telaphāṇitādinti ādi-saddena sappiādiṃ",
  "tika-s0202t:562_4": "maricādikaṭukabhaṇḍañca saṅgaṇhāti. Nāhaṃ raññā diṭṭhapubbo, kuto paripphassoti adhippāyo.",
  "tika-s0202t:562_5": "Naccitvāti naccaṃ datvā.",
  "tika-s0202t:563": "Ghaṭikārasuttavaṇṇanāya līnatthappakāsanā samattā.",
  "tika-s0202t:564": "2. Raṭṭhapālasuttavaṇṇanā",
  "tika-s0202t:565_0": "293. Thūlameva thullaṃ, thullā vipulā mahantā koṭṭhā jātā imassāti thullakoṭṭhikanti",
  "tika-s0202t:565_1": "odanapūpapahūtavasena laddhanāmo nigamo. Aṭṭhakathāyaṃ pana thullakoṭṭhanti attho",
  "tika-s0202t:565_2": "vutto. Tena pāḷiyaṃ ika-saddena padavaḍḍhanaṃ katanti dasseti.",
  "tika-s0202t:566_0": "294. Raṭṭhapāloti idaṃ tassa kulaputtassa nāmaṃ. Paveṇivasena āgatakulavaṃsānugatanti",
  "tika-s0202t:566_1": "samudāgamato paṭṭhāya dassetuṃ “kasmā raṭṭhapālo”tiādi vuttaṃ. Sandhāretunti vināsanato",
  "tika-s0202t:566_2": "pubbe yādisaṃ, tatheva sammadeva dhāretuṃ samattho. Saddhāti kammaphalasaddhāya sampannā.",
  "tika-s0202t:566_3": "Sāmaṇeraṃ disvāti sikkhākāmatāya etadagge ṭhapiyamānaṃ disvā.",
  "tika-s0202t:567_0": "Saha raññāti sarājikaṃ, raññā saddhiṃ rājaparisaṃ. Cātuvaṇṇanti brāhmaṇādicatuvaṇṇasamudāyaṃ.",
  "tika-s0202t:567_1": "Posetunti vaddhetuṃ dānādīhi saṅgahavatthūhi saṅgaṇhituṃ. Yaṃ kulaṃ. Pahossatīti sakkhissati.",
  "tika-s0202t:568_0": "Tena tena me upaparikkhatoti “kāmā nāmete aniccā dukkhā vipariṇāmadhammā, aṭṭhikaṅkalūpamā”ti",
  "tika-s0202t:568_1": "ca ādinā yena yena ākārena kāmesu ādīnavaṃ okāraṃ saṃkilesaṃ, tabbipariyāyato nekkhamme",
  "tika-s0202t:568_2": "ānisaṃsaṃ guṇaṃ pakāsentaṃ bhagavatā dhammaṃ desitaṃ ājānāmi, tena tena pakārena",
  "tika-s0202t:568_3": "upaparikkhato vīmaṃsantassa mayhaṃ evaṃ hoti evaṃ upaṭṭhāti. Sikkhattayabrahmacariyanti",
  "tika-s0202t:568_4": "adhisīlādisikkhattayasaṅgahaṃ seṭṭhacariyaṃ. Akhaṇḍādibhāvāpādanena akhaṇḍaṃ lakkhaṇavacanañhetaṃ.",
  "tika-s0202t:568_5": "Kañcipi sikkhekadesaṃ asesetvā ekanteneva paripūretabbatāya ekantaparipuṇṇaṃ. Cittuppādamattampi",
  "tika-s0202t:568_6": "saṃkilesamalaṃ anuppādetvā accantameva visuddhaṃ katvā pariharitabbatāya ekantaparisuddhaṃ.",
  "tika-s0202t:568_7": "Tato eva saṅkhaṃ viya likhitanti saṅkhalikhitaṃ. Tenāha “likhitasaṅkhasadisa”nti.",
  "tika-s0202t:568_8": "Dāṭhikāpi massuggahaṇeneva gahetvā “massu”tveva vuttaṃ, uttarādharamassunti attho.",
  "tika-s0202t:568_9": "Kasāyena rattāni kāsāyāni. Ananuññātaṃ puttaṃ na pabbājeti “mātāpitūnaṃ lokiyamahājanassa",
  "tika-s0202t:568_10": "cittaññathattaṃ mā hotū”ti. Tathā hi suddhodanamahārājassa tathā varo dinno.",
  "tika-s0202t:569_0": "295. Piyāyitabbato piyoti āha “pītijanako”ti. Manassa appāyanato manāpoti āha “manavaḍḍhanako”ti.",
  "tika-s0202t:569_1": "Sukhedhito taruṇadārakakāle. Tato parañca sappikhīrādisādurasamanuññabhojanādiāhārasampattiyā",
  "tika-s0202t:569_2": "sukhaparibhato. Atha vā daḷhabhattikadhātijanādiparijanasampattiyā ceva paricchadasampattiyā",
  "tika-s0202t:569_3": "ca uḷārapaṇītasukhapaccayūpahārehi ca sukhedhito, akiccheneva dukkhappaccayavinodanena",
  "tika-s0202t:569_4": "sukhaparibhato. Ajjhattikaṅgasampattiyā vā sukhedhito, bāhiraṅgasampattiyā sukhaparibhato.",
  "tika-s0202t:569_5": "Kassacīti upayogatthe sāmivacanaṃ, kiñcīti vuttaṃ hoti, ayameva vā pāṭho. Tathā hi",
  "tika-s0202t:569_6": "“appamattakampi kalabhāgaṃ dukkhassa na jānāsī”ti attho vutto. Evaṃ santeti nanu",
  "tika-s0202t:569_7": "mayaṃ raṭṭhapāla maraṇādīsu kenaci upāyena appatīkārena maraṇenapi tayā akāmakāpi",
  "tika-s0202t:569_8": "vinā bhavissāma, evaṃ sati. Yenāti yena kāraṇena. Kiṃ panāti ettha kinti kāraṇatthe",
  "tika-s0202t:569_9": "paccattavacananti dassento āha “kena pana kāraṇenā”ti.",
  "tika-s0202t:570_0": "296. Paricārehīti parito tattha tattha yathāsakaṃ visayesu cārehi. Tenāha “ito cito",
  "tika-s0202t:570_1": "ca upanehī”ti. Paricārehīti vā sukhūpakaraṇehi attānaṃ paricārehi, attano paricaraṇaṃ",
  "tika-s0202t:570_2": "kārehi. Tathābhūto ca yasmā laḷanto kīḷanto nāma hoti, tasmā “laḷā”tiādi vuttaṃ.",
  "tika-s0202t:570_3": "Niccadānaṃ dānaṃ nāma, uposathadivasādīsu dātabbaṃ atirekadānaṃ padānaṃ nāma. Paveṇīrakkhaṇavasena",
  "tika-s0202t:570_4": "vā dīyamānaṃ dānaṃ nāma, attanāva paṭṭhapetvā dīyamānaṃ padānaṃ nāma. Pacurajanasādhāraṇaṃ",
  "tika-s0202t:570_5": "vā nātiuḷāraṃ dānaṃ nāma, anaññasādhāraṇaṃ atiuḷāraṃ padānaṃ nāma. Uddassetabbāti",
  "tika-s0202t:570_6": "uddhaṃ dassetabbā. Kuto uddhaṃ te dassetabbā? Pabbajitato uddhaṃ attānaṃ mātāpitaro",
  "tika-s0202t:570_7": "dassetabbā, tenāha “yathā”tiādi.",
  "tika-s0202t:571_0": "299. Balaṃ gahetvāti ettha balaggahaṇaṃ nāma kāyabalassa uppādanamevāti āha “kāyabalaṃ",
  "tika-s0202t:571_1": "janetvā”ti. Evaṃ viharantoti yathā pāḷiyaṃ vuttaṃ evaṃ eko vūpakaṭṭho appamatto viharanto.",
  "tika-s0202t:571_2": "Tasmāti yasmā neyyo, na ugghaṭitaññū, na ca vipañcitaññū, tasmā. Cirena pabbajito",
  "tika-s0202t:571_3": "dvādasame vasse arahattaṃ pāpuṇi. Yaṃ pana vuttaṃ pāḷiyaṃ “na cirassevā”ti, taṃ saṭṭhi",
  "tika-s0202t:571_4": "vassāni tato adhikampi vipassanāparivāsaṃ vasante upādāya vuttaṃ.",
  "tika-s0202t:572_0": "Sattadvārakoṭṭhakassāti sattagabbhantaradvārakoṭṭhakasīsena gabbhantarāni vadati.",
  "tika-s0202t:572_1": "Paharāpetīti vayovuḍḍhānurūpaṃ kappāpanādinā alaṅkārāpeti. Antojātatāya ñātisadisī",
  "tika-s0202t:572_2": "dāsī ñātidāsī. Pūtibhāveneva lakkhitabbo doso vā abhidoso, sova ābhidosiko, abhidosaṃ",
  "tika-s0202t:572_3": "vā paccūsakālaṃ gato patto atikkantoti ābhidosiko. Tenāha “ekarattātikkantassā”tiādi.",
  "tika-s0202t:572_4": "Aparibhogāraho pūtibhūtabhāvena. Ariyavohārenāti ariyasamudācārena. Ariyā hi mātugāmaṃ",
  "tika-s0202t:572_5": "bhaginivādena samudācaranti. Nissaṭṭhapariggahanti pariccattālayaṃ. Vattuṃ vaṭṭatīti",
  "tika-s0202t:572_6": "nirapekkhabhāvato vuttaṃ, idha pana visesato aparibhogārahattāva vatthuno. Nimīyati",
  "tika-s0202t:572_7": "saññāyatīti nimittaṃ, tathāsallakkhito ākāroti āha “ākāraṃ aggahesī”ti.",
  "tika-s0202t:573_0": "300. Gharaṃ pavisitvāti gehasāminiyā nisīditabbaṭṭhānabhūtaṃ antogehaṃ pavisitvā.",
  "tika-s0202t:573_1": "Ālapaneti dāsijanassa ālapane. Bahi nikkhamantāti yathāvuttaantogehato bahi nikkhamantiyo.",
  "tika-s0202t:573_2": "Gharesu sālā hontīti gharesu ekamante bhojanasālā honti pākāraparikkhittā susaṃvihitadvārabandhā",
  "tika-s0202t:573_3": "susammaṭṭhavālikaṅgaṇā.",
  "tika-s0202t:574_0": "Anokappanaṃ asaddahanaṃ. Amarisanaṃ asahanaṃ. Anāgatavacanaṃ anāgatasaddappayogo,",
  "tika-s0202t:574_1": "attho pana vattamānakālikova. Tenāha “paccakkhampī”ti. Ariyiddhiyanti “paṭikūle apaṭikūlasaññī",
  "tika-s0202t:574_2": "viharatī”ti evaṃ vuttaariyiddhiyaṃ.",
  "tika-s0202t:575_0": "Pūtikummāso chaḍḍanīyadhammo tassa gehato laddhopi na dātabbayuttako dāsijanena dinnoti",
  "tika-s0202t:575_1": "āha “deyyadhammavasena neva dānaṃ alatthamhā”ti. “Imehi muṇḍakehī”tiādinā nitthunanavacanena",
  "tika-s0202t:575_2": "paccakkhānaṃ atthato laddhameva, tassa pana ujukaphāsusamācāravasena aladdhattā vuttaṃ",
  "tika-s0202t:575_3": "“na paccakkhāna”nti. Tenāha – “paṭisanthāravasena paccakkhānampi na alatthamhā”ti.",
  "tika-s0202t:575_4": "“Neva dāna”ntiādi paccāsīsāya akkhantiyā ca vuttaṃ viya pacurajano maññeyyāti tannivattanatthaṃ",
  "tika-s0202t:575_5": "adhippāyamassa vivarituṃ “kasmā panā”tiādi vuttaṃ. Suttikāpaṭicchannanti sippikāchadāhi channaṃ.",
  "tika-s0202t:576_0": "Ukkaṭṭhaekāsanikatāyāti idaṃ bhūtakathanamattaṃ therassa tathābhāvadīpanato. Mudukassapi",
  "tika-s0202t:576_1": "hi ekāsanikassa yāya nisajjāya kiñcimattaṃ bhojanaṃ bhuttaṃ, vattasīsenapi tato vuṭṭhitassa",
  "tika-s0202t:576_2": "puna bhuñjituṃ na vaṭṭati. Tenāha tipiṭakacūḷābhayatthero “āsanaṃ vā rakkheyya bhojanaṃ",
  "tika-s0202t:576_3": "vā”ti. Ukkaṭṭhasapadānacārikoti purato pacchato ca āhaṭabhikkhampi aggahetvā bahidvāre",
  "tika-s0202t:576_4": "ṭhatvā pattavissajjanameva karoti. Eteneva therassa ukkaṭṭhapiṇḍapātikabhāvo dīpito.",
  "tika-s0202t:576_5": "Tenāha – “svātanāya bhikkhaṃ nāma nādhivāsetī”ti. Atha kasmā adhivāsesīti āha “mātu",
  "tika-s0202t:576_6": "anuggahenā”tiādi. Paṇḍitā hi mātāpitūnaṃ ācariyupajjhāyānaṃ vā kātabbaṃ anuggahaṃ",
  "tika-s0202t:576_7": "ajjhupekkhitvā dhutaṅgasuddhikā na bhavanti.",
  "tika-s0202t:577_0": "301. Payuttanti vaddhivasena payojitaṃ, taddhitalopaṃ katvā vuttanti veditabbaṃ yathā",
  "tika-s0202t:577_1": "aññatthāpi “pitāmahaṃ dhanaṃ laddhā, sukhaṃ jīvati sañcayo”ti. Jeṭṭhakitthiyoti padhānitthiyo.",
  "tika-s0202t:577_2": "Itoti imasmiṃ kule anubhavitabbavibhavasampattito. Aññatoti imassa dinnattā aññasmiṃ",
  "tika-s0202t:577_3": "kule anubhavitabbasampattito.",
  "tika-s0202t:578_0": "302. Cittavicittanti kappanāya ceva araharūpena alaṅkārādinā ca cittitañceva vicittitañca.",
  "tika-s0202t:578_1": "Vaṇakāyanti vaṇabhūtaṃ kāyaṃ. Samantato ussitanti heṭṭhimakāyavasena heṭṭhā upari",
  "tika-s0202t:578_2": "ca sannissitaṃ. Niccāturanti abhiṇhappaṭipīḷitaṃ, sadā dukkhitaṃ vā. Bahusaṅkappanti",
  "tika-s0202t:578_3": "rāgavatthubhāvena abhijanehi hāvabhāvavilāsavasena, āmisavasena ca soṇasiṅgālādīhi",
  "tika-s0202t:578_4": "bahūhi saṅkappetabbaṃ. Ṭhitīti avaṭṭhānaṃ avipariṇāmo natthi. Tenāha – “bhijjanadhammatāva",
  "tika-s0202t:578_5": "niyatā”ti, parissavabhāvāpatti ceva vināsapatti ca ekantikāti attho.",
  "tika-s0202t:579": "Cittakatampīti gandhādīhi cittakatampi. Rūpanti sarīraṃ.",
  "tika-s0202t:580_0": "Alattakakatāti piṇḍialattakena suvaṇṇakatā. Tenāha “alattakena rañjitā”ti. Cuṇṇakamakkhitanti",
  "tika-s0202t:580_1": "dosanīharaṇehi tāpadahanādīhi katābhisaṅkhāramukhaṃ gorocanādīhi obhāsanakacuṇṇehi",
  "tika-s0202t:580_2": "makkhitaṃ, tenāha “sāsapakakkenā”tiādi.",
  "tika-s0202t:581_0": "Rasodakenāti saralaniyyāsarasamissena udakena. Āvattanaparivatte katvāti āvattanaparivattanavasena",
  "tika-s0202t:581_1": "nate katvā. Aṭṭhapadakaracanāyāti bhittikūṭaddhacandādivibhāgāya aṭṭhapadakaracanāya.",
  "tika-s0202t:582": "Viravamāneti “ayaṃ palāyati, gaṇha gaṇhā”ti viravamāne. Hiraññasuvaṇṇaorodheti vattabbaṃ.",
  "tika-s0202t:583": "303. Ussitāya ussitāyāti kulavibhavabāhusaccapaññāsampattiyā uggatāya uggatāya. Abhilakkhito uḷārabhāvena.",
  "tika-s0202t:584_0": "304. Parijuññānīti parihānāni. Ye byādhinā abhibhūtā sattā jiṇṇakappā vayohānisattā",
  "tika-s0202t:584_1": "viya honti, tato nivattento “jarājiṇṇo”ti āha. Vayovuḍḍho, na sīlādivuḍḍho. Mahattaṃ",
  "tika-s0202t:584_2": "lāti gaṇhātīti mahallako, jātiyā mahallako, na vibhavādināti jātimahallako. Dvattirājaparivattasaṅkhātaṃ",
  "tika-s0202t:584_3": "addhānaṃ kālaṃ gato vītivattoti addhagato. Tathā ca paṭhamavayaṃ majjhimavayañca",
  "tika-s0202t:584_4": "atīto hotīti āha “addhānaṃ atikkanto”ti. Jiṇṇādipadehi paṭhamavayamajjhimavayassa",
  "tika-s0202t:584_5": "bodhitattā anuppattatāvisiṭṭho vaya-saddo osānavayavisayoti āha “pacchimavayaṃ anuppatto”ti.",
  "tika-s0202t:585_0": "“Appiccho, appaḍaṃsamakasavātātapasarīsapasamphasso”ti evamādīsu viya appa-saddo",
  "tika-s0202t:585_1": "abhāvatthoti adhippāyenāha “appābādhoti arogo, appātaṅkoti niddukkho”ti. Appattho",
  "tika-s0202t:585_2": "vā idha, tatthāpi appa-saddo daṭṭhabbo. Evañhi “yo hi, gahapati, imaṃ pūtikāyaṃ pariharanto",
  "tika-s0202t:585_3": "muhuttampi ārogyaṃ paṭijāneyya kimaññatra bālyā”ti suttapadaṃ samatthitaṃ hoti. Vipaccanaṃ",
  "tika-s0202t:585_4": "vipāko, so eva vepāko. Samo vepāko etissā atthīti samavepākinī, tāya. Teneva samavepākinibhāvena",
  "tika-s0202t:585_5": "sabbampi sammadeva gaṇhāti dhāretīti gahaṇī. Gahaṇisampattiyā hi yathābhuttaāhāro",
  "tika-s0202t:585_6": "sammadeva jīranto sarīre tiṭṭhati, no aññathā bhuttabhutto āhāro jīrati gahaṇiyā",
  "tika-s0202t:585_7": "tikkhabhāvena. Tatheva tiṭṭhatīti bhuttākāreneva tiṭṭhati gahaṇiyā mandabhāvato.",
  "tika-s0202t:585_8": "Bhattacchando uppajjateva bhuttaāhārassa sammā pariṇāmaṃ gatattā. Tenevāti samavepākinibhāveneva.",
  "tika-s0202t:585_9": "Pattānaṃ bhogānaṃ parikkhiyamānaṃ na sahasā ekajjhaṃyeva parikkhayaṃ gacchanti, atha",
  "tika-s0202t:585_10": "kho anukkamena, tathā ñātayopīti āha “anupubbenā”ti. Chātakabhayādināti ādi-saddena",
  "tika-s0202t:585_11": "byādhibhayādiṃ saṅgaṇhāti.",
  "tika-s0202t:586_0": "305. Uddesasīsena niddeso gahitoti āha “dhammaniddesā uddiṭṭhā”ti. Yasmā vā ye dhammā",
  "tika-s0202t:586_1": "uddisitabbaṭṭhena “uddesā”ti vuccanti. Teva dhammā niddisitabbaṭṭhena niddesāti “dhammaniddesā",
  "tika-s0202t:586_2": "uddiṭṭhā”ti attho vutto. Atha vā ye dhammā aniccatādivibhāvanavasena uddhaṃ uddhaṃ",
  "tika-s0202t:586_3": "desessanti, te dhammā tatheva nissesato desessantīti evaṃ uddesaniddesapadānaṃ anatthantaratā",
  "tika-s0202t:586_4": "veditabbā. Tatthāti jarāmaraṇasantike. Addhuvoti niddhuvo na thiro, aniccoti attho.",
  "tika-s0202t:586_5": "Tenāha “dhuvaṭṭhānavirahito”ti, ajātābhūtāsaṅkhatadhuvabhāvakāraṇavivittoti attho.",
  "tika-s0202t:586_6": "Upanīyyatīti vā jarāmaraṇena loko sammā nīyati, tasmā addhuvoti evamettha attho daṭṭhabbo.",
  "tika-s0202t:586_7": "Tāyitunti jātiādibyasanato rakkhituṃ samatthena issarena attanā virahitoti. “Imaṃ",
  "tika-s0202t:586_8": "lokaṃ ito vaṭṭadukkhato mocessāmi, jarābyādhimaraṇānaṃ taṃ adhibhavituṃ na dassāmī”ti",
  "tika-s0202t:586_9": "evaṃ abhisaratīti abhissaraṇaṃ, lokassa sukhassa dātā hitassa vidhātā koci issaro,",
  "tika-s0202t:586_10": "tadabhāvato āha “anabhissaroti asaraṇo”ti. Nissako mamāyitabbavatthuabhāvato, tenāha",
  "tika-s0202t:586_11": "“sakabhaṇḍavirahito”tiādi. Taṇhāya vase jāto taṇhāya vijitoti katvā “taṇhāya dāso”ti vuttaṃ.",
  "tika-s0202t:587_0": "306. Hatthivisayattā hatthisannissitattā vā hatthisippaṃ “hatthī”ti gahitanti āha",
  "tika-s0202t:587_1": "– “hatthisminti hatthisippe”ti, sesapadesupi eseva nayo. Sātisayaṃ ūrubalaṃ etassa",
  "tika-s0202t:587_2": "atthīti ūrubalīti āha – “ūrubalasampanno”ti, tamevatthaṃ pākaṭaṃ katvā dassetuṃ “yassa",
  "tika-s0202t:587_3": "hī”tiādi vuttaṃ. Abhinnaṃ parasenaṃ bhindato bhinnaṃ sakasenaṃ sandhārayato upatthambhayato.",
  "tika-s0202t:587_4": "Bāhubalīti etthāpi “yassa hi phalakañca āvudhañca gahetvā”tiādinā attho vattabbo,",
  "tika-s0202t:587_5": "idha pana parahatthagataṃ rajjaṃ āharituṃ bāhubalanti yojanā. Yathā hi “ūrubalī”ti",
  "tika-s0202t:587_6": "etthāpi bāhubalaṃ anāmasitvā attho, evaṃ “bāhubalī”ti ettha ūrubalaṃ anāmasitvā attho",
  "tika-s0202t:587_7": "veditabbo, āhito ahaṃmāno etthāti attā, attabhāvo. Alaṃ samattho attā etassāti alamatthoti",
  "tika-s0202t:587_8": "āha “samatthaattabhāvo”ti.",
  "tika-s0202t:588_0": "Pariyodhāyāti vā parito ārakkhaṃ odahitvā. “Saṃvijjante kho, bho raṭṭhapāla, imasmiṃ",
  "tika-s0202t:588_1": "rājakule hatthikāyāpi…pe… vattissantī”ti idampi so rājā upari dhammuddesassa kāraṇaṃ āharanto āha.",
  "tika-s0202t:589_0": "Vuttasseva anu pacchā gāyanavasena kathanaṃ anugīti. Tā pana gāthā dhammuddesānaṃ",
  "tika-s0202t:589_1": "desanānupubbiṃ anādiyitvāpi yathārahaṃ saṅgaṇhanavasena anugītāti āha “catunnaṃ dhammuddesānaṃ anugīti”nti.",
  "tika-s0202t:590": "307. Ekanti ekajātiyaṃ. Vatthukāmakilesakāmā visayabhedena bhinditvā tathā vuttāti daṭṭhabbo.",
  "tika-s0202t:591": "Sāgarantenāti sāgarapariyantena.",
  "tika-s0202t:592": "Aho vatāti socane nipāto, “aho vata pāpaṃ kataṃ mayā”tiādīsu viya. Amarātiādīsu āhūti kathenti. Mataṃ uddissa “amha”nti vattabbe sokavasena “amara”nti vuccati.",
  "tika-s0202t:593": "Vosānanti niṭṭhaṃ, pariyosānanti attho. Sāvāti paññā eva. Dhanatoti sabbadhanato. Uttamatarā seṭṭhā, tenevāha “paññājīviṃ jīvitamāhu seṭṭha”nti.",
  "tika-s0202t:594_0": "Tesu pāpaṃ karontesu sattesu, niddhāraṇe cetaṃ bhummavacanaṃ. Paramparāyāti attabhāvaparamparāya.",
  "tika-s0202t:594_1": "Saṃsāraṃ āpajjitvāti bhavādīsu saṃsārassa āpajjanahetuṃ āpajjanto paralokaṃ upeti,",
  "tika-s0202t:594_2": "paralokaṃ upentova bahuvidhadukkhasaṅkhātaṃ gabbhañca upeti. Tādisassāti tathārūpassa",
  "tika-s0202t:594_3": "gabbhavāsadukkhādīnaṃ adhiṭṭhānabhūtassa appapaññassa añño appapañño ca abhisaddahanto",
  "tika-s0202t:594_4": "hitasukhāvahanti pattiyāyanto.",
  "tika-s0202t:595": "“Pāpadhammo”ti vuttattā tādisassa paraloko nāma duggati evāti āha “paramhi apāyaloke”ti.",
  "tika-s0202t:596": "Vividharūpenāti rūpasaddādivasena tatthapi paṇītatarādivasena bahuvidharūpena.",
  "tika-s0202t:597_0": "Sāmaññamevāti samaṇabhāvo eva seyyo. Ettha ca ādito dvīhi gāthāhi catuttho dhammuddeso",
  "tika-s0202t:597_1": "anugīto. Catutthagāthāya tatiyo. Pañcamagāthāya dutiyo. Chaṭṭhagāthāya dutiyatatiyā.",
  "tika-s0202t:597_2": "Sattamagāthāya paṭhamo dhammuddeso anugīto, aṭṭhamādīhi pavattinivattīsu kāmesu nekkhamme",
  "tika-s0202t:597_3": "ca yathārahaṃ ādīnavānisaṃsaṃ vibhāvetvā attano pabbajjakāraṇaṃ paramato dassento",
  "tika-s0202t:597_4": "yathāvuttadhammuddesaṃ nigameti, tena vuttaṃ “tā pana gāthā dhammuddesānaṃ desanānupubbiṃ",
  "tika-s0202t:597_5": "anādiyitvāpi yathārahaṃ saṅgaṇhanavasena anugītā”ti. Sesaṃ suviññeyyameva.",
  "tika-s0202t:598": "Raṭṭhapālasuttavaṇṇanāya līnatthappakāsanā samattā.",
  "tika-s0202t:599": "3. Maghadevasuttavaṇṇanā",
  "tika-s0202t:600_0": "308. Pubbe maghadevo nāma rājāti atītakāle imasmiṃyeva kappe anekavassasahassāyukesu",
  "tika-s0202t:600_1": "manussesu paṭipāṭiyā uppannānaṃ caturāsītisahassānaṃ cakkavattirājūnaṃ ādipuriso",
  "tika-s0202t:600_2": "maghadevoti evaṃnāmo rājā.",
  "tika-s0202t:601_0": "Dhammoti rājadhammoti lokikā vadanti. Mahābodhinidhānapāramitāsaṅkhāto pana dhammo",
  "tika-s0202t:601_1": "atthīti dhammiko. Dhammenāti ñāyena. Tadā brahmavihārādibhāvanādhammassa rañño anadhigatattā",
  "tika-s0202t:601_2": "tassapi vā anabhijjhādīhi samānayogakkhamattā vuttaṃ “dasakusalakammapathe ṭhito”ti.",
  "tika-s0202t:601_3": "Dhammanti dhammato anapetaṃ. Tathā hi ca so pakkhapātābhāvato “samo”ti vuccatīti",
  "tika-s0202t:601_4": "āha “samaṃ caratī”ti. Pakatiniyāmenevāti paveṇiyā āgataniyāmeneva. Yasmā nigamajanapadesu",
  "tika-s0202t:601_5": "yebhuyyena gahapatīnaṃ saṅgaho, tasmā aṭṭhakathāyaṃ “gahapatikāna”ntveva vuttaṃ.",
  "tika-s0202t:601_6": "Pāḷiyaṃ pana aññameva nāgaracārittaṃ, aññaṃ negamajanapadacārittanti te visuṃ gahitā",
  "tika-s0202t:601_7": "“negamesu ceva janapadesu cā”ti. Paccuggamananiggamanavasena uposathassa paṭiharaṇaṃ",
  "tika-s0202t:601_8": "pāṭihāriyo, so eva pāṭihāriko, pakkho. Ime divasāti ime cattāro divasā.",
  "tika-s0202t:602_0": "309. Devoti maccu abhibhavanaṭṭhena. Yathā hi devo pakatisatte abhibhavati, evaṃ",
  "tika-s0202t:602_1": "maccu satte abhibhavati. “Ahaṃ asukaṃ maddituṃ āgamissāmi, tvaṃ tassa kese gahetvā",
  "tika-s0202t:602_2": "mā vissajjehī”ti maccudevassa āṇākarā dūtā viyāti dūtāti vuccanti. Alaṅkatapaṭiyattāyāti",
  "tika-s0202t:602_3": "idaṃ attano dibbānubhāvaṃ āvikatvā ṭhitāyāti dassetuṃ vuttaṃ. Devatābyākaraṇasadisameva",
  "tika-s0202t:602_4": "hoti na cireneva maraṇasambhavato. Visuddhidevānanti khīṇāsavabrahmānaṃ. Te hi carimabhave",
  "tika-s0202t:602_5": "bodhisattānaṃ jiṇṇādike dassenti.",
  "tika-s0202t:603_0": "Dukhitañca byādhitanti byādhibhāvena sañjātadukkhanti attho. Antimabhavikabodhisattānaṃ",
  "tika-s0202t:603_1": "visuddhidevehi upaṭṭhāpitabhāvaṃ upādāya tadaññesaṃ tehi anupaṭṭhāpitānampi paṇḍitānaṃ",
  "tika-s0202t:603_2": "tathā voharitabbatā pariyāyasiddhāti āha “iminā pariyāyenā”ti.",
  "tika-s0202t:604_0": "Disampatīti vibhattialopena niddeso, disāsīsena desā vuttāti desānaṃ adhipatirājāti",
  "tika-s0202t:604_1": "attho. Uttamaṅge sirasi ruhantīti uttamaṅgaruhā, kesā. Te panettha yasmā palitattā",
  "tika-s0202t:604_2": "avisesato sabbapacchimavayasandassakā honti, tasmā “vayoharā”ti vuttā.",
  "tika-s0202t:605_0": "Purisayugo yasmā tasmiṃ vaṃse sañjātapurisaṭṭhitiyā paricchinno, tasmā āha “vaṃsasambhave",
  "tika-s0202t:605_1": "purise”ti. Rājagehato āhaṭabhikkhāya yāpentoti iminā kumārakapabbajjāya upagatabhāvaṃ dasseti.",
  "tika-s0202t:606_0": "Parihariyamānovāti aññena aññena parihariyamāno viya velāya velāya tena mahatā parijanena",
  "tika-s0202t:606_1": "upaṭṭhiyamāno kumārakīḷaṃ kīḷīti attho. Keci pana “parihariyamāno evā”ti avadhāraṇavasena",
  "tika-s0202t:606_2": "atthaṃ vadanti, tathā sati caturāsītivassasahassāni thaññapāyī taruṇadārako ahosīti",
  "tika-s0202t:606_3": "āpajjatīti tadayuttaṃ. Kumārakālaṃ vatvā tadanantaraṃ oparajjavacanato viruddhañcetaṃ.",
  "tika-s0202t:606_4": "(Pañcamaṅgalavacanena unnaṅgalamaṅgalaukkantanamaṅgalakammahāyamaṅgaladussamaṅgalāni",
  "tika-s0202t:606_5": "samupagatāni eva ahesunti daṭṭhabbaṃ).",
  "tika-s0202t:607_0": "311. Savaṃsavasena āgatā puttanattuādayo puttā ca paputtā ca etissāti puttapaputtakā",
  "tika-s0202t:607_1": "paramparā. Nihatanti nihitaṃ ṭhapitaṃ, pavattitanti attho. Nihatanti vā satataṃ patiṭṭhitabhāvena",
  "tika-s0202t:607_2": "vaḷañjitanti attho. Tenāha “kalyāṇavatta”nti. Atirekatarā dve guṇāti mahāsattassa",
  "tika-s0202t:607_3": "maghadevakālato atirekatarā dve guṇā itararājūhi pana atirekatarā anekasatasahassappabhedā eva guṇā ahesunti.",
  "tika-s0202t:608_0": "312. Tettiṃsa sahapuññakārino ettha nibbattāti taṃsahacaritaṭṭhānaṃ tettiṃsaṃ, tadeva",
  "tika-s0202t:608_1": "tāvatiṃsaṃ, taṃnivāso etesanti tāvatiṃsā. Nivāsabhāvo ca tesaṃ tattha nibbattanapubbakoti",
  "tika-s0202t:608_2": "āha – “devānaṃ tāvatiṃsānanti tāvatiṃsabhavane nibbattadevāna”nti. Raññoti nimimahārājassa.",
  "tika-s0202t:608_3": "Ovāde ṭhatvāti “sīlaṃ arakkhanto mama santikaṃ mā āgacchatū”ti niggaṇhanavasenapi,",
  "tika-s0202t:608_4": "“ekantato mama vijite vasantena sīlaṃ rakkhitabba”nti evaṃ pavattitaovādavasenapi ovāde ṭhatvā.",
  "tika-s0202t:609_0": "Atha nanti mahājutikaṃ mahāvipphāraṃ mahānubhāvaṃ nimirājānaṃ. “Sakkohamasmi devindo,",
  "tika-s0202t:609_1": "tava santikamāgato”ti attano sakkabhāvaṃ pavedetvā “kaṅkhaṃ te paṭivinodessāmī”ti",
  "tika-s0202t:609_2": "āha. Tenāha “sabbabhūtānamissarā”tiādi.",
  "tika-s0202t:610_0": "Sīlaṃ upādāya omakatāya “ki”nti hīḷento vadati. Guṇavisiṭṭhatāyāti lābhayasādīnañceva",
  "tika-s0202t:610_1": "piyamanāpatādīnañca āsavakkhayapariyosānānaṃ nimittabhāvena uttamaguṇatāya. Tadā",
  "tika-s0202t:610_2": "sakko anuruddhatthero, so attano purimajātiyaṃ paccakkhasiddhaṃva dānato sīlaṃ mahantaṃ",
  "tika-s0202t:610_3": "vibhāvento “ahañhī”tiādimāha. Tattha attanā vasiyamānaṃ kāmāvacaradevalokaṃ sandhāya",
  "tika-s0202t:610_4": "“pettivisayato”ti vuttaṃ. Tassa hi kappasatasahassaṃ vivaṭṭajjhāsayassa pūritapāramissa",
  "tika-s0202t:610_5": "devaloko petaloko viya upaṭṭhāsi. Tenevāha “accharāgaṇasaṅghuṭṭhaṃ, pisācagaṇasevita”nti.",
  "tika-s0202t:611": "Khattiyeti khattiyajātiyaṃ. Visujjhatīti brahmalokūpapattiṃ sandhāya vadati kāmasaṃkilesavisujjhanato. Kāyāti ca brahmakāyamāha.",
  "tika-s0202t:612_0": "Imassa mama adiṭṭhapubbarūpaṃ disvā “ahudeva bhaya”nti cintetvā āha “avikampamāno”ti.",
  "tika-s0202t:612_1": "Bhāyanto hi cittassa aññathattena kāyassa ca chambhitattena vikampati nāma. Tenāha",
  "tika-s0202t:612_2": "“abhāyamāno”ti. Sukhaṃ kathetuṃ hotīti puññaphalaṃ kathetuṃ sukhaṃ hoti.",
  "tika-s0202t:613_0": "313. Manaṃ āgamma yuttāyeva hontīti mātalissa sakkasseva cittaṃ jānitvā yuttā viya",
  "tika-s0202t:613_1": "honti, rathe yuttaājānīyakiccaṃ karonti devaputtā. Evaṃ tādise kāle tathā paṭipajjanti,",
  "tika-s0202t:613_2": "yathā erāvaṇo devaputto hatthikiccaṃ. Naddhito paṭṭhāyāti rathapañjarapariyantena",
  "tika-s0202t:613_3": "akkhassa sambandhaṭṭhānaṃ naddhī, tato paṭṭhāya. Akkho bajjhati etthāti akkhabaddho,",
  "tika-s0202t:613_4": "akkhena rathassa baddhaṭṭhānaṃ. Yathā devalokato yāva candamaṇḍalassa gamanavīthi,",
  "tika-s0202t:613_5": "tāva attano ānubhāvena heṭṭhāmukhameva rathaṃ pesesi, evaṃ candamaṇḍalassa gamanavīthito",
  "tika-s0202t:613_6": "yāva rañño pāsādo, tāva tatheva pesesi. Dve magge dassetvāti patodalaṭṭhiyā ākāsaṃ",
  "tika-s0202t:613_7": "vilikhanto viya attano ānubhāvena nirayagāmī devalokagāmī cāti dve magge dassetvā.",
  "tika-s0202t:613_8": "Katamenātiādi desanāmattaṃ, yathā tena rathena gacchantassa nirayo devaloko ca pākaṭā",
  "tika-s0202t:613_9": "honti, tathā karaṇaṃ adhippetaṃ.",
  "tika-s0202t:614_0": "Vuttakāraṇameva sandhāyāha mahāsatto “ubhayeneva maṃ mātali nehī”ti. Dugganti duggamaṃ.",
  "tika-s0202t:614_1": "Vettaraṇinti evaṃnāmakaṃ nirayaṃ. Kuthitanti pakkuthitaṃ nipakkatelasadisajālaṃ.",
  "tika-s0202t:614_2": "Khārasaṃyuttanti khārodakasadisaṃ.",
  "tika-s0202t:615_0": "Rathaṃ nivattetvāti nirayābhimukhato nivattetvā. Bīraṇīdevadhītāyāti “bīraṇī”ti evaṃnāmikāya",
  "tika-s0202t:615_1": "accharāya. Soṇadinnadevaputtassāti “soṇadinno”ti evaṃnāmakassa devaputtassa. Gaṇadevaputtānanti",
  "tika-s0202t:615_2": "gaṇavasena puññaṃ katvā gaṇavaseneva nibbattadevaputtānaṃ.",
  "tika-s0202t:616_0": "Pattakāleti upakaṭṭhāya velāya. Atithinti paccekasambuddhaṃ. Kassapassa bhagavato",
  "tika-s0202t:616_1": "sāsane ekaṃ khīṇāsavattherantipi vadanti. Mātāva puttaṃ sakimābhinandīti yathā pavāsato",
  "tika-s0202t:616_2": "āgataṃ puttaṃ mātā sakiṃ ekavāraṃ āgatakāle abhinandati, tathā niccakāle abhinandi",
  "tika-s0202t:616_3": "sakkaccaṃ parivisi. Saṃyamā saṃvibhāgāti sīlasaṃyamā saṃvibhāgasīlā. Jātaketi nimijātake.",
  "tika-s0202t:617_0": "Cittakūṭanti devanagarassa dakkhiṇadisāya dvārakoṭṭhakaṃ. Sakko cittaṃ sandhāretuṃ",
  "tika-s0202t:617_1": "asakkontoti mahāsatte pavattaṃ devatānaṃ sakkārasammānaṃ paṭicca uppannaṃ attano",
  "tika-s0202t:617_2": "usūyacittaṃ bahi anāvikatvā abbhantareyeva ca naṃ ṭhapetuṃ asakkonto. Aññesaṃ puññena",
  "tika-s0202t:617_3": "vasāhīti sakkassa mahāsattaṃ rosetukāmatāya ārādhanaṃ nidasseti. Purāṇasakko dīghāyuko,",
  "tika-s0202t:617_4": "taṃ upādāya jarājiṇṇaṃ viya katvā “jarasakko”ti vuttaṃ.",
  "tika-s0202t:618_0": "315. Sesaṃ sabbanti pabbajjupagamanā sesaṃ attano vaṃse porāṇarājūnaṃ rājacārittaṃ.",
  "tika-s0202t:618_1": "Pākatikanti puna sabhāvattameva gato ahosi, apabbajitabhāvavacanenevassa brahmavihārabhāvanādīnaṃ",
  "tika-s0202t:618_2": "pabbajjāguṇānaṃ abhāvo dīpito hoti.",
  "tika-s0202t:619_0": "316. Vīriyaṃ akaronto samucchindati, na tāva samucchinnaṃ, kalyāṇamittasaṃsaggādipaccayasamavāye",
  "tika-s0202t:619_1": "sati sīlavataṃ kalyāṇavattaṃ pavattetuṃ sakkoti. Dussīlena samucchinnaṃ nāma hoti",
  "tika-s0202t:619_2": "tassa tattha nirāsabhāvena paṭipattiyā eva asambhavato. Satta sekhā pavattenti kalyāṇavattassa",
  "tika-s0202t:619_3": "apariniṭṭhitakiccattā. Khīṇāsavena pavattitaṃ nāma pariniṭṭhitakiccattā. Sesaṃ suviññeyyameva.",
  "tika-s0202t:620": "Maghadevasuttavaṇṇanāya līnatthappakāsanā samattā.",
  "tika-s0202t:621": "4. Madhurasuttavaṇṇanā",
  "tika-s0202t:622_0": "317. Madhurāyanti uttaramadhurāyaṃ. Gundāvaneti kāḷasippalivane. Atimuttakavaneti",
  "tika-s0202t:622_1": "ca vadanti. Catūsu vaṇṇesu brāhmaṇova seṭṭho vaṇṇo. Paṇḍaroti parisuddho. Kāḷakoti",
  "tika-s0202t:622_2": "aparisuddho. Jātigottādipaññāpanaṭṭhānesūti jātigottādivasena suddhacintāyaṃ brāhmaṇā",
  "tika-s0202t:622_3": "eva suddhajātikā, na itareti adhippāyo. Saṃsārato vā suddhacintāyaṃ brāhmaṇāva sujjhanti",
  "tika-s0202t:622_4": "vedavihitassa suddhavidhino aññesaṃ avisayattāti adhippāyo. Taṃ panetaṃ tesaṃ virujjhati",
  "tika-s0202t:622_5": "khattiyavessānampi mantajjhenassa anuññātattā, mantajjhenavidhinā ca saṃsārasuddhiyābhāvato.",
  "tika-s0202t:622_6": "Puttā nāma anorasāpi honti, na tathā imeti āha “orasā”ti. Ure saṃvaḍḍhitaputtopi",
  "tika-s0202t:622_7": "“orasa”nti vuccati. Ime pana mukhato niggato hutvā ure saṃvaḍḍhāti dassetuṃ “orasā",
  "tika-s0202t:622_8": "mukhato jātā”ti vuttaṃ. Tato eva brahmato jātāti brahmajā, brahmasambhūtāpi “brahmajā”ti",
  "tika-s0202t:622_9": "vuccanti, na tathā ime. Ime pana paccakkhato brahmunā nimmitāti brahmanimmitā, tato",
  "tika-s0202t:622_10": "eva brahmato laddhabbavijjādidāyajjadāyādāti brahmadāyādāti sabbametaṃ brāhmaṇānaṃ",
  "tika-s0202t:622_11": "katthanāpalāpasadisaṃ viññūnaṃ appamāṇaṃ avimaddakkhamaṃ vācāvatthumattaṃ brahmakuttasseva",
  "tika-s0202t:622_12": "abhāvato. Yaṃ panettha vattabbaṃ, taṃ visuddhimaggavaṇṇanāyaṃ vuttameva. Tenāha “ghosoyevā”tiādi.",
  "tika-s0202t:622_13": "Vohāramattamevetanti etaṃ “brāhmaṇova seṭṭho vaṇṇo”tiādi vacanamattameva, na tassa",
  "tika-s0202t:622_14": "attho tehi adhippetappakāro atthi.",
  "tika-s0202t:623_0": "318. Samijjheyyāti diṭṭhidīpanavasena attano ajjhāsayo nipphajjeyya. Tenāha “manoratho",
  "tika-s0202t:623_1": "pūreyyā”ti. Khattiyopīti parakhattiyopi. Assāti samiddhadhanādiṃ pattassa. Tenāha",
  "tika-s0202t:623_2": "– “issariyasampattassā”ti nesanti etesaṃ catunnaṃ vaṇṇānaṃ ettha pubbuṭṭhāyibhāvādinā",
  "tika-s0202t:623_3": "itarehi upacaritabbatāya na kiñci nānākaraṇanti yojanā.",
  "tika-s0202t:624_0": "322. Ahaṃ cīvarādīhi upaṭṭhāko, tumhākaṃ icchitacchitakkhaṇe vadeyyātha yenatthoti",
  "tika-s0202t:624_1": "yojanā. Corādiupaddavanisedhanena rakkhāgutti, dānādinimittaupaddavanisedhanena āvaraṇagutti.",
  "tika-s0202t:624_2": "Paccuppannānatthanisedhanena vā rakkhāgutti, āgāmianatthanisedhanena āvaraṇagutti.",
  "tika-s0202t:624_3": "Ettha ca khattiyādīsu yo yo issaro, tassa itarena anuvattetabbabhāve, kusalākusalakaraṇena",
  "tika-s0202t:624_4": "nesaṃ vasena laddhabbaabhisamparāye, pabbajitehi laddhabbasāmīcikiriyāya ca aṇumattopi",
  "tika-s0202t:624_5": "viseso natthi, tasmā so visesābhāvo pāḷiyaṃ tattha tattha vāre “evaṃ sante”tiādinā",
  "tika-s0202t:624_6": "vibhāvito. Sesaṃ suviññeyyameva.",
  "tika-s0202t:625": "Madhurasuttavaṇṇanāya līnatthappakāsanā samattā.",
  "tika-s0202t:626": "5. Bodhirājakumārasuttavaṇṇanā",
  "tika-s0202t:627": "324. Olokanakapadumanti līlāaravindaṃ. Tasmāti kokanadasaṇṭhānattā kokanadoti saṅkhaṃ labhi.",
  "tika-s0202t:628_0": "325. Yāva pacchima…pe… phalakaṃ vuttaṃ tassa sabbapacchā santhatattā. Uparimaphalagatañhi",
  "tika-s0202t:628_1": "sopānamatthakaṃ. Olokanatthaṃyevāti na kevalaṃ bhagavato āgamanaññeva olokanatthaṃ,",
  "tika-s0202t:628_2": "atha kho attano patthanāya santharāpitāya celapaṭikāya akkamanassapi.",
  "tika-s0202t:629_0": "Sakuṇapotaketi kādambaṭiṭṭibhaputtake. Aññova bhaveyyāti tasmiṃ attabhāve mātugāmato",
  "tika-s0202t:629_1": "añño idāni bhariyābhūto mātugāmo bhaveyya. Puttaṃ labheyyāti attano kammavasena puttaṃ,",
  "tika-s0202t:629_2": "no tassa. Ubhohīti imehi eva ubhohi. Imehi kāraṇehīti tassa rājakumārassa buddhaṃ",
  "tika-s0202t:629_3": "paṭicca micchāgahaṇaṃ, titthiyānaṃ ujjhāyanaṃ, anāgate manussānaṃ bhikkhūnaṃ uddissa",
  "tika-s0202t:629_4": "vippaṭisāroti imehi tīhi kāraṇehi. Paññattanti santhataṃ celapaṭikaṃ. Maṅgalaṃ icchantīti maṅgalikā.",
  "tika-s0202t:630_0": "326. Tatiyaṃ kāraṇanti iminā bhikkhūsu vippaṭisārānuppādanamāha. Yaṃ kiñci paribhuñjana-sukhaṃ",
  "tika-s0202t:630_1": "kāmasukhallikānuyogoti adhippāyena kāmasukhallikānuyogasaññī hutvā…pe… maññamāno evamāha.",
  "tika-s0202t:631_0": "327. Atha naṃ bhagavā tato micchābhinivesato vivecetukāmo “so kho aha”ntiādinā attano",
  "tika-s0202t:631_1": "dukkaracariyaṃ dassetuṃ ārabhi. Mahāsaccake vuttanayeneva veditabbaṃ “so kho aha”ntiādipāṭhassa",
  "tika-s0202t:631_2": "tattha āgataniyāmeneva āgatattā. Pāsarāsisutte vuttanayenāti etthāpi eseva nayo.",
  "tika-s0202t:632_0": "343. Aṅkusaṃ gaṇhanti etena tassa gahaṇe cheko hotīti aṅkusagahaṇasippaṃ. Meghautunti",
  "tika-s0202t:632_1": "meghaṃ paṭicca uppannasītautuṃ. Pabbatautunti pabbataṃ paṭicca uṇhautuṃ. Ubhayavasena",
  "tika-s0202t:632_2": "ca tassa tathā sītuṇhaututo eno āgatoti ta-kārassa da-kāraṃ katvā udenoti nāmaṃ akāsi.",
  "tika-s0202t:633_0": "Tāpaso ogāḷhañāṇavasena rañño matabhāvaṃ ñatvā. Ādito paṭṭhāyāti kosambinagare parantaparañño",
  "tika-s0202t:633_1": "aggamahesibhāvato paṭṭhāya. Pubbeti sīlavantakāle. Hatthiganthanti hatthīnaṃ attano",
  "tika-s0202t:633_2": "vase vattāpanasatthaṃ. Tenevassa taṃ sikkhāpeti, kiccañca ijjhati.",
  "tika-s0202t:634_0": "344. Padahanabhāvoti bhāvanānuyogo. Padhāne vā niyutto padhāniyo, padhāniyassa bhikkhuno,",
  "tika-s0202t:634_1": "tasseva padhāniyabhāvassa aṅgāni kāraṇāni padhāniyaṅgāni. Saddhā etassa atthīti saddho.",
  "tika-s0202t:634_2": "Kiñcāpi paccekabodhisattānampi abhinīhārato paṭṭhāya āgatā āgamanasaddhā eva, mahābodhisattānaṃ",
  "tika-s0202t:634_3": "pana saddhā garutarāti sā eva gahitā. Acalabhāvena okappanaṃ “sammāsambuddho bhagavā,",
  "tika-s0202t:634_4": "svākhyāto dhammo, suppaṭipanno saṅgho”ti kenaci akampiyabhāvena ratanattayaguṇe ogāhitvā",
  "tika-s0202t:634_5": "kappanaṃ. Pasāduppatti ratanattaye pasīdanameva. Bodhinti catumaggañāṇanti vuttaṃ",
  "tika-s0202t:634_6": "taṃnimittattā sabbaññutaññāṇassa, bodhīti vā sammāsambodhi. Sabbaññutaññāṇapadaṭṭhānañhi",
  "tika-s0202t:634_7": "maggañāṇaṃ, maggañāṇapadaṭṭhānañca sabbaññutaññāṇaṃ “sammāsambodhī”ti vuccati. Nicchitasubuddhatāya",
  "tika-s0202t:634_8": "dhammassa sudhammatā saṅghassa suppaṭipatti vinicchitā eva hotīti āha “desanāsīsameva",
  "tika-s0202t:634_9": "ceta”ntiādi. Tassa padhānaṃ vīriyaṃ ijjhati ratanattayasaddhāya “imāya paṭipadāya",
  "tika-s0202t:634_10": "jarāmaraṇato muccissāmī”ti padhānānuyoge avaṃmukhasambhavato.",
  "tika-s0202t:635_0": "Appābādhotiādi heṭṭhā vuttameva. Aguṇaṃ pakāsetā āyatiṃ saṃvaraṃ āpajjitā sammāpaṭipattiyā",
  "tika-s0202t:635_1": "visodhanatthaṃ. Udayañca atthañca gantunti “avijjāsamudayā”tiādinā pañcannaṃ upādānakkhandhānaṃ",
  "tika-s0202t:635_2": "udayañca vayañca jānituṃ. Tenāha “etenā”tiādi. Parisuddhāya upakkilesavinimuttāya.",
  "tika-s0202t:635_3": "Nibbijjhitunti tadaṅgavasena pajahituṃ samucchedappahānassa paccayo bhavituṃ. Yaṃ",
  "tika-s0202t:635_4": "dukkhaṃ khīyatīti kilesesu appahīnesu tena tadupanissayakammaṃ paṭicca yaṃ dukkhaṃ",
  "tika-s0202t:635_5": "uppajjeyya, taṃ sandhāya vuttaṃ.",
  "tika-s0202t:636": "345. Sesadivaseti sattadivasato paṭṭhāya yāva dve rattindivā.",
  "tika-s0202t:637_0": "346. Kucchisannissito gabbho nissayavohārena “kucchī”ti vuccati, so etissā atthīti",
  "tika-s0202t:637_1": "kucchimatī. Tenāha “āpannasattā”ti. Ārakkho panassa paccupaṭṭhito hotīti mātarā gahitasaraṇaṃ",
  "tika-s0202t:637_2": "gabbhavuṭṭhitassa tassa saraṇagamanaṃ pavedayitassa kusalaṃ saraṇaṃ nāma, mātu katarakkho",
  "tika-s0202t:637_3": "puttassapi paccupaṭṭhitoti. Mahallakakāleti vacanatthaṃ jānanakāle. Sārentīti yathādiṭṭhaṃ",
  "tika-s0202t:637_4": "yathābalaṃ ratanattayaguṇapatiṭṭhāpanavasena assa sārenti. Sallakkhetvāti vuttamatthaṃ",
  "tika-s0202t:637_5": "upadhāretvā. Saraṇaṃ gahitaṃ nāma hoti ratanattayassa saraṇabhāvasallakkhaṇapubbakatanninnacittabhāvatova.",
  "tika-s0202t:637_6": "Sesaṃ suviññeyyameva.",
  "tika-s0202t:638": "Bodhirājakumārasuttavaṇṇanāya līnatthappakāsanā samattā.",
  "tika-s0202t:639": "6. Aṅgulimālasuttavaṇṇanā",
  "tika-s0202t:640_0": "347. Aṅgulīnaṃ mālaṃ dhāretīti iminā anvatthā tassa samaññāti dasseti. Tatrāti tasmiṃ",
  "tika-s0202t:640_1": "ācariyavacanena aṅgulimālassa dhāraṇe. Karīsasahassakhette ekasālisīsaṃ viya apaññāyamānasakakicco",
  "tika-s0202t:640_2": "hotīti adhippāyo. Takkasīlaṃ pesayiṃsu “tādisassa ācariyassa santike sippuggahasammāpayogena",
  "tika-s0202t:640_3": "diṭṭhadhammike samparāyike ca atthe jānanto bhāriyaṃ na kareyyā”ti. Bāhirakā ahesuṃ",
  "tika-s0202t:640_4": "ahiṃsakassa vattasampattiyā ācariyassa cittasabhāvato nibbattanatibhāvena. Sineheneva",
  "tika-s0202t:640_5": "vadanteti sinehena viya vadante.",
  "tika-s0202t:641_0": "Gaṇanampi na uggaṇhātīti gaṇanavidhimpi na sallakkheti. Tattha kāraṇamāha “pakatiyā”tiādinā.",
  "tika-s0202t:641_1": "Ṭhapitaṭṭhāneti rukkhagacchantarādike ṭhapitaṭṭhāne sakuntasiṅgālānaṃ vasena aṅguliyo",
  "tika-s0202t:641_2": "vinassanti. Bhaggavoti kosalarañño purohitaṃ gottena vadati. Coro avissāsanīyo sāhasikabhāvato.",
  "tika-s0202t:641_3": "Purāṇasanthatā sākhā avissāsanīyā vicchikādīnaṃ pavesanayogyattā. Rājā avissāsanīyo",
  "tika-s0202t:641_4": "issariyamadena dhanalobhena ca kadāci jīvite saṅkābhāvato. Itthī avissāsanīyā lolasīlacittabhāvato.",
  "tika-s0202t:641_5": "Anuddharaṇīyo bhavissati saṃsārapaṅkato.",
  "tika-s0202t:642_0": "348. Saṅkaritvāti “mayaṃ ekajjhaṃ sannipatitvā coraṃ māretvā vā palāpetvā gamissāmā”ti",
  "tika-s0202t:642_1": "saṅkaraṃ katvā. Iddhābhisaṅkhāranti abhisaṅkharaṇaṃ adhiṭṭhānaṃ. Abhisaṅkhāsīti adhiṭṭhahi.",
  "tika-s0202t:642_2": "Saṃharitvāti saṃkhipitvā. Orabhāgeti corassa orabhāge.",
  "tika-s0202t:643_0": "349. Daṇḍoti paharaṇahatthacchedanādiko daṇḍanasaṅkhāto daṇḍo. Pavattayitabboti ānetabbo.",
  "tika-s0202t:643_1": "Apanetvāti attano santānato samucchedavasena pahāya. Paṭisaṅkhāyāti paṭisaṅkhānena.",
  "tika-s0202t:643_2": "Avihiṃsāyāti karuṇāya. Sāraṇīyadhammesūti chasupi sāraṇīyadhammesu, ṭhito aṭṭhitānaṃ",
  "tika-s0202t:643_3": "pāpadhammānaṃ bodhimūle eva samucchinnattā. Yathā atīte aparimitaṃ kālaṃ sandhāvitaṃ,",
  "tika-s0202t:643_4": "evaṃ imāya paṭipattiyā anāgatepi sandhāvissatīti dassento “idānī”tiādimāha.",
  "tika-s0202t:644": "Itvevāti iti eva, iti-saddo nidassanattho. Tenāha “evaṃ vatvā yevā”ti. Akirīti ākiri, pañcapi āvudhāni vikiri. Tena vuttaṃ “khipi chaḍḍesī”ti.",
  "tika-s0202t:645_0": "350. Ettovāti ato eva āgatamaggeneva sāvatthiṃ gatā. Adhivāsessatīti “coraṃ paṭisedhetuṃ",
  "tika-s0202t:645_1": "gamissāmī”ti vutte tuṇhī bhavissati. Dāruṇakammena uppannanāmanti “aṅgulimālo”ti",
  "tika-s0202t:645_2": "imaṃ nāmaṃ sandhāya vadati.",
  "tika-s0202t:646_0": "351. Hatthī araññahatthī honti manussānaṃ tattha gantuṃ asakkuṇeyyattā, evaṃ assāpi.",
  "tika-s0202t:646_1": "Kūṭasahassānaṃ bhijjanakāraṇaṃ hoti therassa āgamanabhayena ghaṭe chaḍḍetvā palāyanena.",
  "tika-s0202t:646_2": "Gabbhamūḷhāyāti byākulagabbhāya. Pabbajjābalenāti vuttaṃ, satthu desanānubhāvenāti",
  "tika-s0202t:646_3": "pana vattabbaṃ. So hi tassāpi kāraṇanti. Ariyā nāma jāti pabbajjā ariyabhāvatthāya jātīti katvā.",
  "tika-s0202t:647_0": "Mahāparittaṃ nāmetanti mahānubhāvaṃ parittaṃ nāmetaṃ. Tathā hi naṃ thero sabbabhāvena",
  "tika-s0202t:647_1": "ariyāya jāto saccādhiṭṭhānena akāsi. Tenāha “saccakiriyakataṭṭhāne”ti. Gabbhamūḷhanti",
  "tika-s0202t:647_2": "mūḷhagabbhaṃ. Gabbho hi paripakko sampajjamāno vijāyanakāle kammajavātehi sañcāletvā",
  "tika-s0202t:647_3": "parivattito uddhaṃpādo adhosīso hutvā yonimukhābhimukho hoti, evaṃ so kassaci alaggo",
  "tika-s0202t:647_4": "sotthinā bahi nikkhamati, vipajjamāno pana viparivattanavasena yonimaggaṃ pidahitvā",
  "tika-s0202t:647_5": "tiriyaṃ nipajjati, tathā yassā yonimaggo pidahati, sā tattha kammajavātehi aparāparaṃ",
  "tika-s0202t:647_6": "parivattamānā byākulā mūḷhagabbhāti vuccati, taṃ sandhāya vuttaṃ “gabbhamūḷha”nti.",
  "tika-s0202t:648_0": "Saccakiriyā nāma buddhāsayaṃ attano sīlaṃ paccavekkhitvā katā, tasmā saccakiriyā",
  "tika-s0202t:648_1": "vejjakammaṃ na hotīti daṭṭhabbaṃ. Therassapi cātiādinā upasaṅkamitabbakāraṇaṃ vadati.",
  "tika-s0202t:648_2": "Ime dve hetū paṭicca bhagavā theraṃ saccakiriyaṃ kāresi. Jātinti mūlajātiṃ.",
  "tika-s0202t:649_0": "352. Pariyādāya āhacca bhinnena sīsena. Sabhāgadiṭṭhadhammavedanīyakammanti niraye",
  "tika-s0202t:649_1": "nibbattanasakakammasabhāgabhūtaṃ diṭṭhadhammavedanīyakammaṃ. Sabhāgatā ca samānavatthukatā",
  "tika-s0202t:649_2": "samānārammaṇatāekavīthipariyāpannatādivasena sabbathā sarikkhatā, sadisampi ca nāma",
  "tika-s0202t:649_3": "tadevāharīyati yathā “tasseva kammassa vipāko”ti ca “sā eva tittirī tāneva osadhānī”ti",
  "tika-s0202t:649_4": "ca. Idāni tameva sabhāgataṃ dassetuṃ “kammaṃ hī”tiādi āraddhaṃ. Kariyamānamevāti",
  "tika-s0202t:649_5": "paccayasamavāyena paṭipāṭiyā nibbattiyamānameva. Tayo koṭṭhāse pūreti, diṭṭhadhammavedanīyaaparāpariyāyavedanīyaupapajjavedanīyasaṅkhāte",
  "tika-s0202t:649_6": "tayo bhāge pūreti, tesaṃ tiṇṇaṃ bhāgānaṃ vasena pavattati.",
  "tika-s0202t:650_0": "Diṭṭhadhammo vuccati paccakkhabhūto paccuppanno attabhāvo, tattha veditabbaphalaṃ",
  "tika-s0202t:650_1": "kammaṃ diṭṭhadhammavedanīyaṃ. Paccuppannabhavato anantaraṃ veditabbaphalaṃ kammaṃ",
  "tika-s0202t:650_2": "upapajjavedanīyaṃ. Diṭṭhadhammānantarabhavato aññasmiṃ attabhāvapariyāye attabhāvaparivatte",
  "tika-s0202t:650_3": "veditabbaphalaṃ kammaṃ aparāpariyāyavedanīyaṃ. Paṭipakkhehi anabhibhūtatāya, paccayavisesena",
  "tika-s0202t:650_4": "paṭiladdhavisesatāya ca balavabhāvappattā tādisassa pubbābhisaṅkhārassa vasena sātisayā",
  "tika-s0202t:650_5": "hutvā pavattā paṭhamajavanacetanā tasmiṃyeva attabhāve phaladāyinī diṭṭhadhammavedanīyā",
  "tika-s0202t:650_6": "nāma. Sā hi vuttākārena balavati javanasantāne guṇavisesayuttesu upakārānupakāravasappavattiyā",
  "tika-s0202t:650_7": "āsevanālābhena appavipākatāya ca itaradvayaṃ viya pavattasantānuparamāpekkhaṃ okāsalābhāpekkhañca",
  "tika-s0202t:650_8": "kammaṃ na hotīti idheva pupphamattaṃ viya pavattivipākamattaṃ phalaṃ deti.",
  "tika-s0202t:651_0": "Tathā asakkontanti kammassa phaladānaṃ nāma upadhipayogādipaccayantarasamavāyeneva",
  "tika-s0202t:651_1": "hotīti tadabhāvato tasmiṃyeva attabhāve vipākaṃ dātuṃ asakkontaṃ. Ahosikammanti kammaṃyeva",
  "tika-s0202t:651_2": "ahosi, na tassa vipāko ahosi, atthi bhavissati vāti evaṃ vattabbaṃ kammaṃ. Atthasādhikāti",
  "tika-s0202t:651_3": "dānādipāṇātipātādiatthassa nipphādikā. Kā pana sāti āha “sattamajavanacetanā”ti.",
  "tika-s0202t:651_4": "Sā hi sanniṭṭhāpakacetanā vuttanayena paṭiladdhavisesā purimajavanacetanāhi laddhāsevanā",
  "tika-s0202t:651_5": "ca samānā anantare attabhāve vipākadāyinī upapajjavedanīyakammaṃ nāma. Tenāha “anantare",
  "tika-s0202t:651_6": "attabhāve vipākaṃ detī”ti. Sati saṃsārappavattiyāti iminā asati saṃsārappavattiyā",
  "tika-s0202t:651_7": "ahosikammapakkhe tiṭṭhati vipaccanokāsassa abhāvatoti.",
  "tika-s0202t:652_0": "Samugghāṭitāni vipaccanokāsassa anuppattidhammatāpādanena. Diṭṭhadhammavedanīyaṃ",
  "tika-s0202t:652_1": "atthi vipākārahābhāvassa anibbattitattā vipaccanokāsassa anupacchinnattā. Katūpacitañhi",
  "tika-s0202t:652_2": "kammaṃ sati vipaccanokāse yāva na phalaṃ deti, tāva attheva nāma vipākārahabhāvato.",
  "tika-s0202t:652_3": "“Yassa kho”ti idaṃ aniyamākāravacanaṃ bhagavatā kammasarikkhatāvasena sādhāraṇato",
  "tika-s0202t:652_4": "vuttanti āha “yādisassa kho”ti.",
  "tika-s0202t:653": "Pamādakilesavimuttoti pamādahetukehi sabbehi kilesehi vimutto.",
  "tika-s0202t:654_0": "Pāpassa pidhānaṃ nāma avipākadhammatāpādananti āha “appaṭisandhikaṃ karīyatī”ti.",
  "tika-s0202t:654_1": "Buddhasāsaneti sikkhāttayasaṅgahe buddhassa bhagavato sāsane. Yuttappayutto viharatīti",
  "tika-s0202t:654_2": "akattabbassa akaraṇavasena, kattabbassa ca paripūraṇavasena pavattati.",
  "tika-s0202t:655_0": "Dissanti kujjhantīti disā, paṭipakkhāti āha “sapattā”ti. Tappasaṃsapakāranti mettānisaṃsakittanākāraṃ.",
  "tika-s0202t:655_1": "Kālenāti āmeḍitalopena niddesoti āha “khaṇe khaṇe”ti. Anukarontūti yesaṃ kalyāṇamittānaṃ",
  "tika-s0202t:655_2": "santike suṇanti, yathāsutaṃ dhammaṃ tesaṃ anukarontu diṭṭhānugatikaraṇaṃ āpajjantu,",
  "tika-s0202t:655_3": "attano veripuggalānampi bhagavato santike dhammassavanaṃ sammāpaṭipattiñca paccāsīsati.",
  "tika-s0202t:656": "Tasanti gatiṃ patthayantīti tasā bhavantarādīsu saṃsaraṇabhāvato. Tenāha “tasā vuccanti sataṇhā”ti.",
  "tika-s0202t:657": "Netabbaṭṭhānaṃ udakaṃ nayantīti nettikā. Bandhitvāti daḷhaṃ bandhitvā. Telakañjikenāti telamissitena kañjikena.",
  "tika-s0202t:658_0": "Yādisova aniṭṭhe, tādisova iṭṭheti iṭṭhāniṭṭhe nibbikārena tādī. Yesaṃ pana kāmāmisādīnaṃ",
  "tika-s0202t:658_1": "vantattā rāgādīnaṃ cattattā kāmoghādīnaṃ tiṇṇattā tādibhāvo bhaveyya, tesaṃ bhagavatā",
  "tika-s0202t:658_2": "sabbaso vantā cattā tiṇṇā, tasmā bhagavā vantāvīti tādī, cattāvīti tādī, tiṇṇāvīti",
  "tika-s0202t:658_3": "tādī, yehi anaññasādhāraṇehi sīlādiguṇehi samannāgatattā bhagavā tādibhāvena ukkaṃsapāramippatto",
  "tika-s0202t:658_4": "taṃniddeso, tehi guṇehi yāthāvato niddisitabbatopi tādī. Yathā yantarajjuyā yantaṃ",
  "tika-s0202t:658_5": "nīyati, evaṃ yāya taṇhāya bhavo nīyati, sā “bhavanetti bhavarajjū”ti vuttā. Tenāha",
  "tika-s0202t:658_6": "“tāya hī”tiādi, kammāni kusalādīni vipaccayanti apaccayanti etāyāti kammavipāko.",
  "tika-s0202t:658_7": "Apaccayabhāvo nāma ariyamaggacetanāyāti āha “maggacetanāyā”ti. Yāva na kilesā pahīyanti,",
  "tika-s0202t:658_8": "tāva ime sattā saiṇā eva aserivihārabhāvatoti āha “aṇaṇo nikkileso jāto”ti.",
  "tika-s0202t:659_0": "Theyyaparibhogo nāma sāmiparibhogābhāvato. Bhagavatāpi hi attano sāsane sīlavato",
  "tika-s0202t:659_1": "paccayā anuññātā, na dussīlassa, dāyakānaṃ sīlavatoyeva pariccāgo, na dussīlassa",
  "tika-s0202t:659_2": "attano kārānaṃ mahapphalabhāvassa paccāsīsanato. Iti satthārā ananuññātattā dāyakehi",
  "tika-s0202t:659_3": "ca apariccattattā “dussīlassa paribhogo theyyaparibhogo nāmā”ti vuttaṃ. Iṇavasena",
  "tika-s0202t:659_4": "paribhogo iṇaparibhogo. Paṭiggāhakato dakkhiṇāvisuddhiyā abhāvato iṇaṃ gahetvā paribhogo",
  "tika-s0202t:659_5": "viyāti attho. Yasmā sekkhā bhagavato orasaputtā, tasmā te pitusantakānaṃ paccayānaṃ",
  "tika-s0202t:659_6": "dāyādā hutvā te paccaye paribhuñjantīti tesaṃ paribhogo dāyajjaparibhogo nāma. Kiṃ",
  "tika-s0202t:659_7": "pana te bhagavato paccaye paribhuñjanti, udāhu gihīhi dinnanti? Gihīhi dinnāpi te",
  "tika-s0202t:659_8": "bhagavatā anuññātattā bhagavato santakā honti ananuññātesu sabbena sabbaṃ paribhogābhāvato",
  "tika-s0202t:659_9": "anuññātesuyeva paribhogasambhavato. Dhammadāyādasuttañcettha sādhakaṃ.",
  "tika-s0202t:660_0": "Avītarāgānaṃ taṇhāparavasatāya paccayaparibhoge sāmibhāvo natthi, tadabhāvena vītarāgānaṃ",
  "tika-s0202t:660_1": "tattha sāmibhāvo yathāruci paribhogasambhavato. Tathā hi te paṭikūlampi appaṭikūlākārena,",
  "tika-s0202t:660_2": "appaṭikūlampi paṭikūlākārena tadubhayaṃ vivajjetvā upekkhākārena ca paccaye paribhuñjanti,",
  "tika-s0202t:660_3": "dāyakānañca manorathaṃ paripūrenti. Sesamettha yaṃ vattabbaṃ, taṃ visuddhimagge,",
  "tika-s0202t:660_4": "taṃsaṃvaṇṇanāsu ca vuttanayeneva veditabbaṃ. Kilesaiṇānaṃ abhāvaṃ sandhāya “aṇaṇo”ti",
  "tika-s0202t:660_5": "vuttaṃ, na paccavekkhitaparibhogamattaṃ. Tenāha āyasmā ca bākulo – “sattāhameva kho",
  "tika-s0202t:660_6": "ahaṃ, āvuso, saraṇo raṭṭhapiṇḍaṃ bhuñji”nti.",
  "tika-s0202t:661_0": "Vatthukāmakilesakāmehi taṇhāya pavattiākāraṃ paṭicca atthi ramaṇavohāroti āha – “duvidhesupi",
  "tika-s0202t:661_1": "kāmesu taṇhāratisanthava”nti. Mantitanti kathitaṃ. Uppannehi satthupaṭiññehi. Saṃvibhattāti",
  "tika-s0202t:661_2": "kusalādivasena khandhādīhi ākārehi vibhattā. Sundaraṃ āgamananti svāgataṃ. Tato eva",
  "tika-s0202t:661_3": "na kucchitaṃ āgataṃ. Soḷasavidhakiccassa pariyositattā āha “taṃ sabbaṃ mayā kata”nti.",
  "tika-s0202t:661_4": "Maggapaññāyameva tatiyavijjāsamaññāti āha – “tīhi vijjāhi navahi ca lokuttaradhammehī”ti.",
  "tika-s0202t:662": "Aṅgulimālasuttavaṇṇanāya līnatthappakāsanā samattā.",
  "tika-s0202t:663": "7. Piyajātikasuttavaṇṇanā",
  "tika-s0202t:664_0": "353. Pakatiniyāmenāti yathā sokuppattito pubbe iti kattabbesu asammohavasena cittaṃ",
  "tika-s0202t:664_1": "pakkhandati, tāni cassa upaṭṭhahanti, na evaṃ sokassa cittasaṅkocasabhāvato. Tena",
  "tika-s0202t:664_2": "vuttaṃ “pakatiniyāmena pana na paṭibhantī”ti. Keci pana “sāmantā katipaye na kuṭumbaṃ",
  "tika-s0202t:664_3": "sandhāreti. Tenāha ‘na sabbena sabbaṃ paṭibhantī’ti” vadanti. Etthāti dutiyapade.",
  "tika-s0202t:664_4": "Anekatthattā dhātūnaṃ “na paṭibhātī”ti padassa “na ruccatī”ti atthamāha. Na paṭibhātīti",
  "tika-s0202t:664_5": "vā bhuñjitukāmatācittaṃ na upaṭṭhitanti attho. Patiṭṭhitokāsanti indriyāviṭṭhaṭṭhānaṃ",
  "tika-s0202t:664_6": "vadati. Piyāyitabbato piyo jāti uppattiṭṭhānaṃ etesanti piyajātikā. Piyo pabhuti",
  "tika-s0202t:664_7": "etesanti piyappabhutikāti vattabbe, u-kārassa va-kāraṃ, ta-kārassa ca lopaṃ katvā",
  "tika-s0202t:664_8": "“piyappabhāvikā”ti vuttaṃ. Tenāha “piyato pabhavantī”ti.",
  "tika-s0202t:665_0": "355. Para-saddena samānatthaṃ ajjhattikabhāvanisedhanatthaṃ “pire”ti padanti āha",
  "tika-s0202t:665_1": "“amhākaṃ pare”ti. Pireti vā “parato”ti iminā samānatthaṃ nipātapadanti āha “cara",
  "tika-s0202t:665_2": "pireti parato gacchā”ti.",
  "tika-s0202t:666": "356. Dvidhā chetvāti ettha yadi itthī tassa purisassa piyā, kathaṃ dvidhā chindatīti āha “yadi hī”tiādi.",
  "tika-s0202t:667_0": "357. Kathaṃ katheyyanti yathā bhagavā etassa brāhmaṇassa kathesi, so ca me kathesi,",
  "tika-s0202t:667_1": "tathā cāhaṃ katheyyaṃ. Maraṇavasena vipariṇāmo attabhāvassa parivattattā. Palāyitvā",
  "tika-s0202t:667_2": "gamanavasena aññathābhāvo mittasanthavassa samāgamassa ca aññathābhūtattā.",
  "tika-s0202t:668": "Chaḍḍitabhāvenāti parivattitabhāvena. Hatthagamanavasena aññathābhāvo pubbe savase vattitānaṃ idāni vase avattanabhāvena.",
  "tika-s0202t:669_0": "Ācamehīti ācamanaṃ mukhavikkhālanaṃ kārehi. Yasmā mukhaṃ vikkhālentā hi hatthapāde",
  "tika-s0202t:669_1": "dhovitvā vikkhālenti, tasmā “ācamitvā”ti vatvā pacchāpi tassa atthaṃ dassento “mukhaṃ",
  "tika-s0202t:669_2": "vikkhāletvā”ti āha. Sesaṃ suviññeyyameva.",
  "tika-s0202t:670": "Piyajātikasuttavaṇṇanāya līnatthappakāsanā samattā.",
  "tika-s0202t:671": "8. Bāhitikasuttavaṇṇanā",
  "tika-s0202t:672_0": "359. Sāvajjatāya upārambhaṃ arahatīti opārambho. Tenāha “dosaṃ āropanāraho”ti. Bālā",
  "tika-s0202t:672_1": "upārambhavatthumaññaṃ amūlakampi naṃ āropentā ugghosenti, tasmā te anāmasitvā “viññūhī”ti",
  "tika-s0202t:672_2": "idaṃ padaṃ gahetvā pañhena ñātuṃ icchitena atthena upārambhādīnaṃ upari uttaraṃ paripūretuṃ",
  "tika-s0202t:672_3": "nāsakkhimhā. Taṃ kāraṇanti taṃ uppattikāraṇaṃ. Yadi hi mayā “viññūhī”ti padaṃ pakkhipitvā",
  "tika-s0202t:672_4": "vuttaṃ bhaveyya, pañhā me paripuṇṇā bhaveyya, na pana vuttā. Idāni pana taṃ kāraṇaṃ",
  "tika-s0202t:672_5": "uttaraṃ āyasmatā ānandena “viññūhī”ti evaṃ vadantena paripūritaṃ.",
  "tika-s0202t:673_0": "360. Kosallapaṭipakkhato akosallaṃ vuccati avijjā, taṃsamuṭṭhānato akosallasambhūto.",
  "tika-s0202t:673_1": "Avajjaṃ vuccati garahitabbaṃ, saha avajjehīti sāvajjo, gārayho. Rāgādidosehi sadoso.",
  "tika-s0202t:673_2": "Tehi eva sabyābajjho, tato eva sampati āyatiñca sadukkho. Sabyābajjhādiko nissandavipāko.",
  "tika-s0202t:674_0": "Tathā attho vutto bhaveyyāti pucchāsabhāgenapi attho vutto bhaveyya, pucchantassa",
  "tika-s0202t:674_1": "pana na tāva cittārādhanaṃ. Tenāha – “evaṃ byākaraṇaṃ pana na bhāriya”nti, garukaraṇaṃ",
  "tika-s0202t:674_2": "na hoti visārajjaṃ na siyāti adhippāyo. Tenāha – “appahīnaakusalopi hi pahānaṃ vaṇṇeyyā”ti.",
  "tika-s0202t:674_3": "Evarūpo pana yathākārī tathāvādī na hoti, na evaṃ bhagavāti āha “bhagavā”tiādi. Evaṃ",
  "tika-s0202t:674_4": "byākāsīti “sabbākusaladhammapahīno kho, mahārāja, tathāgato”ti evaṃ byākāsi. Sukkapakkhepi",
  "tika-s0202t:674_5": "eseva nayoti iminā “sabbesaṃyeva kusalānaṃ dhammānaṃ upasampadaṃ vaṇṇetī”ti vutte",
  "tika-s0202t:674_6": "yathā pucchā, tathā attho vutto bhaveyya, evaṃ byākaraṇaṃ pana na bhāriyaṃ, asampāditakusaladhammopi",
  "tika-s0202t:674_7": "upasampadaṃ vaṇṇeyya. Bhagavā pana sammadeva sampāditakusalattā yathākārī tathāvādīti",
  "tika-s0202t:674_8": "dassetuṃ “evaṃ byākāsī”ti imamatthaṃ dasseti. Sesaṃ suviññeyyameva.",
  "tika-s0202t:675": "Bāhitikasuttavaṇṇanāya līnatthappakāsanā samattā.",
  "tika-s0202t:676": "9. Dhammacetiyasuttavaṇṇanā",
  "tika-s0202t:677_0": "364. Medavaṇṇā uḷupavaṇṇā ca tattha tattha pāsāṇā ussannā ahesunti medāḷupanti gāmassa",
  "tika-s0202t:677_1": "samaññā jātā. Uḷupavaṇṇāti candasamānavaṇṇatāya medapāsāṇā vuttāti keci. Aṭṭhakathāyaṃ",
  "tika-s0202t:677_2": "pana “medavaṇṇā pāsāṇā kirettha ussannā ahesu”nti idaṃ vuttaṃ. Assāti senāpatissa.",
  "tika-s0202t:677_3": "Kathāsamuṭṭhāpanatthanti mallikāya sokavinodanadhammakathāsamuṭṭhāpanatthaṃ.",
  "tika-s0202t:678_0": "Raññāti pasenadīkosalaraññā. Mahaccāti mahatiyā. Padavipallāsena cetaṃ vuttaṃ. Pasādamarahantīti",
  "tika-s0202t:678_1": "pāsādikāni. Tenāha “saha rañjanakānī”ti. Yāni pana pāsādikāni, tāni passituṃ yuttāni.",
  "tika-s0202t:678_2": "Pāsādikānīti vā saddahanasahitāni. Tenāha “pasādajanakānī”ti. “Appābādha”nti ādīsu",
  "tika-s0202t:678_3": "viya appasaddo abhāvatthoti āha “nissaddānī”ti. Aniyamatthavācī ya-saddo aniyamākāravācakopi",
  "tika-s0202t:678_4": "hotīti “yatthā”ti padassa “yādisesū”tiādimāha. Tathā hi aṅgulimālasutte “yassa kho”ti",
  "tika-s0202t:678_5": "padassa “yādisassa kho”ti attho vutto.",
  "tika-s0202t:679": "366. Paṭicchadanti paṭicchādakaṃ. Rājakakudhabhaṇḍānīti rājabhaṇḍabhūtāni. Rahāyatīti raho karoti, maṃ ajjhesatīti attho.",
  "tika-s0202t:680_0": "367. Yathāsabhāvato ñeyyaṃ dhāreti avadhāretīti dhammo, ñāṇanti āha “paccakkhañāṇasaṅkhātassa",
  "tika-s0202t:680_1": "dhammassā”ti. Anunayoti anugacchanako. Diṭṭhena hi adiṭṭhassa anumānaṃ. Tenāha “anumānaṃ",
  "tika-s0202t:680_2": "anubuddhī”ti. Āpāṇakoṭikanti yāva pāṇakoṭi, tāva jīvitapariyosānaṃ. Etanti dhammanvayasaṅkhātaṃ",
  "tika-s0202t:680_3": "anumānaṃ. Evanti “idha panāha”nti vuttappakārena.",
  "tika-s0202t:681_0": "369. Cakkhuṃ abandhante viyāti apāsādikatāya passantānaṃ cakkhuṃ attani abandhante",
  "tika-s0202t:681_1": "viya. Kulasantānānubandho rogo kularogo. Uḷāranti sānubhāvaṃ. Yo hi ānubhāvasampanno,",
  "tika-s0202t:681_2": "taṃ “mahesakkha”nti vadanti. Arahattaṃ gaṇhantoti ukkaṭṭhaniddesoyaṃ, heṭṭhimaphalāni gaṇhantopi.",
  "tika-s0202t:682": "373. Jīvikā jīvitavutti.",
  "tika-s0202t:683_0": "374. Dhammaṃ ceteti saṃvedeti etehīti dhammacetiyāni, dhammassa pūjāvacanāni. Nanu",
  "tika-s0202t:683_1": "cetāni buddhasaṅghaguṇadīpanānipi santi? Kathaṃ “dhammacetiyānīti dhammassa cittīkāravacanānī”ti",
  "tika-s0202t:683_2": "vuttanti āha “tīsu hī”tiādi. Tattha yasmā buddharatanamūlakāni sesaratanāni tassa",
  "tika-s0202t:683_3": "vasena laddhabbato. Kosalaraññā cettha buddhagāravena dhammasaṅghagāravaṃ paveditaṃ,",
  "tika-s0202t:683_4": "tasmā “bhagavati cittīkāre kate dhammopi katova hotī”ti vuttaṃ. Yasmā ca ratanattayapasādapubbikā",
  "tika-s0202t:683_5": "sāsane sammāpaṭipatti, tasmā vuttaṃ – “ādibrahmacariyakānīti maggabrahmacariyassa",
  "tika-s0202t:683_6": "ādibhūtānī”ti. Sesaṃ suviññeyyameva.",
  "tika-s0202t:684": "Dhammacetiyasuttavaṇṇanāya līnatthappakāsanā samattā.",
  "tika-s0202t:685": "10. Kaṇṇakatthalasuttavaṇṇanā",
  "tika-s0202t:686": "375. Anantarasutte vuttakaraṇīyenevāti “pāsāde vā nāṭakesu vā cittassādaṃ alabhamāno tattha tattha vicarituṃ āraddho”ti vuttakaraṇīyena. Appaduṭṭhapadosīnañhi evaṃ hotīti.",
  "tika-s0202t:687": "376. Pucchitoti “aññaṃ dūtaṃ nālatthu”nti pucchito. Soti rājā. Tāsaṃ vandanā sace uttarakālaṃ, attano āgamanakāraṇaṃ kathessati.",
  "tika-s0202t:688_0": "378. Ekāvajjanenāti ekavīthijavanena. Tena ekacittaṃ tāva tiṭṭhatu, ekacittavīthiyāpi",
  "tika-s0202t:688_1": "sabbaṃ jānituṃ na sakkāti dasseti. “Idaṃ nāma atītaṃ jānissāmī”ti aniyametvā āvajjato",
  "tika-s0202t:688_2": "yaṃ kiñci atītaṃ jānāti, niyamite pana niyamitamevāti āha – “ekena hi…pe… ekadesameva",
  "tika-s0202t:688_3": "jānātī”ti. Tena cittenāti “atītaṃ sabbaṃ jānissāmī”ti evaṃ pavattacittena. Itaresūti",
  "tika-s0202t:688_4": "anāgatapaccuppannesu. Kāraṇajātikanti yuttisabhāvaṃ, yuttiyā yuttanti attho. Samparāyaguṇanti",
  "tika-s0202t:688_5": "samparāye katakammassa visesaṃ.",
  "tika-s0202t:689_0": "379. Lokuttaramissakāni kathitāni bodhirājakumārasutte viya lokiyā ceva lokuttarā",
  "tika-s0202t:689_1": "ca. Yathālābhavasena cettha padhāniyaṅgānaṃ lokuttaraggahaṇaṃ veditabbaṃ. Paccekaṃ",
  "tika-s0202t:689_2": "eva nesañca padhāniyaṅgatā daṭṭhabbā yathā “aṭṭhavimokkhā sandissanti lokuttaramissakā”ti.",
  "tika-s0202t:689_3": "Lokuttarānevāti cettha yaṃ vattabbaṃ, taṃ parato āvi bhavissati. Padhānanānattanti",
  "tika-s0202t:689_4": "padahananānattaṃ, bhāvanānuyogavisesanti attho. Saṅkhāre parimadditvā paṭipakkhadhamme",
  "tika-s0202t:689_5": "ekadesato pajahitvā ṭhitassa bhāvanānuyogo sabbena sabbaṃ aparimadditasaṅkhārassa",
  "tika-s0202t:689_6": "appahīnapaṭipakkhassa bhāvanānuyogato sukhumo visadova hoti, saccābhisamayena santānassa",
  "tika-s0202t:689_7": "āhitavisesattāti āha – “aññādisameva hi puthujjanassa padhānaṃ, aññādisaṃ sotāpannassā”tiādi.",
  "tika-s0202t:689_8": "Ayañca viseso na kevalaṃ anariyaariyapuggalato eva, atha kho ariyesupi sekkhādivisesatopi",
  "tika-s0202t:689_9": "labbhati abhisaṅkhāravisesato abhinīhārato ca ijjhanatoti dassento “aññādisaṃ sakadāgāmino”tiādimāha.",
  "tika-s0202t:689_10": "Na pāpuṇātīti yasmā puthujjano sabbathāva padhānaṃ padahanto sotāpattimaggaṃ adhigacchati,",
  "tika-s0202t:689_11": "sotāpanno ca sakadāgāmimagganti heṭṭhimaṃ uparimato oḷārikaṃ, uparimañca itarato",
  "tika-s0202t:689_12": "sukhumaṃ tena pahātuṃ asakkuṇeyyassa pajahanato, iti adhigantabbavisesena ca adhigamapaṭipadāya",
  "tika-s0202t:689_13": "saṇhasukhumatā tikkhavisadatā ca viññāyatīti āha – “puthujjanassa padhānaṃ sotāpannassa",
  "tika-s0202t:689_14": "padhānaṃ na pāpuṇātī”tiādi.",
  "tika-s0202t:690_0": "Akūṭakaraṇanti avañcanakiriyaṃ. Anavacchindananti atiyānaṃ. Aviñchanaṃ na ākaḍḍhanaṃ,",
  "tika-s0202t:690_1": "niyuttataṃ viniveṭhetvā samantā viparivattitvā samadhārāya chaḍḍanaṃ vā. Tassa kāraṇaṃ",
  "tika-s0202t:690_2": "taṃkāraṇaṃ, taṃ kāraṇanti vā taṃ kiriyaṃ taṃ adhikāraṃ. Dantehi gantabbabhūminti",
  "tika-s0202t:690_3": "dantehi pattabbaṭṭhānaṃ, pattabbavatthuṃ vā. Cattāropi assaddhā nāma uparimauparimasaddhāya",
  "tika-s0202t:690_4": "abhāvato. Yena hi yaṃ appattaṃ, tassa taṃ natthi. Ariyasāvakassa…pe… natthi paṭhamamaggeneva",
  "tika-s0202t:690_5": "māyāsāṭheyyānaṃ pahātabbattā. Tenevāti sammadeva viruddhapakkhānaṃ saddhādīnaṃ idhādhippetattā.",
  "tika-s0202t:690_6": "Yadi evaṃ kathaṃ missakakathāti āha “assakhaḷuṅkasuttante panā”tiādi. Cattārova honti puthujjanādivasena.",
  "tika-s0202t:691_0": "Opammasaṃsandane adantahatthiādayo viyātiādinā kaṇhapakkhe, yathā pana dantahatthiādayotiādinā",
  "tika-s0202t:691_1": "sukkapakkhe ca sādhāraṇato ekajjhaṃ katvā vuttaṃ, asādhāraṇato bhinditvā dassetuṃ",
  "tika-s0202t:691_2": "“idaṃ vuttaṃ hotī”tiādi vuttaṃ.",
  "tika-s0202t:692_0": "380. Sammappadhānā nibbisiṭṭhavīriyā. Tenāha – “na kiñci nānākaraṇaṃ vadāmi, yadidaṃ",
  "tika-s0202t:692_1": "vimuttiyā vimutti”nti. Na hi sukkhavipassakatevijjachaḷabhiññānaṃ vimuttiyā nānākaraṇaṃ",
  "tika-s0202t:692_2": "atthi. Tena vuttaṃ “yaṃ ekassā”tiādi. Kiṃ tvaṃ na jānāsīti sambandho. Āgacchantīti",
  "tika-s0202t:692_3": "uppajjanavasena āgacchanti. Nāgacchantīti etthāpi eseva nayo. Idaṃ pucchantoti idaṃ",
  "tika-s0202t:692_4": "pucchāmīti dassento. Appahīnacetasikadukkhā anadhigataanāgāmitā. Tenāha “upapattivasena",
  "tika-s0202t:692_5": "āgantāro”ti. Samucchinnadukkhāti samugghāṭitacetasikadukkhā.",
  "tika-s0202t:693": "381. Tamhā ṭhānāti tato yathādhigataissariyaṭṭhānato. Puna tamhā ṭhānāti tato duggatā. Sampannakāmaguṇanti uḷārakāmaguṇasamannāgataṃ.",
  "tika-s0202t:694_0": "Tatthāti kāmadevaloke. Ṭhānabhāvatoti arahattañce adhigataṃ, tāvadeva parinibbānato.",
  "tika-s0202t:694_1": "Uparideve cāti uparūpari bhūmivāse deve ca, cakkhuviññāṇadassanenapi dassanāya nappahontīti yojanā.",
  "tika-s0202t:695_0": "382. Vuttanayenevāti devapucchāya vutteneva nayena. Sā kira kathāti “natthi so samaṇo",
  "tika-s0202t:695_1": "vā brāhmaṇo vā, yo sakideva sabbaṃ neyya”nti kathā. Teti viṭaṭūbhasañjayā. Imasmiṃyeva",
  "tika-s0202t:695_2": "ṭhāneti imasmiṃ migadāyeyeva. Sesaṃ suviññeyyameva.",
  "tika-s0202t:696": "Kaṇṇakatthalasuttavaṇṇanāya līnatthappakāsanā samattā.",
  "tika-s0202t:697": "Niṭṭhitā ca rājavaggavaṇṇanā.",
  "tika-s0202t:698": "1. Brahmāyusuttavaṇṇanā",
  "tika-s0202t:699_0": "383. “Mahāsatto mahiddhiko mahānubhāvo”tiādīsu uḷāratā visayo, “mahājanakāyo sannipatī”tiādīsu",
  "tika-s0202t:699_1": "sambahulabhāvavisayo, idha pana tadubhayampissa atthoti “mahatāti guṇamahattenapi",
  "tika-s0202t:699_2": "mahatā”tiādi vuttaṃ. Appicchatādīti ādi-saddena santuṭṭhisallekhapavivekaasaṃsaggavīriyārambhādīnaṃ",
  "tika-s0202t:699_3": "saṅgaho. Diṭṭhisīlasāmaññasaṅghātasaṅkhātenāti ettha “niyato sambodhiparāyaṇo” –",
  "tika-s0202t:699_4": "“aṭṭhānametaṃ, bhikkhave, anavakāso, yaṃ diṭṭhisampanno puggalo sañcicca pāṇaṃ jīvitā",
  "tika-s0202t:699_5": "voropeyyāti netaṃ ṭhānaṃ vijjatī”tiādivacanato diṭṭhisīlānaṃ niyatasabhāvattā sotāpannāpi",
  "tika-s0202t:699_6": "aññamaññaṃ diṭṭhisīlasāmaññena saṃhatā, pageva sakadāgāmiādayo. “Tathārūpāya diṭṭhiyā",
  "tika-s0202t:699_7": "diṭṭhisāmaññagato viharati tathārūpehi sīlehi sīlasāmaññagato viharatī”ti vacanato",
  "tika-s0202t:699_8": "puthujjanānampi diṭṭhisīlasāmaññena saṃhatabhāvo labbhatiyeva.",
  "tika-s0202t:700_0": "Oṭṭhapahatakaraṇavasena atthavibhāgavasena. Sanighaṇḍukeṭubhānanti ettha nighaṇḍūti",
  "tika-s0202t:700_1": "vacanīyavācakabhāvena atthaṃ saddañca khaṇḍati vibhajja dassetīti nikhaṇḍu. So eva",
  "tika-s0202t:700_2": "idha kha-kārassa gha-kāraṃ katvā “nighaṇḍū”ti vutto. Kiṭati gameti kiriyādivibhāgaṃ,",
  "tika-s0202t:700_3": "taṃ vā anavasesapariyādānato gamento pūretīti keṭubhaṃ. Vevacanappakāsakanti pariyāyasaddadīpakaṃ,",
  "tika-s0202t:700_4": "ekekassa atthassa anekapariyāyavacanavibhāvakanti attho. Nidassanamattañcetaṃ anekesampi",
  "tika-s0202t:700_5": "atthānaṃ ekasaddavacanīyatāvibhāvanavasenapi tassa ganthassa pavattattā. Vacībhedādilakkhaṇā",
  "tika-s0202t:700_6": "kiriyā kappīyati etenāti kiriyākappo, so pana vaṇṇapadasambandhapadatthavibhāgato",
  "tika-s0202t:700_7": "bahuvikappoti āha “kiriyākappavikappo”ti. Idañca mūlakiriyākappaganthaṃ sandhāya",
  "tika-s0202t:700_8": "vuttaṃ. So hi satasahassaparimāṇo nalacariyādipakaraṇaṃ. Ṭhānakaraṇādivibhāgato nibbacanavibhāgato",
  "tika-s0202t:700_9": "ca akkharā pabhedīyanti etehīti akkharappabhedā, sikkhāniruttiyo. Etesanti vedānaṃ.",
  "tika-s0202t:700_10": "Te eva vede padaso kāyatīti padako. Taṃ taṃ saddaṃ tadatthañca byākaroti byācikkhati",
  "tika-s0202t:700_11": "etenāti byākaraṇaṃ, saddasatthaṃ. Āyatiṃ hitaṃ tena loko na yatati na īhatīti lokāyataṃ.",
  "tika-s0202t:700_12": "Tañhi ganthaṃ nissāya sattā puññakiriyāya cittampi na uppādenti. Vayatīti vayo, na",
  "tika-s0202t:700_13": "vayo avayo, na avayo anavayo, ādimajjhapariyosānesu katthaci aparikilanto avitthāyanto",
  "tika-s0202t:700_14": "te ganthe sandhāreti pūretīti attho. Dve paṭisedhā pakatiṃ gamentīti dassento “avayo",
  "tika-s0202t:700_15": "na hotī”ti vatvā tattha avayaṃ dassetuṃ “avayo…pe… na sakkotī”ti vuttaṃ.",
  "tika-s0202t:701_0": "384. Garūti bhāriyaṃ attānaṃ tato mocetvā gamanaṃ dukkaraṃ hoti. Anatthopi uppajjati",
  "tika-s0202t:701_1": "nindābyārosaupārambhādi. Abbhuggatoti ettha abhisaddayogena itthambhūtākhyānatthe upayogavacanaṃ.",
  "tika-s0202t:702_0": "Lakkhaṇānīti lakkhaṇadīpanāni mantapadāni. Antaradhāyantīti na kevalaṃ lakkhaṇamantāniyeva,",
  "tika-s0202t:702_1": "aññānipi brāhmaṇānaṃ ñāṇabalābhāvena anukkamena antaradhāyanti. Tathā hi vadanti",
  "tika-s0202t:702_2": "“ekasataṃ addhariyaṃ dipaññāsamattato sāmā”tiādi. Paṇidhimahato samādānamahatotiādinā",
  "tika-s0202t:702_3": "paccekaṃ maha-saddo yojetabbo. Paṇidhimahantatādi cassa buddhavaṃsacariyāpiṭakavaṇṇanādivaseneva",
  "tika-s0202t:702_4": "veditabbo. Niṭṭhāti nipphattiyo. Jātisāmaññatoti lakkhaṇajātiyā lakkhaṇabhāvena samānabhāvato.",
  "tika-s0202t:702_5": "Yathā hi buddhānaṃ lakkhaṇāni suvisuddhāni suparibyattāni paripuṇṇāni ca honti, na",
  "tika-s0202t:702_6": "evaṃ cakkavattīnaṃ. Tenāha “na teheva buddho hotī”ti.",
  "tika-s0202t:703_0": "Abhirūpatā dīghāyukatā, appātaṅkatā brāhmaṇādīnaṃ piyamanāpatāti catūhi acchariyadhammehi.",
  "tika-s0202t:703_1": "Dānaṃ piyavacanaṃ atthacariyā samānattatāti imehi catūhi saṅgahavatthūhi. Rañjanatoti",
  "tika-s0202t:703_2": "pītijananato. Cakkaṃ cakkaratanaṃ vatteti pavattetīti cakkavattī, sampatticakkehi",
  "tika-s0202t:703_3": "sayaṃ vatteti, tehi ca paraṃ sattanikāyaṃ vatteti pavattetīti cakkavattī, parahitāvaho",
  "tika-s0202t:703_4": "iriyāpathacakkānaṃ vatto vattanaṃ etassa atthīti cakkavattī, appaṭihataṃ vā āṇāsaṅkhātaṃ",
  "tika-s0202t:703_5": "cakkaṃ vattetīti cakkavatī, appaṭihataṃ vā āṇāsaṅkhātaṃ cakkaṃ vattetīti cakkavattī,",
  "tika-s0202t:703_6": "khattiyamaṇḍalādisaññitaṃ cakkaṃ samūhaṃ attano vase vattetīti cakkavattī. Dhammaṃ",
  "tika-s0202t:703_7": "caratīti dhammiko. Dhammato anapetattā dhammo rañjanatthena rājāti dhammarājā. Kopādīti",
  "tika-s0202t:703_8": "ādi-saddena kāmalobhamānamadādike saṅgaṇhāti. Vijitāvīti vijitavā. Kenaci akampiyaṭṭhena",
  "tika-s0202t:703_9": "janapadatthāvariyappatto. Daḷhabhattibhāvato vā janapado thāvariyaṃ patto etthāti",
  "tika-s0202t:703_10": "janapadatthāvariyappatto. Cittīkatabhāvādināpi cakkassa ratanaṭṭho veditabbo. Esa",
  "tika-s0202t:703_11": "nayo sesesupi. Ratinimittatāya vā cittīkatādibhāvassa ratijananaṭṭhena ekasaṅgahatāya visuṃ aggahaṇaṃ.",
  "tika-s0202t:704_0": "Imehi pana ratanehi rājā cakkavattī yaṃ yamatthaṃ paccanubhoti, taṃ taṃ dassetuṃ",
  "tika-s0202t:704_1": "“imesu panā”tiādi vuttaṃ. Ajitaṃ jināti mahesakkhatāsaṃvattaniyakammanissandabhāvato.",
  "tika-s0202t:704_2": "Vijite yathāsukhaṃ anuvicarati hatthiratanaṃ assaratanañca abhiruhitvā tesaṃ ānubhāvena",
  "tika-s0202t:704_3": "antopātarāseyeva sakalaṃ pathaviṃ anusaṃyāyitvā rājadhāniyaṃ paccāgamanato. Pariṇāyakaratanena",
  "tika-s0202t:704_4": "vijitamanurakkhati tena tattha tattha kattabbakiccassa saṃvidhānato. Sesehīti maṇiratanaitthiratanagahapatiratanehi.",
  "tika-s0202t:704_5": "Tattha maṇiratanena yojanappamāṇe dese andhakāraṃ vidhamitvā ālokadassanādinā sukhamanubhavati,",
  "tika-s0202t:704_6": "itthiratanena atikkantamānusarūpasampattidassanādivasena, gahapatiratanena icchiticchitamaṇikanakarajatādidhanappaṭilābhavasena.",
  "tika-s0202t:704_7": "Ussāhasattiyogo yena kenaci appaṭihatāṇācakkabhāvasiddhito. Hatthiassaratanādīnaṃ",
  "tika-s0202t:704_8": "mahānubhāvattā kosasampattiyāpi pabhāvasampattisiddhito “hatthi…pe… yogo”ti vuttaṃ.",
  "tika-s0202t:704_9": "Koso hi nāma sati ussāhasampattiyaṃ (uggatejassa sukumāraparakkamassa pasannamukhassa",
  "tika-s0202t:704_10": "sammukhe pāpuṇāti). Pacchimenāti pariṇāyakaratanena. Tañhi sabbarājakiccesu kusalaṃ",
  "tika-s0202t:704_11": "avirajjhanapayogaṃ. Tenāha “mantasattiyogo”ti. Tividhasattiyogaphalaṃ paripuṇṇaṃ",
  "tika-s0202t:704_12": "hotīti sambandho. Sesehīti sesehi pañcahi ratanehi. Adosakusalamūlajanitakammānubhāvenāti",
  "tika-s0202t:704_13": "adosasaṅkhātena kusalamūlena sahajātādipaccayavasena uppāditakammassa ānubhāvena",
  "tika-s0202t:704_14": "sampajjanti sommatararatanajātikattā. Majjhimāni maṇiitthigahapatiratanāni. Alobha…pe…",
  "tika-s0202t:704_15": "kammānubhāvena sampajjanti uḷāradhanassa uḷāradhanapaṭilābhakāraṇassa ca pariccāgasampadāhetukattā.",
  "tika-s0202t:704_16": "Pacchimanti pariṇāyakaratanaṃ. Tañhi amoha…pe… kammānubhāvena sampajjati mahāpaññeneva",
  "tika-s0202t:704_17": "cakkavattirājakiccassa pariṇetabbattā.",
  "tika-s0202t:705_0": "Saraṇato paṭipakkhavidhamanato sūrā. Tenāha “abhīrukajātikā”ti. Asure vijinitvā ṭhitattā",
  "tika-s0202t:705_1": "vīro, sakko devānamindo, tassa aṅgaṃ devaputto senaṅgabhāvatoti vuttaṃ “vīraṅgarūpāti",
  "tika-s0202t:705_2": "devaputtasadisakāyā”ti. Sabhāvoti sabhāvabhūto attho. Vīrakāraṇanti vīrabhāvakāraṇaṃ.",
  "tika-s0202t:705_3": "Vīriyamayasarīrā viyāti saviggahavīriyasadisā saviggahañce vīriyaṃ siyā, taṃsadisāti",
  "tika-s0202t:705_4": "attho. Nanu rañño cakkavattissa paṭisenā nāma natthi, yamassa puttā pamaddeyyuṃ,",
  "tika-s0202t:705_5": "atha kasmā “parasenapamaddanā”ti vuttanti codanaṃ sandhāyāha “sace”tiādi. Tena parasenā",
  "tika-s0202t:705_6": "hotu vā mā vā, te pana evaṃ mahānubhāvāti dasseti. Dhammenāti katūpacitena attano",
  "tika-s0202t:705_7": "puññadhammena. Tena hi sañcoditā pathaviyaṃ sabbarājāno paccuggantvā “svāgataṃ te",
  "tika-s0202t:705_8": "mahārājā”tiādiṃ vatvā attano rajjaṃ rañño cakkavattissa niyyādenti. Tena vuttaṃ “so",
  "tika-s0202t:705_9": "imaṃ…pe… ajjhāvasatī”ti. Aṭṭhakathāyaṃ pana tassa yathāvuttadhammassa cirataraṃ vipaccituṃ",
  "tika-s0202t:705_10": "paccayabhūtaṃ cakkavattivattasamudāgataṃ payogasampattisaṅkhātaṃ dhammaṃ dassetuṃ",
  "tika-s0202t:705_11": "“pāṇo na hantabbotiādinā pañcasīladhammenā”ti vuttaṃ. Evañhi “adaṇḍena asatthenā”ti",
  "tika-s0202t:705_12": "idaṃ vacanaṃ suṭṭhutaraṃ samatthitaṃ hoti, yasmā rāgādayo pāpadhammā uppajjamānā",
  "tika-s0202t:705_13": "sattasantānaṃ chādetvā pariyonandhitvā tiṭṭhanti, kusalapavattiṃ nivārenti, tasmā",
  "tika-s0202t:705_14": "te “chadanā, chadā”ti ca vuttā.",
  "tika-s0202t:706_0": "Vivaṭṭetvā parivattetvā. Pūjārahatā vuttā “arahatīti araha”nti. Tassāti pūjārahatāya.",
  "tika-s0202t:706_1": "Yasmā sammāsambuddho, tasmā arahanti. Buddhattahetubhūtā vivaṭṭacchadatā vuttā savāsanasabbakilesappahānapubbakattā",
  "tika-s0202t:706_2": "buddhabhāvasiddhiyā. Arahaṃ vaṭṭābhāvenāti phalena hetuanumānadassanaṃ. Sammāsambuddho",
  "tika-s0202t:706_3": "chadanābhāvenāti hetunā phalānumānadassanaṃ. Hetudvayaṃ vuttaṃ “vivaṭṭo vicchado",
  "tika-s0202t:706_4": "cā”ti. Dutiyavesārajjenāti “khīṇāsavassa te paṭijānato”tiādinā āgatena vesārajjena.",
  "tika-s0202t:706_5": "Purimasiddhīti purimassa padassa atthasiddhi. Paṭhamenāti “sammāsambuddhassa te paṭijānato”tiādinā",
  "tika-s0202t:706_6": "āgatena vesārajjena. Dutiyasiddhīti buddhattasiddhi. Tatiyacatutthehīti “ye kho pana",
  "tika-s0202t:706_7": "te antarāyikā dhammā”tiādinā, “yassa kho pana te atthāyā”tiādinā ca āgatehi tatiyacatutthehi",
  "tika-s0202t:706_8": "vesārajjehi. Tatiyasiddhīti vivaṭṭacchadanatā siddhi. Yāthāvato antarāyikaniyyānikadhammāpadesena",
  "tika-s0202t:706_9": "hi satthu vivaṭṭacchadabhāvo loke pākaṭo ahosi. Purimaṃ dhammacakkhunti purimapadaṃ",
  "tika-s0202t:706_10": "bhagavato dhammacakkhuṃ sādheti kilesārīnaṃ saṃsāracakkassa ca arānaṃ hatabhāvadīpanato.",
  "tika-s0202t:706_11": "Dutiyaṃ padaṃ buddhacakkhuṃ sādheti sammāsambuddhasseva taṃ sambhavato. Tatiyaṃ padaṃ",
  "tika-s0202t:706_12": "samantacakkhuṃ sādheti savāsanasabbakilesappahānadīpanato. “Sammāsambuddho”ti hi",
  "tika-s0202t:706_13": "vatvā “vivaṭṭacchado”ti vacanaṃ buddhabhāvāvahameva sabbakilesappahānaṃ vibhāvetīti.",
  "tika-s0202t:706_14": "Sūrabhāvanti lakkhaṇavibhāvanena visadañāṇataṃ.",
  "tika-s0202t:707_0": "385. Gavesīti ñāṇena pariyesanaṃ akāsi. Samānayīti ñāṇena saṅkalento samānaṃ ānayi",
  "tika-s0202t:707_1": "samāhari. Na sakkoti saṃkucite iriyāpathe yebhuyyena tesaṃ dubbibhāvanato. Kaṅkhatīti",
  "tika-s0202t:707_2": "padassa ākaṅkhatīti ayamatthoti āha – “aho vata passeyyanti patthanaṃ uppādetī”ti.",
  "tika-s0202t:707_3": "Kicchatīti kilamati. “Kaṅkhatī”ti padassa pubbe āsīsanatthataṃ vatvā idāni tassa",
  "tika-s0202t:707_4": "saṃsayatthattameva vikappantaravasena dassento “kaṅkhāya vā dubbalā vimati vuttā”tiādi",
  "tika-s0202t:707_5": "vuttaṃ. Tīhi dhammehi tippakārehi saṃsayadhammehi. Kālussiyabhāvoti appasannatāya",
  "tika-s0202t:707_6": "hetubhūto āvilabhāvo. Yasmā bhagavato kosohitaṃ sabbabuddhāveṇikaṃ vatthaguyhaṃ suvisuddhakañcanamaṇḍalasannikāsaṃ",
  "tika-s0202t:707_7": "attano saṇṭhānasannivesasundaratāya ājāneyyagandhahatthino varaṅgacārubhāvaṃ vikasamānatapaniyāravindasamujjalakesarāvattavilāsaṃ",
  "tika-s0202t:707_8": "sañjhāpabhānurañjitajalavanantarābhilakkhita-sampuṇṇacandamaṇḍalasobhañca attano",
  "tika-s0202t:707_9": "siriyā abhibhuyya virājati, yaṃ bāhirabbhantaramalehi anupakkiliṭṭhatāya cirakālaṃ",
  "tika-s0202t:707_10": "suparicitabrahmacariyādhikāratāya susaṇṭhitasaṇṭhānasampattiyā ca kopīnampi santaṃ",
  "tika-s0202t:707_11": "akopīnameva, tasmā vuttaṃ “bhagavato hī”tiādi. Pahūtabhāvanti puthulabhāvaṃ. Ettheva",
  "tika-s0202t:707_12": "hi tassa saṃsayo, tanumudusukumāratādīsu panassa guṇesu tassa vicāraṇā eva nāhosi.",
  "tika-s0202t:708_0": "Hirikaraṇokāsanti hiriyitabbaṭṭhānaṃ. Chāyanti paṭibimbaṃ. Kīdisanti āha “iddhiyā”tiādi.",
  "tika-s0202t:708_1": "Chāyārūpanti bhagavato paṭibimbarūpaṃ. Tañca kho buddhasantānato vinimuttaṃ rūpakamattaṃ",
  "tika-s0202t:708_2": "bhagavato sarīravaṇṇasaṇṭhānāvayavaṃ iddhimayaṃ bimbakamattaṃ, taṃ pana dassento",
  "tika-s0202t:708_3": "bhagavā yathā attano buddharūpaṃ na dissati, tathā katvā dasseti. Nīharitvāti pharitvā.",
  "tika-s0202t:709": "Kaṇṇasotānaṃ upacitatanutambalomatāya dhotarajatapanāḷikāsadisatā vuttā. Mukhapariyanteti kesante.",
  "tika-s0202t:710_0": "Kiriyākaraṇanti kiriyāya kāyikassa vācasikassa paṭipatti. Tatthāti tesu kiccesu.",
  "tika-s0202t:710_1": "Dhammakathikānaṃ vattaṃ dassetuṃ bījaniggahaṇaṃ kataṃ. Na hi aññathā sabbassapi lokassa",
  "tika-s0202t:710_2": "alaṅkārabhūtaṃ paramukkaṃsagataṃ sikkhāsaṃyamānaṃ buddhānaṃ mukhacandamaṇḍalaṃ paṭicchādetabbaṃ hoti.",
  "tika-s0202t:711_0": "Pattharitavitānaolambitagandhadāmakusumadāmake gandhamaṇḍalamāḷe. Pubbabhāgena paricchinditvāti",
  "tika-s0202t:711_1": "“ettakaṃ velaṃ samāpattiyā vītināmessāmī”ti evaṃ pavattena pubbabhāgena kālaṃ paricchinditvā.",
  "tika-s0202t:711_2": "Paccayadāyakesu anurodhavasena parisaṃ ussādento vā paggaṇhanto, adāyakesu virodhavasena",
  "tika-s0202t:711_3": "parisaṃ apasādento vā.",
  "tika-s0202t:712_0": "Yogakkhemaṃ antarāyābhāvaṃ. Sabhāvaguṇenevāti yathāvuttaguṇeneva. Bhoto gotamassa",
  "tika-s0202t:712_1": "guṇaṃ saviggahaṃ cakkavāḷaṃ atisambādhaṃ vitthārena sandhāretuṃ appahontato. Bhavaggaṃ",
  "tika-s0202t:712_2": "atinīcaṃ uparūpari sandhāretuṃ appahontato.",
  "tika-s0202t:713_0": "386. Ṭhānagamanādīsu bhūmiyaṃ suṭṭhu samaṃpatiṭṭhitā pādā etassāti suppatiṭṭhitapādo.",
  "tika-s0202t:713_1": "Taṃ pana bhagavato suppatiṭṭhitapādataṃ byatirekamukhena vibhāvetuṃ “yathā hī”tiādi",
  "tika-s0202t:713_2": "vuttaṃ. Tattha aggatalanti aggapādatalaṃ. Paṇhīti paṇhitalaṃ. Passanti pādatalassa",
  "tika-s0202t:713_3": "dvīsu passesu ekekaṃ, ubhayameva vā pariyantaṃ passaṃ. Suvaṇṇapādukatalaṃ viya ujukaṃ",
  "tika-s0202t:713_4": "nikkhipiyamānaṃ. Ekappahārenevāti ekakkhaṇeyeva. Sakalaṃ pādatalaṃ bhūmiṃ phusati",
  "tika-s0202t:713_5": "nikkhipane. Ekappahāreneva sakalaṃ pādatalaṃ bhūmito uṭṭhahatīti yojanā.",
  "tika-s0202t:714_0": "Tatrāti tāya suppatiṭṭhitapādatāya anupubbaninnāva acchariyabbhutaṃ idaṃ vuccamānaṃ",
  "tika-s0202t:714_1": "nissandaphalaṃ. Vuttamevatthaṃ satthu tidivagamanena supākaṭaṃ kātuṃ “tathā hī”tiādiṃ",
  "tika-s0202t:714_2": "vatvā “na hī”tiādinā taṃ samattheti. Tena paṭhamalakkhaṇatopi dutiyalakkhaṇaṃ mahānubhāvanti",
  "tika-s0202t:714_3": "dasseti. Tathā hi vakkhati “antamaso cakkavattirañño parisaṃ upādāya sabbopi cakkalakkhaṇasseva",
  "tika-s0202t:714_4": "parivāro”ti. Yugandharapabbatassa tāvatiṃsabhavanassa ca pakatipadanikkhepaṭṭhānupasaṅkamane",
  "tika-s0202t:714_5": "neva buddhānaṃ, na devatānaṃ ānubhāvo, atha kho buddhānaṃ lakkhaṇānubhāvoti imamatthaṃ",
  "tika-s0202t:714_6": "nidassitaṃ. Sīlatejena…pe… dasannaṃ pāramīnaṃ ānubhāvenāti idampi lakkhaṇanibbattakammavisesakittanamevāti",
  "tika-s0202t:714_7": "daṭṭhabbaṃ. Sabbāvantehīti sabbapadesavantehi.",
  "tika-s0202t:715_0": "Nābhiparicchinnāti nābhiyaṃ paricchinnā paricchedavasena ṭhitā. Nābhimukhaparikkhepapaṭṭoti",
  "tika-s0202t:715_1": "pakaticakkassa akkhabbhāhatapariharaṇatthaṃ nābhimukhe ṭhapetabbaparikkhepapaṭṭo.",
  "tika-s0202t:715_2": "Nemimaṇikāti nemiyaṃ āvaḷibhāvena ṭhitamaṇikālekhā.",
  "tika-s0202t:716_0": "Sambahulavāroti bahuvidhalekhaṅgavibhāvanavāro. Sattīti āvudhasatti. Sirivacchoti",
  "tika-s0202t:716_1": "sirimukhaṃ. Nandīti dakkhiṇāvaṭṭaṃ. Sovattikoti sovattiaṅko. Vaṭaṃsakoti āveḷaṃ.",
  "tika-s0202t:716_2": "Vaḍḍhamānakanti purisahāri purisaṅgaṃ. Morahatthakoti morapiñchakalāpo, morapiñcha",
  "tika-s0202t:716_3": "parisibbito vā bījaniviseso. Vālabījanīti cāmarivālaṃ. Siddhatthādi puṇṇaghaṭapuṇṇapātiyo.",
  "tika-s0202t:716_4": "“Cakkavāḷo”ti vatvā tassa padhānāvayave dassetuṃ “himavā sineru…pe… sahassānī”ti vuttaṃ.",
  "tika-s0202t:717_0": "Āyatapaṇhīti idaṃ aññesaṃ paṇhito dīghataṃ sandhāya vuttaṃ, na pana atidīghatanti",
  "tika-s0202t:717_1": "āha “paripuṇṇapaṇhī”ti. Yathā pana paṇhilakkhaṇaṃ paripuṇṇaṃ nāma hoti, taṃ byatirekamukhena",
  "tika-s0202t:717_2": "dassetuṃ “yathā hī”tiādi vuttaṃ. Āraggenāti maṇḍalāya sikhāya. Vaṭṭetvāti yathā suvaṭṭaṃ",
  "tika-s0202t:717_3": "hoti, evaṃ vaṭṭetvā. Rattakambalageṇḍukasadisāti rattakambalamayageṇḍukasadisā.",
  "tika-s0202t:718": "Makkaṭassevāti vānarassa viya. Dīghabhāvena samataṃ sandhāyetaṃ vuttaṃ. Niyyāsatelenāti chadikaniyyāsādiniyyāsasammissena telena.",
  "tika-s0202t:719": "Talunāti sukumārā.",
  "tika-s0202t:720_0": "Cammenāti aṅgulantaraveṭhitacammena. Paṭibaddhaaṅgulantaroti ekato sambaddhaaṅgulantaro.",
  "tika-s0202t:720_1": "Ekappamāṇāti dīghato samānappamāṇā. Yavalakkhaṇanti abbhantarato aṅgulipabbeṭhitaṃ",
  "tika-s0202t:720_2": "yavalakkhaṇaṃ. Paṭivijjhitvāti taṃtaṃpabbānaṃ samānadesatāya aṅgulīnaṃ pasāritakāle",
  "tika-s0202t:720_3": "aññamaññaṃ vijjhitāni viya phusitvā tiṭṭhanti.",
  "tika-s0202t:721_0": "Saṅkhā vuccanti gopphakā, uddhaṃ saṅkhā etesanti ussaṅkhā, pādā. Piṭṭhipādeti piṭṭhipādasamīpe.",
  "tika-s0202t:721_1": "Sukhena pādā parivattanti pādanāmanādīsu, teneva gacchantānaṃ tesaṃ heṭṭhā pādatalāni",
  "tika-s0202t:721_2": "dissanti. Tenāti gopphakānaṃ piṭṭhipādato uddhaṃ patiṭṭhitattā. Caturaṅgulamattañhi",
  "tika-s0202t:721_3": "tāni uddhaṃ ārohitvā patiṭṭhahanti, niguḷhāni ca honti, na aññesaṃ viya paññāyamānāni.",
  "tika-s0202t:721_4": "Satipi desantarappavattiyaṃ niccaloti dassanatthaṃ nābhiggahaṇaṃ.",
  "tika-s0202t:722_0": "Yasmā eṇīmigassa samantato ekasadisamaṃsā anukkamena uddhaṃ thūlā jaṅghā honti, tasmā",
  "tika-s0202t:722_1": "vuttaṃ “eṇīmigasadisajaṅghā”ti. Paripuṇṇajaṅghoti samantato maṃsūpacayena paripuṇṇajaṅgho.",
  "tika-s0202t:722_2": "Tenāha “na ekato”tiādi.",
  "tika-s0202t:723_0": "Etenāti “anonamanto”tiādivacanena, jāṇuphāsubhāvadīpanenāti attho. Avasesajanāti",
  "tika-s0202t:723_1": "iminā lakkhaṇena rahitā janā. Khujjā vā honti heṭṭhimakāyato uparimakāyassa rassatāya.",
  "tika-s0202t:723_2": "Vāmanā vā uparimakāyato heṭṭhimakāyassa rassatāya. Etena ṭhapetvā sammāsambuddhaṃ",
  "tika-s0202t:723_3": "cakkavattinañca itare sattā khujjā vāmanā cāti dasseti.",
  "tika-s0202t:724": "Ohitanti samohitaṃ antogadhaṃ. Tathābhūtaṃ pana taṃ tena channaṃ hotīti āha “paṭicchanna”nti.",
  "tika-s0202t:725_0": "Suvaṇṇavaṇṇoti suvaṇṇavaṇṇavaṇṇoti ayamettha atthoti āha “jātihiṅgulakenā”tiādi.",
  "tika-s0202t:725_1": "Svāyamattho āvuttiñāyena ca veditabbo. Sarīrapariyāyo idha vaṇṇasaddoti adhippāyena",
  "tika-s0202t:725_2": "paṭhamavikappaṃ vatvā tathārūpāya pana ruḷhiyā abhāvaṃ manasi katvā vaṇṇadhātupariyāyameva",
  "tika-s0202t:725_3": "vaṇṇasaddaṃ gahetvā dutiyavikappo vutto.",
  "tika-s0202t:726": "Rajoti sukhumarajo. Jallanti malīnabhāvāvaho reṇusañcayo. Tenāha “malaṃ vā”ti. Yadi vivaṭṭati, kathaṃ nhānādīti āha “hatthadhovanā”tiādi.",
  "tika-s0202t:727": "Āvaṭṭapariyosāneti padakkhiṇāvaṭṭāya ante.",
  "tika-s0202t:728": "Brahmuno sarīraṃ purato vā pacchato vā anonamitvā ujukameva uggatanti āha “brahmā viya ujugatto”ti. Passavaṅkāti dakkhiṇapassena vā vāmapassena vā vaṅkā.",
  "tika-s0202t:729": "Hatthapiṭṭhiādivasena satta ussadā etassāti sattussado.",
  "tika-s0202t:730_0": "Sīhassa pubbaddhaṃ sīhapubbaddhaṃ, paripuṇṇāvayavatāya sīhapubbaddhaṃ viya sakalo",
  "tika-s0202t:730_1": "kāyo assāti sīhapubbaddhakāyo. Sīhassevāti sīhassa viya. Saṇṭhantīti saṇṭhahanti.",
  "tika-s0202t:730_2": "Nānācittenāti vividhacittena. Puññacittenāti pāramitāpuññacittarūpena. Cittitoti sañjātacittabhāvo.",
  "tika-s0202t:731_0": "Dvinnaṃ koṭṭānamantaranti dvinnaṃ piṭṭhibāhānaṃ vemajjhaṃ, piṭṭhimajjhassa uparibhāgo.",
  "tika-s0202t:731_1": "Citaṃ paripuṇṇanti aninnabhāvena citaṃ, dvīhi koṭṭehi samatalatāya paripuṇṇaṃ. Uggammāti uggantvā.",
  "tika-s0202t:732_0": "Nigrodhaparimaṇḍalo viya parimaṇḍalo nigrodhaparimaṇḍalo ekassa parimaṇḍalasaddassa",
  "tika-s0202t:732_1": "lopaṃ katvā. Na hi sabbo nigrodho maṇḍalo. Tenāha “samakkhandhasākho nigrodho”ti.",
  "tika-s0202t:732_2": "Parimaṇḍalasaddasannidhānena vā parimaṇḍalova nigrodho gayhatīti parimaṇḍalasaddassa",
  "tika-s0202t:732_3": "lopena vināpi ayamattho labbhatīti āha “nigrodho viya parimaṇḍalo”ti. Yāvatakvassāti",
  "tika-s0202t:732_4": "o-kārassa va-kārādesaṃ katvā vuttaṃ.",
  "tika-s0202t:733": "Samavaṭṭitakkhandhoti samaṃ suvaṭṭitakkhandho. Koñcā viya dīghagalā, bakā viya vaṅkagalā, varāhā viya puthulagalāti yojanā. Suvaṇṇāliṅgasadisoti suvaṇṇamayakhuddakamudiṅgasadiso.",
  "tika-s0202t:734_0": "Rasaggasaggīti madhurādibhedaṃ rasaṃ gasanti anto pavesantīti rasaggasā, rasaggasānaṃ",
  "tika-s0202t:734_1": "aggā rasaggasaggā, tā etassa santīti rasaggasaggī. Tenāti ojāya apharaṇena, hīnadhātukattā",
  "tika-s0202t:734_2": "te bahvābādhā honti.",
  "tika-s0202t:735_0": "“Hanū”ti sannissayadantādhārassa samaññā, taṃ bhagavato sīhahanusadisaṃ, tasmā bhagavā",
  "tika-s0202t:735_1": "sīhahanu. Tattha yasmā buddhānaṃ rūpakāyassa dhammakāyassa ca upamā nāma nihīnupamāva,",
  "tika-s0202t:735_2": "natthi samānupamā, kuto adhikūpamā, tasmā ayampi nihīnupamāti dassetuṃ “tatthā”tiādi",
  "tika-s0202t:735_3": "vuttaṃ. Tibhāgavasena maṇḍalatāya dvādasiyaṃ pakkhassa candasadisāni.",
  "tika-s0202t:736_0": "Dantānaṃ uccanīcatā abbhantarabāhirapassavasenapi veditabbā, na aggavaseneva. Tenāha",
  "tika-s0202t:736_1": "“ayapaṭṭachinnasaṅkhapaṭalaṃ viyā”ti. Ayapaṭṭanti ca kakacaṃ adhippetaṃ. Visamāti visamasaṇṭhānā.",
  "tika-s0202t:737_0": "Vicchinditvā vicchinditvā pavattasaratāya chinnassarāpi. Anekākāratāya bhinnassarāpi.",
  "tika-s0202t:737_1": "Kākassa viya amanuññasaratāya kākassarāpi. Apalibuddhattāti anupaddutavatthukattā.",
  "tika-s0202t:737_2": "Vatthunti ca akkharuppattiṭṭhānamāha. Aṭṭhaṅgasamannāgatoti ettha aṭṭhaṅgāni parato",
  "tika-s0202t:737_3": "āgamissanti. Mañjughosoti madhurassaro.",
  "tika-s0202t:738_0": "Karavīkasaddo yesaṃ sattānaṃ sotapathaṃ upagacchati, te attano sarasampattiyā pakatiṃ",
  "tika-s0202t:738_1": "jahāpetvā avase karonto attano vase vatteti, evaṃ madhuroti dassento “tatrida”ntiādimāha.",
  "tika-s0202t:738_2": "Taṃ pītinti taṃ buddhagataṃ pītiṃ. Teneva nīhārena punappunaṃ pavattantaṃ avijahitvā",
  "tika-s0202t:738_3": "vikkhambhitakilesā therānaṃ santike laddhadhammassavanasappāyā upanissayasampattiyā",
  "tika-s0202t:738_4": "paripakkañāṇatāya “sattahi…pe… patiṭṭhāsī”ti. Sattasatamattena orodhajanena saddhiṃ",
  "tika-s0202t:738_5": "padasāva therānaṃ santikaṃ upagatattā “sattahi jaṅghāsatehi saddhi”nti vuttaṃ.",
  "tika-s0202t:739_0": "Abhinīlanettoti adhikanīlanetto. Adhikanīlatā ca sātisayaṃ nīlabhāvena veditabbā,",
  "tika-s0202t:739_1": "na nette nīlavaṇṇasseva adhikabhāvatoti āha “na sakalanīlanettovā”tiādi. Pītalohitavaṇṇā",
  "tika-s0202t:739_2": "setamaṇḍalagatarājivasena, nīlasetakāḷavaṇṇā pana taṃtaṃmaṇḍalavaseneva veditabbā.",
  "tika-s0202t:740": "Cakkhubhaṇḍanti akkhidalanti keci, akkhidalapattanti aññe. Akkhidalehi pana saddhiṃ akkhibimbanti veditabbaṃ. Evañhi viniggatagambhīrajotanāpi yuttā hoti.",
  "tika-s0202t:741_0": "Uṇṇāsaddo loke avisesato lomapariyāyo, idha pana lomavisesavācakoti āha “uṇṇaloma”nti.",
  "tika-s0202t:741_1": "Nalāṭamajjhajātāti nalāṭamajjhagatā. Odātatāya upamā, na mudutāya. Rajatapubbuḷakāti rajatamayatārakā.",
  "tika-s0202t:742_0": "Dve atthavase paṭicca vuttanti yasmā buddhā cakkavattino ca paripuṇṇanalāṭatāya paripuṇṇasīsabimbatāya",
  "tika-s0202t:742_1": "ca “uṇhīsasīsā”ti vuccanti, tasmā te dve atthavase paṭicca “uṇhīsasīso”ti idaṃ vuttaṃ.",
  "tika-s0202t:742_2": "Idāni taṃ atthadvayaṃ bhagavati suppatiṭṭhitanti dassetuṃ “tathāgatassahī”tiādi vuttaṃ.",
  "tika-s0202t:742_3": "Saṇhatamatāya suvaṇṇavaṇṇatāya ca rañño baddhauṇhīsapaṭṭo viya virocati. Kappasīsāti",
  "tika-s0202t:742_4": "dvidhābhūtasīsā. Phalasīsāti phalasadisasīsā. Aṭṭhisīsāti maṃsassa abhāvato tacopariyonaddhaaṭṭhimattasīsā.",
  "tika-s0202t:742_5": "Tumbasīsāti lābusadisasīsā. Pabbhārasīsāti piṭṭhibhāgena olambamānasīsā. Purimanayenāti",
  "tika-s0202t:742_6": "paripuṇṇanalāṭatāpakkhena. Uṇhīsaveṭhitasīso viyāti uṇhīsapaṭṭena veṭhitasīsapadeso",
  "tika-s0202t:742_7": "viya. Uṇhīsaṃ viyāti chekena sippinā viracitauṇhīsamaṇḍalaṃ viya.",
  "tika-s0202t:743_0": "Kammanti yena yena kammena yaṃ yaṃ lakkhaṇaṃ nibbattaṃ, taṃ taṃ kammaṃ. Kammasarikkhakanti",
  "tika-s0202t:743_1": "tassa tassa lakkhaṇassa taṃkammānurūpatā. Lakkhaṇanti tassa mahāpurisalakkhaṇassa",
  "tika-s0202t:743_2": "aviparītasabhāvo. Lakkhaṇānisaṃsanti taṃ lakkhaṇapaṭilābhena laddhabbaguṇo. Imāni",
  "tika-s0202t:743_3": "kammādīnīti imāni anantaraṃ vuttāni kammakammasarikkhakādīni dassetvā taṃ sarūpato",
  "tika-s0202t:743_4": "vibhāvetvā kathetabbāni saṃvaṇṇakena.",
  "tika-s0202t:744_0": "Ratanavicittasuvaṇṇatoraṇaṃ tasmiṃ kāle manussaloke natthīti vuttaṃ “devanagare”ti.",
  "tika-s0202t:744_1": "Sabbaso supupphitasālarukkho asādhāraṇasobho manussūpacāre na labbhatīti āha “selantaramhī”ti.",
  "tika-s0202t:744_2": "Kiriyācāranti kāyikavācasikakiriyāpavattiṃ.",
  "tika-s0202t:745_0": "387. Satatapāṭihāriyanti satataṃ carimabhave sabbakālaṃ lakkhaṇanibbattakakammānubhāvahetukaṃ",
  "tika-s0202t:745_1": "buddhāveṇikaṃ pāṭihāriyaṃ. Buddhānaṃ atidūre pādaṃ nikkhipitukāmānampi nātidūre eva",
  "tika-s0202t:745_2": "nikkhipanaṃ hotīti “na atidūre ṭhapessāmīti uddharatī”ti vuttaṃ. Pakatisañcaraṇavasenetaṃ",
  "tika-s0202t:745_3": "vuttaṃ, tādisena pādena anekayojane ṭhapessāmīti uddharaṇampi hotiyeva. Atidūraṃ",
  "tika-s0202t:745_4": "hītiādi pamāṇātikkame dosadassanaṃ. Evaṃ satīti evaṃ dakkhiṇapādavāmapādānaṃ yathādhippetapatiṭṭhitaṭṭhāne",
  "tika-s0202t:745_5": "sati. Padavicchedoti padavāravicchedo. Yādisaṃ pasārento vāmapādassa uddharaṇaṃ patiṭṭhānañca,",
  "tika-s0202t:745_6": "dakkhiṇapādassa tādisameva, iti nesaṃ uddharaṇapatiṭṭhānānaṃ samānato aññamaññabhāvena",
  "tika-s0202t:745_7": "anūnānadhikatāya vuttaṃ “dakkhiṇapādakiccaṃ vāmapādena niyamitaṃ, vāmapādakiccaṃ",
  "tika-s0202t:745_8": "dakkhiṇapādena niyamita”nti.",
  "tika-s0202t:746_0": "Divāti upakaṭṭhāya velāya. Vihārabhattatthāyāti vihāre yathāvuddhaṃ gahetabbabhattatthāya.",
  "tika-s0202t:746_1": "Pacchato āgacchantoti pakatigamanena pacchato āgacchanto. Okāsaṃ na labhatīti padanikkhepaṭṭhānaṃ",
  "tika-s0202t:746_2": "na labhati. Ūrupariyāyo idha satthi-saddoti āha “na ūruṃ unnāmetī”ti. Daṇḍaṅkusaṃ",
  "tika-s0202t:746_3": "vuccati dīghadaṇḍo aṅkuso, tena rukkhasākhaṃ chindato purisassa yathā pacchābhāgena",
  "tika-s0202t:746_4": "pādānaṃ osakkanaṃ hoti, evaṃ bhagavato pādā na osakkantīti āha “rukkhasākhāchedana…pe…",
  "tika-s0202t:746_5": "osakkāpetī”ti. Obaddhānābaddhaṭṭhānehi pādaṃ koṭṭento viyāti ābaddhaṭṭhānena anābaddhaṭṭhānena",
  "tika-s0202t:746_6": "ca pādakhaṇḍaṃ koṭṭetvā thaddhaṃ karonto viya. Na ito cito ca cāletīti aparāparaṃ",
  "tika-s0202t:746_7": "na cāleti. Ussaṅkhapādatāya sukheneva pādānaṃ parivattanato nābhito paṭṭhāya uparimakāyo",
  "tika-s0202t:746_8": "na iñjatīti heṭṭhimakāyova iñjati. Tenāha “uparima…pe… niccalo hotī”ti. Na jānāti",
  "tika-s0202t:746_9": "aniñjanato. Kāyabalenāti gamanapayogasaṅkhātena kāyagatena visesabalena. Javagamanahetubhūtena",
  "tika-s0202t:746_10": "vā kāyabalena. Tenāha “bāhā khipanto”tiādi. Javena gacchanto hi bāhā khipati, sarīrato",
  "tika-s0202t:746_11": "sedā muccanti. Nāgāpalokitavasenāti nāgassa apalokanamiva sakalakāyeneva parivattetvā apalokanavasena.",
  "tika-s0202t:747_0": "Anāvaraṇañāṇassāti anāvaraṇañāṇabalena dassanassa. Anāvaraṇavāro pana kāye patiṭṭhitarūpadassanampi",
  "tika-s0202t:747_1": "anāvaraṇamevāti dassanatthaṃ vutto. Indakhīlato paṭṭhāyāti nagaradvāre indakhīlato",
  "tika-s0202t:747_2": "paṭṭhāya. Pakatiiriyāpathenevāti onamanādiṃ akatvā ujukagamanādinā eva. Yadi evaṃ",
  "tika-s0202t:747_3": "koṭṭhakadvāragehappavese kathanti āha “daliddamanussāna”ntiādi. Parivattentenāti",
  "tika-s0202t:747_4": "nipajjanatthaṃ kāyaṃ parivattentena.",
  "tika-s0202t:748_0": "Hatthehi gahetvāti ubhohi hatthehi ubhosu kaṭippadesesu pariggahetvā. Patati nisīdanaṭṭhāne",
  "tika-s0202t:748_1": "nipajjanavasena patati. Orimaṃ aṅgaṃ nissāya nisinnoti pallaṅkamābhujitvā ukkuṭikanisajjāya",
  "tika-s0202t:748_2": "uparimakāyaṃ heṭṭhimakāye patiṭṭhapentoyeva bhārīkaraṇavasena orimaṅgaṃ nissāya nisinno.",
  "tika-s0202t:748_3": "Ghaṃsantoti ānisadadesena āsanaṭṭhānaṃ ghaṃsanto. Pārimaṅganti satthibhāgasammaddaṃ",
  "tika-s0202t:748_4": "ānisadapadesaṃ. Tathevāti ghaṃsanto eva. Olambakaṃ dhārento viyāti olambakasuttaṃ",
  "tika-s0202t:748_5": "otārento viya. Tena ujukameva nisīdanamāha. Sarīrassa garukabhāvahetūnaṃ dūrato samupāyitabhāvena",
  "tika-s0202t:748_6": "sallahukabhāvato tūlapicuṃ ṭhapento viya.",
  "tika-s0202t:749_0": "Appesakkhānaṃ mahānubhāvagehappavese siyā chambhitattaṃ, cittakkhobho, darathavasena",
  "tika-s0202t:749_1": "nānappakārakappanaṃ, bhayavasena taṇhāvasena paritassanaṃ, taṃ sabbaṃ bhagavato natthīti",
  "tika-s0202t:749_2": "dassetuṃ pāḷiyaṃ “na chambhatī”tiādi vuttanti āha “na chambhatī”tiādi.",
  "tika-s0202t:750_0": "Udakaṃ dīyati etenāti udakadānaṃ, bhiṅkārādi udakabhājanaṃ. Baddhaṃ katvāti hatthagatamattikaṃ",
  "tika-s0202t:750_1": "viya attano vase avattantaṃ katvā. Parivattetvāti kujjitvā. Vichaḍḍayamāno udakassa",
  "tika-s0202t:750_2": "vikkhipanavasena chaḍḍayamāno.",
  "tika-s0202t:751_0": "Tathā na gaṇhāti, byañjanamattāya eva gaṇhanto. Bhattaṃ vā amanāpanti ānetvā yojanā.",
  "tika-s0202t:751_1": "Byañjanena ālopaatināmanaṃ, ālopena byañjanaatināmananti imesu pana dvīsu paṭhamameva",
  "tika-s0202t:751_2": "asāruppatāya aniṭṭhaṃ vajjetabbanti pāḷiyaṃ paṭikkhittanti daṭṭhabbaṃ. Sabbatthevāti",
  "tika-s0202t:751_3": "sabbasmiṃ āharitabbavatthusmiṃ supaṇītabhāvena raso pākaṭo hoti ñāṇena pariññātattā.",
  "tika-s0202t:751_4": "Rasagedho pana natthi setughātattā.",
  "tika-s0202t:752_0": "Assāti “neva davāyā”tiādipadassa. Vuttametanti “visuddhimagge vinicchayo āgato”ti",
  "tika-s0202t:752_1": "sabbāsavasutte saṃvaṇṇayantena vuttametaṃ, tasmā na ettha taṃ vattabbanti adhippāyo,",
  "tika-s0202t:752_2": "tasmā yo tasmiṃ tasmiṃ vinicchaye visesavādo icchitabbo. So paramatthamañjūsāya visuddhimaggavaṇṇanāya",
  "tika-s0202t:752_3": "vuttanayeneva veditabbo. Pattassa gahaṇaṭṭhānanti hatthena pattassa gahaṇapadesaṃ.",
  "tika-s0202t:752_4": "Vinivattitvāti patte sabbaṃ āmisagataṃ saddhiṃ bhattena vinivattitvā gacchati. Pamāṇātikkantanti",
  "tika-s0202t:752_5": "kelāyanavasena atikkantapamāṇaṃ ārakkhaṃ ṭhapeti. Cīvarabhogantaranti cīvarapaṭalantaraṃ.",
  "tika-s0202t:752_6": "Udarena akkamitvāti udareneva sannirumbhitvā.",
  "tika-s0202t:753_0": "Appattakālaṃ abhimukhaṃ nāmeti upanāmetīti atināmeti, pattakālaṃ atikkāmento nāmeti",
  "tika-s0202t:753_1": "apanetīti atināmeti. Ubhayampi ekajjhaṃ gahetvā pāḷiyaṃ “na ca anumodanassa kālamatināmetī”ti",
  "tika-s0202t:753_2": "vuttanti dassento “yo hī”tiādimāha.",
  "tika-s0202t:754_0": "Vegagamanena paṭisaṃmuñcitvā dhāvitvā gacchati. Accukkaṭṭhanti ativiya uddhaṃ katvā",
  "tika-s0202t:754_1": "kaḍḍhitapārutaṃ. Tenāha “yo hi yāva hanukaṭṭhito…pe… hotī”ti. Accokkaṭṭhanti ativiya",
  "tika-s0202t:754_2": "heṭṭhā katvā kaḍḍhitapārutaṃ. Tenāha “yāva gopphakā otāretvā”ti. Ubhato ukkhipitvāti",
  "tika-s0202t:754_3": "dakkhiṇato vāmatoti ubhosu passesu uttarāsaṅgaṃ ukkhipitvā. Thananti dakkhiṇathanaṃ.",
  "tika-s0202t:755_0": "Vissaṭṭhoti vimutto. Tenāha “vissaṭṭhattāyeva cesa viññeyyo”ti. Yasmā amuttavādino",
  "tika-s0202t:755_1": "vacanaṃ avissaṭṭhatāya na siniyhati, na evaṃ muttavādinoti āha “siniddho”ti. Viññeyyoti",
  "tika-s0202t:755_2": "suparibyattatāya akkharato ca byañjanato ca viññātuṃ sakkuṇeyyo. Tenāha “pākaṭo”ti.",
  "tika-s0202t:755_3": "Viññāpaniyoti vijānitabbo. Byañjanavaseneva cettha viññeyyatā veditabbā ghosassa",
  "tika-s0202t:755_4": "adhippetattā. Madhuroti piyo pemanīyo apalibuddho. Savanamarahati, savanassa sotassa",
  "tika-s0202t:755_5": "hitoti vā savanīyo. Sampiṇḍitoti sahito. Bhagavato hi saddo uppattiṭṭhānakatāsañcitattā",
  "tika-s0202t:755_6": "sahitākāreneva āpāthamāgacchati, na ayosalākāya pahaṭakaṃsathālaṃ viya vippakiṇṇo.",
  "tika-s0202t:755_7": "Tenāha “avisārī”ti. Gambhīroti yathā gambhīravatthuparicchindanena ñāṇassa gambhīrasamaññā,",
  "tika-s0202t:755_8": "evaṃ gambhīraṭṭhānasambhavato saddassa gambhīrasamaññāti āha “gambhīroti gambhīrasamuṭṭhito”ti.",
  "tika-s0202t:755_9": "Ninnādavāti savisesaṃ ninnādavā. Svāyaṃ viseso gambhīrabhāvasiddhoti āha “gambhīrattāyeva",
  "tika-s0202t:755_10": "cesa ninnādī”ti. Evamettha cattāri aṅgāni caturaṅganipphādīni veditabbāni. Akāraṇā",
  "tika-s0202t:755_11": "mā nassīti buddhānubhāvena viya sarassa parisapariyantatā vuttā, dhammatāvaseneva",
  "tika-s0202t:755_12": "pana sā veditabbā tassa mūlakāraṇassa tathā avaṭṭhitattā.",
  "tika-s0202t:756_0": "Paccosakkitvāti paṭinivattitvā. Samussitakañcanapabbataṃ viya upari indanīlaratanavitatasikhaṃ",
  "tika-s0202t:756_1": "vijjullatābhūsitaṃ. Mahāpathavīādayo satthuguṇapaṭibhāgatāya nidassanaṃ, kevalaṃ",
  "tika-s0202t:756_2": "mahantatāmattaṃ upādāya nidassitā.",
  "tika-s0202t:757": "390. Appaṭisaṃviditoti anārocito. Āgamanavasena cettha paṭisaṃveditanti āha “aviññātaāgamano”ti. Uggatabhāvanti kulabhogavijjādīhi uḷārabhāvaṃ. Anuddayasampannāti kāruṇikā.",
  "tika-s0202t:758": "391. Sahasāva okāsakaraṇena uccakulīnatā dīpitā hotīti āha “vegena uṭṭhāya dvidhā bhijjitvā”tiādi.",
  "tika-s0202t:759": "Nārisamānanāmanti itthiatthajotakanāmaṃ. Tenāha “itthiliṅga”nti. Avhātabbāti kathetabbā.",
  "tika-s0202t:760_0": "394. Ekanīhāreneva aṭṭha pañhe byākaronto. “Pubbenivāsaṃ…pe… pavuccatī”ti iminā pubbenivāsassa",
  "tika-s0202t:760_1": "viditakāraṇaṃ vuttanti āha “tassa pubbenivāso pākaṭo”ti. Dibbacakkhuñāṇaṃ kathitaṃ",
  "tika-s0202t:760_2": "tassa paribhaṇḍañāṇabhāvato yathākammūpagañāṇassa. “Jātikkhayaṃ patto, abhiññā vosito”ti",
  "tika-s0202t:760_3": "ca vuttattā munīti asekkhamuni idhādhippetoti āha “arahattañāṇamoneyyena samannāgato”ti.",
  "tika-s0202t:761_0": "Kilesarāgehi kilesavivaṇṇatāhi. Jātikkhayappattattā “atho jātikkhayaṃ patto”ti vuttattā.",
  "tika-s0202t:761_1": "Abhijānitvāti abhivisiṭṭhatāya aggamaggapaññāya ñatvā. Idāni paṭisambhidāyaṃ āgatanayena",
  "tika-s0202t:761_2": "pariññāpahānabhāvanāsacchikiriyāsamāpattīnaṃ pāragamanena pāragūti ayamettha atthoti",
  "tika-s0202t:761_3": "dassetuṃ “pāragūti vā”tiādi vuttaṃ. Abhiññeyyadhammānaṃ jānanavasena abhiññāpāragū.",
  "tika-s0202t:761_4": "Tādisoti yādiso “pāragū sabbadhammāna”nti padadvayena vutto, tādiso. Chahi ākārehīti",
  "tika-s0202t:761_5": "pajānanādīhi yathāvuttehi chahi ākārehi.",
  "tika-s0202t:762_0": "Kāmañcettha dve eva pucchāgāthā dve ca vissajjanāgāthā, pucchāpaṭipāṭiyā pana asaṅkarato",
  "tika-s0202t:762_1": "ca vissajjanaṃ pavattati, taṃ niddhāretuṃ kiṃ panātiādi vuttaṃ. Vedehi gatattāti",
  "tika-s0202t:762_2": "vedehi maggañāṇehi pāraṅgatattā. Pubbenivāsantiādīhi vijjānaṃ atthitāya bodhitattā.",
  "tika-s0202t:762_3": "Pāpadhammānanti chattiṃsapāpadhammānaṃ sotthānaṃ maggaṃ pāpanena nissesato sodhitattā.",
  "tika-s0202t:763_0": "395. Dhammo nāma arahattamaggo kusaladhammesu ukkaṃsapāramippattiyā ukkaṭṭhaniddesena.",
  "tika-s0202t:763_1": "Tassa anurūpadhammabhāvato anudhammo nāma heṭṭhimamaggaphaladhammā. Yo satthu santike",
  "tika-s0202t:763_2": "dhammaṃ sutvā yathānusiṭṭhaṃ na paṭipajjati, so tathāgataṃ dhammādhikaraṇaṃ viheṭheti",
  "tika-s0202t:763_3": "nāma. Yo pana paṭipajjanto ca dandhābhiññatāya kammaṭṭhānasodhanatthaṃ antarantarā",
  "tika-s0202t:763_4": "bhagavantaṃ upasaṅkamitvā anekavāraṃ kathāpeti, so ettāvatā dhammādhikaraṇaṃ tathāgataṃ",
  "tika-s0202t:763_5": "viheṭhetīti na vattabbo. Na hi bhagavato dhammadesanāya parissamo atthi, ayañca attho",
  "tika-s0202t:763_6": "mahāsudassanasuttādīhi dīpetabbo, tasmā – “saccadhammassa anudhamma”nti vattabbe",
  "tika-s0202t:763_7": "vuttameva byatirekamukhena vibhāvetuṃ “na ca maṃ dhammādhikaraṇaṃ vihesesī”ti vuttanti",
  "tika-s0202t:763_8": "daṭṭhabbaṃ. Tattha parinibbāyīti parakāle cettha parinibbānampi saṅgayhati, taṃ pana",
  "tika-s0202t:763_9": "imasmiṃ gahitameva hotīti āha “desanāya arahatteneva kūṭaṃ gahita”nti.",
  "tika-s0202t:764": "Brahmāyusuttavaṇṇanāya līnatthappakāsanā samattā.",
  "tika-s0202t:765": "2. Selasuttavaṇṇanā",
  "tika-s0202t:766_0": "396. Keṇiyoti tassa nāmaṃ, pubbe keṇiyā jīvikākappanatoti vadanti. Jaṭiloti jaṭādharo.",
  "tika-s0202t:766_1": "Brāhmaṇajātikattā koṭisāratāya ca brāhmaṇamahāsālo. Payojetvā nissayo hutvā vasati,",
  "tika-s0202t:766_2": "rattiṃ kāmasampattiṃ anubhavatīti vā yojanā. Susaṅkhatanti sappimadhusakkarādīhi",
  "tika-s0202t:766_3": "ceva maricasiṅgīverādīhi ca suṭṭhu abhisaṅkhataṃ.",
  "tika-s0202t:767_0": "Paṭikkhepapasannatāyāti ahovatāyaṃ appiccho, yo nimantiyamānopi na sādiyatīti upanimantiyamānassa",
  "tika-s0202t:767_1": "paṭikkhepe titthiyānaṃ pasannabhāvatoti. Taṃ kathaṃ? Viruddhametanti “akāraṇameta”nti paṭikkhipati.",
  "tika-s0202t:768_0": "398. Kappasahassehipi…pe… ahosīti idaṃ nānussavasiddhaṃ anumānaggahaṇaṃ sandhāyāha.",
  "tika-s0202t:768_1": "Padeti uttarapadalopena niddesoti āha “padappamāṇe”ti. Pajjati nikkhipati etthāti",
  "tika-s0202t:768_2": "vā padaṃ pakatiyā pādanikkhipaṭṭhānaṃ, tasmiṃ pade. Kīḷāpasutatādinā pamādaṃ āpajjati.",
  "tika-s0202t:768_3": "Bodhisattacārikanti dukkaracariyaṃ sandhāya vadati.",
  "tika-s0202t:769_0": "399. Paripuṇṇatāyāti anūnatāya. Ahīnaṅgatāyāti avekallabhāvato. Rocatīti ruci, dehappabhā,",
  "tika-s0202t:769_1": "sobhaṇā ruci etassāti suruci. Ārohasampatti kāyassa pamāṇayuttauccatā. Pariṇāhasampatti",
  "tika-s0202t:769_2": "kisathūlabhāvavajjitapariṇāhatā. Saṇṭhānasampatti avayavānaṃ susaṇṭhitatā. Cārudassanoti",
  "tika-s0202t:769_3": "piyadassano tenāha “sucirampī”tiādi. Suvaṇṇasadisavaṇṇoti jātihiṅgulakena madditvā",
  "tika-s0202t:769_4": "silānighaṃseneva parikammaṃ katvā ṭhapitaghanasuvaṇṇarūpavaṇṇo. Mahāpurisabhāvaṃ",
  "tika-s0202t:769_5": "byañjenti pakāsentīti byañjanāni, mahāpurisalakkhaṇānīti āha “paṭhamaṃ vuttabyañjanānevā”ti.",
  "tika-s0202t:770_0": "Pubbe vuttanti “surucī”ti pubbe vuttaṃ, “ādiccova virocasī”ti puna vuttaṃ. “Cārudassano",
  "tika-s0202t:770_1": "suvaṇṇavaṇṇosī”ti pubbe vuttaṃ, “kalyāṇadassano bhikkhu kañcanābhattaco”ti puna vuttanti",
  "tika-s0202t:770_2": "imamatthaṃ sandhāyāha “uttaragāthāyapi eseva nayo”ti. Sātisayaṃ uttamavaṇṇe vaṇṇetvā",
  "tika-s0202t:770_3": "uttamavaṇṇinoti padena santaṃ pakāsetīti āha “uttamavaṇṇasampannassā”ti. Uttamasārathīti",
  "tika-s0202t:770_4": "seṭṭhapurisasārathi. Tattha tattha jambuvanasaṇḍamaṇḍitatāya jambudīpo “jambusaṇḍo”ti",
  "tika-s0202t:770_5": "vuccati. Issariyanti cakkavattissariyaṃ.",
  "tika-s0202t:771": "Jātikhattiyāti jātimanto khattiyā. Rājābhirājāti ettha abhi-saddo pūjatthoti āha “rājūnaṃ pūjanīyo”ti.",
  "tika-s0202t:772_0": "Appamāṇāti aparimāṇā lokadhātuyo. “Yāvatā pana ākaṅkheyyā”ti hi vuttaṃ. Dhammarājā",
  "tika-s0202t:772_1": "anuttaroti ettha vuttaanuttarabhāvaṃ “yāvatā hī”tiādinā pākaṭataraṃ katvā dhammarājabhāvaṃ",
  "tika-s0202t:772_2": "vibhāvetuṃ “svāha”ntiādi vuttaṃ. Dhammenāti paṭivedhadhammena. Tenāha “anuttarenevā”ti.",
  "tika-s0202t:772_3": "Anuttarenāti visiṭṭhena uttamena. Imasmiṃ pakkhe dhammenāti paṭipattidhammenātipi",
  "tika-s0202t:772_4": "saṅgayhati. Pariyattidhammenāti desanādhammena āṇācakkaṃ pavattemīti yojanā. Desanāñāṇapaṭivedhañāṇavibhāgaṃ",
  "tika-s0202t:772_5": "dhammacakkameva vā. Appaṭivattiyanti paṭivattituṃ asakkuṇeyyaṃ.",
  "tika-s0202t:773_0": "Tathāgatena jātoti tathāgatena hetunā ariyāya jātiyā jāto. Hetuatthe karaṇavacanaṃ.",
  "tika-s0202t:773_1": "Anujātoti ca vutte anu-saddassa vasena tathāgatanti ca upayogavacanameva hoti, so",
  "tika-s0202t:773_2": "ca anu-saddo hetuatthajotakoti āha “tathāgataṃ hetuṃ anujāto”ti. Avaññātabbabhāvena",
  "tika-s0202t:773_3": "jātoti avajāto duppaṭipannattā. Tenāha “dussīlo”ti. Tathā hi vuttaṃ kokālikaṃ ārabbha",
  "tika-s0202t:773_4": "“purisantakali avajāto”ti. Putto nāma na hoti tassa ovādānusāsaniyaṃ aṭṭhitattā.",
  "tika-s0202t:773_5": "Evamāhāti “anujāto tathāgata”nti evamāha.",
  "tika-s0202t:774_0": "Vijjāti maggavijjā. Ukkaṭṭhaniddesena vimuttīti phalavimutti. Nanu ca maggo bhāvetabbena",
  "tika-s0202t:774_1": "gahitoti? Saccaṃ gahito, sabbe ca pana satta dhammā abhiññeyyāti vijjāya abhiññeyyabhāvo",
  "tika-s0202t:774_2": "vutto. Iminā vā nayena sabbesampi abhiññeyyabhāvo vutto evāti veditabbo. Phalena",
  "tika-s0202t:774_3": "vinā hetubhāvasseva abhāvato hetuvacanena phalasiddhi, nirodhassa ca sampāpanena",
  "tika-s0202t:774_4": "maggassa hetubhāvo. Dukkhassa nibbattanena taṇhāya samudayabhāvoti imamatthaṃ saṅgahitameva",
  "tika-s0202t:774_5": "atthato āpannattā. Yuttahetunāti yuttiyuttena hetunā buddhabhāvaṃ sādheti saccavinimuttassa",
  "tika-s0202t:774_6": "bujjhitabbassa abhāvato saccasambodhaneneva ca tassa anavasesato buddhattā. Atthavacanañcetaṃ,",
  "tika-s0202t:774_7": "payogavacanāni pana – brāhmaṇa, ahaṃ sammāsambuddho sabbathā aviparītadhammadesano,",
  "tika-s0202t:774_8": "sammāsambuddhattā sabbattha aviparītamācikkhati yathāhaṃ sabbamaggadesakoti. Kiṃ",
  "tika-s0202t:774_9": "pana bhagavā sayameva attano sammāsambuddhabhāvaṃ ārocetīti? Mahākaruṇāya aññesaṃ",
  "tika-s0202t:774_10": "mahāvisayato. Tattha “ekomhi sammāsambuddho, sabbābhibhū sabbavidūhamasmī”tiādīni",
  "tika-s0202t:774_11": "suttapadāni idameva ca suttapadaṃ etassa atthassa sādhakaṃ.",
  "tika-s0202t:775_0": "Sallakantanoti sallānaṃ samucchinnattā. Rogassāti kilesarogassa. Tasmāti apunapavattipādanena",
  "tika-s0202t:775_1": "tikicchanato. Brahmaṃ vā seṭṭhaṃ sammāsambodhiṃ pattoti brahmabhūto. Evaṃ āgatāyāti iminā –",
  "tika-s0202t:776": "“Kāmā te paṭhamā senā, dutiyā arati vuccati;",
  "tika-s0202t:777": "Tatiyā khuppipāsā te, catutthī taṇhā pavuccati.",
  "tika-s0202t:778": "Thinamiddhaṃ tepañcamaṃ thinamiddhaṃ te, chaṭṭhā bhīrū pavuccati;",
  "tika-s0202t:779": "Sattamī vicikicchā te, makkho thambho te aṭṭhamo.",
  "tika-s0202t:780": "Lābho siloko sakkāro, micchāladdho ca yo yaso;",
  "tika-s0202t:781": "Yo cattānaṃ samukkaṃse, pare ca avajānati;",
  "tika-s0202t:782": "Esā namuci te senā, kaṇhassābhippahārinī”ti. ;",
  "tika-s0202t:783": "Evaṃ vuttaṃ navavidhaṃ senaṃ saṅgayhati. Vase vattetvāti samucchindanena anuppādatāpādanena vase vattetvā. Kutoci abhayo nibbhayo.",
  "tika-s0202t:784_0": "Sayameva daṭṭhabbanti yena yena adhigato, tena tena parasaddhāya gantabbaṃ hitvā",
  "tika-s0202t:784_1": "asammohato paccavekkhaṇāñāṇeneva sāmaṃ daṭṭhabbaṃ. Tenāha “paccakkha”nti. Pasaṭṭhā",
  "tika-s0202t:784_2": "diṭṭhi sandiṭṭhi. Yathā rathena jayatīti rathiko, evaṃ idaṃ maggabrahmacariyaṃ sandiṭṭhiyā",
  "tika-s0202t:784_3": "jayatīti sandiṭṭhikaṃ. Atha vā diṭṭhanti dassanaṃ vuccati, diṭṭhameva sandiṭṭhaṃ,",
  "tika-s0202t:784_4": "sandassananti attho. Sandiṭṭhaṃ arahatīti sandiṭṭhiko yathā vatthayugaṃ arahatīti",
  "tika-s0202t:784_5": "vatthayugiko. Sandiṭṭhikaṃ phaladānaṃ sandhāya nāssa kāloti akālaṃ, akālameva akālikaṃ,",
  "tika-s0202t:784_6": "na kālantaraṃ khepetvā phalaṃ deti, attano pana pavattisamanantarameva phalaṃ detīti",
  "tika-s0202t:784_7": "attho. Atha vā attano phalappadāne pakaṭṭho kālo patto assāti kāliko, lokiyo kusaladhammo,",
  "tika-s0202t:784_8": "idaṃ pana samanantaraphalattā na kālikaṃ.",
  "tika-s0202t:785_0": "400. “Mahāyaññaṃ pavattayī”tiādīsu kevalaṃ dānadhammādīsu yaññapariyāyasambhavato",
  "tika-s0202t:785_1": "“brāhmaṇānaṃ yaññābhāvato”ti vuttaṃ. Brāhmaṇā hi “aggimukhā devā”ti aggijuhanapubbakaṃ",
  "tika-s0202t:785_2": "yaññaṃ vidahanti. Tenāha “aggijuhanappadhānāti attho”ti “bhūrbhuva? Sva?” Iti sāvittī",
  "tika-s0202t:785_3": "pubbakattā mukhaṃ pubbaṅgamaṃ. “Mukhamiva mukha”ntiādīsu viya idhāpi padhānapariyāyo",
  "tika-s0202t:785_4": "mukhasaddoti dassento “manussānaṃ seṭṭhato rājā ‘mukha’nti vutto”ti āha. Ādhāratoti",
  "tika-s0202t:785_5": "ogāhantīnaṃ nadīnaṃ ādhārabhāvato paṭisaraṇato gantabbaṭṭhānabhāvato. Saññāṇatoti",
  "tika-s0202t:785_6": "candayogavasena ajja asukanakkhattanti paññāyanato. Ālokakaraṇatoti nakkhattāni abhibhavitvā",
  "tika-s0202t:785_7": "ālokakaraṇato. Sommabhāvatoti sītahimavāsītavātūpakkharabhāvato. Tapantānanti dīpasikhā",
  "tika-s0202t:785_8": "aggijālā asanivicakkanti evamādīnaṃ vijjalantānaṃ. Āyamukhaṃ aggadakkhiṇeyyabhāvena.",
  "tika-s0202t:786_0": "Dibbacakkhu dhammacakkhu paññācakkhu buddhacakkhu samantacakkhūti imehi pañcahi cakkhūhi.",
  "tika-s0202t:786_1": "Te saraṇassāti te saraṇassa ca, te saraṇabhāvamūlakattā itaradvayassa ca, yathāvutta",
  "tika-s0202t:786_2": "te-padena vuttatthato parassa cāti attho. Idaṃ vuttaṃ hoti – “te tuyhaṃ, itarassa",
  "tika-s0202t:786_3": "ca saraṇassa aho ānubhāvo”ti. Āvuttivasena vā te saraṇassāti ettha attho vibhāvetabbo",
  "tika-s0202t:786_4": "– tuyhaṃ saraṇabhūtassa ca itarasaraṇassa ca ānubhāvoti. Sesaṃ suviññeyyameva.",
  "tika-s0202t:787": "Selasuttavaṇṇanāya līnatthappakāsanā samattā.",
  "tika-s0202t:788": "3. Assalāyanasuttavaṇṇanā",
  "tika-s0202t:789_0": "401. Aññamaññavisiṭṭhattā visadisaṃ rajjaṃ virajjaṃ, virajjato āgatā, tattha jātāti",
  "tika-s0202t:789_1": "vā verajjakā, evaṃ jātā kho pana te, yasmā vatthābharaṇādivibhāgena nānappakārā honti,",
  "tika-s0202t:789_2": "tasmā vuttaṃ “nānāverajjakāna”nti. Aṭṭhakathāyaṃ pana verajjasseva vasena nānappakāratā",
  "tika-s0202t:789_3": "vuttā. Yaññupāsanādināti yaññānubhavanamantajjhenadakkhiṇapariyesanādinā. Catuvaṇṇasādhāraṇanti",
  "tika-s0202t:789_4": "khattiyādīnaṃ catunnaṃ vaṇṇānaṃ sādhāraṇaṃ saṃsārasuddhipāpatassanaṃ. Nhānasuddhiyāti",
  "tika-s0202t:789_5": "titthasamuddakhātesu mantajappanapubbakaṃ sāyaṃtatiyaudakorohanādinhānasuddhiyā.",
  "tika-s0202t:789_6": "Bhāvanāsuddhiyāti paramajotibhūtāya purisabhāvanāsaṅkhātāya suddhiyā. Vāpitasiroti",
  "tika-s0202t:789_7": "oropitakeso. Tameva hi siro vāpitanti vuccati.",
  "tika-s0202t:790_0": "Sabhāvavādīti yathābhūtavādī. Pabbajantāti brāhmaṇapabbajjaṃ upagacchantā, tasmā",
  "tika-s0202t:790_1": "brāhmaṇānaṃ pabbajjāvidhānaṃ sikkhantena bhotā “brāhmaṇāva sujjhanti, no abrāhmaṇā”ti",
  "tika-s0202t:790_2": "ayaṃ vidhi sahetuko saupādāno sakkaccaṃ uggahito, tasmā tuyhaṃ parājayo natthi…pe… evamāhaṃsu.",
  "tika-s0202t:791_0": "402. Laddhibhindanatthanti “brāhmaṇāva brahmuno puttā orasā mukhato jātā brahmajā”ti",
  "tika-s0202t:791_1": "evaṃ pavattaladdhiyā viniveṭhanatthaṃ. Puttapaṭilābhatthāyāti “evaṃ mayaṃ pettikaṃ",
  "tika-s0202t:791_2": "iṇadhāraṃ sodheyyāmā”ti laddhiyaṃ ṭhatvā puttapaṭilābhatthāya. Ayañhettha adhammikānaṃ",
  "tika-s0202t:791_3": "brāhmaṇānaṃ ajjhāsayo. Nesanti brāhmaṇānaṃ. Saccavacanaṃ siyāti “brahmuno puttā”tiādivacanaṃ",
  "tika-s0202t:791_4": "saccaṃ yadi siyā brāhmaṇīnaṃ…pe… bhaveyya, na cetaṃ atthi. Mahābrahmuno mukhato jātoti",
  "tika-s0202t:791_5": "vādacchedakavādo mukhatojātacchekavādo. Assalāyanoviññū jātiko “nirakkhepaṃ samaṇena",
  "tika-s0202t:791_6": "gotamena vutta”nti jānantopi sahagatānaṃ brāhmaṇānaṃ cittānurakkhaṇatthaṃ “kiñcāpi",
  "tika-s0202t:791_7": "bhavaṃ gotamo”tiādimāha.",
  "tika-s0202t:792_0": "403. Idāni brāhmaṇova seṭṭho vaṇṇoti vādaṃ bhindituṃ “sutaṃ te yonakakambojesū”tiādi",
  "tika-s0202t:792_1": "āraddhaṃ. Yadi brāhmaṇova seṭṭho vaṇṇo, sabbattha brāhmaṇova seṭṭho bhaveyya, atha",
  "tika-s0202t:792_2": "kasmā yonakakambojādijanapadesu brāhmaṇānaṃ seṭṭhabhāvo natthi? Evañhi tattha vaṇṇā,",
  "tika-s0202t:792_3": "tasmā “brāhmaṇova seṭṭho”ti laddhimattametaṃ. Tesu hi janapadesu janā ekajjhaṃ sannipatitvā",
  "tika-s0202t:792_4": "sammantayitvā katikaṃ akaṃsu, dāsaṃ sāmikaṃ katvā itare sabbe taṃ pūjetvā tassa vase",
  "tika-s0202t:792_5": "vattanti, yo tesaṃ ayyo hoti itare sabbe tassa dāsā honti, te katipayasaṃvaccharātikkamena",
  "tika-s0202t:792_6": "tassa kiñci dosaṃ disvā taṃ tato ṭhānato apanetvā aññaṃ ṭhapenti, iti so ayyo hutvā",
  "tika-s0202t:792_7": "dāso hoti, itaro dāso hutvā ayyo hoti, evaṃ tāva keci “ayyo hutvā dāso hoti, dāso",
  "tika-s0202t:792_8": "hutvā ayyo hotī”ti ettha atthaṃ vadanti. Aṭṭhakathāyaṃ pana purimavaseneva tamatthaṃ",
  "tika-s0202t:792_9": "dassetuṃ “brāhmaṇo sabhariyo”tiādi vuttaṃ. Vayappatte putte asatīti idaṃ vakkhamānassa",
  "tika-s0202t:792_10": "dārakassa dāyajjasāmikabhāvassa tāva dassanaṃ. Mātito suddhoti ettha yo mātito suddhattā",
  "tika-s0202t:792_11": "ayyo, pitito asuddhattā dāso hoti, so eva pitito asuddhattā dāso hutvā mātito ayyo",
  "tika-s0202t:792_12": "hotīti jātiṃ sambhedeti. Sova sabbena sabbaṃ hotīti na sakkā vattunti apare. Ko thāmoti",
  "tika-s0202t:792_13": "mahante lokasannivāse anamatagge atīte kāle itthīnaṃ vā citte anavaṭṭhite dāsā dāsā",
  "tika-s0202t:792_14": "eva honti, ayyā ayyā eva hontīti ettha ko ekantiko sahetuko avassayo, tassa sādhako",
  "tika-s0202t:792_15": "siddhanto, kiṃ nidassananti attho.",
  "tika-s0202t:793": "404. Sukkacchedakavādo nāmāti “brāhmaṇova sukko vaṇṇo”ti evaṃ vutto sukkacchedakavāro nāma.",
  "tika-s0202t:794_0": "408. Sabbasmiṃ aggikiccaṃ karonteti etena yathā yato kutoci nissayato uppanno aggiupādānasampanno",
  "tika-s0202t:794_1": "aggikiccaṃ karoti, evaṃ yasmiṃ kasmiñci dāsakule jāto upanissayasampanno sammāpaṭipajjamāno",
  "tika-s0202t:794_2": "saṃsārato sujjhati evāti dasseti.",
  "tika-s0202t:795_0": "409. Pādasikavaṇṇoti antarāḷavaṇṇo. Etesanti khattiyakumārena brāhmaṇakaññāya uppannaputto,",
  "tika-s0202t:795_1": "brāhmaṇakumārena khattiyakaññāya uppannaputtoti etesaṃ dvinnaṃ māṇavakānaṃ. Matakabhatteti",
  "tika-s0202t:795_2": "mate uddissa katabhatte. Thālipāketi katamaṅgalabhatte.",
  "tika-s0202t:796_0": "410. Tumheti jātisāmaññato māṇavaṃ brāhmaṇehi saddhiṃ ekajjhaṃ saṅgaṇhanto āha. Ko",
  "tika-s0202t:796_1": "nu khoti avaṃsiro isivādo, tesaṃ brāhmaṇīsīnaṃ asāmatthiyadassanena jātiyā appamāṇataṃ",
  "tika-s0202t:796_2": "vibhāvetuṃ gāmadārakavesena upagacchi. Tena vuttaṃ “gāmaṇḍalarūpo viyā”ti. Koṇḍadamakoti adantadamako.",
  "tika-s0202t:797_0": "411. Janetīti janikā janetti. Janako pitāti etthāpi eseva nayo. Gandhabbapañhanti",
  "tika-s0202t:797_1": "gandhabbassa mātukucchiyaṃ uppajjanakasattassa khattiyabhāvādipucchaṃ. Dabbigahaṇasippampi",
  "tika-s0202t:797_2": "ekā vijjā veditabbā. Tattha kira kusalo yaṃ kiñci āhārūpagapaṇṇapupphaphalabījaṃ",
  "tika-s0202t:797_3": "antamaso elālukampi gahetvā bhesajjehi yojetvā pacanto sappimadhuphāṇitehi samānarasaṃ",
  "tika-s0202t:797_4": "katvā sampādetuṃ sakkoti, puṇṇopi tādiso, tena ñātaṃ tvaṃ dabbigahaṇasippamattampi",
  "tika-s0202t:797_5": "na jānāsīti sambandho. Saddhoti kammaphalasaddhāya saddho, pothujjanikeneva ratanattayapasādena",
  "tika-s0202t:797_6": "pasanno. Tenevāha – “upāsakaṃ maṃ bhavaṃ…pe… saraṇaṃ gata”nti.",
  "tika-s0202t:798": "Assalāyanasuttavaṇṇanāya līnatthappakāsanā samattā.",
  "tika-s0202t:799": "4. Ghoṭamukhasuttavaṇṇanā",
  "tika-s0202t:800_0": "412. Khemiyā nāma rañño deviyā ropitattā taṃ ambavanaṃ khemiyambavananti vuccatīti",
  "tika-s0202t:800_1": "vadanti. Dhammikoti dhammayutto sabbasova adhammaṃ pahāya dhamme ṭhito. Paribbajati",
  "tika-s0202t:800_2": "pabbajati etenāti paribbajo, gharāvāsato nikkhamanapubbakaṃ liṅgaggahaṇavasena sīlasamādānaṃ.",
  "tika-s0202t:800_3": "Etthāti etasmiṃ paribbaje. Sabhāvoti taṃ paribbājaniyaṃ, tehi tehi paribbājakehi",
  "tika-s0202t:800_4": "anuṭṭhātabbo paṭipattidhammasaṅkhāto sabhāvo. Dhammova pamāṇanti etena mayaṃ ahirimanā",
  "tika-s0202t:800_5": "cittassa yathāupaṭṭhitaṃ kathema, tasmā taṃ appamāṇaṃ, yo panettha avitatho dhammo,",
  "tika-s0202t:800_6": "tadeva pamāṇaṃ. Adhigatapaṭipattisaṅkhāto sabhāvo atthi, tassa tumhehi tumhehi bahunā",
  "tika-s0202t:800_7": "nānāsandassanādi kammena idha bhavitabbaṃ, bahudevettha vattabbanti adhippāyo.",
  "tika-s0202t:801_0": "414. Sārattarattāti sārajjanavasena rattā, bahularāgavasena abhirattāti attho. Attanā",
  "tika-s0202t:801_1": "ñāpetabbamatthaṃ anuggahāpeti bodhetīti anuggaho, ñāpitakāraṇaṃ, saha anuggahenāti",
  "tika-s0202t:801_2": "sānuggahā. Tenāha “sakāraṇā”ti. Kiṃ pana taṃ kāraṇaṃ? Imassādhippāyo “natthi dhammiko",
  "tika-s0202t:801_3": "paribbajo”ti mayā vutto, addhā panāyasmā udeno yāthāvato dhammikaṃ paribbajaṃ me",
  "tika-s0202t:801_4": "ācikkhatīti. Tenāha “vuttañheta”ntiādi.",
  "tika-s0202t:802_0": "421. Sabbamidaṃ thāvarajaṅgamaṃ purisakataṃ, tasmā yaṃ kiñci katvā attā posetabbo",
  "tika-s0202t:802_1": "rakkhitabboti lokāyatanissito nītimaggo ghoṭamukhakanto, tasmā āha “etassa kira jānanasippe”tiādi.",
  "tika-s0202t:802_2": "Sagge nibbatto nāma natthi akattabbameva karaṇato. Devalokapariyāpannadhanaṃ manussānaṃ",
  "tika-s0202t:802_3": "upakappapuññābhāvato pubbe attanā nihitadhanaṃ “asuke cā”ti ācikkhitvā gato. Sesaṃ suviññeyyameva.",
  "tika-s0202t:803": "Ghoṭamukhasuttavaṇṇanāya līnatthappakāsanā samattā.",
  "tika-s0202t:804": "5. Caṅkīsuttavaṇṇanā",
  "tika-s0202t:805_0": "422. Tasminti sālavane. Uttarena opāsādanti opāsādagāmassa uttaradisāyaṃ. Uttarenāti",
  "tika-s0202t:805_1": "ena-saddayogena hi opāsādanti upayogavacanaṃ. Ajjhāvasatīti ettha adhi-ā-saddānaṃ",
  "tika-s0202t:805_2": "anatthantarataṃ hadaye katvā āha “vasatī”ti. Idāni tesaṃ atthavisesabhāvitaṃ dassento",
  "tika-s0202t:805_3": "“abhibhavitvā vā āvasatī”tiādimāha. Etthāti opāsādapade. Sattussadantiādīsu pana",
  "tika-s0202t:805_4": "kathanti āha – “tassa anuppayogattāva sesapadesū”ti. Upa-anu-adhi-iti-evaṃ-pubbake",
  "tika-s0202t:805_5": "vasanakiriyayāṭṭhāne upayogavacanameva pāpuṇātīti saddavidū icchantīti āha “lakkhaṇaṃ",
  "tika-s0202t:805_6": "saddasatthato pariyesitabba”nti. Tathā hi vuttaṃ “upasaggavasena panettha bhummatthe",
  "tika-s0202t:805_7": "upayogavacanaṃ veditabba”nti. Ussadatā nāmettha bahulatāti taṃ bahulataṃ dassetuṃ",
  "tika-s0202t:805_8": "“bahujana”ntiādi vuttaṃ. Āvajjitvāti parikkhipitvā.",
  "tika-s0202t:806_0": "Raññā viya bhuñjitabbanti vā rājabhoggaṃ. Rañño dāyabhūtanti kulaparamparāya bhoggabhāvena",
  "tika-s0202t:806_1": "raññā laddhadāyabhūtaṃ. Tenāha “dāyajjanti attho”ti. Rājanīhārena paribhuñjitabbato",
  "tika-s0202t:806_2": "uddhaṃ paribhogalābhassa seṭṭhadeyyatā nāma natthīti āha – “chattaṃ ussāpetvā rājasaṅkhepena",
  "tika-s0202t:806_3": "paribhuñjitabba”nti. Titthapabbatādīsūti nadītitthapabbatapādagāmadvāraaṭavīmukhādīsu.",
  "tika-s0202t:806_4": "Nissaṭṭhapariccattanti muttacāgavasena pariccattaṃ katvā. Etesaṃ brāhmaṇagahapatikānaṃ.",
  "tika-s0202t:807": "423. Ti sannipatitā. Yo koci viññūnaṃ icchito pañho, tassa pucchitassa yāthāvato kathanasamattho pucchitapañhabyākaraṇasamattho.Kulāpadesādinā mahatī mattā etassāti mahāmatto.",
  "tika-s0202t:808_0": "424. Teti “nānāverajjakā”ti vuttabrāhmaṇā. “Ubhato sujāto”ti ettake vutte yehi kehici",
  "tika-s0202t:808_1": "dvīhi bhāgehi sujātatā viññāyeyya, sujātasaddo ca “sujāto cārudassano”tiādīsu ārohapariṇāhasampattipariyāyoti",
  "tika-s0202t:808_2": "jātivaseneva sujātataṃ vibhāvetuṃ “mātito ca pitito cā”ti vuttaṃ. Anorasaputtavasenapi",
  "tika-s0202t:808_3": "loke mātupitusamaññā dissati, idha panassa orasaputtavaseneva icchīyatīti dassetuṃ",
  "tika-s0202t:808_4": "“saṃsuddhagahaṇīko”ti vuttaṃ. Pitā ca mātā ca pitaro, pitūnaṃ pitaro pitāmahā, tesaṃ",
  "tika-s0202t:808_5": "yugo pitāmahayugo, tasmā yāva sattamā pitāmahayugāti evamettha attho daṭṭhabbo. Yugasaddo",
  "tika-s0202t:808_6": "cettha ekasesanayena daṭṭhabbo “yugo ca yugo ca yugā”ti. Evañhi tattha tattha dvinnaṃ",
  "tika-s0202t:808_7": "gahitameva hoti. Tenāha – “tato uddhaṃ sabbepi pubbapurisā pitāmahaggahaṇeneva gahitā”ti.",
  "tika-s0202t:808_8": "Purisaggahaṇañcettha ukkaṭṭhaniddesavasena katanti daṭṭhabbaṃ. Evañhi “mātito”ti",
  "tika-s0202t:808_9": "pāḷivacanaṃ samatthitaṃ hoti. Akkhittoti appattakhepo. Anavakkhittoti saddhathālipākādīsu",
  "tika-s0202t:808_10": "na avakkhitto. Jātivādenāti hetumhi karaṇavacananti dassetuṃ “kena kāraṇenā”tiādi",
  "tika-s0202t:808_11": "vuttaṃ. Ettha ca ubhato…pe… pitāmahayugāti etena brāhmaṇassa yonidosābhāvo dassito",
  "tika-s0202t:808_12": "saṃsuddhagahaṇikabhāvakittanato. Akkhittoti iminā kiriyāparādhābhāvo. Kiriyāparādhena",
  "tika-s0202t:808_13": "hi sattā khepaṃ pāpuṇanti. Anupakuṭṭhoti iminā ayuttasaṃsaggābhāvo. Ayuttasaṃsaggampi",
  "tika-s0202t:808_14": "hi paṭicca sattā akkosaṃ labhanti.",
  "tika-s0202t:809_0": "Issaroti adhipateyyasaṃvattaniyakammaphalena īsanasīlo. Sā panassa issaratā vibhavasampattipaccayā",
  "tika-s0202t:809_1": "pākaṭā jātāti aḍḍhatāpariyāyabhāvena vadanto “aḍḍhoti issaro”ti āha. Mahantaṃ dhanamassa",
  "tika-s0202t:809_2": "bhūmigatañceva vehāsaṭṭhañcāti mahaddhano. Tassāti tassa tassa. Vadanti “anvayato",
  "tika-s0202t:809_3": "byatirekato ca anupasaṅkamanakāraṇaṃ kittemā”ti.",
  "tika-s0202t:810_0": "Adhikarūpoti visiṭṭharūpo uttamasarīro. Dassanaṃ arahatīti dassanīyo. Tenāha “dassanayoggo”ti.",
  "tika-s0202t:810_1": "Pasādaṃ āvahatīti pāsādiko. Tenāha “cittapasādajananato”ti. Vaṇṇassāti vaṇṇadhātuyā.",
  "tika-s0202t:810_2": "Sarīranti sannivesavisiṭṭho karacaraṇagīvāsīsādi avayavasamudāyo, so ca saṇṭhānamukhena",
  "tika-s0202t:810_3": "gayhatīti “paramāya vaṇṇapokkharatāyāti paramāya…pe… sampattiyā cā”ti vuttaṃ. Sabbavaṇṇesu",
  "tika-s0202t:810_4": "suvaṇṇavaṇṇova uttamoti vuttaṃ “seṭṭhena suvaṇṇavaṇṇena samannāgato”ti. Tathā hi",
  "tika-s0202t:810_5": "buddhā cakkavattino ca suvaṇṇavaṇṇāva honti. Brahmavacchasīti uttamasarīrābho suvaṇṇābhoti",
  "tika-s0202t:810_6": "attho. Imameva hi atthaṃ sandhāyāha “mahābrahmuno sarīrasadisena sarīrena samannāgato”ti.",
  "tika-s0202t:810_7": "Na brahmujugattataṃ. Akhuddāvakāso dassanāyāti ārohapariṇāhasampattiyā avayavapāripūriyā",
  "tika-s0202t:810_8": "ca dassanāya okāso na khuddako. Tenāha “sabbānevā”tiādi.",
  "tika-s0202t:811_0": "Yamaniyamalakkhaṇaṃ sīlamassa atthīti sīlavā, taṃ panassa rattaññutāya vuddhaṃ vaḍḍhitaṃ",
  "tika-s0202t:811_1": "sīlaṃ assa atthīti vuddhasīlī, tena ca sabbadā samāyogato vuḍḍhasīlena samannāgato.",
  "tika-s0202t:811_2": "Pañcasīlamattameva sandhāya vadanti tato paraṃ sīlassa tattha abhāvato tesañca ajānanato.",
  "tika-s0202t:812_0": "Ṭhānakaraṇasampattiyā sikkhāsampattiyā ca katthacipi anūnatāya parimaṇḍalapadāni",
  "tika-s0202t:812_1": "byañjanāni akkharāni etissāti parimaṇḍalapadabyañjanā. Atha vā pajjati attho etenāti",
  "tika-s0202t:812_2": "padaṃ, nāmādi, yathādhippetamatthaṃ byañjetīti byañjanaṃ vākyaṃ, tesaṃ paripuṇṇatāya",
  "tika-s0202t:812_3": "parimaṇḍalapadabyañjanā. Atthañāpanasādhanatāya vācāva karaṇanti vākkaraṇaṃ, udāharaṇaghoso.",
  "tika-s0202t:812_4": "Guṇaparipuṇṇabhāvena tassa brāhmaṇassa, tena vā bhāsitabbaatthassa. Pūre puṇṇabhāve.",
  "tika-s0202t:812_5": "Pūreti ca purimasmiṃ atthe ādhāre bhummaṃ, dutiyasmiṃ visaye. Sukhumālattanenāti",
  "tika-s0202t:812_6": "iminā tassā vācāya mudusaṇhabhāvamāha. Apalibuddhāya pittasemhādīhi. Sandiṭṭhaṃ sabbaṃ",
  "tika-s0202t:812_7": "dassetvā viya ekadesakathanaṃ. Vilambitaṃ saṇikaṃ cirāyitvā kathanaṃ. “Sandiddhavilambitādī”ti",
  "tika-s0202t:812_8": "vā pāṭho. Tattha sandiddhaṃ sandehajanakaṃ. Ādi-saddena khalitānukaḍḍhitādiṃ saṅgaṇhāti.",
  "tika-s0202t:812_9": "Ādimajjhapariyosānaṃ pākaṭaṃ katvāti iminā cassa vācāya atthapāripūriṃ vadanti.",
  "tika-s0202t:813_0": "425. Sadisāti ekadesena sadisā. Na hi buddhānaṃ guṇehi sabbathā sadisā kecipi guṇā",
  "tika-s0202t:813_1": "aññesu labbhanti. Itareti attano guṇehi asadisaguṇe. Idanti idaṃ atthajātaṃ. Gopadakanti",
  "tika-s0202t:813_2": "gāviyā pade ṭhitaudakaṃ. Kulapariyāyenāti kulānukkamena.",
  "tika-s0202t:814_0": "Tatthāti mañcake. Sīhaseyyaṃ kappesīti yathā rāhu asurindo āyāmato vitthārato ubbedhato",
  "tika-s0202t:814_1": "ca bhagavato rūpakāyassa paricchedaṃ gahetuṃ na sakkoti, tathārūpaṃ iddhābhisaṅkhāraṃ",
  "tika-s0202t:814_2": "abhisaṅkharonto sīhaseyyaṃ kappesi.",
  "tika-s0202t:815_0": "Parisuddhaṭṭhena ariyanti āha “ariyaṃ uttamaṃ parisuddha”nti. Anavajjaṭṭhena kusalaṃ,",
  "tika-s0202t:815_1": "na sukhavipākaṭṭhena. Katthaci caturāsīti pāṇasahassāni katthaci aparimāṇāpi devamanussā",
  "tika-s0202t:815_2": "yasmā catuvīsatiyā ṭhānesu asaṅkhyeyyā aparimeyyā maggaphalāmataṃ pivanti. Koṭisatasahassādiparimāṇenapi",
  "tika-s0202t:815_3": "bahū eva. Tasmā anuttarācārasikkhāpanavaseneva bhagavā bahūnaṃ ācariyo. Teti kāmarāgato",
  "tika-s0202t:815_4": "aññe bhagavatā pahīnakilese.",
  "tika-s0202t:816_0": "Apāpapurekkhāroti apāpehi purakkharīyati, na vā pāpaṃ purato karotītipi apāpapurekkhāroti",
  "tika-s0202t:816_1": "imamatthaṃ dassetuṃ “apāpe nava lokuttaradhamme”tiādi vuttaṃ. Tattha apāpeti pāpapapaṭipakkhe",
  "tika-s0202t:816_2": "pāparahite ca. Brahmani bhavā, brahmuno vā hitā garukaraṇādinā, brahmānaṃ vā maggaṃ",
  "tika-s0202t:816_3": "jānātīti brahmaññā, tassā brahmaññāya pajāya.",
  "tika-s0202t:817_0": "Tiroraṭṭhā tirojanapadāti ettha rajjaṃ raṭṭhaṃ rājanti rājāno etenāti katvā. Tadekadesabhūtā",
  "tika-s0202t:817_1": "padesā pana janapado janā pajjanti ettha sukhajīvikaṃ pāpuṇantīti katvā. Pucchāya",
  "tika-s0202t:817_2": "dosaṃ sallakkhetvāti sambandho. Bhagavā vissajjeti tesaṃ upanissayasampattiṃ cintetvāti",
  "tika-s0202t:817_3": "adhippāyo. Navakāti āgantukabhāvena amhākaṃ abhinavā.",
  "tika-s0202t:818": "426. Opāteti nippātetīti attho. Tathābhūto ca tattha pesitā hotīti vuttaṃ “pavesetī”ti. Saṃpurakkharontīti sakkaccaṃ pubbaṅgamaṃ karonti. Tenāha “purato katvā vicarantī”ti.",
  "tika-s0202t:819_0": "427. Sudde bahi katvā raho sāsitabbaṭṭhena mantā eva taṃtaṃatthapaṭipattihetutāya",
  "tika-s0202t:819_1": "padanti mantapadaṃ vedaṃ. Tenāha “vedo”ti. Evaṃ kirāti paramparabhāvena ābhatanti",
  "tika-s0202t:819_2": "ācariyaparamparāya ābhataṃ. Pāvacanasaṅkhātasampattiyāti pamukhavacanamhi udattādisampattiyā.",
  "tika-s0202t:819_3": "Sāvittiādīhi chandabandhehi vaggabandhehi cāti gāyattīādīhi ajjhāyānuvākādīhi chandabandhehi",
  "tika-s0202t:819_4": "ca vaggabandhehi ca. Sampādetvāti padasampattiṃ ahāpetvā. Pavattāroti vā pāvacanavasena",
  "tika-s0202t:819_5": "vattāro. Sajjhāyitanti gāyanavasena sajjhāyitaṃ, taṃ pana padeneva icchitanti āha",
  "tika-s0202t:819_6": "“padasampattivasenā”ti. Aññesaṃ vuttanti pāvacanavasena aññesaṃ vuttaṃ. Rāsikatanti",
  "tika-s0202t:819_7": "iruvedayajuvedasāmavedādivasena, tatthāpi paccekaṃ mantabrahmādivasena ajjhāyānuvākādivasena",
  "tika-s0202t:819_8": "rāsikataṃ. Dibbena cakkhunā oloketvāti dibbacakkhuparibhaṇḍena yathākammūpagañāṇena",
  "tika-s0202t:819_9": "sattānaṃ kammassakataṃ, paccakkhato dassanaṭṭhena dibbacakkhusadisena pubbenivāsañāṇena",
  "tika-s0202t:819_10": "atītakappe brāhmaṇānaṃ mantajjhenavidhiñca oloketvā. Pāvacanena saha saṃsandetvāti",
  "tika-s0202t:819_11": "kassapasammāsambuddhassa yaṃ vacanaṃ vaṭṭasannissitaṃ, tena saha aviruddhaṃ katvā.",
  "tika-s0202t:819_12": "Na hi tesaṃ vivaṭṭasannissito attho paccakkho hoti. Aparāpareti aṭṭhakādīhi aparāpare,",
  "tika-s0202t:819_13": "pacchimā okkākarājakālādīsu uppannā. Pakkhipitvāti aṭṭhakādīhi ganthitamantapadesu",
  "tika-s0202t:819_14": "kilesasannissitapadānaṃ tattha tattha pade pakkhipanaṃ katvā. Viruddhe akaṃsūti brāhmaṇadhammikasuttādīsu",
  "tika-s0202t:819_15": "āgatanayeneva saṃkilesikatthadīpanato paccanīkabhūte akaṃsu.",
  "tika-s0202t:820_0": "428. Paṭipāṭiyā ghaṭitāti paṭipāṭiyā sambaddhā. Paramparasaṃsattāti ādāniyāya yaṭṭhiyā",
  "tika-s0202t:820_1": "saṃsattā. Tenāha “yaṭṭhiggāhakena cakkhumatā”ti. Purimassāti maṇḍalākārena ṭhitāya",
  "tika-s0202t:820_2": "andhaveṇiyā sabbapurimassa hatthena sabbapacchimassa kacchaṃ gaṇhāpetvā. Divasampīti",
  "tika-s0202t:820_3": "anekadivasampi. Cakkhussa anāgatabhavaṃ ñatvā yathāakkantaṭṭhāneyeva anupatitvā akkamanaṃva",
  "tika-s0202t:820_4": "sallakkhetvā “kahaṃ cakkhumā kahaṃ maggo”ti pariveditvā.",
  "tika-s0202t:821_0": "Pāḷiāgatesu dvīsūti saddhā anussavoti imesu dvīsu. Evarūpeti yathā saddhānussavā,",
  "tika-s0202t:821_1": "evarūpe eva paccakkhagāhinoti attho. Tayoti ruciākāraparivitakkadiṭṭhinijjhānakkhantiyo.",
  "tika-s0202t:821_2": "Bhūtavipākāti bhūtatthaniṭṭhāyakā adhippetatthasādhakā, vuttavipariyāyena abhūtatthavipākā",
  "tika-s0202t:821_3": "veditabbā. Etthāti etesu saddhāyitādivatthūsu. Ekaṃseneva niṭṭhaṃ gantuṃ nālaṃ anekantikattā",
  "tika-s0202t:821_4": "saddhādiggāhassa. Upari pucchāya maggaṃ vivaritvā ṭhapesi saccānurakkhāya ñātukāmatāya",
  "tika-s0202t:821_5": "uppāditattā. Passati hi bhagavā – mayā “saccamanurakkhatā…pe… niṭṭhaṃ gantu”nti vutte",
  "tika-s0202t:821_6": "saccānurakkhaṇaṃ ñātukāmo māṇavo “kittāvatā”tiādinā pucchissati, tassa taṃ vissajjetvā",
  "tika-s0202t:821_7": "saccānubodhe pucchāya avasaraṃ datvā tassa upanissaye upakāradhamme kathessāmīti.",
  "tika-s0202t:821_8": "Tena vuttaṃ – “upari pucchāya maggaṃ vivaritvā ṭhapesī”ti.",
  "tika-s0202t:822_0": "430. Attānaññeva sandhāya vadati, yato vuttaṃ pāḷiyaṃ – “yaṃ kho panāyamāyasmā dhammaṃ",
  "tika-s0202t:822_1": "deseti, gambhīro so dhammo duddaso duranubodho”tiādi. Lubbhantīti lobhanīyā yathā",
  "tika-s0202t:822_2": "“apāyagamanīyā”ti āha “lobhanīyesu dhammesūti lobhadhammesū”ti. Yathā vā rūpādidhammā",
  "tika-s0202t:822_3": "lobhanīyā, evaṃ lobhoti āha “lobhanīyesu dhammesūti lobhadhammesū”ti. Tenevāha –",
  "tika-s0202t:822_4": "“yaṃ loke piyarūpaṃ sātarūpaṃ, etthesā taṇhā uppajjamānā uppajjati, ettha nivisamānā",
  "tika-s0202t:822_5": "nivisatī”ti. Ese nayo sesapadadvayepi.",
  "tika-s0202t:823_0": "432. Nivesetīti ṭhapeti paṭṭhapeti. Payirupāsatīti upaṭṭhānavasena upagantvā nisīdati.",
  "tika-s0202t:823_1": "Suyyati etenāti sotanti āha “pasādasota”nti. Tañhi savanāya odahitabbanti. Dhāreti",
  "tika-s0202t:823_2": "sandhāreti tattheva manaṃ ṭhapeti. Atthatoti yathāvuttassa dhammassa atthato. Kāraṇatoti",
  "tika-s0202t:823_3": "yuttito hetudāharaṇehi upapattito. Olokananti evametanti yathāsabhāvato paññācakkhunā",
  "tika-s0202t:823_4": "daṭṭhabbataṃ khamanti, tañca mahantassa maṇino pajjalantassa viya āvikatvā atthassa",
  "tika-s0202t:823_5": "citte upaṭṭhānanti āha “idhā”tiādi. Kattukamyatāchandoti kattukāmatāsaṅkhāto kusalacchando.",
  "tika-s0202t:823_6": "Vāyamatītiādito catunnampi vīriyānaṃ vasena vāyāmaṃ parakkamaṃ karoti. Maggapadhānaṃ",
  "tika-s0202t:823_7": "padahatīti maggāvahaṃ maggapariyāpannañca sammappadhānaṃ padahati, padahanavasena",
  "tika-s0202t:823_8": "taṃ paripūreti. Paramasaccanti amoghadhammattā paramatthasaccaṃ. Sahajātanāmakāyenāti",
  "tika-s0202t:823_9": "maggapaññāsahajātanāmakāyena. Tadevāti tadeva paramasaccaṃ nibbānaṃ. Tenevāha – “sacchikiriyābhisamayena",
  "tika-s0202t:823_10": "vibhūtaṃ pākaṭaṃ karonto passatī”ti.",
  "tika-s0202t:824_0": "433-4. Maggānubodhoti maggapaṭipāṭiyā bodho bujjhanaṃ, yesaṃ kilesānaṃ samucchindanavasena",
  "tika-s0202t:824_1": "maggappaṭivedho, tesaṃ paṭipassambhanavasena pavattamānaṃ sāmaññaphalaṃ, maggena",
  "tika-s0202t:824_2": "paṭividdhāni saccāni, paramatthasaccameva vā anurūpabujjhananti adhippāyo. “Saccānuppattīti",
  "tika-s0202t:824_3": "phalasacchikiriyā”ti vuttaṃ. Evañhi sati heṭṭhā vuttā saddhāpaṭilābhādayo dvādasa",
  "tika-s0202t:824_4": "dhammā saccānuppattiyā upakārā honti, tasmā vuttaṃ “tesaṃyevāti heṭṭhā vuttānaṃ dvādasanna”nti.",
  "tika-s0202t:824_5": "Nāyaṃ “tesaṃyevā”ti padassa attho. Satipi kusalavipākādibhāvena nānatte vatthārammaṇabhūmikiccādivasena",
  "tika-s0202t:824_6": "pana sadisāti upāyatova maggadhammā āsevitā bahulīkatā phalabhūtāti vattabbataṃ arahatīti",
  "tika-s0202t:824_7": "taṃsadise tabbohāraṃ katvā “tesaṃ maggasampayuttadhammāna”nti vuttaṃ. Evañhi āsevanāgahaṇaṃ",
  "tika-s0202t:824_8": "samatthitaṃ, na aññathā. Na hi ekacittakkhaṇikānaṃ maggadhammānaṃ āsevanā, bahulīkammaṃ",
  "tika-s0202t:824_9": "vā atthīti. Tulanāti vipassanā. Sā hi vuṭṭhānagāminibhūtā maggappadhānassa bahukārā",
  "tika-s0202t:824_10": "tassa abhāve maggappadhānasseva abhāvato, evaṃ ussāho tulanāya chando ussāhassa bahukārotiādinā",
  "tika-s0202t:824_11": "heṭṭhimassa uparimūpakārataṃ suviññeyyamevāti āha – “iminā nayena sabbapadesu attho",
  "tika-s0202t:824_12": "veditabbo”ti. Sesaṃ suviññeyyameva.",
  "tika-s0202t:825": "Caṅkīsuttavaṇṇanāya līnatthappakāsanā samattā.",
  "tika-s0202t:826": "6. Esukārīsuttavaṇṇanā",
  "tika-s0202t:827_0": "437. Koṭṭhāsanti maṃsabhāgaṃ. Laggāpeyyunti nhārunā vā vākena vā bandhitvā purisassa",
  "tika-s0202t:827_1": "hatthe vā vasanagehe vā olambanavasena bandheyyuṃ. Satthadhammanti satthikesu satthavāhena",
  "tika-s0202t:827_2": "paṇetabbaṃ āṇādhammaṃ. Tassa nikkhamanatthanti taṃ mūlaṃ satthikehi nittharaṇatthaṃ.",
  "tika-s0202t:827_3": "Pāpaṃ assāti paricarantassa pāricariyāya ahitaṃva assa. Tenāha “na seyyo”ti. Uccakulīnādayo",
  "tika-s0202t:827_4": "dutiyavārādīhi vuccanti, idha upadhivipattisampattiyo pāpiyādipadehi vuttāti adhippāyo.",
  "tika-s0202t:827_5": "Tenāha – “pāpiyoti pāpako lāmako attabhāvo assā”ti. Seyyaṃsoti hitakoṭṭhāso, hitasabhāvoti",
  "tika-s0202t:827_6": "attho. Uccakulīnatāti karaṇatthe paccattavacananti āha “uccākulīnattenā”ti. “Vaṇṇo",
  "tika-s0202t:827_7": "na khīyetha tathāgatassā”tiādīsu viya vaṇṇasaddo idha pasaṃsāpariyāyoti āha “vessopi",
  "tika-s0202t:827_8": "hi uḷāravaṇṇo hotī”ti.",
  "tika-s0202t:828_0": "440. “Niravo padasaddo soḷāragottassa akiṇṇamattikāpatto tiṭṭheyya asaṅgacārī”ti",
  "tika-s0202t:828_1": "vuttattā bhikkhā caritabbāva, ayaṃ tesaṃ kuladhammoti adhippāyo. Haritvāti apanetvā.",
  "tika-s0202t:828_2": "Sattajīvo sattavāṇijako. Gopeti rakkhatīti gopo, ārakkhādhikāre niyutto. Asanti lūnanti",
  "tika-s0202t:828_3": "tenāti asitaṃ, lavittaṃ. Vividhaṃ bhāraṃ ābhañjanti olambanti etthāti byābhaṅgī, kājaṃ.",
  "tika-s0202t:829_0": "441. Anussaratoti anussaraṇahetu kulavaṃsānussaraṇakkhaṇe khattiyotiādinā saṅkhyaṃ",
  "tika-s0202t:829_1": "gacchati. Tenāha “porāṇe…pe… anussariyamāne”ti. Uccanīcattajānanatthañca kulavavatthānaṃ",
  "tika-s0202t:829_2": "kataṃ hotīti khattiyādikulakammunā tesaṃ catunnaṃ vaṇṇānaṃ sandhanaṃ jīvikaṃ paññapenti",
  "tika-s0202t:829_3": "brāhmaṇā, tathāgato pana lokuttaradhammameva purisassa sandhanaṃ paññapeti tena sattassa",
  "tika-s0202t:829_4": "lokaggabhāvasiddhito. Sesaṃ suviññeyyameva.",
  "tika-s0202t:830": "Esukārīsuttavaṇṇanā līnatthappakāsanā samattā.",
  "tika-s0202t:831": "7. Dhanañjānisuttavaṇṇanā",
  "tika-s0202t:832_0": "445. Rājagahaṃ parikkhipitvā ṭhitapabbatassāti paṇḍavapabbataṃ sandhāyāha. Rājagahanagarassa",
  "tika-s0202t:832_1": "dakkhiṇadisābhāge pabbatassa samīpe ṭhito janapado dakkhiṇāgiri. Taṇḍulapuṭakānaṃ",
  "tika-s0202t:832_2": "pāli etthāti taṇḍulapāli. Tassa kira dvārasamīpe taṇḍulavāṇijā taṇḍulapasibbake vivaritvā",
  "tika-s0202t:832_3": "paṭipāṭiyā ṭhapetvā nisīdanti, tenassa “taṇḍulapālidvāra”nti samaññā ahosi. Sabbameva",
  "tika-s0202t:832_4": "sassaṃ gaṇhātīti daliddakassakānaṃ divasaparibbayamattameva vissajjetvā sabbameva",
  "tika-s0202t:832_5": "āyato nipphannaṃ dhaññaṃ gaṇhāti. Mandasassānīti mandanipphattikāni sassāni.",
  "tika-s0202t:833_0": "446. Iminā nayenāti dāsakammakarassa nivāsanabhattavettanānuppadānena maṅgaladivasesu",
  "tika-s0202t:833_1": "dhanavatthālaṅkārānuppadānādinā ca posetabbo. Mittāmaccānaṃ piyavacanaatthacariyāsamānattatādi",
  "tika-s0202t:833_2": "mittāmaccakaraṇīyaṃ kattabbaṃ, tathā ñātisālohitānaṃ. Tattha āvāhavivāhasambaddhena",
  "tika-s0202t:833_3": "“amhākaṃ ime”ti ñāyantīti ñātī, mātāpitādisambaddhatāya samānalohitāti sālohitā.",
  "tika-s0202t:833_4": "Sammā dadantesupi asajjanato natthi etesaṃ tithīti atithi, tesaṃ attanā samānaparibhogavasena",
  "tika-s0202t:833_5": "atithikaraṇīyaṃ kātabbaṃ, atithibalīti attho. Ñātakabhūtapubbā pettivisayaṃ upagatā",
  "tika-s0202t:833_6": "pubbapetā, dakkhiṇeyyesu kālena kālaṃ dānaṃ datvā tesaṃ uddisanaṃ pubbapetakaraṇīyaṃ,",
  "tika-s0202t:833_7": "petabalīti attho. Gandhapupphavilepanajālābhattehi kālena kālaṃ devatānaṃ pūjā devatākaraṇīyaṃ,",
  "tika-s0202t:833_8": "devatābalīti attho, rājakiccakaraṇaṃ upaṭṭhānaṃ rājakaraṇīyaṃ. Ayampi kāyoti attano",
  "tika-s0202t:833_9": "kāyaṃ sandhāya vadati. Imamatthaṃ sandhāyāha “iminā nayena attho veditabbo”ti.",
  "tika-s0202t:834_0": "447. Pañca dussīlyakammānīti niccasīlapaṭipakkhadhammā. Dasa akusalakammapathadhammā",
  "tika-s0202t:834_1": "dasa dussīlyakammāni. Adhammacārī eva visamacārī kāyavisamādicaraṇatoti visamacārīpadassa",
  "tika-s0202t:834_2": "attho visuṃ na vutto.",
  "tika-s0202t:835_0": "448-453. Osaranti apasakkanti, khīyantīti attho. Tenāha “parihāyantī”ti. Abhisarantīti",
  "tika-s0202t:835_1": "abhivaḍḍhanavasena pavattanti. Tenāha “vaḍḍhantī”ti. Tatrāti brahmaloke. Assāti brahmaloke",
  "tika-s0202t:835_2": "uppannassa dhanañjānissa. Tato paṭṭhāyāti yadā bhagavatā “eso, bhikkhave, sāriputto”tiādi",
  "tika-s0202t:835_3": "vuttaṃ, tato paṭṭhāya. Catusaccavinimuttanti niddhāretvā vibhajitvā vuccamānehi saccehi",
  "tika-s0202t:835_4": "vimuttaṃ. Atthato pana tato pubbepi saccavimuttaṃ kathaṃ na kathesiyeva saccavimuttassa",
  "tika-s0202t:835_5": "niyyānassa abhāvato.",
  "tika-s0202t:836": "Dhanañjānisuttavaṇṇanāya līnatthappakāsanā samattā.",
  "tika-s0202t:837": "8. Vāseṭṭhasuttavaṇṇanā",
  "tika-s0202t:838_0": "454. Jātiṃ sodhetukāmā hontīti sahavāsīnaṃ brāhmaṇānaṃ kiriyā parādhena vā asāruppattena",
  "tika-s0202t:838_1": "vā jātiyā upakkilesaṃ āsaṅkāya taṃ sodhetukāmā honti. Mante sodhetukāmā hontīti mantavacane",
  "tika-s0202t:838_2": "ācariyamaticodanāya aññena vākyena kenaci kāraṇena saṃsaye uppanne taṃ sodhetukāmā",
  "tika-s0202t:838_3": "honti. Antarāti vemajjhe, aññatthevā antarāsaddoti tassa aññā kathāti vacanaṃ avagantabbaṃ.",
  "tika-s0202t:838_4": "Khantīmettānuddayādiguṇasampanno eva “sīlavāti guṇavā”tiāha. Tehi sīlassa vissajjanakālepi",
  "tika-s0202t:838_5": "“sīlavā”ti vuccati. Sampannasīlattā vā tehi samannāgato eva hotīti āha “sīlavāti",
  "tika-s0202t:838_6": "guṇavā”ti. Ācārasampannoti sādhu ācāravatto.",
  "tika-s0202t:839": "455. Sikkhitāti tevijjānaṃ sikkhitā tumhe, na dāni tumhehi kiñci kattabbaṃ atthīti attho. Paṭiññātāti paṭijānitvā ṭhitā.",
  "tika-s0202t:840_0": "Vedattayasaṅkhātā tisso vijjā ajjhayantīti tevijjā. Tenāha “tivedāna”nti. Tayo vede",
  "tika-s0202t:840_1": "aṇanti ajjhayantīti brāhmaṇā, tesaṃ. Yaṃ ekaṃ padampi akkhātaṃ, taṃ atthato byañjanato",
  "tika-s0202t:840_2": "ca kevalino adhiyino appapayogena. Niṭṭhāgatamhāti nipphattiṃ gatā amhā tevijjāya",
  "tika-s0202t:840_3": "sakasamayassa kathane.",
  "tika-s0202t:841": "Manokammato hi vattasampadātikāraṇūpacārenāyamattho vuttoti āha – “tena samannāgato hi ācārasampanno hotī”ti.",
  "tika-s0202t:842": "Khayātītanti vaḍḍhipakkhe ṭhitanti attho. Sukkapakkhapāṭipadato paṭṭhāya hi cando vaḍḍhatīti vuccati, na khīyatīti. Vandamānā janā namakkāraṃ karonti.",
  "tika-s0202t:843": "Atthadassanenāti vivaraṇena dassanapariṇāyakaṭṭhena lokassa cakkhu hutvā samuppannaṃ.",
  "tika-s0202t:844_0": "456. Tiṭṭhatu tāva brāhmaṇacintāti – “kiṃ jātiyā brāhmaṇo hoti udāhu bhavati kammunā”ti",
  "tika-s0202t:844_1": "ayaṃ brāhmaṇavicāro tāva tiṭṭhatu. Jātidassanatthaṃ tiṇarukkhakīṭapaṭaṅgato paṭṭhāya",
  "tika-s0202t:844_2": "loke jātivibhaṅgaṃ vitthārato kathessāmīti tesaṃ cittasampahaṃsanatthaṃ desetabbamatthaṃ",
  "tika-s0202t:844_3": "paṭijānāti. Tattha aññamaññā hi jātiyoti idaṃ kāraṇavacanaṃ, yasmā imā jātiyo nāma",
  "tika-s0202t:844_4": "aññamaññaṃ visiṭṭhā, tasmā jātivibhaṅgaṃ byākarissāmīti.",
  "tika-s0202t:845_0": "Yasmā idha upādinnakajāti byākātabbabhāvena āgatā, tassā pana nidassanabhāvena itarā,",
  "tika-s0202t:845_1": "tasmā “jātivibhaṅgaṃ pāṇāna”nti pāḷiyaṃ vuttaṃ. Tesaṃ tesaṃ pāṇānaṃ jātiyoti attho.",
  "tika-s0202t:845_2": "Evanti nidassanaṃ kathetvā nidassitabbe kathiyamāne. Tassāti vāseṭṭhassa. Kāmaṃ “tesaṃ",
  "tika-s0202t:845_3": "vohaṃ byakkhissa”nti ubhopi māṇave nissāya desanā āgatā, tathāpi tattha tattha “evaṃ,",
  "tika-s0202t:845_4": "vāseṭṭha, jānāhī”tiādinā vāseṭṭhameva ālapanto bhagavā tameva iminā niyāmena pamukhaṃ",
  "tika-s0202t:845_5": "akāsi. Tena vuttaṃ “tassāti vāseṭṭhassā”ti. Jātibhedo jātiviseso, jātiyā bhedo pākaṭo",
  "tika-s0202t:845_6": "bhavissati nidassanena vibhūtabhāvaṃ āpāditena paṭiññātassa atthassa vibhūtabhāvāpattito.",
  "tika-s0202t:845_7": "Āma na vaṭṭatīti kammanānatāya eva upādinnanānatāya paṭikkhepapadametaṃ, na bījanānatāya",
  "tika-s0202t:845_8": "anupādinnanānatāya paṭikkhepapadanti dassetuṃ “kammaṃ hī”tiādi vuttaṃ. Tassattho",
  "tika-s0202t:845_9": "– taṃtaṃyonikhipanamattaṃ kammassa sāmatthiyaṃ, taṃtaṃyoniniyatā pana ye vaṇṇavisesā,",
  "tika-s0202t:845_10": "te taṃtaṃyonisiddhiyāva siddhā hontīti taṃ pana yonikhipanakammaṃ taṃtaṃyonivisiṭṭha-visesābhibhūtāya",
  "tika-s0202t:845_11": "payoganipphattiyā, asaṃmucchitāya eva vā paccayabhūtāya bhavapatthanāya abhisaṅkhatamevāti",
  "tika-s0202t:845_12": "viññātabbapaccayavisesena vinā phalavisesābhāvato etaṃ samīhitakammaṃ patthanādīhi",
  "tika-s0202t:845_13": "ca bhinnasattitaṃ visiṭṭhasāmatthiyaṃ vā āpajjitvā cakkhundriyādivisiṭṭhaphalanibbattakaṃ",
  "tika-s0202t:845_14": "jāyati, evaṃ yonikhipanataṃyoniniyatavisesāvahatā hotīti. Therena hi bījanānatā viya",
  "tika-s0202t:845_15": "kammanānatāpi upādinnakanānatāya siyā nu kho paccayoti codanaṃ paṭikkhipitvā paccayavisesavisiṭṭhā",
  "tika-s0202t:845_16": "kammanānatā pana paccayoti nicchitanti daṭṭhabbaṃ.",
  "tika-s0202t:846_0": "Nānāvaṇṇāti nānappakāravaṇṇā. Tālanāḷikerādīnaṃ loke abhiññātatiṇajātibhāvato visesena",
  "tika-s0202t:846_1": "gayhati abhiññātasotanayena. Jātiyā brāhmaṇovāti aṭṭhānapayutto eva-saddo, jātiyāva",
  "tika-s0202t:846_2": "brāhmaṇo bhaveyyāti yojanā. Na ca gayhatīti tiṇarukkhādīsu viya brāhmaṇesu jātiniyatassa",
  "tika-s0202t:846_3": "liṅgassa anupalabbhanato, pivanabhuñjanakathanahasanādikiriyāya brāhmaṇabhāvena ekantikaliṅganiyatāya",
  "tika-s0202t:846_4": "mantajjhenādiṃ vinā anupalabbhanato ca. Vacībhedenevāti āhaccavacaneneva.",
  "tika-s0202t:847_0": "Kīṭe paṭaṅgetiādīsu jātinānatā labbhati aññamaññaliṅgavisiṭṭhatādassanā. Kunthā kīṭakā,",
  "tika-s0202t:847_1": "khajjakhādakā kipillikā. Uppatitvāti uḍḍetvā uḍḍetvā. Paṭabhāvaṃ gacchantīti vā paṭaṅgā,",
  "tika-s0202t:847_2": "na khuddakapāṇakā kīṭā nāma. Tesampi kīṭakānaṃ.",
  "tika-s0202t:848": "Kāḷakādayoti kalandakādayo.",
  "tika-s0202t:849": "Udaraṃyeva nesaṃ pādā udareneva sampajjanato.",
  "tika-s0202t:850": "Saññāpubbako vidhi aniccoti dassento “udake”ti āha yathā “vīrassa bhāvo vīriya”nti.",
  "tika-s0202t:851": "Pattasamudāye pakkhasaddoti “pattehi yantī”ti vuttaṃ. Na hi avayavabyatirekena samudāyo atthi.",
  "tika-s0202t:852_0": "Saṅkhepena vutto “jātivasena nānā”tiādinā. Ettha padatthe dubbiññeyyaṃ natthīti sambandhamattaṃ",
  "tika-s0202t:852_1": "dassetuṃ “tatrāyaṃ yojanā”tiādi vuttaṃ. “Na hi brāhmaṇānaṃ edisaṃ sīsaṃ hoti, khattiyānaṃ",
  "tika-s0202t:852_2": "edisanti niyamo atthi yathā hatthiassamigādīna”nti idameva vākyaṃ sabbattha netabbaṃ.",
  "tika-s0202t:852_3": "Taṃ saṃṅkhipitvā dassento “iminā nayena sabbaṃ yojetabba”nti āha.",
  "tika-s0202t:853": "Tassāti yathāvuttanigamanavacanassa ayaṃ yojanā idāni vuccamānā yojanā veditabbā.",
  "tika-s0202t:854": "457. Vokāranti vokaraṇaṃ, yena visiṭṭhatāya na vokarīyati jātibhedoti attho. Tenāha “nānatta”nti.",
  "tika-s0202t:855_0": "Gorakkhādiupajīvanena ājīvavipanno, hiṃsādinā sīlavipanno, nikkhittavattatādinā ācāravipannoti.",
  "tika-s0202t:855_1": "Sāmaññajotanā visese niviṭṭhā hotīti āha “gorakkhanti khettarakkha”nti. “Goti hi",
  "tika-s0202t:855_2": "pathaviyā nāma”nti. Tehi tehi upāyehi sikkhitabbaṭṭhena sippaṃ, tattha kosallaṃ.",
  "tika-s0202t:855_3": "Paresaṃ īsanaṭṭhena hiṃsanaṭṭhena isso, so assa atthīti isso yodhājīviko, issassa",
  "tika-s0202t:855_4": "kammaṃ paharaṇaṃ, usuṃ sattiñca nissāya pavattā jīvikā issattaṃ. Tenāha “āvudhajīvika”nti.",
  "tika-s0202t:855_5": "Yaṃ nissāya assa jīvikā, tadeva dassetuṃ “usuñca sattiñcā”ti vuttaṃ.",
  "tika-s0202t:856_0": "Brahmaṃ vuccati vedo, taṃ aṇati jānātīti brāhmaṇo, jānanañca porāṇehi brāhmaṇehi",
  "tika-s0202t:856_1": "vihitaniyāmena brāhmaṇehi katopasamena anuṭṭhānatapena yathā “ājīvasīlācāravipanno",
  "tika-s0202t:856_2": "natthī”ti brāhmaṇadhammikehi lokiyapaṇḍitehi ca sampaṭicchito, tathā paṭipajjanamevāti",
  "tika-s0202t:856_3": "āha “evaṃ brāhmaṇasamayena…pe… sādhetvā”ti. Evaṃ santeti evaṃ ājīvasīlācāravipannassa",
  "tika-s0202t:856_4": "abrāhmaṇabhāve sati na jātiyā brāhmaṇo hoti, guṇehi pana ājīvasīlācārasampattisaṅkhātehi",
  "tika-s0202t:856_5": "brāhmaṇo hoti, tasmā guṇānaṃyeva brāhmaṇabhāvakaraṇato catuvaṇṇavibhāge yattha katthaci",
  "tika-s0202t:856_6": "kule jāto yo sīlādiguṇasampannatāya guṇavā, so vuttalakkhaṇena nippariyāyato bāhitapāpatāya",
  "tika-s0202t:856_7": "brāhmaṇoti ayamettha brāhmaṇabhāve ñāyoti, evaṃ ñāyaṃ atthato āpannaṃ katvā. Nanti",
  "tika-s0202t:856_8": "tameva yathāvuttaṃ ñāyaṃ. Yo brāhmaṇassa saṃvaṇṇitāyāti mātuyā ubhatosujātatādikulavaṇṇena",
  "tika-s0202t:856_9": "saṃvaṇṇitāya pasatthāya yathārūpāya brāhmaṇassa mātā bhavituṃ yuttā, tathārūpāya",
  "tika-s0202t:856_10": "mātarisambhūto. Etena catunnaṃ yonīnaṃ yattha katthaci visesaniṭṭhā katā. Tenāha",
  "tika-s0202t:856_11": "“tatrāpi visesenā”ti. Evaṃ sāmaññato visesaniṭṭhāvasena “yonijaṃ mattisambhava”nti",
  "tika-s0202t:856_12": "padassa atthaṃ vatvā idāni sāmaññajotanaṃ anādiyitvā visesajotanāvaseneva atthaṃ",
  "tika-s0202t:856_13": "vattuṃ “yācāya”ntiādi vuttaṃ. Parisuddhauppattimaggasaṅkhātā yoni vuttāti anupakkuṭṭhabhāvena",
  "tika-s0202t:856_14": "parisuddhauppattimaggasaṅkhātā yā cāyaṃ yoni vuttāti sambandho. Tatopi jātasambhūtattāti",
  "tika-s0202t:856_15": "tato yonito jātattā mātāpettisampattito sambhūtattā.",
  "tika-s0202t:857_0": "Visiṭṭhattāti samudāyabhūtā manussā rāgādinā visiṭṭhattā. Rāgādinā saha kiñcanenāti",
  "tika-s0202t:857_1": "sakiñcano. Tatheva rāgādisaṅkhātena palibodhanaṭṭhena saha palibodhenāti sapalibodho.",
  "tika-s0202t:857_2": "Sabbagahaṇapaṭinissaggenāti upādānasaṅkhātassa sabbassa gahaṇassa paṭinissajjanena.",
  "tika-s0202t:857_3": "Yasmā bāhitapāpo attano santānato bahikatapāpo, tasmā tamahaṃ brūmi brāhmaṇanti attho",
  "tika-s0202t:857_4": "vattabbo. Evarūpo etissā kathāya upadeso nānappakārato vibhatto, tasmā tattha tattha",
  "tika-s0202t:857_5": "vuttanayeneva veditabbo.",
  "tika-s0202t:858": "458. Gahitadaṇḍesūti paresaṃ daṇḍena viheṭhanaṃ anidhāya ādinnadaṇḍesu.",
  "tika-s0202t:859": "459. Kiñci gahaṇanti taṇhāgāhādīsu kiñci gāhaṃ.",
  "tika-s0202t:860_0": "Yena kāmabhavena mānusakehi pañcahi kāmaguṇehi yuñjati, taṃ mānusakaṃ yogaṃ. “Mānusakaṃ",
  "tika-s0202t:860_1": "yoga”nti ettha ca ekadesaṃ gahetvā vuttaṃ, esa nayo “dibbayoga”nti etthāpi. Sabbayogavisaṃyuttanti",
  "tika-s0202t:860_2": "padadvayena vuttehi sabbakilesayogehi vippayuttaṃ.",
  "tika-s0202t:861": "Ratinti abhiratiṃ āsattiṃ. Kusalabhāvanāyāti kāyabhāvanādi kusaladhammabhāvanāya ukkaṇṭhitaṃ. Vīriyavantanti vīriyasabbhāvena vīraṃ niddisati, vīrabhāvo hi vīriyanti.",
  "tika-s0202t:862": "Sundaraṃ ṭhānanti nibbānaṃ. Sundarāya paṭipattiyā ariyapaṭipattiyā.",
  "tika-s0202t:863": "Nibbattinti pariyosānaṃ. Atīteti atītakoṭṭhāse. Kiñcanakārakoti palibodhahetubhūto.",
  "tika-s0202t:864": "Asekkhe sīlakkhandhādike mahante guṇe. Pañcannaṃ mārānaṃ vijitattā vijitavijayaṃ.",
  "tika-s0202t:865_0": "460. Idaṃ ajānantāti “jātiyā brāhmaṇo”ti idaṃ lokasamaññāmattanti ajānantā. Ye brāhmaṇesu",
  "tika-s0202t:865_1": "nāmagottaṃ nāma tatiyaṃ diṭṭhābhinivesaṃ janenti, sāva nesaṃ diṭṭhi. Kataṃ abhisaṅkhatanti",
  "tika-s0202t:865_2": "parikappanavaseneva kataṃ ṭhapitaṃ tadupacitaṃ, na hetupaccayasamāyogena. Samuccāti",
  "tika-s0202t:865_3": "sammutiyā. Kā pana sā sammutīti āha “samaññāyā”ti, lokasamaññātenāti attho. Sammā",
  "tika-s0202t:865_4": "pana paramatthato ajānantānaṃ nāmagottaṃ evaṃ kappetīti āha “no ce”tiādi. Taṃ pana",
  "tika-s0202t:865_5": "asantampi paramatthato santatāyeva abhinivisanti, tesamayaṃ dosoti dassetuṃ “evaṃ",
  "tika-s0202t:865_6": "pakappita”ntiādi vuttaṃ. Tenāha bhagavā – “janapadaniruttiṃ nābhiniveseyyā”ti. Ajānantā",
  "tika-s0202t:865_7": "noti ettha no-saddo avadhāraṇattho – “na no samaṃ atthi tathāgatenā”tiādīsu viyāti",
  "tika-s0202t:865_8": "āha “ajānantāva evaṃ vadantī”ti.",
  "tika-s0202t:866_0": "Nippariyāyanti bhāvanapuṃsakaniddeso, nippariyāyena ujukamevāti attho, na pubbe viya",
  "tika-s0202t:866_1": "“yo hi kocī”ti pariyāyavasena. “Na jaccā”ti gāthāya pubbaddhena jātivādaṃ paṭikkhipanto",
  "tika-s0202t:866_2": "pacchimaddhena kammavādaṃ patiṭṭhapento. Tatthāti tissaṃ gāthāyaṃ. Upaḍḍhagāthāya",
  "tika-s0202t:866_3": "vitthāraṇatthanti upaḍḍhagāthāya atthaṃ vitthāretuṃ “kassako kammunā”ti vuttaṃ. Tattha",
  "tika-s0202t:866_4": "purimāya catūhi pādehi, pacchime dvīhi dvinnampi sādhāraṇato attho vitthārito. Tattha",
  "tika-s0202t:866_5": "kasikammādīti ādi-saddena sippakammavāṇijādi saṅgaho.",
  "tika-s0202t:867_0": "Paṭiccasamuppādapadhānavacanaviññeyyo paccayo paṭiccasamuppādasaddassa attho paccayuppannāpekkhāya",
  "tika-s0202t:867_1": "hotīti āha – “iminā paccayena etaṃ hotī”ti. Yaṃ panettha vattabbaṃ, taṃ visuddhimagge",
  "tika-s0202t:867_2": "taṃsaṃvaṇṇanāyañca vuttanayena veditabbaṃ. Sammānāvamānārahakuleti sammānārahe khattiyādikule,",
  "tika-s0202t:867_3": "avamānārahe caṇḍālādikule kammavasena upapatti hoti kammassa vipaccamānokāsakaratāya",
  "tika-s0202t:867_4": "vinā tādisāya uccanīcakulanibbattiyā abhāvato. Aḍḍhadaliddatādi aññāpi hīnapaṇītatā.",
  "tika-s0202t:868_0": "Kammunāti cettha yathā lokapajāsattasaddehi eko evattho vutto, evaṃ sesasaddehipi,",
  "tika-s0202t:868_1": "adhippāyaviseso pana tattha atthīti dassetuṃ “purimapadena cetthā”tiādi vuttaṃ. Nāyaṃ",
  "tika-s0202t:868_2": "loko brahmanimmito kammena uppajjanato. Na hi sannihitakāraṇānaṃ phalānaṃ aññena",
  "tika-s0202t:868_3": "uppattidiṭṭhi yujjati. Tenāha “diṭṭhiyā paṭisedho veditabbo”ti. Yaṃ panettha vattabbaṃ",
  "tika-s0202t:868_4": "taṃ visuddhimaggasaṃvaṇṇanādīsuvuttanayena veditabbaṃ. Tathā lokassa paṭhamuppatti",
  "tika-s0202t:868_5": "na brahmunāti “kammunā hi tāsu tāsū”tiādi vuttaṃ. Tatiyena “ayaṃ loko ādito pabhuti",
  "tika-s0202t:868_6": "pabhavakammunā vattatī”ti vuttamatthaṃ nigameti.Vuttassevatthassa sūcanañhi nigamanaṃ.",
  "tika-s0202t:868_7": "Taṃ pana niyamatthaṃ hotīti āha “kammeneva baddhā hutvā pavattanti, na aññathā”ti.",
  "tika-s0202t:868_8": "Catutthena padena. Yāyatoti gacchato. Nibbattatoti nibbattantassa. Pavattatoti pavattantassa.",
  "tika-s0202t:869_0": "Dhutadhammā visesato taṇhāya santattavasena vattantīti āha “tapenāti dhutaṅgatapenā”ti.",
  "tika-s0202t:869_1": "Methunavirati visesato brāhmaṇānaṃ brahmacariyanti sā idha brahmacariyenāti adhippetāti",
  "tika-s0202t:869_2": "āha “brahmacariyenāti methunaviratiyā”ti. Etenāti iminā “tapenā”tiādīhi catūhi padehi",
  "tika-s0202t:869_3": "vuttena. Seṭṭhenāti uttamena. Saṃkilesavisuddhiyā parisuddhena. Brahmanti brahmabhāvaṃ",
  "tika-s0202t:869_4": "seṭṭhabhāvaṃ. So panettha atthato brāhmaṇabhāvoti āha “brāhmaṇabhāvaṃ āvahatī”ti.",
  "tika-s0202t:870_0": "Brahmā ca sakko cāti sakkagarukānaṃ sakko sakkenapi garukātabbato, brahmagarukānaṃ",
  "tika-s0202t:870_1": "brahmā brahmunāpi garukātabbato. Vijānatanti paramatthabrāhmaṇassa visesaṃ jānantānaṃ",
  "tika-s0202t:870_2": "viññūnaṃ. Aviññuno hi appamāṇaṃ. Tenāha – “paṇḍitāna”nti. Sesaṃ suviññeyyameva.",
  "tika-s0202t:871": "Vāseṭṭhasuttavaṇṇanāya līnatthappakāsanā samattā.",
  "tika-s0202t:872": "9. Subhasuttavaṇṇanā",
  "tika-s0202t:873_0": "462. Tudisaññāto gāmo nigamo etassāti todeyyo, tassa attajo todeyyaputtoti āha “tudigāmā”tiādi.",
  "tika-s0202t:873_1": "Ārādhakoti saṃrādhako. Dhammanisanti yasmā sampādanena paripūraṇena icchitā, tasmā",
  "tika-s0202t:873_2": "vuttaṃ “sampādako paripūrako”ti. Ñāyati nicchayena gameti nibbānaṃ, taṃ vā ñāyati",
  "tika-s0202t:873_3": "paṭivijjhīyati etenāti ñāyo, tato etassa sampādakahetubhāvato ñāyo dhammo ariyamaggo",
  "tika-s0202t:873_4": "taṃ ñāyaṃ dhammaṃ. Tenāha “kāraṇadhamma”nti. Anavajjanti avajjapaṭipakkhaṃ.",
  "tika-s0202t:874_0": "463. Vaṭṭacārakato niyyātīti niyyānikaṃ īkārassa rassattaṃ ya-kārassa ca ka-kāraṃ",
  "tika-s0202t:874_1": "katvā. Niyyāne vā niyuttaṃ, niyyānaṃ sīlanti vā niyyānikaṃ, tappaṭipakkhato aniyyānikaṃ.",
  "tika-s0202t:874_2": "Sā pana atthato akusalakiriyāti āha “akusalapaṭipada”nti.",
  "tika-s0202t:875_0": "Bahubhāvavācako idha mahāsaddo “mahājano”tiādīsuviyāti āha “mahantehi bahūhī”ti.",
  "tika-s0202t:875_1": "Atthoti payojanaṃ. Mahantānīti bahulāni. Kiccānīti kātabbāni. Adhikaraṇānīti adhikārajīvikārūpāni.",
  "tika-s0202t:875_2": "Gharāvāsakammameva pañcabalikaraṇadasaatthaṭṭhānabhāvato lokayātrāya ca sampavattiṭṭhānabhāvato",
  "tika-s0202t:875_3": "jīvitavuttiyā vā hetubhāvato gharāvāsakammaṭṭhānaṃ.",
  "tika-s0202t:876": "“Appakenapi medhāvī, pābhatena vicakkhaṇo;",
  "tika-s0202t:877": "Samuṭṭhāpeti attānaṃ, aṇuṃ aggiṃva sandhama”nti. ;",
  "tika-s0202t:878": "Gāthāya vuttanayena cūḷantevāsikassa viya.",
  "tika-s0202t:879_0": "464. Ayoniso pavattitaṃ vāṇijjakammaṃ viya apāyabhūtaṃ kasikammaṃ nidassanabhāve",
  "tika-s0202t:879_1": "ṭhapetvā ayonisomanasikaraṇavasena pavattaṃ gharāvāsakiccaṃ sandhāyāha – “yathā kasi…pe…",
  "tika-s0202t:879_2": "evaṃ gharāvāsakammaṭṭhānampī”ti. Brāhmaṇabhatto ahosīti so kira bahū brāhmaṇe dhanaṃ",
  "tika-s0202t:879_3": "datvā yaññaṃ kāresi. Uparīti “upari upaṭṭhātīti vadehī”ti brāhmaṇehi attano samayena",
  "tika-s0202t:879_4": "ācikkhāpitopi yathā upaṭṭhitameva kathetvā kālaṃ katvā niraye nibbatto, atha brāhmaṇā",
  "tika-s0202t:879_5": "– “iminā amhākaṃ yaññe doso dinno”ti kujjhitvā tassa kaḷevaraṃ susānaṃ netuṃ nādaṃsu.",
  "tika-s0202t:879_6": "Athassa ñātakehi sahasse dinne taṃ sahassaṃ gahetvā gehato nīharituṃ adaṃsu. Kassapasammāsambuddhakāle",
  "tika-s0202t:879_7": "chattiṃsa itthiyo “ekā vatthaṃ adāsi, ekā gandhaṃ, ekā sumanamāla”ntiādinā taṃ taṃ",
  "tika-s0202t:879_8": "dānamayaṃ puññaṃ katvā āyupariyosāne tāvatiṃsabhavane sakkassa devarañño paricārikā",
  "tika-s0202t:879_9": "hutvā nibbattiṃsu sahassaaccharāparivārikā, sakkassa devarañño vejayantarathaṃ pesetvā",
  "tika-s0202t:879_10": "pakkosāpitena guttilācariyabhūtena mahābodhisattena pucchitā taṃ taṃ attanā kataṃ",
  "tika-s0202t:879_11": "puññaṃ byākariṃsu. Taṃ sandhāya vuttaṃ “sakalāya guttilavimānakathāya dīpetabba”nti.",
  "tika-s0202t:879_12": "Vaṇijjakammaṭṭhānaṃ vipajjamānanti ettha tassa vipajjamānākāro heṭṭhā vutto. Evaṃ",
  "tika-s0202t:879_13": "pabbajjakammaṭṭhānampi vipajjamānaṃ appaphalaṃ hotīti ānetvā sambandho. Sīlesu aparipūrakārinotiādi",
  "tika-s0202t:879_14": "tassa vipajjanākāradassanaṃ. Jhānādisukhanti ettha ādi-saddena abhiññāvipassanādisukhassa",
  "tika-s0202t:879_15": "viya sabrahmacārīhi saddhiṃ sīlasampadādisukhassa saṅgaho daṭṭhabbo. Arahattampi",
  "tika-s0202t:879_16": "pāpuṇāti pageva sekkhaputhujjanasampattiyoti adhippāyo.",
  "tika-s0202t:880_0": "Cāgasīsenāti padhānabhūtena cāgena dānena taṃ avassayaṃ katvā. Ettha te na koci aphāsukabhāvoti.",
  "tika-s0202t:880_1": "Ujukaṃ katvā aviruddhaṃ katvā, sampayojetvāti attho. Tapacariyanti aggiparicaraṇaṃ,",
  "tika-s0202t:880_2": "tapacariyañca brahmacariyaggahaṇā duṭṭhullabhāvato.",
  "tika-s0202t:881_0": "466. Ajānanabhāvanti asabbaññubhāvaṃ. Bhagavato pana sabbaññubhāvo sadevake loke",
  "tika-s0202t:881_1": "jalatale pakkhittatelaṃ viya pattharitvā ṭhito, na me idaṃ patirūpaṃ, tato parivattissāmīti",
  "tika-s0202t:881_2": "“brāhmaṇo, bho, gotamā”tiādimāha. Paccāharituṃ paṭipakkhena apaharituṃ. Setapokkharasadisoti",
  "tika-s0202t:881_3": "puṇḍarīkapattasadisavaṇṇo. Suvaṭṭitāti vaṭṭabhāvayuttaṭṭhāne suvaṭṭā. Nāmakaṃyevāti",
  "tika-s0202t:881_4": "nāmamattameva vacanamattameva. Tathābhūtānaṃ bhāvassapi abhāvena nihīnaṃ nāma hoti,",
  "tika-s0202t:881_5": "nāma-saddo nihīnapariyāyo. Tenāha – “lāmakaṃyevā”ti.",
  "tika-s0202t:882_0": "467. Katamā vācā tesaṃ seyyoti tesaṃ caṅkiyādīnaṃ brāhmaṇamahāsālānaṃ vuccamānavibhāgāsu",
  "tika-s0202t:882_1": "vācāsu katamā vācā seyyoti. “Seyyā”ti liṅgavipallāsena vuttaṃ. Sammutiyāti avilaṅghitasādhumariyādāya",
  "tika-s0202t:882_2": "lokasammutiyā. Tenāha “lokavohārenā”ti. Mantāti mantāsaṅkhātāya paññāya mantetvā",
  "tika-s0202t:882_3": "jānitvā. Tenāha “tulayitvā”ti. Atthasaṃhitanti hetusañhitaṃ. Taṃ pana ekaṃsato yuttiyuttaṃ",
  "tika-s0202t:882_4": "hotīti āha – “kāraṇanissita”nti. Āvutotiādīsu ādito abhimukhaṃ ñāṇagatiyā vibandhanena",
  "tika-s0202t:882_5": "āvuto, āvariyena visesato ñāṇagatiyā nibandhanena nivuto, evaṃ ophuṭo paliguṇṭhito.",
  "tika-s0202t:882_6": "Pariyonaddhoti samantato onaddho chādito. Tenāha “paliveṭhito”ti.",
  "tika-s0202t:883_0": "468. Sace etaṃ kāraṇamatthīti “nissaṭṭhatiṇakaṭṭhupādāno aggi jalatī”ti etaṃ kāraṇaṃ",
  "tika-s0202t:883_1": "sace atthi yadi siyā, so aparo tiṇakaṭṭhupādāno aggi yadi bhaveyya. Sadoso sādīnavo",
  "tika-s0202t:883_2": "saparikkileso. Parisuddhoti upakkilesābhāvena sabbaso suddho. Jāti ādīnaṃ abhāvenāti",
  "tika-s0202t:883_3": "jātipaccayānaṃ kammakilesānaṃ niggamena.",
  "tika-s0202t:884": "469. Na niccalā tiṭṭhantīti tattha pakkhipitabbassa labbhamānattā yathāpaññattaṃ hutvā niccalā akampiyā na tiṭṭhanti. Taṃ dosaṃ taṃ ūnatādosaṃ.",
  "tika-s0202t:885_0": "Aññasmiṃ asatīti atthabhañjakamusāvāde asati. So hi attano santakassa adātukāmatādivasena",
  "tika-s0202t:885_1": "pavattassa akammapathappattassa musāvādabhāvassa viparīto añño idha adhippeto. Tathā",
  "tika-s0202t:885_2": "hi itaro yebhuyyena vaḷañjitabbato voharitabbato vaḷañjakamusāvādoti āha. Na kadāci",
  "tika-s0202t:885_3": "musāvādīti dve kathā na kathenti. Bāhirakānaṃ anavajjatapasammatāyapi nissitoti vattuṃ",
  "tika-s0202t:885_4": "āha “sīlavā tapanissitako hoti”ti. Vivaṭamukhā mantajjhenamaṇḍitā sabbaso sajjhāyā",
  "tika-s0202t:885_5": "honti, na itareti āha “pabbajitā niccaṃ sajjhāyantī”ti.",
  "tika-s0202t:886_0": "470. Ciraṃ nikkhantoti niggato hutvā cirakāle. Na sabbaso paccakkhā honti satisammohato",
  "tika-s0202t:886_1": "maggānañca aññathā karaṇato. Cirāyitattanti “ayaṃ maggo”ti kathanassa cirāyanaṃ.",
  "tika-s0202t:886_2": "Vitthāyitattanti asappaṭibhānaṃ. Taṃ pana saupamāha dassetuṃ “yathā”tiādi vuttaṃ.",
  "tika-s0202t:887_0": "Balasampannoti kāyabalena samannāgato. Pamāṇakataṃ kammaṃ nāma pamāṇakarānaṃ rāgādikilesānaṃ",
  "tika-s0202t:887_1": "avikkhambhitattā “pamāṇakataṃ kammaṃ nāma kāmāvacara”nti āha, tesaṃ pana vikkhambhitattā",
  "tika-s0202t:887_2": "vuttaṃ “appamāṇakataṃ kammaṃ nāma rūpārūpāvacara”nti. Tatthāpi visesato appamaññābhāvanā",
  "tika-s0202t:887_3": "sambhavatīti āha “tesupī”tiādi. Nirīhakattā yathā appamāṇasamaññā labbhati, taṃ dassetuṃ",
  "tika-s0202t:887_4": "“pamāṇaṃ…pe… vuccatī”ti āha. Na ohīyati na tiṭṭhatīti katūpacitampi kāmāvacarakammaṃ",
  "tika-s0202t:887_5": "yathādhigate mahaggatajjhāne aparihīne taṃ abhibhavitvā āsīdetvā passe ohīyakaṃ katvā",
  "tika-s0202t:887_6": "paṭisandhiṃ dātuṃ samatthabhāvena na tiṭṭhati. Laggitunti āvarituṃ. Ṭhātunti patiṭṭhātuṃ.",
  "tika-s0202t:887_7": "Pharitvāti paṭippharitvā. Pariyādiyitvāti tassa sāmatthiyaṃ khepetvā. Kammassa pariyādiyanaṃ",
  "tika-s0202t:887_8": "nāma vipākuppādabandhanamevāti āha – “tassa vipākaṃ paṭibāhitvā”ti. Sesaṃ suviññeyyameva.",
  "tika-s0202t:888": "Subhasuttavaṇṇanāya līnatthappakāsanā samattā.",
  "tika-s0202t:889": "10. Saṅgāravasuttavaṇṇanā",
  "tika-s0202t:890_0": "473. Abhippasannāti abhisamecca pasannā. Tenāha – “aveccappasādavasena pasannā”ti.",
  "tika-s0202t:890_1": "Brāhmaṇī vigatamalamaccheratāya “tuyhaṃ deyyadhammaṃ ruccanakaṭṭhāne dehī”ti āha.",
  "tika-s0202t:890_2": "Maggeneva hissā macchariyassa pahīnattā buddhapakkhabrāhmaṇapakkhavasena ubhatopakkhikā.",
  "tika-s0202t:891_0": "Kiṃsūti kinti pucchāvacanaṃ. Chetvā anādiyitvā vināsetvā. Sukhaṃ setīti cittasantāpābhāvena",
  "tika-s0202t:891_1": "sukhena supati. Na socatīti tato eva sokaṃ nāma vināseti. Kodhanti kujjhanalakkhaṇaṃ",
  "tika-s0202t:891_2": "kodhaṃ. Chetvā samucchinditvā. Sukhaṃ setīti kodhapariḷāhena apariḍayhamānattā sukhaṃ",
  "tika-s0202t:891_3": "supati. Kodhavināsena vinaṭṭhadomanassattā na socati. Visamūlassāti dukkhavipākassa.",
  "tika-s0202t:891_4": "Madhuraggassāti akkosakassa paccakkosanena, pahārakassa paṭippaharaṇena yaṃ sukhaṃ",
  "tika-s0202t:891_5": "uppajjati, taṃ sandhāyeva “madhuraggo”ti vutto. Imasmiñhi ṭhāne pariyosānaṃ “agga”nti",
  "tika-s0202t:891_6": "vuttaṃ. Ariyāti buddhādayo ariyā.",
  "tika-s0202t:892_0": "Pañhaṃ kathesīti brāhmaṇo kira cintesi – “samaṇo gotamo lokapūjito, na sakkā yaṃ",
  "tika-s0202t:892_1": "vā taṃ vā vatvā santajjetuṃ, ekaṃ saṇhapañhaṃ pucchissāmī”ti. So ekaṃ pucchāgāthaṃ",
  "tika-s0202t:892_2": "abhisaṅkharitvā “sace asukassa nāma vadhaṃ rocemīti vakkhati, ye tuyhaṃ na ruccanti,",
  "tika-s0202t:892_3": "te māretukāmosi, lokavadhāya uppanno kiṃ tuyhaṃ samaṇabhāvenāti niggahessāmi. Sace",
  "tika-s0202t:892_4": "na kassaci vadhaṃ rocemīti vakkhati, atha naṃ tvaṃ rāgādīnampi vadhaṃ na icchasi,",
  "tika-s0202t:892_5": "tasmā samaṇo hutvā āhiṇḍasīti niggaṇhissāmīti imaṃ ubhatokoṭikaṃ pañhaṃ puṭṭho samaṇo",
  "tika-s0202t:892_6": "gotamo neva gilituṃ na uggilituṃ sakkhissatī”ti evaṃ cintetvā imaṃ payhaṃ pucchi.",
  "tika-s0202t:892_7": "Tassa bhagavā ajjhāsayānurūpaṃ kathesi. So pañhabyākaraṇena ārādhitacitto pabbajjaṃ",
  "tika-s0202t:892_8": "yāci. Satthā taṃ pabbājesi, so pabbajjākiccaṃ matthakaṃ pāpesi. Tena vuttaṃ “pabbajitvā arahattaṃ patto”ti.",
  "tika-s0202t:893_0": "Avabhūtāti adhobhūtā. Adhobhāvo sattānaṃ avaḍḍhi avamaṅgalanti āha – “avaḍḍhibhūtā",
  "tika-s0202t:893_1": "avamaṅgalabhūtāyevā”ti. Paribhūtāti paribhavappattā. Vijjamānānanti pāḷiyaṃ anādare",
  "tika-s0202t:893_2": "sāmivacananti tadatthaṃ dassento “vijjamānesū”tiāha. Pakaṭṭhaṃ, pavaḍḍhaṃ vā ñāṇanti",
  "tika-s0202t:893_3": "paññāṇanti bhagavato ñāṇaṃ visesetvā vuttaṃ.",
  "tika-s0202t:894_0": "474. Abhijānitvāti abhivisiṭṭhena ñāṇena jānitvā. Vositavosānāti katakaraṇīyatāya",
  "tika-s0202t:894_1": "sabbaso parisositaniṭṭhā. Pāramisaṅkhātanti paramukkaṃsabhāvato pāramīti saṅkhātaṃ.",
  "tika-s0202t:894_2": "Tenāha “sabbadhammānaṃ pārabhūta”nti. Brahmacariyassāti sāsanabrahmacariyassa ādibhūtaṃ.",
  "tika-s0202t:894_3": "Tenāha “uppādakā janakā”ti. “Idamevaṃ bhavissati idameva”nti takkanaṃ takko, so etassa",
  "tika-s0202t:894_4": "atthīti takkī. Yasmā so taṃ taṃ vatthuṃ tathā tathā takkitvā gaṇhati, tasmā vuttaṃ",
  "tika-s0202t:894_5": "“takkagāhī”ti. Vīmaṃsanasīlo vīmaṃsī paccakkhabhūtamatthaṃ vīmaṃsanabhūtāya paññāya",
  "tika-s0202t:894_6": "kevalaṃ vīmaṃsanato. Tenāha “paññācāraṃ carāpetvā evaṃvādī”ti. Yathāvuttatakkīvīmaṃsībhāvena",
  "tika-s0202t:894_7": "takkapariyāhataṃ vīmaṃsānucaritaṃ sayaṃpaṭibhānaṃ evametanti vatvā.",
  "tika-s0202t:895_0": "485. Aṭṭhitapadhānavatanti aññattha kismiñci puggale aṭṭhitapadhānavataṃ anaññasādhāraṇaṃ",
  "tika-s0202t:895_1": "bhoto gotamassa padhānaṃ ahosi. Sappurisapadhānavataṃ ahosi sappurisapadhānavatādhigatānaṃ",
  "tika-s0202t:895_2": "etādisānaṃ arahataṃ acchariyapuggalānaṃyeva āveṇikapadhānavataṃ ahosi. Ajānantova",
  "tika-s0202t:895_3": "pakāsetīti ayaṃ pucchitamatthaṃ sayaṃ paccakkhato ajānanto eva kevalaṃ saddaṃ uppādetvāva",
  "tika-s0202t:895_4": "pakāsesīti saññāya āha. Ajānanabhāve santeti ime adhidevāti paccakkhato jānane asati.",
  "tika-s0202t:895_5": "Paṇḍitena manussenāti lokavohārakusalena manussena, tvaṃ pana lokavohārepi akusalo.",
  "tika-s0202t:895_6": "Vacanatthañhi ajānanto yaṃ kiñci vadati. Uccena sammatanti uccaṃ supākaṭaṃ sabbaso",
  "tika-s0202t:895_7": "taruṇadārakehipi sammataṃ. Ñātametaṃ yadidaṃ atthi devāti. Tenāha “susudārakāpī”tiādi.",
  "tika-s0202t:895_8": "Devāti upapattidevā. Adhidevā nāma sammutidevehi adhikadevāti katvā, tadaññe ca manusse",
  "tika-s0202t:895_9": "adhikabhāve kimeva vattabbaṃ. Sesaṃ suviññeyyameva.",
  "tika-s0202t:896": "Papañcasūdaniyā majjhimanikāyaṭṭhakathāya",
  "tika-s0202t:897": "Saṅgāravasuttavaṇṇanāya līnatthappakāsanā samattā.",
  "tika-s0202t:898": "Niṭṭhitā ca brāhmaṇavaggavaṇṇanā.",
  "tika-s0202t:899": "Majjhimapaṇṇāsaṭīkā samattā."
}