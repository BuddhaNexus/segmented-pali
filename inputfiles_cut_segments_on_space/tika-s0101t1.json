{
  "tika-s0101t1:0": "1. Brahmajālasuttavaṇṇanā",
  "tika-s0101t1:1": "Paribbājakakathāvaṇṇanā",
  "tika-s0101t1:2": "Evaṁ paṭhamamahāsaṅgītiṁ dassetvā yadatthaṁ sā idha dassitā, idāni taṁ nigamanavasena dassetuṁ “imissā”tiādimāha.",
  "tika-s0101t1:3_0": "1. Ettāvatā ca brahmajālassa sādhāraṇato bāhiranidānaṁ dassetvā idāni abbhantaranidānaṁ",
  "tika-s0101t1:3_1": "saṁvaṇṇetuṁ “tattha eva”ntiādi vuttaṁ. Atha vā chahi ākārehi saṁvaṇṇanā kātabbā sambandhato",
  "tika-s0101t1:3_2": "padato padavibhāgato padatthato anuyogato parihārato cāti. Tattha sambandho nāma",
  "tika-s0101t1:3_3": "desanāsambandho. Yaṁ lokiyā “ummugghāto”ti vadanti. So pana pāḷiyā nidānapāḷivasena,",
  "tika-s0101t1:3_4": "nidānapāḷiyā pana saṅgītivasena veditabboti paṭhamamahāsaṅgītiṁ dassentena nidānapāḷiyā",
  "tika-s0101t1:3_5": "sambandhassa dassitattā padādivasena saṁvaṇṇanaṁ karonto “evanti nipātapada”ntiādimāha.",
  "tika-s0101t1:3_6": "“Metiādīnī”ti ettha antarā-sadda-ca-saddānaṁ nipātapadabhāvo, vattabbo, na vā vattabbo",
  "tika-s0101t1:3_7": "tesaṁ nayaggahaṇena gahitattā, tadavasiṭṭhānaṁ āpaṭi-saddānaṁ ādi-saddena saṅgaṇhanato.",
  "tika-s0101t1:3_8": "“Padavibhāgo”ti padānaṁ viseso, na pana padaviggaho. Atha vā padāni ca padavibhāgo",
  "tika-s0101t1:3_9": "ca padavibhāgo, padaviggaho ca padavibhāgo ca padavibhāgoti vā ekasesavasena padapadaviggahāpi",
  "tika-s0101t1:3_10": "padavibhāga saddena vuttāti veditabbaṁ. Tattha padaviggaho “bhikkhūnaṁ saṅgho”tiādibhedesu padesu daṭṭhabbo.",
  "tika-s0101t1:4_0": "Atthatoti padatthato. Taṁ pana padatthaṁ atthuddhārakkamena paṭhamaṁ evaṁ-saddassa",
  "tika-s0101t1:4_1": "dassento “evaṁsaddo tāvā”tiādimāha. Avadhāraṇādīti ettha ādi-saddena idamatthapucchāparimāṇādiatthānaṁ",
  "tika-s0101t1:4_2": "saṅgaho daṭṭhabbo. Tathā hi “evaṁgatāni, evaṁvidho, evamākāro”tiādīsu idaṁ-saddassa",
  "tika-s0101t1:4_3": "atthe evaṁ-saddo. Gata-saddo hi pakārapariyāyo, tathā vidhākāra-saddā ca. Tathā hi",
  "tika-s0101t1:4_4": "vidhayuttagata-sadde lokiyā pakāratthe vadanti. “Evaṁ nu kho, na nu kho, kiṁ nu kho,",
  "tika-s0101t1:4_5": "kathaṁ nu kho”ti, “evaṁ su te sunhātā suvilittā kappitakesamassu, āmuttamālābharaṇā",
  "tika-s0101t1:4_6": "odātavatthavasanā pañcahi kāmaguṇehi samappitā samaṅgībhūtā paricārenti, seyyathāpi",
  "tika-s0101t1:4_7": "tvaṁ etarahi sācariyakoti? No hidaṁ bho gotamā”ti ca ādīsu pucchāyaṁ. “Evaṁ lahuparivattaṁ,",
  "tika-s0101t1:4_8": "evaṁ āyupariyanto”ti ca ādīsu parimāṇe. Nanu ca “evaṁ nu kho, evaṁ su te, evaṁ āyupariyanto”ti",
  "tika-s0101t1:4_9": "ettha evaṁ-saddena pucchanākāraparimāṇākārānaṁ vuttattā ākārattho eva evaṁ-saddo",
  "tika-s0101t1:4_10": "ti? Na, visesasabbhāvato. Ākāramattavācako hettha ākāratthoti adhippeto, yathā “evaṁ",
  "tika-s0101t1:4_11": "byākhotiādīsu pana na ākāravisesavācako evañca katvā “evaṁ jātena maccenā”tiādīni",
  "tika-s0101t1:4_12": "upamādīsu udāharaṇāni upapannāni honti. Tathā hi “yathāpi…pe… bahu”nti? Ettha puppharāsiṭṭhāniyato",
  "tika-s0101t1:4_13": "manussupapattisappurisūpanissayasaddhammasavanayonisomanasikārabhogasampattiādidānādipuññakiriyāhetusamudāyato",
  "tika-s0101t1:4_14": "sobhāsugandhatādiguṇayogato mālāguṇasadisiyo pahūtā puññakiriyā maritabbasabhāvatāya",
  "tika-s0101t1:4_15": "maccena sattena kattabbāti joditattā puppharāsimālāguṇāva upamā, tesaṁ upamākāro",
  "tika-s0101t1:4_16": "yathā-saddena aniyamato vuttoti evaṁ-saddo upamākāranigamanatthoti vattuṁ yuttaṁ.",
  "tika-s0101t1:4_17": "So pana upamākāro niyamiyamāno atthato upamāva hotīti āha “upamāyaṁ āgato”ti.",
  "tika-s0101t1:5_0": "Tathā evaṁ iminā ākārena “abhikkamitabba”ntiādinā upadisiyamānāya samaṇasāruppāya",
  "tika-s0101t1:5_1": "ākappasampattiyā yo tattha upadisanākāro, so atthato upadesoyevāti vuttaṁ “evaṁ te…pe…",
  "tika-s0101t1:5_2": "upadese”ti. Tathā evametaṁ bhagavā, evametaṁ sugatāti ettha ca bhagavatā yathāvuttamatthaṁ",
  "tika-s0101t1:5_3": "aviparītato jānantehi kataṁ tattha saṁvijjamānaguṇānaṁ pakārehi haṁsanaṁ udaggatākaraṇaṁ",
  "tika-s0101t1:5_4": "sampahaṁsanaṁ, yo tattha sampahaṁsanākāroti yojetabbaṁ. Evamevaṁ panāyanti ettha",
  "tika-s0101t1:5_5": "garahaṇākāroti yojetabbaṁ. So ca garahaṇākāro “vasalī”tiādi khuṁsanasaddasannidhānato",
  "tika-s0101t1:5_6": "idha evaṁ-saddena pakāsitoti viññāyati. Yathā cettha, evaṁ upamākārādayopi upamādivasena",
  "tika-s0101t1:5_7": "vuttānaṁ puppharāsiādisaddānaṁ sannidhānatoti daṭṭhabbaṁ. Evañca vadehīti “yathāhaṁ",
  "tika-s0101t1:5_8": "vadāmi, evaṁ samaṇaṁ ānandaṁ vadehī”ti vadanākāro idāni vattabbo evaṁ-saddena nidassīyatīti",
  "tika-s0101t1:5_9": "nidassanattho vutto. Evaṁ noti etthāpi tesaṁ yathāvuttadhammānaṁ ahitadukkhāvahabhāve",
  "tika-s0101t1:5_10": "sanniṭṭhānajananatthaṁ anumatiggahaṇavasena “saṁvattanti, no vā, kathaṁ vā ettha",
  "tika-s0101t1:5_11": "hotī”ti pucchāya katāya “evaṁ no ettha hotī”ti vuttattā tadākārasanniṭṭhānaṁ evaṁ-saddena",
  "tika-s0101t1:5_12": "vibhāvitanti viññāyati, so pana tesaṁ dhammānaṁ ahitāya dukkhāya saṁvattanākāro niyamiyamāno",
  "tika-s0101t1:5_13": "avadhāraṇattho hotīti āha “evaṁ no ettha hotīti ādīsu avadhāraṇe”ti. Evaṁ bhanteti",
  "tika-s0101t1:5_14": "pana dhammassa sādhukaṁ savanamanasikāre sanniyojitehi bhikkhūhi attano tattha ṭhitabhāvassa",
  "tika-s0101t1:5_15": "paṭijānanavasena vuttattā ettha evaṁ-saddo vacanasampaṭicchanattho vutto, tena evaṁ",
  "tika-s0101t1:5_16": "bhante, sādhu bhante, suṭṭhu bhanteti vuttaṁ hoti.",
  "tika-s0101t1:6_0": "Nānānayanipuṇanti ekattanānattaabyāpāraevaṁdhammatāsaṅkhātā, nandiyāvaṭṭa tipukkhalasīhavikkīḷitaaṅkusadisālocanasaṅkhātā",
  "tika-s0101t1:6_1": "vā ādhārādibhedavasena nānāvidhā nayā nānānayā, nayā vā pāḷigatiyo, tā ca paññattianupaññattiādivasena",
  "tika-s0101t1:6_2": "saṁkilebhāgiyādilokiyāditadubhayavomissatādivasena kusalādivasena khandhādivasena",
  "tika-s0101t1:6_3": "saṅgahādivasena samayavimuttādivasena ṭhapanādivasena kusalamūlādivasena tikapaṭṭhānādivasena",
  "tika-s0101t1:6_4": "ca nānappakārāti nānānayā, tehi nipuṇaṁ saṇhasukhumanti nānānayanipuṇaṁ. Āsayova",
  "tika-s0101t1:6_5": "ajjhāsayo, te ca sassatādibhedena, tattha ca apparajakkhatādivasena anekā, attajjhāsayādayo",
  "tika-s0101t1:6_6": "eva vā samuṭṭhānaṁ uppattihetu etassāti anekajjhāsayasamuṭṭhānaṁ. Atthabyañjanasampannanti",
  "tika-s0101t1:6_7": "atthabyañjanaparipuṇṇaṁ upanetabbābhāvato, saṅkāsanapakāsanavivaraṇavibhajanauttānīkaraṇapaññattivasena",
  "tika-s0101t1:6_8": "chahi atthapadehi, akkharapadabyañjanākāraniruttiniddesavasena chahi byañjanapadehi",
  "tika-s0101t1:6_9": "ca samannāgatanti vā attho daṭṭhabbo.",
  "tika-s0101t1:7_0": "Vividhapāṭihāriyanti ettha pāṭihāriyapadassa vacanatthaṁ “paṭipakkhaharaṇato rāgādikilesāpanayanato",
  "tika-s0101t1:7_1": "pāṭihāriya”nti vadanti. Bhagavato pana paṭipakkhā rāgādayo na santi, ye haritabbā.",
  "tika-s0101t1:7_2": "Puthujjanānampi vigatūpakkilese aṭṭhaguṇasamannāgate citte hatapaṭipakkhe iddhividhaṁ",
  "tika-s0101t1:7_3": "pavattati, tasmā tattha pavattavohārena ca na sakkā idha “pāṭihāriya”nti vattuṁ.",
  "tika-s0101t1:7_4": "Sace pana mahākāruṇikassa bhagavato veneyyagatā ca kilesā paṭipakkhā, tesaṁ haraṇato",
  "tika-s0101t1:7_5": "“pāṭihāriya”nti vuttaṁ, evaṁ sati yuttametaṁ. Atha vā bhagavato ca sāsanassa ca paṭipakkhā",
  "tika-s0101t1:7_6": "titthiyā, tesaṁ haraṇato pāṭihāriyaṁ. Te hi diṭṭhiharaṇavasena, diṭṭhippakāsane asamatthabhāvena",
  "tika-s0101t1:7_7": "ca iddhiādesanānusāsanīhi haritā apanītā hontīti. “Paṭī”ti vā ayaṁ saddo “pacchā”ti",
  "tika-s0101t1:7_8": "etassa atthaṁ bodheti “tasmiṁ paṭipaviṭṭhamhi, añño āgañchi brāhmaṇo”tiādīsu viya,",
  "tika-s0101t1:7_9": "tasmā samāhite citte, vigatūpakkilese ca katakiccena pacchā haritabbaṁ pavattetabbanti",
  "tika-s0101t1:7_10": "paṭihāriyaṁ, attano vā upakkilesesu catutthajjhānamaggehi haritesu pacchā haraṇaṁ",
  "tika-s0101t1:7_11": "paṭihāriyaṁ. Iddhiādesanānusāsaniyo ca vigatūpakkilesena, katakiccena ca sattahitatthaṁ",
  "tika-s0101t1:7_12": "puna pavattetabbā, haritesu ca attano upakkilesesu parasattānaṁ upakkilesaharaṇāni",
  "tika-s0101t1:7_13": "hontīti paṭihāriyāni bhavanti. Paṭihāriyameva pāṭihāriyaṁ. Paṭihāriye vā iddhiādesanānusāsanīsamudāye",
  "tika-s0101t1:7_14": "bhavaṁ ekekaṁ “pāṭihāriya”nti vuccati. Paṭihāriyaṁ vā catutthajjhānaṁ maggo ca paṭipakkhaharaṇato,",
  "tika-s0101t1:7_15": "tattha jātaṁ, tasmiṁ vā nimittabhūte, tato vā āgatanti pāṭihāriyaṁ. Tassa pana iddhiādibhedena",
  "tika-s0101t1:7_16": "visayabhedena ca bahuvidhassa bhagavato desanāya labbhamānattā āha “vividhapāṭihāriya”nti.",
  "tika-s0101t1:8_0": "Na aññathāti bhagavato sammukhā sutākārato na aññathāti attho, na pana bhagavato",
  "tika-s0101t1:8_1": "desitākārato. Acinteyyānubhāvā hi bhagavato desanā. Evañca katvā “sabbappakārena",
  "tika-s0101t1:8_2": "ko samattho viññātu”nti idaṁ vacanaṁ samatthitaṁ hoti. Dhāraṇabaladassanañca na virujjhati",
  "tika-s0101t1:8_3": "sutākārāvirajjhanassa adhippetattā. Na hettha atthantaratāparihāro dvinnampi atthānaṁ",
  "tika-s0101t1:8_4": "ekavisayattā, itarathā thero bhagavato desanāya sabbathā paṭiggahaṇe samattho asamattho cāti āpajjeyyāti.",
  "tika-s0101t1:9_0": "“Yo paro na hoti, so attā”ti evaṁ vuttāya niyakajjhattasaṅkhātāya sasantatiyaṁ vattanato",
  "tika-s0101t1:9_1": "tividhopi me-saddo kiñcāpi ekasmiṁyeva atthe dissati, karaṇasampadānasāminiddesavasena",
  "tika-s0101t1:9_2": "pana vijjamānabhedaṁ sandhāyāha “me-saddo tīsu atthesu dissatī”ti.",
  "tika-s0101t1:10_0": "Kiñcāpi upasaggo kiriyaṁ viseseti, jotakabhāvato pana satipi tasmiṁ suta-saddo eva",
  "tika-s0101t1:10_1": "taṁ tamatthaṁ anuvadatīti anupasaggassa suta-saddassa atthuddhāre saupasaggassa gahaṇaṁ",
  "tika-s0101t1:10_2": "na virujjhatīti dassento “saupasaggo ca anupasaggo cā”ti āha. Assāti suta-saddassa.",
  "tika-s0101t1:10_3": "Kammabhāvasādhanāni idha suta-sadde sambhavantīti vuttaṁ “upadhāritanti vā upadhāraṇanti",
  "tika-s0101t1:10_4": "vā attho”ti. Mayāti atthe satīti yadā mesaddassa kattuvasena karaṇaniddeso, tadāti",
  "tika-s0101t1:10_5": "attho. Mamāti atthe satīti yadā sambandhavasena sāminiddeso, tadā.",
  "tika-s0101t1:11_0": "Sutasaddasannidhāne payuttena evaṁsaddena savanakiriyājotakena bhavitabbanti vuttaṁ",
  "tika-s0101t1:11_1": "“evanti sotaviññāṇādiviññāṇakiccanidassana”nti. Ādi-saddena sampaṭicchanādīnaṁ pañcadvārikaviññāṇānaṁ",
  "tika-s0101t1:11_2": "tadabhinihaṭānañca manodvārikaviññāṇānaṁ gahaṇaṁ veditabbaṁ. Sabbesampi vākyānaṁ",
  "tika-s0101t1:11_3": "evakāratthasahitattā “suta”nti etassa sutaṁ evāti ayamattho labbhatīti āha “assavanabhāvapaṭikkhepato”ti,",
  "tika-s0101t1:11_4": "etena avadhāraṇena nirākataṁ dasseti. Yathā ca sutaṁ sutaṁ evāti niyametabbaṁ, taṁ",
  "tika-s0101t1:11_5": "sammā sutaṁ hotīti āha “anūnādhikāviparītaggahaṇanidassana”nti. Atha vā “saddantaratthāpohanavasena",
  "tika-s0101t1:11_6": "saddo atthaṁ vadatī”ti sutanti asutaṁ na hotīti ayametassa atthoti vuttaṁ “assavanabhāvapaṭikkhepato”ti,",
  "tika-s0101t1:11_7": "iminā diṭṭhādivinivattanaṁ karoti. Idaṁ vuttaṁ hoti. Na idaṁ mayā diṭṭhaṁ, na sayambhuñāṇena",
  "tika-s0101t1:11_8": "sacchikataṁ, atha kho sutaṁ, tañca kho sammadevāti. Tenevāha “anūnādhikāviparītaggahaṇanidassana”nti.",
  "tika-s0101t1:11_9": "Avadhāraṇatthe vā evaṁ-sadde ayaṁ atthayojanā karīyatīti tadapekkhassa suta-saddassa",
  "tika-s0101t1:11_10": "ayamattho vutto “assavanabhāvapaṭikkhepato”ti. Teneva āha “anūnādhikāviparītaggahaṇanidassana”nti.",
  "tika-s0101t1:11_11": "Savanasaddo cettha kammattho veditabbo suyyatīti.",
  "tika-s0101t1:12_0": "Evaṁ savanahetusuṇantapuggalasavanavisesavasena padattayassa ekena pakārena atthayojanaṁ",
  "tika-s0101t1:12_1": "dassetvā idāni pakārantarehipi taṁ dassetuṁ “tathā eva”ntiādi vuttaṁ. Tattha tassāti",
  "tika-s0101t1:12_2": "yā sā bhagavato sammukhā dhammassavanākārena pavattā manodvāraviññāṇavīthi, tassā.",
  "tika-s0101t1:12_3": "Sā hi nānappakārena ārammaṇe pavattituṁ samatthā. Tathā ca vuttaṁ “sotadvārānusārenā”ti.",
  "tika-s0101t1:12_4": "Nānappakārenāti vakkhamānānaṁ anekavihitānaṁ byañjanatthaggahaṇānānākārena, etena",
  "tika-s0101t1:12_5": "imissā yojanāya ākārattho evaṁ-saddo gahitoti dīpeti. Pavattibhāvappakāsananti pavattiyā",
  "tika-s0101t1:12_6": "atthibhāvappakāsanaṁ. “Sutanti dhammappakāsana”nti yasmiṁ ārammaṇe vuttappakārā viññāṇavīthi",
  "tika-s0101t1:12_7": "nānappakārena pavattā, tassa dhammattā vuttaṁ, na sutasaddassa dhammatthattā. Vuttassevatthassa",
  "tika-s0101t1:12_8": "pākaṭīkaraṇaṁ “ayañhetthā”tiādi. Tattha viññāṇavīthiyāti karaṇatthe karaṇavacanaṁ. Mayāti katthuatthe.",
  "tika-s0101t1:13_0": "“Evanti niddisitabbappakāsana”nti nidassanatthaṁ evaṁ-saddaṁ gahetvā vuttaṁ nidassetabbassa",
  "tika-s0101t1:13_1": "niddisitabbattābhāvābhāvato, tena evaṁ-saddena sakalampi suttaṁ paccāmaṭṭhanti dasseti.",
  "tika-s0101t1:13_2": "Suta-saddassa kiriyāsaddattā, savanakiriyāya ca sādhāraṇaviññāṇappabandhapaṭibaddhattā",
  "tika-s0101t1:13_3": "tattha ca puggalavohāroti vuttaṁ “sutanti puggalakiccappakāsana”nti. Na hi puggalavohārarahite",
  "tika-s0101t1:13_4": "dhammappabandhe savanakiriyā labbhatīti.",
  "tika-s0101t1:14_0": "“Yassa cittasantānassā”tiādipi ākāratthameva evaṁ-saddaṁ gahetvā purimayojanāya aññathā",
  "tika-s0101t1:14_1": "atthayojanaṁ dassetuṁ vuttaṁ. Tattha ākārapaññattīti upādāpaññatti eva, dhammānaṁ",
  "tika-s0101t1:14_2": "pavattiākārupādānavasena tathā vuttā. “Sutanti visayaniddeso”ti sotabbabhūto dhammo",
  "tika-s0101t1:14_3": "savanakiriyākattupuggalassa savanakiriyāvasena pavattiṭṭhānanti katvā vuttaṁ. Cittasantānavinimuttassa",
  "tika-s0101t1:14_4": "paramatthato kassaci kattu abhāvepi saddavohārena buddhiparikappitabhedavacanicchāya",
  "tika-s0101t1:14_5": "cittasantānato aññaṁ viya taṁsamaṅgiṁ katvā vuttaṁ “cittasantānena taṁsamaṅgino”ti.",
  "tika-s0101t1:14_6": "Savanakiriyāvisayopi sotabbadhammo savanakiriyāvasena pavattacittasantānassa idha",
  "tika-s0101t1:14_7": "paramatthato kattubhāvato, savanavasena cittappavattiyā eva vā savanakiriyābhāvato",
  "tika-s0101t1:14_8": "taṁkiriyākattu ca visayo hotīti katvā vuttaṁ “taṁsamaṅgino kattu visaye”ti. Sutākārassa",
  "tika-s0101t1:14_9": "ca therassa sammānicchitabhāvato āha “gahaṇasanniṭṭhāna”nti, etena vā avadhāraṇatthaṁ",
  "tika-s0101t1:14_10": "evaṁ-saddaṁ gahetvā ayaṁ atthayojanā katāti daṭṭhabbaṁ.",
  "tika-s0101t1:15_0": "Pubbe sutānaṁ nānāvihitānaṁ suttasaṅkhātānaṁ atthabyañjanānaṁ upadhāritarūpassa ākārassa",
  "tika-s0101t1:15_1": "nidassanassa avadhāraṇassa vā pakāsanasabhāvo evaṁ-saddoti tadākārādiupadhāraṇassa",
  "tika-s0101t1:15_2": "puggalapaññattiyā upādānabhūtadhammappabandhabyāpāratāya vuttaṁ “evanti puggalakiccaniddeso”ti.",
  "tika-s0101t1:15_3": "Savanakiriyā pana puggalavādinopi viññāṇanirapekkhā natthīti visesato viññāṇabyāpāroti",
  "tika-s0101t1:15_4": "āha “sutanti viññāṇakiccaniddeso”ti. Meti saddappavattiyā ekanteneva sattavisayattā,",
  "tika-s0101t1:15_5": "viññāṇakiccassa ca tattheva samodahitabbato “meti ubhayakiccayuttapuggalaniddeso”ti",
  "tika-s0101t1:15_6": "vuttaṁ. Avijjamānapaññattivijjamānapaññattisabhāvā yathākkamaṁ evaṁ-sadda suta-saddānaṁ",
  "tika-s0101t1:15_7": "atthāti te tathārūpapaññattiupādānabyāpārabhāvena dassento āha “evanti puggalakiccaniddeso.",
  "tika-s0101t1:15_8": "Sutanti viññāṇakiccaniddeso”ti. Ettha ca karaṇakiriyākattukammavisesappakāsanavasena",
  "tika-s0101t1:15_9": "puggalabyāpāvisayapuggalabyāpāranidassanavasena gahaṇākāragāhakatabbisayavisesaniddesavasena",
  "tika-s0101t1:15_10": "kattukaraṇa byāpārakattuniddesavasena ca dutiyādayo catasso atthayojanā dassitāti daṭṭhabbaṁ.",
  "tika-s0101t1:16_0": "Sabbassāpi saddādhigamanīyassa atthassa paññattimukheneva paṭipajjitabbattā, sabbapaññattīnañca",
  "tika-s0101t1:16_1": "vijjamānādivasena chasu paññattibhedesu antogadhattā tesu “eva”ntiādīnaṁ paññattīnaṁ",
  "tika-s0101t1:16_2": "sarūpaṁ niddhārento āha “evanti ca meti cā”tiādi. Tattha evanti ca meti ca vuccamānassa",
  "tika-s0101t1:16_3": "atthassa ākārādino, dhammānañca asallakkhaṇabhāvato avijjamānapaññattibhāvoti āha",
  "tika-s0101t1:16_4": "“saccikaṭṭhaparamatthavasena avijjamānapaññattī”ti. Tattha saccikaṭṭhaparamatthavasenāti",
  "tika-s0101t1:16_5": "bhūtatthauttamatthavasena. Idaṁ vuttaṁ hotiyo māyāmarīciādayo viya abhūtattho, anussavādīhi",
  "tika-s0101t1:16_6": "gahetabbo viya anuttamattho ca na hoti, so rūpasaddādisabhāvo ruppanānubhavanādisabhāvo",
  "tika-s0101t1:16_7": "vā attho “saccikaṭṭho, paramattha cā”ti vuccati, na tathā evaṁ meti padānamatthoti,",
  "tika-s0101t1:16_8": "etamevatthaṁ pākaṭataraṁ kātuṁ “kiñhettha ta”ntiādi vuttaṁ. Sutanti pana saddāyatanaṁ",
  "tika-s0101t1:16_9": "sandhāyāha “vijjamānapaññattī”ti. Teneva hi “yañhi tamettha sotena upaladdha”nti",
  "tika-s0101t1:16_10": "vuttaṁ, “sotadvārānusārena upaladdha”nti pana vutte atthabyañjanādisabbaṁ labbhati.",
  "tika-s0101t1:16_11": "Taṁ taṁ upādāya vattabbatoti sotapathaṁ āgate dhamme upādāya tesaṁ upadhāritākārādino",
  "tika-s0101t1:16_12": "paccāmasanavasena “eva”nti, sasantatipariyāpanne khandhe upādāya “me”ti vattabbattāti",
  "tika-s0101t1:16_13": "attho. Diṭṭhādisabhāvarahite saddāyatane pavattamānopi sutavohāro “dutiyaṁ tatiya”ntiādiko",
  "tika-s0101t1:16_14": "viya paṭhamādīni diṭṭhamutaviññāte apekkhitvā pavattoti āha “diṭṭhādīni upanidhāya",
  "tika-s0101t1:16_15": "vattabbato”ti. Asutaṁ na hotīti hi “suta”nti pakāsito yamatthoti.",
  "tika-s0101t1:17_0": "Attanā paṭividdhā suttassa pakāravisesā “eva”nti therena paccāmaṭṭhāti āha “asammohaṁ",
  "tika-s0101t1:17_1": "dīpetī”ti. “Nānappakārapaṭivedhasamattho hotī”ti etena vakkhamānassa suttassa nānappakārataṁ",
  "tika-s0101t1:17_2": "duppaṭivijjhatañca dasseti. “Sutassa asammosaṁ dīpetī”ti sutākārassa yāthāvato dassiyamānattā",
  "tika-s0101t1:17_3": "vuttaṁ. Asammohenāti sammohābhāvena, paññāya eva vā savanakālasambhūtāya taduttarakālapaññāsiddhi,",
  "tika-s0101t1:17_4": "evaṁ asammosenāti etthāpi vattabbaṁ. Byañjanānaṁ paṭivijjhitabbo ākāro nātigambhīro,",
  "tika-s0101t1:17_5": "yathāsutadhāraṇameva tattha karaṇīyanti satiyā byāpāro adhiko, paññā tattha guṇībhūtāti",
  "tika-s0101t1:17_6": "vuttaṁ “paññāpubbaṅgamāyā”tiādi paññāya pubbaṅgamāti katvā. Pubbaṅgamatā cettha padhānabhāvo",
  "tika-s0101t1:17_7": "“manopubbaṅgamā”tiādīsu viya, pubbaṅgamatāya vā cakkhuviññāṇādīsu āvajjanādīnaṁ viya",
  "tika-s0101t1:17_8": "appadhānatte paññā pubbaṅgamā etissāti ayampi attho yujjati, evaṁ “satipubbaṅgamāyā”ti",
  "tika-s0101t1:17_9": "etthāpi vuttanayānusārena yathāsambhavamattho veditabbo. Atthabyañjanasampannassāti",
  "tika-s0101t1:17_10": "atthabyañjanaparipuṇṇassa, saṅkāsanapakāsanavivaraṇavibhajanauttānīkaraṇapaññattivasena",
  "tika-s0101t1:17_11": "chahi atthapadehi, akkharapadabyañjanākāraniruttiniddesavasena chahi byañjanapadehi",
  "tika-s0101t1:17_12": "ca samannāgatassāti vā attho daṭṭhabbo.",
  "tika-s0101t1:18_0": "Yonisomanasikāraṁ dīpetīti evaṁ-saddena vuccamānānaṁ ākāranidassanāvadhāraṇatthānaṁ",
  "tika-s0101t1:18_1": "aviparītasaddhammavisayattāti adhippāyo. “Avikkhepaṁ dīpetī”ti “brahmajālaṁ kattha",
  "tika-s0101t1:18_2": "bhāsita”ntiādi pucchāvasena pakaraṇappattassa vakkhamānassa suttassa savanaṁ samādhānamantarena",
  "tika-s0101t1:18_3": "na sambhavatīti katvā vuttaṁ. “Vikkhittacittassā”tiādi tassevatthassa samatthanavasena",
  "tika-s0101t1:18_4": "vuttaṁ. Sabbasampattiyāti atthabyañjanadesakapayojanādisampattiyā. Aviparītasaddhammavisayehi",
  "tika-s0101t1:18_5": "viya ākāranidassanāvadhāraṇatthehi yonisomanasikārassa, saddhammassavanena viya ca",
  "tika-s0101t1:18_6": "avikkhepassa yathā yonisomanasikārena phalabhūtena attasammāpaṇidhipubbekatapuññatānaṁ",
  "tika-s0101t1:18_7": "siddhi vuttā tadavinābhāvato, evaṁ avikkhepena phalabhūtena kāraṇabhūtānaṁ saddhammassavanasappurisūpanissayānaṁ",
  "tika-s0101t1:18_8": "siddhi dassetabbā siyā assutavato, sappurisūpanissayarahitassa ca tadabhāvato.",
  "tika-s0101t1:19_0": "“Nahi vikkhittacitto”tiādinā samatthanavacanena pana avikkhepena kāraṇabhūtena sappurisūpanissayena",
  "tika-s0101t1:19_1": "ca phalabhūtassa saddhammassavanassa siddhi dassitā. Ayaṁ panettha adhippāyo yutto",
  "tika-s0101t1:19_2": "siyāsaddhammassavanasappurisūpanissayā na ekantena avikkhepassa kāraṇaṁ bāhiraṅgattā,",
  "tika-s0101t1:19_3": "avikkhepo pana sappurisūpanissayo viya saddhammassavanassa ekantakāraṇanti. Evampi",
  "tika-s0101t1:19_4": "avikkhepena sappurisūpanissayasiddhijotanā na samatthitāva, no na samatthitā vikkhittacittānaṁ",
  "tika-s0101t1:19_5": "sappurisapayirupāsanābhāvassa atthasiddhattā. Ettha ca purimaṁ phalena kāraṇassa",
  "tika-s0101t1:19_6": "siddhidassanaṁ nadīpūrena viya upari vuṭṭhisabbhāvassa, dutiyaṁ kāraṇena phalassa",
  "tika-s0101t1:19_7": "siddhidassanaṁ daṭṭhabbaṁ ekantena vassinā viya meghavuṭṭhānena vuṭṭhippavattiyā.",
  "tika-s0101t1:20_0": "Bhagavato vacanassa atthabyañjanapabhedaparicchedavasena sakalasāsanasampattiogāhanākāro",
  "tika-s0101t1:20_1": "niravasesaparahitapāripūrikāraṇanti vuttaṁ “evaṁ bhaddako ākāro”ti. Yasmā na hotīti",
  "tika-s0101t1:20_2": "sambandho. Pacchimacakkadvayasampattinti attasammāpaṇidhipubbekatapuññatāsaṅkhātaṁ",
  "tika-s0101t1:20_3": "guṇadvayaṁ. Aparāparaṁ vuttiyā cettha cakkabhāvo, caranti etehi sattā sampattibhavesūti",
  "tika-s0101t1:20_4": "vā. Ye sandhāya vuttaṁ “cattārimāni bhikkhave cakkāni, yehi samannāgatānaṁ devamanussānaṁ",
  "tika-s0101t1:20_5": "catucakkaṁ vattatī”tiādi. Purimapacchimabhāvo cettha desanākkamavasena daṭṭhabbo.",
  "tika-s0101t1:20_6": "Pacchimacakkadvayasiddhiyāti pacchimacakkadvayassa atthitāya. Sammāpaṇihitatto pubbe",
  "tika-s0101t1:20_7": "ca katapuñño suddhāsayo hoti tadasuddhihetūnaṁ kilesānaṁ dūrībhāvatoti āha “āsayasuddhi",
  "tika-s0101t1:20_8": "siddhā hotī”ti. Tathā hi vuttaṁ “sammāpaṇihitaṁ cittaṁ, seyyaso naṁ tato kare”ti,",
  "tika-s0101t1:20_9": "“katapuññosi tvaṁ ānanda, padhānaṁ anuyuñja khippaṁ hohisi anāsavoti ca. Tenevāha",
  "tika-s0101t1:20_10": "“āsayasuddhiyā adhigamabyattisiddhī”ti. Payogasuddhiyāti yonisomanasikārapubbaṅgamassa",
  "tika-s0101t1:20_11": "dhammassavanapayogassa visadabhāvena. Tathā cāha “āgamabyattisiddhī”ti. Sabbassa",
  "tika-s0101t1:20_12": "vā kāyavacīpayogassa niddosabhāvena. Parisuddhakāyavacīpayogo hi vippaṭisārābhāvato",
  "tika-s0101t1:20_13": "avikkhittacitto pariyattiyaṁ visārado hotīti.",
  "tika-s0101t1:21_0": "“Nānappakārapaṭivedhadīpakenā”tiādinā atthabyañjanesu therassa evaṁ-sadda suta-saddānaṁ",
  "tika-s0101t1:21_1": "asammohāsammosadīpanato catupaṭisambhidāvasena atthayojanaṁ dasseti. Tattha “sotabbappabhedapaṭivedhadīpakenā”ti",
  "tika-s0101t1:21_2": "etena ayaṁ suta-saddo evaṁ-saddasannidhānato, vakkhamānāpekkhāya vā sāmaññeneva sotabbadhammavisesaṁ",
  "tika-s0101t1:21_3": "āmasatīti dasseti. Manodiṭṭhikaraṇāpariyattidhammānaṁ anupekkhanasuppaṭivedhā visesato",
  "tika-s0101t1:21_4": "manasikārapaṭibaddhāti te vuttanayena yonisomanasikāradīpakena evaṁ-saddena yojetvā,",
  "tika-s0101t1:21_5": "savanadhāraṇavacīparicayā pariyattidhammānaṁ visesena sotāvadhānapaṭibaddhāti te",
  "tika-s0101t1:21_6": "avikkhepadīpakena suta-saddena yojetvā dassento sāsanasampattiyā dhammassavane ussāhaṁ",
  "tika-s0101t1:21_7": "janeti. Tattha dhammāti pariyattidhammā. Manasānupekkhitāti “idha sīlaṁ kathitaṁ,",
  "tika-s0101t1:21_8": "idha samādhi, idha paññā, ettakā ettha anusandhiyo”tiādinā nayena manasā anupekkhitā.",
  "tika-s0101t1:21_9": "Diṭṭhiyā suppaṭividdhāti nijjhānakkhantibhūtāya, ñātapariññāsaṅkhātāya vā diṭṭhiyā",
  "tika-s0101t1:21_10": "tattha tattha vuttarūpārūpadhamme “iti rūpaṁ, ettakaṁ rūpa”ntiādinā suṭṭhu vavatthapetvā paṭividdhā.",
  "tika-s0101t1:22_0": "“Sakalena vacanenā”ti pubbe tīhi padehi visuṁ visuṁ yojitattā vuttaṁ. Asappurisabhūminti",
  "tika-s0101t1:22_1": "akataññutaṁ “idhekacco pāpabhikkhu tathāgatappaveditaṁ dhammavinayaṁ pariyāpuṇitvā",
  "tika-s0101t1:22_2": "attano dahatī”ti evaṁ vuttaṁ anariyavohārāvatthaṁ. Sā eva anariyavohārāvatthā asaddhammo.",
  "tika-s0101t1:22_3": "Nanu ca ānandattherassa “mamedaṁ vacana”nti adhimānassa, mahākassapattherādīnañca",
  "tika-s0101t1:22_4": "tadāsaṅkāya abhāvato asappurisabhūmisamatikkamādivacanaṁ niratthakaṁ ti? Nayidaṁ",
  "tika-s0101t1:22_5": "evaṁ “evaṁ me suta”nti vadantena ayampi attho vibhāvitoti dassanato. Keci pana “devatānaṁ",
  "tika-s0101t1:22_6": "parivitakkāpekkhaṁ tathāvacananti edisī codanā anavakāsā”ti vadanti. Tasmiṁ kira",
  "tika-s0101t1:22_7": "khaṇe ekaccānaṁ devatānaṁ evaṁ cetaso parivitakko udapādi “tathāgato ca parinibbuto,",
  "tika-s0101t1:22_8": "ayañca āyasmā desanākusalo, idāni dhammaṁ deseti, sakyakulappasuto tathāgatassa bhātā",
  "tika-s0101t1:22_9": "cūḷapituputto, kiṁ nu kho sayaṁ sacchikata dhammaṁ deseti, udāhu bhagavatoyeva vacanaṁ",
  "tika-s0101t1:22_10": "yathāsuta”nti. Evaṁ tadāsaṅkitappakārato asappurisabhūmisamokkamādito atikkamādi",
  "tika-s0101t1:22_11": "vibhāvitanti. Attano adahantoti “mameta”nti attani aṭṭhapento. Appetīti nidasseti.",
  "tika-s0101t1:22_12": "Diṭṭhadhammikasamparāyikaparamatthesu yathārahaṁ satte netīti netti, dhammoyeva netti dhammanetti.",
  "tika-s0101t1:23_0": "Daḷhataraniviṭṭhā vicikicchā kaṅkhā. Nātisaṁsappanaṁ matibhedamattaṁ vimati. Assaddhiyaṁ",
  "tika-s0101t1:23_1": "vināseti bhagavato desitattā, sammukhā cassa paṭiggahitattā, khalitaduruttādiggahaṇadosābhāvato",
  "tika-s0101t1:23_2": "ca. Ettha ca paṭhamādayo tisso atthayojanā ākārādiatthesu aggahitavisesameva evaṁ-saddaṁ",
  "tika-s0101t1:23_3": "gahetvā dassitā, tato parā tisso ākāratthameva evaṁ-saddaṁ gahetvā vibhāvitā. Pacchimā",
  "tika-s0101t1:23_4": "pana tisso yathākkamaṁ ākāratthaṁ nidassanatthaṁ avadhāraṇatthañca evaṁ-saddaṁ gahetvā",
  "tika-s0101t1:23_5": "yojitāti daṭṭhabbaṁ.",
  "tika-s0101t1:24_0": "Eka-saddo aññaseṭṭhāsahāyasaṅkhyadīsu dissati. Tathāhesa “sassato attā ca loko ca,",
  "tika-s0101t1:24_1": "idameva saccaṁ moghamaññanti ittheke abhivadantī”tiādīsu aññatthe dissati, “cetaso",
  "tika-s0101t1:24_2": "ekodibhāva”ntiādīsu seṭṭhatthe, “eko vūpakaṭṭho”tiādīsu asahāye, “ekova kho bhikkhave",
  "tika-s0101t1:24_3": "khaṇo ca samayo ca brahmacariyavāsāyā”tiādīsu saṅkhyayaṁ, idhāpi saṅkhyayanti dassento",
  "tika-s0101t1:24_4": "āha “ekanti gaṇanaparicchedaniddeso”ti. Kālañca samayañcāti yuttakālañca paccayasāmaggiñca.",
  "tika-s0101t1:24_5": "Khaṇoti okāso. Tathāgatuppādādiko hi maggabrahmacariyassa okāso tappaccayapaṭilābhahetuttā.",
  "tika-s0101t1:24_6": "Khaṇo eva ca samayo. Yo “khaṇo”ti ca “samayo”ti ca vuccati, so eko vāti hi attho.",
  "tika-s0101t1:24_7": "Mahāsamayoti mahāsamūho. Samayopi khoti sikkhāpadapūraṇassa hetupi. Samayappavādaketi",
  "tika-s0101t1:24_8": "diṭṭhippavādake. Tattha hi nisinnā titthiyā attano attano samayaṁ pavadantīti. Atthābhisamayāti",
  "tika-s0101t1:24_9": "hitapaṭilābhā. Abhisametabboti abhisamayo, abhisamayo atthoti abhisamayaṭṭhoti pīḷana",
  "tika-s0101t1:24_10": "ādīni abhisametabbabhāvena ekībhāvaṁ upanetvā vuttāni. Abhisamayassa vā paṭivedhassa",
  "tika-s0101t1:24_11": "visayabhūtabhāvo abhisamayaṭṭhoti tāneva tathā ekattena vuttāni. Tattha pīḷanaṁ dukkhasaccassa",
  "tika-s0101t1:24_12": "taṁ samaṅgīno hiṁsanaṁ avipphārikatākaraṇaṁ. Santāpodukkhadukkhatādivasena santāpanaṁ paridahaṇaṁ.",
  "tika-s0101t1:25_0": "Tattha sahakārīkāraṇaṁ sannijjha sameti samavetīti samayo, samavāyo. Sameti samāgacchati",
  "tika-s0101t1:25_1": "maggabrahmacariyamettha tadādhārapuggalehīti samayo, khaṇo. Sameti ettha, etenava",
  "tika-s0101t1:25_2": "saṁgacchati satto, sabhāvadhammo vā sahajātādīhi, uppādādīhi vāti samayo, kālo. Dhammappavattimattatāya",
  "tika-s0101t1:25_3": "atthato abhūtopi hi kālo dhammappavattiyā adhikaraṇaṁ, karaṇaṁ viya ca kappanāmattasiddhena",
  "tika-s0101t1:25_4": "rūpena voharīyatīti. Samaṁ, saha vā avayavānaṁ ayanaṁ pavatti avaṭṭhānanti samayo,",
  "tika-s0101t1:25_5": "samūho, yathā “samudāyo”ti. Avayavasahāvaṭṭhānameva hi samūhoti. Avasesapaccayānaṁ",
  "tika-s0101t1:25_6": "samāgame eti phalaṁ etasmā uppajjati pavattati cāti samayo, hetu yathā “samudayo”ti.",
  "tika-s0101t1:25_7": "Sameti saṁyojanabhāvato sambandho eti attano visaye pavattati, daḷhaggahaṇabhāvato",
  "tika-s0101t1:25_8": "vā saṁyuttā ayanti pavattanti sattā yathābhinivesaṁ etenāti samayo, diṭṭhi. Diṭṭhisaṁyojanena",
  "tika-s0101t1:25_9": "hi sattā ativiya bajjhantīti. Samiti saṅgati samodhānanti samayo, paṭilābho. Samassa",
  "tika-s0101t1:25_10": "yānaṁ, sammā vā yānaṁ apagamoti samayo, pahānaṁ. Abhimukhaṁ ñāṇena etabbo abhisametabboti",
  "tika-s0101t1:25_11": "abhisamayo, dhammānaṁ aviparīto sabhāvo. Abhimukhabhāvena sammā eti gacchati bujjhatīti",
  "tika-s0101t1:25_12": "abhisamayo, dhammānaṁ yathābhūtasabhāvāvabodho. Evaṁ tasmiṁ tasmiṁ atthe samaya-saddassa",
  "tika-s0101t1:25_13": "pavatti veditabbā. Samaya-saddassa atthuddhāre abhisamaya-saddassa udāharaṇaṁ vuttanayeneva",
  "tika-s0101t1:25_14": "veditabbaṁ. Assāti samaya-saddassa. Kālo attho samavāyādīnaṁ atthānaṁ idha asambhavato",
  "tika-s0101t1:25_15": "desadesakaparisānaṁ viya suttassa nidānabhāvena kālassa apadisitabbato ca.",
  "tika-s0101t1:26_0": "Kasmā panettha aniyāmitavaseneva kālo niddiṭṭho, na utusaṁvaccharādivasena niyametvāti",
  "tika-s0101t1:26_1": "āha “tattha kiñcāpī”tiādi. Utusaṁvaccharādivasena niyamaṁ akatvā samaya-saddassa",
  "tika-s0101t1:26_2": "vacane ayampi guṇo laddho hotīti dassento “ye vā ime”tiādimāha. Sāmaññajotanā hi",
  "tika-s0101t1:26_3": "visese avatiṭṭhatīti. Tattha diṭṭhadhammasukhavihārasamayo devasikaṁ jhānasamāpattīhi",
  "tika-s0101t1:26_4": "vītināmanakālo, visesato sattasattāhāni. Pakāsāti dasasahassilokadhātuyā pakampanaobhāsapātubhāvādīhi",
  "tika-s0101t1:26_5": "pākaṭā. Yathāvuttappabhedesuyeva samayesu ekadesaṁ pakārantarehi saṅgahetvā dassetuṁ",
  "tika-s0101t1:26_6": "“yo cāya”ntiādimāha. Tathā hi ñāṇakiccasamayo attahitapaṭipattisamayo ca abhisambodhisamayo.",
  "tika-s0101t1:26_7": "Ariyatuṇhibhāvasamayo diṭṭhadhammasukhavihārasamayo. Karuṇākiccaparahitapaṭipattidhammikathāsamayo desanāsamayeva.",
  "tika-s0101t1:27_0": "Karaṇavacanena niddeso kato yathāti sambandho. Tatthāti abhidhammavinayesu. Tathāti",
  "tika-s0101t1:27_1": "bhummakaraṇehi. Adhikaraṇattha ādhārattho. Bhāvo nāma kiriyā, kiriyāya kiriyantaralakkhaṇaṁ",
  "tika-s0101t1:27_2": "bhāvenabhāvalakkhaṇaṁ. Tattha yathā kālo sabhāvadhammaparicchinno sayaṁ paramatthato",
  "tika-s0101t1:27_3": "avijjamānopi ādhārabhāvena paññāto taṅkhaṇappavattānaṁ tato pubbe parato ca abhāvato",
  "tika-s0101t1:27_4": "“pubbaṇhe jāto, sāyanhe gacchatī”ti, ca ādīsu, samūho ca avayavavinimutto avijjamānopi",
  "tika-s0101t1:27_5": "kappanāmattasiddho avayavānaṁ ādhārabhāvena paññāpīyati “rukkhe sākhā, yavarāsiyaṁ",
  "tika-s0101t1:27_6": "sambhūto”tiādīsu, evaṁ idhāpīti dassento āha “adhikaraṇañhi…pe… dhammāna”nti. Yasmiṁ",
  "tika-s0101t1:27_7": "kāle, dhammapuñje vā kāmāvacaraṁ kusalaṁ cittaṁ uppannaṁ hoti, tasmiṁyeva kāle, dhammapuñje",
  "tika-s0101t1:27_8": "ca phassādayopi hontīti ayañhi tattha attho. Yathā ca gāvīsu duyhamānāsu gato, duddhāsu",
  "tika-s0101t1:27_9": "āgatoti dohanakiriyāya gamanakiriyā lakkhīyati, evaṁ idhāpi “yasmiṁ samaye, tasmiṁ",
  "tika-s0101t1:27_10": "samaye”ti ca vutte satīti ayamattho viññāyamāno eva hoti padatthassa sattāvirahābhavatoti",
  "tika-s0101t1:27_11": "samayassa sattākiriyāya cittassa uppādakiriyā, phassādīnaṁ bhavanakiriyā ca lakkhīyati.",
  "tika-s0101t1:27_12": "Yasmiṁ samayeti yasmiṁ navame khaṇe, yonisomanasikārādihetumhi, paccayasamavāye vā",
  "tika-s0101t1:27_13": "sati kāmāvacaraṁ kusalaṁ cittaṁ uppannaṁ hoti, tasmiṁyeva khaṇe, hetumhi, paccayasamavāye",
  "tika-s0101t1:27_14": "ca sati phassādayopi hontīti ubhayattha samaya-sadde bhummaniddeso kato lakkhaṇabhūtabhāvayuttoti",
  "tika-s0101t1:27_15": "dassento āha “khaṇa…pe… lakkhīyatī”ti.",
  "tika-s0101t1:28_0": "Hetuatthokaraṇattho ca sambhavati “annena vasati, ajjhenena vasati, pharasunā chindati,",
  "tika-s0101t1:28_1": "kudālena khaṇatī”tiādīsu viya. Vītikkamañhi sutvā bhikkhusaṅghaṁ sannipātāpetvā otiṇṇavatthukaṁ",
  "tika-s0101t1:28_2": "puggalaṁ paṭipucchitvā, vigarahitvā ca taṁ taṁ vatthuṁ otiṇṇakālaṁ anatikkamitvā",
  "tika-s0101t1:28_3": "teneva kālena sikkhāpadāni paññapento bhagavā viharati sikkhāpadapaññattihetuñca",
  "tika-s0101t1:28_4": "apekkhamāno tatiyapārājikādīsu viyāti.",
  "tika-s0101t1:29_0": "Accantameva ārambhato paṭṭhāya yāva desanāniṭṭhānaṁ parahitapaṭipattisaṅkhātena karuṇāvihārena.",
  "tika-s0101t1:29_1": "Tadatthajotanatthanti accantasaṁyogatthajotanatthaṁ. Upayogavacananiddeso kato yathā “māsaṁ ajjhetī”ti.",
  "tika-s0101t1:30": "Porāṇāti aṭṭhakathācariyā. Abhilāpamattabhedoti vacanamattena viseso. Tena suttavinayesu vibhattibyatayo katoti dasseti.",
  "tika-s0101t1:31": "Seṭṭhanti seṭṭhavācakaṁ vacanaṁ seṭṭhanti vuttaṁ seṭṭhaguṇasahacaraṇato. Tathā uttamanti etthāpi. Gāravayuttoti garubhāvayutto garuguṇayogato, garukaraṇārahatāya vā gāravayutto.",
  "tika-s0101t1:32": "Vuttoyeva na pana idha vattabbo visuddhimaggassa imissā aṭṭhakathāya ekadesabhāvatoti adhippāyo.",
  "tika-s0101t1:33_0": "Apica bhage vani, vamīti vā bhagavā, bhage sīlādiguṇe vani bhaji sevi, te vā vineyyasantānesu",
  "tika-s0101t1:33_1": "“kathaṁ nu kho uppajjeyyu”nti vani yāci patthayīti bhagavā, bhagaṁ vā siriṁ, issariyaṁ,",
  "tika-s0101t1:33_2": "yasañca vami khelapiṇḍaṁ viya chaḍḍayīti bhagavā. Tathā hi bhagavā hatthagataṁ siriṁ,",
  "tika-s0101t1:33_3": "catuddīpissariyaṁ, cakkavattisampattisannissayañca sattaratanasamujjalaṁ yasaṁ anapekkho",
  "tika-s0101t1:33_4": "pariccajīti. Atha vā bhāni nāma nakkhattāni, tehi samaṁ gacchanti pavattantīti bhagā,",
  "tika-s0101t1:33_5": "sineruyugandharādigatā bhājanalokasobhā. Te bhagavā vami tappaṭibaddhachandarāgappahānena",
  "tika-s0101t1:33_6": "pajahatīti evampi bhage vamīti bhagavā.",
  "tika-s0101t1:34_0": "“Dhammasarīraṁ paccakkhaṁ karotī”ti “yo vo ānanda mayā dhammo ca vinayo ca desito",
  "tika-s0101t1:34_1": "paññatto, so vo mamaccayena satthā”ti vacanato dhammassa satthubhāvapariyāyo vijjatīti katvā vuttaṁ.",
  "tika-s0101t1:35_0": "Vajirasaṅghātasamānakāyo parehi abhejjasarīrattā. Na hi bhagavato rūpakāye kenaci",
  "tika-s0101t1:35_1": "antarāyo sakkā kātunti. Desanāsampattiṁ niddisati vakkhamānassa sakalasuttassa “eva”nti",
  "tika-s0101t1:35_2": "niddisanato. Sāvakasampattiṁ niddisati paṭisambhidāppattena pañcasu ṭhānesu bhagavatā",
  "tika-s0101t1:35_3": "etadagge ṭhapitena mayā mahāsāvakena sutaṁ, tañca kho mayāva sutaṁ, na anussavitaṁ,",
  "tika-s0101t1:35_4": "na paramparābhatanti imassatthassa dīpanato. Kālasampattiṁ niddisati “bhagavā”ti",
  "tika-s0101t1:35_5": "padassa sannidhāne payuttassa samaya-saddassa kālassa buddhuppādapaṭimaṇḍitabhāvadīpanato.",
  "tika-s0101t1:35_6": "Buddhuppādaparamā hi kālasampadā. Tenetaṁ vuccati –",
  "tika-s0101t1:36": "“Kappakasāye kaliyuge, buddhuppādo aho mahacchariyaṁ;",
  "tika-s0101t1:37": "Hutāvahamajjhe jātaṁ, samuditamakarandamaravinda”nti.",
  "tika-s0101t1:38": "Bhagavāti desakasampattiṁ niddisati guṇavisiṭṭhasattuttamagāravādhivacanato.",
  "tika-s0101t1:39_0": "Vijjantarikāyāti vijjuniccharaṇakkhaṇe. Antaratoti hadaye. Antarāti ārabbha nipphattīnaṁ",
  "tika-s0101t1:39_1": "vemajjhe. Antarikāyāti antarāḷe. Ettha ca “tadantaraṁ ko jāneyya, etesaṁ antarā kappā,",
  "tika-s0101t1:39_2": "gaṇanāto asaṅkhiyā, antarantarā kathaṁ opātetī”ti ca ādīsu viya kāraṇavemajjhesu",
  "tika-s0101t1:39_3": "vattamānā antarā-saddā eva udāharitabbā siyuṁ, na pana cittakhaṇavivaresu vattamānā",
  "tika-s0101t1:39_4": "antarantarikā-saddā. Antarā-saddassa hi ayaṁ atthuddhāroti. Ayaṁ panettha adhippāyo",
  "tika-s0101t1:39_5": "siyā – yesu atthesu antarā-saddo vattati, tesu antarasaddopi vattatīti samānatthattā",
  "tika-s0101t1:39_6": "antarā-saddatthe vattamāno antara-saddo udāhaṭo, antarā-saddo eva vā “yassantarato”ti",
  "tika-s0101t1:39_7": "ettha gāthāsukhatthaṁ rassaṁ katvā vuttoti daṭṭhabbaṁ. Antarā-saddo eva pana ika-saddena",
  "tika-s0101t1:39_8": "padaṁ vaḍḍhetvā “antarikā”ti vuttoti evamettha udāharaṇodāharitabbānaṁ virodhābhāvo",
  "tika-s0101t1:39_9": "daṭṭhabbo. Ayojiyamāne upayogavacanaṁ na pāpuṇāti sāmivacanassa pasaṅge antarā-saddayogena",
  "tika-s0101t1:39_10": "upayogavacanassa icchitattā. Tenevāha “antarāsaddena yuttattā upayogavacanaṁ kata”nti.",
  "tika-s0101t1:40_0": "“Niyato sambodhiparāyaṇo, aṭṭhānametaṁ bhikkhave anavakāso, yaṁ diṭṭhisampanno puggalo",
  "tika-s0101t1:40_1": "sañcicca pāṇaṁ jīvitā voropeyya, “netaṁ ṭhānaṁ vijjatī” tiādivacanato diṭṭhisīlānaṁ",
  "tika-s0101t1:40_2": "niyatasabhāvattā sotāpannāpi aññamaññaṁ diṭṭhisīlasāmaññena saṁhatā, pageva sakadāgāmiādayo.",
  "tika-s0101t1:40_3": "“Tathārūpāya diṭṭhiyā diṭṭhisāmaññagato viharati, tathārūpesu sīlesu sīlasāmaññagato",
  "tika-s0101t1:40_4": "viharatī”ti vacanato puthujjanānampi diṭṭhisīlasāmaññena saṁhatabhāvo labbhatiyeva.",
  "tika-s0101t1:41_0": "Suppiyopi khoti ettha kho-saddo avadhāraṇattho “assosi kho”tiādīsu viya. Tena addhānamaggapaṭipanno",
  "tika-s0101t1:41_1": "ahosiyeva, nāssa maggapaṭipattiyā koci antarāyo ahosīti ayamattho dīpito hoti. Tatrāti",
  "tika-s0101t1:41_2": "vā kālassa paṭiniddeso. Sopi hi “ekaṁ samaya”nti pubbe adhikato. Yañhi samayaṁ bhagavā",
  "tika-s0101t1:41_3": "antarā rājagahañca nāḷandañca addhānamaggapaṭipanno, tasmiṁyeva samaye suppiyopi",
  "tika-s0101t1:41_4": "taṁ maggaṁ paṭipanno avaṇṇaṁ bhāsati, brahmadatto ca vaṇṇaṁ bhāsatīti. Pariyāyati",
  "tika-s0101t1:41_5": "parivattatīti pariyāyo, vāro. Pariyāyeti desetabbamatthaṁ paṭipādetīti pariyāyo,",
  "tika-s0101t1:41_6": "desanā. Pariyāyati attano phalaṁ pariggahetvā pavattatīti pariyāyo, kāraṇanti evaṁ",
  "tika-s0101t1:41_7": "pariyāya-saddassa vārādīsu pavatti veditabbā. Kāraṇenāti kāraṇapatirūpakena. Tathā",
  "tika-s0101t1:41_8": "hi vakkhati “akāraṇameva kāraṇanti vatvā”ti. Kasmā panettha “avaṇṇaṁ bhāsatī”ti,",
  "tika-s0101t1:41_9": "“vaṇṇaṁ bhāsatī”ti ca vattamānakālaniddeso kato, nanu saṅgītikālato so avaṇṇavaṇṇānaṁ",
  "tika-s0101t1:41_10": "bhāsitakālo atītoti? Saccametaṁ, “addhānamaggapaṭipanno hotī”ti ettha hoti-saddo",
  "tika-s0101t1:41_11": "viya atītakālattho bhāsati-saddo ca daṭṭhabbo. Atha vā yasmiṁ kāle tehi avaṇṇo vaṇṇo",
  "tika-s0101t1:41_12": "ca bhāsīyati, taṁ apekkhitvā evaṁ vuttaṁ. Evañca katvā “tatrāti kālassa paṭiniddeso”ti",
  "tika-s0101t1:41_13": "idañca vacanaṁ samatthitaṁ hoti.",
  "tika-s0101t1:42_0": "Akāraṇanti ayuttiṁ, anupapattinti attho. Na hi arasarūpatādayo dosā bhagavati saṁvijjanti,",
  "tika-s0101t1:42_1": "dhammasaṅghānañca durakkhātaduppaṭipannatādayoti. Akāraṇanti vā yuttakāraṇarahitaṁ,",
  "tika-s0101t1:42_2": "paṭiññāmattanti adhippāyo. Imasmiñca atthe kāraṇanti vatvāti kāraṇaṁ vāti vatvāti",
  "tika-s0101t1:42_3": "attho. Arasarūpādīnañcettha jātivuḍḍhesu abhivādanādisāmīcikammākaraṇaṁ kāraṇaṁ,",
  "tika-s0101t1:42_4": "tathā uttarimanussadhammālamariyañāṇadassanābhāvassa sundarikāmaguṇādinavabodho,",
  "tika-s0101t1:42_5": "saṁsārassa ādikoṭiyā apaññāyanapaṭiññā, abyākatavatthubyākaraṇanti evamādayo, tathā",
  "tika-s0101t1:42_6": "asabbaññutādīnaṁ kamāvabodhādayo yathārahaṁ niddhāretabbā. Tathā tathāti jātivuḍḍhānaṁ",
  "tika-s0101t1:42_7": "anabhivādanādiākārena.",
  "tika-s0101t1:43": "Avaṇṇaṁ bhāsamānoti avaṇṇaṁbhāsanahetu. Hetuattho hi ayaṁ māna-saddo. Anayabyasanaṁ pāpuṇissati ekantamahāsāvajjattā ratanattayopavādassa. Tenevāha –",
  "tika-s0101t1:44": "“Yo nindiyaṁ pasaṁsati,",
  "tika-s0101t1:45": "Taṁ vā nindati yo pasaṁsiyo;",
  "tika-s0101t1:46": "Vicināti mukhena so kaliṁ,",
  "tika-s0101t1:47": "Kalinā tena sukhaṁ na vindatī”ti.",
  "tika-s0101t1:48_0": "“Amhākaṁ ācariyo”tiādinā brahmadattassa saṁveguppattiṁ, attano ācariye kāruññappavattiñca",
  "tika-s0101t1:48_1": "dassetvā kiñcāpi antevāsinā ācariyassa anukūlena bhavitabbaṁ, ayaṁ pana paṇḍitajātikattā",
  "tika-s0101t1:48_2": "na edisesu taṁ anuvattatīti, idāni tassa kammassakataññāṇappavattiṁ dassento “ācariye",
  "tika-s0101t1:48_3": "kho panā”tiādimāha. Vaṇṇaṁ bhāsituṁ āraddho “apināmāyaṁ ettakenāpi ratanattayāvaṇṇato",
  "tika-s0101t1:48_4": "orameyyā”ti. Vaṇṇīyatīti vaṇṇo, guṇo. Vaṇṇanaṁ guṇasaṅkittananti vaṇṇo, pasaṁsā.",
  "tika-s0101t1:48_5": "Saṁññūḷhāti ganthitā, nibandhitāti attho. Atitthena pakkhando dhammakathikoti na",
  "tika-s0101t1:48_6": "vattabbo aparimāṇaguṇattā buddhādīnaṁ, niravasesānañca tesaṁ idha pakāsanaṁ pāḷisaṁvaṇṇanāyeva",
  "tika-s0101t1:48_7": "sampajjatīti. Anussavādīti ettha ādi-saddena ākāraparivitakkadiṭṭhinijjhānakkhantiyo",
  "tika-s0101t1:48_8": "saṅgaṇhāti. Attano thāmena vaṇṇaṁ abhāsi, na pana buddhādīnaṁ guṇānurūpanti adhippāyo.",
  "tika-s0101t1:48_9": "Asaṅkhyayyāparimitappabhedā hi buddhādīnaṁ guṇā. Vuttañhetaṁ –",
  "tika-s0101t1:49": "“Buddhopi buddhassa bhaṇeyya vaṇṇaṁ,",
  "tika-s0101t1:50": "Kappampi ce aññamabhāsamāno;",
  "tika-s0101t1:51": "Khīyetha kappo ciradīghamantare,",
  "tika-s0101t1:52": "Vaṇṇo na khīyetha tathāgatassā”ti.",
  "tika-s0101t1:53": "Idhāpi vakkhati “appamattakaṁ kho paneta”ntiādi.",
  "tika-s0101t1:54": "Iti ha teti ettha itīti vuttappakāraparāmasanaṁ. Ha-kāro nipātamattanti āha “evaṁ te”ti.",
  "tika-s0101t1:55_0": "Iriyāpathānubandhanena anubandhā honti, na pana sammāpaṭipattianubandhanenāti adhippāyo.",
  "tika-s0101t1:55_1": "Tasmiṁ kāleti yasmiṁ saṁvacchare utumhi māse pakkhe vā bhagavā taṁ addhānamaggaṁ",
  "tika-s0101t1:55_2": "paṭipanno, tasmiṁ kāle. Teneva hi kiriyāvicchedadassanavasena “rājagahe piṇḍāya caratī”ti",
  "tika-s0101t1:55_3": "vattamānakālaniddeso kato. Soti evaṁ rājagahe vasamāno bhagavā. Taṁ divasanti yaṁ",
  "tika-s0101t1:55_4": "divasaṁ addhānamaggapaṭipanno, taṁ divasaṁ. Taṁ addhānaṁ paṭipanno nāḷandāyaṁ veneyyānaṁ",
  "tika-s0101t1:55_5": "vividha hitasukhanipphattiṁ ākaṅkhamāno imissā ca aṭṭhuppattiyā tividhasīlālaṅkataṁ",
  "tika-s0101t1:55_6": "nānāvidhakuhanalapanādimicchājīvaviddhaṁsanaṁ dvāsaṭṭhidiṭṭhijālaviniveṭhanaṁ dasasahassilokadhātupakampanaṁ",
  "tika-s0101t1:55_7": "brahmajālasuttantaṁ desessāmīti. Ettāvatā “kasmā pana bhagavā taṁ addhānaṁ paṭipanno”ti",
  "tika-s0101t1:55_8": "codanā visodhitā hoti. “Kasmā ca suppiyo anubandho”ti ayaṁ pana codanā “bhagavato",
  "tika-s0101t1:55_9": "taṁ maggaṁ paṭipannabhāvaṁ ajānanto”ti etena visodhitā hoti. Na hi so bhagavantaṁ",
  "tika-s0101t1:55_10": "daṭṭhumeva icchatīti. Tenevāha “sace pana jāneyya, nānubandheyyā”ti.",
  "tika-s0101t1:56_0": "Nīlapītalohitodātamañjiṭṭhapabhassaravasena “chabbaṇṇarasmiyo. “Samantā asītihatthappamāṇe”ti",
  "tika-s0101t1:56_1": "tāsaṁ rasmīnaṁ pakatiyā pavattiṭṭhānavasena vuttaṁ. “Tasmiṁ kira samaye”ti ca tasmiṁ",
  "tika-s0101t1:56_2": "addhānagamanasamaye buddhasiriyā anigūhitabhāvadassanatthaṁ vuttaṁ. Na hi tadā tassā",
  "tika-s0101t1:56_3": "nigūhane pakkusātiabhigamanādīsu viya kiñcipi kāraṇaṁ atthīti. Ratanāveḷaṁ ratanavaṭaṁsakaṁ.",
  "tika-s0101t1:56_4": "Cīnapiṭṭhacuṇṇaṁ sindhanacuṇṇaṁ.",
  "tika-s0101t1:57_0": "Byāmappabhāparikkhepavilāsinī ca assa bhagavato lakkhaṇamālāti mahāpurisalakkhaṇāni",
  "tika-s0101t1:57_1": "aññamaññapaṭibaddhattā evamāha. Dvattiṁsāya candamaṇḍalānaṁ mālā kenaci ganthetvā",
  "tika-s0101t1:57_2": "ṭhapitā yadi siyāti parikappanavasenāha “ganthetvā ṭhapitadvattiṁsacandamālāyā”ti.",
  "tika-s0101t1:57_3": "Siriṁ abhibhavantī ivāti sambandho. Esa nayo sūriyamālāyātiādīsupi. Mahātherāti mahāsāvake",
  "tika-s0101t1:57_4": "sandhāyāha. Evaṁ gacchantaṁ bhagavantaṁ bhikkhū ca disvā atha attano parisaṁ avalokesīti",
  "tika-s0101t1:57_5": "sambandho. “Yasmā panesā”tiādinā “kasmā ca so ratanattayassa avaṇṇaṁ bhāsatī”ti codanaṁ",
  "tika-s0101t1:57_6": "visodheti. Itīti evaṁ, vuttappakārenāti attho. Imehi dvīhīti lābhaparivārahāniṁ nigamanavasena",
  "tika-s0101t1:57_7": "dasseti. Bhagavato virodhānunayābhāvavīmaṁsanatthaṁ ete avaṇṇaṁ vaṇṇañca bhāsantīti",
  "tika-s0101t1:57_8": "apare. “Mārena anvāviṭṭhā evaṁ karontī”ti ca vadanti.",
  "tika-s0101t1:58_0": "2. Ambalaṭṭhikāya avidūre bhavattā uyyānaṁ ambalaṭṭhikā yathā “varuṇānagaraṁ, godāgāmo”ti.",
  "tika-s0101t1:58_1": "Keci pana “ambalaṭṭhikāti yathāvuttanayeneva ekagāmo”ti vadanti. Tesaṁ mate ambalaṭṭhikāyanti",
  "tika-s0101t1:58_2": "samīpatthe bhummavacanaṁ. Rājāgārakaṁ vessavaṇamahārājadevāyatananti eke. Bahuparissayoti",
  "tika-s0101t1:58_3": "bahupaddavo. “Saddhiṁ antevāsinā brahmadattena māṇavenā”ti vuttaṁ sīhaḷaṭṭhakathāyaṁ.",
  "tika-s0101t1:58_4": "Tañca kho pāḷi āruḷhavaseneva, na pana tadā suppiyassa parisāya abhāvato. Kasmā panettha",
  "tika-s0101t1:58_5": "brahmadattoyeva pāḷi āruḷho, na suppiyassa parisāti? Payojanābhāvato. Yathā cetaṁ,",
  "tika-s0101t1:58_6": "evaṁ aññampi edisaṁ payojanābhāvato saṅgītikārehi na saṅgahitanti daṭṭhabbaṁ. Keci",
  "tika-s0101t1:58_7": "pana “vuttanti pāḷiyaṁ vutta”nti vadanti, taṁ na yujjati pāḷiāruḷhavasena pāḷiyaṁ",
  "tika-s0101t1:58_8": "vuttanti āpajjanato. Tasmā yathāvuttanayenevettha attho gahetabbo. Parivāretvā nisinno hotīti sambandho.",
  "tika-s0101t1:59_0": "3.Kathādhammoti kathāsabhāvo, kathādhammo upaparikkhāvidhīti keci. Nīyatīti nayo,",
  "tika-s0101t1:59_1": "attho. Saddasatthaṁ anugato nayo saddanayo. Tattha hi anabhiṇhavuttike acchariya-saddo",
  "tika-s0101t1:59_2": "icchito. Tenevāha “andhassa pabbatārohaṇaṁ viyā”ti. Accharāyoggantiacchariyanti niruttinayo,",
  "tika-s0101t1:59_3": "so pana yasmā porāṇaṭṭhakathāyaṁ āgato, tasmā āha “aṭṭhakathānayoti. Yāvañcidaṁ suppaṭividitāti",
  "tika-s0101t1:59_4": "sambandho, tassa yattakaṁ suṭṭhu paṭividitā, taṁ ettakanti na sakkā amhehi paṭivijjhituṁ,",
  "tika-s0101t1:59_5": "akkhātuṁ vāti attho. Tenevāha “tena suppaṭividitatāya appameyyataṁ dassetī”ti.",
  "tika-s0101t1:60_0": "Pakatatthapaṭiniddeso taṁ-saddoti tassa “bhagavatā”tiādīhi padehi samānādhikaraṇabhāvena",
  "tika-s0101t1:60_1": "vuttassa yena abhisambuddhabhāvena bhagavā pakato supākaṭo ca hoti, taṁ abhisambuddhabhāvaṁ",
  "tika-s0101t1:60_2": "saddhiṁ āgamanapaṭipadāya atthabhāvena dassento “yo so…pe… abhisambuddho”ti āha.",
  "tika-s0101t1:60_3": "Satipi ñāṇadassana-saddānaṁ idha paññāvevacanabhāve tena tena visesena nesaṁ savisayavisesappavattidassanatthaṁ",
  "tika-s0101t1:60_4": "asādhāraṇañāṇavisesavasena vijjattayavasena vijjābhiññānāvaraṇavasena sabbaññutaññāṇamaṁsacakkhuvasena",
  "tika-s0101t1:60_5": "paṭivedhadesanāñāṇavasena ca tadatthaṁ yojetvā dassento “tesaṁ tesa”ntiādimāha. Tattha",
  "tika-s0101t1:60_6": "āsayānusayaṁ jānatāāsayānusayañāṇena. Sabbañeyyadhammaṁ passatā sabbaññutānāvaraṇañāṇehi.",
  "tika-s0101t1:61_0": "Pubbenivāsādīhīti pubbenivāsāsavakkhayañāṇehi. Paṭivedhapaññāyāti ariyamaggapaññāya.",
  "tika-s0101t1:61_1": "Arīnanti kilesārīnaṁ, pañcavidhamārānaṁ vā, sāsanapaccatthikānaṁ vā aññatitthiyānaṁ,",
  "tika-s0101t1:61_2": "tesaṁ hananaṁ pāṭihāriyehi abhibhavanaṁ, appaṭibhānatākaraṇaṁ, ajjhupekkhanañca.",
  "tika-s0101t1:61_3": "Kesivinayasuttañcettha nidassanaṁ.",
  "tika-s0101t1:62_0": "Tathā ṭhānāṭhānādīni jānatā, yathākammūpage satte passatā, savāsanānaṁ āsavānaṁ khīṇattā",
  "tika-s0101t1:62_1": "arahatā, abhiññeyyādibhede dhamme abhiññeyyādito aviparītāvabodhato sammāsambuddhena.",
  "tika-s0101t1:62_2": "Atha vā tīsu kālesu appaṭihatañāṇatāya jānatā, tiṇṇampi kammānaṁ ñāṇānuparivattito",
  "tika-s0101t1:62_3": "nisammakāritāya passatā, davādīnampi abhāvasādhikāya pahānasampadāya arahatā, chandādīnaṁ",
  "tika-s0101t1:62_4": "ahānihetubhūtāya aparikkhayapaṭibhānasādhikāya sabbaññutāya sammāsambuddhenāti evaṁ",
  "tika-s0101t1:62_5": "dasabalaṭṭhārasāveṇikabuddhadhammehipi yojanā veditabbā.",
  "tika-s0101t1:63_0": "Yadipi hīnakalyāṇabhedena duvidhāva adhimutti pāḷiyaṁ vuttā, pavattiākāravasena pana",
  "tika-s0101t1:63_1": "anekabhedabhinnāti āha “nānādhimuttikatā”ti. Sā pana adhimutti ajjhāsayadhātu, tadapi",
  "tika-s0101t1:63_2": "tathā tathā dassanaṁ khamanaṁ rocanañcāti āha “nānājjhāsayatā…pe… rucitā”ti. Nānādhimuttikatañāṇenāti",
  "tika-s0101t1:63_3": "cettha sabbaññutañāṇaṁ adhippetaṁ, na dasabalañāṇanti āha “sabbaññutañāṇenā”ti. Iti",
  "tika-s0101t1:63_4": "ha meti ettha evaṁ-saddattho iti-saddo, ha-kāro nipātamattaṁ saralopo ca katoti dassetuṁ",
  "tika-s0101t1:63_5": "vuttaṁ “evaṁ ime”ti.",
  "tika-s0101t1:64_0": "4.Arahattamaggena samugghātaṁ kataṁ, yato “natthi abyāvaṭamano”ti buddhadhammesu",
  "tika-s0101t1:64_1": "vuccati. Vītināmetvā phalasamāpattīhi. Nivāsetvā vihāranivāsanaparivattanavasena.",
  "tika-s0101t1:64_2": "“Kadāci ekako”tiādi tesaṁ tesaṁ vineyyānaṁ vinayanānukūlaṁ bhagavato upasaṅkamadassanaṁ.",
  "tika-s0101t1:64_3": "Pādanikkhepasamaye bhūmiyā samabhāvāpatti suppatiṭṭhitapādatāya nissandaphalaṁ, na",
  "tika-s0101t1:64_4": "iddhinimmānaṁ. “Ṭhapitamatte dakkhiṇapāde”ti buddhānaṁ sabbadakkhiṇatāya vuttaṁ.",
  "tika-s0101t1:64_5": "Arahatte patiṭṭhahantīti sambandho.",
  "tika-s0101t1:65_0": "Dullabhā sampattīti satipi manussattapaṭilābhe patirūpadesavāsaindriyāvekallasaddhāpaṭilābhādayo",
  "tika-s0101t1:65_1": "guṇā dullabhāti attho. Cātumahārājikabhavananti cātumahārājikadevaloke suññavimānāni",
  "tika-s0101t1:65_2": "gacchantīti attho. Esa nayo tāvatiṁsabhavanādīsupi. Kālayuttanti imissā velāya imassa",
  "tika-s0101t1:65_3": "evaṁ vattabbanti taṁtaṁkālānurūpaṁ. Samayayuttanti tasseva vevacanaṁ, aṭṭhuppattianurūpaṁ",
  "tika-s0101t1:65_4": "vā. Atha vā samayayuttanti hetūdāharaṇasahitaṁ. Kālena sāpadesañhi bhagavā dhammaṁ",
  "tika-s0101t1:65_5": "deseti. Utuṁ gaṇhapeti, na pana malaṁ pakkhāletīti adhippāyo. Na hi bhagavato kāye",
  "tika-s0101t1:65_6": "rajojallaṁ upalimpatīti.",
  "tika-s0101t1:66_0": "Kilāsubhāvo kilamatho. Sīhaseyyaṁ kappeti sarīrassa kilāsubhāvamocanatthanti yojetabbaṁ.",
  "tika-s0101t1:66_1": "“Buddhacakkhunā lokaṁ voloketī”ti idaṁ pacchimayāme bhagavato bahulaāciṇṇavasena",
  "tika-s0101t1:66_2": "vuttaṁ. Appekadā avasiṭṭhabalañāṇehi sabbaññutañāṇena ca bhagavā tamatthaṁ sādhetīti.",
  "tika-s0101t1:66_3": "“Ime diṭṭhiṭṭhānā”tiādidesanā sīhanādo. Tesaṁ “vedanāpaccayā taṇhā” tiādinā paccayākāraṁ",
  "tika-s0101t1:66_4": "samodhānetvā. “Sineruṁ ukkhipanto viya nabhaṁ paharanto viya cā”ti idaṁ brahmajāladesanāya",
  "tika-s0101t1:66_5": "anaññasādhāraṇattā sudukkaratādassanatthaṁ vuttaṁ. Etanti “yena, tenā”ti etaṁ padadvayaṁ.",
  "tika-s0101t1:66_6": "Yenāti vā hetumhi karaṇavacanaṁ, yena kāraṇena so maṇḍalamāḷo upasaṅkamitabbo, tena",
  "tika-s0101t1:66_7": "kāraṇena upasaṅkamīti attho, kāraṇaṁ pana “ime bhikkhū”tiādinā aṭṭhakathāyaṁ vuttaṁeva.",
  "tika-s0101t1:66_8": "Kaṭṭhanti nisīdanayogyaṁ dārukkhandhaṁ.",
  "tika-s0101t1:67_0": "Purimoti “katamāya nu bhavathā”ti evaṁ vutto attho. Kā ca pana voti ettha ca-saddo",
  "tika-s0101t1:67_1": "byatireke. Tena yathāpucchitāya kathāya vakkhamānaṁ vippakatabhāvaṁ joteti. Pana-saddo",
  "tika-s0101t1:67_2": "vacanālaṅkāro. Yāya hi kathāya te bhikkhū sannisinnā, sā eva antarākathābhūtā vippakatā",
  "tika-s0101t1:67_3": "visesena puna pucchīyatīti. Aññāti antarāsaddassa atthamāha. Aññatthe hi ayaṁ antarā-saddo",
  "tika-s0101t1:67_4": "“bhūmantaraṁ samayantara”ntiādīsu viya. Antarāti vā vemajjheti attho. Nanu ca tehi",
  "tika-s0101t1:67_5": "bhikkhūhi sā kathā yathādhippāyaṁ “iti ha me”tiādinā niṭṭhapitā yevāti? Na niṭṭhāpitā",
  "tika-s0101t1:67_6": "bhagavato upasaṅkamanena upacchinnattā. Yadi hi bhagavā tasmiṁ khaṇe na upasaṅkameyya",
  "tika-s0101t1:67_7": "bhiyyopi tappaṭibaddhāyeva kathā pavatteyyuṁ, bhagavato upasaṅkamanena pana na pavattesuṁ.",
  "tika-s0101t1:67_8": "Tenevāha ayaṁ kho…pe… anuppatto”ti. Kasmā panettha dhammavinayasaṅgahe kariyamāne",
  "tika-s0101t1:67_9": "nidānavacanaṁ, nanu bhagavato vacanameva saṅgahetabbanti? Vuccatedesanāya ṭhitiasammosasaddheyyabhāvasampādanatthaṁ.",
  "tika-s0101t1:67_10": "Kāladesadesakavatthudhammapaṭiggāhakapaṭibaddhā hi desanā ciraṭṭhitikā hoti, asammosadhammā",
  "tika-s0101t1:67_11": "saddheyyā ca. Desakālakattusotunimittehi upanibandho viya vohāravinicchayo, teneva",
  "tika-s0101t1:67_12": "cāyasmatā mahākassapena “brahmajālaṁ āvuso ānanda kattha bhāsita”ntiādinā desādipucchāsu",
  "tika-s0101t1:67_13": "katāsu tāsaṁ vissajjanaṁ karontena dhammabhaṇḍāgārikena nidānaṁ bhāsitanti tayidamāha",
  "tika-s0101t1:67_14": "“kāla…pe… nidānaṁ bhāsita”nti.",
  "tika-s0101t1:68_0": "Apica satthusiddhiyā nidānavacanaṁ. Tathāgatassa hi bhagavato pubbaracanānumānāgamatakkābhāvato",
  "tika-s0101t1:68_1": "sammāsambuddhattasiddhi. Sammāsambuddhabhāvena hissa pubbaracanādīnaṁ abhāvo sabbattha",
  "tika-s0101t1:68_2": "appaṭihatañāṇacāratāya, ekappamāṇattā ca ñeyyadhammesu. Tathā ācariyamuṭṭhidhammamacchariyasatthusāvakānurodhābhāvato",
  "tika-s0101t1:68_3": "khīṇāsavattasiddhi. Khīṇā savatāya hissa ācariyamuṭṭhiādīnaṁ abhāvo, visuddhā ca",
  "tika-s0101t1:68_4": "parānuggahappavatti. Iti desakadosabhūtānaṁ diṭṭhicārittasampattidūsakānaṁ avijjātaṇhānaṁ",
  "tika-s0101t1:68_5": "abhāvasūcakehi, ñāṇappahānasampadābhi byañjanakehi ca sambuddhavisuddhabhāvehi purimavesārajjadvayasiddhi,",
  "tika-s0101t1:68_6": "tato eva ca antarāyikaniyyānikadhammesu sammohābhāvasiddhito pacchimavesārajjadvayasiddhīti",
  "tika-s0101t1:68_7": "bhagavato catuvesārajjasamannāgamo, attahitaparahitappaṭipatti ca pakāsitā hoti nidānavacanena",
  "tika-s0101t1:68_8": "sampattaparisāya ajjhāsayānurūpaṁ ṭhānuppattikappaṭibhānena dhammadesanādīpanato,",
  "tika-s0101t1:68_9": "“jānatā passatā”tiādi vacanato ca. Tena vuttaṁ “satthusiddhiyā nidānavacana”nti.",
  "tika-s0101t1:69_0": "Tathā satthusiddhiyā nidānavacanaṁ. Ñāṇakaruṇāpariggahitasabbakiriyassa hi bhagavato",
  "tika-s0101t1:69_1": "natthi niratthikā pavatti, attahitatthā vā, tasmā paresaṁyeva atthāya pavattasabbakiriyassa",
  "tika-s0101t1:69_2": "sammāsambuddhassa sakalampi kāyavacīmanokammaṁ satthubhūtaṁ, na kabyaracanādisāsanabhūtaṁ.",
  "tika-s0101t1:69_3": "Tena vuttaṁ “satthusiddhiyā nidānavacana”nti. Apica satthuno pamāṇabhūtatāvibhāvanena",
  "tika-s0101t1:69_4": "sāsanassa pamāṇabhāvasiddhiyā nidānavacanaṁ. “Bhagavatā”ti hi iminā tathāgatassa",
  "tika-s0101t1:69_5": "guṇavisiṭṭhasattuttamādibhāvadīpanena, “jānatā”tiādinā āsayānusayañāṇādipayogadīpanena",
  "tika-s0101t1:69_6": "ca ayamattho sādhito hoti. Idamettha nidānavacanapayojanassa mukhamattadassanaṁ.",
  "tika-s0101t1:69_7": "Ko hi samattho buddhānubuddhena dhammabhaṇḍāgārikena bhāsitassa nidānassa payojanāni",
  "tika-s0101t1:69_8": "niravasesato vibhāvetunti.",
  "tika-s0101t1:70": "Nidānavaṇṇanā niṭṭhitā.",
  "tika-s0101t1:71_0": "5.Nikkhittassāti desitassa. Desanāpi hi desetabbassa sīlādiatthassa vineyyasantānesu",
  "tika-s0101t1:71_1": "nikkhipanato “nikkhepo”ti vuccati. Tattha yathā anekasataanekasahassabhedānipi suttantāni",
  "tika-s0101t1:71_2": "saṁkilesabhāgiyādisāsanappaṭṭhānanayena soḷasavidhataṁ nātivattanti, evaṁ attajjhāsayādisuttanikkhepavasena",
  "tika-s0101t1:71_3": "catubbidhabhāvanti āha “cattāro suttanikkhepā”ti. Kāmañcettha attajjhāsayassa, aṭṭhuppattiyā",
  "tika-s0101t1:71_4": "ca parajjhāsayapucchāhi saddhiṁ saṁsaggabhedo sambhavati ajjhāsayapucchānusandhisabbhāvato,",
  "tika-s0101t1:71_5": "attajjhāsayaaṭṭhuppattīnaṁ pana aññamaññaṁ saṁsaggo natthīti nayidha niravaseso vitthāranayo",
  "tika-s0101t1:71_6": "sambhavati, tasmā “cattāro suttanikkhepā”ti vuttaṁ. Atha vā yadipi aṭṭhuppattiyā",
  "tika-s0101t1:71_7": "ajjhāsayena siyā saṁsaggabhedo, tadantogadhattā pana sesanikkhepānaṁ mūlanikkhepavasena",
  "tika-s0101t1:71_8": "cattārova dassitāti daṭṭhabbaṁ. So panāyaṁ suttanikkhepo sāmaññabhāvato paṭhamaṁ",
  "tika-s0101t1:71_9": "vicāretabbo, tasmiṁ vicārite yassā aṭṭhuppattiyā idaṁ suttaṁ nikkhittaṁ, tassā vibhāgavasena",
  "tika-s0101t1:71_10": "“mamaṁ vā bhikkhave”tiādinā, “appamattakaṁ kho paneta”ntiādinā, “atthi bhikkhave”tiādinā",
  "tika-s0101t1:71_11": "ca pavattānaṁ suttānaṁ suttapadesānaṁ vaṇṇanā vuccamānā taṁtaṁanusandhidassanasukhatāya",
  "tika-s0101t1:71_12": "suviññeyyā hotīti āha “suttanikkhepaṁ vicāretvā vuccamānā pākaṭā hotī”ti.",
  "tika-s0101t1:72_0": "“Suttanikkhepā”tiādīsu nikkhipanaṁ nikkhepo, suttassa nikkhepo suttassa kathanaṁ",
  "tika-s0101t1:72_1": "suttanikkhepo, suttadesanāti attho. Nikkhipīyatīti vā nikkhepo, suttaṁyeva nikkhepo",
  "tika-s0101t1:72_2": "suttanikkhepo. Attano ajjhāsayo attajjhāsayo, so assa atthi suttadesanākāraṇabhūtoti",
  "tika-s0101t1:72_3": "attajjhāsayo. Attano ajjhāsayo etassāti vā attajjhāsayo. Parajjhāsayoti etthāpi eseva",
  "tika-s0101t1:72_4": "nayo. Pucchāya vaso pucchāvaso, so etassa atthīti pucchavasiko. Araṇīyato attho,",
  "tika-s0101t1:72_5": "suttadesanāya vatthu. Atthassa uppatti atthuppatti, atthuppattiyeva aṭṭhuppatti,",
  "tika-s0101t1:72_6": "sā etassa atthīti aṭṭhuppattiko. Atha vā nikkhipīyati suttaṁ etenāti suttanikkhepo,",
  "tika-s0101t1:72_7": "attajjhāsayādi eva. Etasmiṁ pana atthavikappe attano ajjhāsayo attajjhāsayo, paresaṁ",
  "tika-s0101t1:72_8": "ajjhāsayo parajjhāsayo, pucchīyatīti pucchā, pucchitabbo attho. Sotabbavasappavattaṁ",
  "tika-s0101t1:72_9": "dhammappaṭiggāhakānaṁ vacanaṁ pucchāvasikā, tadeva nikkhepasaddāpekkhāya pulliṅgavasena",
  "tika-s0101t1:72_10": "vuttaṁ “pucchāvasiko”ti. Tathā aṭṭhuppattiyeva “aṭṭhuppattiko”ti evampettha attho veditabbo.",
  "tika-s0101t1:73_0": "Ettha ca paresaṁ indriyaparipākādikāraṇanirapekkhatā attajjhāsayassa visuṁ nikkhepabhāvo",
  "tika-s0101t1:73_1": "yutto. Tenevāha “kevalaṁ attano ajjhāsayeneva kathetī”ti. Parajjhāsayapucchāvasikānaṁ",
  "tika-s0101t1:73_2": "pana paresaṁ ajjhāsayapucchānaṁ desanānimittabhūtānaṁ uppattiyaṁ pavattitānaṁ kathaṁ",
  "tika-s0101t1:73_3": "aṭṭhuppattiyaṁ anavarodho, pucchāvasikaaṭṭhuppattikānaṁ vā parajjhāsayānurodhena",
  "tika-s0101t1:73_4": "pavattitadesanattā kathaṁ parajjhāsaye anavarodhoti na codetabbametaṁ. Paresañhi",
  "tika-s0101t1:73_5": "abhinīhāraparipucchādivinimuttasseva suttadesanākāraṇuppādassa aṭṭhuppattibhāvena",
  "tika-s0101t1:73_6": "gahitattā parajjhāsayapucchāvasikānaṁ visuṁ gahaṇaṁ. Tathā hi dhammadāyādasuttādīnaṁ",
  "tika-s0101t1:73_7": "āmisuppādādidesanānimittaṁ “aṭṭhuppattī”ti vuccati. Paresaṁ pucchaṁ vinā ajjhāsayameva",
  "tika-s0101t1:73_8": "nimittaṁ katvā desito parajjhāsayo, pucchāvasena desito pucchāvasikoti pākaṭo yamatthoti.",
  "tika-s0101t1:73_9": "Attano ajjhāsayeneva kathesi dhammatantiṭhapanatthanti daṭṭhabbaṁ. Sammappadhānasuttantahārakoti",
  "tika-s0101t1:73_10": "anupubbena niddiṭṭhānaṁ saṁyuttake sammappadhānapaṭisaṁyuttānaṁ suttānaṁ āvaḷi, tathā",
  "tika-s0101t1:73_11": "iddhipādahārakādi.Vimuttiparipācanīyā dhammā saddhindriyādayo. Abhinīhāranti paṇidhānaṁ.",
  "tika-s0101t1:74_0": "Vaṇṇāvaṇṇeti ettha “acchariyaṁ āvuso”tiādinā bhikkhusaṅghena vutto vaṇṇopi saṅgahito,",
  "tika-s0101t1:74_1": "taṁ pana aṭṭhuppattiṁ katvā “atthi bhikkhave aññe ca dhammā”tiādinā upari desanaṁ",
  "tika-s0101t1:74_2": "ārabhissatīti. “Mamaṁ vā bhikkhave pare vaṇṇaṁ bhāseyyu”nti imissā desanāya brahmadattena",
  "tika-s0101t1:74_3": "vuttavaṇṇo aṭṭhuppattīti katvā vuttaṁ “antevāsī vaṇṇaṁ. Iti imaṁ vaṇṇāvaṇṇaṁ aṭṭhuppattiṁ",
  "tika-s0101t1:74_4": "katvā”ti. Vā-saddo upamānasamuccayasaṁsayavavassaggapadapūraṇavikappādīsu bahūsu",
  "tika-s0101t1:74_5": "atthesu dissati. Tathā hesa “paṇḍito vāpi tena so”tiādīsu upamāne dissati, sadisabhāveti",
  "tika-s0101t1:74_6": "attho. “Taṁ vāpi dhīrā muni vedayantī”tiādīsu samuccaye, “ke vā ime, kassa vā”tiādīsu",
  "tika-s0101t1:74_7": "saṁsaye, “ayaṁ vā imesaṁ samaṇabrāhmaṇānaṁ sabbabālo sabbamūḷho”tiādīsu vavassagge,",
  "tika-s0101t1:74_8": "“na vāyaṁ kumārako mattamaññāsī”tiādīsu padapūraṇe, “ye hi keci bhikkhave samaṇā",
  "tika-s0101t1:74_9": "vā brāhmaṇā vā”tiādīsu vikappe, idhāyaṁ vikappeyevāti dassento āha “vā-saddo vikappanattho”ti.",
  "tika-s0101t1:74_10": "Para-saddo attheva aññatthe “ahañceva kho pana dhammaṁ deseyyaṁ, pare ca me na ājāneyyu”ntiādīsu",
  "tika-s0101t1:74_11": "atthi adhike “indriyaparopariyattañāṇa”ntiādīsu atthi pacchābhāge “parato āgamissatī”tiādīsu.",
  "tika-s0101t1:74_12": "Atthi paccanīkabhāve “uppannaṁ parappavādaṁ saha dhammena suniggahitaṁ niggahetvā”tiādīsu.",
  "tika-s0101t1:74_13": "Idhāpi paccanīkabhāveti dassento āha “pareti paṭiviruddhā”ti.",
  "tika-s0101t1:75_0": "Īdisesupīti ettha pi-saddo sambhāvane, tena ratanattayanimittampi akusalacittappavatti",
  "tika-s0101t1:75_1": "na kātabbā, pageva vaṭṭāmisalokāmisanimittanti dasseti. Sabhāvadhammato aññassa kattuabhāvajotanatthaṁ",
  "tika-s0101t1:75_2": "āhanatīti kattuatthe āghātasaddaṁ dasseti, tattha āhanatīti hiṁsati vibādhati, upatāpeti",
  "tika-s0101t1:75_3": "cāti attho. Āhanati etena, āhananamattaṁ vā āghātoti karaṇabhāvatthāpi sambhavantiyeva.",
  "tika-s0101t1:75_4": "Evaṁ avayavabhedanena āghāta-saddassa atthaṁ vatvā idāni tattha pariyāyenapi atthaṁ",
  "tika-s0101t1:75_5": "dassento “kopassetaṁ adhivacana”nti āha. Ayañca nayo “appaccayo anabhiraddhī”tiādīsupi",
  "tika-s0101t1:75_6": "yathāsambhavaṁ vattabbo. Appatītā honti tenāti pākaṭapariyāyena appaccaya-saddassa",
  "tika-s0101t1:75_7": "atthadassanaṁ, taṁmukhena pana na pacceti tenāti appaccayoti daṭṭhabbaṁ. Abhirādhayatīti",
  "tika-s0101t1:75_8": "sādhayati. Dvīhīti āghātaanabhiraddhipadehi. Ekenāti appaccayapadena. Sesānanti saññāviññāṇakkhandhānaṁ,",
  "tika-s0101t1:75_9": "saññāviññāṇaavasiṭṭhasaṅkhārakkhandhasaṅkhātānaṁ vā. Karaṇanti uppādanaṁ. Āghātādīnañhi",
  "tika-s0101t1:75_10": "pavattiyā paccayasamavāyanaṁ idha “karaṇa”nti vuttaṁ, taṁ pana atthato uppādanameva.",
  "tika-s0101t1:75_11": "Anuppādanañhi sandhāya bhagavatā “na karaṇīyā”ti vuttanti. Paṭikkhittameva ekuppādekavatthukekārammaṇekanirodhabhāvato.",
  "tika-s0101t1:76_0": "Tatthāti tasmiṁ manopadose. Tumhanti “tumhāka”nti iminā samānattho eko saddo “yathā",
  "tika-s0101t1:76_1": "amhāka”nti iminā samānattho “amha”nti ayaṁ saddo. Yathāha, “tasmā hi amhaṁ daharā",
  "tika-s0101t1:76_2": "na miyyare”ti. “Antarāyo”ti idaṁ manopadosassa akaraṇīyatāya kāraṇavacanaṁ. Yasmā",
  "tika-s0101t1:76_3": "tumhākaṁyeva ca bhaveyya tena kopādinā paṭhamajjhānādīnaṁ antarāyo, tasmā te kopādipariyāyena",
  "tika-s0101t1:76_4": "vuttā āghātādayo na karaṇīyāti attho. Tena nāhaṁ “sabbaññū”ti issarabhāvena tumhe",
  "tika-s0101t1:76_5": "tato nivāremi, atha kho iminā nāma kāraṇenāti dasseti. Taṁ pana kāraṇavacanaṁ yasmā",
  "tika-s0101t1:76_6": "ādīnavavibhāvanaṁ hoti, tasmā āha “ādīnavaṁ dassento”ti. “Api nu tumhe”tiādinā manopadoso",
  "tika-s0101t1:76_7": "na kālantarabhāvinoyeva hitasukhassa antarāyakaro, atha kho taṅkhaṇappavattirahassapi",
  "tika-s0101t1:76_8": "hitasukhassa antarāyakaroti manopadose ādīnavaṁ daḷhataraṁ katvā dasseti. Yesaṁ kesañci",
  "tika-s0101t1:76_9": "“pare”tiādīsu viya na paṭiviruddhānaṁyevāti attho. Tenevāha “kupito”tiādi.",
  "tika-s0101t1:77_0": "Andhatamanti andhabhāvakaratamaṁ. Yanti yattha. Bhummatthe hi etaṁ paccattavacanaṁ.",
  "tika-s0101t1:77_1": "Yasmiṁ kāle kodho sahate naraṁ, andhatamaṁ tadā hotīti sambandho. Yanti vā kāraṇavacanaṁ,",
  "tika-s0101t1:77_2": "yasmā kodho uppajjamāno naraṁ abhibhavati, tasmā andhatamaṁ tadā hoti, yadā kodhoti",
  "tika-s0101t1:77_3": "attho yaṁtaṁsaddānaṁ ekantasambandhibhāvato. Atha vā yanti kiriyāya parāmasanaṁ.",
  "tika-s0101t1:77_4": "Kodho sahateti yadetaṁ kodhassa sahanaṁ abhibhavanaṁ, etaṁ andhakāratamabhavananti",
  "tika-s0101t1:77_5": "attho. Atha vā yaṁ naraṁ kodho sahate abhibhavati, tassa andhatamaṁ tadā hoti, tato",
  "tika-s0101t1:77_6": "ca kuddho atthaṁ na jānāti, kuddho dhammaṁ na passatīti. Antaratoti abbhantarato, cittato vā.",
  "tika-s0101t1:78_0": "“Idañcidañca kāraṇa”nti iminā sabbaññū eva amhākaṁ satthā aviparītadhammadesanattā,",
  "tika-s0101t1:78_1": "svākkhāto dhammo ekantaniyyānikattā, suppaṭipanno saṅgho saṁkilesarahitattāti imamatthaṁ",
  "tika-s0101t1:78_2": "dasseti. “Idañcidañca kāraṇa”nti etena ca “na sabbaññū”tiādivacanaṁ abhūtaṁ atacchanti",
  "tika-s0101t1:78_3": "nibbeṭhitaṁ hoti. Dutiyaṁ padanti “ataccha”nti padaṁ. Paṭhamassāti “abhūta”nti padassa.",
  "tika-s0101t1:78_4": "Catutthañcāti “na ca panetaṁ amhesu saṁvijjatī”ti padaṁ. Tatiyassāti “natthi cetaṁ",
  "tika-s0101t1:78_5": "amhesū”ti padassa. Avaṇṇeyevāti kāraṇapatirūpakaṁ vatvā dosapatiṭṭhāpanavasena nindane",
  "tika-s0101t1:78_6": "eva. Na sabbatthāti kevalaṁ akkosanakhuṁsanavambhanādīsu na ekantena nibbeṭhanaṁ",
  "tika-s0101t1:78_7": "kātabbanti attho. Vuttamevatthaṁ “yadi hī”tiādinā pākaṭaṁ katvā dasseti.",
  "tika-s0101t1:79_0": "6.Ānandanti pamodanti etena dhammena taṁsamaṅgino sattāti ānanda-saddassa karaṇatthataṁ",
  "tika-s0101t1:79_1": "dasseti. Sobhanaṁ mano assāti sumano, sobhanaṁ vā mano sumano, tassa bhāvo somanassanti",
  "tika-s0101t1:79_2": "tadaññadhammānampi sampayuttānaṁ somanassabhāvo āpajjatīti? Nāpajjati ruḷhīsaddattā",
  "tika-s0101t1:79_3": "yathā “paṅkaja”nti dassento “cetasikasukhassetaṁ adhivacana”nti āha. Ubbilayatīti",
  "tika-s0101t1:79_4": "ubbilaṁ, bhindati purimāvatthāya visesaṁ āpajjatīti attho. Ubbilameva ubbilāvitaṁ,",
  "tika-s0101t1:79_5": "tassa bhāvo ubbilāvitattaṁ. Yāya uppannāya kāyacittaṁ vātapūritabhastā viya uddhumāyanākārappattaṁ",
  "tika-s0101t1:79_6": "hoti, tassā gehassitāya odaggiyapītiyā etaṁ adhivacanaṁ. Tenevāha “uddhaccāvahāyā”tiādi.",
  "tika-s0101t1:79_7": "Idhāpi “kiñcāpi tesaṁ bhikkhūnaṁ ubbilāvitameva natthi, atha kho āyatiṁ kulaputtānaṁ",
  "tika-s0101t1:79_8": "edisesupi ṭhānesu akusaluppattiṁ paṭisedhento dhammanettiṁ ṭhapetī”ti, “dvīhi padehi",
  "tika-s0101t1:79_9": "saṅkhārakkhandho, ekena vedanākkhandho vutto”ti ettha “tesaṁ vasena sesānampi sampayuttadhammānaṁ",
  "tika-s0101t1:79_10": "karaṇaṁ paṭikkhittamevā”ti ca aṭṭhakathāyaṁ, “pi-saddo sambhāvane”tiādinā idha ca",
  "tika-s0101t1:79_11": "vuttanayena attho yathāsambhavaṁ veditabbo. “Tumhaṁyevassatena antarāyo”ti etthāpi",
  "tika-s0101t1:79_12": "“antarāyoti ida”ntiādinā heṭṭhā avaṇṇapakkhe vuttanayena attho veditabbo.",
  "tika-s0101t1:80_0": "Kasmā panetanti ca vakkhamānaṁyeva atthaṁ manasi katvā codeti. Ācariyo “saccaṁ vaṇṇita”nti",
  "tika-s0101t1:80_1": "tamatthaṁ paṭijānitvā “taṁ pana nekkhammanissita”ntiādinā pariharati. Tattha etanti",
  "tika-s0101t1:80_2": "ānandādīnaṁ akaraṇīyatāvacanaṁ. Nanu bhagavatā vaṇṇitanti sambandho. Kasiṇenāti kasiṇatāya",
  "tika-s0101t1:80_3": "sakalabhāvena. Keci pana “jambudīpassāti karaṇe sāmivacana”nti vadanti, tesaṁ matena",
  "tika-s0101t1:80_4": "kasiṇajambudīpa-saddānaṁ samānādhikaraṇabhāvo daṭṭhabbo. Tasmāti yasmā gehassitapītisomanassaṁ",
  "tika-s0101t1:80_5": "jhānādīnaṁ antarāyakaraṁ, tasmā. Vuttañhetaṁ bhagavatā “somanassaṁ pāhaṁ devānaṁ",
  "tika-s0101t1:80_6": "inda duvidhena vadāmi sevitabbampi asevitabbampī”ti. “Ayañhī”tiādi yena sampayuttā",
  "tika-s0101t1:80_7": "pīti antarāyakarī, taṁ dassanatthaṁ vuttaṁ. Tattha “idañhi lobhasahagataṁ pītisomanassa”nti",
  "tika-s0101t1:80_8": "vattabbaṁ siyā, pītiggahaṇena pana somanassampi gahitameva hoti somanassarahitāya",
  "tika-s0101t1:80_9": "pītiyā abhāvatoti pītiyeva gahitāti daṭṭhabbaṁ. Atha vā sevitabbāsevitabbavibhāgavacanato",
  "tika-s0101t1:80_10": "somanassassa pākaṭo antarāyakarabhāvo, na tathā pītiyāti pītiyeva lobhasahagatattena",
  "tika-s0101t1:80_11": "visesetvā vuttā. “Luddho attha”ntiādigāthānaṁ “kuddho attha”ntiādi gāthāsu viya attho daṭṭhabbo.",
  "tika-s0101t1:81_0": "“Mamaṁ vā bhikkhave pare vaṇṇaṁ bhāseyyuṁ, dhammassa vā vaṇṇaṁ bhāseyyuṁ, saṅghassa",
  "tika-s0101t1:81_1": "vā vaṇṇaṁ bhāseyyuṁ, tatra ce tumhe assatha ānandino sumanā ubbilāvitā, api nu tumhe",
  "tika-s0101t1:81_2": "paresaṁ subhāsitadubbhāsitaṁ ājāneyyāthāti. No hetaṁ bhante”ti ayaṁ tatiyavāro, so",
  "tika-s0101t1:81_3": "desanākāle nīharitvā desetabbapuggalābhāvato desanāya anāgatopi tadatthasambhavato",
  "tika-s0101t1:81_4": "atthato āgatoyevāti daṭṭhabbo yathā taṁ kathāvatthupakaraṇaṁ vitthāravasenāti adhippāyo.",
  "tika-s0101t1:81_5": "“Atthato āgato yevā”ti etena saṁvaṇṇanākāle tathā bujjhanakasattānaṁ vasena so vāro",
  "tika-s0101t1:81_6": "ānetvā vattabboti dasseti. “Yatheva hī”tiādinā tamevatthasambhavaṁ vibhāveti. Vuttanayenāti",
  "tika-s0101t1:81_7": "“tatra tumhehīti tasmiṁ vaṇṇe tumhehī”tiādinā, “dutiyaṁ padaṁ paṭhamassa padassa,",
  "tika-s0101t1:81_8": "catutthañca tatiyassa vevacana”ntiādinā ca vuttanayena.",
  "tika-s0101t1:82": "Cūḷasīlavaṇṇanā",
  "tika-s0101t1:83_0": "7.Nivatto amūlakattā vissajjetabbatābhāvato. Anuvattatiyeva vissajjetabbatāya adhikatabhāvato.",
  "tika-s0101t1:83_1": "Anusandhiṁ dassessati “atthi bhikkhave”tiādinā. Oranti vā aparabhāgo “orato bhogaṁ,",
  "tika-s0101t1:83_2": "oraṁ pāra”ntiādīsu viya. Atha vā heṭṭhāattho ora-saddo “oraṁ āgamanāya ye paccayā,",
  "tika-s0101t1:83_3": "te orambhāgiyāni saṁyojanānī”tiādīsu viya. Sīlañhi samādhipaññāyo apekkhitvā aparabhāgo,",
  "tika-s0101t1:83_4": "heṭṭhābhūtañca hotīti. Sīlamattakanti ettha matta-saddo appakattho vā “bhesajjamattā”tiādīsu",
  "tika-s0101t1:83_5": "viya. Visesanivattiattho vā “avitakkavicāramattā dhammā, manomattā dhātu manodhātū”ti",
  "tika-s0101t1:83_6": "ca ādīsu viya. “Appamattakaṁ, oramattaka”nti padadvayena sāmaññato vuttoyeva hi attho",
  "tika-s0101t1:83_7": "sīlamattakanti visesavasena vutto. Atha vā sīlenapi tadekadesasseva saṅgahaṇatthaṁ",
  "tika-s0101t1:83_8": "appakatthavācako, visesanivattiattho eva vā “sīlamattaka”nti ettha matta-saddo vutto.",
  "tika-s0101t1:83_9": "Tathā hi indriyasaṁvarapaccayasannissitasīlāni idha desanaṁ anāruḷhāni. Na hi tāni",
  "tika-s0101t1:83_10": "pātimokkhaājīvapārisuddhisīlāni viya sabbaputhujjanesu pākaṭānīti. “Ussāhaṁ katvā”ti",
  "tika-s0101t1:83_11": "etena “vadamāno”ti ettha sattiatthaṁ māna-saddaṁ dasseti.",
  "tika-s0101t1:84_0": "Alaṅkaraṇaṁ vibhūsanaṁ alaṅkāro, kuṇḍalādipasādhanaṁ vā. Ūnaṭṭhānapūraṇaṁ maṇḍanaṁ.",
  "tika-s0101t1:84_1": "Maṇḍaneti maṇḍanahetu. Atha vā maṇḍatīti maṇḍano, maṇḍanajātiko puriso. Bahuvacanatthe",
  "tika-s0101t1:84_2": "ca idaṁ ekavacanaṁ, maṇḍanasīlesūti attho. Paripūrakārīti ettha iti-saddo ādiattho,",
  "tika-s0101t1:84_3": "pakārattho vā, tena sakalampi sīlathomana suttaṁ dasseti. Candananti candanasahacaraṇato",
  "tika-s0101t1:84_4": "candanagandho, tathā tagarādīsupi. Satañca gandhoti ettha gandho viyāti gandhoti",
  "tika-s0101t1:84_5": "vutto sīlanibandhano thutighoso. Sīlañhi kittiyā nimittaṁ. Yathāha “sīlavato sīlasampannassa",
  "tika-s0101t1:84_6": "kalyāṇo kittisaddo abbhuggacchatī”ti. Pavāyatīti pakāsati. Gandhāva gandhajātā.",
  "tika-s0101t1:85_0": "“Appakaṁ bahuka”nti idaṁ pārāpāraṁ viya aññamaññaṁ upanidhāya vuccatīti āha “upariguṇe",
  "tika-s0101t1:85_1": "upanidhāyā”ti. Sīlañhīti ettha hi-saddo hetuattho, tena idaṁ dasseti “yasmā sīlaṁ",
  "tika-s0101t1:85_2": "kiñcāpi patiṭṭhābhāvena samādhissa bahukāraṁ, pabhāvādiguṇavisese panassa upanidhāya",
  "tika-s0101t1:85_3": "kalampi na upeti, tathā samādhi ca paññāyā”ti. Tenevāha “tasmā”tiādi. Idāni “katha”nti",
  "tika-s0101t1:85_4": "pucchitvā samādhissa ānubhāvaṁ vitthārato vibhāveti. “Abhi…pe…mūle”ti idaṁ yamakapāṭihāriyassa",
  "tika-s0101t1:85_5": "supākaṭabhāvadassanatthaṁ, aññehi bodhimūlañātisamāgamādīsu katapāṭihāriyehi visesanatthañca",
  "tika-s0101t1:85_6": "vuttaṁ. Yamakapāṭihāriyakaraṇatthāya hi bhagavato citte uppanne tadanucchavikaṁ ṭhānaṁ",
  "tika-s0101t1:85_7": "icchitabbanti ratanamaṇḍapādi sakkassa devarañño āṇāya vissakammunā nimmitanti vadanti,",
  "tika-s0101t1:85_8": "bhagavatāva nimmitanti apare. “Yo koci evarūpaṁ pāṭihāriyaṁ kātuṁ samattho atthi",
  "tika-s0101t1:85_9": "ce, āgacchatū”ti codanāsadisattā vuttaṁ “attādānaparidīpana”nti. Tattha attādānaṁ",
  "tika-s0101t1:85_10": "anuyogo, titthiyānaṁ tathā kātuṁ asamatthattā, “karissāmā”ti pubbe uṭṭhitattā titthiyaparimaddanaṁ.",
  "tika-s0101t1:86": "Uparimakāyatotiādi paṭisambhidāmagge.",
  "tika-s0101t1:87": "Tatthāyaṁ pāḷiseso –",
  "tika-s0101t1:88_0": "“Heṭṭhimakāyato aggikkhandho pavattati, uparimakāyato udakadhārā pavattati. Puratthimakāyato",
  "tika-s0101t1:88_1": "aggi, pacchimakāyato udakaṁ. Pacchimakāyato aggi, puratthimakāyato udakaṁ. Dakkhiṇaakkhito",
  "tika-s0101t1:88_2": "aggi, vāmaakkhito udakaṁ. Vāmaakkhito aggi, dakkhiṇaakkhito udakaṁ. Dakkhiṇakaṇṇasotato",
  "tika-s0101t1:88_3": "aggi, vāmakaṇṇasotato udakaṁ. Vāmakaṇṇasotato aggi, dakkhiṇakaṇṇasotato udakaṁ. Dakkhiṇanāsikāsotato",
  "tika-s0101t1:88_4": "aggi, vāmanāsikāsotato udakaṁ. Vāmanāsikāsotato aggi, dakkhiṇanāsikāsotato udakaṁ.",
  "tika-s0101t1:88_5": "Dakkhiṇaaṁsakūṭato aggi, vāmaaṁsakūṭato udakaṁ. Vāmaaṁsakūṭato aggi, dakkhiṇaaṁsakūṭato",
  "tika-s0101t1:88_6": "udakaṁ. Dakkhiṇahatthato aggi, vāmahatthato udakaṁ. Vāmahatthato aggi, dakkhiṇahatthato",
  "tika-s0101t1:88_7": "udakaṁ. Dakkhiṇapassato aggi, vāmapassato udakaṁ. Vāmapassato aggi, dakkhiṇapassato",
  "tika-s0101t1:88_8": "udakaṁ. Dakkhiṇapādato aggi, vāmapādato udakaṁ. Vāmapādato aggi, dakkhiṇapādato udakaṁ.",
  "tika-s0101t1:88_9": "Aṅgulaṅgulehi aggi, aṅgulantarikāhi udakaṁ. Aṅgulantarikāhi aggi, aṅgulaṅgulehi udakaṁ.",
  "tika-s0101t1:88_10": "Ekekalomato aggi, ekekalomato udakaṁ. Lomakūpato lomakūpato aggikkhandho pavattati,",
  "tika-s0101t1:88_11": "lomakūpato lomakūpato udakadhārā pavattatī”ti.",
  "tika-s0101t1:89": "Aṭṭhakathāyaṁ pana “ekekalomakūpato”ti āgataṁ.",
  "tika-s0101t1:90_0": "“Channaṁ vaṇṇānanti ādinayappavatta”nti etthāpi nīlānaṁ pītakānaṁ lohitakānaṁ odātānaṁ",
  "tika-s0101t1:90_1": "mañjiṭṭhānaṁ pabhassarānanti ayaṁ pāḷiseso. “Suvaṇṇavaṇṇā rasmiyo”ti idaṁ tāsaṁ yebhuyyatāya",
  "tika-s0101t1:90_2": "vuttaṁ. Vitthāretabbanti etthāpi “satthā tiṭṭhati, nimmito caṅkamati vā nisīdati",
  "tika-s0101t1:90_3": "vā seyyaṁ vā kappetī”tiādinā catūsu iriyāpathesu ekekamūlakā satthuvasena cattāro,",
  "tika-s0101t1:90_4": "nimmitavasena cattāroti sabbeva aṭṭha vāre vitthāretabbaṁ.",
  "tika-s0101t1:91_0": "Madhupāyāsanti madhusittaṁ pāyāsaṁ. Attā mitto majjhatto verīti catūsu sīmasambhedavasena",
  "tika-s0101t1:91_1": "caturaṅgasamannāgataṁ mettākammaṭṭhānaṁ. “Caturaṅgasamannāgata”nti idaṁ pana “vīriyādhiṭṭhāna”nti",
  "tika-s0101t1:91_2": "etenāpi yojetabbaṁ. Tattha “kāmaṁ taco ca nhāru cā”tiādipāḷi vasena caturaṅgasamannāgatatā",
  "tika-s0101t1:91_3": "veditabbā. “Kicchaṁ vatāyaṁ loko āpanno”tiādinā jarāmaraṇamukhena paccayākāre ñāṇaṁ",
  "tika-s0101t1:91_4": "otāretvā. Ānāpānacatutthajjhānanti etthāpi “sabbabuddhānaṁ āciṇṇa”nti padaṁ vibhattivipariṇāmaṁ",
  "tika-s0101t1:91_5": "katvā yojetabbaṁ. Tampi hi sabbabuddhānaṁ āciṇṇamevāti vadanti. Chattiṁsakoṭisatasahassamukhena",
  "tika-s0101t1:91_6": "mahāvajirañāṇagabbhaṁ gaṇhāpento vipassanaṁvaḍḍhetvā. Dvattiṁsadoṇagaṇhanappamāṇaṁ",
  "tika-s0101t1:91_7": "kuṇḍaṁ kolambo. Daribhāgo kandaro. Cakkavāḷapādesu mahāsamuddo cakkavāḷamahāsamuddo.",
  "tika-s0101t1:92_0": "“Duve puthujjanā”tiādi puthujjane labbhamānavibhāgadassanatthaṁ vuttaṁ, na mūlapariyāyavaṇṇanādīsu",
  "tika-s0101t1:92_1": "viya puthujjanavisesaniddhāraṇatthaṁ. Sabbopi hi puthujjano bhagavato upari guṇe",
  "tika-s0101t1:92_2": "vibhāvetuṁ na sakkoti, tiṭṭhatu puthujjano, sāvakapaccekabuddhānampi avisayā buddhaguṇā.",
  "tika-s0101t1:92_3": "Tathā hi vakkhati “sotāpannā”tiādi. Vācuggatakaraṇaṁ uggaho. Atthaparipucchanaṁ paripucchā.",
  "tika-s0101t1:92_4": "Aṭṭhakathāvasena atthassa savanaṁ savanaṁ. Byañjanatthānaṁ sunikkhepasudassanena",
  "tika-s0101t1:92_5": "dhammassa pariharaṇaṁ dhāraṇaṁ. Evaṁ sutadhātaparicitānaṁ manasānupekkhanaṁ paccavekkhaṇaṁ.",
  "tika-s0101t1:92_6": "Bahūnaṁ nānappakārānaṁ kilesānaṁ sakkāyadiṭṭhiyā ca avihatattā tā janenti, tāhi vā",
  "tika-s0101t1:92_7": "janitāti puthujjanā. Avighātameva vā jana-saddo vadati. Puthu satthārānaṁ mukhullokikāti",
  "tika-s0101t1:92_8": "ettha puthū janā satthupaṭiññā etesanti puthujjanāti vacanattho. Puthu…pe… avuṭṭhitāti",
  "tika-s0101t1:92_9": "ettha janetabbā, jāyanti vā etthāti janā, gatiyo. Puthū janā etesanti puthujjanā.",
  "tika-s0101t1:92_10": "Ito pare jāyanti etehīti janā, abhisaṅkhārādayo. Te etesaṁ puthū vijjantīti puthujjanā.",
  "tika-s0101t1:92_11": "Abhisaṅkharaṇādi attho eva vā jana-saddo daṭṭhabbo. Kāmarāgabhavarāgadiṭṭhiavijjā",
  "tika-s0101t1:92_12": "oghā. Rāgaggiādayo santāpā. Teyeva, sabbepi vā kilesā pariḷāhā. Puthu pañcasu kāmaguṇesu",
  "tika-s0101t1:92_13": "rattāti ettha jāyatīti jano, rāgo gedhoti evaṁ ādiko. Puthu jano etesanti puthujjanā,",
  "tika-s0101t1:92_14": "puthūsu vā janā jātā rattāti evaṁ rāgādiattho eva vā jana-saddo daṭṭhabbo. Palibuddhāti",
  "tika-s0101t1:92_15": "sambuddhā, upaddutā vā. “Puthūnaṁ gaṇanapathamatītāna”ntiādinā puthū janā puthujjanāti dasseti.",
  "tika-s0101t1:93_0": "Yehi guṇavisesehi nimittabhūtehi bhagavati tathāgata-saddo pavatto, taṁdassanatthaṁ",
  "tika-s0101t1:93_1": "“aṭṭhahi kāraṇehi bhagavā tathāgato”tiādimāha. Guṇanemittakāneva hi bhagavato sabbāni nāmāni. Yathāha –",
  "tika-s0101t1:94": "“Asaṅkhyeyyāni nāmāni, saguṇena mahesino;",
  "tika-s0101t1:95": "Guṇena nāmamuddheyyaṁ, api nāmasahassato”ti. ;",
  "tika-s0101t1:96_0": "Tathā āgatoti ettha ākāraniyamanavasena opammasampaṭipādanattho tathā-saddo. Sāmaññajotanāya",
  "tika-s0101t1:96_1": "visesāvaṭṭhānato paṭipadāgamanattho āgata-saddo, na ñāṇagamanattho “tathalakkhaṇaṁ",
  "tika-s0101t1:96_2": "āgato”tiādīsu viya, nāpi kāyagamanādiattho “āgato kho mahāsamaṇo, māgadhānaṁ giribbaja”ntiādīsu",
  "tika-s0101t1:96_3": "viya. Tattha yadākāraniyamanavasena opammasampaṭipādanattho tathā-saddo, taṁ karuṇāpadhānattā",
  "tika-s0101t1:96_4": "mahākaruṇāmukhena purimabuddhānaṁ āgamanapaṭipadaṁ udāharaṇavasena sāmaññato dassento",
  "tika-s0101t1:96_5": "yaṁtaṁsaddānaṁ ekantasambandhabhāvato “yathā sabbaloka…pe… āgatā”ti āha. Taṁ pana",
  "tika-s0101t1:96_6": "paṭipadaṁ mahāpadānasuttādīsu sambahulaniddesena supākaṭānaṁ āsannānañca vipassīādīnaṁ",
  "tika-s0101t1:96_7": "channaṁ sammāsambuddhānaṁ vasena nidassento “yathā vipassī bhagavā”tiādimāha. Tattha",
  "tika-s0101t1:96_8": "yenaabhinīhārenāti manussattaliṅgasampattihetusatthāradassanapabbajjāabhiññādiguṇasampattiadhikārachandānaṁ",
  "tika-s0101t1:96_9": "vasena aṭṭhaṅgasamannāgatena kāyappaṇidhānamahāpaṇidhānena. Sabbesañhi buddhānaṁ",
  "tika-s0101t1:96_10": "kāyappaṇidhānaṁ imināva abhinīhārena samijjhatīti. Evaṁ mahābhinīhāravasena “tathāgato”ti",
  "tika-s0101t1:96_11": "padassa atthaṁ dassetvā idāni pāramīpūraṇavasena dassetuṁ “yathā vipassī bhagavā…pe…",
  "tika-s0101t1:96_12": "kassapo bhagavā dānapāramiṁ pūretvā”tiādimāha.",
  "tika-s0101t1:97_0": "Ettha ca suttantikānaṁ mahābodhiyānapaṭipadāya kosallajananatthaṁ pāramīsu ayaṁ vitthārakathā",
  "tika-s0101t1:97_1": "– kā panetā pāramiyo? Kenaṭṭhena pāramiyo? Katividhā cetā? Ko tāsaṁ kamo? Kāni lakkhaṇarasapaccupaṭṭhānapadaṭṭhānāni?",
  "tika-s0101t1:97_2": "Ko paccayo? Ko saṁkileso? Kiṁ vodānaṁ? Ko paṭipakkho? Kā paṭipatti? Ko vibhāgo? Ko",
  "tika-s0101t1:97_3": "saṅgaho? Ko sampādanūpāyo? Kittakena kālena sampādanaṁ? Ko ānisaṁso? Kiṁ cetāsaṁ phalanti?",
  "tika-s0101t1:98": "Tatridaṁ vissajjanaṁ – kā panetā pāramiyoti. Taṇhāmānādīhi anupahatā karuṇūpāyakosallapariggahitā dānādayo guṇā pāramiyo.",
  "tika-s0101t1:99_0": "Kenaṭṭhena pāramiyoti dānasīlādiguṇavisesayogena sattuttamatāya paramā mahāsattā",
  "tika-s0101t1:99_1": "bodhisattā, tesaṁ bhāvo, kammaṁ vā pāramī, dānādikiriyā. Atha vā paratīti paramo,",
  "tika-s0101t1:99_2": "dānādiguṇānaṁ pūrako pālako ca bodhisatto. Paramassa ayaṁ, paramassa vā bhāvo, kammaṁ",
  "tika-s0101t1:99_3": "vā pāramī, dānādikiriyāva. Atha vā paraṁ sattaṁ attani mavati bandhati guṇavisesayogena,",
  "tika-s0101t1:99_4": "paraṁ vā adhikataraṁ majjati sujjhati saṁkilesamalato, paraṁ vā seṭṭhaṁ nibbānaṁ",
  "tika-s0101t1:99_5": "visesena mayati gacchati, paraṁ vā lokaṁ pamāṇabhūtena ñāṇavisesena idhalokaṁ viya",
  "tika-s0101t1:99_6": "munāti paricchindati, paraṁ vā ativiya sīlādiguṇagaṇaṁ attano santāne minoti pakkhipati,",
  "tika-s0101t1:99_7": "paraṁ vā attabhūtato dhammakāyato aññaṁ, paṭipakkhaṁ vā tadanatthakaraṁ kilesacoragaṇaṁ",
  "tika-s0101t1:99_8": "mināti hiṁsatīti paramo, mahāsatto. “Paramassa aya”ntiādi vuttanayeneva yojetabbaṁ.",
  "tika-s0101t1:99_9": "Pāre vā nibbāne majjati sujjhati satte ca sodheti, tattha vā satte mavati bandhati",
  "tika-s0101t1:99_10": "yojeti, taṁ vā mayati gacchati gameti ca, munāti vā taṁ yāthāvato, tattha vā satte",
  "tika-s0101t1:99_11": "minoti pakkhipati, kilesāriṁ vā sattānaṁ tattha mināti hiṁsatīti pāramī, mahāpuriso.",
  "tika-s0101t1:99_12": "Tassa bhāvo, kammaṁ vā pāramitā, dānādikiriyāva. Iminā nayena pāramīnaṁ saddattho veditabbo.",
  "tika-s0101t1:100": "Katividhāti saṅkhepato dasavidhā, tā pana pāḷiyaṁ sarūpato āgatāyeva. Yathāha –",
  "tika-s0101t1:101": "“Vicinanto tadā dakkhiṁ, paṭhamaṁ dānapārami”ntiādi.",
  "tika-s0101t1:102": "Yathā cāha –",
  "tika-s0101t1:103_0": "“Kati nu kho bhante buddhakārakā dhammā? Dasa kho sāriputta buddhakārakā dhammā.",
  "tika-s0101t1:103_1": "Katame dasa? Dānaṁ kho sāriputta buddhakārako dhammo, sīlaṁ nekkhammaṁ paññā vīriyaṁ",
  "tika-s0101t1:103_2": "khanti saccamadhiṭṭhānaṁ mettā upekkhā buddhakārako dhammo, ime kho sāriputta dasa",
  "tika-s0101t1:103_3": "buddhakārakā dhammāti. Idamavoca bhagavā, idaṁ vatvāna sugato athāparaṁ etadavoca satthā –",
  "tika-s0101t1:104": "‘Dānaṁ sīlañca nekkhammaṁ, paññā vīriyena pañcamaṁ;",
  "tika-s0101t1:105": "Khanti saccaṁ adhiṭṭhānaṁ, mettupekkhāti te dasā’ti”.",
  "tika-s0101t1:106": "Keci pana “chabbidhā”ti vadanti, taṁ etāsaṁ saṅgahavasena vuttaṁ. So pana saṅgaho parato āvibhavissati.",
  "tika-s0101t1:107_0": "Ko tāsaṁ kamoti ettha kamo nāma desanākkamo, so ca paṭhamasamādānahetuko, samādānaṁ",
  "tika-s0101t1:107_1": "pavicayahetukaṁ, iti yathā ādimhi pavicitā samādinnā ca, tathā desitā. Tattha ca",
  "tika-s0101t1:107_2": "dānaṁ sīlassa bahūpakāraṁ sukarañcāti taṁ ādimhi vuttaṁ. Dānaṁ sīlapariggahitaṁ mahapphalaṁ",
  "tika-s0101t1:107_3": "hoti mahānisaṁsanti dānānantaraṁ sīlaṁ vuttaṁ. Sīlaṁ nekkhammapariggahitaṁ, nekkhammaṁ",
  "tika-s0101t1:107_4": "paññāpariggahitaṁ, paññā vīriyapariggahitā, vīriyaṁ khantipariggahitaṁ, khanti saccapariggahitā,",
  "tika-s0101t1:107_5": "saccaṁ adhiṭṭhānapariggahitaṁ, adhiṭṭhānaṁ mettāpariggahitaṁ, mettā upekkhāpariggahitā",
  "tika-s0101t1:107_6": "mahapphalā hoti mahānisaṁsāti mettānantaraṁ upekkhā vuttā. Upekkhā pana karuṇāpariggahitā,",
  "tika-s0101t1:107_7": "karuṇā ca upekkhāpariggahitāti veditabbā. Kathaṁ pana mahākāruṇikā bodhisattā sattesu",
  "tika-s0101t1:107_8": "upekkhakā hontīti? Upekkhitabbayuttesu kañci kālaṁ upekkhakā honti, na pana sabbattha,",
  "tika-s0101t1:107_9": "sabbadā cāti keci. Apare pana na sattesu upekkhakā, sattakatesu pana vippakāresu upekkhakā hontīti.",
  "tika-s0101t1:108_0": "Aparo nayo – pacurajanesupi pavattiyā sabbasattasādhāraṇattā, appaphalattā, sukarattā",
  "tika-s0101t1:108_1": "ca ādimhi dānaṁ vuttaṁ. Sīlenadāyakapaṭiggāhakasuddhito, parānuggahaṁ vatvā parapīḷānivattivacanato,",
  "tika-s0101t1:108_2": "kiriyadhammaṁ vatvā akiriyadhammavacanato, bhogasampattihetuṁ vatvā bhavasampattihetuvacanato",
  "tika-s0101t1:108_3": "ca dānassa anantaraṁ sīlaṁ vuttaṁ. Nekkhammena sīlasampattisiddhito, kāyavacīsucaritaṁ",
  "tika-s0101t1:108_4": "vatvā manosucaritavacanato, visuddhasīlassa sukheneva jhānasamijjhanato, kammāparādhappahānena",
  "tika-s0101t1:108_5": "payogasuddhiṁ vatvā kilesāparādhappahānena āsayasuddhivacanato, vītikkamappahānena",
  "tika-s0101t1:108_6": "cittassa pariyuṭṭhānappahānavacanato ca sīlassa anantaraṁ nekkhammaṁ vuttaṁ. Paññāya",
  "tika-s0101t1:108_7": "nekkhammassa siddhiparisuddhito, jhānābhāve paññābhāvavacanato. Samādhipadaṭṭhānā",
  "tika-s0101t1:108_8": "hi paññā, paññāpaccupaṭṭhāno ca samādhi. Samathanimittaṁ vatvā upekkhānimittavacanato,",
  "tika-s0101t1:108_9": "parahitajjhānena parahitakaraṇūpāyakosallavacanato ca nekkhammassa anantaraṁ paññā",
  "tika-s0101t1:108_10": "vuttā. Vīriyārambhena paññākiccasiddhito, sattasuññatādhammanijjhānakkhantiṁ vatvā",
  "tika-s0101t1:108_11": "sattahitāya ārambhassa acchariyatāvacanato, upekkhānimittaṁ vatvā paggahanimittavacanato,",
  "tika-s0101t1:108_12": "nisammakāritaṁ vatvā uṭṭhānavacanato ca. Nisammakārino hi uṭṭhānaṁ phalavisesamāvahatīti",
  "tika-s0101t1:108_13": "paññāya anantaraṁ vīriyaṁ vuttaṁ.",
  "tika-s0101t1:109_0": "Vīriyena titikkhāsiddhito. Vīriyavā hi āraddhavīriyattā sattasaṅkhārehi upanītaṁ",
  "tika-s0101t1:109_1": "dukkhaṁ abhibhuyya viharati vīriyassa titikkhālaṅkārabhāvato. Vīriyavato hi titikkhā",
  "tika-s0101t1:109_2": "sobhati. Paggahanimittaṁ vatvā samathanimittavacanato, accārambhena uddhaccadosappahānavacanato.",
  "tika-s0101t1:109_3": "Dhammanijjhānakkhantiyā hi uddhaccadoso pahīyati. Vīriyavato sātaccakaraṇavacanato.",
  "tika-s0101t1:109_4": "Khantibahulo hi anuddhato sātaccakārī hoti. Appamādavato parahitakiriyārambhe paccupakārataṇhābhāvavacanato.",
  "tika-s0101t1:109_5": "Yāthāvato dhammanijjhāne hi sati taṇhā na hoti. Parahitārambhe paramepi parakatadukkhasahanabhāvavacanato",
  "tika-s0101t1:109_6": "ca vīriyassa anantaraṁ khanti vuttā. Saccena khantiyā cirādhiṭṭhānato, apakārino",
  "tika-s0101t1:109_7": "apakārakhantiṁ vatvā tadupakārakaraṇe avisaṁvādavacanato, khantiyā apavādavācāvikampanena",
  "tika-s0101t1:109_8": "bhūtavāditāya avijahanavacanato, sattasuññatādhammanijjhānakkhantiṁ vatvā tadupabrūhitañāṇasaccavacanato",
  "tika-s0101t1:109_9": "ca khantiyā anantaraṁ saccaṁ vuttaṁ. Adhiṭṭhānena saccasiddhito. Acalādhiṭṭhānassa",
  "tika-s0101t1:109_10": "hi virati sijjhati. Avisaṁvāditaṁ vatvā tattha acalabhāvavacanato. Saccasandho hi",
  "tika-s0101t1:109_11": "dānādīsu paṭiññānurūpaṁ niccalova pavattati. Ñāṇasaccaṁ vatvā sambhāresu pavattiniṭṭhāpanavacanato.",
  "tika-s0101t1:109_12": "Yathābhūtañāṇavā hi bodhisambhāresu adhitiṭṭhati, te ca niṭṭhāpeti paṭipakkhehi akampiyabhāvatoti",
  "tika-s0101t1:109_13": "saccassa anantaraṁ adhiṭṭhānaṁ vuttaṁ. Mettāya parahitakaraṇasamādānādhiṭṭhānasiddhito,",
  "tika-s0101t1:109_14": "adhiṭṭhānaṁ vatvā hitūpasaṁhāravacanato. Bodhisambhāre hi adhitiṭṭhamāno mettāvihārī",
  "tika-s0101t1:109_15": "hoti. Acalādhiṭṭhānassa samādānāvikopanato, samādānasambhavato ca adhiṭṭhānassa anantaraṁ",
  "tika-s0101t1:109_16": "mettā vuttā. Upekkhāya mettāvisuddhito, sattesu hitūpasaṁhāraṁ vatvā tadaparādhesu",
  "tika-s0101t1:109_17": "udāsīnatāvacanato, mettābhāvanaṁ vatvā tannissandabhāvanāvacanato, “hitakāmasattepi",
  "tika-s0101t1:109_18": "upekkhako”ti acchariyaguṇabhāvavacanato ca mettāya anantaraṁ upekkhā vuttāti evametāsaṁ kamo veditabbo.",
  "tika-s0101t1:110_0": "Kāni lakkhaṇarasapaccupaṭṭhānapadaṭṭhānānīti? Ettha avisesena tāva sabbāpi pāramiyo",
  "tika-s0101t1:110_1": "parānuggahalakkhaṇā, paresaṁ upakārakaraṇarasā, avikampanarasā vā, hitesitāpaccupaṭṭhānā,",
  "tika-s0101t1:110_2": "buddhattapaccupaṭṭhānā vā, mahākaruṇāpadaṭṭhānā, karuṇūpāyakosallapadaṭṭhānā vā.",
  "tika-s0101t1:111_0": "Visesena pana yasmā karuṇūpāyakosallapariggahitā attupakaraṇapariccāgacetanā dānapāramitā.",
  "tika-s0101t1:111_1": "Karuṇūpāyakosallapariggahitaṁ kāyavacīsucaritaṁ atthato akattabbavirati, kattabbakaraṇacetanādayo",
  "tika-s0101t1:111_2": "ca sīlapāramitā. Karuṇūpāyakosallapariggahito ādīnavadassanapubbaṅgamo kāmabhavehi",
  "tika-s0101t1:111_3": "nikkhamanacittuppādo nekkhammapāramitā. Karuṇūpāyakosallapariggahito dhammānaṁ sāmaññavisesalakkhaṇāvabodho",
  "tika-s0101t1:111_4": "paññāpāramitā. Karuṇūpāyakosallapariggahito kāyacittehi parahitārambho vīriyapāramitā.",
  "tika-s0101t1:111_5": "Karuṇūpāyakosallapariggahitaṁ sattasaṅkhārāparādhasahanaṁ adosappadhāno tadākārappavatto",
  "tika-s0101t1:111_6": "cittuppādo khantipāramitā. Karuṇūpāyakosallapariggahitaṁ viraticetanādibhedaṁ avisaṁvādanaṁ",
  "tika-s0101t1:111_7": "saccapāramitā. Karuṇūpāyakosallapariggahitaṁ acalasamādānādhiṭṭhānaṁ tadākārappavatto",
  "tika-s0101t1:111_8": "cittuppādo adhiṭṭhānapāramitā. Karuṇūpāyakosallapariggahito lokassa hitūpasaṁhāro",
  "tika-s0101t1:111_9": "atthato abyāpādo mettāpāramitā. Karuṇūpāyakosallapariggahitā anunayapaṭighaviddhaṁsinī",
  "tika-s0101t1:111_10": "iṭṭhāniṭṭhesu sattasaṅkhāresu samappavatti upekkhāpāramitā.",
  "tika-s0101t1:112_0": "Tasmā pariccāgalakkhaṇaṁ dānaṁ, deyyadhamme lobhaviddhaṁsanarasaṁ, anāsattipaccupaṭṭhānaṁ,",
  "tika-s0101t1:112_1": "bhavavibhavasampattipaccupaṭṭhānaṁ vā, pariccajitabbavatthupadaṭṭhānaṁ. Sīlanalakkhaṇaṁ",
  "tika-s0101t1:112_2": "sīlaṁ, samādhānalakkhaṇaṁ, patiṭṭhānalakkhaṇañcāti vuttaṁ hoti. Dussīlyaviddhaṁsanarasaṁ,",
  "tika-s0101t1:112_3": "anavajjarasaṁ vā, soceyyapaccupaṭṭhānaṁ, hirottappapadaṭṭhānaṁ. Kāmato bhavato ca",
  "tika-s0101t1:112_4": "nikkhamanalakkhaṇaṁ nekkhammaṁ, tadādīnavavibhāvanarasaṁ, tato eva vimukhabhāvapaccupaṭṭhānaṁ,",
  "tika-s0101t1:112_5": "saṁvegapadaṭṭhānaṁ. Yathāsabhāvapaṭivedhalakkhaṇā paññā, akkhalitapaṭivedhalakkhaṇā",
  "tika-s0101t1:112_6": "vā kusalissāsakhittausupaṭivedho viya, visayobhāsanarasā padīpo viya, asammohapaccupaṭṭhānā",
  "tika-s0101t1:112_7": "araññagatasudesako viya, samādhipadaṭṭhānā, catusaccapadaṭṭhānā vā. Ussāhalakkhaṇaṁ",
  "tika-s0101t1:112_8": "vīriyaṁ, upatthambhanarasaṁ, asaṁsīdanapaccupaṭṭhānaṁ, vīriyārambhavatthu padaṭṭhānaṁ,",
  "tika-s0101t1:112_9": "saṁvegapadaṭṭhānaṁ vā. Khamanalakkhaṇā khanti, iṭṭhāniṭṭhasahanarasā, adhivāsanapaccupaṭṭhānā,",
  "tika-s0101t1:112_10": "avirodhapaccupaṭṭhānā vā, yathābhūtadassanapadaṭṭhānā. Avisaṁvādanalakkhaṇaṁ saccaṁ,",
  "tika-s0101t1:112_11": "yāthāvavibhāvanarasaṁ [yathāsabhāvavibhāvanarasaṁ ], sādhutāpaccupaṭṭhānaṁ, soraccapadaṭṭhānaṁ.",
  "tika-s0101t1:112_12": "Bodhisambhāresu adhiṭṭhānalakkhaṇaṁ adhiṭṭhānaṁ, tesaṁ paṭipakkhābhibhavanarasaṁ,",
  "tika-s0101t1:112_13": "tattha acalatāpaccupaṭṭhānaṁ, bodhisambhārapadaṭṭhānaṁ. Hitākārappavattilakkhaṇā",
  "tika-s0101t1:112_14": "mettā, hitūpasaṁhārarasā, āghātavinayanarasā vā, sommabhāvapaccupaṭṭhānā, sattānaṁ",
  "tika-s0101t1:112_15": "manāpabhāvadassanapadaṭṭhānā. Majjhattākārappavattilakkhaṇā upekkhā, samabhāvadassanarasā,",
  "tika-s0101t1:112_16": "paṭighānunayavūpasamapaccupaṭṭhānā, kammassakatāpaccavekkhaṇapadaṭṭhānā. Ettha ca",
  "tika-s0101t1:112_17": "karuṇūpāyakosallapariggahitatā dānādīnaṁ pariccāgādilakkhaṇassa visesanabhāvena vattabbā,",
  "tika-s0101t1:112_18": "yato tāni pāramīsaṅkhyaṁ labhantīti.",
  "tika-s0101t1:113_0": "Kopaccayoti abhinīhāro paccayo. Yo hi ayaṁ “manussattaṁ liṅgasampattī”tiādi aṭṭhadhammasamodhānasampādito",
  "tika-s0101t1:113_1": "“tiṇṇo tāreyyaṁ, mutto moceyyaṁ, buddho bodheyyaṁ, suddho sodheyyaṁ, danto dameyyaṁ,",
  "tika-s0101t1:113_2": "santo sameyyaṁ, assattho assāseyyaṁ, parinibbuto parinibbāpeyya”ntiādinā pavatto",
  "tika-s0101t1:113_3": "abhinīhāro, so avisesena sabbapāramīnaṁ paccayo. Tappavattiyā hi uddhaṁ pāramīnaṁ",
  "tika-s0101t1:113_4": "pavicayupaṭṭhānasamādānādhiṭṭhānanipphattiyo mahāpurisānaṁ sambhavanti.",
  "tika-s0101t1:114_0": "Yathā ca abhinīhāro, evaṁ mahākaruṇā, upāyakosallañca. Tattha upāyakosallaṁ nāma",
  "tika-s0101t1:114_1": "dānādīnaṁ bodhisambhārabhāvassa nimittabhūtā paññā, yāhi karuṇūpāyakosallatāhi mahāpurisānaṁ",
  "tika-s0101t1:114_2": "attasukhanirapekkhatā, nirantaraṁ parahitakaraṇapasutatā, sudukkarehipi mahābodhisattacaritehi",
  "tika-s0101t1:114_3": "visādābhāvo, pasādasambuddhidassanasavanānussaraṇāvatthāsupi sattānaṁ hitasukhapaṭilābhahetubhāvo",
  "tika-s0101t1:114_4": "ca sampajjati. Tathā hi paññāya buddhabhāvasiddhi, karuṇāya buddhakammasiddhi. Paññāya",
  "tika-s0101t1:114_5": "sayaṁ tarati, karuṇāya pare tāreti. Paññāya paradukkhaṁ parijānāti, karuṇāya paradukkhapaṭikāraṁ",
  "tika-s0101t1:114_6": "ārabhati. Paññāya ca dukkhe nibbindati, karuṇāya dukkhaṁ sampaṭicchati. Tathā paññāya",
  "tika-s0101t1:114_7": "parinibbānābhimukho hoti, karuṇāya taṁ na pāpuṇāti. Tathā karuṇāya saṁsārābhimukho",
  "tika-s0101t1:114_8": "hoti, paññāya tatra nābhiramati. Paññāya ca sabbattha virajjati, karuṇānugatattā",
  "tika-s0101t1:114_9": "na ca na sabbesaṁ anuggahāya pavatto, karuṇāya sabbepi anukampati, paññānugatattā",
  "tika-s0101t1:114_10": "na ca na sabbattha virattacitto. Paññāya ca ahaṁkāramamaṁkārābhāvo, karuṇāya ālasiyadīnatābhāvo.",
  "tika-s0101t1:114_11": "Tathā paññākaruṇāhi yathākkamaṁ attaparanāthatā, dhīravīrabhāvo, anattantapaaparantapatā,",
  "tika-s0101t1:114_12": "attahitaparahitanipphatti, nibbhayābhiṁsanakabhāvo, dhammādhipatilokādhipatitā, kataññupubbakāribhāvo,",
  "tika-s0101t1:114_13": "mohataṇhāvigamo, vijjācaraṇasiddhi, balavesārajjanipphattīti sabbassāpi pāramitāphalassa",
  "tika-s0101t1:114_14": "visesena upāyabhāvato paññākaruṇā pāramīnaṁ paccayo. Idañca dvayaṁ pāramīnaṁ viya",
  "tika-s0101t1:114_15": "paṇidhānassāpi paccayo.",
  "tika-s0101t1:115": "Tathā ussāhaummaṅgaavatthānahitacariyā ca pāramīnaṁ paccayoti veditabbā, yā buddhabhāvassa uppattiṭṭhānatāya “buddhabhūmiyo”ti pavuccanti. Yathāha –",
  "tika-s0101t1:116_0": "“Kati pana bhante buddhabhūmiyo? Catasso kho sāriputta buddhabhūmiyo. Katamā catasso?",
  "tika-s0101t1:116_1": "Ussāho ca hoti vīriyaṁ, umaṅgo ca hoti paññābhāvanā, avatthānañca hoti adhiṭṭhānaṁ,",
  "tika-s0101t1:116_2": "mettābhāvanā ca hoti hitacariyā. Imā kho sāriputta catasso buddhabhūmiyo”ti.",
  "tika-s0101t1:117": "Tathā nekkhammapavivekaalobhādosāmohanissaraṇappabhedā cha ajjhāsayā. Vuttañhetaṁ –",
  "tika-s0101t1:118_0": "“Nekkhammajjhāsayā ca bodhisattā kāme dosadassāvino, paviveka…pe… saṅgaṇikāya, alobha…pe…",
  "tika-s0101t1:118_1": "lobhe, adosa…pe… dose, amoha…pe… mohe, nissaraṇajjhāsayā ca bodhisattā sabbabhavesu dosadassāvino”ti.",
  "tika-s0101t1:119_0": "Tasmā ete bodhisattānaṁ cha ajjhāsayā dānādīnaṁ paccayāti veditabbā. Na hi lobhādīsu",
  "tika-s0101t1:119_1": "ādīnavadassanena, alobhādiadhikabhāvena ca vinā dānādipāramiyo sambhavanti. Alobhādīnañhi",
  "tika-s0101t1:119_2": "adhikabhāvena pariccāgādininnacittatā alobhajjhāsayāditāti. Yathā cete, evaṁ dānajjhāsayatādayopi. Yathāha –",
  "tika-s0101t1:120_0": "“Kati pana bhante bodhāya carantānaṁ bodhisattānaṁ ajjhāsayā? Dasa kho sāriputta",
  "tika-s0101t1:120_1": "bodhāya carantānaṁ bodhisattānaṁ ajjhāsayā. Katame dasa? Dānajjhāsayā sāriputta bodhisattā",
  "tika-s0101t1:120_2": "macchere dosadassāvino, sīla…pe… upekkhajjhāsayā sāriputta bodhisattā sukhadukkhesu dosadassāvino”ti.",
  "tika-s0101t1:121_0": "Etesu hi maccheraasaṁvarakāmavicikicchākosajjaakkhantivisaṁvādaanadhiṭṭhānabyāpāda-",
  "tika-s0101t1:121_1": "sukhadukkhasaṅkhātesu ādīnavadassanapubbaṅgamā dānādininnacittatāsaṅkhātā dānajjhāsayatādayo",
  "tika-s0101t1:121_2": "dānādipāramīnaṁ nibbattiyā kāraṇanti. Tathā apariccāgapariccāgādīsu yathākkamaṁ ādīnavānisaṁsapaccavekkhaṇā",
  "tika-s0101t1:121_3": "dānādipāramīnaṁ paccayo.",
  "tika-s0101t1:122_0": "Tatthāyaṁ paccavekkhaṇāvidhi – khettavatthuhiraññasuvaṇṇagomahiṁsadāsidāsaputtadārādipariggahabyāsattacittānaṁ",
  "tika-s0101t1:122_1": "sattānaṁ khettādīnaṁ vatthukāmabhāvena bahupatthanīyabhāvato, rājacorādisādhāraṇabhāvato,",
  "tika-s0101t1:122_2": "vivādādhiṭṭhānato, sapattakaraṇato, nissārato, paṭilābhaparipālanesu paraviheṭhanahetuto,",
  "tika-s0101t1:122_3": "vināsanimittañca sokādianekavihitabyasanāvahato, tadāsattinidānañca maccheramalapariyuṭṭhitacittānaṁ",
  "tika-s0101t1:122_4": "apāyūpapattisambhavatoti evaṁ vividhavipulānatthāvahā ete atthā nāma, tesaṁ pariccāgoyeveko",
  "tika-s0101t1:122_5": "sotthibhāvoti pariccāge appamādo karaṇīyo.",
  "tika-s0101t1:123_0": "Apica “yācako yācamāno attano guyhassa ācikkhanato mayhaṁ vissāsiko”ti ca “pahāya",
  "tika-s0101t1:123_1": "gamanīyaṁ attano santakaṁ gahetvā paralokaṁ yāhīti mayhaṁ upadesako”ti ca “āditte",
  "tika-s0101t1:123_2": "viya agāre maraṇagginā āditte loke tato mayhaṁ santakassa apavāhakasahāyo”ti ca “apavāhitassa",
  "tika-s0101t1:123_3": "cassa nijjhāyanikkhepaṭṭhānabhūto”ti ca “dānasaṅkhāte kalyāṇakammasmiṁ sahāyabhāvato,",
  "tika-s0101t1:123_4": "sabbasampattīnaṁ aggabhūtāya paramadullabhāya buddhabhūmiyā sampattihetubhāvato ca",
  "tika-s0101t1:123_5": "paramo kalyāṇamitto”ti ca paccavekkhitabbaṁ.",
  "tika-s0101t1:124_0": "Tathā “uḷāre kammani anenāhaṁ sambhāvito, tasmā sā sambhāvanā avitathā kātabbā”ti",
  "tika-s0101t1:124_1": "ca “ekantabheditāya jīvitassa ayācitenapi mayā dātabbaṁ, pageva yācitenā”ti ca “uḷārajjhāsayehi",
  "tika-s0101t1:124_2": "gavesitvāpi dātabbo, sayamevāgato mama puññenā”ti ca “yācakassa dānāpadesena mayhamevāyamanuggaho”ti",
  "tika-s0101t1:124_3": "ca “ahaṁ viya ayaṁ sabbopi loko mayā anuggahetabbo”ti ca “asati yācake kathaṁ mayhaṁ",
  "tika-s0101t1:124_4": "dānapāramī pūreyyā”ti ca “yācakānamevatthāya mayā sabbo pariggahetabbo”ti ca “ayācitvā",
  "tika-s0101t1:124_5": "mama santakaṁ yācakā sayameva kadā gaṇheyyu”nti ca “kathamahaṁ yācakānaṁ piyo cassaṁ",
  "tika-s0101t1:124_6": "manāpo”ti ca “kathaṁ vā te mayhaṁ piyā cassu manāpā”ti ca “kathaṁ vāhaṁ dadamāno,",
  "tika-s0101t1:124_7": "datvāpi ca attamano assaṁ pamudito pītisomanassajāto”ti ca “kathaṁ vā me yācakā bhaveyyuṁ,",
  "tika-s0101t1:124_8": "uḷāro ca dānajjhāsayo”ti ca “kathaṁ vāhamayācitoyeva yācakānaṁ hadayamaññāya dadeyya”nti",
  "tika-s0101t1:124_9": "ca “sati dhane yācake ca apariccāgo mahatī mayhaṁ vañcanā”ti ca “kathaṁ vāhaṁ attano",
  "tika-s0101t1:124_10": "aṅgāni jīvitaṁ vāpi yācakānaṁ pariccajeyya”nti ca paccavekkhitabbaṁ.",
  "tika-s0101t1:125_0": "Apica “attho nāmāyaṁ nirapekkhaṁ dāyakaṁ anugacchati yathā taṁ nirapekkhaṁ khepakaṁ",
  "tika-s0101t1:125_1": "kiṭako”ti atthe nirapekkhatāya cittaṁ uppādetabbaṁ. Yācamāno pana yadi piyapuggalo",
  "tika-s0101t1:125_2": "hoti, “piyo maṁ yācatī”ti somanassaṁ uppādetabbaṁ. Atha udāsīnapuggalo hoti, “ayaṁ",
  "tika-s0101t1:125_3": "maṁ yācamāno addhā iminā pariccāgena mitto hotī”ti somanassaṁ uppādetabbaṁ. Dadantopi",
  "tika-s0101t1:125_4": "hi yācakānaṁ piyo hotīti. Atha pana verīpuggalo yācati, “paccatthiko maṁ yācati,",
  "tika-s0101t1:125_5": "ayaṁ maṁ yācamāno addhā iminā pariccāgena verīpi piyo mitto hotī”ti visesato somanassaṁ",
  "tika-s0101t1:125_6": "uppādetabbaṁ. Evaṁ piyapuggale viya majjhattaverīpuggalesupi mettāpubbaṅgamaṁ karuṇaṁ",
  "tika-s0101t1:125_7": "upaṭṭhapetvāva dātabbaṁ.",
  "tika-s0101t1:126_0": "Sace panassa cirakālaparibhāvitattā lobhassa deyyadhammavisayā lobhadhammā uppajjeyyuṁ,",
  "tika-s0101t1:126_1": "tena bodhisattapaṭiññena iti paṭisañcikkhitabbaṁ “nanu tayā sappurisa sambodhāya",
  "tika-s0101t1:126_2": "abhinīhāraṁ karontena sabbasattānaṁ upakāratthāya ayaṁ kāyo nissaṭṭho, tappariccāgamayañca",
  "tika-s0101t1:126_3": "puññaṁ, tattha nāma te bāhirepi vatthusmiṁ atisaṅgappavatti hatthisinānasadisī hoti,",
  "tika-s0101t1:126_4": "tasmā tayā na katthaci saṅgo uppādetabbo. Seyyathāpi nāma mahato bhesajjarukkhassa",
  "tika-s0101t1:126_5": "tiṭṭhato mūlaṁ mūlatthikā haranti, papaṭikaṁ, tacaṁ, khandhaṁ, viṭapaṁ, sāraṁ, sākhaṁ,",
  "tika-s0101t1:126_6": "palāsaṁ, pupphaṁ, phalaṁ phalatthikā haranti, na tassa rukkhassa ‘mayhaṁ santakaṁ",
  "tika-s0101t1:126_7": "ete harantī”ti vitakkasamudācāro hoti, evameva sabbalokahitāya ussukkamāpajjantena",
  "tika-s0101t1:126_8": "mayā mahādukkhe akataññuke niccāsucimhi kāye paresaṁ upakārāya viniyujjamāne aṇumattopi",
  "tika-s0101t1:126_9": "micchāvitakko na uppādetabbo, ko vā ettha viseso ajjhattikabāhiresu mahābhūtesu ekantabhedanavikiraṇaviddhaṁsanadhammesu,",
  "tika-s0101t1:126_10": "kevalaṁ pana sammohavijambhitametaṁ, yadidaṁ ‘etaṁ mama, esohamasmi, eso me attā’ti",
  "tika-s0101t1:126_11": "abhiniveso. Tasmā bāhiresu viya ajjhattikesupi karacaraṇanayanādīsu, maṁsādīsu ca",
  "tika-s0101t1:126_12": "anapekkhena hutvā ‘taṁtadatthikā harantū’ti nissaṭṭhacittena bhavitabba”nti. Evaṁ",
  "tika-s0101t1:126_13": "paṭisañcikkhato cassa bodhāya pahitattassa kāyajīvitesu nirapekkhassa appakasireneva",
  "tika-s0101t1:126_14": "kāyavacīmanokammāni suvisuddhāni honti. So visuddhakāyavacīmanokammanto visuddhājīvo",
  "tika-s0101t1:126_15": "ñāyapaṭipattiyaṁ ṭhito, āyāpāyupāyakosallasamannāgamena bhiyyoso mattāya deyyadhammapariccāgena,",
  "tika-s0101t1:126_16": "abhayadānasaddhammadānehi ca sabbasatte anuggaṇhituṁ samattho hotīti. Ayaṁ tāva dānapāramiyaṁ paccavekkhaṇānayo.",
  "tika-s0101t1:127_0": "Sīlapāramiyaṁ pana evaṁ paccavekkhitabbaṁ – idañhi sīlaṁ nāma gaṅgodakādīhi visodhetuṁ",
  "tika-s0101t1:127_1": "asakkuṇeyyassa dosamalassa vikkhālanajalaṁ, haricandanādīhi vinetuṁ asakkuṇeyyarāgādipariḷāhavinayanaṁ,",
  "tika-s0101t1:127_2": "hāramakuṭakuṇḍalādīhi pacurajanālaṅkārehi asādhāraṇo sādhūnaṁ alaṅkāraviseso, sabbadisāvāyanato",
  "tika-s0101t1:127_3": "akittimo, sabbakālānurūpo ca surabhigandho, khattiyamahāsālādīhi devatāhi ca vandanīyādibhāvāvahanato",
  "tika-s0101t1:127_4": "paramo vasīkaraṇamanto, cātumahārājikādi devalokārohanasopānapanti, jhānābhiññānaṁ",
  "tika-s0101t1:127_5": "adhigamupāyo, nibbānamahānagarassa sampāpakamaggo, sāvakabodhipaccekabodhisammāsambodhīnaṁ",
  "tika-s0101t1:127_6": "patiṭṭhānabhūmi, yaṁ yaṁ vā panicchitaṁ patthitaṁ, tassa tassa samijjhanūpāyabhāvato",
  "tika-s0101t1:127_7": "cintāmaṇikapparukkhādike ca atiseti. Vuttañhetaṁ bhagavatā “ijjhati bhikkhave sīlavato",
  "tika-s0101t1:127_8": "cetopaṇidhi visuddhattā”ti. Aparampi vuttaṁ “ākaṅkheyya ce bhikkhave bhikkhu sabrahmacārīnaṁ",
  "tika-s0101t1:127_9": "piyo ca assaṁ manāpo ca garu ca bhāvanīyo cāti, sīlesvevassa paripūrakārī”tiādi,",
  "tika-s0101t1:127_10": "tathā “avippaṭisāratthāni kho ānanda kusalāni sīlānī”ti, “pañcime gahapatayo ānisaṁsā",
  "tika-s0101t1:127_11": "sīlavato sīlasampadāyā”ti suttānañca vasena sīlassa guṇā paccavekkhitabbā, tathā",
  "tika-s0101t1:127_12": "aggikkhandhopamasuttādīnaṁ vasena sīlavirahe ādīnavā.",
  "tika-s0101t1:128_0": "Pītisomanassanimittato, attānuvādaparānuvādadaṇḍaduggatibhayābhāvato, viññūhi pāsaṁsabhāvato,",
  "tika-s0101t1:128_1": "avippaṭisārahetuto, sotthiṭṭhānato, abhijanasāpateyyādhipateyyāyurūpaṭṭhānabandhumittasampattīnaṁ",
  "tika-s0101t1:128_2": "atisayanato ca sīlaṁ paccavekkhitabbaṁ. Sīlavato hi attano sīlasampadāhetu mahantaṁ",
  "tika-s0101t1:128_3": "pītisomanassaṁ uppajjati “kataṁ vata mayā kusalaṁ, kataṁ kalyāṇaṁ, kataṁ bhīruttāṇa”nti.",
  "tika-s0101t1:128_4": "Tathā sīlavato attā na upavadati, na pare viññū, daṇḍaduggatibhayānaṁ sambhavoyeva",
  "tika-s0101t1:128_5": "natthi, “sīlavā purisapuggalo kalyāṇadhammo”ti viññūnaṁ pāsaṁso hoti. Tathā sīlavato",
  "tika-s0101t1:128_6": "yvāyaṁ “kataṁ vata mayā pāpaṁ, kataṁ luddaṁ, kataṁ kibbisa”nti dussīlassa vippaṭisāro",
  "tika-s0101t1:128_7": "uppajjati, so na hoti. Sīlañca nāmetaṁ appamādādhiṭṭhānato, bhogabyasanādiparihāramukhena",
  "tika-s0101t1:128_8": "mahato atthassa sādhanato, maṅgalabhāvato ca paramaṁ sotthiṭṭhānaṁ, nihīnajaccopi",
  "tika-s0101t1:128_9": "sīlavā khattiyamahāsālādīnaṁ pūjanīyo hotīti kulasampattiṁ atiseti sīlasampadā, “taṁ",
  "tika-s0101t1:128_10": "kiṁ maññasi mahārāja, idha te assa puriso dāso kammakaro”tiādi vacanañcettha sādhakaṁ.",
  "tika-s0101t1:128_11": "Corādīhi asādhāraṇato, paralokānugamanato, mahapphalabhāvato, samathādiguṇādhiṭṭhānato",
  "tika-s0101t1:128_12": "ca bāhiradhanaṁ atiseti sīlaṁ, paramassa cittissariyassa adhiṭṭhānabhāvato khattiyādīnaṁ",
  "tika-s0101t1:128_13": "issariyaṁ atiseti sīlaṁ. Sīlanimittañhi taṁtaṁsattanikāyesu sattānaṁ issariyaṁ vassasatadīghappamāṇato",
  "tika-s0101t1:128_14": "jīvitato ekāhampi sīlavato jīvitassa visiṭṭhatāvacanato, sati ca jīvite sikkhānikkhepassa",
  "tika-s0101t1:128_15": "maraṇatāvacanato sīlaṁ jīvitato visiṭṭhataraṁ. Verīnampi manuññabhāvāvahanato, jarārogavipattīhi",
  "tika-s0101t1:128_16": "anabhibhavanīyato ca rūpasampattiṁ atiseti sīlaṁ. Pāsādahammiyādiṭṭhānavisese, rājayuvarājasenāpatiādiṭṭhānavisese",
  "tika-s0101t1:128_17": "ca atiseti sīlaṁ sukhavisesādhiṭṭhānabhāvato. Sabhāvasiniddhe santikāvacarepi bandhujane",
  "tika-s0101t1:128_18": "mittajane ca atiseti ekantahitasampādanato, paralokānugamanato ca. “Na taṁ mātā pitā",
  "tika-s0101t1:128_19": "kayirā”tiādi vacanañcettha sādhakaṁ. Tathā hatthiassarathādibhedehi, mantāgadasotthānappayogehi",
  "tika-s0101t1:128_20": "ca durārakkhaṁ attānaṁ ārakkhabhāvena sīlameva visiṭṭhataraṁ attādhīnato, aparādhīnato,",
  "tika-s0101t1:128_21": "mahāvisayato ca. Tenevāha “dhammo have rakkhati dhammacāri”ntiādi. Evamanekaguṇasamannāgataṁ",
  "tika-s0101t1:128_22": "sīlanti paccavekkhantassa aparipuṇṇā ceva sīlasampadā pāripūriṁ gacchati aparisuddhā ca pārisuddhiṁ.",
  "tika-s0101t1:129_0": "Sace panassa dīgharattaṁ paricayena sīlapaṭipakkhā dhammā dosādayo antarantarā uppajjeyyuṁ,",
  "tika-s0101t1:129_1": "tena bodhisattapaṭiññena evaṁ paṭisañcikkhitabbaṁ “nanu tayā sambodhāya paṇidhānaṁ",
  "tika-s0101t1:129_2": "kataṁ, sīlavikalena ca na sakkā lokiyāpi sampattiyo pāpuṇituṁ, pageva lokuttarā,",
  "tika-s0101t1:129_3": "sabbasampattīnaṁ pana aggabhūtāya sammāsambodhiyā adhiṭṭhānabhūtena sīlena paramukkaṁsagatena",
  "tika-s0101t1:129_4": "bhavitabbaṁ. Tasmā ‘kikīva aṇḍa’ntiādinā vuttanayena sammā sīlaṁ parirakkhantena",
  "tika-s0101t1:129_5": "suṭṭhu tayā pesalena bhavitabbaṁ. Api ca tayā dhammadesanāya yānattaye sattānaṁ avatāraṇaparipācanāni",
  "tika-s0101t1:129_6": "kātabbāni, sīlavikalassa ca vacanaṁ na paccetabbaṁ hoti asappāyāhāravicārassa viya",
  "tika-s0101t1:129_7": "vejjassa tikicchanaṁ, tasmā kathāhaṁ saddheyyo hutvā sattānaṁ avatāraṇaparipācanāni",
  "tika-s0101t1:129_8": "kareyya”nti sabhāvaparisuddhasīlena bhavitabbaṁ. Kiñca “jhānādiguṇavisesayogena me",
  "tika-s0101t1:129_9": "sattānaṁ upakārakaraṇasamatthatā, paññāpāramīādiparipūraṇañca, jhānādayo ca guṇā",
  "tika-s0101t1:129_10": "sīlapārisuddhiṁ vinā na sambhavantī”ti sammadeva sīlaṁ parisodhetabbaṁ.",
  "tika-s0101t1:130_0": "Tathā “sambādho gharāvāso rajopatho”tiādinā gharāvāse “aṭṭhikaṅkalūpamā kāmā”tiādinā,",
  "tika-s0101t1:130_1": "“mātāpi puttena vivadatī”tiādinā ca kāmesu “seyyathāpi puriso iṇaṁ ādāya kammante",
  "tika-s0101t1:130_2": "payojeyyā”tiādinā kāmacchandādīsu ādīnavadassanapubbaṅgamā vuttavipariyāyena “abbhokāso",
  "tika-s0101t1:130_3": "pabbajjā”tiādinā pabbajjādīsu ānisaṁsapaṭisaṅkhāvasena nekkhammapāramiyaṁ paccavekkhaṇā",
  "tika-s0101t1:130_4": "veditabbā. Ayamettha saṅkhepattho, vitthāro pana dukkhakkhandha vīmaṁsasuttādi vasena",
  "tika-s0101t1:130_5": "dukkhakkhandhaāsivisopamasuttādivasena veditabbo.",
  "tika-s0101t1:131_0": "Tathā “paññāya vinā dānādayo dhammā na visujjhanti, yathāsakaṁ byāpārasamatthā ca",
  "tika-s0101t1:131_1": "na hontī”ti paññāguṇā manasi kātabbā. Yatheva hi jīvitena vinā sarīrayantaṁ na sobhati,",
  "tika-s0101t1:131_2": "na ca attano kiriyāsu paṭipattisamatthaṁ hoti, yathā ca cakkhādīni indriyāni viññāṇena",
  "tika-s0101t1:131_3": "vinā yathāsakaṁ visayesu kiccaṁ kātuṁ nappahonti, evaṁ saddhādīni indriyāni paññāya",
  "tika-s0101t1:131_4": "vinā sakiccapaṭipattiyaṁ asamatthānīti pariccāgādipaṭipattiyaṁ paññā padhānakāraṇaṁ.",
  "tika-s0101t1:131_5": "Ummīlitapaññācakkhukā hi mahāsattā attano aṅgapaccaṅgānipi datvā anattukkaṁsakā,",
  "tika-s0101t1:131_6": "aparavambhakā ca honti, bhesajjarukkhā viya vikapparahitā kālattayepi somanassajātā.",
  "tika-s0101t1:131_7": "Paññāvasena upāyakosallayogato pariccāgo parahitappavattiyā dānapāramibhāvaṁ upeti.",
  "tika-s0101t1:131_8": "Attatthañhi dānaṁ vuḍḍhisadisaṁ hoti.",
  "tika-s0101t1:132_0": "Tathā paññāya abhāvena taṇhādisaṁkilesāviyogato sīlassa visuddhiyeva na sambhavati,",
  "tika-s0101t1:132_1": "kuto sabbaññuguṇādhiṭṭhānabhāvo. Paññavā eva ca gharāvāse kāmaguṇesu saṁsāre ca ādīnavaṁ,",
  "tika-s0101t1:132_2": "pabbajjāya jhānasamāpattiyaṁ nibbāne ca ānisaṁsaṁ suṭṭhu sallakkhento pabbajitvā",
  "tika-s0101t1:132_3": "jhānasamāpattiyo nibbattetvā nibbānaninno, pare ca tattha patiṭṭhapetīti.",
  "tika-s0101t1:133_0": "Vīriyañca paññārahitaṁ yadicchitamatthaṁ na sādheti durārambhabhāvato. Varameva hi",
  "tika-s0101t1:133_1": "anārambho durārambhato, paññāsahitena pana vīriyena na kiñci duradhigamaṁ upāyapaṭipattito.",
  "tika-s0101t1:133_2": "Tathā paññavā eva parāpakārādiadhivāsakajātiyo hoti, na duppañño. Paññāvirahitassa",
  "tika-s0101t1:133_3": "ca parehi upanītā apakārā khantiyā paṭipakkhameva anubrūhenti, paññavato pana te",
  "tika-s0101t1:133_4": "khantisampattiyā paribrūhanavasena assā thirabhāvāya saṁvattanti. Paññavā eva tīṇi",
  "tika-s0101t1:133_5": "saccāni tesaṁ kāraṇāni paṭipakkhe ca yathābhūtaṁ jānitvā paresaṁ avisaṁvādako hoti.",
  "tika-s0101t1:133_6": "Tathā paññābalena attānaṁ upatthambhetvā dhitisampadāya sabbapāramīsu acalasamādānādhiṭṭhāno",
  "tika-s0101t1:133_7": "hoti, paññavā eva ca piyamajjhattaverīvibhāgaṁ akatvā sabbattha hitūpasaṁhārakusalo",
  "tika-s0101t1:133_8": "hoti. Tathā paññāvasena lābhādilokadhammasannipāte nibbikāratāya majjhatto hoti.",
  "tika-s0101t1:133_9": "Evaṁ sabbāsaṁ pāramīnaṁ paññāva pārisuddhihetūti paññāguṇā paccavekkhitabbā.",
  "tika-s0101t1:134_0": "Apica paññāya vinā na dassanasampatti, antarena ca diṭṭhisampadaṁ na sīlasampadā,",
  "tika-s0101t1:134_1": "sīladiṭṭhisampadārahitassa na samādhisampadā, asamāhitena ca na sakkā attahitamattampi",
  "tika-s0101t1:134_2": "sādhetuṁ, pageva ukkaṁsagataṁ parahitanti parahitāya paṭipannena “nanu tayā sakkaccaṁ",
  "tika-s0101t1:134_3": "paññāpārisuddhiyaṁ āyogo karaṇīyo”ti bodhisattena attā ovaditabbo. Paññānubhāvena",
  "tika-s0101t1:134_4": "hi mahāsatto caturadhiṭṭhānādhiṭṭhito catūhi saṅgahavatthūhi lokaṁ anuggaṇhanto satte",
  "tika-s0101t1:134_5": "niyyānikamagge avatāreti, indriyāni ca nesaṁ paripāceti. Tathā paññābalena khandhāyatanādīsu",
  "tika-s0101t1:134_6": "pavicayabahulo pavattinivattiyo yāthāvato parijānanto dānādayo guṇe visesanibbedhabhāgiyabhāvaṁ",
  "tika-s0101t1:134_7": "nayanto bodhisattasikkhāya paripūrakārī hotīti evamādinā anekākāravokāre paññāguṇe",
  "tika-s0101t1:134_8": "vavatthapetvā paññāpāramī anubrūhetabbā.",
  "tika-s0101t1:135_0": "Tathā dissamānapārānipi lokiyāni kammāni nihīnavīriyena pāpuṇituṁ asakkuṇeyyāni,",
  "tika-s0101t1:135_1": "agaṇitakhedena pana āraddhavīriyena duradhigamaṁ nāma natthi. Nihīnavīriyo hi “saṁsāramahoghato",
  "tika-s0101t1:135_2": "sabbasatte santāressāmī”ti ārabhitumeva na sakkuṇoti. Majjhimo ārabhitvā antarāvosānamāpajjati.",
  "tika-s0101t1:135_3": "Ukkaṭṭhavīriyo pana attasukhanirapekkho ārambhapāraṁ adhigacchatīti vīriyasampatti",
  "tika-s0101t1:135_4": "paccavekkhitabbā. Apica “yassa attanoyeva saṁsārapaṅkato samuddharaṇatthamārambho,",
  "tika-s0101t1:135_5": "tassāpi vīriyassa sithilabhāvena manorathānaṁ matthakappatti na sakkā sambhāvetuṁ,",
  "tika-s0101t1:135_6": "pageva sadevakassa lokassa samuddharaṇatthaṁ katābhinīhārenā”ti ca “rāgādīnaṁ dosagaṇānaṁ",
  "tika-s0101t1:135_7": "mattamahāgajānaṁ viya dunnivārayabhāvato, tannidānānañca kammasamādānānaṁ ukkhittāsikavadhakasadisabhāvato,",
  "tika-s0101t1:135_8": "tannimittānañca duggatīnaṁ sabbadā vivaṭamukhabhāvato, tattha niyojakānañca pāpamittānaṁ",
  "tika-s0101t1:135_9": "sadā sannihitabhāvato, tadovādakāritāya ca bālassa puthujjanabhāvassa sati sambhave",
  "tika-s0101t1:135_10": "yuttaṁ sayameva saṁsāradukkhato nissaritu”nti ca “micchāvitakkā vīriyānubhāvena dūrī",
  "tika-s0101t1:135_11": "bhavantī”ti ca “yadi pana sambodhi attādhīnena vīriyena sakkā samadhigantuṁ, kimettha",
  "tika-s0101t1:135_12": "dukkara”nti ca evamādinā nayena vīriyassa guṇāpaccavekkhitabbā.",
  "tika-s0101t1:136_0": "Tathā “khanti nāmāyaṁ niravasesaguṇapaṭipakkhassa kodhassa vidhamanato guṇasampādane",
  "tika-s0101t1:136_1": "sādhūnamappaṭihatamāyudhaṁ, parābhibhavane samatthānaṁ alaṅkāro, samaṇabrāhmaṇānaṁ",
  "tika-s0101t1:136_2": "balasampadā, kodhaggivinayanī udakadhārā, kalyāṇassa kittisaddassa sañjātideso, pāpapuggalānaṁ",
  "tika-s0101t1:136_3": "vacīvisavūpasamakaro mantāgado, saṁvare ṭhitānaṁ paramā dhīrapakati, gambhīrāsayatāya",
  "tika-s0101t1:136_4": "sāgaro, dosamahāsāgarassa velā, apāyadvārassa pidhānakavāṭaṁ, devabrahmalokānaṁ ārohaṇasopānaṁ,",
  "tika-s0101t1:136_5": "sabbaguṇānaṁ adhivāsanabhūmi, uttamā kāyavacīmanovisuddhī”ti manasi kātabbaṁ. Api",
  "tika-s0101t1:136_6": "ca “ete sattā khantisampattiyā abhāvato idha ceva tapanti, paraloke ca tapanīyadhammānuyogato”ti",
  "tika-s0101t1:136_7": "ca “yadipi parāpakāranimittaṁ dukkhaṁ uppajjati, tassa pana dukkhassa khettabhūto",
  "tika-s0101t1:136_8": "attabhāvo, bījabhūtañca kammaṁ mayāva abhisaṅkhata”nti ca “tassa dukkhassa āṇaṇyakāraṇameta”nti",
  "tika-s0101t1:136_9": "ca “apakārake asati kathaṁ mayhaṁ khantisampadā sambhavatī”ti ca “yadipāyaṁ etarahi",
  "tika-s0101t1:136_10": "apakārako, ayaṁ nāma pubbe anena mayhaṁ upakāro kato”ti ca “apakāro eva vā khantinimittatāya",
  "tika-s0101t1:136_11": "upakāro”ti ca “sabbepime sattā mayhaṁ puttasadisā, puttakatāparādhesu ca ko kujjhissatī”ti",
  "tika-s0101t1:136_12": "ca “yena kodhabhūtāvesena ayaṁ mayhaṁ aparajjhati, so kodhabhūtāveso mayā vinetabbo”ti",
  "tika-s0101t1:136_13": "ca “yena apakārena idaṁ mayhaṁ dukkhaṁ uppannaṁ, tassa ahampi nimitta”nti ca “yehi",
  "tika-s0101t1:136_14": "dhammehi aparādho kato, yattha ca kato, sabbepi te tasmiṁyeva khaṇe niruddhā, kassidāni",
  "tika-s0101t1:136_15": "kena kodho kātabbo”ti ca “anattatāya sabbadhammānaṁ ko kassa aparajjhatī”ti ca paccavekkhantena",
  "tika-s0101t1:136_16": "khantisampadā brūhetabbā.",
  "tika-s0101t1:137_0": "Yadi panassa dīgharattaṁ paricayena parāpakāranimittako kodho cittaṁ pariyādāya tiṭṭheyya,",
  "tika-s0101t1:137_1": "iti paṭisañcikkhitabbaṁ “khanti nāmesā parāpakārassa paṭipakkhapaṭipattīnaṁ paccupakārakāraṇa”nti",
  "tika-s0101t1:137_2": "ca “apakāro ca mayhaṁ dukkhuppādanena dukkhupanisāya saddhāya, sabbaloke anabhiratisaññāya",
  "tika-s0101t1:137_3": "ca paccayo”ti ca “indriyapakatiresā, yadidaṁ iṭṭhāniṭṭhavisayasamāyogo, tattha aniṭṭhavisayasamāyogo",
  "tika-s0101t1:137_4": "mayhaṁ na siyāti taṁ kutettha labbhā”ti ca “kodhavasiko satto kodhena ummatto vikkhittacitto,",
  "tika-s0101t1:137_5": "tattha kiṁ paccapakārenā”ti ca “sabbe pime sattā sammāsambuddhena orasaputtā viya",
  "tika-s0101t1:137_6": "paripālitā, tasmā na tattha mayā cittakopopi kātabbo”ti ca “aparādhake ca sati guṇe",
  "tika-s0101t1:137_7": "guṇavati mayā na kopo kātabbo”ti ca “asati guṇe visesena karuṇāyitabbo”ti ca “kopena",
  "tika-s0101t1:137_8": "ca mayhaṁ guṇayasā nihīyantī”ti ca “kujjhanena mayhaṁ dubbaṇṇadukkhaseyyādayo sapattakantā",
  "tika-s0101t1:137_9": "āgacchantī”ti ca “kodho ca nāmāyaṁ sabbāhitakārako sabbahitavināsako balavā paccatthiko”ti",
  "tika-s0101t1:137_10": "ca “sati ca khantiyā na koci paccatthiko”ti ca “aparādhakena aparādhanimittaṁ yaṁ",
  "tika-s0101t1:137_11": "āyatiṁ laddhabbaṁ dukkhaṁ, sati ca khantiyā mayhaṁ tadabhāvo”ti ca “cintanena kujjhantena",
  "tika-s0101t1:137_12": "ca mayā paccatthikoyeva anuvattito hotī”ti ca “kodhe ca mayā khantiyā abhibhūte tassa",
  "tika-s0101t1:137_13": "dāsabhūto paccatthiko sammadeva abhibhūto hotī”ti ca “kodhanimittaṁ khantiguṇapariccāgo",
  "tika-s0101t1:137_14": "mayhaṁ na yutto”ti ca “sati ca kodhe guṇavirodhini (guṇavirodhapaccanīdhamme cariyā.",
  "tika-s0101t1:137_15": "aṭṭha. pakiṇṇakakathāyaṁ) kiṁ me sīlādidhammā pāripūriṁ gaccheyyuṁ, asati ca tesu",
  "tika-s0101t1:137_16": "kathāhaṁ sattānaṁ upakārabahulo paṭiññānurūpaṁ uttamaṁ sampattiṁ pāpuṇissāmī”ti ca",
  "tika-s0101t1:137_17": "“khantiyā ca sati bahiddhā vikkhepābhāvato samāhitassa sabbe saṅkhārā aniccato dukkhato",
  "tika-s0101t1:137_18": "sabbe dhammā anattato nibbānañca asaṅkhatāmatasantapaṇītādibhāvato nijjhānaṁ khamanti",
  "tika-s0101t1:137_19": "‘buddhadhammā ca acinteyyāparimeyyapabhāvā’ti”, tato ca “anulomiyaṁ khantiyaṁ ṭhito",
  "tika-s0101t1:137_20": "‘kevalā ime ca attattaniyabhāvarahitā dhammamattā yathāsakaṁ paccayehi uppajjanti",
  "tika-s0101t1:137_21": "vayanti, na kutoci āgacchanti, na kuhiñci gacchanti, na ca katthaci patiṭṭhitā, na",
  "tika-s0101t1:137_22": "cettha koci kassaci byāpāro’ti ahaṁkāramamaṁkārānadhiṭṭhānatā nijjhānaṁ khamati,",
  "tika-s0101t1:137_23": "yena bodhisatto bodhiyā niyato anāvattidhammo hotī”ti evamādinā khantipāramiyaṁ paccavekkhaṇā veditabbā.",
  "tika-s0101t1:138_0": "Tathā “saccena vinā sīlādīnaṁ asambhavato, paṭiññānurūpaṁ paṭipattiyā abhāvato ca",
  "tika-s0101t1:138_1": "saccadhammātikkame ca sabbapāpadhammānaṁ samosaraṇato, asaccasandhassa appaccayikabhāvato,",
  "tika-s0101t1:138_2": "āyatiñca anādeyyavacanatāvahanato, sampannasaccassa ca sabbaguṇādhiṭṭhānabhāvato,",
  "tika-s0101t1:138_3": "saccādhiṭṭhānena sabbabodhisambhārānaṁ pārisuddhipāripūrisamanvāyato, sabhāvadhammāvisaṁvādanena",
  "tika-s0101t1:138_4": "sabbabodhisambhārakiccakaraṇato, bodhisattapaṭipattiyā ca parinipphattito”tiādinā",
  "tika-s0101t1:138_5": "saccapāramiyā sampattiyo paccavekkhitabbā.",
  "tika-s0101t1:139_0": "Tathā “dānādīsu daḷhasamādānaṁ, tampaṭipakkhasannipāte ca nesaṁ acalāvatthānaṁ, tattha",
  "tika-s0101t1:139_1": "ca thirabhāvaṁ vinā na dānādisambhārā sambodhinimittā sambhavantī”tiādinā adhiṭṭhāne",
  "tika-s0101t1:139_2": "guṇā paccavekkhitabbā.",
  "tika-s0101t1:140_0": "Tathā “attahitamatte avatiṭṭhantenāpi sattesu hitacittataṁ vinā na sakkā idhalokaparalokasampattiyo",
  "tika-s0101t1:140_1": "pāpuṇituṁ, pageva sabbasatte nibbānasampattiyaṁ patiṭṭhāpetukāmenā”ti ca “pacchā",
  "tika-s0101t1:140_2": "sabbasattānaṁ lokuttarasampattiṁ ākaṅkhantena idāni lokiyasampattiṁ ākaṅkhā yuttarūpā”ti",
  "tika-s0101t1:140_3": "ca “idāni āsayamattena paresaṁ hitasukhūpasaṁhāraṁ kātuṁ asakkonto kadā payogena",
  "tika-s0101t1:140_4": "taṁ sādhessāmī”ti ca “idāni mayā hitasukhūpasaṁhārena saṁvaddhitā pacchā dhammasaṁvibhāgasahāyā",
  "tika-s0101t1:140_5": "mayhaṁ bhavissantī”ti ca “etehi vinā na mayhaṁ bodhisambhārā sambhavanti, tasmā sabbabuddhaguṇavibhūtinipphattikāraṇattā",
  "tika-s0101t1:140_6": "mayhaṁ ete paramaṁ puññakkhettaṁ anuttaraṁ kusalāyatanaṁ uttamaṁ gāravaṭṭhāna”nti",
  "tika-s0101t1:140_7": "ca “savisesaṁ sattesu sabbesu hitajjhāsayatā paccupaṭṭhapetabbā, kiñca karuṇādhiṭṭhānatopi",
  "tika-s0101t1:140_8": "sabbasattesu mettā anubrūhetabbā. Vimariyādīkatena hi cetasā sattesu hitasukhūpasaṁhāraniratassa",
  "tika-s0101t1:140_9": "tesaṁ ahitadukkhāpanayanakāmatā balavatī uppajjati daḷhamūlā, karuṇā ca sabbesaṁ",
  "tika-s0101t1:140_10": "buddhakārakadhammānamādi caraṇaṁ patiṭṭhā mūlaṁ mukhaṁ pamukha”nti evamādinā mettāya",
  "tika-s0101t1:140_11": "guṇā paccavekkhitabbā.",
  "tika-s0101t1:141_0": "Tathā “upekkhāya abhāve sattehi katā vippakārā cittassa vikāraṁ uppādeyyuṁ, sati",
  "tika-s0101t1:141_1": "ca cittavikāre dānādisambhārānaṁ sambhavoyeva natthī”ti ca “mettāsinehena sinehite",
  "tika-s0101t1:141_2": "citte upekkhāya vinā sambhārānaṁ pārisuddhi na hotī”ti ca “anupekkhako sambhāresu",
  "tika-s0101t1:141_3": "puññasambhāraṁ tabbipākañca sattahitatthaṁ pariṇāmetuṁ na sakkotī”ti ca “upekkhāya",
  "tika-s0101t1:141_4": "abhāve deyyapaṭiggāhakesu vibhāgaṁ akatvā pariccajituṁ na sakkotī”ti ca “upekkhārahitena",
  "tika-s0101t1:141_5": "jīvitaparikkhārānaṁ jīvitassa ca antarāyaṁ amanasikaritvā saṁvaravisodhanaṁ kātuṁ",
  "tika-s0101t1:141_6": "na sakkā”ti ca “upekkhāvasena aratiratisahasseva nekkhammabalasiddhito, upapattito",
  "tika-s0101t1:141_7": "ikkhanavaseneva sabbasambhārakiccanipphattito, accāraddhassa vīriyassa anupekkhane",
  "tika-s0101t1:141_8": "padhānakiccākaraṇato, upekkhatoyeva titikkhānijjhānasambhavato, upekkhāvasena sattasaṅkhārānaṁ",
  "tika-s0101t1:141_9": "avisaṁvādanato, lokadhammānaṁ ajjhupekkhanena samādinnadhammesu acalādhiṭṭhānasiddhito,",
  "tika-s0101t1:141_10": "parāpakārādīsu anābhogavaseneva mettāvihāranipphattitoti sabbabodhisambhārānaṁ samādānādhiṭṭhānapāripūrinipphattiyo",
  "tika-s0101t1:141_11": "upekkhānubhāvena sampajjantī”ti evaṁ ādinā nayena upekkhāpāramī paccavekkhitabbā.",
  "tika-s0101t1:141_12": "Evaṁ apariccāgapariccāgādīsu yathākkamaṁ ādīnavānisaṁsapaccavekkhaṇā dānādipāramīnaṁ",
  "tika-s0101t1:141_13": "paccayoti veditabbā.",
  "tika-s0101t1:142_0": "Tathā saparikkhārā pañcadasa caraṇadhammā pañca ca abhiññāyo. Tattha caraṇadhammā",
  "tika-s0101t1:142_1": "nāma sīlasaṁvaro, indriyesu guttadvāratā, bhojane mattaññutā, jāgariyānuyogo, satta",
  "tika-s0101t1:142_2": "saddhammā, cattāri jhānāni ca. Tesu sīlādīnaṁ catunnaṁ terasapi dhutadhammā, appicchatādayo",
  "tika-s0101t1:142_3": "ca parikkhāro. Saddhammesu saddhāya buddhadhammasaṅghasīlacāgadevatūpasamānussati-",
  "tika-s0101t1:142_4": "lūkhapuggalaparivajjanasiniddhapuggalasevanapasādanīya- dhammapaccavekkhaṇatadadhimuttatā",
  "tika-s0101t1:142_5": "parikkhāro, hirottappānaṁ akusalādīnavapaccavekkhaṇaapāyādīnavapaccavekkhaṇakusaladhammupatthambhana-",
  "tika-s0101t1:142_6": "bhāvapaccavekkhaṇahirottappa rahitapuggalaparivajjanahirottappasampannapuggalasevanatadadhimuttatā,",
  "tika-s0101t1:142_7": "bāhusaccassa pubbayogaparipucchakabhāvasaddhammābhiyogaanavajjavijjāṭṭhānādi- paricayaparipakkindriyatākilesadūrībhāvaappassutaparivajjanabahussutasevanatadadhimuttatā,",
  "tika-s0101t1:142_8": "vīriyassa apāyabhayapaccavekkhaṇagamanavīthipaccavekkhaṇadhammamahattapaccavekkhaṇa-",
  "tika-s0101t1:142_9": "thinamiddhavinodanakusītapuggalaparivajjanaāraddhavīriyapuggala- sevanasammappadhānapaccavekkhaṇatadadhimuttatā,",
  "tika-s0101t1:142_10": "satiyā satisampajaññamuṭṭhassatipuggalaparivajjanaupaṭṭhitassatipuggalasevanatadadhimuttatā,",
  "tika-s0101t1:142_11": "paññāya paripucchakabhāvavatthuvisadakiriyāindriyasamattapaṭipādanaduppañña- puggalaparivajjanapaññavantapuggalasevanagambhīrañāṇacariyapacca-",
  "tika-s0101t1:142_12": "vekkhaṇatadadhimuttatā, catunnaṁ jhānānaṁ sīlādicatukkaṁ aṭṭhatiṁsāya ārammaṇesu",
  "tika-s0101t1:142_13": "pubbabhāgabhāvanā, āvajjanādivasībhāvakaraṇañca parikkhāro. Tattha sīlādīhi payogasuddhiyā",
  "tika-s0101t1:142_14": "sattānaṁ abhayadāne, āsayasuddhiyā āmisadāne, ubhayasuddhiyā ca dhammadāne samattho",
  "tika-s0101t1:142_15": "hotītiādinā caraṇādīnaṁ dānādisambhārānaṁ paccayabhāvo yathārahaṁ niddhāretabbo,",
  "tika-s0101t1:142_16": "ativitthārabhayena na niddhārayimha. Evaṁ sampatticakkādayopi dānādīnaṁ paccayoti veditabbā.",
  "tika-s0101t1:143_0": "Ko saṁkilesoti avisesena taṇhādīhi parāmaṭṭhabhāvo pāramīnaṁ saṁkileso, visesena",
  "tika-s0101t1:143_1": "deyyapaṭiggāhakavikappā dānapāramiyā saṁkileso, sattakālavikappā sīlapāramiyā, kāmabhavatadupasamesu",
  "tika-s0101t1:143_2": "abhiratianabhirativikappā nekkhammapāramiyā, “ahaṁ mamā”ti vikappā paññāpāramiyā,",
  "tika-s0101t1:143_3": "līnuddhaccavikappā vīriyapāramiyā, attaparavikappā khantipāramiyā, adiṭṭhādīsu diṭṭhādivikappā",
  "tika-s0101t1:143_4": "saccapāramiyā, bodhisambhāratabbipakkhesu dosaguṇavikappā adhiṭṭhānapāramiyā, hitāhitavikappā",
  "tika-s0101t1:143_5": "mettāpāramiyā, iṭṭhāniṭṭhavikappā upekkhāpāramiyā saṁkilesoti veditabbo.",
  "tika-s0101t1:144_0": "Kiṁ vodānanti taṇhādīhi anupaghāto, yathāvuttavikappaviraho ca etāsaṁ vodānanti veditabbaṁ.",
  "tika-s0101t1:144_1": "Anupahatā hi taṇhāmānadiṭṭhikodhūpanāhamakkhapalāsaissāmacchariyamāyāsāṭheyyathambhasārambha-",
  "tika-s0101t1:144_2": "madapamādādīhi kilesehi deyyapaṭiggāhakavikappādirahitā ca dānādipāramiyo parisuddhā",
  "tika-s0101t1:144_3": "pabhassarā bhavantīti.",
  "tika-s0101t1:145_0": "Kopaṭipakkhoti avisesena sabbepi kilesā sabbepi akusalā dhammā etāsaṁ paṭipakkho,",
  "tika-s0101t1:145_1": "visesena pana pubbe vuttā maccherādayoti veditabbā. Apica deyyapaṭiggāhakadānaphalesu",
  "tika-s0101t1:145_2": "alobhādosāmohaguṇayogato lobhadosamohapaṭipakkhaṁ dānaṁ, kāyādidosavaṅkāpagamanato",
  "tika-s0101t1:145_3": "lobhādipaṭipakkhaṁ sīlaṁ, kāmasukhaparūpaghātaattakilamathaparivajjanato dosattayapaṭipakkhaṁ",
  "tika-s0101t1:145_4": "nekkhammaṁ, lobhādīnaṁ andhīkaraṇato, ñāṇassa ca anandhīkaraṇato lobhādipaṭipakkhā",
  "tika-s0101t1:145_5": "paññā, alīnānuddhatañāyārambhavasena lobhādipaṭipakkhaṁ vīriyaṁ, iṭṭhāniṭṭhasuññatānaṁ",
  "tika-s0101t1:145_6": "khamanato lobhādipaṭipakkhā khanti, satipi paresaṁ upakāre apakāre ca yathābhūtappavattiyā",
  "tika-s0101t1:145_7": "lobhādipaṭipakkhaṁ saccaṁ, lokadhamme abhibhuyya yathāsamādinnesu sambhāresu acalanato",
  "tika-s0101t1:145_8": "lobhādipaṭipakkhaṁ adhiṭṭhānaṁ, nīvaraṇavivekato lobhādipaṭipakkhā mettā, iṭṭhāniṭṭhesu",
  "tika-s0101t1:145_9": "anunayapaṭighaviddhaṁsanato, samappavattito ca lobhādipaṭipakkhā upekkhāti daṭṭhabbaṁ.",
  "tika-s0101t1:146_0": "Kā paṭipattīti sukhūpakaraṇasarīrajīvitapariccāgena bhayāpanūdanena dhammopadesena",
  "tika-s0101t1:146_1": "ca bahudhā sattānaṁ anuggahakaraṇaṁ dāne paṭipatti. Tatthāyaṁ vitthāranayo – “imināhaṁ",
  "tika-s0101t1:146_2": "dānena sattānaṁ āyuvaṇṇasukhabalapaṭibhānādisampattiṁ ramaṇīyaṁ aggaphalasampattiṁ",
  "tika-s0101t1:146_3": "nipphādeyya”nti annadānaṁ deti, tathā sattānaṁ kammakilesapipāsavūpasamāya pānaṁ",
  "tika-s0101t1:146_4": "deti, tathā suvaṇṇavaṇṇatāya, hirottappālaṅkārassa ca nipphattiyā vatthāni deti,",
  "tika-s0101t1:146_5": "tathā iddhividhassa ceva nibbānasukhassa ca nipphattiyā yānaṁ deti, tathā sīlagandhanipphattiyā",
  "tika-s0101t1:146_6": "gandhaṁ, buddhaguṇasobhānipphattiyā mālāvilepanaṁ, bodhimaṇḍāsananipphattiyā āsanaṁ,",
  "tika-s0101t1:146_7": "tathāgataseyyānipphattiyā seyyaṁ, saraṇabhāvanipphattiyā āvasathaṁ, pañcacakkhupaṭilābhāya",
  "tika-s0101t1:146_8": "padīpeyyaṁ deti. Byāmappabhānipphattiyā rūpadānaṁ, brahmassaranipphattiyā saddadānaṁ,",
  "tika-s0101t1:146_9": "sabbalokassa piyabhāvāya rasadānaṁ, buddhasukhumālabhāvāya phoṭṭhabbadānaṁ, ajarāmaraṇabhāvāya",
  "tika-s0101t1:146_10": "bhesajjadānaṁ, kilesadāsabyavimocanatthaṁ dāsānaṁ bhujissatādānaṁ, saddhammābhiratiyā",
  "tika-s0101t1:146_11": "anavajjakhiḍḍāratihetudānaṁ, sabbepi satte ariyāya jātiyā attano puttabhāvūpanayanāya",
  "tika-s0101t1:146_12": "puttadānaṁ, sakalassa lokassa patibhāvūpagamanāya dāradānaṁ, subhalakkhaṇasampattiyā",
  "tika-s0101t1:146_13": "suvaṇṇamaṇimuttāpavāḷādidānaṁ, anubyañjanasampattiyā nānāvidhavibhūsanadānaṁ, saddhammakosādhigamāya",
  "tika-s0101t1:146_14": "vittakosadānaṁ, dhammarājabhāvāya rajjadānaṁ, jhānādisampattiyā ārāmuyyānādivanadānaṁ,",
  "tika-s0101t1:146_15": "cakkaṅkitehi pādehi bodhimaṇḍūpasaṅkamanāya caraṇadānaṁ, caturoghanittharaṇāya sattānaṁ",
  "tika-s0101t1:146_16": "saddhammahatthadānatthaṁ hatthadānaṁ, saddhindriyādipaṭilābhāya kaṇṇanāsādidānaṁ,",
  "tika-s0101t1:146_17": "samantacakkhupaṭilābhāya cakkhudānaṁ, “dassanasavanānussaraṇapāricariyādīsu sabbakālaṁ",
  "tika-s0101t1:146_18": "sabbasattānaṁ hitasukhāvaho, sabbalokena ca upajīvitabbo me kāyo bhaveyyā”ti maṁsalohitādidānaṁ,",
  "tika-s0101t1:146_19": "“sabbalokuttamo bhaveyya”nti uttamaṅgadānaṁ deti.",
  "tika-s0101t1:147_0": "Evaṁ dadanto ca na anesanāya deti, na paropaghātena, na bhayena, na lajjāya, na dakkhiṇeyyarosanena,",
  "tika-s0101t1:147_1": "na paṇīte sati lūkhaṁ, na attukkaṁsanena, na paravambhanena, na phalābhikaṅkhāya,",
  "tika-s0101t1:147_2": "na yācakajigucchāya, na acittīkārena deti, atha kho sakkaccaṁ deti, sahatthena deti,",
  "tika-s0101t1:147_3": "kālena deti, cittiṁ katvā deti, avibhāgena deti, tīsu kālesu somanassito deti. Tatoyeva",
  "tika-s0101t1:147_4": "datvā na pacchānutāpī hoti, na paṭiggāhakavasena mānāvamānaṁ karoti, paṭiggāhakānaṁ",
  "tika-s0101t1:147_5": "piyasamudācāro hoti vadaññū yācayogo saparivāradāyī. Tañca dānasampattiṁ sakalalokahitasukhāya",
  "tika-s0101t1:147_6": "pariṇāmeti, attano ca akuppāya vimuttiyā, aparikkhayassa chandassa, aparikkhayassa",
  "tika-s0101t1:147_7": "vīriyassa, aparikkhayassa samādhānassa, aparikkhayassa ñāṇassa, aparikkhayāya sammāsambodhiyā",
  "tika-s0101t1:147_8": "pariṇāmeti. Imañca dānapāramiṁ paṭipajjantena mahāsattena jīvite, bhogesu ca aniccasaññā",
  "tika-s0101t1:147_9": "paccupaṭṭhapetabbā, sattesu ca mahākaruṇā. Evañhi bhoge gahetabbasāraṁ gaṇhanto ādittasmā",
  "tika-s0101t1:147_10": "viya agārasmā sabbaṁ sāpateyyaṁ, attānañca bahi nīharanto na kiñci seseti, niravasesato",
  "tika-s0101t1:147_11": "nissajjatiyeva. Ayaṁ tāva dānapāramiyā paṭipattikkamo.",
  "tika-s0101t1:148_0": "Sīlapāramiyā pana yasmā sabbaññusīlālaṅkārehi satte alaṅkaritukāmena attanoyeva tāva",
  "tika-s0101t1:148_1": "sīlaṁ visodhetabbaṁ, tasmā sattesu tathā dayāpannacittena bhavitabbaṁ, yathā supinantenapi",
  "tika-s0101t1:148_2": "na āghāto uppajjeyya. Parūpakāraniratatāya parasantako alagaddo viya na parāmasitabbo.",
  "tika-s0101t1:148_3": "Abrahmacariyatopi ārācārī, sattavidhamethuna saṁyogavirato, pageva paradāragamanato.",
  "tika-s0101t1:148_4": "Saccaṁ hitaṁ piyaṁ parimitameva ca kālena dhammiṁ kathaṁ bhāsitā hoti, anabhijjhālu",
  "tika-s0101t1:148_5": "abyāpanno aviparītadassano sammāsambuddhe niviṭṭhasaddho niviṭṭhapemo. Iti caturāpāyavaṭṭadukkhapathehi",
  "tika-s0101t1:148_6": "akusalakammapathehi, akusaladhammehi ca oramitvā saggamokkhapathesu kusalakammapathesu",
  "tika-s0101t1:148_7": "patiṭṭhitassa suddhāsayapayogatāya yathābhipatthitā sattānaṁ hitasukhūpasañhitā manorathā",
  "tika-s0101t1:148_8": "sīghaṁ abhinipphajjanti.",
  "tika-s0101t1:149_0": "Tattha hiṁsānivattiyā sabbasattānaṁ abhayadānaṁ deti, appakasireneva mettābhāvanaṁ",
  "tika-s0101t1:149_1": "sampādeti, ekādasa mettānisaṁse adhigacchati, appābādho hoti appātaṅko dīghāyuko",
  "tika-s0101t1:149_2": "sukhabahulo, lakkhaṇavisese pāpuṇāti, dosavāsanañca samucchindati. Tathā adinnādānanivattiyā",
  "tika-s0101t1:149_3": "corādiasādhāraṇe uḷāre bhoge adhigacchati, anāsaṅkanīyo piyo manāpo vissasanīyo,",
  "tika-s0101t1:149_4": "vibhavasampattīsu alaggacitto pariccāgasīlo, lobhavāsanañca samucchindati. Abrahmacariyanivattiyā",
  "tika-s0101t1:149_5": "alobho hoti santakāyacitto, sattānaṁ piyo hoti manāpo aparisaṅkanīyo, kalyāṇo cassa",
  "tika-s0101t1:149_6": "kittisaddo abbhuggacchati, alaggacitto hoti mātugāmesu aluddhāsayo, nekkhammabahulo,",
  "tika-s0101t1:149_7": "lakkhaṇavisese adhigacchati, lobhavāsanañca samucchindati.",
  "tika-s0101t1:150_0": "Musāvādanivattiyā sattānaṁ pamāṇabhūto hoti paccayiko theto ādeyyavacano devatānaṁ",
  "tika-s0101t1:150_1": "piyo manāpo surabhigandhamukho ārakkhiyakāyavacīsamācāro, lakkhaṇavisese ca adhigacchati,",
  "tika-s0101t1:150_2": "kilesavāsanañca samucchindati. Pesuññanivattiyā parūpakkamehi abhejjakāyo hoti abhejjaparivāro,",
  "tika-s0101t1:150_3": "saddhamme ca abhijjanakasaddho, daḷhamitto bhavantaraparicitānampi sattānaṁ ekantapiyo,",
  "tika-s0101t1:150_4": "asaṁkilesabahulo. Pharusavācānivattiyā sattānaṁ piyo hoti manāpo sukhasīlo madhuravacano",
  "tika-s0101t1:150_5": "sambhāvanīyo, aṭṭhaṅgasamannāgato cassa saro nibbattati. Samphappalāpanivattiyā ca",
  "tika-s0101t1:150_6": "sattānaṁ piyo hoti manāpo garubhāvanīyo ca ādeyyavacano ca parimitālāpo, mahesakkho",
  "tika-s0101t1:150_7": "ca hoti mahānubhāvo, ṭhānuppattikena paṭibhānena pañhānaṁ byākaraṇakusalo, buddhabhūmiyañca",
  "tika-s0101t1:150_8": "ekāya eva vācāya anekabhāsānaṁ sattānaṁ anekesaṁ pañhānaṁ byākaraṇasamattho hoti.",
  "tika-s0101t1:151_0": "Anabhijjhālutāya icchitalābhī hoti, uḷāresu ca bhogesu ruciṁ paṭilabhati, khattiyamahāsālādīnaṁ",
  "tika-s0101t1:151_1": "sammato hoti, paccatthikehi anabhibhavanīyo, indriyavekallaṁ na pāpuṇāti, appaṭipuggalo",
  "tika-s0101t1:151_2": "ca hoti. Abyāpādena piyadassano hoti sattānaṁ sambhāvanīyo, parahitābhinanditāya",
  "tika-s0101t1:151_3": "ca satte appakasireneva pasādeti, alūkhasabhāvo ca hoti mettāvihārī, mahesakkho ca",
  "tika-s0101t1:151_4": "hoti mahānubhāvo. Micchādassanābhāvena kalyāṇe sahāye paṭilabhati, sīsacchedampi",
  "tika-s0101t1:151_5": "pāpuṇanto pāpakammaṁ na karoti, kammassakatādassanato akotūhalamaṅgaliko ca hoti,",
  "tika-s0101t1:151_6": "saddhamme cassa saddhā patiṭṭhitā hoti mūlajātā, saddahati ca tathāgatānaṁ bodhiṁ,",
  "tika-s0101t1:151_7": "samayantaresu nābhiramati ukkāraṭṭhāne viya rājahaṁso, lakkhaṇattayaparijānanakusalo",
  "tika-s0101t1:151_8": "hoti, ante ca anāvaraṇañāṇalābhī, yāva bodhiṁ na pāpuṇāti, tāva tasmiṁ tasmiṁ sattanikāye",
  "tika-s0101t1:151_9": "ukkaṭṭhukkaṭṭho ca hoti, uḷāruḷārasampattiyo pāpuṇāti.",
  "tika-s0101t1:152_0": "“Iti hidaṁ sīlaṁ nāma sabbasampattīnaṁ adhiṭṭhānaṁ, sabbabuddhaguṇānaṁ pabhavabhūmi,",
  "tika-s0101t1:152_1": "sabbabuddhakaradhammānamādi caraṇaṁ mukhaṁ pamukha”nti bahumānaṁ uppādetvā kāyavacīsaṁyame,",
  "tika-s0101t1:152_2": "indriyadamane, ājīvasampadāya, paccayaparibhoge ca satisampajaññabalena appamattena",
  "tika-s0101t1:152_3": "lābhasakkārasilokaṁ mittamukhapaccatthikaṁ viya sallakkhetvā “kikīva aṇḍa”ntiādinā",
  "tika-s0101t1:152_4": "vuttanayena sakkaccaṁ sīlaṁ sampādetabbaṁ. Ayamettha saṅkhepo, vitthāro pana visuddhimagge",
  "tika-s0101t1:152_5": "vuttanayena veditabbo. Tañca panetaṁ sīlaṁ na attano duggatiparikilesavimuttiyā,",
  "tika-s0101t1:152_6": "sugatiyampi, na rajjasampattiyā, nacakkavatti-nadeva-nasakka-namāra-nabrahmasampattiyā,",
  "tika-s0101t1:152_7": "nāpi attano tevijjatādihetu, na paccekabodhiyā, atha kho sabbaññubhāvena sabbasattānaṁ",
  "tika-s0101t1:152_8": "anuttarasīlālaṅkārasampādanatthamevāti pariṇāmetabbaṁ.",
  "tika-s0101t1:153_0": "Tathā sakalasaṁkilesanivāsaṭṭhānatāya, puttadārādīhi mahāsambādhatāya, kasivaṇijjādinānāvidhakammantādhiṭṭhānabyākulatāya",
  "tika-s0101t1:153_1": "ca gharāvāsassa nekkhammasukhādīnaṁ anokāsataṁ, kāmānañca “satthadhārālaggamadhubindu",
  "tika-s0101t1:153_2": "viya ca avaleyhamānā parittassādā vipulānatthānubandhā”ti ca “vijjulatobhāsena gahetabbaṁ",
  "tika-s0101t1:153_3": "naccaṁ viya parittakālopalabbhā, ummattakālaṅkāro viya viparītasaññāya anubhavitabbā,",
  "tika-s0101t1:153_4": "karīsāvacchādanasukhaṁ viya paṭikārabhūtā, udakatemitaṅguliyā ussāvakodakapānaṁ viya",
  "tika-s0101t1:153_5": "atittikarā, chātajjhattabhojanaṁ viya sābādhā, balisāmisaṁ viya byasanasannipātakāraṇā,",
  "tika-s0101t1:153_6": "aggisantāpo viya kālattayepi dukkhuppattihetubhūtā, makkaṭālepo viya bandhanimittā",
  "tika-s0101t1:153_7": "ghātakāvacchādanakimilayo viya anatthacchādanā, sapattagāmavāso viya bhayaṭṭhānabhūtā,",
  "tika-s0101t1:153_8": "paccatthikaposako viya kilesamārādīnaṁ āmisabhūtā, chaṇasampattiyo viya vipariṇāmadukkhā,",
  "tika-s0101t1:153_9": "koṭaraggi viya antodāhakā, purāṇakūpāvalambabīraṇamadhupiṇḍaṁ viya anekādīnavā, loṇūdakapānaṁ",
  "tika-s0101t1:153_10": "viya pipāsahetubhūtā, surāmerayaṁ viya nīcajanasevitā, appassādatāya aṭṭhikaṅkalūpamā”tiādinā",
  "tika-s0101t1:153_11": "ca nayena ādīnavaṁ sallakkhetvā tabbipariyāyena nekkhamme ānisaṁsaṁ passantena nekkhammapavivekaupasamasukhādīsu",
  "tika-s0101t1:153_12": "ninnapoṇapabbhāracittena nekkhammapāramī pūretabbā.",
  "tika-s0101t1:154_0": "Tathā yasmā paññā āloko viya andhakārena, mohena saha na vattati, tasmā mohakāraṇāni",
  "tika-s0101t1:154_1": "tāva bodhisattena parivajjitabbāni. Tatthimāni mohakāraṇāni – arati tandī vijambhitā",
  "tika-s0101t1:154_2": "ālasiyaṁ gaṇasaṅgaṇikārāmatā niddāsīlatā anicchayasīlatā ñāṇasmiṁ akutūhalatā micchādhimāno",
  "tika-s0101t1:154_3": "aparipucchakatā kāyassa na sammāparihāro asamāhitacittatā duppaññānaṁ puggalānaṁ",
  "tika-s0101t1:154_4": "sevanā paññavantānaṁ apayirupāsanā attaparibhavo micchāvikappo viparītābhiniveso",
  "tika-s0101t1:154_5": "kāyadaḷhībahulatā asaṁvegasīlatā pañca nīvaraṇāni. Saṅkhepato ye vā pana dhamme āsevato",
  "tika-s0101t1:154_6": "anuppannā paññā na uppajjati, uppannā parihāyati, iti imāni sammohakāraṇāni parivajjantena",
  "tika-s0101t1:154_7": "bāhusacce jhānādīsu ca yogo karaṇīyo.",
  "tika-s0101t1:155_0": "Tatthāyaṁ bāhusaccassa visayavibhāgo – pañca khandhā dvādasāyatanāni, aṭṭhārasa dhātuyo",
  "tika-s0101t1:155_1": "cattāri saccāni bāvīsatindriyāni dvādasapadiko paṭiccasamuppādo, tathā satipaṭṭhānādayo",
  "tika-s0101t1:155_2": "kusalādidhammappakārabhedā ca. Yāni ca loke anavajjāni vijjaṭṭhānāni, ye ca sattānaṁ",
  "tika-s0101t1:155_3": "hitasukhavidhānayogyā byākaraṇavisesā. Iti evaṁ pakāraṁ sakalameva sutavisayaṁ upāyakosallapubbaṅgamāya",
  "tika-s0101t1:155_4": "paññāya sativīriyupatthambhakāraṇāya sādhukaṁ uggahaṇasavanadhāraṇaparicayaparipucchāhi",
  "tika-s0101t1:155_5": "ogāhetvā tattha ca paresaṁ patiṭṭhapanena sutamayā paññā nibbattetabbā, tathā khandhādīnaṁ",
  "tika-s0101t1:155_6": "sabhāvadhammānaṁ ākāraparivitakkanamukhena te nijjhānaṁ khamāpentena cintāmayā, khandhādīnaṁyeva",
  "tika-s0101t1:155_7": "pana salakkhaṇasāmaññalakkhaṇapariggahavasena lokiyaṁ pariññaṁ nibbattentena pubbabhāgabhāvanāpaññā",
  "tika-s0101t1:155_8": "sampādetabbā. Evañhi “nāmarūpamattamidaṁ yathārahaṁ paccayehi uppajjati ceva nirujjhati",
  "tika-s0101t1:155_9": "ca, na ettha koci kattā vā kāretā vā, hutvā abhāvaṭṭhena aniccaṁ, udayabbayapaṭipīḷanaṭṭhena",
  "tika-s0101t1:155_10": "dukkhaṁ, avasavattanaṭṭhena anattā”ti ajjhattikabāhire dhamme nibbisesaṁ parijānanto",
  "tika-s0101t1:155_11": "tattha āsaṅgaṁ pajahitvā, pare ca tattha taṁ jahāpetvā kevalaṁ karuṇāvaseneva yāva",
  "tika-s0101t1:155_12": "na buddhaguṇā hatthatalaṁ āgacchanti, tāva yānattaye satte avatāraṇaparipācanehi",
  "tika-s0101t1:155_13": "patiṭṭhāpento, jhānavimokkhasamādhisamāpattiyo ca vasībhāvaṁ pāpento paññāya ativiya",
  "tika-s0101t1:155_14": "matthakaṁ pāpuṇātīti.",
  "tika-s0101t1:156_0": "Tathā sammāsambodhiyā katābhinīhārena mahāsattena “ko nu ajja puññañāṇasambhāro upacito,",
  "tika-s0101t1:156_1": "kiñca mayā kataṁ parahita”nti divase divase paccavekkhantena sattahitatthaṁ ussāho",
  "tika-s0101t1:156_2": "karaṇīyo, sabbesampi sattānaṁ upakārāya attano kāyaṁ jīvitañca ossajjitabbaṁ, sabbepi",
  "tika-s0101t1:156_3": "sattā anodhiso mettāya karuṇāya ca pharitabbā, yā kāci sattānaṁ dukkhuppatti, sabbā",
  "tika-s0101t1:156_4": "sā attani pāṭikaṅkhitabbā, sabbesañca sattānaṁ puññaṁ abbhanumoditabbaṁ, buddhamahantatā",
  "tika-s0101t1:156_5": "abhiṇhaṁ paccavekkhitabbā, yañca kiñci kammaṁ karoti kāyena vācāya vā, taṁ sabbaṁ",
  "tika-s0101t1:156_6": "bodhininnacittapubbaṅgamaṁ kātabbaṁ. Iminā hi upāyena bodhisattānaṁ aparimeyyo puññabhāgo",
  "tika-s0101t1:156_7": "upacīyati. Apica sattānaṁ paribhogatthaṁ paripālanatthañca attano sarīraṁ jīvitañca",
  "tika-s0101t1:156_8": "pariccajitvā khuppipāsāsītuṇhavātātapādidukkhapaṭikāro pariyesitabbo. Yañca yathāvuttadukkhapaṭikārajaṁ",
  "tika-s0101t1:156_9": "sukhaṁ attanā paṭilabhati, tathā ramaṇīyesu ārāmuyyānapāsādatalādīsu, araññāyatanesu",
  "tika-s0101t1:156_10": "ca kāyacittasantāpābhāvena abhinibbutattā sukhaṁ vindati, yañca suṇāti buddhānubuddhapaccekabuddhabodhisattānaṁ",
  "tika-s0101t1:156_11": "diṭṭhadhammasukhavihārabhūtaṁ jhānasamāpattisukhaṁ, taṁ sabbaṁ sattesu anodhiso upasaṁharati.",
  "tika-s0101t1:156_12": "Ayaṁ tāva asamāhitabhūmiyaṁ nayo.",
  "tika-s0101t1:157_0": "Samāhito pana attanā yathānubhūtaṁ visesādhigamanibbattaṁ pītipassaddhisukhaṁ sabbasattesu",
  "tika-s0101t1:157_1": "adhimuccati, tathā mahati saṁsāradukkhe, tannimittabhūte ca kilesābhisaṅkhāradukkhe",
  "tika-s0101t1:157_2": "nimuggaṁ sattanikāyaṁ disvā tatthapi chedanabhedanaphālanapisanaggisantāpādijanitā",
  "tika-s0101t1:157_3": "dukkhā tibbā kharā kaṭukā vedanā nirantaraṁ cirakālaṁ vediyante nārake, aññamaññaṁ",
  "tika-s0101t1:157_4": "kujjhanasantāpanaviheṭhanahiṁsanaparādhīnatādīhi dukkhaṁ anubhavante tiracchāne,",
  "tika-s0101t1:157_5": "jotimālā’kulasarīre uddhabāhuviravante ukkāmukhe khuppipāsādīhi ḍayhamāne ca vantakheḷādiāhāre",
  "tika-s0101t1:157_6": "ca mahādukkhaṁ vedayamāne pete ca pariyeṭṭhimūlakaṁ mahantaṁ anayabyasanaṁ pāpuṇante",
  "tika-s0101t1:157_7": "hatthacchedādikāraṇayogena dubbaṇṇaduddasikadaliddatādibhāvena khuppipāsādiyogena",
  "tika-s0101t1:157_8": "balavantehi abhibhavanīyato, paresaṁ vahanato, parādhīnato ca nārake pete tiracchāne",
  "tika-s0101t1:157_9": "ca atisayante apāyadukkhanibbisesaṁ dukkhaṁ anubhavante manusse ca tathā visayavisaparibhogavikkhittacittatāya",
  "tika-s0101t1:157_10": "rāgādipariyuṭṭhānena ḍayhamāne vāyuvegasamuṭṭhitajālāsamiddhasukkhakaṭṭhasannipāte",
  "tika-s0101t1:157_11": "aggikkhandhe viya anupasantapariḷāhavuttike anihataparādhīne kāmāvacaradeve ca mahatā",
  "tika-s0101t1:157_12": "vāyāmena vidūramākāsaṁ vigāhitasakuntā viya, balavantehi khittasarā viya ca “satipi",
  "tika-s0101t1:157_13": "cirappavattiyaṁ anaccantikatāya pātapariyosānā anatikkantajātijarāmaraṇā evā”ti rūpāvacarārūpāvacaradeve",
  "tika-s0101t1:157_14": "ca passantena mettāya karuṇāya ca anodhiso sattā pharitabbā. Evaṁ kāyena vācāya manasā",
  "tika-s0101t1:157_15": "ca bodhisambhāre nirantaraṁ upacinantena ussāho pavattetabbo.",
  "tika-s0101t1:158_0": "Apica “acinteyyāparimitavipuloḷāravimalanirupamanirupakkilesaguṇanicayanidānabhūtassa",
  "tika-s0101t1:158_1": "buddhabhāvassa ussakkitvā sampahaṁsanayogyaṁ vīriyaṁ nāma acinteyyānubhāvameva. Yaṁ",
  "tika-s0101t1:158_2": "na pacurajanā sotumpi sakkuṇanti, pageva paṭipajjituṁ. Tathā hi tividhā abhinīhāracittuppatti,",
  "tika-s0101t1:158_3": "catasso buddhabhūmiyo, cattāri saṅgahavatthūni, karuṇokāsatā, buddhadhammesu nijjhānakkhanti,",
  "tika-s0101t1:158_4": "sabbadhammesu nirupalepo, sabbasattesu puttasaññā, saṁsāradukkhehi aparikhedo, sabbadeyyadhammapariccāgo,",
  "tika-s0101t1:158_5": "tena ca niratimānatā, adhisīlasikkhādiadhiṭṭhānaṁ, tattha ca acalatā, kusalakiriyāsu",
  "tika-s0101t1:158_6": "pītipāmojjaṁ, vivekaninnacittatā, jhānānuyogo, anavajjasutena atitti, yathāsutassa",
  "tika-s0101t1:158_7": "dhammassa paresaṁ hitajjhāsayena desanā, sattānaṁ ñāye nivesanaṁ, ārambhadaḷhatā,",
  "tika-s0101t1:158_8": "dhīravīrabhāvo, parāpavādaparāpakāresu vikārābhāvo, saccādhiṭṭhānaṁ, samāpattīsu",
  "tika-s0101t1:158_9": "vasībhāvo, abhiññāsu balappatti, lakkhaṇattayāvabodho, satipaṭṭhānādīsu abhiyogena",
  "tika-s0101t1:158_10": "lokuttaramaggasambhārasambharaṇaṁ, navalokuttarāvakkantī”ti evamādikā sabbā bodhisambhārapaṭipatti",
  "tika-s0101t1:158_11": "vīriyānubhāveneva samijjhatīti abhinīhārato yāva mahābodhi anossajjantena sakkaccaṁ",
  "tika-s0101t1:158_12": "nirantaraṁ vīriyaṁ sampādetabbaṁ. Sampajjamāne ca vīriye khantiādayo dānādayo ca",
  "tika-s0101t1:158_13": "sabbepi bodhisambhārā tadadhīnavuttitāya sampannā eva hontīti. Khantiādīsupi iminā",
  "tika-s0101t1:158_14": "nayena paṭipatti veditabbā.",
  "tika-s0101t1:159_0": "Iti sattānaṁ sukhūpakaraṇapariccāgena bahudhā anuggahakaraṇaṁ dānena paṭipatti, sīlena",
  "tika-s0101t1:159_1": "tesaṁ jīvitasāpateyyadārarakkhaabhedapiyahitavacanāvihiṁsādikaraṇāni, nekkhammena",
  "tika-s0101t1:159_2": "nesaṁ āmisapaṭiggahaṇadhammadānādinā anekadhā hitacariyā, paññāya tesaṁ hitakaraṇūpāyakosallaṁ,",
  "tika-s0101t1:159_3": "vīriyena tattha ussāhārambhaasaṁhīrāni, khantiyā tadaparādhasahanaṁ, saccena tesaṁ",
  "tika-s0101t1:159_4": "avañcanatadupakārakiriyāsamādānāvisaṁvādanādi, adhiṭṭhānena tadupakārakaraṇe anatthasampātepi",
  "tika-s0101t1:159_5": "acalanaṁ, mettāya tesaṁ hitasukhānucintanaṁ, upekkhāya tesaṁ upakārāpakāresu vikārānāpattīti",
  "tika-s0101t1:159_6": "evaṁ aparimāṇe satte ārabbha anukampitasabbasattassa bodhisattassa puthujjanehi asādhāraṇo",
  "tika-s0101t1:159_7": "aparimāṇo puññañāṇasambhārūpacayo ettha paṭipattīti veditabbaṁ. Yo cetāsaṁ paccayo",
  "tika-s0101t1:159_8": "vutto, tassa ca sakkaccaṁ sampādanaṁ.",
  "tika-s0101t1:160_0": "Ko vibhāgoti dasa pāramiyo, dasa upapāramiyo, dasa paramatthapāramiyoti samattiṁsa",
  "tika-s0101t1:160_1": "pāramiyo. Tattha katābhinīhārassa bodhisattassa parahitakaraṇābhininnaāsayappayogassa",
  "tika-s0101t1:160_2": "kaṇhadhammavokiṇṇā sukkadhammā pāramiyo, tehi avokiṇṇā sukkā dhammā upapāramiyo,",
  "tika-s0101t1:160_3": "akaṇhā asukkā paramatthapāramiyoti keci. Samudāgamanakālesu pūriyamānā pāramiyo,",
  "tika-s0101t1:160_4": "bodhisattabhūmiyaṁ puṇṇā upapāramiyo, buddhabhūmiyaṁ sabbākāraparipuṇṇā paramatthapāramiyo.",
  "tika-s0101t1:160_5": "Bodhisattabhūmiyaṁ vā parahitakaraṇato pāramiyo, attahitakaraṇato upapāramiyo, buddhabhūmiyaṁ",
  "tika-s0101t1:160_6": "balavesārajjasamadhigamena ubhayahitaparipūraṇato paramatthapāramiyoti evaṁ ādimajjhapariyosānesu",
  "tika-s0101t1:160_7": "paṇidhānārambhapariniṭṭhānesu tesaṁ vibhāgoti apare. Dosupasamakaruṇāpakatikānaṁ",
  "tika-s0101t1:160_8": "bhavasukhavimuttisukhaparamasukhappattānaṁ puññūpacayabhedato tabbibhāgoti aññe.",
  "tika-s0101t1:161_0": "Lajjāsatimānāpassayānaṁ lokuttaradhammādhipatīnaṁ sīlasamādhipaññāgarukānaṁ tāritataritatārayitūnaṁ",
  "tika-s0101t1:161_1": "anubuddhapaccekabuddhasammāsambuddhānaṁ pāramī, upapāramī, paramatthapāramīti bodhittayappattito",
  "tika-s0101t1:161_2": "yathāvuttavibhāgoti keci. Cittapaṇidhito yāva vacīpaṇidhi, tāva pavattā sambhārā",
  "tika-s0101t1:161_3": "pāramiyo, vacīpaṇidhito yāva kāyapaṇidhi, tāva pavattā upapāramiyo, kāyapaṇidhito",
  "tika-s0101t1:161_4": "pabhuti paramatthapāramiyoti apare. Aññe pana “parapuññānumodanavasena pavattā sambhārā",
  "tika-s0101t1:161_5": "pāramiyo, paresaṁ kārāpanavasena pavattā upapāramiyo, sayaṁ karaṇavasena pavattā",
  "tika-s0101t1:161_6": "paramatthapāramiyo”ti vadanti. Tathā bhavasukhāvaho puññañāṇasambhāro pāramī, attano",
  "tika-s0101t1:161_7": "nibbānasukhāvaho upapāramī, paresaṁ tadubhayasukhāvaho paramatthapāramīti eke.",
  "tika-s0101t1:162_0": "Puttadāradhanādiupakaraṇapariccāgo pana dānapāramī, attano aṅgapariccāgo dānaupapāramī,",
  "tika-s0101t1:162_1": "attano jīvitapariccāgo dānaparamatthapāramī. Tathā puttadārādikassa tividhassapi",
  "tika-s0101t1:162_2": "hetu avītikkamanavasena tisso sīlapāramiyo, tesu eva tividhesu vatthūsu ālayaṁ upacchinditvā",
  "tika-s0101t1:162_3": "nikkhamanavasena tisso nekkhammapāramiyo, upakaraṇaṅgajīvitataṇhaṁ samūhanitvā sattānaṁ",
  "tika-s0101t1:162_4": "hitāhitavinicchayakaraṇavasena tisso paññāpāramiyo, yathāvuttabhedānaṁ pariccāgādīnaṁ",
  "tika-s0101t1:162_5": "vāyamanavasena tisso vīriyapāramiyo, upakaraṇaṅgajīvitantarāyakarānaṁ khamanavasena",
  "tika-s0101t1:162_6": "tisso khantipāramiyo, upakaraṇaṅgajīvitahetu saccāpariccāgavasena tisso saccapāramiyo,",
  "tika-s0101t1:162_7": "dānādipāramiyo akuppādhiṭṭhānavaseneva samijjhantīti upakaraṇādivināsepi acalādhiṭṭhānavasena",
  "tika-s0101t1:162_8": "tisso adhiṭṭhānapāramiyo, upakaraṇādiupaghātakesupi sattesu mettāya avijahanavasena",
  "tika-s0101t1:162_9": "tisso mettāpāramiyo, yathāvuttavatthuttayassa upakārāpakāresu sattasaṅkhāresu majjhattatāpaṭilābhavasena",
  "tika-s0101t1:162_10": "tisso upekkhāpāramiyoti evamādinā etāsaṁ vibhāgo veditabbo.",
  "tika-s0101t1:163_0": "Ko saṅgahoti ettha pana yathā etā vibhāgato tiṁsavidhāpi dānapāramīādibhāvato dasavidhā,",
  "tika-s0101t1:163_1": "evaṁ dānasīlakhantivīriyajhānapaññāsabhāvena chabbidhā. Etāsu hi nekkhammapāramī",
  "tika-s0101t1:163_2": "sīlapāramiyā saṅgahitā tassā pabbajjābhāve, nīvaraṇavivekabhāve pana jhānapāramiyā,",
  "tika-s0101t1:163_3": "kusaladhammabhāve chahipi saṅgahitā. Saccapāramī sīlapāramiyā ekadesoyeva vacīsaccaviratisaccapakkhe,",
  "tika-s0101t1:163_4": "ñāṇasaccapakkhe pana paññāpāramiyā saṅgahitā. Mettāpāramī jhānapāramiyā eva, upekkhāpāramī",
  "tika-s0101t1:163_5": "jhānapaññāpāramīhi, adhiṭṭhānapāramī sabbāhipi saṅgahitāti.",
  "tika-s0101t1:164_0": "Etesañca dānādīnaṁ channaṁ guṇānaṁ aññamaññaṁ sambandhānaṁ pañcadasayugaḷādīni pañcadasayugaḷādisādhakāni",
  "tika-s0101t1:164_1": "honti – seyyathidaṁ? Dānasīlayugaḷena parahitāhitānaṁ karaṇākaraṇayugaḷasiddhi, dānakhantiyugaḷena",
  "tika-s0101t1:164_2": "alobhādosayugaḷasiddhi, dānavīriyayugaḷena cāgasutayugaḷasiddhi, dānajhānayugaḷena",
  "tika-s0101t1:164_3": "kāmadosappahānayugaḷasiddhi, dānapaññāyugaḷena ariyayānadhurayugaḷasiddhi, sīlakhantidvayena",
  "tika-s0101t1:164_4": "payogāsayasuddhidvayasiddhi, sīlavīriyadvayena bhāvanādvayasiddhi, sīlajhānadvayena",
  "tika-s0101t1:164_5": "dussīlyapariyuṭṭhānappahānadvayasiddhi, sīlapaññādvayena dānadvayasiddhi, khantivīriyayugaḷena",
  "tika-s0101t1:164_6": "khamātejadvayasiddhi, khantijhānayugaḷena virodhānurodhappahānayugaḷasiddhi, khantipaññāyugaḷena",
  "tika-s0101t1:164_7": "suññatākhantipaṭivedhadukasiddhi, vīriyajhānadukena paggāhāvikkhepadukasiddhi, vīriyapaññādukena",
  "tika-s0101t1:164_8": "saraṇadukasiddhi, jhānapaññādukena yānadukasiddhi. Dānasīlakhantittikena lobhadosamohappahānattikasiddhi,",
  "tika-s0101t1:164_9": "dānasīlavīriyattikena bhogajīvitakāyasārādānattikasiddhi, dānasīlajhānattikena puññakiriyavatthuttikasiddhi,",
  "tika-s0101t1:164_10": "dānasīlapaññātikena āmisābhayadhammadānattikasiddhīti evaṁ itarehipi tikehi catukkādīhi",
  "tika-s0101t1:164_11": "ca yathāsambhavaṁ tikāni catukkādīni ca yojetabbāni.",
  "tika-s0101t1:165_0": "Evaṁ chabbidhānampi pana imāsaṁ pāramīnaṁ catūhi adhiṭṭhānehi saṅgaho veditabbo.",
  "tika-s0101t1:165_1": "Sabbapāramīnaṁ samūhasaṅgahato hi cattāri adhiṭṭhānāni. Seyyathidaṁ – saccādhiṭṭhānaṁ,",
  "tika-s0101t1:165_2": "cāgādhiṭṭhānaṁ, upasamādhiṭṭhānaṁ, paññādhiṭṭhānanti. Tattha adhitiṭṭhati etena,",
  "tika-s0101t1:165_3": "ettha vā adhitiṭṭhati, adhiṭṭhānamattameva vā tanti adhiṭṭhānaṁ. Saccañca taṁ adhiṭṭhānañca,",
  "tika-s0101t1:165_4": "saccassa vā adhiṭṭhānaṁ, saccaṁ adhiṭṭhānaṁ etassāti vā saccādhiṭṭhānaṁ. Evaṁ sesesupi.",
  "tika-s0101t1:165_5": "Tattha avisesato tāva lokuttaraguṇe katābhinīhārassa anukampitasabbasattassa mahāsattassa",
  "tika-s0101t1:165_6": "pariññānurūpaṁ sabbapāramipariggahato saccādhiṭṭhānaṁ, tesaṁ paṭipakkhapariccāgato",
  "tika-s0101t1:165_7": "cāgādhiṭṭhānaṁ, sabbapāramitāguṇehi upasamato upasamādhiṭṭhānaṁ, tehiyeva parahitopāyakosallato",
  "tika-s0101t1:165_8": "paññādhiṭṭhānaṁ. Visesato pana “atthikajanaṁ avisaṁvādetvā dassāmī”ti paṭijānato,",
  "tika-s0101t1:165_9": "paṭiññaṁ avisaṁvādetvā dānato, dānaṁ avisaṁvādetvā anumodanato, macchariyādipaṭipakkhapariccāgato,",
  "tika-s0101t1:165_10": "deyyapaṭiggāhakadānadeyyadhammakkhayesu lobhadosamohabhayavūpasamato, yathārahaṁ",
  "tika-s0101t1:165_11": "yathākālaṁ yathāvidhānañca dānato, paññuttarato ca kusaladhammānaṁ caturadhiṭṭhānapadaṭṭhānaṁ",
  "tika-s0101t1:165_12": "dānaṁ. Tathā saṁvarasamādānassa avītikkamato, dussīlyapariccāgato, duccaritavūpasamato,",
  "tika-s0101t1:165_13": "paññuttarato ca caturadhiṭṭhānapadaṭṭhānaṁ sīlaṁ. Yathāpaṭiññaṁ khamanato, parāparādhavikappapariccāgato,",
  "tika-s0101t1:165_14": "kodhapariyuṭṭhānavūpasamato, paññuttarato ca caturadhiṭṭhānapadaṭṭhānā khanti. Paṭiññānurūpaṁ",
  "tika-s0101t1:165_15": "parahitakaraṇato, visādapariccāgato, akusaladhammānaṁ vūpasamato, paññuttarato ca",
  "tika-s0101t1:165_16": "caturadhiṭṭhānapadaṭṭhānaṁ vīriyaṁ. Paṭiññānurūpaṁ lokahitānucintanato, nīvaraṇapariccāgato,",
  "tika-s0101t1:165_17": "cittavūpasamato, paññuttarato ca caturadhiṭṭhānapadaṭṭhānaṁ jhānaṁ. Yathāpaṭiññaṁ",
  "tika-s0101t1:165_18": "parahitūpāyakosallato, anupāyakiriyāpariccāgato, mohajapariḷāhavūpasamato, sabbaññutāpaṭilābhato",
  "tika-s0101t1:165_19": "ca caturadhiṭṭhānapadaṭṭhānā paññā.",
  "tika-s0101t1:166_0": "Tattha ñeyyapaṭiññānuvidhānehi saccādhiṭṭhānaṁ, vatthukāmakilesakāmapariccāgehi cāgādhiṭṭhānaṁ,",
  "tika-s0101t1:166_1": "dosadukkhavūpasamehi upasamādhiṭṭhānaṁ, anubodhapaṭivedhehi paññādhiṭṭhānaṁ. Tividhasaccapariggahitaṁ",
  "tika-s0101t1:166_2": "dosattayavirodhi saccādhiṭṭhānaṁ, tividhacāgapariggahitaṁ dosattayavirodhi cāgādhiṭṭhānaṁ,",
  "tika-s0101t1:166_3": "tividhavūpasamapariggahitaṁ dosattayavirodhi upasamādhiṭṭhānaṁ, tividhañāṇapariggahitaṁ",
  "tika-s0101t1:166_4": "dosattayavirodhi paññādhiṭṭhānaṁ. Saccādhiṭṭhānapariggahitāni cāgūpasamapaññādhiṭṭhānāni",
  "tika-s0101t1:166_5": "avisaṁvādanato, paṭiññānuvidhānato ca. Cāgādhiṭṭhānapariggahitāni saccūpasamapaññādhiṭṭhānāni",
  "tika-s0101t1:166_6": "paṭipakkhapariccāgato, sabbapariccāgaphalattā ca. Upasamādhiṭṭhānapariggahitāni saccacāgapaññādhiṭṭhānāni",
  "tika-s0101t1:166_7": "kilesapariḷāhūpasamato, kāmūpasamato, kāmapariḷāhūpasamato ca. Paññādhiṭṭhānapariggahitāni",
  "tika-s0101t1:166_8": "saccacāgūpasamādhiṭṭhānāni ñāṇapubbaṅgamato, ñāṇānuparivattanato cāti evaṁ sabbāpi",
  "tika-s0101t1:166_9": "pāramiyo saccappabhāvitā cāgaparibyañjitā upasamopabrūhitā paññāparisuddhā. Saccañhi",
  "tika-s0101t1:166_10": "etāsaṁ janakahetu, cāgo pariggāhakahetu, upasamo parivuḍḍhihetu, paññā pārisuddhihetu.",
  "tika-s0101t1:166_11": "Tathā ādimhi saccādhiṭṭhānaṁ saccapaṭiññattā, majjhe cāgādhiṭṭhānaṁ katapaṇidhānassa",
  "tika-s0101t1:166_12": "parahitāya attapariccāgato, ante upasamādhiṭṭhānaṁ sabbūpasamapariyosānattā, ādimajjhapariyosānesu",
  "tika-s0101t1:166_13": "paññādhiṭṭhānaṁ tasmiṁ sati sambhavato, asati abhāvato, yathāpaṭiññañca bhāvato.",
  "tika-s0101t1:167_0": "Tattha mahāpurisā attahitaparahitakarehi garupiyabhāvakarehi saccacāgādhiṭṭhānehi",
  "tika-s0101t1:167_1": "gihibhūtā āmisadānena pare anuggaṇhanti. Tathā attahitaparahitakarehi garupiyabhāvakarehi",
  "tika-s0101t1:167_2": "upasamapaññādhiṭṭhānehi ca pabbajitabhūtā dhammadānena pare anuggaṇhanti.",
  "tika-s0101t1:168_0": "Tattha antimabhave bodhisattassa caturadhiṭṭhānaparipūraṇaṁ. Paripuṇṇacaturadhiṭṭhānassa",
  "tika-s0101t1:168_1": "hi carimakabhavūpapattīti eke. Tatra hi gabbhokkantiṭhitiabhinikkhamanesu paññādhiṭṭhānasamudāgamena",
  "tika-s0101t1:168_2": "sato sampajāno saccādhiṭṭhānapāripūriyā sampatijāto uttarābhimukho sattapadavītihārena",
  "tika-s0101t1:168_3": "gantvā sabbā disā oloketvā saccānuparivattinā vacasā “aggohamasmi lokassa, jeṭṭho…pe…",
  "tika-s0101t1:168_4": "seṭṭhohamasmi lokassā”ti tikkhattuṁ sīhanādaṁ nadi, upasamādhiṭṭhānasamudāgamena",
  "tika-s0101t1:168_5": "jiṇṇāturamatapabbajitadassāvino catudhammapadesakovidassa yobbanārogyajīvitasampattimadānaṁ",
  "tika-s0101t1:168_6": "upasamo, cāgādhiṭṭhānasamudāgamena mahato ñātiparivaṭṭassa hatthagatassa ca cakkavattirajjassa",
  "tika-s0101t1:168_7": "anapekkhapariccāgoti.",
  "tika-s0101t1:169_0": "Dutiye ṭhāne abhisambodhiyaṁ caturadhiṭṭhānaṁ paripuṇṇanti keci. Tattha hi yathāpaṭiññaṁ",
  "tika-s0101t1:169_1": "saccādhiṭṭhānasamudāgamena catunnaṁ ariyasaccānaṁ abhisamayo, tato hi saccādhiṭṭhānaṁ",
  "tika-s0101t1:169_2": "paripuṇṇaṁ. Cāgādhiṭṭhānasamudāgamena sabbakilesopakkilesapariccāgo, tato hi cāgādhiṭṭhānaṁ",
  "tika-s0101t1:169_3": "paripuṇṇaṁ. Upasamādhiṭṭhānasamudāgamena paramūpasamasampatti, tato hi upasamādhiṭṭhānaṁ",
  "tika-s0101t1:169_4": "paripuṇṇaṁ. Paññādhiṭṭhānasamudāgamena anāvaraṇañāṇapaṭilābho, tato hi paññādhiṭṭhānaṁ",
  "tika-s0101t1:169_5": "paripuṇṇanti, taṁ asiddhaṁ abhisambodhiyāpi paramatthabhāvato.",
  "tika-s0101t1:170_0": "Tatiye ṭhāne dhammacakkappavattane caturadhiṭṭhānaṁ paripuṇṇanti aññe. Tattha hi",
  "tika-s0101t1:170_1": "saccādhiṭṭhānasamudāgatassa dvādasahi ākārehi ariyasaccadesanāya saccādhiṭṭhānaṁ",
  "tika-s0101t1:170_2": "paripuṇṇaṁ, cāgādhiṭṭhānasamudāgatassa saddhammamahāyāgakaraṇena cāgādhiṭṭhānaṁ paripuṇṇaṁ.",
  "tika-s0101t1:170_3": "Upasamādhiṭṭhānasamudāgatassa sayaṁ upasantassa paresaṁ upasamanena upasamādhiṭṭhānaṁ",
  "tika-s0101t1:170_4": "paripuṇṇaṁ, paññādhiṭṭhānasamudāgatassa vineyyānaṁ āsayādiparijānanena paññādhiṭṭhānaṁ",
  "tika-s0101t1:170_5": "paripuṇṇanti, tadapi asiddhaṁ apariyositattā buddhakiccassa.",
  "tika-s0101t1:171_0": "Catutthe ṭhāne parinibbāne caturadhiṭṭhānaparipuṇṇanti apare. Tatra hi parinibbutattā",
  "tika-s0101t1:171_1": "paramatthasaccasampattiyā saccādhiṭṭhānaparipūraṇaṁ, sabbūpadhipaṭinissaggena cāgādhiṭṭhānaparipūraṇaṁ,",
  "tika-s0101t1:171_2": "sabbasaṅkhārūpasamena upasamādhiṭṭhānaparipūraṇaṁ, paññāpayojanapariniṭṭhānena paññādhiṭṭhānaparipūraṇanti.",
  "tika-s0101t1:172_0": "Tatra mahāpurisassa visesena mettākhette abhijātiyaṁ saccādhiṭṭhānasamudāgatassa",
  "tika-s0101t1:172_1": "saccādhiṭṭhānaparipūraṇamabhibyattaṁ, visesena karuṇākhette abhisambodhiyaṁ paññādhiṭṭhānasamudāgatassa",
  "tika-s0101t1:172_2": "paññādhiṭṭhānaparipūraṇamabhibyattaṁ, visesena muditākhette dhammacakkappavattane",
  "tika-s0101t1:172_3": "cāgādhiṭṭhānasamudāgatassa cāgādhiṭṭhānaparipūraṇamabhibyattaṁ, visesena upekkhākhette",
  "tika-s0101t1:172_4": "parinibbāne upasamādhiṭṭhānasamudāgatassa upasamādhiṭṭhānaparipūraṇamabhibyattanti daṭṭhabbaṁ.",
  "tika-s0101t1:173_0": "Tatrapi saccādhiṭṭhānasamudāgatassa saṁvāsena sīlaṁ veditabbaṁ, cāgādhiṭṭhānasamudāgatassa",
  "tika-s0101t1:173_1": "saṁvohārena soceyyaṁ veditabbaṁ, upasamādhiṭṭhānasamudāgatassa āpadāsu thāmo veditabbo,",
  "tika-s0101t1:173_2": "paññādhiṭṭhānasamudāgatassa sākacchāya paññā veditabbā. Evaṁ sīlājīvacittadiṭṭhivisuddhiyo veditabbā.",
  "tika-s0101t1:174_0": "Tathā saccādhiṭṭhānasamudāgamena dosā agatiṁ na gacchati avisaṁvādanato, cāgādhiṭṭhānasamudāgamena",
  "tika-s0101t1:174_1": "lobhā agatiṁ na gacchati anabhisaṅgato, upasamādhiṭṭhānasamudāgamena bhayā agatiṁ",
  "tika-s0101t1:174_2": "na gacchati anaparādhato, paññādhiṭṭhānasamudāgamena mohā agatiṁ na gacchati yathābhūtāvabodhato.",
  "tika-s0101t1:175_0": "Tathā paṭhamena aduṭṭho adhivāseti, dutiyena aluddho paṭisevati, tatiyena abhīto",
  "tika-s0101t1:175_1": "parivajjeti, catutthena asammūḷho vinodeti. Paṭhamena nekkhammasukhappatti, itarehi",
  "tika-s0101t1:175_2": "pavivekaupasamasambodhisukhappattiyo hontīti daṭṭhabbā. Tathā vivekajapītisukhasamādhijapītisukhaappītijakāyasukhasatipārisuddhijaupekkhāsukhappattiyo",
  "tika-s0101t1:175_3": "etehi catūhi yathākkamaṁ hontīti. Evamanekaguṇānubandhehi catūhi adhiṭṭhānehi sabbapāramisamūhasaṅgaho",
  "tika-s0101t1:175_4": "veditabbo. Yathā ca catūhi adhiṭṭhānehi sabbapāramisaṅgaho, evaṁ karuṇāpaññāhipīti",
  "tika-s0101t1:175_5": "daṭṭhabbaṁ. Sabbopi hi bodhisambhāro karuṇāpaññāhi saṅgahito. Karuṇāpaññāpariggahitā",
  "tika-s0101t1:175_6": "hi dānādiguṇā mahābodhisambhārā bhavanti buddhattasiddhipariyosānāti evametāsaṁ saṅgaho veditabbo.",
  "tika-s0101t1:176_0": "Ko sampādanūpāyoti sakalassāpi puññādisambhārassa sammāsambodhiṁ, uddissa anavasesasambharaṇaṁ",
  "tika-s0101t1:176_1": "avekallakāritāyogena, tattha ca sakkaccakāritā ādarabahumānayogena, sātaccakāritā",
  "tika-s0101t1:176_2": "nirantarapayogena, cirakālādiyogo ca antarā avosānāpajjanenāti caturaṅgayogo etāsaṁ",
  "tika-s0101t1:176_3": "sampādanūpāyo. Apica samāsato katābhinīhārassa attani sinehassa pariyādānaṁ, paresu",
  "tika-s0101t1:176_4": "ca sinehassa parivaḍḍhanaṁ etāsaṁ sampādanūpāyo. Sammāsambodhisamadhigamāya hi katamahāpaṇidhānassa",
  "tika-s0101t1:176_5": "mahāsattassa yāthāvato parijānanena sabbesu dhammesu anupalittassa attani sineho",
  "tika-s0101t1:176_6": "parikkhayaṁ pariyādānaṁ gacchati, mahākaruṇāsamāyogavasena pana piye putte viya sabbasatte",
  "tika-s0101t1:176_7": "sampassamānassa tesu mettāsineho parivaḍḍhati. Tato ca taṁtadāvatthānurūpamattaparasantānesu",
  "tika-s0101t1:176_8": "lobhadosamohavigamena vidūrīkatamacchariyādibodhisambhārapaṭipakkho mahāpuriso dānapiyavacanaatthacariyāsamānattatāsaṅkhātehi",
  "tika-s0101t1:176_9": "catūhi saṅgahavatthūhi caturadhiṭṭhānānugatehi accantaṁ janassa saṅgahakaraṇavasena",
  "tika-s0101t1:176_10": "upari yānattaye avatāraṇaṁ paripācanañca karoti. Mahāsattānañhi mahāpaññā mahākaruṇā",
  "tika-s0101t1:176_11": "ca dānena alaṅkatā; dānaṁ piyavacanena; piyavacanaṁ atthacariyāya; atthacariyā samānattatāya",
  "tika-s0101t1:176_12": "alaṅkatā saṅgahitā ca. Sabbabhūtattabhūtassa hi bodhisattassa sabbattha samānasukhadukkhatāya",
  "tika-s0101t1:176_13": "samānattatāsiddhi. Buddhabhūto pana teheva saṅgahavatthūhi caturadhiṭṭhānaparipūritābhibuddhehi",
  "tika-s0101t1:176_14": "janassa accantikasaṅgahakaraṇena abhivinayanaṁ karoti. Dānañhi sammāsambuddhānaṁ",
  "tika-s0101t1:176_15": "cāgādhiṭṭhānena paripūritābhibuddhaṁ ; piyavacanaṁ saccādhiṭṭhānena; atthacariyā",
  "tika-s0101t1:176_16": "paññādhiṭṭhānena; samānattatā upasamādhiṭṭhānena paripūritābhibuddhā. Tathāgatānañhi",
  "tika-s0101t1:176_17": "sabbasāvakapaccekabuddhehi samānattatā parinibbāne. Tatra hi tesaṁ avisesato ekībhāvo.",
  "tika-s0101t1:176_18": "Tenevāha “natthi vimuttiyā nānatta”nti.",
  "tika-s0101t1:177": "Honti cettha –",
  "tika-s0101t1:178": "“Sacco cāgī upasanto, paññavā anukampako,",
  "tika-s0101t1:179": "Sambhatasabbasambhāro, kaṁ nāmatthaṁ na sādhaye.",
  "tika-s0101t1:180": "Mahākāruṇiko satthā, hitesī ca upekkhako,",
  "tika-s0101t1:181": "Nirapekkho ca sabbattha, aho acchariyo jino.",
  "tika-s0101t1:182": "Viratto sabbadhammesu, sattesu ca upekkhako,",
  "tika-s0101t1:183": "Sadā sattahite yutto, aho acchariyo jino.",
  "tika-s0101t1:184": "Sabbadā sabbasattānaṁ, hitāya ca sukhāya ca,",
  "tika-s0101t1:185": "Uyyutto akilāsū ca, aho acchariyo jino”ti. ;",
  "tika-s0101t1:186_0": "Kittakena kālena sampādananti heṭṭhimena tāva paricchedena cattāri asaṅkhyeyyāni",
  "tika-s0101t1:186_1": "kappasatasahassañca, majjhimena aṭṭhāsaṅkhyeyyāni kappasatasahassañca, uparimena",
  "tika-s0101t1:186_2": "soḷasāsaṅkhyeyyāni kappasatasahassañca, ete ca bhedā yathākkamaṁ paññādhikasaddhādhikavīriyādhikavasena",
  "tika-s0101t1:186_3": "ñātabbā. Paññādhikānañhi saddhā mandā hoti, paññā tikkhā. Saddhādhikānaṁ paññā majjhimā",
  "tika-s0101t1:186_4": "hoti, vīriyādhikānaṁ paññā mandā. Paññānubhāvena ca sammāsambodhi abhigantabbāti",
  "tika-s0101t1:186_5": "aṭṭhakathāyaṁ vuttaṁ. Avisesena pana vimuttiparipācanīyānaṁ dhammānaṁ tikkhamajjhimamudubhāvena",
  "tika-s0101t1:186_6": "tayopete bhedā yuttāti vadanti. Tividhā hi bodhisattā abhinīhārakkhaṇe bhavanti ugghaṭitaññūvipañcitaññūneyyabhedena.",
  "tika-s0101t1:186_7": "Tesu ugghaṭitaññū sammāsambuddhassa sammukhā catuppadikaṁ gāthaṁ suṇanto tatiyapade",
  "tika-s0101t1:186_8": "apariyositeyeva chaabhiññāhi saha paṭisambhidāhi arahattaṁ pattuṁ samatthupanissayo",
  "tika-s0101t1:186_9": "hoti, dutiyo satthu sammukhā catuppadikaṁ gāthaṁ suṇanto apariyositeyeva catutthapade",
  "tika-s0101t1:186_10": "chahi abhiññāhi arahattaṁ pattuṁ samatthupanissayo hoti, itaro bhagavato sammukhā",
  "tika-s0101t1:186_11": "catuppadikaṁ gāthaṁ sutvā pariyositāya gāthāya chahi abhiññāhi arahattaṁ pattuṁ samatthupanissayo",
  "tika-s0101t1:186_12": "bhavati. Tayopete vinā kālabhedena katābhinīhāraladdhabyākaraṇā pāramiyo pūrentā",
  "tika-s0101t1:186_13": "yathākkamaṁ yathāvuttabhedena kālena sammāsambodhiṁ pāpuṇanti. Tesu tesu pana kālabhedesu",
  "tika-s0101t1:186_14": "aparipuṇṇesu te te mahāsattā divase divase vessantaradānasadisaṁ dānaṁ dentāpi tadanurūpe",
  "tika-s0101t1:186_15": "sīlādisabbapāramidhamme ācinantāpi antarā buddhā bhavissantīti akāraṇametaṁ. Kasmā?",
  "tika-s0101t1:186_16": "Ñāṇassa aparipaccanato. Paricchinnakālanipphāditaṁ viya hi sassaṁ paricchinnakāle",
  "tika-s0101t1:186_17": "parinipphāditā sammāsambodhi. Tadantarā pana sabbussāhena vāyamantenāpi na sakkā",
  "tika-s0101t1:186_18": "pāpuṇitunti pāramipāripūrī yathāvuttakālavisesaṁ vinā na sampajjatīti veditabbaṁ.",
  "tika-s0101t1:187": "Ko ānisaṁsoti ye te katābhinīhārānaṁ bodhisattānaṁ –",
  "tika-s0101t1:188": "“Evaṁ sabbaṅgasampannā, bodhiyā niyatā narā;",
  "tika-s0101t1:189": "Saṁsaraṁ dīghamaddhānaṁ, kappakoṭisatehipi;",
  "tika-s0101t1:190": "Avīcimhi nuppajjanti, tathā lokantaresu cā”ti. ādinā –",
  "tika-s0101t1:191_0": "Aṭṭhārasa abhabbaṭṭhānānupagamanappakārā ānisaṁsā saṁvaṇṇitā. Ye ca “sato sampajāno",
  "tika-s0101t1:191_1": "ānanda bodhisatto tusitākāyā cavitvā mātukucchiṁ okkamī”tiādinā soḷasa acchariyabbhutadhammappakārā,",
  "tika-s0101t1:191_2": "ye ca “sītaṁ byapagataṁ hoti, uṇhañca upasammatī”tiādinā, “jāyamāne kho sāriputta",
  "tika-s0101t1:191_3": "bodhisatte ayaṁ dasasahassilokadhātu saṅkampati sampakampati sampavedhatī”tiādinā",
  "tika-s0101t1:191_4": "ca dvattiṁsa pubbanimittappakārā, ye vā panaññepi “bodhisattānaṁ adhippāyasamijjhanaṁ",
  "tika-s0101t1:191_5": "kammādīsu vasībhāvo”ti evamādayo tattha tattha jātakabuddhavaṁsādīsu dassitappakārā",
  "tika-s0101t1:191_6": "ānisaṁsā, te sabbepi etāsaṁ ānisaṁsā, tathā yathānidassitabhedā alobhādosādiguṇayugaḷādayo cāti veditabbā.",
  "tika-s0101t1:192_0": "Kiṁphalanti samāsato tāva sammāsambuddhabhāvo etāsaṁ phalaṁ, vitthārato pana dvattiṁsamahāpurisalakkhaṇa-",
  "tika-s0101t1:192_1": "asītianubyañjanabyāmappabhādianekaguṇagaṇasamujjalarūpakāyasampattiadhiṭṭhānā dasabalacatuvesārajjachaasādhāraṇañāṇaaṭṭhārasāveṇikabuddhadhamma-",
  "tika-s0101t1:192_2": "-pabhutianekasatasahassaguṇasamudayopasobhinī dhammakāyasirī, yāvatā pana buddhaguṇā",
  "tika-s0101t1:192_3": "ye anekehipi kappehi sammāsambuddhenāpi vācāya pariyosāpetuṁ na sakkā, idaṁ etāsaṁ",
  "tika-s0101t1:192_4": "phalanti ayamettha saṅkhepo, vitthāro pana buddhavaṁsacariyāpiṭakajātakamahāpadānasuttādīnaṁ vasena veditabbo.",
  "tika-s0101t1:193_0": "Yathāvuttāya paṭipadāya yathāvuttavibhāgānaṁ pāramīnaṁ pūritabhāvaṁ sandhāyāha “samatiṁsa",
  "tika-s0101t1:193_1": "pāramiyo pūretvā”ti. Satipi mahāpariccāgānaṁ dānapāramibhāve pariccāgavisesabhāvadassanatthañceva",
  "tika-s0101t1:193_2": "sudukkarabhāvadassanatthañca “pañca mahāpariccāge”ti visuṁ gahaṇaṁ, tatoyeva ca aṅgapariccāgato",
  "tika-s0101t1:193_3": "visuṁ nayanapariccāgaggahaṇaṁ, pariggahapariccāgabhāvasāmaññepi dhanarajjapariccāgato",
  "tika-s0101t1:193_4": "puttadārapariccāgaggahaṇañca kataṁ. Gatapaccāgatikavattasaṅkhātāya pubbabhāgapaṭipadāya",
  "tika-s0101t1:193_5": "saddhiṁ abhiññāsamāpattinipphādanaṁ pubbayogo. Dānādīsuyeva sātisayapaṭipattinipphādanaṁ",
  "tika-s0101t1:193_6": "pubbacariyā, yā cariyāpiṭakasaṅgahitā. Abhinīhāro pubbayogo, dānādipaṭipatti, kāyavivekavasena",
  "tika-s0101t1:193_7": "ekacariyā vā pubbacariyāti keci. Dānādīnañceva appicchatādīnañca saṁsāranibbānesu",
  "tika-s0101t1:193_8": "ādīnavānisaṁsādīnañca vibhāvanavasena sattānaṁ bodhittaye patiṭṭhāpanaparipācanavasena",
  "tika-s0101t1:193_9": "pavattā kathā dhammakkhānaṁ. Ñātīnaṁ atthacariyā ñātatthacariyā, sāpi karuṇāyanavaseneva.",
  "tika-s0101t1:193_10": "Ādi-saddena lokatthacariyādayo saṅgaṇhāti. Kammassakatāñāṇavasena, anavajjakammāyatanavijjāṭṭhānaparicayavasena,",
  "tika-s0101t1:193_11": "khandhāyatanādiparicayavasena, lakkhaṇattayatīraṇavasena ca ñāṇacāro buddhicariyā,",
  "tika-s0101t1:193_12": "sā pana atthato paññāpāramīyeva, ñāṇasambhāradassanatthaṁ visuṁ gahaṇaṁ. Koṭinti",
  "tika-s0101t1:193_13": "pariyanto, ukkaṁsoti attho. Cattāro satipaṭṭhāne bhāvetvā brūhetvāti sambandho. Tattha",
  "tika-s0101t1:193_14": "bhāvetvāti uppādetvā. Brūhetvāti vaḍḍhetvā. Satipaṭṭhānādiggahaṇena āgamanapaṭipadaṁ",
  "tika-s0101t1:193_15": "matthakaṁ pāpetvā dasseti, vipassanāsahagatā eva vā satipaṭṭhānādayo daṭṭhabbā. Ettha",
  "tika-s0101t1:193_16": "ca “yena abhinīhārenā”tiādinā āgamanapaṭipadāya ādiṁ dasseti, “dānapāramī”tiādinā",
  "tika-s0101t1:193_17": "majjhaṁ, “cattāro satipaṭṭhāne”tiādinā pariyosānanti veditabbaṁ.",
  "tika-s0101t1:194_0": "Sampatijātoti hatthato muccitvā muhuttajāto, na mātukucchito nikkhantamatto. Nikkhantamattañhi",
  "tika-s0101t1:194_1": "mahāsattaṁ paṭhamaṁ brahmāno suvaṇṇajālena paṭiggaṇhiṁsu, tesaṁ hatthato cattāro",
  "tika-s0101t1:194_2": "mahārājāno ajinappaveṇiyā, tesaṁ hatthato manussā dukūlacumbaṭakena paṭiggaṇhiṁsu,",
  "tika-s0101t1:194_3": "manussānaṁ hatthato muñcitvā pathaviyaṁ patiṭṭhitoti yathāha bhagavā mahāpadānadesanāyaṁ.",
  "tika-s0101t1:194_4": "Setamhi chatteti dibbasetacchatte. Anuhīramāneti dhāriyamāne. Ettha ca chattaggahaṇeneva",
  "tika-s0101t1:194_5": "khaggādīni pañca kakudhabhaṇḍānipi vuttānevāti veditabbaṁ. Khaggatālavaṇṭamorahatthakavāḷabījanīuṇhīsapaṭṭāpi",
  "tika-s0101t1:194_6": "hi chattena saha tadā upaṭṭhitā ahesuṁ. Chattādīniyeva ca tadā paññāyiṁsu, na chattādigāhakā.",
  "tika-s0101t1:194_7": "Sabbā ca disāti dasapi disā. Nayidaṁ sabbadisāvilokanaṁ sattapadavītihāruttarakālaṁ",
  "tika-s0101t1:194_8": "daṭṭhabbaṁ. Mahāsatto hi manussānaṁ hatthato muccitvā puratthimadisaṁ olokesi, tattha",
  "tika-s0101t1:194_9": "devamanussā gandhamālādīhi pūjayamānā “mahāpurisa idha tumhehi sadisopi natthi, kuto",
  "tika-s0101t1:194_10": "uttaritaro”ti āhaṁsu. Evaṁ catasso disā, catasso anudisā, heṭṭhā, uparīti sabbā disā",
  "tika-s0101t1:194_11": "anuviloketvā sabbattha attanā sadisaṁ adisvā “ayaṁ uttarā disā”ti tattha sattapadavītihārena",
  "tika-s0101t1:194_12": "agamāsi. Āsabhinti uttamaṁ. Aggoti sabbapaṭhamo. Jeṭṭho seṭṭhoti ca tasseva vevacanaṁ.",
  "tika-s0101t1:194_13": "Ayamantimā jāti, natthi dāni punabbhavoti imasmiṁ attabhāve pattabbaṁ arahattaṁ byākāsi.",
  "tika-s0101t1:195": "“Anekesaṁ visesādhigamānaṁ pubbanimittabhāvenā”ti saṅkhittena vuttamatthaṁ “yañhī”tiādinā vitthārato dasseti. Tattha etthāti –",
  "tika-s0101t1:196": "“Anekasākhañca sahassamaṇḍalaṁ,",
  "tika-s0101t1:197": "Chattaṁ marū dhārayumantalikkhe;",
  "tika-s0101t1:198": "Suvaṇṇadaṇḍā vītipatanti cāmarā,",
  "tika-s0101t1:199": "Na dissare cāmarachattagāhakā”ti. ;",
  "tika-s0101t1:200_0": "Imissā gāthāya. Sabbaññutaññāṇameva sabbattha appaṭihatacāratāya anāvaraṇañāṇanti",
  "tika-s0101t1:200_1": "āha “sabbaññutānāvaraṇañāṇapaṭilābhassā”ti. “Tathā ayaṁ bhagavāpi gato…pe… pubbanimittabhāvenā”ti",
  "tika-s0101t1:200_2": "etena abhijātiyaṁ dhammatāvasena uppajjanavisesā sabbabodhisattānaṁ sādhāraṇāti dasseti.",
  "tika-s0101t1:200_3": "Pāramitānissandā hi teti.",
  "tika-s0101t1:201_0": "Vikkamīti agamāsi. Marūti devā. Samāti vilokanasamatāya samā sadisiyo. Mahāpuriso",
  "tika-s0101t1:201_1": "hi yathā ekaṁ disaṁ vilokesi, evaṁ sesā disāpi, na katthaci vilokane vibandho tassa",
  "tika-s0101t1:201_2": "ahosīti. Samāti vā viloketuṁ yuttāti attho. Na hi tadā bodhisattassa virūpabībhacchavisamarūpāni",
  "tika-s0101t1:201_3": "viloketuṁ ayuttāni disāsu upaṭṭhahantīti.",
  "tika-s0101t1:202_0": "“Evaṁ tathāgato”ti kāyagamanaṭṭhena gata-saddena tathāgata-saddaṁ niddisitvā idāni",
  "tika-s0101t1:202_1": "ñāṇagamanaṭṭhena taṁ dassetuṁ “atha vā”tiādimāha. Tattha nekkhammenāti alobhappadhānena",
  "tika-s0101t1:202_2": "kusalacittuppādena. Kusalā hi dhammā idha nekkhammaṁ, na pabbajjādayo, “paṭhamajjhānenā”ti",
  "tika-s0101t1:202_3": "ca vadanti. Pahāyāti pajahitvā. Gato adhigato, paṭipanno uttarivisesanti attho. Pahāyāti",
  "tika-s0101t1:202_4": "vā pahānahetu, pahānalakkhaṇaṁ vā. Hetulakkhaṇattho hi ayaṁ pahāya-saddo. “Kāmacchandādippahānahetukaṁ",
  "tika-s0101t1:202_5": "gato”ti hettha vuttaṁ gamanaṁ avabodho, paṭipatti eva vā. Kāmacchandādippahānena",
  "tika-s0101t1:202_6": "ca taṁ lakkhīyati. Esa nayo “padāletvā”tiādīsupi. Abyāpādenāti mettāya. Ālokasaññāyāti",
  "tika-s0101t1:202_7": "vibhūtaṁ katvā manasikaraṇena upaṭṭhitaālokasañjānanena. Avikkhepenāti samādhinā.",
  "tika-s0101t1:202_8": "Dhammavavatthānenāti kusalādidhammānaṁ yāthāvavinicchayena, “sappaccayanāmarūpavavatthānenā”tipi vadanti.",
  "tika-s0101t1:203_0": "Evaṁ kāmacchandādinīvaraṇappahānena “abhijjhaṁ loke pahāyā”tiādinā vuttāya paṭhamajjhānassa",
  "tika-s0101t1:203_1": "pubbabhāgapaṭipadāya bhagavato tathāgatabhāvaṁ dassetvā idāni saha upāyena aṭṭhahi",
  "tika-s0101t1:203_2": "samāpattīhi, aṭṭhārasahi ca mahāvipassanāhi taṁ dassetuṁ “ñāṇenā”tiādimāha. Nāmarūpapariggahakaṅkhāvitaraṇānañhi",
  "tika-s0101t1:203_3": "vibandhabhūtassa mohassa dūrīkaraṇena ñātapariññāyaṁ ṭhitassa aniccasaññādayo sijjhanti,",
  "tika-s0101t1:203_4": "tathā jhānasamāpattīsu abhiratinimittena pāmojjena, tattha anabhiratiyā vinoditāya",
  "tika-s0101t1:203_5": "jhānādi samadhigamoti samāpattivipassanānaṁ arativinodanaavijjāpadālanādi upāyo,",
  "tika-s0101t1:203_6": "uppaṭipāṭiniddeso pana nīvaraṇasabhāvāya avijjāya heṭṭhā nīvaraṇesupi saṅgahadassanatthanti",
  "tika-s0101t1:203_7": "daṭṭhabbaṁ. Samāpattivihārappavesavibandhanena nīvaraṇāni kavāṭasadisānīti āha “nīvaraṇakavāṭaṁ",
  "tika-s0101t1:203_8": "ugghāṭetvā”ti. “Rattiṁ vitakketvā vicāretvā divā kammante payojetī”ti vuttaṭṭhāne",
  "tika-s0101t1:203_9": "viya vitakkavicārā dhūmāyanāti adhippetāti āha “vitakkavicāradhūma”nti. Kiñcāpi paṭhamajjhānūpacāreyeva",
  "tika-s0101t1:203_10": "ca dukkhaṁ, catutthajjhānūpacāreyeva sukhaṁ pahīyati, atisayappahānaṁ pana sandhāyāha",
  "tika-s0101t1:203_11": "“catutthajjhānena sukhadukkhaṁ pahāyā”ti.",
  "tika-s0101t1:204_0": "Aniccassa, aniccanti anupassanā aniccānupassanā, tebhūmakadhammānaṁ aniccataṁ gahetvā",
  "tika-s0101t1:204_1": "pavattāya vipassanāyetaṁ nāmaṁ. Niccasaññanti saṅkhatadhamme “niccā, sassatā”ti evaṁ",
  "tika-s0101t1:204_2": "pavattamicchāsaññaṁ, saññāsīsena diṭṭhicittānampi gahaṇaṁ daṭṭhabbaṁ. Esa nayo ito",
  "tika-s0101t1:204_3": "paresupi. Nibbidānupassanāyāti saṅkhāresu nibbijjanākārena pavattāya anupassanāya.",
  "tika-s0101t1:204_4": "Nandinti sappītikataṇhaṁ. Tathā virāgānupassanāyāti virajjanākārena pavattāya anupassanāya.",
  "tika-s0101t1:204_5": "Nirodhānupassanāyāti saṅkhārānaṁ nirodhassa anupassanāya. “Te saṅkhārā nirujjhantiyeva,",
  "tika-s0101t1:204_6": "āyatiṁ samudayavasena na uppajjantī”ti evaṁ vā anupassanā nirodhānupassanā. Tenevāha",
  "tika-s0101t1:204_7": "“nirodhānupassanāya nirodheti, no samudetī”ti. Muñcitukamyatā hi ayaṁ balappattāti.",
  "tika-s0101t1:204_8": "Paṭinissajjanākārena pavattā anupassanā paṭinissaggānupassanā. Paṭisaṅkhā santiṭṭhanā",
  "tika-s0101t1:204_9": "hi ayaṁ. Ādānanti niccādivasena gahaṇaṁ. Santatisamūhakiccārammaṇānaṁ vasena ekattaggahaṇaṁ",
  "tika-s0101t1:204_10": "ghanasaññā. Āyūhanaṁ abhisaṅkharaṇaṁ. Avatthāvisesāpatti vipariṇāmo. Dhuvasaññanti",
  "tika-s0101t1:204_11": "thirabhāvaggahaṇaṁ. Nimittanti samūhādighanavasena, sakiccaparicchedatāya ca saṅkhārānaṁ",
  "tika-s0101t1:204_12": "saviggahaggahaṇaṁ. Paṇidhinti rāgādipaṇidhiṁ, sā panatthato taṇhānaṁ vasena saṅkhāresu ninnatā.",
  "tika-s0101t1:205_0": "Abhinivesanti attānudiṭṭhiṁ. Aniccadukkhādivasena sabbadhammatīraṇaṁ adhipaññādhammavipassanā.",
  "tika-s0101t1:205_1": "Sārādānābhinivesanti asāre sāraggahaṇavipallāsaṁ. “Issarakuttādivasena loko samuppanno”ti",
  "tika-s0101t1:205_2": "abhiniveso sammohābhiniveso. Keci pana “ahosiṁ nu kho ahamatītamaddhānantiādinā pavattasaṁsayāpatti",
  "tika-s0101t1:205_3": "sammohābhiniveso”ti vadanti. Saṅkhāresu leṇatāṇabhāvaggahaṇaṁ ālayābhiniveso. “Ālayaratā",
  "tika-s0101t1:205_4": "ālayasamuditā”ti vacanato ālayo taṇhā, sāyeva cakkhādīsu rūpādīsu ca abhinivisanavasena",
  "tika-s0101t1:205_5": "pavattiyā ālayābhinivesoti keci. “Evaṁvidhā saṅkhārā paṭinissajjīyantī”ti pavattaṁ",
  "tika-s0101t1:205_6": "ñāṇaṁ paṭisaṅkhānupassanā. Vaṭṭato vigatattā vivaṭṭaṁ nibbānaṁ, tattha ārammaṇakaraṇasaṅkhātena",
  "tika-s0101t1:205_7": "anupassanena pavattiyā vivaṭṭānupassanā gotrabhu. Saṁyogābhinivesanti saṁyujjanavasena",
  "tika-s0101t1:205_8": "saṅkhāresu abhinivisanaṁ. Diṭṭhekaṭṭheti diṭṭhiyā sahajātekaṭṭhe, pahānekaṭṭhe ca.",
  "tika-s0101t1:205_9": "“Oḷārike”ti uparimaggavajjhe kilese apekkhitvā vuttaṁ, aññathā dassanapahātabbāpi",
  "tika-s0101t1:205_10": "dutiyamaggavajjhehi oḷārikāti. Aṇusahagateti aṇubhūte, idaṁ heṭṭhimamaggavajjhe apekkhitvā",
  "tika-s0101t1:205_11": "vuttaṁ. Sabbakileseti avasiṭṭhasabbakilese. Na hi paṭhamādimaggehi pahīnā kilesā puna pahīyantīti.",
  "tika-s0101t1:206_0": "Kakkhaḷattaṁ kaṭhinabhāvo. Paggharaṇaṁ dravabhāvo. Lokiyavāyunā bhastassa viya yena",
  "tika-s0101t1:206_1": "taṁtaṁkalāpassa uddhumāyanaṁ, thambhabhāvo vā, taṁ vitthambhanaṁ. Vijjamānepi kalāpantarabhūtānaṁ",
  "tika-s0101t1:206_2": "kalāpantarabhūtehi asamphuṭṭhabhāve, taṁtaṁbhūtavivittatā rūpapariyanto ākāsoti yesaṁ",
  "tika-s0101t1:206_3": "yo paricchedo, tehi so asamphuṭṭhova, aññathā bhūtānaṁ paricchedasabhāvo na siyā",
  "tika-s0101t1:206_4": "byāpībhāvāpattito. Abyāpitā hi asamphuṭṭhatāti. Yasmiṁ kalāpe bhūtānaṁ paricchedo,",
  "tika-s0101t1:206_5": "tehi asamphuṭṭhabhāvo asamphuṭṭhalakkhaṇaṁ. Tenāha bhagavā ākāsadhātuniddese “asamphuṭṭhaṁ",
  "tika-s0101t1:206_6": "catūhi mahābhūtehī”ti.",
  "tika-s0101t1:207_0": "Virodhipaccayasannipāte visadisuppatti ruppanaṁ. Cetanāpadhānattā saṅkhārakkhandhadhammānaṁ",
  "tika-s0101t1:207_1": "cetanāvasenetaṁ vuttaṁ “saṅkhārānaṁ abhisaṅkharaṇalakkhaṇa”nti. Tathā hi suttantabhājanīye",
  "tika-s0101t1:207_2": "saṅkhārakkhandhavibhaṅge “cakkhusamphassajā cetanā”tiādinā cetanāva vibhattā, abhisaṅkharaṇalakkhaṇā",
  "tika-s0101t1:207_3": "ca cetanā. Yathāha “tattha katamo puññābhisaṅkhāro? Kusalā cetanā kāmāvacarā”tiādi.",
  "tika-s0101t1:207_4": "Pharaṇaṁ savipphārikatā. Assaddhiyeti assaddhiyahetu, nimittatthe bhummaṁ. Esa nayo",
  "tika-s0101t1:207_5": "“kosajje”tiādīsu. Vūpasamalakkhaṇanti kāyacittapariḷāhūpasamalakkhaṇaṁ. Līnuddhaccarahite",
  "tika-s0101t1:207_6": "adhicitte pavattamāne paggahaniggahasampahaṁsanesu abyāvaṭatāya ajjhupekkhanaṁ paṭisaṅkhānaṁ",
  "tika-s0101t1:207_7": "pakkhapātupacchedato.",
  "tika-s0101t1:208_0": "Musāvādādīnaṁ visaṁvādanādikiccatāya lūkhānaṁ apariggāhakānaṁ paṭipakkhabhāvato pariggāhikā",
  "tika-s0101t1:208_1": "sammāvācā siniddhabhāvato sampayuttadhamme, sammāvācāpaccayasubhāsitānaṁ sotārañca",
  "tika-s0101t1:208_2": "puggalaṁ pariggaṇhātīti sā pariggahalakkhaṇā sammāvācā. Kāyikakiriyā kiñci kattabbaṁ",
  "tika-s0101t1:208_3": "samuṭṭhāpeti. Sayañca samuṭṭhahanaṁ ghaṭanaṁ hotīti sammākammantasaṅkhātā virati",
  "tika-s0101t1:208_4": "samuṭṭhānalakkhaṇā daṭṭhabbā, sampayuttadhammānaṁ vā ukkhipanaṁ samuṭṭhāpanaṁ kāyikakiriyāya",
  "tika-s0101t1:208_5": "bhārukkhipanaṁ viya. Jīvamānassa sattassa, sampayuttadhammānaṁ vā jīvitindriyavuttiyā,",
  "tika-s0101t1:208_6": "ājīvasseva vā suddhi vodānaṁ. Sasampayuttadhammassa cittassa saṁkilesapakkhe patituṁ",
  "tika-s0101t1:208_7": "adatvā sammadeva paggaṇhanaṁ paggaho.",
  "tika-s0101t1:209_0": "“Saṅkhārā”ti idha cetanā adhippetāti vuttaṁ “saṅkhārānaṁ cetanālakkhaṇa”nti. Namanaṁ",
  "tika-s0101t1:209_1": "ārammaṇābhimukhabhāvo. Āyatanaṁpavattanaṁ. Āyatanānaṁ vasena hi āyasaṅkhātānaṁ cittacetasikānaṁ",
  "tika-s0101t1:209_2": "pavatti. Taṇhāya hetulakkhaṇanti vaṭṭassa janakahetubhāvo, maggassa pana nibbānasampāpakattanti",
  "tika-s0101t1:209_3": "ayameva tesaṁ viseso.",
  "tika-s0101t1:210": "Tathalakkhaṇaṁ aviparītasabhāvo. Ekaraso aññamaññānativattanaṁ anūnādhikabhāvo. Yuganaddhā samathavipassanāva, “saddhāpaññā paggahāvikkhepā”tipi vadanti.",
  "tika-s0101t1:211": "Khiṇoti kileseti khayo, maggo. Anuppādapariyosānatāya anuppādo, phalaṁ. Passaddhi kilesavūpasamo.",
  "tika-s0101t1:212_0": "Chandassāti kattukamyatāchandassa. Mūlalakkhaṇaṁ patiṭṭhābhāvo. Samuṭṭhāpanalakkhaṇaṁ",
  "tika-s0101t1:212_1": "ārammaṇapaṭipādakatāya sampayuttadhammānaṁ uppattihetutā. Samodhānaṁ visayādisannipātena",
  "tika-s0101t1:212_2": "gahetabbākāro, yā “saṅgatī”ti vuccati. Samaṁ saha odahanti anena sampayuttadhammāti",
  "tika-s0101t1:212_3": "vā samodhānaṁ, phasso. Samosaranti sannipatanti etthāti samosaraṇaṁ. Vedanāya vinā",
  "tika-s0101t1:212_4": "appavattamānā sampayuttadhammā vedanānubhavananimittaṁ samosaṭā viya hontīti evaṁ",
  "tika-s0101t1:212_5": "vuttaṁ. Gopānasīnaṁ kūṭaṁ viya sampayuttānaṁ pāmokkhabhāvo pamukhalakkhaṇaṁ. Tato,",
  "tika-s0101t1:212_6": "tesaṁ vā sampayuttadhammānaṁ uttari padhānanti taduttari. Paññuttarā hi kusalā dhammā.",
  "tika-s0101t1:212_7": "Vimuttiyāti phalassa. Tañhi sīlādiguṇasārassa paramukkaṁsabhāvena sāraṁ. Ayañca lakkhaṇavibhāgo",
  "tika-s0101t1:212_8": "chadhātupañcajhānaṅgādivasena taṁtaṁsuttapadānusārena, porāṇaṭṭhakathāya āgatanayena",
  "tika-s0101t1:212_9": "ca katoti daṭṭhabbaṁ. Tathā hi vuttopi koci dhammo pariyāyantarappakāsanatthaṁ puna",
  "tika-s0101t1:212_10": "dassito, tato eva ca “chandamūlakā kusalā dhammā manasikārasamuṭṭhānā, phassasamodhānā,",
  "tika-s0101t1:212_11": "vedanāsamosaraṇā”ti, “paññuttarā kusalā dhammā”ti, “vimuttisāramidaṁ brahmacariya”nti,",
  "tika-s0101t1:212_12": "“nibbānogadhañhi āvuso brahmacariyaṁ nibbānapariyosāna”nti ca suttapadānaṁ vasena",
  "tika-s0101t1:212_13": "“chandassa mūlalakkhaṇa”ntiādi vuttaṁ.",
  "tika-s0101t1:213": "Tathadhammānāma cattāri ariyasaccāni aviparītasabhāvattā. Tathāni taṁsabhāvattā. Avitathāni amusāsabhāvattā. Anaññathāni aññākārarahitattā.",
  "tika-s0101t1:214_0": "Jātipaccayasambhūtasamudāgataṭṭhoti jātipaccayā sambhūtaṁ hutvā sahitassa attano",
  "tika-s0101t1:214_1": "paccayānurūpassa uddhaṁ uddhaṁ āgatabhāvo, anupavattatthoti attho. Atha vā sambhūtaṭṭho",
  "tika-s0101t1:214_2": "ca samudāgataṭṭho ca sambhūtasamudāgataṭṭho, na jātito jarāmaraṇaṁ na hoti, na ca",
  "tika-s0101t1:214_3": "jātiṁ vinā aññato hotīti jātipaccayasambhūtaṭṭho. Itthañca jātito samudāgacchatīti",
  "tika-s0101t1:214_4": "jātipaccayasamudāgataṭṭho. Yā yā jāti yathā yathā paccayo hoti, tadanurūpaṁ pātubhāvoti",
  "tika-s0101t1:214_5": "attho. Avijjāya saṅkhārānaṁ paccayaṭṭhoti etthāpi na avijjā saṅkhārānaṁ paccayo na",
  "tika-s0101t1:214_6": "hoti, na ca avijjaṁ vinā saṅkhārā uppajjanti. Yā yā avijjā yesaṁ yesaṁ saṅkhārānaṁ",
  "tika-s0101t1:214_7": "yathā yathā paccayo hoti, ayaṁ avijjāya saṅkhārānaṁ paccayaṭṭho, paccayabhāvoti attho.",
  "tika-s0101t1:215_0": "Bhagavā taṁ jānāti passatīti sambandho. Tenāti bhagavatā. Taṁ vibhajjamānanti yojetabbaṁ.",
  "tika-s0101t1:215_1": "Tanti rūpāyatanaṁ. Iṭṭhāniṭṭhādīti ādi-saddena majjhattaṁ saṅgaṇhāti, tathā atītānāgatapaccuppannaparittaajjhattabahiddhātadubhayādibhedaṁ.",
  "tika-s0101t1:215_2": "Labbhamānakapadavasenāti “rūpāyatanaṁ diṭṭhaṁ saddāyatanaṁ sutaṁ gandhāyatanaṁ rasāyatanaṁ",
  "tika-s0101t1:215_3": "phoṭṭhabbāyatanaṁ mutaṁ, sabbaṁ rūpaṁ manasā viññāta”nti vacanato diṭṭhapadañca viññātapadañca",
  "tika-s0101t1:215_4": "rūpārammaṇe labbhati. “Rūpārammaṇaṁ iṭṭhaṁ aniṭṭhaṁ majjhattaṁ parittaṁ atītaṁ anāgataṁ",
  "tika-s0101t1:215_5": "paccuppannaṁ ajjhattaṁ bahiddhā diṭṭhaṁ viññātaṁ rūpaṁ rūpāyatanaṁ rūpadhātu vaṇṇanibhā",
  "tika-s0101t1:215_6": "sanidassanaṁ sappaṭighaṁ nīlaṁ pītaka”nti evamādīhi anekehi nāmehi. “Terasahi vārehī”ti",
  "tika-s0101t1:215_7": "rūpakaṇḍe āgate terasa niddesavāre sandhāyāha. Ekekasmiñca vāre catunnaṁ catunnaṁ",
  "tika-s0101t1:215_8": "vavatthāpananayānaṁ vasena “dvipaññāsāyanayehī”ti āha. Tathameva aviparītadassitāya,",
  "tika-s0101t1:215_9": "appaṭivattiyadesanatāya ca. Jānāmi abbhaññāsinti vattamānātītakālesu ñāṇappavattidassanena",
  "tika-s0101t1:215_10": "anāgatepi ñāṇappavatti vuttāyevāti daṭṭhabbā. Vidita-saddo anāmaṭṭhakālaviseso veditabbo,",
  "tika-s0101t1:215_11": "“diṭṭhaṁ sutaṁ muta”ntiādīsu viya. Na upaṭṭhāsīti attattaniyavasena na upagacchi.",
  "tika-s0101t1:215_12": "Yathā rūpārammaṇādayo dhammā yaṁsabhāvā yaṁpakārā ca, tathā ne passati jānāti gacchatīti",
  "tika-s0101t1:215_13": "tathāgatoti evaṁ padasambhavo veditabbo. Keci pana “niruttinayena pisodarādipakkhepena",
  "tika-s0101t1:215_14": "vā dassī-saddassa lopaṁ, āgata-saddassa cāgamaṁ katvā tathāgato”ti vaṇṇenti.",
  "tika-s0101t1:216_0": "Niddosatāya anupavajjaṁ. Pakkhipitabbābhāvena anūnaṁ. Apanetabbābhāvena anadhikaṁ.",
  "tika-s0101t1:216_1": "Atthabyañjanādisampattiyā sabbākāraparipuṇṇaṁ. No aññathāti “tathevā”ti vuttamevatthaṁ",
  "tika-s0101t1:216_2": "byatirekena sampādeti. Tena yadatthaṁ bhāsitaṁ, ekantena tadatthanipphādanato yathā",
  "tika-s0101t1:216_3": "bhāsitaṁ bhagavatā, tathevāti aviparītadesanataṁ dasseti. “Gadattho”ti etena tathaṁ",
  "tika-s0101t1:216_4": "gadatīti tathāgatoti da-kārassa ta-kāro kato niruttinayenāti dasseti.",
  "tika-s0101t1:217_0": "Tathā gatamassāti tathāgato, gatanti ca kāyassa vācāya vā pavattīti attho. Tathāti",
  "tika-s0101t1:217_1": "ca vutte yaṁtaṁ-saddānaṁ abyabhicārisambandhitāya “yathā”ti ayamattho upaṭṭhitoyeva",
  "tika-s0101t1:217_2": "hoti. Kāyavacīkiriyānañca aññamaññānulomena vacanicchāyaṁ, kāyassa vācā, vācāya ca",
  "tika-s0101t1:217_3": "kāyo sambandhībhāvena upatiṭṭhatīti imamatthaṁ dassento āha “bhagavato hī”tiādi.",
  "tika-s0101t1:217_4": "Imasmiṁ pana atthe tathāvāditāya tathāgatoti ayampi attho siddho hoti. So pana pubbe",
  "tika-s0101t1:217_5": "pakārantarena dassitoti āha “evaṁ tathākāritāya tathāgato”ti.",
  "tika-s0101t1:218_0": "“Tiriyaṁaparimāṇāsu lokadhātūsū”ti etena yadeke “tiriyaṁ viya upari adho ca santi",
  "tika-s0101t1:218_1": "lokadhātuyo”ti vadanti, taṁ paṭisedheti. Desanāvilāsoyeva desanāvilāsamayo yathā",
  "tika-s0101t1:218_2": "“puññamayaṁ, dānamaya”ntiādīsu.",
  "tika-s0101t1:219_0": "Upasagganipātānaṁ vācakasaddasannidhāne tadatthajotanabhāvena pavattanato gata-saddoyeva",
  "tika-s0101t1:219_1": "avagatatthaṁ atītatthañca vadatīti āha “gatoti avagato atīto”ti. Atha vā abhinīhārato",
  "tika-s0101t1:219_2": "paṭṭhāya yāva sambodhi, etthantare mahābodhiyānapaṭipattiyā hānaṭhānasaṁkilesanivattīnaṁ",
  "tika-s0101t1:219_3": "abhāvato yathā paṇidhānaṁ, tathā gato abhinīhārānurūpaṁ paṭipannoti tathāgato. Atha",
  "tika-s0101t1:219_4": "vā mahiddhikatāya, paṭisambhidānaṁ ukkaṁsādhigamena anāvaraṇatāya ca katthaci paṭighātābhāvato",
  "tika-s0101t1:219_5": "yathā ruci, tathā kāyavacīcittānaṁ gatāni gamanāni pavattiyo etassāti tathāgato.",
  "tika-s0101t1:219_6": "Yasmā ca loke vidhayuttagatapakāra-saddā samānatthā dissanti, tasmā yathā vidhā vipassīādayo",
  "tika-s0101t1:219_7": "bhagavanto, ayampi bhagavā tathā vidhoti tathāgato. Yathā yuttā ca te bhagavanto",
  "tika-s0101t1:219_8": "ayampi bhagavā tathā yuttoti tathāgato. Atha vā yasmā saccaṁ tacchaṁ tathanti ñāṇassetaṁ",
  "tika-s0101t1:219_9": "adhivacanaṁ, tasmā tathena ñāṇena āgatoti tathāgatoti. Evampi tathāgata-saddassa attho veditabbo –",
  "tika-s0101t1:220": "“Pahāya kāmādimale yathā gatā,",
  "tika-s0101t1:221": "Samādhiñāṇehi vipassiādayo;",
  "tika-s0101t1:222": "Mahesino sakyamunī jutindharo,",
  "tika-s0101t1:223": "Tathāgato tena tathāgato mato.",
  "tika-s0101t1:224": "Tathañca dhātāyatanādilakkhaṇaṁ,",
  "tika-s0101t1:225": "Sabhāvasāmaññavibhāgabhedato;",
  "tika-s0101t1:226": "Sayambhuñāṇena jino samāgato,",
  "tika-s0101t1:227": "Tathāgato vuccati sakyapuṅgavo.",
  "tika-s0101t1:228": "Tathāni saccāni samantacakkhunā,",
  "tika-s0101t1:229": "Tathā idappaccayatā ca sabbaso;",
  "tika-s0101t1:230": "Anaññaneyyena yato vibhāvitā,",
  "tika-s0101t1:231": "Yāthāvato tena jino tathāgato.",
  "tika-s0101t1:232": "Anekabhedāsupi lokadhātusu,",
  "tika-s0101t1:233": "Jinassa rūpāyatanādigocare;",
  "tika-s0101t1:234": "Vicittabhedaṁ tathameva dassanaṁ,",
  "tika-s0101t1:235": "Tathāgato tena samantalocano.",
  "tika-s0101t1:236": "Yato ca dhammaṁ tathameva bhāsati,",
  "tika-s0101t1:237": "Karoti vācāyanuloma mattano;",
  "tika-s0101t1:238": "Guṇehi lokaṁ abhibhuyya iriyati,",
  "tika-s0101t1:239": "Tathāgato tenapi lokanāyako.",
  "tika-s0101t1:240": "Yathābhinīhāramato yathāruci,",
  "tika-s0101t1:241": "Pavattavācātanucittabhāvato;",
  "tika-s0101t1:242": "Yathāvidhā yena purā mahesino,",
  "tika-s0101t1:243": "Tathāvidho tena jino tathāgato”ti. ;",
  "tika-s0101t1:244": "Saṅgahagāthā mukhamattameva. Kasmā? Appamādapadaṁ viya sakaladhammapaṭipattiyā sabbabuddhaguṇānaṁ saṅgāhakattā. Tenevāha “sabbākārenā”tiādi.",
  "tika-s0101t1:245_0": "“Taṁkatamanti pucchatī”ti etena “katamañca taṁ bhikkhave”tiādivacanassa sāmaññato",
  "tika-s0101t1:245_1": "pucchābhāvo dassito avisesato hi tassa pucchāvisesabhāvañāpanatthaṁ mahāniddese āgatā",
  "tika-s0101t1:245_2": "sabbāva pucchā atthuddhāranayena dasseti “tattha pucchā nāmā”tiādinā. Tattha tatthāti",
  "tika-s0101t1:245_3": "“taṁ katamanti pucchatī”ti ettha yadetaṁ sāmaññato pucchāvacanaṁ, tasmiṁ.",
  "tika-s0101t1:246_0": "Lakkhaṇanti ñātuṁ icchito yo koci sabhāvo. “Aññāta”nti yena kenaci ñāṇena aññātabhāvamāha,",
  "tika-s0101t1:246_1": "“adiṭṭha”nti dassanabhūtena ñāṇena paccakkhaṁ viya adiṭṭhataṁ. “Atulita”nti “ettakameta”nti",
  "tika-s0101t1:246_2": "tulanabhūtena atūlitataṁ, “atīrita”nti tīraṇabhūtena akatañāṇakiriyāsamāpanataṁ,",
  "tika-s0101t1:246_3": "“avibhūta”nti ñāṇassa apākaṭabhāvaṁ, “avibhāvita”nti ñāṇena apākaṭīkatabhāvaṁ. Adiṭṭhaṁ",
  "tika-s0101t1:246_4": "jotīyati etāyāti adiṭṭhajotanā. Diṭṭhaṁ saṁsandīyati etāyāti diṭṭhasaṁsandanā, sākacchāvasena",
  "tika-s0101t1:246_5": "vinicchayakaraṇaṁ. Vimati chijjati etāyāti vimaticchedanā. Anumatiyā pucchā anumatipucchā.",
  "tika-s0101t1:246_6": "“Taṁ kiṁ maññatha bhikkhave”tiādi pucchāya hi “kā tumhākaṁ anumatī”ti anumati pucchitā",
  "tika-s0101t1:246_7": "hoti. Kathetukamyatāti kathetukamyatāya.",
  "tika-s0101t1:247_0": "8. Saraseneva patanasabhāvassa antarā eva atīva pātanaṁ atipāto, saṇikaṁ patituṁ",
  "tika-s0101t1:247_1": "adatvā sīghaṁ pātananti attho. Atikkamma vā satthādīhi abhibhavitvā pātanaṁ atipāto.",
  "tika-s0101t1:247_2": "Sattoti khandhasantāno. Tattha hi sattapaññatti. Jīvitindriyanti rūpārūpajīvitindriyaṁ.",
  "tika-s0101t1:247_3": "Rūpajīvitindriye hi vikopite itarampi taṁsambandhatāya vinassati. Kasmā panettha",
  "tika-s0101t1:247_4": "“pāṇassa atipāto, pāṇoti cettha vohārato satto”ti ca ekavacananiddeso kato, nanu",
  "tika-s0101t1:247_5": "niravasesānaṁ pāṇānaṁ atipātato virati idha adhippetā. Tathā hi vakkhati “sabbapāṇabhūtahitānukampīti",
  "tika-s0101t1:247_6": "sabbe pāṇabhūte”tiādinā bahuvacananiddesanti? Saccametaṁ, pāṇabhāvasāmaññavasena",
  "tika-s0101t1:247_7": "panettha ekavacananiddeso kato, sabbasaddasannidhānena tattha puthuttaṁ viññāyamānamevāti",
  "tika-s0101t1:247_8": "sāmaññaniddesaṁ akatvā bhedavacanicchāvasena bahuvacananiddeso katoti. Kiñca bhiyyosāmaññato",
  "tika-s0101t1:247_9": "saṁvarasamādānaṁ, tabbisesato saṁvarabhedoti imassa visesassa ñāpanatthaṁ ayaṁ vacanabhedo",
  "tika-s0101t1:247_10": "katoti veditabbo. Yāya cetanāya vattamānassa jīvitindriyassa nissayabhūtesu mahābhūtesu",
  "tika-s0101t1:247_11": "upakkamakaraṇahetu taṁ mahābhūtappaccayā uppajjanakamahābhūtā nuppajjissanti, sā",
  "tika-s0101t1:247_12": "tādisappayogasamuṭṭhāpikā cetanā pāṇātipāto. Laddhupakkamāni hi bhūtāni itarabhūtāni",
  "tika-s0101t1:247_13": "viya na visadānīti samānajātiyānaṁ kāraṇaṁ na hontīti. “Kāyavacīdvārāna”nti etena",
  "tika-s0101t1:247_14": "manodvāre pavattāya vadhakacetanāya pāṇātipātabhāvaṁ paṭikkhipati.",
  "tika-s0101t1:248_0": "Payogavatthumahantatādīhi mahāsāvajjatā tehi paccayehi uppajjamānāya cetanāya balavabhāvato",
  "tika-s0101t1:248_1": "veditabbā. Yathādhippetassa hi payogassa sahasā nipphādanavasena kiccasādhikāya bahukkhattuṁ",
  "tika-s0101t1:248_2": "pavattajavanehi laddhāsevanāya ca sanniṭṭhāpakacetanāya vasena payogassa mahantabhāvo.",
  "tika-s0101t1:248_3": "Satipi kadāci khuddake ceva mahante ca pāṇe payogassa samabhāve mahantaṁ hanantassa",
  "tika-s0101t1:248_4": "cetanā tibbatarā uppajjatīti vatthussa mahantabhāvo. Iti ubhayaṁ petaṁ cetanāya balavabhāveneva",
  "tika-s0101t1:248_5": "hoti. Tathā hi hantabbassa mahāguṇabhāvena tattha pavattaupakāracetanā viya khettavisesanibbattiyā",
  "tika-s0101t1:248_6": "apakāracetanāpi balavatī, tibbatarā ca uppajjatīti tassā mahāsāvajjatā daṭṭhabbā.",
  "tika-s0101t1:248_7": "Tasmā payogavatthuādipaccayānaṁ amahattepi mahāguṇatādipaccayehi cetanāya balavabhāvādivaseneva",
  "tika-s0101t1:248_8": "mahāsāvajjabhāvo veditabbo.",
  "tika-s0101t1:249_0": "Sambharīyanti etehīti sambhārā, aṅgāni. Tesu pāṇasaññitāvadhakacittāni pubbabhāgiyānipi",
  "tika-s0101t1:249_1": "honti. Upakkamo vadhakacetanāsamuṭṭhāpito. Pañcasambhāravatī pāṇātipātacetanāti sā",
  "tika-s0101t1:249_2": "pañcasambhāravinimuttā daṭṭhabbā. Vijjāmayo mantaparijappanapayogo āthabbaṇikādīnaṁ",
  "tika-s0101t1:249_3": "viya. Iddhimayo kammavipākajiddhimayo dāṭhākoṭakādīnaṁ viya. Ativiya papañcoti atimahāvitthāro.",
  "tika-s0101t1:250_0": "Etthāha – khaṇe khaṇe nirujjhanasabhāvesu saṅkhāresu ko hanti, ko vā haññati, yadi",
  "tika-s0101t1:250_1": "cittacetasikasantāno, so arūpatāya na chedanabhedanādivasena vikopanasamattho, nāpi",
  "tika-s0101t1:250_2": "vikopanīyo, atha rūpasantāno, so acetanatāya kaṭṭhakaliṅgarūpamoti na tattha chedanādinā",
  "tika-s0101t1:250_3": "pāṇātipāto labbhati yathā matasarīre, payogopi pāṇātipātassa paharaṇappakārādi atītesu",
  "tika-s0101t1:250_4": "vā saṅkhāresu bhaveyya anāgatesu vā paccuppannesu vā, tattha na tāva atītānāgatesu",
  "tika-s0101t1:250_5": "sambhavati tesaṁ abhāvato, paccuppannesu ca saṅkhārānaṁ khaṇikattā saraseneva nirujjhanasabhāvatāya",
  "tika-s0101t1:250_6": "vināsābhimukhesu nippayojano payogo siyā, vināsassa ca kāraṇarahitattā na paharaṇappakārādipayogahetukaṁ",
  "tika-s0101t1:250_7": "maraṇaṁ, nirīhakatāya ca saṅkhārānaṁ kassa so payogo, khaṇikattā vadhādhippāyasamakālabhijjanakassa",
  "tika-s0101t1:250_8": "kiriyāpariyosānakālānavaṭṭhānato kassa vā pāṇātipātakammabaddhoti.",
  "tika-s0101t1:251_0": "Vuccate – yathāvuttavadhakacetanāsahito saṅkhārānaṁ puñjo sattasaṅkhāto hantā, tena",
  "tika-s0101t1:251_1": "pavattitavadhakapayoganimittaṁ apagatusmāviññāṇajīvitindriyo matavohārappavattinibandho",
  "tika-s0101t1:251_2": "yathāvuttavadhappayogākaraṇe uppajjanāraho rūpārūpadhammasamūho haññati, kevalo vā",
  "tika-s0101t1:251_3": "cittacetasikasantāno. Vadhappayogāvisayabhāvepi tassa pañcavokārabhave rūpasantānādhīnavuttitāya",
  "tika-s0101t1:251_4": "rūpasantāne parena payojitajīvitindriyupacchedakapayogavasena tannibbattivibandhakavisadisarūpuppattiyā",
  "tika-s0101t1:251_5": "vihate vicchedo hotīti na pāṇātipātassa asambhavo, nāpi ahetuko pāṇātipāto, na ca",
  "tika-s0101t1:251_6": "payogo nippayojano paccuppannesu saṅkhāresu katapayogavasena tadanantaraṁ uppajjanārahassa",
  "tika-s0101t1:251_7": "saṅkhārakalāpassa tathā anuppattito, khaṇikānaṁ saṅkhārānaṁ khaṇikamaraṇassa idha",
  "tika-s0101t1:251_8": "maraṇabhāvena anadhippetattā, santatimaraṇassa ca yathāvuttanayena sahetukabhāvato",
  "tika-s0101t1:251_9": "na ahetukaṁ maraṇaṁ, na ca katturahito pāṇātipātappayogo nirīhakesupi saṅkhāresu",
  "tika-s0101t1:251_10": "sannihitatāmattena upakārakesu attano anurūpaphaluppādananiyatesu kāraṇesu kattuvohārasiddhito",
  "tika-s0101t1:251_11": "yathā “padīpo pakāseti nisākaro candimā”ti ca, na ca kevalassa vadhādhippāyasahabhuno",
  "tika-s0101t1:251_12": "cittacetasikakalāpassa pāṇātipāto icchito santānavasena avaṭṭhitasseva paṭijānanato,",
  "tika-s0101t1:251_13": "santānavasena pavattamānānañca padīpādīnaṁ atthakiriyāsiddhi dissatīti attheva pāṇātipātena",
  "tika-s0101t1:251_14": "kammabaddho. Ayañca vicāro adinnādānādīsupi yathāsambhavaṁ vibhāvetabbo.",
  "tika-s0101t1:252_0": "“Pahīnakālatopaṭṭhāya viratovā”ti etena pahānahetukā idhādhippetā samucchedaviratīti",
  "tika-s0101t1:252_1": "dasseti. Kammakkhayañāṇena hi pāṇātipātadussīlyassa pahīnattā bhagavā accantameva",
  "tika-s0101t1:252_2": "tato paṭiviratoti vuccati samucchedavasena pahānaviratīnaṁ adhippetattā. Kiñcāpi",
  "tika-s0101t1:252_3": "pahānaviramaṇānaṁ purimapacchimakālatā natthi, maggadhammānaṁ pana sammādiṭṭhiādīnaṁ",
  "tika-s0101t1:252_4": "sammāvācādīnañca paccayapaccayuppannabhāve apekkhite sahajātānampi paccayapaccayuppannabhāvena",
  "tika-s0101t1:252_5": "gahaṇaṁ purimapacchimabhāveneva hotīti gahaṇappavattiākāravasena paccayabhūtesu sammādiṭṭhiādīsu",
  "tika-s0101t1:252_6": "pahāyakadhammesu pahānakiriyāya purimakālavohāro, paccayuppannāsu ca viratīsu viramaṇakiriyāya",
  "tika-s0101t1:252_7": "aparakālavohāro ca hotīti evamettha attho daṭṭhabbo. Pahānaṁ vā samucchedavasena,",
  "tika-s0101t1:252_8": "virati paṭippassaddhivasena yojetabbā. Atha vā pāṇo atipātīyati etenāti pāṇātipāto,",
  "tika-s0101t1:252_9": "pāṇaghātahetubhūto dhammasamūho. Ko paneso? Ahirikānottappadosamohavihiṁsādayo kilesā.",
  "tika-s0101t1:252_10": "Te hi bhagavā ariyamaggena pahāya samugghāṭetvā pāṇātipātadussīlyato accantameva",
  "tika-s0101t1:252_11": "paṭiviratoti vuccati kilesesu pahīnesu kilesanimittassa kammassa anuppajjanato. “Adinnādānaṁ",
  "tika-s0101t1:252_12": "pahāyā”tiādīsupi eseva nayo. Viratovāti avadhāraṇena tassā viratiyā kālādivasena",
  "tika-s0101t1:252_13": "apariyantataṁ dasseti. Yathā hi aññe samādinnaviratikāpi anavaṭṭhitacittatāya lābhajīvitādihetu",
  "tika-s0101t1:252_14": "samādānaṁ bhindanti, na evaṁ bhagavā. Bhagavā pana sabbaso pahīnapāṇātipātattā accantavirato",
  "tika-s0101t1:252_15": "evāti. Vītikkamissāmīti anavajjadhammehi vokiṇṇā antarantarā uppajjanakā dubbalākusalā.",
  "tika-s0101t1:252_16": "Yasmā pana kāyavacīpayogaṁ upalabhitvā “imassa kilesā uppannā”ti viññunā sakkā ñātuṁ,",
  "tika-s0101t1:252_17": "tasmā te iminā pariyāyena “cakkhusotaviññeyyā”ti vuttāti daṭṭhabbā. Kāyikāti pāṇātipātādinipphādake",
  "tika-s0101t1:252_18": "balavākusale sandhāyāha.",
  "tika-s0101t1:253_0": "Gottavasena laddhavohāroti sambandho. Dīpetuṁ vaṭṭati brahmadattena bhāsitavaṇṇassa",
  "tika-s0101t1:253_1": "anusandhidassanavasena imissā desanāya āraddhattā. Tatthāyaṁ dīpanā – “pāṇātipātaṁ",
  "tika-s0101t1:253_2": "pahāya pāṇātipātā paṭivirato samaṇassa gotamassa sāvakasaṅgho nihitadaṇḍo nihitasattho”ti",
  "tika-s0101t1:253_3": "vitthāretabbaṁ. Nanu ca dhammassāpi vaṇṇo brahmadattena bhāsito? Saccaṁ bhāsito,",
  "tika-s0101t1:253_4": "so pana sammāsambuddhapabhavattā, ariyasaṅghādhārattā ca dhammassa dhammānubhāvasiddhattā",
  "tika-s0101t1:253_5": "ca tesaṁ tadubhayadīpaneneva dīpito hotīti visuṁ na uddhaṭo. Saddhammānubhāveneva",
  "tika-s0101t1:253_6": "hi bhagavā bhikkhusaṅgho ca pāṇātipātādippahānasamattho ahosi, desanā pana ādito",
  "tika-s0101t1:253_7": "paṭṭhāya evaṁ āgatāti.",
  "tika-s0101t1:254_0": "Etthāyaṁ adhippāyo – “atthi bhikkhave aññe ca dhammā”tiādinā anaññasādhāraṇe buddhaguṇe",
  "tika-s0101t1:254_1": "ārabbha upari desanaṁ vaḍḍhetukāmo bhagavā ādito paṭṭhāya “tathāgatassa vaṇṇaṁ vadamāno",
  "tika-s0101t1:254_2": "vadeyyā”tiādinā buddhaguṇavaseneva desanaṁ ārabhi, na bhikkhusaṅghavasenāti. Esā",
  "tika-s0101t1:254_3": "hi bhagavato desanāya pakati, yaṁ ekaraseneva desanaṁ dassetuṁ labbhamānassāpi kassaci",
  "tika-s0101t1:254_4": "aggahaṇaṁ. Tathā hi rūpakaṇḍe dukādīsu tanniddesesu ca hadayavatthu na gahitaṁ. Itaravatthūhi",
  "tika-s0101t1:254_5": "asamānagatikattā desanābhedo hotīti. Yathā hi cakkhuviññāṇādīni ekantato cakkhādinissayāni,",
  "tika-s0101t1:254_6": "na evaṁ manoviññāṇaṁ ekantena hadayavatthunissayaṁ, nissitavasena ca vatthudukādidesanā",
  "tika-s0101t1:254_7": "pavattā “atthi rūpaṁ cakkhuviññāṇassa vatthu, atthi rūpaṁ na cakkhuviññāṇassa vatthū”tiādinā.",
  "tika-s0101t1:254_8": "Yampi ekantato hadayavatthunissayaṁ, tassa vasena “atthi rūpaṁ manoviññāṇassa vatthū”tiādinā",
  "tika-s0101t1:254_9": "dukādīsu vuccamānesupi na tadanurūpā ārammaṇadukādayo sambhavanti. Na hi “atthi rūpaṁ",
  "tika-s0101t1:254_10": "manoviññāṇassa ārammaṇaṁ, atthi rūpaṁ na manoviññāṇassa ārammaṇa”nti sakkā vattunti",
  "tika-s0101t1:254_11": "vatthārammaṇadukā bhinnagatikā siyunti na ekarasā desanā bhaveyyāti. Tathā nikkhepakaṇḍe",
  "tika-s0101t1:254_12": "cittuppādavibhāgena avuccamānattā avitakkaavicārapadavissajjane “vicāro cā”ti vattuṁ",
  "tika-s0101t1:254_13": "na sakkāti avitakkavicāramattapadavissajjane labbhamānopi vitakko na uddhaṭo, aññathā",
  "tika-s0101t1:254_14": "“vitakko cā”ti vattabbaṁ siyā.",
  "tika-s0101t1:255_0": "Daṇḍanasaṅkhātassa daṇḍassa paraviheṭhanassa vivajjitabhāvadīpanatthaṁ daṇḍasatthānaṁ",
  "tika-s0101t1:255_1": "nikkhepavacananti āha “parūpaghātatthāyā”tiādi. Viheṭhanabhāvatoti vihiṁsanabhāvato.",
  "tika-s0101t1:255_2": "“Bhikkhusaṅghavasenāpi dīpetuṁ vaṭṭatī”ti vuttattā tampi ekadesena dīpento “yaṁ pana bhikkhū”tiādimāha.",
  "tika-s0101t1:256_0": "Lajjīti ettha vuttalajjāya ottappampi vuttamevāti daṭṭhabbaṁ. Na hi pāpajigucchanaṁ",
  "tika-s0101t1:256_1": "pāputtāsanarahitaṁ, pāpabhayaṁ vā alajjanaṁ atthīti. Dhammagarutāya vā buddhānaṁ,",
  "tika-s0101t1:256_2": "dhammassa ca attādhīnattā attādhipatibhūtā lajjāva vuttā, na pana lokādhipati ottappaṁ.",
  "tika-s0101t1:256_3": "“Dayaṁ mettacittataṁ āpanno”ti kasmā vuttaṁ, nanu dayā-saddo “dayāpanno”tiādīsu karuṇāya",
  "tika-s0101t1:256_4": "pavattatīti? Saccametaṁ, ayaṁ pana dayā-saddo anurakkhaṇamatthaṁ antonītaṁ katvā",
  "tika-s0101t1:256_5": "pavattamāno mettāya karuṇāya ca pavattatīti idha mettāya pavattamāno vutto. Midati",
  "tika-s0101t1:256_6": "siniyhatīti mettā, mettā etassa atthīti mettaṁ, mettaṁ cittaṁ etassāti mettacitto,",
  "tika-s0101t1:256_7": "tassa bhāvo mettacittatā, mettā icceva attho. “Sabbapāṇabhūtahitānukampī”ti etena",
  "tika-s0101t1:256_8": "tassā viratiyā sattavasena apariyantataṁ dasseti. Pāṇabhūteti pāṇajāte. Anukampakoti",
  "tika-s0101t1:256_9": "karuṇāyanako. Yasmā pana mettā karuṇāya visesapaccayo hoti, tasmā vuttaṁ “tāya eva",
  "tika-s0101t1:256_10": "dayāpannatāyā”ti. Evaṁ yehi dhammehi pāṇātipātā virati sampajjati, tehi lajjāmettākaruṇāhi",
  "tika-s0101t1:256_11": "samaṅgībhāvo dassito. Viharatīti evaṁbhūto hutvā ekasmiṁ iriyāpathe uppannaṁ dukkhaṁ",
  "tika-s0101t1:256_12": "aññena iriyāpathena vicchinditvā harati pavatteti, attabhāvaṁ vā yāpetīti attho.",
  "tika-s0101t1:256_13": "Tenevāha “iriyati yapeti yāpeti pāletī”ti.",
  "tika-s0101t1:257_0": "Ācārasīlamattakanti sādhujanācārasīlamattakaṁ, tena indriyasaṁvarādiguṇehipi lokiyaputhujjano",
  "tika-s0101t1:257_1": "tathāgatassa vaṇṇaṁ vattuṁ na sakkotīti dasseti. Tathā hi indriyasaṁvarapaccayaparibhogasīlāni",
  "tika-s0101t1:257_2": "idha sīlakathāyaṁ na vibhattāni.",
  "tika-s0101t1:258_0": "Parasaṁharaṇanti parassa santakaharaṇaṁ. Theno vuccati coro, tassa bhāvo theyyaṁ.",
  "tika-s0101t1:258_1": "Idhāpi khuddake parasantake appasāvajjaṁ, mahante mahāsāvajjaṁ. Kasmā? Payogamahantatāya,",
  "tika-s0101t1:258_2": "vatthuguṇānaṁ pana samabhāve sati kilesānaṁ upakkamānañca mudutāya appasāvajjaṁ,",
  "tika-s0101t1:258_3": "tibbatāya mahāsāvajjanti ayampi nayo yojetabbo.",
  "tika-s0101t1:259": "Sāhatthikādayoti ettha mantaparijappanena parasantakaharaṇaṁ vijjāmayo, vinā mantena kāyavacīpayogena parasantakassa ākaḍḍhanaṁ tādisaiddhānubhāvena iddhimayo payogo.",
  "tika-s0101t1:260_0": "Sesanti “pahāya paṭivirato”ti evamādikaṁ. Tañhi pubbe vuttanayaṁ. Kiñcāpi nayidha",
  "tika-s0101t1:260_1": "sikkhāpadavohārena virati vuttā, ito aññesu pana suttapadesesu vinayābhidhammesu",
  "tika-s0101t1:260_2": "ca pavattavohārena viratiyo cetanā ca adhisīlasikkhādīnaṁ adhiṭṭhānabhāvato, tesu",
  "tika-s0101t1:260_3": "aññatarakoṭṭhāsabhāvato ca sikkhāpadanti āha “paṭhamasikkhāpade”ti. Kāmañcettha “lajjī",
  "tika-s0101t1:260_4": "dayāpanno”ti na vuttaṁ, adhikāravasena pana atthato vā vuttamevāti veditabbaṁ. Yathā",
  "tika-s0101t1:260_5": "hi lajjādayo pāṇātipātappahānassa visesappaccayo, evaṁ adinnādānappahānassāpīti,",
  "tika-s0101t1:260_6": "tasmā sāpi pāḷi ānetvā vattabbā. Eseva nayo ito paresupi. Atha vā “sucibhūtenā”ti",
  "tika-s0101t1:260_7": "etena hirottappādīhi samannāgamo, ahirikādīnañca pahānaṁ vuttamevāti “lajjī”tiādi",
  "tika-s0101t1:260_8": "na vuttanti daṭṭhabbaṁ.",
  "tika-s0101t1:261_0": "Aseṭṭhacariyanti aseṭṭhānaṁ hīnānaṁ, aseṭṭhaṁ vā lāmakaṁ nihīnaṁ vuttiṁ, methunanti",
  "tika-s0101t1:261_1": "attho. “Brahmaṁ seṭṭhaṁ ācāra”nti methunaviratimāha. “Ārācārī methunā”ti etena “idha",
  "tika-s0101t1:261_2": "brāhmaṇa ekacco…pe… na heva kho mātugāmena saddhiṁ dvayaṁdvayasamāpattiṁ samāpajjati,",
  "tika-s0101t1:261_3": "apica kho mātugāmassa ucchādanaparimaddananhāpanasambāhanaṁ sādiyati, so taṁ assādeti,",
  "tika-s0101t1:261_4": "taṁ nikāmeti, tena ca vittiṁ āpajjatī”tiādinā vuttā sattavidhamethunasaṁyogāpi paṭivirati",
  "tika-s0101t1:261_5": "dassitāti daṭṭhabbā. Idhāpi asaddhammasevanādhippāyena kāyadvārappavattā maggenamaggapaṭipattisamuṭṭhāpikā",
  "tika-s0101t1:261_6": "cetanā abrahmacariyaṁ, micchācāre pana agamanīyaṭṭhānavītikkamacetanāti yojetabbaṁ.",
  "tika-s0101t1:261_7": "Tattha agamanīyaṭṭhānaṁ nāma purisānaṁ māturakkhitādayo dasa, dhanakkītādayo dasāti",
  "tika-s0101t1:261_8": "vīsati itthiyo. Itthīsu pana dasannaṁ dhanakkitādīnaṁ sārakkhasaparidaṇḍānañca vasena",
  "tika-s0101t1:261_9": "dvādasannaṁ aññe purisā. Guṇavirahite vippaṭipatti appasāvajjā, mahāguṇe mahāsāvajjā.",
  "tika-s0101t1:261_10": "Guṇarahitepi ca abhibhavitvā pavatti mahāsāvajjā, ubhinnaṁ samānacchandabhāvepi kilesānaṁ",
  "tika-s0101t1:261_11": "upakkamānañca mudutāya appasāvajjā, tibbatāya mahāsāvajjāti veditabbā. Tassa dve",
  "tika-s0101t1:261_12": "sambhārā sevetukāmatācittaṁ, maggenamaggapaṭipattīti. Micchācāre pana agamanīyaṭṭhānatā,",
  "tika-s0101t1:261_13": "sevanācittaṁ maggenamaggapaṭipatti, sādiyanañcāti cattāro. “Abhibhavitvā vītikkamane",
  "tika-s0101t1:261_14": "maggenamaggapaṭipattiadhivāsane satipi purimuppannasevanābhisandhipayogābhāvato abhibhuyyamānassa",
  "tika-s0101t1:261_15": "micchācāro na hotī”ti vadanti. Sevanācitte sati payogābhāvo na pamāṇaṁ itthiyā sevanāpayogassa",
  "tika-s0101t1:261_16": "yebhuyyena abhāvato, itthiyā puretaraṁ upaṭṭhāpitasevanācittāyapi micchācāro na siyāti",
  "tika-s0101t1:261_17": "āpajjati payogābhāvato. Tasmā purisassa vasena ukkaṁsato cattāro vuttāti daṭṭhabbaṁ,",
  "tika-s0101t1:261_18": "aññathā itthiyā purisakiccakaraṇakāle purisassapi sevanāpayogābhāvato micchācāro",
  "tika-s0101t1:261_19": "na siyāti eke. Idaṁ panettha sanniṭṭhānaṁ – attano ruciyā pavattitassa tayo, balakkārena",
  "tika-s0101t1:261_20": "pavattitassa tayo, anavasesaggahaṇena pana cattāroti. Eko payogo sāhatthikova.",
  "tika-s0101t1:262_0": "9. Kammapathappattaṁ dassetuṁ “atthabhañjanako”ti vuttaṁ. Vacīpayogo kāyapayogo vāti",
  "tika-s0101t1:262_1": "musā-saddassa kiriyāpadhānataṁ dasseti. Visaṁvādanādhippāyo pubbabhāgakkhaṇe taṅkhaṇe",
  "tika-s0101t1:262_2": "ca. Vuttañhi “pubbevassa hoti ‘musā bhaṇissa’nti, bhaṇantassa hoti ‘musā bhaṇāmī’ti”.",
  "tika-s0101t1:262_3": "Etañhi dvayaṁ aṅgabhūtaṁ, itaraṁ pana hotu vā mā vā, akāraṇametaṁ. Assāti visaṁvādakassa.",
  "tika-s0101t1:262_4": "Yathāvuttaṁ payogabhūtaṁ musā vadati viññāpeti, samuṭṭhāpeti vā etāyāti cetanā musāvādo.",
  "tika-s0101t1:263_0": "Purimanaye lakkhaṇassa abyāpitatāya, musā-saddassa ca visaṁvaditabbatthavācakattasambhavato",
  "tika-s0101t1:263_1": "paripuṇṇaṁ katvā musāvādalakkhaṇaṁ dassetuṁ “musāti abhūtaṁ atacchaṁ vatthū”tiādinā",
  "tika-s0101t1:263_2": "dutiyanayo āraddho. Imasmiñca naye musā vadīyati vuccati etāyāti cetanā musāvādo.",
  "tika-s0101t1:263_3": "“Yamatthaṁ bhañjatī”ti vatthuvasena musāvādassa appasāvajjamahāsāvajjatamāha. Yassa",
  "tika-s0101t1:263_4": "atthaṁ bhañjati, tassa appaguṇatāya appasāvajjo, mahāguṇatāya mahāsāvajjoti adinnādāne",
  "tika-s0101t1:263_5": "viya guṇavasenāpi yojetabbaṁ. Kilesānaṁ mudutibbatāvasenāpi appasāvajjamahāsāvajjatā labbhatiyeva.",
  "tika-s0101t1:264_0": "Attano santakaṁ adātukāmatāya, pūraṇakathānayena ca visaṁvādanapurekkhārasseva musāvādo.",
  "tika-s0101t1:264_1": "Tattha pana cetanā balavatī na hotīti appasāvajjatā vuttā. Appatāya ūnassa atthassa",
  "tika-s0101t1:264_2": "pūraṇavasena pavattā kathā pūraṇakathā.",
  "tika-s0101t1:265_0": "Tajjoti tassāruppo, visaṁvādanānurūpoti attho. “Vāyāmo”ti vāyāmasīsena payogamāha.",
  "tika-s0101t1:265_1": "Visaṁvādanādhippāyena payoge katepi parena tasmiṁ atthe aviññāte visaṁvādanassa asijjhanato",
  "tika-s0101t1:265_2": "parassa tadatthavijānanaṁ eko sambhāro vutto. Keci pana “abhūtavacanaṁ visaṁvādanacittaṁ",
  "tika-s0101t1:265_3": "parassa tadatthavijānananti tayo sambhārā”ti vadanti. Kiriyāsamuṭṭhāpakacetanākkhaṇeyeva",
  "tika-s0101t1:265_4": "musāvādakakammunā bajjhati sanniṭṭhāpakacetanāya nibbattattā, sacepi dandhatāya vicāretvā",
  "tika-s0101t1:265_5": "paro tamatthaṁ jānātīti adhippāyo.",
  "tika-s0101t1:266_0": "“Saccato thetato”tiādīsu viya theta-saddo thirapariyāyo, thirabhāvo ca saccavāditāya",
  "tika-s0101t1:266_1": "adhikatattā kathāvasena veditabboti āha “thirakathoti attho”ti. Nathirakathoti yathā",
  "tika-s0101t1:266_2": "haliddirāgādayo anavaṭṭhitasabhāvatāya na thirā, evaṁ na thirā kathā yassa so na",
  "tika-s0101t1:266_3": "thirakathoti haliddirāgādayo yathā kathāya upamā honti, evaṁ yojetabbaṁ. Esa nayo",
  "tika-s0101t1:266_4": "“pāsāṇalekhā viyā”tiādīsupi.",
  "tika-s0101t1:267_0": "Saddhā ayati pavattati etthāti saddhāyo, saddhāyo eva saddhāyiko yathā “venayiko”ti.",
  "tika-s0101t1:267_1": "Saddhāya vā ayitabbo saddhāyiko, saddheyyoti attho. Vattabbataṁ āpajjati visaṁvādanatoti adhippāyo.",
  "tika-s0101t1:268_0": "Suññabhāvanti pītivirahitatāya rittataṁ. Sā pisuṇavācāti yāyaṁ yathāvuttā saddasabhāvā",
  "tika-s0101t1:268_1": "vācā, sā piyasuññakaraṇato pisuṇavācāti niruttinayena atthamāha. Pisatīti vā pisuṇā,",
  "tika-s0101t1:268_2": "samagge satte avayavabhūte vagge bhinne karotīti attho.",
  "tika-s0101t1:269_0": "Pharusanti sinehābhāvena lūkhaṁ. Sayampi pharusāti domanassasamuṭṭhitattā sabhāvenapi",
  "tika-s0101t1:269_1": "kakkasā. Ettha ca pharusaṁ karotīti phalūpacārena, pharusayatīti vā vācāya pharusa-saddappavatti",
  "tika-s0101t1:269_2": "veditabbā. Sayampi pharusāti paresaṁ mammacchedavasena pavattiyā ekantaniṭṭhuratāya",
  "tika-s0101t1:269_3": "sabhāvena, kāraṇavohārena ca vācāya pharusa-saddappavatti daṭṭhabbā. Tatoyeva ca",
  "tika-s0101t1:269_4": "neva kaṇṇasukhā. Atthavipannatāya na hadayaṅgamā.",
  "tika-s0101t1:270_0": "Yena samphaṁ palapatīti yena palāpasaṅkhātena niratthakavacanena sukhaṁ hitañca phalati",
  "tika-s0101t1:270_1": "vidarati vināsetīti “sampha”nti laddhanāmaṁ attano paresañca anupakārakaṁ yaṁ kiñci palapati.",
  "tika-s0101t1:271_0": "Saṁkiliṭṭhacittassāti lobhena dosena vā vibādhitacittassa, upatāpitacittassa vā,",
  "tika-s0101t1:271_1": "dūsitacittassāti attho. Cetanā pisuṇavācā pisuṇaṁ vadanti etāyāti. Yassa yato bhedaṁ",
  "tika-s0101t1:271_2": "karoti, tesu abhinnesu appasāvajjaṁ, bhinnesu mahāsāvajjaṁ, tathā kilesānaṁ mudutibbatāvisesesu.",
  "tika-s0101t1:272": "Yassa pesuññaṁ upasaṁharati, so bhijjatu vā mā vā, tassa atthassa viññāpanameva pamāṇanti āha “tadatthavijānana”nti, kammapathappatti pana bhinne eva.",
  "tika-s0101t1:273_0": "Anuppadātāti anubalappadātā, anuvattanavasena vā padātā. Kassa pana anuvattanaṁ padānañca?",
  "tika-s0101t1:273_1": "“Sahitāna”nti vuttattā “sandhānassā”ti viññāyati. Tenevāha “sandhānānuppadātā”ti.",
  "tika-s0101t1:273_2": "Yasmā pana anuvattanavasena sandhānassa padānaṁ ādhānaṁ, rakkhaṇaṁ vā daḷhīkaraṇaṁ",
  "tika-s0101t1:273_3": "hoti, tena vuttaṁ “daḷhīkammaṁ kattāti attho”ti. Āramanti etthāti ārāmo, ramitabbaṭṭhānaṁ.",
  "tika-s0101t1:273_4": "Yasmā pana ākārena vināpi ayamevattho labbhati, tasmā vuttaṁ “samaggarāmotipi pāḷi,",
  "tika-s0101t1:273_5": "ayamevettha attho”ti.",
  "tika-s0101t1:274_0": "Mammāni viya mammāni, yesu pharusavācāya chupitamattesu duṭṭhārūsu viya ghaṭṭitesu",
  "tika-s0101t1:274_1": "cittaṁ adhimattaṁ dukkhappattaṁ hoti. Kāni pana tāni? Jātiādīni akkosavatthūni. Tāni",
  "tika-s0101t1:274_2": "chijjanti, bhijjanti vā yena kāyavacīpayogena, so mammacchedako. Ekantena pharusacetanā",
  "tika-s0101t1:274_3": "pharusavācā pharusaṁ vadati etāyāti. Kathaṁ pana ekantapharusacetanā hoti? Duṭṭhacittatāya.",
  "tika-s0101t1:274_4": "Tassāti ekantapharusacetanāya eva pharusavācābhāvassa. Mammacchedako savanapharusatāyāti",
  "tika-s0101t1:274_5": "adhippāyo. Cittasaṇhatāya pharusavācā na hoti kammapatha’ppattattā, kammabhāvaṁ pana",
  "tika-s0101t1:274_6": "na sakkā vāretunti. Evaṁ anvayavasena cetanāpharusatāya pharusavācaṁ sādhetvā idāni",
  "tika-s0101t1:274_7": "tameva paṭipakkhanayena sādhetuṁ “vacanasaṇhatāyā”tiādi vuttaṁ. Sā pharusavācā. Yanti",
  "tika-s0101t1:274_8": "yaṁ puggalaṁ. Etthāpi kammapathabhāvaṁ appattā appasāvajjā, itarā mahāsāvajjā, tathā",
  "tika-s0101t1:274_9": "kilesānaṁ mudutibbatābhāve. Keci pana “yaṁ uddissa pharusavācā payujjanti, tassa",
  "tika-s0101t1:274_10": "sammukhāva sīsaṁ etī”ti, eke “parammukhāpi pharusavācā hotiyevā”ti vadanti. Tatthāyamadhippāyo",
  "tika-s0101t1:274_11": "yutto siyā – sammukhā payoge agāravādīnaṁ balavabhāvato siyā cetanā balavatī, parassa",
  "tika-s0101t1:274_12": "ca tadatthajānanaṁ, na tathā asammukhāti. Yathā pana akkosite mate āḷahane katā khamanā",
  "tika-s0101t1:274_13": "upavādantarāyaṁ nivatteti, evaṁ “parammukhā payuttāpi pharusavācā hotiyevā”ti sakkā",
  "tika-s0101t1:274_14": "viññātunti. Kupitacittanti akkosādhippāyeneva kupitacittaṁ, na maraṇādhippāyena.",
  "tika-s0101t1:274_15": "Maraṇādhippāyena hi cittakope sati byāpādoyeva hotīti. Etthāti –",
  "tika-s0101t1:275": "“Nelaṅgo setapacchādo, ekāro vattatī ratho;",
  "tika-s0101t1:276": "Anīghaṁ passa āyantaṁ, chinnasotaṁ abandhana”nti. ;",
  "tika-s0101t1:277_0": "Imissā gāthāya. Sīlañhettha “nelaṅga”nti vuttaṁ. Tenevāha citto gahapati “nelaṅganti",
  "tika-s0101t1:277_1": "kho bhante sīlānametaṁ adhivacana”nti. Sukumārāti apharusatāya mudukā. Purassāti",
  "tika-s0101t1:277_2": "ettha pura-saddo tannivāsīvācako daṭṭhabbo “gāmo āgato”tiādīsu viya. Tenevāha “nagaravāsīna”nti.",
  "tika-s0101t1:277_3": "Manaṁ appāyati vaḍḍhetīti manāpā. Tena vuttaṁ “cittavuḍḍhikarā”ti. Āsevanaṁ bhāvanaṁ",
  "tika-s0101t1:277_4": "bahulīkaraṇaṁ. Yaṁ gāhayituṁ pavattito, tena aggahite appasāvajjo gahite mahāsāvajjoti,",
  "tika-s0101t1:277_5": "idhāpi kilesānaṁ mudutibbatāvasenāpi appasāvajjamahāsāvajjatā labbhatiyeva.",
  "tika-s0101t1:278_0": "“Kālavādī”tiādi samphappalāpā paṭiviratassa paṭipattidassanaṁ. Yathā hi “pāṇātipātā",
  "tika-s0101t1:278_1": "paṭivirato”tiādi pāṇātipātappahānapaṭipattidassanaṁ. “Pāṇātipātaṁ pahāya viharatī”ti",
  "tika-s0101t1:278_2": "hi vutte kathaṁ pāṇātipātappahānaṁ hotīti? Apekkhāsabbhāvato “pāṇātipātā paṭivirato",
  "tika-s0101t1:278_3": "hotī”ti vuttaṁ, sā pana virati kathanti āha “nihitadaṇḍo nihitasattho”ti, tañca daṇḍasatthanidhānaṁ",
  "tika-s0101t1:278_4": "kathanti vuttaṁ “lajjī”tiādi, evaṁ uttaruttaraṁ purimassa purimassa upāyasandassanaṁ,",
  "tika-s0101t1:278_5": "tathā adinnādānādīsu yathāsambhavaṁ yojetabbaṁ. Tena vuttaṁ “kālavādītiādi samphappalāpā",
  "tika-s0101t1:278_6": "paṭiviratassa paṭipattidassana”nti. Atthasañhitāpi hi vācā ayuttakālappayogena atthāvahā",
  "tika-s0101t1:278_7": "na siyāti anatthaviññāpanavācaṁ anulometi, tasmā samphappalāpaṁ pajahantena akālavāditā",
  "tika-s0101t1:278_8": "parivajjetabbāti vuttaṁ “kālavādī”ti. Kālena vadantenāpi ubhayānatthasādhanato abhūtaṁ",
  "tika-s0101t1:278_9": "parivajjetabbanti āha “bhūtavādī”ti. Bhūtañca vadantena yaṁ idhalokaparalokahitasampādakaṁ,",
  "tika-s0101t1:278_10": "tadeva vattabbanti dassetuṁ “atthavādī”ti vuttaṁ. Atthaṁ vadantenāpi na lokiyadhammasannissitameva",
  "tika-s0101t1:278_11": "vattabbaṁ, atha kho lokuttaradhammasannissitaṁ pīti dassetuṁ “dhammavādī”ti vuttaṁ.",
  "tika-s0101t1:278_12": "Yathā ca attho lokuttaradhammasannissito hoti, taṁ dassanatthaṁ “vinayavādī”ti vuttaṁ.",
  "tika-s0101t1:278_13": "Pātimokkhasaṁvaro satisaṁvaro ñāṇasaṁvaro khantisaṁvaro vīriyasaṁvaroti hi pañcannaṁ",
  "tika-s0101t1:278_14": "saṁvarānaṁ, tadaṅgavinayo vikkhambhanavinayo samucchedavinayo paṭippassaddhivinayo",
  "tika-s0101t1:278_15": "nissaraṇavinayoti pañcannaṁ vinayānañca vasena vuccamāno attho nibbānādhigamahetubhāvato",
  "tika-s0101t1:278_16": "lokuttaradhammasannissito hotīti.",
  "tika-s0101t1:279_0": "Evaṁ guṇavisesayutto ca attho vuccamāno desanākosalle sati sobhati, kiccakaro ca",
  "tika-s0101t1:279_1": "hoti, nāññathāti dassetuṁ “nidhānavatiṁ vācaṁ bhāsitā”ti vuttaṁ. Idāni taṁ desanākosallaṁ",
  "tika-s0101t1:279_2": "vibhāvetuṁ “kālenā”tiādimāha. Ajjhāsayaṭṭhuppattīnaṁ pucchāya ca vasena otiṇṇe desanāvisaye",
  "tika-s0101t1:279_3": "ekaṁsādibyākaraṇavibhāgaṁ sallakkhetvā ṭhapanāhetudāharaṇasaṁsandanāni taṁtaṁkālānurūpaṁ",
  "tika-s0101t1:279_4": "vibhāventiyā parimitaparicchinnarūpāya vipulataragambhīrudārapahūtatthavitthārasaṅgāhakāya",
  "tika-s0101t1:279_5": "desanāya pare yathājjhāsayaṁ paramatthasiddhiyaṁ patiṭṭhāpento “desanākusalo”ti vuccatīti",
  "tika-s0101t1:279_6": "evamettha atthayojanā veditabbā.",
  "tika-s0101t1:280_0": "10. Evaṁ paṭipāṭiyā satta mūlasikkhāpadāni vibhajitvā satipi abhijjhādippahānassa",
  "tika-s0101t1:280_1": "saṁvarasīlasikkhāsaṅgahe upariguṇasaṅgahato, lokiyaputhujjanāvisayato ca uttaradesanāya",
  "tika-s0101t1:280_2": "saṅgaṇhituṁ taṁ pariharitvā pacurajanapākaṭaṁ ācārasīlameva vibhajanto bhagavā “bījagāmabhūtagāmasamārambhā”tiādimāha.",
  "tika-s0101t1:280_3": "Tattha gāmoti samūho. Nanu ca rukkhādayo cittarahitatāya na jīvā, cittarahitatā ca",
  "tika-s0101t1:280_4": "paripphandābhāvato, chinne viruhanato, visadisajātikabhāvato, catuyoniappariyāpannato",
  "tika-s0101t1:280_5": "ca veditabbā, vuḍḍhi pana pavāḷasilālavaṇānampi vijjatīti na tesaṁ jīvabhāve kāraṇaṁ,",
  "tika-s0101t1:280_6": "visayaggahaṇañca parikappanāmattaṁ supanaṁ viya ciñcādīnaṁ, tathā dohaḷādayo, tattha",
  "tika-s0101t1:280_7": "kasmā bījagāmabhūtagāmasamārambhā paṭivirati icchitāti? Samaṇasāruppato, sannissitasattānurakkhaṇato",
  "tika-s0101t1:280_8": "ca. Tenevāha “jīvasaññino hi moghapurisā manussā rukkhasmi”ntiādi. Nīlatiṇarukkhādikassāti",
  "tika-s0101t1:280_9": "allatiṇassa ceva allarukkhādikassa ca. Ādi-saddena osadhigacchalatādayo veditabbā.",
  "tika-s0101t1:281_0": "Ekaṁ bhattaṁ ekabhattaṁ, taṁ assa atthīti ekabhattiko, ekasmiṁ divase ekavārameva",
  "tika-s0101t1:281_1": "bhuñjanako. Tayidaṁ rattibhojanopi siyāti tannivattanatthamāha “rattūparato”ti. Evampi",
  "tika-s0101t1:281_2": "aparaṇhabhojīpi siyā ekabhattikoti tadāsaṅkānivattanatthaṁ “virato vikālabhojanā”ti",
  "tika-s0101t1:281_3": "vuttaṁ. Aruṇuggamanato paṭṭhāya yāva majjhanhikā, ayaṁ buddhānaṁ āciṇṇasamāciṇṇo",
  "tika-s0101t1:281_4": "bhojanassa kālo nāma, tadañño vikālo. Aṭṭhakathāyaṁ pana dutiyapadena rattibhojanassa",
  "tika-s0101t1:281_5": "paṭikkhittattā aparaṇho “vikālo”ti vutto.",
  "tika-s0101t1:282_0": "Saṅkhepato “sabbapāpassa akaraṇa”ntiādi nayappavattaṁ bhagavato sāsanaṁ accantachandarāgappavattito",
  "tika-s0101t1:282_1": "naccādīnaṁ dassanaṁ na anulometīti āha “sāsanassa ananulomattā”ti. Attanā payojiyamānaṁ,",
  "tika-s0101t1:282_2": "parehi payojāpiyamānañca naccaṁ naccabhāvasāmaññato pāḷiyaṁ ekeneva nacca-saddena",
  "tika-s0101t1:282_3": "gahitaṁ, tathā gītavādita-saddena cāti āha “naccananaccāpanādivasenā”ti. Ādi-saddena",
  "tika-s0101t1:282_4": "gāyanagāyāpanavādanavādāpanāni saṅgaṇhāti. Dassanena cettha savanampi saṅgahitaṁ",
  "tika-s0101t1:282_5": "virūpekasesanayena. Ālocanasabhāvatāya vā pañcannaṁ viññāṇānaṁ savanakiriyāyapi dassanasaṅkhepasabbhāvato",
  "tika-s0101t1:282_6": "“dassanā” icceva vuttaṁ. Avisūkabhūtassa gītassa savanaṁ kadāci vaṭṭatīti āha “visūkabhūtā",
  "tika-s0101t1:282_7": "dassanā”ti. Tathā hi vuttaṁ paramatthajotikāya khuddakapāṭhaṭṭhakathāya “dhammūpasaṁhitampi",
  "tika-s0101t1:282_8": "cettha gītaṁ vaṭṭati, gītūpasaṁhito dhammo na vaṭṭatī”ti.",
  "tika-s0101t1:283_0": "Uccāti uccasaddena samānatthaṁ ekaṁ saddantaraṁ, seti etthāti sayanaṁ. Uccāsayanaṁ",
  "tika-s0101t1:283_1": "mahāsayanañca samaṇasārupparahitaṁ adhippetanti āha “pamāṇātikkantaṁ, akappiyattharaṇa”nti.",
  "tika-s0101t1:283_2": "Āsandādiāsanañcettha sayanena saṅgahitanti daṭṭhabbaṁ. Yasmā pana ādhāre paṭikkhitte",
  "tika-s0101t1:283_3": "tadādhārakiriyā paṭikkhittāva hoti, tasmā “uccāsayanamahāsayanā” icceva vuttaṁ, atthato",
  "tika-s0101t1:283_4": "pana tadupabhogabhūta nisajjānipajjanehi virati dassitāti daṭṭhabbā. Uccāsayanasayanamahāsayanasayanāti",
  "tika-s0101t1:283_5": "vā etasmiṁ atthe ekasesanayena ayaṁ niddeso kato yathā “nāmarūpapaccayā saḷāyatana”nti.",
  "tika-s0101t1:283_6": "Āsanakiriyāpubbakattā sayanakiriyāya sayanaggahaṇeneva āsanaṁ gahitanti veditabbaṁ.",
  "tika-s0101t1:284_0": "Aññehi gāhāpane upanikkhittasādiyane ca paṭiggahaṇattho labbhatīti āha “na uggaṇhāpeti,",
  "tika-s0101t1:284_1": "na upanikkhittaṁ sādīyatī”ti. Atha vā tividhaṁ paṭiggahaṇaṁ kāyena vācāya manasā.",
  "tika-s0101t1:284_2": "Tattha kāyena paṭiggahaṇaṁ uggaṇhanaṁ, vācāya paṭiggahaṇaṁ uggahāpanaṁ, manasā paṭiggahaṇaṁ",
  "tika-s0101t1:284_3": "sādiyananti tividhampi paṭiggahaṇaṁ sāmaññaniddesena, ekasesanayena vā gahetvā “paṭiggahaṇā”ti",
  "tika-s0101t1:284_4": "vuttanti āha “neva naṁ uggaṇhātī”tiādi. Esa nayo “āmakadhaññapaṭiggahaṇā”tiādīsupi.",
  "tika-s0101t1:284_5": "Nīvārādiupadhaññassa sāliyādimūladhaññantogadhattā vuttaṁ “sattavidhassā”ti. “Anujānāmi",
  "tika-s0101t1:284_6": "bhikkhave pañca vasāni bhesajjāni acchavasaṁ macchavasaṁ susukāvasaṁ sūkaravasaṁ",
  "tika-s0101t1:284_7": "gadrabhavasa”nti vuttattā idaṁ odissa anuññātaṁ nāma, tassa pana “kāle paṭiggahita”nti",
  "tika-s0101t1:284_8": "vuttattā paṭiggahaṇaṁ vaṭṭatīti āha “aññatra odissa anuññātā”ti.",
  "tika-s0101t1:285_0": "Akkamatīti nippīḷeti. Pubbabhāge akkamatīti sambandho. Hadayanti nāḷiādimānabhājanānaṁ",
  "tika-s0101t1:285_1": "abbhantaraṁ. Tilādīnaṁ nāḷiādīhi minanakāle ussāpitasikhāyeva sikhā, tassā bhedo",
  "tika-s0101t1:285_2": "hāpanaṁ. Kecīti sārasamāsācariyā, uttaravihāravāsino ca.",
  "tika-s0101t1:286_0": "Vadhoti muṭṭhippahārakasātāḷanādīhi hiṁsanaṁ, viheṭhananti attho. Viheṭhanatthopi",
  "tika-s0101t1:286_1": "hi vadhasaddo dissati “attānaṁ vadhitvā vadhitvā”tiādīsu. Yathā hi appaṭiggahabhāvasāmaññe",
  "tika-s0101t1:286_2": "satipi pabbajitehi appaṭiggahitabbavatthuvisesabhāvasandassanatthaṁ itthikumāridāsidāsādayo",
  "tika-s0101t1:286_3": "vibhāgena vuttā, evaṁ parassaharaṇabhāvato adinnādānabhāvasāmaññe satipi tulākūṭādayo",
  "tika-s0101t1:286_4": "adinnādānavisesabhāvadassanatthaṁ vibhāgena vuttā, na evaṁ pāṇātipātapariyāyassa",
  "tika-s0101t1:286_5": "vadhassa punaggahaṇe payojanaṁ atthi. “Tattha sayaṅkāro, idha paraṁkāro”ti ca na",
  "tika-s0101t1:286_6": "sakkā vattuṁ “kāyavacīpayogasamuṭṭhāpikā cetanā chappayogā”ti ca vuttattā. Tasmā",
  "tika-s0101t1:286_7": "yathāvuttoyeva attho sundarataro. Aṭṭhakathāyaṁ pana “vadhoti māraṇa”nti vuttaṁ,",
  "tika-s0101t1:286_8": "tampi pothanameva sandhāyāti ca sakkā viññātuṁ māraṇa-saddassa vihiṁsanepi dissanato.",
  "tika-s0101t1:287_0": "Ettāvatāti “pāṇātipātaṁ pahāyā”tiādinā “chedana…pe… sahasākārā paṭivirato”ti etaparimāṇena",
  "tika-s0101t1:287_1": "pāṭhena. Antarābhedaṁ aggahetvā pāḷiyaṁ āgatanayena chabbīsatisikkhāpadasaṅgahaṁ",
  "tika-s0101t1:287_2": "yebhuyyena sikkhāpadānaṁ avibhattattā cūḷasīlaṁ nāma. Desanāvasena hi idha cūḷamajjhimādibhāvo",
  "tika-s0101t1:287_3": "adhippeto, na dhammavasena. Tathā hi idha saṅkhittena uddiṭṭhānaṁ sikkhāpadānaṁ avibhattānaṁ",
  "tika-s0101t1:287_4": "vibhajanavasena majjhimasīladesanā pavattā. Tenevāha “majjhimasīlaṁ vitthārento”ti.",
  "tika-s0101t1:288": "Cūḷasīlavaṇṇanā niṭṭhitā.",
  "tika-s0101t1:289": "Majjhimasīlavaṇṇanā",
  "tika-s0101t1:290_0": "11. Tattha yathāti opammatthe nipāto. Vāti vikappanatthe. Panāti vacanālaṅkāre. Eketi",
  "tika-s0101t1:290_1": "aññe. Bhontoti sādhūnaṁ piyasamudāhāro. Sādhavo hi pare “bhonto”ti vā, “devānaṁ piyā”ti",
  "tika-s0101t1:290_2": "vā “āyasmanto”ti vā samālapanti. Yaṁ kiñci pabbajjaṁ upagatā samaṇā. Jātimattena",
  "tika-s0101t1:290_3": "brāhmaṇā. Idaṁ vuttaṁ hoti – ussāhaṁ katvā mama vaṇṇaṁ vadamānopi puthujjano “pāṇātipātaṁ",
  "tika-s0101t1:290_4": "pahāya pāṇātipātā paṭivirato”tiādinā parānuddesikanayena vā yathā paneke bhonto samaṇabrāhmaṇabhāvaṁ",
  "tika-s0101t1:290_5": "paṭijānamānā, parehi ca tathāsambhāviyamānā tadanurūpapaṭipattiṁ ajānanato, asamatthato",
  "tika-s0101t1:290_6": "ca na abhisambhuṇanti, na evamayaṁ, ayaṁ pana samaṇo gotamo sabbathāpi samaṇasāruppapaṭipadaṁ",
  "tika-s0101t1:290_7": "pūresiyevāti evaṁ aññuddesikanayena vā sabbathāpi ācārasīlamattameva vadeyyuṁ, na taduttarinti.",
  "tika-s0101t1:291_0": "Bījagāmabhūtagāmasamārambhapade saddakkamena appadhānabhūtopi bījagāmabhūtagāmo niddisitabbatāya",
  "tika-s0101t1:291_1": "padhānabhāvaṁ paṭilabhati. Añño hi saddakkamo añño atthakkamoti āha “katamo so bījagāmabhūtagāmo”ti.",
  "tika-s0101t1:291_2": "Tasmiñhi vibhatte tabbisayatāya samārambhopi vibhattova hotīti. Tenevāha bhagavā",
  "tika-s0101t1:291_3": "“mūlabīja”ntiādi. Mūlameva bījaṁ mūlabījaṁ, mūlaṁ bījaṁ etassātipi mūlabījaṁ. Sesesupi",
  "tika-s0101t1:291_4": "eseva nayo. Phaḷubījanti pabbabījaṁ. Paccayantarasamavāye sadisaphaluppattiyā visesakāraṇabhāvato",
  "tika-s0101t1:291_5": "viruhaṇasamatthe sāraphale niruḷho bīja-saddo tadatthasaṁsiddhiyā mūlādīsupi kesuci",
  "tika-s0101t1:291_6": "pavattatīti mūlādito nivattanatthaṁ ekena bīja-saddena visesetvā vuttaṁ “bījabīja”nti.",
  "tika-s0101t1:291_7": "“Rūparūpaṁ, dukkhadukkha”nti ca yathā. Kasmā panettha bījagāmabhūtagāmaṁ pucchitvā",
  "tika-s0101t1:291_8": "bījagāmo eva vibhattoti? Na kho panetaṁ evaṁ daṭṭhabbaṁ. Nanu avocumha “mūlameva",
  "tika-s0101t1:291_9": "bījaṁ mūlabījaṁ, mūlaṁ bījaṁ etassātipi mūlabījanti”. Tattha purimena bījagāmo niddiṭṭho,",
  "tika-s0101t1:291_10": "dutiyena bhūtagāmo, duvidhopesa sāmaññaniddesena, mūlabījañca mūlabījañca mūlabījanti",
  "tika-s0101t1:291_11": "ekasesanayena vā pāḷiyaṁ niddiṭṭhoti veditabbo. Tenevāha “sabbañheta”ntiādi.",
  "tika-s0101t1:292_0": "12.“Sannidhikatassā”ti etena “sannidhikāraparibhoga”nti ettha kāra-saddassa kammatthataṁ",
  "tika-s0101t1:292_1": "dasseti. Yathā vā “ācayaṁgamino”ti vattabbe anunāsikalopena “ācayagāmino”ti niddeso",
  "tika-s0101t1:292_2": "kato, evaṁ “sannidhikāraṁ paribhoga”nti vattabbe anunāsikalopena “sannidhikāraparibhoga”nti",
  "tika-s0101t1:292_3": "vuttaṁ, sannidhiṁ katvā paribhoganti attho.",
  "tika-s0101t1:293_0": "Sammā kilese likhatīti sallekho, suttantanayena paṭipatti. Pariyāyati kappīyatīti",
  "tika-s0101t1:293_1": "pariyāyo, kappiyavācānusārena paṭipatti. Kilesehi āmasitabbato āmisaṁ, yaṁ kiñci",
  "tika-s0101t1:293_2": "upabhogārahaṁ vatthu. Tenevāha “āmisanti vuttāvasesa”nti. Nayadassanañhetaṁ sannidhivatthūnaṁ.",
  "tika-s0101t1:293_3": "Udakakaddameti udake ca kaddame ca. Acchathāti nisīdatha. Gīvāyāmakanti gīvaṁ āyamitvā,",
  "tika-s0101t1:293_4": "yathā ca bhutte atibhuttatāya gīvā āyamitabbāva hoti, evanti attho. Catubhāgamattanti",
  "tika-s0101t1:293_5": "kuḍubamattaṁ. “Kappiyakuṭiya”ntiādi vinayavasena vuttaṁ.",
  "tika-s0101t1:294_0": "13.Ettakampīti vinicchayavicāraṇāvatthukittanampi. Payojanamattamevāti padatthayojanamattameva.",
  "tika-s0101t1:294_1": "Yassa pana padassa vitthārakathaṁ vinā na sakkā attho viññātuṁ, tattha vitthārakathāpi",
  "tika-s0101t1:294_2": "padatthasaṅgahameva gacchati. Kutūhalavasena pekkhitabbato pekkhā, naṭasatthavidhinā",
  "tika-s0101t1:294_3": "naṭānañca payogo. Naṭasamūhena pana janasamūhe karaṇavasena “naṭasamajja”nti vuttaṁ,",
  "tika-s0101t1:294_4": "sārasamāse “pekkhā maha”nti vuttaṁ. Ghanatāḷaṁ nāma daṇḍamayatāḷaṁ, silāsalākatāḷaṁ",
  "tika-s0101t1:294_5": "vā. Eketi sārasamāsācariyā, uttaravihāravāsino ca. Yathā cettha, evaṁ ito paresupi",
  "tika-s0101t1:294_6": "“eke”ti āgataṭṭhānesu. Caturassaambaṇakatāḷaṁ nāma rukkhasāradaṇḍādīsu yena kenaci",
  "tika-s0101t1:294_7": "caturassaambaṇakaṁ katvā catūsu passesu cammena onandhitvā katavāditaṁ. Abbhokkiraṇaṁ",
  "tika-s0101t1:294_8": "raṅgabalīkaraṇaṁ, yā “nandī”ti vuccati. Sobhanakaranti sobhanakaraṇaṁ, “sobhanagharaka”nti",
  "tika-s0101t1:294_9": "sārasamāse vuttaṁ. Caṇḍālānamidanti caṇḍālaṁ. Sāṇe udakena temetvā aññamaññaṁ ākoṭanakīḷā",
  "tika-s0101t1:294_10": "sāṇadhovanaṁ. Indajālenāti aṭṭhidhovanamantaṁ parijappitvā yathā pare aṭṭhīniyeva",
  "tika-s0101t1:294_11": "passanti, evaṁ tacādīnaṁ antaradhāpanamāyāya. Sakaṭabyūhādīti ādi-saddena cakkapadumakaḷīrabyūhādiṁ saṅgaṇhāti.",
  "tika-s0101t1:295_0": "14.Padānīti sārīnaṁ patiṭṭhānaṭṭhānāni. Dasapadaṁ nāma dvīhi pantīhi vīsatiyā padehi",
  "tika-s0101t1:295_1": "kīḷanajūtaṁ. Pāsakaṁ vuccati chasu passesu ekekaṁ yāva chakkaṁ dassetvā katakīḷanakaṁ,",
  "tika-s0101t1:295_2": "taṁ vaḍḍhetvā yathāladdhaṁ ekakādivasena sāriyo apanentā upanentā ca kīḷanti. Ghaṭena",
  "tika-s0101t1:295_3": "kīḷā ghaṭikāti eke. Bahūsu salākāsu visesarahitaṁ ekaṁ salākaṁ gahetvā tāsu pakkhipitvā",
  "tika-s0101t1:295_4": "puna tasseva uddharaṇaṁ salākahatthanti eke. Paṇṇena vaṁsākārena katā nāḷikā. Tenevāha",
  "tika-s0101t1:295_5": "“taṁ dhamantā”ti. “Pucchantassa mukhāgataṁ akkharaṁ gahetvā naṭṭhamutti lābhālābhādijānanakīḷā",
  "tika-s0101t1:295_6": "akkharikā”tipi vadanti. “Vāditānurūpaṁ naccanaṁ gāyanaṁ vā yathāvajjaṁ” tipi vadanti.",
  "tika-s0101t1:295_7": "“Evaṁ kate jayo bhavissati, aññathā parājayo”ti jayaparājaye purakkhatvā payogakaraṇavasena",
  "tika-s0101t1:295_8": "parihārapathādīnampi jūtapamādaṭṭhānabhāvo veditabbo. Paṅgacīrādīhipi vaṁsādīhi kātabbakiccasiddhiasiddhijayaparājayāvaho",
  "tika-s0101t1:295_9": "payogo vuttoti daṭṭhabbaṁ. “Yathāvajja”nti ca kāṇādīhi sadisatākāradassanehi jayaparājayavasena",
  "tika-s0101t1:295_10": "jūtakīḷitabhāvena vuttaṁ.",
  "tika-s0101t1:296_0": "15.Vāḷarūpānīti āharimāni vāḷarūpāni. “Akappiyamañcova pallaṅko”ti sārasamāse. Vānavicittanti",
  "tika-s0101t1:296_1": "bhitticchadādivasena vānena vicitraṁ. Rukkhatūlalatātūlapoṭakītūlānaṁ vasena tiṇṇaṁ",
  "tika-s0101t1:296_2": "tūlānaṁ. Uddalomiyaṁ kecīti sārasamāsācariyā, uttaravihāravāsino ca. Tathā ekantalomiyaṁ.",
  "tika-s0101t1:296_3": "Koseyyakaṭṭissamayanti koseyyakassaṭamayaṁ. Suddhakoseyyanti ratanaparisibbanarahitaṁ.",
  "tika-s0101t1:296_4": "“Ṭhapetvā tūlika”nti etena ratanaparisibbanarahitāpi tūlikā na vaṭṭatīti dīpeti.",
  "tika-s0101t1:296_5": "“Ratanaparisibbitānī”ti iminā yāni ratanaparisibbitāni, tāni bhūmattharaṇavasena,",
  "tika-s0101t1:296_6": "yathānurūpaṁ mañcapīṭhādīsu ca upanetuṁ vaṭṭatīti dīpitaṁ hoti. Ajinacammehīti ajinamigacammehi.",
  "tika-s0101t1:296_7": "Tāni kira cammāni sukhumāni, tasmā dupaṭṭatipaṭṭāni katvā sibbanti. Tena vuttaṁ “ajinappaveṇī”ti.",
  "tika-s0101t1:296_8": "Vuttanayenāti vinaye vuttanayena.",
  "tika-s0101t1:297_0": "16.Alaṅkārañjanameva na bhesajjaṁ maṇḍanānuyogassa adhippetattā. Mālā-saddo sāsane",
  "tika-s0101t1:297_1": "suddhapupphesupi niruḷhoti āha “baddhamālā vā”ti. Mattikakakkanti osadhehi abhisaṅkhataṁ",
  "tika-s0101t1:297_2": "yogamattikakakkaṁ. Caliteti kupite. Lohite sannisinneti duṭṭhalohite khīṇe.",
  "tika-s0101t1:298_0": "17. Duggatito saṁsārato ca niyyāti etenāti niyyānaṁ, saggamaggo mokkhamaggo ca. Taṁ",
  "tika-s0101t1:298_1": "niyyānaṁ arahati, niyyāne vā niyuttā, niyyānaṁ vā phalabhūtaṁ etissā atthīti niyyānikā,",
  "tika-s0101t1:298_2": "vacīduccaritasaṁkilesato niyyātīti vā ī-kārassa rassattaṁ, ya-kārassa ca ka-kāraṁ",
  "tika-s0101t1:298_3": "katvā niyyānikā, cetanāya saddhiṁ samphappalāpā veramaṇi. Tappaṭipakkhato aniyyānikā,",
  "tika-s0101t1:298_4": "tassā bhāvo aniyyānikattaṁ, tasmā aniyyānikattā. Tiracchānabhūtāti tirokaraṇabhūtā.",
  "tika-s0101t1:298_5": "Kammaṭṭhānabhāveti aniccatāpaṭisaṁyuttacatusaccakammaṭṭhānabhāve. Saha atthenāti",
  "tika-s0101t1:298_6": "sātthakaṁ, hitapaṭisaṁyuttanti attho. Visikhāti gharasanniveso, visikhāgahaṇena ca",
  "tika-s0101t1:298_7": "tannivāsino gahitā “gāmo āgato”tiādīsu viya. Tenevāha “sūrā samatthā”ti, “saddhā",
  "tika-s0101t1:298_8": "pasannā”ti ca. Kumbhaṭṭhānāpadesena kumbhadāsiyo vuttāti āha “kumbhadāsīkathā vā”ti.",
  "tika-s0101t1:298_9": "Uppattiṭhitisambhārādivasena lokaṁ akkhāyatīti lokakkhāyikā.",
  "tika-s0101t1:299": "18.Sahitanti pubbāparāviruddhaṁ.",
  "tika-s0101t1:300": "19. Dūtassa kammaṁ dūteyyaṁ, tassa kathā dūteyyakathā.",
  "tika-s0101t1:301_0": "20.Tividhenāti sāmantajappanairiyāpathasannissitapaccayapaṭisevanabhedato tippakārena.",
  "tika-s0101t1:301_1": "Vimhāpayantīti “aho acchariyapuriso”ti attani paresaṁ vimhayaṁ uppādenti. Lapantīti",
  "tika-s0101t1:301_2": "attānaṁ, dāyakaṁ vā ukkhipitvā yathā so kiñci dadāti, evaṁ ukkācetvā kathenti. Nimittena",
  "tika-s0101t1:301_3": "caranti, nimittaṁ vā karontīti nemittikā nimittanti ca paresaṁ paccaya dānasaññuppādakaṁ",
  "tika-s0101t1:301_4": "kāyavacīkammaṁ vuccati. Nippiṁsantīti nippesā, nippesāyeva nippesikā, nippesoti ca",
  "tika-s0101t1:301_5": "saṭhapuriso viya lābhasakkāratthaṁ akkosakhuṁsanuppaṇḍanaparapiṭṭhimaṁsikatādi.",
  "tika-s0101t1:302": "Majjhimasīlavaṇṇanā niṭṭhitā.",
  "tika-s0101t1:303": "Mahāsīlavaṇṇanā",
  "tika-s0101t1:304_0": "21. Aṅgāni ārabbha pavattattā aṅgasahacaritaṁ satthaṁ “aṅga”nti vuttaṁ. Nimittanti",
  "tika-s0101t1:304_1": "etthāpi eseva nayo. Keci pana “aṅganti aṅgavikāra”nti vadanti, paresaṁ aṅgavikāradassanenāpi",
  "tika-s0101t1:304_2": "lābhālābhādivijjāti. Paṇḍurājāti dakkhiṇāmadhurādhipati. “Mahantāna”nti etena appakaṁ",
  "tika-s0101t1:304_3": "nimittaṁ, mahantaṁ nimittaṁ uppātoti dasseti. Idaṁ nāma passatīti yo vasabhaṁ kuñjaraṁ",
  "tika-s0101t1:304_4": "pāsādaṁ pabbataṁ vā āruḷhaṁ supine attānaṁ passati, tassa idaṁ nāma phalaṁ hotīti.",
  "tika-s0101t1:304_5": "Supinakanti supinasatthaṁ. Aṅgasampattivipattidassanamattena ādisanaṁ vuttaṁ “aṅga”nti",
  "tika-s0101t1:304_6": "iminā, “lakkhaṇa”nti iminā pana mahānubhāvatānipphādakaaṅgalakkhaṇavisesadassanenāti",
  "tika-s0101t1:304_7": "ayametesaṁ visesoti. Ahateti nave. Ito paṭṭhāyāti devarakkhasamanussādibhedena vividhavatthabhāge",
  "tika-s0101t1:304_8": "ito vā etto vā sañchinne idaṁ nāma bhogādi hotīti. Dabbihomadīni homassupakaraṇādivisesehi",
  "tika-s0101t1:304_9": "phalavisesadassanavasena pavattāni. Aggihomaṁ vuttāvasesasādhanavasena pavattaṁ homaṁ.",
  "tika-s0101t1:304_10": "Aṅgalaṭṭhinti sarīraṁ. Abbhino satthaṁ abbheyyaṁ, māsurakkhena kato gantho māsurakkho.",
  "tika-s0101t1:304_11": "Bhūrivijjā sassabuddhikaraṇavijjāti sārasamāse. Sapakkhaka…pe… catuppadānanti piṅgalamakkhikādisapakkhaka",
  "tika-s0101t1:304_12": "gharagolikādiapakkhakadevamanussakoñcādidvipadakakaṇṭakajambukādicatuppadānaṁ.",
  "tika-s0101t1:305": "23.“Asukadivase”ti “pakkhassa dutiye tatiye”tiādi tithivasena vuttaṁ. Asukanakkhattenāti rohiṇīādinakkhattayogavasena.",
  "tika-s0101t1:306_0": "24.Ukkānaṁ patananti ukkobhāsānaṁ patanaṁ. Vātasaṅghātesu hi vegena aññamaññaṁ saṅghaṭṭentesu",
  "tika-s0101t1:306_1": "dīpakobhāso viya obhāso uppajjitvā ākāsato patati, tatthāyaṁ ukkāpātavohāro. Avisuddhatā abbhamahikādīhi.",
  "tika-s0101t1:307_0": "25.Dhārānupavecchanaṁ vassanaṁ. Hatthena adhippetaviññāpanaṁ hatthamuddā, taṁ pana",
  "tika-s0101t1:307_1": "aṅgulisaṅkocanena gaṇanāyeva. Pārasika milakkhakādayo viya navantavasena gaṇanā acchiddakagaṇanā.",
  "tika-s0101t1:307_2": "Saṭuppādanādīti ādi-saddena vokalanabhāgahārādike saṅgaṇhāti. Cintāvasenāti vatthuṁ",
  "tika-s0101t1:307_3": "anusandhiñca sayameva cirena cintetvā karaṇavasena cintākavi veditabbo, kiñci sutvā",
  "tika-s0101t1:307_4": "sutena assutaṁ anusandhetvā karaṇavasena sutakavi, kañci atthaṁ upadhāretvā tassa",
  "tika-s0101t1:307_5": "saṅkhipanavitthāraṇādivasena atthakavi, yaṁ kiñci parena kataṁ kabbaṁ nāṭakaṁ vā",
  "tika-s0101t1:307_6": "disvā taṁ sadisameva aññaṁ attano ṭhānuppattikapaṭibhānena karaṇavasena paṭibhānakavi veditabbo.",
  "tika-s0101t1:308_0": "26. Pariggahabhāvena dārikāya gaṇhāpanaṁ āvāhanaṁ. Tathā dāpanaṁ vivāhanaṁ. Desantare",
  "tika-s0101t1:308_1": "diguṇatiguṇādigahaṇavasena bhaṇḍappayojanaṁ payogo. Tattha vā aññattha vā yathākālaparicchedaṁ",
  "tika-s0101t1:308_2": "vaḍḍhigahaṇavasena payojanaṁ uddhāro. “Bhaṇḍamūlarahitānaṁ vāṇijjaṁ katvā ettakenudayena",
  "tika-s0101t1:308_3": "saha mūlaṁ dethāti dhanadānaṁ payogo, tāvakālikadānaṁ uddhāro”ti ca vadanti. Tīhi",
  "tika-s0101t1:308_4": "kāraṇehīti ettha vātena, pāṇakehi vā gabbhe vinassante na purimakammunā okāso kato,",
  "tika-s0101t1:308_5": "tappaccayā kammaṁ vipaccati. Sayameva pana kammunā okāse kate na ekantena vāto pāṇakā",
  "tika-s0101t1:308_6": "vā apekkhitabbāti kammassa visuṁ kāraṇabhāvo vuttoti daṭṭhabbaṁ. Nibbāpanīyanti upasamakaraṁ.",
  "tika-s0101t1:308_7": "Paṭikammanti yathā te na khādanti, tathā paṭikaraṇaṁ. Parivattanatthanti āvudhādinā",
  "tika-s0101t1:308_8": "saha ukkhittahatthassa ukkhipanavasena parivattanatthaṁ. Icchitatthassa devatāya",
  "tika-s0101t1:308_9": "kaṇṇe kathanavasena jappanaṁ kaṇṇajappananti. Ādiccapāricariyāti karavīramālāhi pūjaṁ",
  "tika-s0101t1:308_10": "katvā sakaladivasaṁ ādiccābhimukhāvaṭṭhānena ādiccassa paricaraṇaṁ. “Siravhāyana”nti",
  "tika-s0101t1:308_11": "keci paṭhanti, tassatthomantaṁ parijappitvā sirasā icchitassa atthassa avhāyananti.",
  "tika-s0101t1:309_0": "27.Samiddhikāleti āyācitassa atthassa siddhikāle. Santipaṭissavakammanti devatāyācanāya",
  "tika-s0101t1:309_1": "yā santi paṭikattabbā, tassā paṭiññāpaṭissavakammakaraṇaṁ, santiyā āyācanappayogoti",
  "tika-s0101t1:309_2": "attho. Tasminti paṭissavaphalabhūte yathābhipatthitakammasmiṁ, yaṁ “sace me idaṁ",
  "tika-s0101t1:309_3": "nāma samijjhissatī”ti vuttaṁ. Tassāti santipaṭissavassa, yo “paṇidhī”ti ca vutto.",
  "tika-s0101t1:309_4": "Yathāpaṭissavañhi upahāre kate paṇidhi āyācanā katā niyyātitā hotīti. Acchandikabhāvamattanti",
  "tika-s0101t1:309_5": "itthiyā akāmakabhāvamattaṁ. Liṅganti purisaliṅgaṁ. Balikammakaraṇaṁ upaddavapaṭibāhanatthañceva",
  "tika-s0101t1:309_6": "vaḍḍhiāvahanatthañca. Dosānanti pittādidosānaṁ. Ettha ca vamananti pacchaṭṭanaṁ adhippetaṁ.",
  "tika-s0101t1:309_7": "Uddhaṁvirecananti vamanaṁ “uddhaṁ dosānaṁ nīharaṇa”nti vuttattā. Tathā virecananti",
  "tika-s0101t1:309_8": "virecanameva. Adhovirecananti pana suddhivatthikasāvatthiādi vatthikiriyāpi adhippetā",
  "tika-s0101t1:309_9": "“adho dosānaṁ nīharaṇa”nti vuttattā. Sīsavirecanaṁ semhanīharaṇādi. Paṭalānīti akkhipaṭalāni.",
  "tika-s0101t1:309_10": "Salākavejjakammanti akkhivejjakammaṁ, idaṁ vuttāvasesasālākiyasaṅgahaṇatthaṁ vuttanti",
  "tika-s0101t1:309_11": "daṭṭhabbanti. Tappanādayopi hi sālākiyānevāti. Mūlāni padhānāni rogūpasame samatthāni",
  "tika-s0101t1:309_12": "bhesajjāni mūlabhesajjāni, mūlānaṁ vā byādhīnaṁ bhesajjāni mūlabhesajjāni. Mūlānubandhavasena",
  "tika-s0101t1:309_13": "hi duvidho byādhi. Mūlaroge ca tikicchite yebhuyyena itaraṁ vūpasamatīti. “Kāyatikicchanaṁdassetī”ti",
  "tika-s0101t1:309_14": "idaṁ komārabhaccasallakattasālākiyādikaraṇavisesabhūtatantīnaṁ tattha tattha vuttattā",
  "tika-s0101t1:309_15": "pārisesavasena vuttaṁ, tasmā tadavasesāya tantiyāpi idha saṅgaho daṭṭhabbo. Sabbāni",
  "tika-s0101t1:309_16": "cetāni ājīvahetukāniyeva idhādhippetāni “micchājīvena jīvikaṁ kappentī”ti vuttattā.",
  "tika-s0101t1:309_17": "Yaṁ pana tattha tattha pāḷiyaṁ “iti vā”ti vuttaṁ, tattha itīti pakāratthe nipāto,",
  "tika-s0101t1:309_18": "vā-iti vikappanatthe. Idaṁ vuttaṁ hoti iminā pakārena, ito aññe na vāti. Tena yāni",
  "tika-s0101t1:309_19": "ito bāhirakapabbajitā sippāyatanavijjāṭṭhānādīni jīvikopāyabhūtāni ājīvapakatā upajīvanti,",
  "tika-s0101t1:309_20": "tesaṁ pariggaho katoti veditabbo.",
  "tika-s0101t1:310": "Mahāsīlavaṇṇanā niṭṭhitā.",
  "tika-s0101t1:311": "Pubbantakappikasassatavādavaṇṇanā",
  "tika-s0101t1:312_0": "28.Bhikkhusaṅghena vuttavaṇṇo nāma “yāvañcidaṁ tena bhagavatā”tiādinā vuttavaṇṇo.",
  "tika-s0101t1:312_1": "Etthāyaṁ sambandho – na bhikkhave ettakā eva buddhaguṇā, ye tumhākaṁ pākaṭā, apākaṭā",
  "tika-s0101t1:312_2": "pana “atthi bhikkhave aññe dhammā”ti vitthāro. Tattha “ime diṭṭhiṭṭhānā evaṁ gahitā”tiādinā",
  "tika-s0101t1:312_3": "sassatādidiṭṭhiṭṭhānānaṁ yathāgahitākārasuññatabhāvappakāsanato, “tañca pajānanaṁ",
  "tika-s0101t1:312_4": "na parāmasatī”ti sīlādīnañca aparāmāsaniyyānikabhāvadīpanena niccasārādivirahappakāsanato,",
  "tika-s0101t1:312_5": "yāsu vedanāsu avītarāgatāya bāhirakānaṁ etāni diṭṭhivipphanditāni sambhavanti, tesaṁ",
  "tika-s0101t1:312_6": "paccayabhūtānañca sammohādīnaṁ vedakakārakasabhāvābhāvadassanamukhena sabbadhammānaṁ",
  "tika-s0101t1:312_7": "attattaniyatāvirahadīpanato, anupādāparinibbānadīpanato ca ayaṁ desanā suññatāvibhāvanappadhānāti",
  "tika-s0101t1:312_8": "āha “suññatāpakāsanaṁ ārabhī”ti. Pariyattīti vinayādibhedabhinnā tanti. Desanāti",
  "tika-s0101t1:312_9": "tassā tantiyā manasāvavatthāpitāya vibhāvanā, yathādhammaṁ dhammābhilāpabhūtā vā",
  "tika-s0101t1:312_10": "paññāpanā, anulomādivasena vā kathananti pariyattidesanānaṁ viseso pubbeyeva vavatthāpitoti",
  "tika-s0101t1:312_11": "āha “desanāyaṁ pariyattiya”nti. Evaṁ ādīsūti ettha ādi-saddena saccasabhāvasamādhipaññāpakatipuññaāpattiñeyyādayo",
  "tika-s0101t1:312_12": "saṅgayhanti. Tathā hi ayaṁ dhamma-saddo “catunnaṁ bhikkhave dhammānaṁ ananubodhā”tiādīsu",
  "tika-s0101t1:312_13": "sacce vattati, “kusalā dhammā akusalā dhammā”tiādīsu sabhāve, “evaṁdhammā te bhagavanto",
  "tika-s0101t1:312_14": "ahesu”ntiādīsu samādhimhi, “saccaṁ dhammo dhiti cāgo, sa ve pecca na socatī”tiādīsu",
  "tika-s0101t1:312_15": "paññāya, “jātidhammānaṁ bhikkhave sattānaṁ evaṁ icchā uppajjatī”tiādīsu pakatiyaṁ,",
  "tika-s0101t1:312_16": "“dhammo suciṇṇo sukhamāvahātī”tiādīsu puññe, “cattāro pārājikā dhammā”tiādīsu āpattiyaṁ,",
  "tika-s0101t1:312_17": "“sabbe dhammā sabbākārena buddhassa bhagavato ñāṇamukhe āpāthaṁ āgacchantī”tiādīsu",
  "tika-s0101t1:312_18": "ñeyye vattati. Dhammā hontīti suññā dhammamattā hontīti attho.",
  "tika-s0101t1:313_0": "“Duddasā”ti eteneva tesaṁ dhammānaṁ dukkhogāhatā pakāsitā hoti. Sace pana koci attano",
  "tika-s0101t1:313_1": "pamāṇaṁ ajānanto ñāṇena te dhamme ogāhituṁ ussāhaṁ kareyya, tassa taṁ ñāṇaṁ appatiṭṭhameva",
  "tika-s0101t1:313_2": "makasatuṇḍasūci viya mahāsamuddeti āha “alabbhaneyyapatiṭṭhā”ti. Alabbhaneyyā patiṭṭhā",
  "tika-s0101t1:313_3": "etthāti alabbhaneyyapatiṭṭhāti padaviggaho veditabbo. Alabbhaneyyapatiṭṭhānaṁ ogāhituṁ",
  "tika-s0101t1:313_4": "asakkuṇeyyatāya “ettakā ete īdisā cā”ti passituṁ na sakkāti vuttaṁ “gambhīrattā eva",
  "tika-s0101t1:313_5": "duddasā”ti. Ye pana daṭṭhumeva na sakkā, tesaṁ ogāhitvā anubujjhane kathā eva natthīti",
  "tika-s0101t1:313_6": "āha “duddasattā eva duranubodhā”ti. Sabbapariḷāhapaṭippassaddhimatthake samuppannattā,",
  "tika-s0101t1:313_7": "nibbutasabbapariḷāhasamāpattisamokiṇṇattā ca nibbutasabbapariḷāhā. Santārammaṇāni",
  "tika-s0101t1:313_8": "maggaphalanibbānāni anupasantasabhāvānaṁ kilesānaṁ saṅkhārānañca abhāvato. Atha vā",
  "tika-s0101t1:313_9": "samūhatavikkhepatāya niccasamāhitassa manasikārassa vasena tadārammaṇadhammānaṁ santabhāvo",
  "tika-s0101t1:313_10": "veditabbo kasiṇugghāṭimākāsatabbisayaviññāṇānaṁ anantabhāvo viya. Avirajjhitvā nimittapaṭivedho",
  "tika-s0101t1:313_11": "viya issāsānaṁ avirajjhitvā dhammānaṁ yathābhūtasabhāvabodho sāduraso mahāraso ca",
  "tika-s0101t1:313_12": "hotīti āha atittikaraṇaṭṭhenāti. Paṭivedhappattānaṁ, tesu ca buddhānaṁyeva sabbākārena",
  "tika-s0101t1:313_13": "visayabhāvūpagamanato na takkabuddhiyā gocarāti āha “uttamañāṇavisayattā”tiādi. “Nipuṇā”ti",
  "tika-s0101t1:313_14": "ñeyyesu tikkhavisadavuttiyā chekā. Yasmā pana so chekabhāvo ārammaṇe appaṭihatavuttitāya",
  "tika-s0101t1:313_15": "sukhumañeyyagahaṇasamatthatāya supākaṭo hoti, tena vuttaṁ “saṇhasukhumasabhāvattā”ti.",
  "tika-s0101t1:314_0": "Aparo nayo – vinayapaṇṇattiādigambhīraneyyavibhāvanato gambhīrā. Kadāci asaṅkhyeyyamahākappe",
  "tika-s0101t1:314_1": "atikkamitvāpi dullabhadassanatāya duddasā. Dassanañcettha paññācakkhuvaseneva veditabbaṁ.",
  "tika-s0101t1:314_2": "Dhammanvayasaṅkhātassa anubodhassa kassacideva sambhavato duranubodhā. Santasabhāvato,",
  "tika-s0101t1:314_3": "veneyyānañca guṇasampadānaṁ pariyosānattā santā. Attano ca paccayehi padhānabhāvaṁ",
  "tika-s0101t1:314_4": "nītatāya paṇītā. Samadhigatasaccalakkhaṇatāya atakkehi, atakkena vā ñāṇena avacaritabbatāya",
  "tika-s0101t1:314_5": "atakkāvacarā. Nipuṇaṁ, nipuṇe vā atthe saccappaccayākārādivasena vibhāvanato nipuṇā.",
  "tika-s0101t1:314_6": "Loke aggapaṇḍitena sammāsambuddhena vedīyanti pakāsīyantīti paṇḍitavedanīyā. Anāvaraṇañāṇapaṭilābhato",
  "tika-s0101t1:314_7": "hi bhagavā “sabbavidū haṁ asmi, dasabalasamannāgato bhikkhave tathāgato”tiādinā attano",
  "tika-s0101t1:314_8": "sabbaññutādiguṇe pakāseti. Tenevāha “sayaṁ abhiññā sacchikatvā pavedetī”ti.",
  "tika-s0101t1:315_0": "Tattha kiñcāpi sabbaññutaññāṇaṁ phalanibbānāni viya sacchikātabbasabhāvaṁ na hoti,",
  "tika-s0101t1:315_1": "āsavakkhayañāṇe pana adhigate adhigatameva hotīti tassa paccakkhakaraṇaṁ sacchikiriyāti",
  "tika-s0101t1:315_2": "āha “abhivisiṭṭhena ñāṇena paccakkhaṁ katvā”ti. Abhivisiṭṭhena ñāṇenāti ca hetuatthe",
  "tika-s0101t1:315_3": "karaṇavacanaṁ, abhivisiṭṭhañāṇādhigamahetūti attho. Abhivisiṭṭhañāṇanti vā paccavekkhaṇañāṇe",
  "tika-s0101t1:315_4": "adhippete karaṇavacanampi yujjatiyeva. Pavedanañcettha aññāvisayānaṁ saccādīnaṁ desanākiccasādhanato,",
  "tika-s0101t1:315_5": "“ekomhi sammāsambuddho”tiādinā paṭijānanato ca veditabbaṁ. Vadamānāti ettha sattiattho",
  "tika-s0101t1:315_6": "māna-saddo, vattuṁ ussāhaṁ karontoti attho. Evaṁbhūtā ca vattukāmā nāma hontīti āha",
  "tika-s0101t1:315_7": "“vaṇṇaṁ vattukāmā”ti. Sāvasesaṁ vadantopi viparītaṁ vadanto viya “sammā vadatī”ti",
  "tika-s0101t1:315_8": "na vattabboti āha “ahāpetvā”ti, tena anavasesattho idha sammā-saddoti dasseti. “Vattuṁ",
  "tika-s0101t1:315_9": "sakkuṇeyyu”nti iminā “vadeyyu”nti sakatthadīpanabhāvamāha. Ettha ca kiñcāpi bhagavato",
  "tika-s0101t1:315_10": "dasabalādiñāṇānipi anaññasādhāraṇāni, sappadesavisayattā pana tesaṁ ñāṇānaṁ na tehi",
  "tika-s0101t1:315_11": "buddhaguṇā ahāpetvā gahitā nāma honti, nippadesavisayattā pana sabbaññutaññāṇassa",
  "tika-s0101t1:315_12": "tasmiṁ gahite sabbepi buddhaguṇā gahitā eva nāma hontīti imamatthaṁ dasseti “yehi…pe…",
  "tika-s0101t1:315_13": "vadeyyu”nti. Puthūni ārammaṇāni etassāti puthuārammaṇaṁ, sabbārammaṇattāti adhippāyo.",
  "tika-s0101t1:315_14": "Atha vā puthuārammaṇārammaṇatoti etasmiṁ atthe “puthuārammaṇato”ti vuttaṁ, ekassa",
  "tika-s0101t1:315_15": "ārammaṇa-saddassa lopaṁ katvā “oṭṭhamukho kāmāvacara”nti ādīsu viya, tenassa puthuñāṇakiccasādhakataṁ",
  "tika-s0101t1:315_16": "dasseti. Tathā hetaṁ tīsu kālesu appaṭihatañāṇaṁ, catuyoniparicchedakañāṇaṁ, pañcagatiparicchedakañāṇaṁ,",
  "tika-s0101t1:315_17": "chasu asādhāraṇañāṇesu sesāsādhāraṇañāṇāni, sattaariyapuggalavibhāvakañāṇaṁ, aṭṭhasupi",
  "tika-s0101t1:315_18": "parisāsu akampanañāṇaṁ, navasattāvāsaparijānanañāṇaṁ, dasabalañāṇanti evamādīnaṁ",
  "tika-s0101t1:315_19": "anekasatasahassabhedānaṁ ñāṇānaṁ yathāsambhavaṁ kiccaṁ sādhetīti. “Punappunaṁ uppattivasenā”ti",
  "tika-s0101t1:315_20": "etena sabbaññutaññāṇassa kamavuttitaṁ dasseti. Kamenāpi hi taṁ visayesu pavattati,",
  "tika-s0101t1:315_21": "na sakiṁyeva yathā bāhirakā vadanti “sakiṁyeva sabbaññū sabbaṁ jānāti, na kamenā”ti.",
  "tika-s0101t1:316_0": "Yadi evaṁ acinteyyāparimeyyabhedassa ñeyyassa paricchedavatā ekena ñāṇena niravasesato",
  "tika-s0101t1:316_1": "kathaṁ paṭivedhoti, ko vā evamāha “paricchedavantaṁ buddhañāṇa”nti. Anantañhi taṁ",
  "tika-s0101t1:316_2": "ñāṇaṁ ñeyyaṁ viya. Vuttañhetaṁ “yāvatakaṁ ñeyyaṁ tāvatakaṁ ñāṇaṁ. Yāvatakaṁ ñāṇaṁ,",
  "tika-s0101t1:316_3": "tāvatakaṁ ñeyya”nti. Evampi jātibhūmisabhāvādivasena disādesakālādivasena ca anekabhedabhinne",
  "tika-s0101t1:316_4": "ñeyye kamena gayhamāne anavasesapaṭivedho na sambhavati yevāti, nayidamevaṁ. Kasmā?",
  "tika-s0101t1:316_5": "Yaṁ kiñci bhagavatā ñātuṁ icchitaṁ sakalaṁ ekadeso vā. Tattha appaṭihatacāratāya",
  "tika-s0101t1:316_6": "paccakkhato ñāṇaṁ pavattati, vikkhepābhāvato ca bhagavā sabbakālaṁ samāhitova ñātuṁ,",
  "tika-s0101t1:316_7": "icchitassa paccakkhabhāvo na sakkā nivāretuṁ “ākaṅkhāpaṭibaddhaṁ buddhassa bhagavato",
  "tika-s0101t1:316_8": "ñāṇa”ntiādi vacanato, na cettha dūrato cittapaṭaṁ passantānaṁ viya, “sabbe dhammā",
  "tika-s0101t1:316_9": "anattā”ti vipassantānaṁ viya ca anekadhammāvabodhakāle anirūpitarūpena bhagavato",
  "tika-s0101t1:316_10": "ñāṇaṁ pavattatīti gahetabbaṁ acinteyyānubhāvatāya buddhañāṇassa. Tenevāha “buddhavisayo",
  "tika-s0101t1:316_11": "acinteyyo”ti. Idaṁ panettha sanniṭṭhānaṁsabbākārena sabbadhammāvabodhanasamatthassa",
  "tika-s0101t1:316_12": "ākaṅkhāpaṭibaddhavuttino anāvaraṇañāṇassa paṭilābhena bhagavā santānena sabbadhammapaṭivedhasamattho",
  "tika-s0101t1:316_13": "ahosi sabbaneyyāvaraṇassa pahānato, tasmā sabbaññū, na sakiṁyeva sabbadhammāvabodhato,",
  "tika-s0101t1:316_14": "yathā santānena sabbaindhanassa dahanasamatthatāya pāvako “sabbabhū”ti vuccatīti.",
  "tika-s0101t1:317_0": "Vavatthāpanavacananti sanniṭṭhāpanavacanaṁ, avadhāraṇavacananti attho. Aññe vāti",
  "tika-s0101t1:317_1": "ettha avadhāraṇena nivattitaṁ dasseti “na pāṇātipātā veramaṇiādayo”ti, ayañca eva-saddo",
  "tika-s0101t1:317_2": "aniyatadesatāya ca-saddo viya yattha vutto, tato aññatthāpi vacanicchāvasena upatiṭṭhatīti",
  "tika-s0101t1:317_3": "āha “gambhīrā vā”tiādi. Sabbapadehīti yāva “paṇḍitavedanīyā”ti idaṁ padaṁ, tāva sabbapadehi.",
  "tika-s0101t1:317_4": "Sāvakapāramiñāṇanti sāvakānaṁ dānādipāripūriyā nipphannaṁ vijjattayachaḷabhiññācatuppaṭisambhidādibhedaṁ",
  "tika-s0101t1:317_5": "ñāṇaṁ. Tatoti sāvakapāramiñāṇato. Tatthāti sāvakapāramiñāṇe. Tatopīti anantaraniddiṭṭhato",
  "tika-s0101t1:317_6": "paccekabuddhañāṇatopi, ko pana vādo sāvakapāramiñāṇatoti adhippāyo. Etthāyaṁ atthayojanā",
  "tika-s0101t1:317_7": "– kiñcāpi sāvakapāramiñāṇaṁ heṭṭhimasekkhañāṇaṁ puthujjanañāṇañca upādāya gambhīraṁ,",
  "tika-s0101t1:317_8": "paccekabuddhañāṇaṁ upādāya na tathā gambhīranti “gambhīramevā”ti na sakkā vattuṁ.",
  "tika-s0101t1:317_9": "Tathā paccekabuddhañāṇampi sabbaññutaññāṇaṁ upādāyāti tattha vavatthānaṁ na labbhati,",
  "tika-s0101t1:317_10": "sabbaññutaññāṇadhammā pana sāvakapāramiñāṇādīnaṁ viya kiñci upādāya agambhīrabhāvābhāvato",
  "tika-s0101t1:317_11": "gambhīrā vāti. Yathā cettha vavatthānaṁ dassitaṁ, evaṁ sāvakapāramiñāṇaṁ duddasaṁ,",
  "tika-s0101t1:317_12": "paccekabuddhañāṇaṁ pana tato duddasataranti tattha vavatthānaṁ natthītiādinā vavatthānasabbhāvo",
  "tika-s0101t1:317_13": "netabbo. Tenevāha “tathā duddasāva…pe… veditabba”nti.",
  "tika-s0101t1:318_0": "Kasmā panetaṁ evaṁ āraddhaṁti etthāyaṁ adhippāyo – bhavatu tāva niravasesabuddhaguṇavibhāvanūpāyabhāvato",
  "tika-s0101t1:318_1": "sabbaññutaññāṇaṁ ekampi puthunissayārammaṇañākiccasiddhiyā “atthi bhikkhave aññeva",
  "tika-s0101t1:318_2": "dhammā”tiādinā bahuvacanena uddiṭṭhaṁ, tassa pana vissajjanaṁ saccapaccayākārādivisesavasena",
  "tika-s0101t1:318_3": "anaññasādhāraṇena vibhajananayena anārabhitvā sanissayānaṁ diṭṭhīnaṁ vibhajanavasena",
  "tika-s0101t1:318_4": "kasmā āraddhanti. Tattha yathā saccapaccayākārādīnaṁ vibhajanaṁ anaññasādhāraṇaṁ,",
  "tika-s0101t1:318_5": "sabbaññutaññāṇasseva visayo, evaṁ niravasesena diṭṭhigatavibhajanampīti dassetuṁ",
  "tika-s0101t1:318_6": "“buddhānañhī”tiādi āraddhaṁ. Tattha ṭhānānīti kāraṇāni. Gajjitaṁ mahantaṁ hotīti",
  "tika-s0101t1:318_7": "desetabbassa atthassa anekavidhatāya, duviññeyyatāya ca nānānayehi pavattamānaṁ desanāgajjitaṁ",
  "tika-s0101t1:318_8": "mahantaṁ vipulaṁ, bahubhedañca hoti. Ñāṇaṁ anupavisatīti tato eva ca desanāñāṇaṁ",
  "tika-s0101t1:318_9": "desetabbadhamme vibhāgaso kurumānaṁ anupavisati, te anupavissa ṭhitaṁ viya hotīti attho.",
  "tika-s0101t1:319_0": "Buddhañāṇassa mahantabhāvo paññāyatīti evaṁvidhassa nāma dhammassa desakaṁ paṭivedhakañcāti",
  "tika-s0101t1:319_1": "buddhānaṁ desanāñāṇassa paṭivedhañāṇassa ca uḷārabhāvo pākaṭo hoti. Ettha ca kiñcāpi",
  "tika-s0101t1:319_2": "“sabbaṁ vacīkammaṁ buddhassa bhagavato ñāṇapubbaṅgamaṁ ñāṇānuparivattī”ti vacanato",
  "tika-s0101t1:319_3": "sabbāpi bhagavato desanā ñāṇarahitā natthi, sīhasamānavuttitāya ca sabbattha samānussāhappavatti",
  "tika-s0101t1:319_4": "desetabbadhammavasena pana desanā visesato ñāṇena anupaviṭṭhā gambhīratarā ca hotīti",
  "tika-s0101t1:319_5": "daṭṭhabbaṁ. Kathaṁ pana vinayapaṇṇattiṁ patvā desanā tilakkhaṇāhatā suññatāpaṭisaṁyuttā",
  "tika-s0101t1:319_6": "hotīti? Tatthāpi ca sannisinnaparisāya ajjhāsayānurūpaṁ pavattamānā desanā saṅkhārānaṁ",
  "tika-s0101t1:319_7": "aniccatādivibhāvanī, sabbadhammānaṁ attattaniyatābhāvappakāsanī ca hoti. Tenevāha",
  "tika-s0101t1:319_8": "“anekapariyāyena dhammiṁ kathaṁ katvā”tiādi.",
  "tika-s0101t1:320_0": "Bhūmantaranti dhammānaṁ avatthāvisesañca ṭhānavisesañca. Tattha avatthāvisesosatiādidhammānaṁ",
  "tika-s0101t1:320_1": "satipaṭṭhānindriyabalabojjhaṅgamaggaṅgādibhedo. Ṭhānaviseso kāmāvacarādibhedo. Paccayākārapadassa",
  "tika-s0101t1:320_2": "attho heṭṭhā vuttoyeva. Samayantaranti diṭṭhivisesā, nānāvihitā diṭṭhiyoti attho,",
  "tika-s0101t1:320_3": "aññasamayaṁ vā. Evaṁ otiṇṇe vatthusminti evaṁ lahukagarukādivasena tadanurūpe otiṇṇe",
  "tika-s0101t1:320_4": "vatthusmiṁ sikkhāpadapaññāpanaṁ.",
  "tika-s0101t1:321_0": "Yadipi kāyānupassanādivasena satipaṭṭhānādayo suttantapiṭakepi vibhattā, suttantabhājanīyādivasena",
  "tika-s0101t1:321_1": "pana abhidhammeyeva te savisesaṁ vibhattāti āha “ime cattāro satipaṭṭhānā…pe… abhidhammapiṭakaṁ",
  "tika-s0101t1:321_2": "vibhajitvā”ti. Tattha “satta phassā”ti sattaviññāṇadhātusampayogavasena vuttaṁ. Tathā",
  "tika-s0101t1:321_3": "“satta vedanā”tiādīsupi. Lokuttarā dhammā nāmāti ettha iti-saddo ādiattho, pakārattho",
  "tika-s0101t1:321_4": "vā, tena vuttāvasesaṁ abhidhamme āgataṁ dhammānaṁ vibhajitabbākāraṁ saṅgaṇhāti. Catuvīsati",
  "tika-s0101t1:321_5": "samantapaṭṭhānāni etthāti catuvīsatisamantapaṭṭhānaṁ, abhidhammapiṭakaṁ. Ettha paccayanayaṁ",
  "tika-s0101t1:321_6": "aggahetvā dhammavaseneva samantapaṭṭhānassa catuvīsatividhatā vuttā. Yathāha –",
  "tika-s0101t1:322": "“Tikañca paṭṭhānavaraṁ dukuttamaṁ,",
  "tika-s0101t1:323": "Dukatikañceva tikadukañca;",
  "tika-s0101t1:324": "Tikatikañceva dukadukañca,",
  "tika-s0101t1:325": "Cha anulomamhi nayā sugambhīrā. ;",
  "tika-s0101t1:326": "Tathā –",
  "tika-s0101t1:327": "Tikañca…pe… cha paccanīyamhi nayā sugambhīrā;",
  "tika-s0101t1:328": "Tikañca…pe… cha anulomapaccanīyamhi nayā sugambhīrā;",
  "tika-s0101t1:329": "Tikañca…pe… paccanīyānulomamhi nayā sugambhīrā”ti. ;",
  "tika-s0101t1:330_0": "Evaṁ dhammavasena catuvīsatibhedesu tikapaṭṭhānādīsu ekekaṁ paccayanayena anulomādivasena",
  "tika-s0101t1:330_1": "catubbidhaṁ hotīti channavuti samantapaṭṭhānāni. Tattha pana dhammānulome tikapaṭṭhāne",
  "tika-s0101t1:330_2": "kusalattike paṭiccavāre paccayānulome hetumūlake hetupaccayavasena ekūnapaññāsa pucchānayā",
  "tika-s0101t1:330_3": "satta vissajjananayāti ādinā dassiyamānā anantabhedā nayāti āha “anantanaya”nti. Hoti cettha –",
  "tika-s0101t1:331": "“Paṭṭhānaṁ nāma paccekaṁ dhammānaṁ anulomādimhi tikadukādīsu yā paccayamūlavisiṭṭhā catunayato sattadhā gatī”ti.",
  "tika-s0101t1:332_0": "Navahākārehīti uppādādīhi navahi paccayākārehi. Tattha uppajjati etasmā phalanti",
  "tika-s0101t1:332_1": "uppādo, uppattiyā kāraṇabhāvo. Sati ca avijjāya saṅkhārā uppajjanti, na asati, tasmā",
  "tika-s0101t1:332_2": "avijjā saṅkhārānaṁ uppādo hutvā paccayo hoti. Tathā avijjāya sati saṅkhārā pavattanti",
  "tika-s0101t1:332_3": "dharanti, nivisanti ca, te avijjāya sati phalaṁ bhavādīsu khipanti, āyūhanti phaluppattiyā",
  "tika-s0101t1:332_4": "ghaṭanti, saṁyujjanti attano phalena, yasmiṁ santāne sayañca uppannā, taṁ palibundhanti,",
  "tika-s0101t1:332_5": "paccayantarasamavāye udayanti uppajjanti, hinoti ca saṅkhārānaṁ kāraṇabhāvaṁ gacchati,",
  "tika-s0101t1:332_6": "paṭicca avijjaṁ saṅkhārā ayanti pavattantīti evaṁ avijjāya saṅkhārānaṁ kāraṇabhāvūpagamanavisesā",
  "tika-s0101t1:332_7": "uppādādayo veditabbā. Tathā saṅkhārādīnaṁ viññāṇādīsu.",
  "tika-s0101t1:333_0": "Uppādaṭṭhitītiādīsu ca tiṭṭhati etenāti ṭhiti, kāraṇaṁ. Uppādo eva ṭhiti uppādaṭṭhiti.",
  "tika-s0101t1:333_1": "Esa nayo sesesupi. Yasmā ayonisomanasikāro, “āsavasamudayā avijjāsamudayo”ti vacanato",
  "tika-s0101t1:333_2": "āsavā ca avijjāya paccayo, tasmā vuttaṁ “ubhopete dhammā paccayasamuppannā”ti. Paccayapariggahe",
  "tika-s0101t1:333_3": "paññāti saṅkhārānaṁ avijjāya ca uppādādike paccayākāre paricchinditvā gahaṇavasena",
  "tika-s0101t1:333_4": "pavattā paññā. Dhammaṭṭhitiñāṇanti dhammānaṁ paccayuppannānaṁ paccayabhāvato dhammaṭṭhitisaṅkhāte",
  "tika-s0101t1:333_5": "paṭiccasamuppāde ñāṇaṁ. Paccayadhammā hi paṭiccasamuppāde “dvādasa paṭiccasamuppādā”ti",
  "tika-s0101t1:333_6": "vacanato dvādasa paccayā. Ayañca nayo na paccuppanne eva, atha kho atītānāgatakālepi,",
  "tika-s0101t1:333_7": "na ca avijjāya eva saṅkhāresu, atha kho saṅkhārādīnampi viññāṇādīsu labbhatīti paripuṇṇaṁ",
  "tika-s0101t1:333_8": "katvā paccayākārassa vibhattabhāvaṁ dassetuṁ “atītampi addhāna”ntiādi pāḷiṁ ārabhi.",
  "tika-s0101t1:333_9": "Paṭṭhāne dassitā hetādipaccayā evettha uppādādipaccayākārehi gahitāti te yathāsambhavaṁ",
  "tika-s0101t1:333_10": "nīharitvā yojetabbā, ativitthārabhayena pana na yojayimha.",
  "tika-s0101t1:334_0": "Tassa tassa dhammassāti tassa tassa saṅkhārādipaccayuppannadhammassa. Tathā tathā",
  "tika-s0101t1:334_1": "paccayabhāvenāti uppādādihetādipaccayabhāvena. Atītapaccuppannānāgatavasena tayo",
  "tika-s0101t1:334_2": "addhā kālā etassāti tiyaddhaṁ. Hetuphalaphalahetuhetuphalavasena tayo sandhī etassāti",
  "tika-s0101t1:334_3": "tisandhiṁ. Saṅkhippanti ettha avijjādayo viññāṇādayo cāti saṅkhepo, kammaṁ vipāko",
  "tika-s0101t1:334_4": "ca. Saṅkhippanti etthāti vā saṅkhepo, avijjādayo viññāṇādayo ca. Koṭṭhāsapariyāyo",
  "tika-s0101t1:334_5": "vā saṅkhepa-saddo. Atīte kammasaṅkhepādivasena cattāro saṅkhepā etassāti catusaṅkhepaṁ.",
  "tika-s0101t1:334_6": "Sarūpato avuttāpi tasmiṁ tasmiṁ saṅkhepe ākirīyanti avijjāsaṅkhārādiggahaṇehi pakāsīyantīti",
  "tika-s0101t1:334_7": "ākārā, atīte hetuādīnaṁ vā pakārā ākārā, te saṅkhepe pañca pañca katvā vīsatiākārā",
  "tika-s0101t1:334_8": "etassāti vīsatākāraṁ.",
  "tika-s0101t1:335_0": "Khattiyādibhedena anekabhedabhinnāpi sassatavādino jātisatasahassānussaraṇādino abhinivesahetuno",
  "tika-s0101t1:335_1": "vasena cattārova honti, na tato uddhaṁ adhoti sassatavādādīnaṁ parimāṇaparicchedassa",
  "tika-s0101t1:335_2": "anaññavisayataṁ dassetuṁ “cattāro janā”tiādimāha. Tattha cattāro janāti cattāro janasamūhā.",
  "tika-s0101t1:335_3": "Idaṁ nissāyāti idaṁ idappaccayatāya sammā aggahaṇaṁ, tatthāpi ca hetuphalabhāvena",
  "tika-s0101t1:335_4": "sambandhānaṁ santatighanassa abheditattā paramatthato vijjamānampi bhedanibandhanaṁ",
  "tika-s0101t1:335_5": "nānattanayaṁ anupadhāretvā gahitaṁ ekattaggahaṇaṁ nissāya. Idaṁ gaṇhantīti idaṁ sassataggahaṇaṁ",
  "tika-s0101t1:335_6": "abhinivissa voharanti, iminā nayena ekaccasassatavādādayopettha yathāsambhavaṁ yojetvā",
  "tika-s0101t1:335_7": "vattabbā. Bhinditvāti “ātappamanvāyā”tiādinā vibhajitvā “tayidaṁ bhikkhave tathāgato",
  "tika-s0101t1:335_8": "pajānātī”tiādinā vimadditvā nijjaṭaṁ nigumbaṁ katvā diṭṭhijaṭāvijaṭanena diṭṭhigumbavivaraṇena ca.",
  "tika-s0101t1:336_0": "“Tasmā”tiādinā buddhaguṇe ārabbha desanāya samuṭṭhitattā sabbaññutaññāṇaṁ uddisitvā",
  "tika-s0101t1:336_1": "desanākusalo bhagavā samayantaraviggāhaṇavasena sabbaññutaññāṇameva vissajjetīti",
  "tika-s0101t1:336_2": "dasseti. “Santī”ti iminā tesaṁ diṭṭhigatikānaṁ vijjamānatāya avicchinnataṁ, tato",
  "tika-s0101t1:336_3": "ca nesaṁ micchāgāhato sithilakaraṇavivecanehi attano desanāya kiccakāritaṁ, avitathatañca dīpeti dhammarājā.",
  "tika-s0101t1:337_0": "29.Atthīti “saṁvijjantī”ti iminā samānattho puthuvacanavisayo eko nipāto “atthi imasmiṁ",
  "tika-s0101t1:337_1": "kāye kesā”tiādīsu viya. Sassatādivasena pubbantaṁ kappentīti pubbantakappikā. Yasmā",
  "tika-s0101t1:337_2": "pana te taṁ pubbantaṁ purimasiddhehi taṇhādiṭṭhikappehi kappetvā, āsevanabalavatāya",
  "tika-s0101t1:337_3": "vicittavuttitāya ca vikappetvā aparabhāgasiddhehi abhinivesabhūtehi taṇhādiṭṭhiggāhehi",
  "tika-s0101t1:337_4": "gaṇhanti abhinivisanti parāmasanti, tasmā vuttaṁ “pubbantaṁkappetvā vikappetvā gaṇhantī”ti.",
  "tika-s0101t1:337_5": "Taṇhupādānavasena vā kappanaggahaṇāni veditabbāni. Taṇhāpaccayā hi upādānaṁ. Koṭṭhāsesūti",
  "tika-s0101t1:337_6": "ettha koṭṭhāsādīsūti attho veditabbo. Padapūraṇasamīpaummaggādīsupi hi anta-saddo",
  "tika-s0101t1:337_7": "dissati. Tathā hi “iṅgha tvaṁ suttante vā gāthāyo vā abhidhammaṁ vā pariyāpuṇassu,",
  "tika-s0101t1:337_8": "suttante okāsaṁ kārāpetvā”ti ca ādīsu padapūraṇe anta-saddo vattati, gāmantaṁ osareyya,",
  "tika-s0101t1:337_9": "gāmantasenāsana”ntiādīsu samīpe, “kāmasukhallikānuyogo eko anto, atthīti kho kaccāna",
  "tika-s0101t1:337_10": "ayameko anto”tiādīsu ummaggeti.",
  "tika-s0101t1:338_0": "Kappa-saddo mahākappasamantabhāvakilesakāmavitakkakālapaññattisadisabhāvādīsu vattatīti",
  "tika-s0101t1:338_1": "āha “sambahulesu atthesu vattatī”ti. Tathā hesa “cattārimāni bhikkhave kappassa asaṅkhyeyyānī”tiādīsu",
  "tika-s0101t1:338_2": "mahākappe vattati, “kevalakappaṁ veḷuvanaṁ obhāsetvā”tiādīsu samantabhāve, “saṅkappo",
  "tika-s0101t1:338_3": "kāmo, rāgo kāmo, saṅkapparāgo kāmo”tiādīsu kilesakāme, “takko vitakko saṅkappo”tiādīsu",
  "tika-s0101t1:338_4": "vitakke, “yena sudaṁ niccakappaṁ viharāmī”tiādīsu kāle, “iccāyasmā kappo”tiādīsu",
  "tika-s0101t1:338_5": "paññattiyaṁ, “satthukappena vata kira bho sāvakena saddhiṁ mantayamānā na jānimhā”tiādīsu",
  "tika-s0101t1:338_6": "sadisabhāve vattatīti. Vuttampi cetanti mahāniddesaṁ sandhāyāha. Taṇhādiṭṭhivasenāti",
  "tika-s0101t1:338_7": "diṭṭhiyā upanissayabhūtāya sahajātāya abhinandanabhūtāya ca taṇhāya, sassatādiākārena",
  "tika-s0101t1:338_8": "abhinivisantassa micchāgāhassa ca vasena. Pubbenivutthadhammavisayāya kappanāya adhippetattā",
  "tika-s0101t1:338_9": "atītakālavācako idha pubba-saddo, rūpādikhandhavinimuttassa kappanāvatthuno abhāvā",
  "tika-s0101t1:338_10": "anta-saddo ca bhāgavācakoti āha “atītaṁ khandhakoṭṭhāsa”nti. “Kappetvā”ti ca tasmiṁ",
  "tika-s0101t1:338_11": "pubbante taṇhāyanābhinivesānaṁ samatthanaṁ pariniṭṭhāpanamāha. Ṭhitāti tassā laddhiyā",
  "tika-s0101t1:338_12": "avijahanaṁ. Ārabbhāti ālambitvā. Visayo hi tassā diṭṭhiyā pubbanto. Visayabhāvato",
  "tika-s0101t1:338_13": "eva hi so tassā āgamanaṭṭhānaṁ, ārammaṇapaccayo cāti vuttaṁ “āgamma paṭiccā”ti.",
  "tika-s0101t1:339_0": "Adhivacanapadānīti paññattipadāni. Dāsādīsu sirivaḍḍhakādi-saddā viya vacanamattameva",
  "tika-s0101t1:339_1": "adhikāraṁ katvā pavattiyā adhivacanaṁ paññatti. Atha vā adhi-saddo uparibhāve, vuccatīti",
  "tika-s0101t1:339_2": "vacanaṁ, upari vacanaṁ adhivacanaṁ, upādābhūtarūpādīnaṁ upari paññāpiyamānā upādāpaññattīti",
  "tika-s0101t1:339_3": "attho, tasmā paññattidīpakapadānīti attho daṭṭhabbo. Paññattimattañhetaṁ vuccati,",
  "tika-s0101t1:339_4": "yadidaṁ “attā, loko”ti ca, na rūpavedanādayo viya paramattho. Adhikavuttitāya vā",
  "tika-s0101t1:339_5": "adhivuttiyoti diṭṭhiyo vuccanti. Adhikañhi sabhāvadhammesu sassatādiṁ pakatiādidabbādiṁ",
  "tika-s0101t1:339_6": "jīvādiṁ kāyādiñca abhūtamatthaṁ ajjhāropetvā diṭṭhiyo pavattantīti.",
  "tika-s0101t1:340_0": "30.Abhivadantīti “idameva saccaṁ, moghamañña”nti abhinivisitvā vadanti “ayaṁ dhammo,",
  "tika-s0101t1:340_1": "nāyaṁ dhammo”tiādinā vivadanti. Abhivadanakiriyāya ajjāpi avicchedabhāvadassanatthaṁ",
  "tika-s0101t1:340_2": "vattamānakālavacanaṁ. Diṭṭhi eva diṭṭhigataṁ “muttagataṁ, saṅkhāragata”ntiādīsu viya.",
  "tika-s0101t1:340_3": "Gantabbābhāvato vā diṭṭhiyā gatamattaṁ, diṭṭhiyā gahaṇamattanti attho. Diṭṭhippakāro",
  "tika-s0101t1:340_4": "vā diṭṭhigataṁ. Lokiyā hi vidhayuttagatapakāra-sadde samānatthe icchanti. Ekekasmiñca",
  "tika-s0101t1:340_5": "“attā”ti, “loko”ti ca gahaṇavisesaṁ upādāya paññāpanaṁ hotīti āha “rūpādīsu aññataraṁ",
  "tika-s0101t1:340_6": "attā ca loko cāti gahetvā”ti. Amaraṁ niccaṁ dhuvanti sassatavevacanāni. Maraṇābhāvena",
  "tika-s0101t1:340_7": "vā amaraṁ, uppādābhāvena sabbathāpi atthitāya niccaṁ, thiraṭṭhena vikārābhāvena dhuvaṁ.",
  "tika-s0101t1:340_8": "“Yathāhā”tiādinā yathāvuttamatthaṁ niddesapaṭisambhidāpāḷīhi vibhāveti. Ayañca attho",
  "tika-s0101t1:340_9": "“rūpaṁ attato samanupassati, vedanaṁ, saññaṁ, saṅkhāre, viññāṇaṁ attato samanupassatī”ti",
  "tika-s0101t1:340_10": "imissā pañcavidhāya sakkāyadiṭṭhiyā vasena vutto. “Rūpavantaṁ attāna”ntiādikāya pana",
  "tika-s0101t1:340_11": "pañcadasavidhāya sakkāyadiṭṭhiyā vasena cattāro cattāro khandhe “attā”ti gahetvā",
  "tika-s0101t1:340_12": "tadaññaṁ “loko”ti paññapentīti ayampi attho labbhati. Tathā ekaṁ khandhaṁ ”attā”ti",
  "tika-s0101t1:340_13": "gahetvā tadaññe attano upabhogabhūto lokoti, sasantatipatite vā khandhe “attā”ti",
  "tika-s0101t1:340_14": "gahetvā tadaññe “loko”ti paññapentīti evampettha attho daṭṭhabbo. Etthāha – sassato",
  "tika-s0101t1:340_15": "vādo etesanti kasmā vuttaṁ, nanu tesaṁ attā loko ca sassatoti adhippeto, na vādo",
  "tika-s0101t1:340_16": "ti? Saccametaṁ, sassatasahacaritatāya pana “vādo sassato”ti vuttaṁ yathā “kuntā pacarantī”ti.",
  "tika-s0101t1:340_17": "Sassato iti vādo etesanti vā iti-saddalopo daṭṭhabbo. Atha vā sassataṁ vadanti “idameva",
  "tika-s0101t1:340_18": "sacca”nti abhinivissa voharantīti sassatavādā, sassatadiṭṭhinoti evampettha attho daṭṭhabbo.",
  "tika-s0101t1:341_0": "31.Ātāpanaṁ kilesānaṁ vibādhanaṁ pahānaṁ. Padahanaṁ kosajjapakkhe patituṁ adatvā",
  "tika-s0101t1:341_1": "cittassa ussahanaṁ. Anuyogo yathā samādhi visesabhāgiyataṁ pāpuṇāti, evaṁ vīriyassa",
  "tika-s0101t1:341_2": "bahulīkaraṇaṁ. Idha upacārappanācittaparidamanavīriyānaṁ adhippetattā āha “tippabhedaṁ",
  "tika-s0101t1:341_3": "vīriya”nti. Nappamajjati etenāti appamādo, asammoso. Sammā upāyena manasi karoti",
  "tika-s0101t1:341_4": "kammaṭṭhānaṁ etenāti sammāmanasikāro ñāṇanti āha “vīriyañca satiñca ñāṇañcā”ti. Etthāti",
  "tika-s0101t1:341_5": "“ātappa…pe… manasikāraṁ anvāyā”ti imasmiṁ pāṭhe. Sīlavisuddhiyā saddhiṁ catunnaṁ",
  "tika-s0101t1:341_6": "rūpāvacarajjhānānaṁ adhigamanapaṭipadā vattabbā, sā pana visuddhimagge vitthārato",
  "tika-s0101t1:341_7": "vuttāti āha “saṅkhepattho”ti. “Tathārūpa”nti cuddasavidhehi cittadamanehi rūpāvacaracatutthajjhānassa damitataṁ vadati.",
  "tika-s0101t1:342_0": "Samādhānādiaṭṭhaṅgasamannāgatarūpāvacaracatutthajjhānassa yogino samādhivijambhanabhūtā",
  "tika-s0101t1:342_1": "lokiyābhiññā jhānānubhāvo. “Jhānādīna”nti idaṁ jhānalābhissa visesena jhānadhammā",
  "tika-s0101t1:342_2": "āpāthaṁ āgacchanti, taṁmukhena sesadhammāti imamatthaṁ sandhāya vuttaṁ. Janakabhāvaṁ",
  "tika-s0101t1:342_3": "paṭikkhipati. Sati hi janakabhāve rūpādidhammānaṁ viya sukhādidhammānaṁ viya, ca",
  "tika-s0101t1:342_4": "paccayāyattavuttitāya uppādavantatā viññāyati, uppāde ca sati avassambhāvī nirodhoti",
  "tika-s0101t1:342_5": "anavakāsāva niccatā siyāti. Kūṭaṭṭha-saddo vā loke accantanicce niruḷho daṭṭhabbo.",
  "tika-s0101t1:342_6": "“Esikaṭṭhāyiṭṭhito”ti etena yathā esikā vātappahārādīhi na calati, evaṁ na kenaci",
  "tika-s0101t1:342_7": "vikāraṁ āpajjatīti vikārābhāvamāha, “kūṭaṭṭho”ti iminā pana aniccatābhāvaṁ. Vikāropi",
  "tika-s0101t1:342_8": "vināsoyevāti āha, “ubhayenapi lokassa vināsābhāvaṁ dīpetī”ti. “Vijjamānamevā”ti etena",
  "tika-s0101t1:342_9": "kāraṇe phalassa atthibhāvadassanena abhibyattivādaṁ dīpeti. Nikkhamatīti ca abhibyattiṁ",
  "tika-s0101t1:342_10": "gacchatīti attho. Kathaṁ pana vijjamānoyeva pubbe anabhibyatto abhibyattiṁ gacchatīti?",
  "tika-s0101t1:342_11": "Yathā andhakārena paṭicchanno ghaṭo ālokena abhibyattiṁ gacchati.",
  "tika-s0101t1:343_0": "Idamettha vicāretabbaṁ – kiṁ karonto āloko ghaṭaṁ pakāsetīti vuccati, yadi ghaṭavisayaṁ",
  "tika-s0101t1:343_1": "buddhiṁ karonto, buddhiyā anuppannāya uppattidīpanato abhibyattivādo hāyati. Atha",
  "tika-s0101t1:343_2": "ghaṭabuddhiyā āvaraṇabhūtaṁ andhakāraṁ vidhamanto, evampi abhibyattivādo hāyatiyeva.",
  "tika-s0101t1:343_3": "Sati hi ghaṭabuddhiyā andhakāro kathaṁ tassā āvaraṇaṁ hotīti, yathā ghaṭassa abhibyatti",
  "tika-s0101t1:343_4": "na yujjati, evaṁ attanopi. Tatthāpi hi yadi indriyavisayādisannipātena anuppannāya",
  "tika-s0101t1:343_5": "buddhiyā uppatti, uppattivacaneneva abhibyattivādo hāyati, tathā sassatavādo. Atha",
  "tika-s0101t1:343_6": "buddhippavattiyā āvaraṇabhūtassa andhakāraṭṭhāniyassa mohassa vidhamanena. Sati buddhiyā",
  "tika-s0101t1:343_7": "kathaṁ moho āvaraṇanti, kiñci bhedasambhavato. Na hi abhibyañjanakānaṁ candasūriyamaṇipadīpādīnaṁ",
  "tika-s0101t1:343_8": "bhedena abhibyañjitabbānaṁ ghaṭādīnaṁ bhedo hoti, hoti ca visayabhedena buddhibhedoti",
  "tika-s0101t1:343_9": "bhiyyopi abhibyatti na yujjatiyeva, na cettha vuttikappanā yuttā vuttiyā vuttimato",
  "tika-s0101t1:343_10": "ca anaññathānujānanatoti. Teca sattā sandhāvantīti ye idha manussabhāvena avaṭṭhitā,",
  "tika-s0101t1:343_11": "teyeva devabhāvādiupagamanena ito aññattha gacchanti, aññathā katassa kammassa vināso,",
  "tika-s0101t1:343_12": "akatassa ca abbhāgamo āpajjeyyāti adhippāyo.",
  "tika-s0101t1:344_0": "Aparāparanti aparasmā bhavā aparaṁ bhavaṁ. Evaṁ saṅkhyaṁ gacchantīti attano niccasabhāvattā",
  "tika-s0101t1:344_1": "na cutūpapattiyo, sabbabyāpitāya nāpi sandhāvanasaṁsaraṇāni, dhammānaṁyeva pana pavattivisesena",
  "tika-s0101t1:344_2": "evaṁ saṅkhyaṁ gacchanti, evaṁ voharīyantīti adhippāyo. Etena avaṭṭhitasabhāvassa",
  "tika-s0101t1:344_3": "attano, dhammino ca dhammamattaṁ uppajjati ceva vinassati cāti imaṁ vipariṇāmavādaṁ",
  "tika-s0101t1:344_4": "dasseti. Yaṁ panettha vattabbaṁ, taṁ parato vakkhāma. Attano vādaṁ bhindatīti sandhāvanādivacanasiddhāya",
  "tika-s0101t1:344_5": "aniccatāya pubbe paṭiññātaṁ sassatavādaṁ bhindati, viddhaṁsetīti attho. Sassatisamanti",
  "tika-s0101t1:344_6": "vā etassa sassataṁ thāvaraṁ niccakālanti attho daṭṭhabbo.",
  "tika-s0101t1:345_0": "Hetuṁ dassentoti yesaṁ “sassato”ti attānañca lokañca paññapeti ayaṁ diṭṭhigatiko,",
  "tika-s0101t1:345_1": "tesaṁ hetuṁ dassentoti attho. Na hi attano diṭṭhiyā paccakkhakatamatthaṁ attanoyeva",
  "tika-s0101t1:345_2": "sādheti, attano pana paccakkhakatena atthena attano appaccakkhabhūtampi atthaṁ sādheti.",
  "tika-s0101t1:345_3": "Attanā hi yathānicchitaṁ parehi viññāpeti, na anicchitaṁ. “Hetuṁ dassento”ti ettha",
  "tika-s0101t1:345_4": "idaṁ hetudassanaṁ – etesu anekesu jātisatasahassesu ekovāyaṁ me attā, loko ca anussaraṇasabbhāvato.",
  "tika-s0101t1:345_5": "Yo hi yamatthaṁ anubhavati, so eva taṁ anussarati, na añño. Na hi aññena anubhūtamatthaṁ",
  "tika-s0101t1:345_6": "añño anussarituṁ sakkoti yathā taṁ buddharakkhitena anubhūtaṁ dhammarakkhito. Yathā",
  "tika-s0101t1:345_7": "cetāsu, evaṁ ito purimatarāsupi jātīsūti. Kasmā sassato me attā ca loko ca. Yathā",
  "tika-s0101t1:345_8": "ca me, evaṁ aññesampi sattānaṁ sassato attā ca loko cāti? Sassatavasena diṭṭhigahanaṁ",
  "tika-s0101t1:345_9": "pakkhando diṭṭhigatiko parepi tattha patiṭṭhapeti, pāḷiyaṁ pana “anekavihitāni adhivuttipadāni",
  "tika-s0101t1:345_10": "abhivadanti. So evaṁ āhā”ti ca vacanato parānumānavasena idha hetudassanaṁ adhippetanti",
  "tika-s0101t1:345_11": "viññāyati. Kāraṇanti tividhaṁ kāraṇaṁ sampāpakaṁ nibbattakaṁ ñāpakanti. Tattha ariyamaggo",
  "tika-s0101t1:345_12": "nibbānassa sampāpakaṁ kāraṇaṁ, bījaṁ aṅkurassa nibbattakaṁ kāraṇaṁ, paccayuppannatādayo",
  "tika-s0101t1:345_13": "aniccatādīnaṁ ñāpakaṁ kāraṇaṁ, idhāpi ñāpakakāraṇameva adhippetaṁ. Ñāpako hi ñāpetabbatthavisayassa",
  "tika-s0101t1:345_14": "ñāṇassa hetubhāvato kāraṇanti. Tadāyattavuttitāya taṁ ñāṇaṁ tiṭṭhati tatthāti “ṭhāna”nti,",
  "tika-s0101t1:345_15": "vasati tattha pavattatīti “vatthū”ti ca vuccati. Tathā hi bhagavatā vatthu-saddena",
  "tika-s0101t1:345_16": "uddisitvāpi ṭhānasaddena niddiṭṭhanti.",
  "tika-s0101t1:346_0": "32-33. Dutiyatatiyavādānaṁ paṭhamavādato natthi viseso ṭhapetvā kālavisesanti āha",
  "tika-s0101t1:346_1": "“upari vādadvayepi eseva nayo”ti. Yadi evaṁ kasmā sassatavādo catudhā vibhatto, nanu",
  "tika-s0101t1:346_2": "adhiccasamuppannikavādo viya duvidheneva vibhajitabbo siyāti āha “mandapañño hi titthiyo”tiādi.",
  "tika-s0101t1:347_0": "34.Takkayatīti ūhayati, sassatādiākārena tasmiṁ tasmiṁ ārammaṇe cittaṁ abhiniropetīti",
  "tika-s0101t1:347_1": "attho. Takkoti ākoṭanalakkhaṇo vinicchayalakkhaṇo vā diṭṭhiṭṭhānabhūto vitakko. Vīmaṁsā",
  "tika-s0101t1:347_2": "nāma vicāraṇā, sā panettha atthato paññāpatirūpako lobhasahagatacittuppādo, micchābhiniveso",
  "tika-s0101t1:347_3": "vā ayonisomanasikāro, pubbabhāge vā diṭṭhivipphanditanti daṭṭhabbā. Tenevāha “tulanā",
  "tika-s0101t1:347_4": "ruccanā khamanā”ti. Pariyāhananaṁ vitakkassa ārammaṇaūhanaṁ evāti āha “tena tena",
  "tika-s0101t1:347_5": "pakārena takketvā”ti. Anuvicaritanti vīmaṁsāya anupavattitaṁ, vīmaṁsānugatena vā",
  "tika-s0101t1:347_6": "vicārena anumajjitaṁ. Paṭi paṭi bhātīti paṭibhānaṁ, yathāsamihitākāravisesavibhāvako",
  "tika-s0101t1:347_7": "cittuppādo. Paṭibhānato jātaṁ paṭibhānaṁ, sayaṁ attano paṭibhānaṁ sayaṁ paṭibhānaṁ.",
  "tika-s0101t1:347_8": "Tenevāha “attano paṭibhānamattasañjāta”nti. Matta-saddena visesādhigamādayo nivatteti.",
  "tika-s0101t1:348_0": "“Anāgatepievaṁ bhavissatī”ti idaṁ na idhādhippetatakkīvaseneva vuttaṁ, lābhītakkino",
  "tika-s0101t1:348_1": "evampi sambhavatīti sambhavadassanavasena vuttanti daṭṭhabbaṁ. Yaṁ kiñci attanā paṭiladdhaṁ",
  "tika-s0101t1:348_2": "rūpādi sukhādi ca idha labbhatīti lābho, na jhānādiviseso. “Evaṁ sati idaṁ hotī”ti",
  "tika-s0101t1:348_3": "aniccesu bhāvesu añño karoti, añño paṭisaṁvedetīti āpajjati, tathā ca sati katassa",
  "tika-s0101t1:348_4": "vināso, akatassa ca abbhāgamo siyā. Niccesu pana bhāvesu yo karoti, so paṭisaṁvedetīti",
  "tika-s0101t1:348_5": "na doso āpajjatīti takkikassa yuttigavesanākāraṁ dasseti.",
  "tika-s0101t1:349_0": "Takkamattenevāti āgamādhigamādīnaṁ anussavādīnañca abhāvā suddhatakkeneva. Nanu ca",
  "tika-s0101t1:349_1": "visesalābhinopi sassatavādino attano visesādhigamahetu anekesu jātisatasahassesu",
  "tika-s0101t1:349_2": "dasasu saṁvaṭṭavivaṭṭesu cattālīsāya saṁvaṭṭavivaṭṭesu yathānubhūtaṁ attano santānaṁ",
  "tika-s0101t1:349_3": "tappaṭibaddhañca “attā, loko”ti ca anussaritvā tato purimapurimatarāsupi jātīsu tathābhūtassa",
  "tika-s0101t1:349_4": "atthitānuvitakkanamukhena sabbesampi sattānaṁ tathābhāvānuvitakkanavaseneva sassatābhinivesino",
  "tika-s0101t1:349_5": "jātā, evañca sati sabbopi sassatavādī anussutijātissaratakkikā viya attano upaladdhavatthunibandhanena",
  "tika-s0101t1:349_6": "takkanena pavattavādattā takkīpakkheyeva tiṭṭheyya, avassañca vuttappakāraṁ takkanamicchitabbaṁ,",
  "tika-s0101t1:349_7": "aññathā visesalābhī sassatavādī ekaccasassatikapakkhaṁ, adhiccasamuppannikapakkhaṁ",
  "tika-s0101t1:349_8": "vā bhajeyyāti ? Na kho panetaṁ evaṁ daṭṭhabbaṁ, yasmā visesalābhīnaṁ khandhasantānassa",
  "tika-s0101t1:349_9": "dīghadīghataradīghatamakālānussaraṇaṁ sassataggāhassa asādhāraṇakāraṇaṁ. Tathā hi",
  "tika-s0101t1:349_10": "“anekavihitaṁ pubbenivāsaṁ anussarāmi. Imināmahametaṁ jānāmī”ti anussaraṇameva padhānakāraṇabhāvena",
  "tika-s0101t1:349_11": "dassitaṁ. Yaṁ pana tassa “imināmahametaṁ jānāmī”ti pavattaṁ takkanaṁ, na taṁ idha",
  "tika-s0101t1:349_12": "padhānaṁ anussaraṇaṁ pati tassa appadhānabhūtattā. Yadi evaṁ anussavādīnampi padhānabhāvo",
  "tika-s0101t1:349_13": "āpajjatīti ce? Na, tesaṁ sacchikiriyāya abhāvena takkapadhānattā, padhānakāraṇena",
  "tika-s0101t1:349_14": "ca niddeso niruḷho sāsane loke ca yathā “cakkhuviññāṇaṁ, yavaṅkuro”ti ca.",
  "tika-s0101t1:350_0": "Atha vā visesādhigamanibandhanarahitassa takkanassa visuṁ sassataggāhe kāraṇabhāvadassanatthaṁ",
  "tika-s0101t1:350_1": "visesādhigamo visuṁ sassataggāhakāraṇaṁ vattabbo, so ca mandamajjhatikkhapaññāvasena",
  "tika-s0101t1:350_2": "tividhoti bhagavatā sabbatakkino takkībhāvasāmaññena ekajjhaṁ gahetvā catudhā vavatthāpito",
  "tika-s0101t1:350_3": "sassatavādo. Yadipi anussavādivasena takkikānaṁ viya mandapaññādīnampi hīnādivasena",
  "tika-s0101t1:350_4": "anekabhedasabbhāvato visesalābhīnampi bahudhā bhedo sambhavati, sabbe pana visesalābhino",
  "tika-s0101t1:350_5": "mandapaññādivasena tayo rāsī katvā tattha ukkaṭṭhavasena anekajātisatasahassadasasaṁvaṭṭavivaṭṭacattārīsasaṁvaṭṭavivaṭṭānussaraṇena",
  "tika-s0101t1:350_6": "ayaṁ vibhāgo vutto. Tīsupi rāsīsu ye hīnamajjhapaññā, te vuttaparicchedato ūnakameva",
  "tika-s0101t1:350_7": "anussaranti. Ye pana tattha ukkaṭṭhapaññā, te vuttaparicchedaṁ atikkamitvā nānussarantīti",
  "tika-s0101t1:350_8": "evaṁ panāyaṁ desanā. Tasmā aññatarabhedasaṅgahavaseneva bhagavatā cattāriṭṭhānāni",
  "tika-s0101t1:350_9": "vibhattānīti vavatthitā sassatavādīnaṁ catubbidhatā. Na hi idha sāvasesaṁ dhammaṁ deseti dhammarājā.",
  "tika-s0101t1:351_0": "35.“Aññatarenā”ti etassa atthaṁ dassetuṁ “ekenā”ti vuttaṁ. Vā-saddassa pana aniyamatthataṁ",
  "tika-s0101t1:351_1": "dassetuṁ “dvīhi vā tīhi vā”ti vuttaṁ. Tena catūsu ṭhānesu yathārahaṁ ekaccaṁ ekaccassa",
  "tika-s0101t1:351_2": "paññāpane sahakārīkāraṇanti dasseti. Kiṁ panetāni vatthūni abhinivesassa hetu, udāhu",
  "tika-s0101t1:351_3": "patiṭṭhāpanassa. Kiñcettha yadi tāva abhinivesassa, kasmā anussaraṇatakkanāniyeva",
  "tika-s0101t1:351_4": "gahitāni, na saññāvipallāsādayo. Tathāhi viparītasaññā ayonisomanasikāraasappurisūpanissayaasaddhammassavanādīni",
  "tika-s0101t1:351_5": "micchādiṭṭhiyā pavattanaṭṭhānāni. Atha patiṭṭhāpanassa adhigamayuttiyo viya āgamopi",
  "tika-s0101t1:351_6": "vatthubhāvena vattabbo, ubhayatthāpi “natthi ito bahiddhā”ti vacanaṁ na yujjatīti?",
  "tika-s0101t1:351_7": "Na. Kasmā? Abhinivesapakkhe tāva ayaṁ diṭṭhigatiko asappurisūpanissayaasaddhammassavanehi",
  "tika-s0101t1:351_8": "ayoniso ummujjitvā vipallāsasañño rūpādidhammānaṁ khaṇe khaṇe bhijjanasabhāvassa",
  "tika-s0101t1:351_9": "anavabodhato dhammayuttiṁ atidhāvanto ekattanayaṁ micchā gahetvā yathāvuttānussaraṇatakkehi",
  "tika-s0101t1:351_10": "khandhesu “sassato attā ca loko cā”ti abhinivesaṁ janesi. Iti āsannakāraṇattā, padhānakāraṇattā,",
  "tika-s0101t1:351_11": "taggahaṇeneva ca itaresampi gahitattā anussaraṇatakkanāniyeva idha gahitāni. Patiṭṭhāpanapakkhe",
  "tika-s0101t1:351_12": "pana āgamopi yuttipakkheyeva ṭhito visesato bāhirakānaṁ takkagāhibhāvatoti anussaraṇatakkanāniyeva",
  "tika-s0101t1:351_13": "diṭṭhiyā vatthubhāvena gahitāni. Kiñca bhiyyo duvidhaṁ lakkhaṇaṁ paramatthadhammānaṁ",
  "tika-s0101t1:351_14": "sabhāvalakkhaṇaṁ sāmaññalakkhaṇañcāti. Tattha sabhāvalakkhaṇāvabodho paccakkhañāṇaṁ,",
  "tika-s0101t1:351_15": "sāmaññalakkhaṇāvabodho anumānañāṇaṁ, āgamo ca sutamayāya paññāya sādhanato anumānañāṇameva",
  "tika-s0101t1:351_16": "āvahati, sutānaṁ pana dhammānaṁ ākāraparivitakkanena nijjhānakkhantiyaṁ ṭhito cintāmayaṁ",
  "tika-s0101t1:351_17": "paññaṁ nibbattetvā anukkamena bhāvanāya paccakkhañāṇaṁ adhigacchatīti evaṁ āgamopi",
  "tika-s0101t1:351_18": "takkavisayaṁ nātikkamatīti taggahaṇena gahitovāti veditabbo. So aṭṭhakathāyaṁ anussutitakkaggahaṇena",
  "tika-s0101t1:351_19": "vibhāvitoti yuttaṁ evidaṁ “natthi ito bahiddhā”ti. “Anekavihitāni adhivuttipadāni",
  "tika-s0101t1:351_20": "abhivadanti, sassataṁ attānañca lokañca paññapentī”ti ca vacanato patiṭṭhāpanavatthūni",
  "tika-s0101t1:351_21": "idhādhippetānīti daṭṭhabbaṁ.",
  "tika-s0101t1:352_0": "36.Diṭṭhiyeva diṭṭhiṭṭhānaṁ paramavajjatāya anekavihitānaṁ anatthānaṁ hetubhāvato.",
  "tika-s0101t1:352_1": "Yathāha “micchādiṭṭhiparamāhaṁ bhikkhave vajjaṁ vadāmī”ti “yathāhā”tiādinā paṭisambhidāpāḷiyā",
  "tika-s0101t1:352_2": "diṭṭhiyā ṭhānavibhāgaṁ dasseti. Tattha khandhāpi diṭṭhiṭṭhānaṁ ārammaṇaṭṭhena “rūpaṁ",
  "tika-s0101t1:352_3": "attato samanupassatī”tiādi vacanato. Avijjāpi diṭṭhiṭṭhānaṁ upanissayādibhāvena pavattanato.",
  "tika-s0101t1:352_4": "Yathāha “assutavā bhikkhave puthujjano ariyānaṁ adassāvī ariyadhammassa akovido”tiādi.",
  "tika-s0101t1:352_5": "Phassopi diṭṭhiṭṭhānaṁ. Yathā cāha “tadapi phassapaccayā, phussa phussa paṭisaṁvedentī”ti",
  "tika-s0101t1:352_6": "ca. Saññāpi diṭṭhiṭṭhānaṁ. Vuttañcetaṁ “saññānidānā hi papañcasaṅkhā, pathavito saññatvā”ti",
  "tika-s0101t1:352_7": "ca ādi. Vitakkopi diṭṭhiṭṭhānaṁ. Vuttampi cetaṁ “takkañca diṭṭhīsu pakappayitvā,",
  "tika-s0101t1:352_8": "saccaṁ musāti dvayadhammamāhū”ti “takkī hoti vīmaṁsī”ti ca ādi. Ayonisomanasikāropi",
  "tika-s0101t1:352_9": "diṭṭhiṭṭhānaṁ. Tenāha bhagavā “tassa evaṁ ayoniso manasi karoto channaṁ diṭṭhīnaṁ",
  "tika-s0101t1:352_10": "aññatarā diṭṭhi uppajjati. ‘Atthi me attā’ti vā assa saccato thetato diṭṭhi uppajjatī”tiādi.",
  "tika-s0101t1:352_11": "Samuṭṭhāti etenāti samuṭṭhānaṁ samuṭṭhānabhāvo samuṭṭhānaṭṭho. Pavattitāti parasantānesu",
  "tika-s0101t1:352_12": "uppāditā. Pariniṭṭhāpitāti abhinivesassa pariyosānaṁ matthakaṁ pāpitāti attho. “Ārammaṇavasenā”ti",
  "tika-s0101t1:352_13": "aṭṭhasu diṭṭhiṭṭhānesu khandhe sandhāyāha. Pavattanavasenāti avijjādayo. Āsevanavasenāti",
  "tika-s0101t1:352_14": "pāpamittaparatoghosādīnampi sevanaṁ labbhatiyeva. Atha vā evaṁgatikāti evaṁgamanā,",
  "tika-s0101t1:352_15": "evaṁniṭṭhāti attho. Idaṁ vuttaṁ hoti – ime diṭṭhisaṅkhātā diṭṭhiṭṭhānā evaṁ paramatthato",
  "tika-s0101t1:352_16": "asantaṁ attānaṁ sassatabhāvañcassa ajjhāropetvā gahitā, parāmaṭṭhā ca bālalapanā",
  "tika-s0101t1:352_17": "yāva paṇḍitā na samanuyuñjanti, tāva gacchanti pavattanti. Paṇḍitehi samanuyuñjiyamānā",
  "tika-s0101t1:352_18": "pana anavaṭṭhitavatthukā avimaddakkhamā sūriyuggamane ussāvabindū viya khajjopanakā",
  "tika-s0101t1:352_19": "viya ca bhijjanti vinassanti cāti.",
  "tika-s0101t1:353_0": "Tatthāyaṁ anuyuñjane saṅkhepakathā – yadi hi parena parikappito attā loko vā sassato",
  "tika-s0101t1:353_1": "siyā, tassa nibbikāratāya purimarūpāvijahanato kassaci visesādhānassa kātuṁ asakkuṇeyyatāya",
  "tika-s0101t1:353_2": "ahitato nivattanatthaṁ, hite ca paṭipattiatthaṁ upadeso eva nippayojano siyā sassatavādino,",
  "tika-s0101t1:353_3": "kathaṁ vā so upadeso pavattīyati vikārābhāvato, evañca attano ajaṭākāsassa viya dānādikiriyā",
  "tika-s0101t1:353_4": "hiṁsādikiriyā ca na sambhavati. Tathā sukhassa dukkhassa anubhavananibandho eva sassatavādino",
  "tika-s0101t1:353_5": "na yujjati kammabaddhābhāvato, jātiādīnañca asambhavato kuto vimokkho, atha pana",
  "tika-s0101t1:353_6": "dhammamattaṁ tassa uppajjati ceva vinassati ca, yassa vasenāyaṁ kiriyādivohāroti",
  "tika-s0101t1:353_7": "vadeyya, evampi purimarūpāvijahanena avaṭṭhitassa attano dhammamattanti na sakkā",
  "tika-s0101t1:353_8": "sambhāvetuṁ, te vā panassa dhammā avatthābhūtā aññe vā siyuṁ anaññe vā. Yadi aññe,",
  "tika-s0101t1:353_9": "na tāhi tassa uppannāhipi koci viseso atthi. Yāhi karoti paṭisaṁvedeti cavati upapajjati",
  "tika-s0101t1:353_10": "cāti icchitaṁ, tasmā tadavattho eva yathāvuttadoso. Kiñca dhammakappanāpi niratthikā",
  "tika-s0101t1:353_11": "siyā, athānaññe uppādavināsavantīhi avatthāhi anaññassa attano tāsaṁ viya uppādavināsasabbhāvato",
  "tika-s0101t1:353_12": "kuto niccatāvakāso, tāsampi vā attano viya niccatāti bandhavimokkhānaṁ asambhavo",
  "tika-s0101t1:353_13": "evāti na yujjatiyeva sassatavādo. Na cettha koci vādī dhammānaṁ sassatabhāve parisuddhaṁ",
  "tika-s0101t1:353_14": "yuttiṁ vattuṁ samattho, yuttirahitañca vacanaṁ na paṇḍitānaṁ cittaṁ ārādhetīti. Tena",
  "tika-s0101t1:353_15": "vuttaṁ “yāva paṇḍitā na samanuyuñjanti, tāva gacchanti pavattantī”ti. Kammavasena",
  "tika-s0101t1:353_16": "abhimukho sampareti etthāti abhisamparāyo, paroloko.",
  "tika-s0101t1:354_0": "“Sabbaññutaññāṇañcā”ti idaṁ idha sabbaññutaññāṇassa vibhajiyamānattā vuttaṁ, tasmiṁ",
  "tika-s0101t1:354_1": "vā vutte tadadhiṭṭhānato āsavakkhayañāṇaṁ, tadavinābhāvato sabbampi vā bhagavato",
  "tika-s0101t1:354_2": "dasabalādiñāṇaṁ gahitameva hotīti katvā. Pajānantopīti pi-saddo sambhāvane, tena",
  "tika-s0101t1:354_3": "“tañcā”ti ettha vuttaṁ ca-saddatthamāha. Idaṁ vuttaṁ hoti – taṁ diṭṭhigatato uttaritaraṁ",
  "tika-s0101t1:354_4": "sārabhūtaṁ sīlādiguṇavisesampi tathāgato nābhinivisati, ko pana vādo vaṭṭāmiseti.",
  "tika-s0101t1:354_5": "“Aha”nti diṭṭhivasena vā taṁ parāmasanākāramāha. Pajānāmīti ettha iti-saddo pakārattho,",
  "tika-s0101t1:354_6": "tena “mama”nti taṇhāvasena parāmasanākāraṁ dasseti. Dhammasabhāvaṁ atikkamitvā parato",
  "tika-s0101t1:354_7": "āmasanaṁ parāmāso. Na hi taṁ atthi, khandhesu yaṁ “aha”nti vā, “mama”nti vā gahetabbaṁ",
  "tika-s0101t1:354_8": "siyā. Yo pana parāmāso taṇhādayova, te ca bhagavato bodhimūleyeva pahīnāti āha “parāmāsakilesāna”ntiādi.",
  "tika-s0101t1:354_9": "Aparāmāsatoti vā nibbutivedanassa hetuvacanaṁ, “viditā”ti idaṁ padaṁ apekkhitvā kattari",
  "tika-s0101t1:354_10": "sāmivacanaṁ, aparāmasanahetu parāmāsarahitāya paṭipattiyā tathāgatena sayameva asaṅkhatadhātu",
  "tika-s0101t1:354_11": "adhigatāti evaṁ vā ettha attho daṭṭhabbo.",
  "tika-s0101t1:355_0": "“Yāsu vedanāsū”tiādinā bhagavato desanāvilāsaṁ dasseti. Tathā hi khandhāyatanādivasena",
  "tika-s0101t1:355_1": "anekavidhāsu catusaccadesanāsu sambhavantīsupi ayaṁ tathāgatānaṁ desanāsu paṭipatti,",
  "tika-s0101t1:355_2": "yaṁ diṭṭhigatikā micchāpaṭipattiyā diṭṭhigahanaṁ pakkhandāti dassanatthaṁ vedanāyeva",
  "tika-s0101t1:355_3": "pariññāya bhūmidassanatthaṁ uddhaṭā. Kammaṭṭhānanti catusaccakammaṭṭhānaṁ. Yathābhūtaṁ",
  "tika-s0101t1:355_4": "viditvāti vipassanāpaññāya vedanāya samudayādīni ārammaṇapaṭivedhavasena maggapaññāya",
  "tika-s0101t1:355_5": "asammohapaṭivedhavasena jānitvā, paṭivijjhitvāti attho. Paccayasamudayaṭṭhenāti “imasmiṁ",
  "tika-s0101t1:355_6": "sati idaṁ hoti, imassuppādā idaṁ uppajjatī”ti vuttalakkhaṇena avijjādīnaṁ paccayānaṁ",
  "tika-s0101t1:355_7": "uppādena ceva maggena asamugghātena ca. Nibbattilakkhaṇanti uppādalakkhaṇaṁ, jātinti",
  "tika-s0101t1:355_8": "attho. Pañcannaṁ lakkhaṇānanti ettha catunnaṁ paccayānampi uppādalakkhaṇameva gahetvā",
  "tika-s0101t1:355_9": "vuttanti gahetabbaṁ, yasmā paccayalakkhaṇampi labbhatiyeva, tathā ceva saṁvaṇṇitaṁ.",
  "tika-s0101t1:355_10": "Paccayanirodhaṭṭhenāti etthāpi vuttanayānusārena attho veditabbo. Yanti yasmā, yaṁ",
  "tika-s0101t1:355_11": "vā sukhaṁ somanassaṁ. Paṭiccāti ārammaṇapaccayādibhūtaṁ vedanaṁ labhitvā. Ayanti",
  "tika-s0101t1:355_12": "sukhasomanassānaṁ paccayabhāvo, sukhasomanassameva vā, “assādo”ti padaṁ pana apekkhitvā",
  "tika-s0101t1:355_13": "pulliṅganiddeso. Ayañhettha saṅkhepattho – purimuppannaṁ vedanaṁ ārabbha somanassuppattiyaṁ",
  "tika-s0101t1:355_14": "yo purimavedanāya assādetabbākāro somanassassādanākāro, ayaṁ assādoti. Kathaṁ pana",
  "tika-s0101t1:355_15": "vedanaṁ ārabbha sukhaṁ uppajjatīti? Cetasikasukhassa adhippetattā nāyaṁ doso. Visesanaṁ",
  "tika-s0101t1:355_16": "hettha somanassaggahaṇaṁ sukhaṁ somanassanti “rukkho siṁsapā”ti yathā.",
  "tika-s0101t1:356_0": "“Aniccā”ti iminā saṅkhāradukkhatāvasena upekkhāvedanāya, sabbavedanāsuyeva vā ādīnavamāha,",
  "tika-s0101t1:356_1": "itarehi itaradukkhatāvasena yathākkamaṁ dukkhasukhavedanānaṁ, avisesena vā tīṇipi",
  "tika-s0101t1:356_2": "padāni sabbāsampi vedanānaṁ vasena yojetabbāni. Ayanti yo vedanāya hutvā abhāvaṭṭhena",
  "tika-s0101t1:356_3": "aniccabhāvo, udayabbayapaṭipīḷanaṭṭhena dukkhabhāvo, jarāya maraṇena cāti dvedhā",
  "tika-s0101t1:356_4": "vipariṇāmetabbabhāvo ca, ayaṁ vedanāya ādīnavo, yato vā ādīnaṁ paramakāruññaṁ vāti",
  "tika-s0101t1:356_5": "pavattatīti. Vedanāya nissaraṇanti ettha vedanāyāti nissakkavacanaṁ, yāva vedanāpaṭibaddhaṁ",
  "tika-s0101t1:356_6": "chandarāgaṁ na pajahati, tāvāyaṁ puriso vedanaṁ allīnoyeva hoti. Yadā pana taṁ chandarāgaṁ",
  "tika-s0101t1:356_7": "pajahati, tadāyaṁ puriso vedanāya nissaṭo visaṁyutto hotīti chandarāgappahānaṁ vedanāya",
  "tika-s0101t1:356_8": "nissaraṇaṁ vuttaṁ. Ettha ca vedanāggahaṇena vedanāya sahajātanissayārammaṇabhūtā",
  "tika-s0101t1:356_9": "ca rūpārūpadhammā gahitā eva hontīti pañcannampi upādānakkhandhānaṁ gahaṇaṁ daṭṭhabbaṁ.",
  "tika-s0101t1:356_10": "Vedanāsīsena pana desanā āgatā, tattha kāraṇaṁ vuttameva, lakkhaṇahāranayena vā ayamattho",
  "tika-s0101t1:356_11": "vibhāvetabbo. Tattha vedanāggahaṇena gahitā pañcupādānakkhandhā dukkhasaccaṁ, vedanānaṁ",
  "tika-s0101t1:356_12": "samudayaggahaṇena gahitā avijjādayo samudayasaccaṁ, atthaṅgamanissaraṇapariyāyehi",
  "tika-s0101t1:356_13": "nirodhasaccaṁ, “yathābhūtaṁ viditvā”ti etena maggasaccanti evamettha cattāri saccāni",
  "tika-s0101t1:356_14": "veditabbāni. Kāmupādānamūlakattā sesupādānānaṁ, pahīne ca kāmupādāne upādānasesābhāvato",
  "tika-s0101t1:356_15": "“vigatachandarāgatāya anupādāno”ti vuttaṁ. Anupādāvimuttoti attano maggaphalappattiṁ",
  "tika-s0101t1:356_16": "bhagavā dasseti. “Vedanāna”ntiādinā hi yassā dhammadhātuyā suppaṭividdhattā imaṁ",
  "tika-s0101t1:356_17": "diṭṭhigataṁ sakāraṇaṁ sagatikaṁ pabhedato vibhajituṁ samattho ahosi, tassa sabbaññutaññāṇassa",
  "tika-s0101t1:356_18": "saddhiṁ pubbabhāgapaṭipadāya uppattibhūmiṁ dasseti dhammarājā.",
  "tika-s0101t1:357": "Paṭhamabhāṇavāravaṇṇanā niṭṭhitā.",
  "tika-s0101t1:358": "Ekaccasassatavādavaṇṇanā",
  "tika-s0101t1:359_0": "38. Sattesu saṅkhāresu ca ekaccaṁ sassataṁ etassāti ekaccasassato, ekaccasassatavādo.",
  "tika-s0101t1:359_1": "So etesaṁ atthīti ekaccasassatikā. Te pana yasmā ekaccasassato vādo diṭṭhi etesanti",
  "tika-s0101t1:359_2": "ekaccasassatavādā nāma honti, tasmā tamatthaṁ dassento āha “ekaccasassatavādā”ti.",
  "tika-s0101t1:359_3": "Iminā nayena ekaccaasassatikā dipadassapi attho veditabbo. Nanu ca “ekaccasassatikā”ti",
  "tika-s0101t1:359_4": "vutte tadaññassa ekaccassa asassatatāsanniṭṭhānaṁ siddhameva hotīti? Saccaṁ siddhameva",
  "tika-s0101t1:359_5": "hoti atthato, na pana saddato. Tasmā supākaṭaṁ katvā dassetuṁ “ekaccaasassatikā”ti",
  "tika-s0101t1:359_6": "vuttaṁ. Na hi idha sāvasesaṁ katvā dhammaṁ deseti dhammassāmī. Idhāti “ekaccasassatikā”ti",
  "tika-s0101t1:359_7": "imasmiṁ pade. Gahitāti vuttā, tathā ceva attho dassito. Idhāti vā imissā desanāya.",
  "tika-s0101t1:359_8": "Tathā hi purimakā tayo vādā sattavasena, catuttho saṅkhāravasena vibhatto. “Saṅkhārekaccasassatikā”ti",
  "tika-s0101t1:359_9": "idaṁ tehi sassatabhāvena gayhamānānaṁ dhammānaṁ yāthāvasabhāvadassanavasena vuttaṁ,",
  "tika-s0101t1:359_10": "na panekaccasassatikamatadassanavasena. Tassa hi sassatābhimataṁ asaṅkhatamevāti",
  "tika-s0101t1:359_11": "laddhi. Tenevāha “cittanti vā…pe… ṭhassatī”ti. Na hi yassa bhāvassa paccayehi abhisaṅkhatabhāvaṁ",
  "tika-s0101t1:359_12": "paṭijānāti, tasseva niccadhuvādibhāvo anummattakena sakkā paṭiññātuṁ. Etena “uppādavayadhuvatāyuttabhāvā",
  "tika-s0101t1:359_13": "siyā niccā, siyā aniccā siyā na vattabbā”tiādinā pavattassa sattabhaṅgavādassa ayuttatā vibhāvitā hoti.",
  "tika-s0101t1:360_0": "Tatthāyaṁ ayuttatāvibhāvanā – yadi “yena sabhāvena yo dhammo atthīti vuccati, teneva",
  "tika-s0101t1:360_1": "sabhāvena so dhammo natthī”tiādinā vucceyya, siyā anekantavādo. Atha aññena, siyā",
  "tika-s0101t1:360_2": "na anekantavādo. Na cettha desantarādisambandhabhāvo yutto vattuṁ tassa sabbalokasiddhattā,",
  "tika-s0101t1:360_3": "vivādābhāvato. Ye pana vadanti “yathā suvaṇṇaghaṭena makuṭe kate ghaṭabhāvo nassati,",
  "tika-s0101t1:360_4": "makuṭabhāvo uppajjati, suvaṇṇabhāvo tiṭṭhatiyeva, evaṁ sabbabhāvānaṁ koci dhammo",
  "tika-s0101t1:360_5": "nassati, koci dhammo uppajjati, sabhāvo pana tiṭṭhatī”ti. Te vattabbā “kiṁ taṁ suvaṇṇaṁ,",
  "tika-s0101t1:360_6": "yaṁ ghaṭe makuṭe ca avaṭṭhitaṁ, yadi rūpādi, so saddo viya anicco. Atha rūpādi samūho,",
  "tika-s0101t1:360_7": "samūho nāma sammutimattaṁ. Na tassa atthitā natthitā niccatā vā labbhatī”ti anekantavādo",
  "tika-s0101t1:360_8": "na siyā. Dhammānañca dhammino aññathānaññathāsu doso vuttoyeva sassatavādavicāraṇāyaṁ.",
  "tika-s0101t1:360_9": "Tasmā so tattha vuttanayeneva veditabbo. Apica niccāniccanavattabbarūpo attā loko",
  "tika-s0101t1:360_10": "ca paramatthato vijjamānatāpaṭijānanato yathā niccādīnaṁ aññataraṁ rūpaṁ, yathā vā",
  "tika-s0101t1:360_11": "dīpādayo. Na hi dīpādīnaṁ udayabbayasabhāvānaṁ niccāniccanavattabbasabhāvatā sakkā",
  "tika-s0101t1:360_12": "viññātuṁ, jīvassa niccādīsu aññataraṁ rūpaṁ viyāti evaṁ sattabhaṅgassa viya sesabhaṅgānampi",
  "tika-s0101t1:360_13": "asambhavoyevāti sattabhaṅgavādassa ayuttatā veditabbā.",
  "tika-s0101t1:361_0": "Ettha ca “issaro nicco, aññe sattā aniccā”ti evaṁ pavattavādā sattekaccasassatikā",
  "tika-s0101t1:361_1": "seyyathāpi issaravādā. “Paramāṇavo niccā dhuvā, aṇukādayo aniccā”ti evaṁ pavattavādā",
  "tika-s0101t1:361_2": "saṅkhārekaccasassatikā seyyathāpi kāṇādā. Nanu “ekacce dhammā sassatā, ekacce asassatā”ti",
  "tika-s0101t1:361_3": "etasmiṁ vāde cakkhādīnaṁ asassatatāsanniṭṭhānaṁ yathāsabhāvāvabodho eva, tayidaṁ",
  "tika-s0101t1:361_4": "kathaṁ micchādassananti, ko vā evamāha “cakkhādīnaṁ asassatabhāvasanniṭṭhānaṁ micchādassana”nti?",
  "tika-s0101t1:361_5": "Asassatesuyeva pana kesañci dhammānaṁ sassatabhāvābhiniveso idha micchādassanaṁ.",
  "tika-s0101t1:361_6": "Tena pana ekavāre pavattamānena cakkhādīnaṁ asassatabhāvāvabodho vidūsito saṁsaṭṭhabhāvato",
  "tika-s0101t1:361_7": "visasaṁsaṭṭho viya sappimaṇḍo sakiccakaraṇāsamatthatāya sammādassanapakkhe ṭhapetabbataṁ",
  "tika-s0101t1:361_8": "nārahatīti. Asassatabhāvena nicchitāpi vā cakkhuādayo samāropitajīvasabhāvā eva diṭṭhigatikehi",
  "tika-s0101t1:361_9": "gayhantīti tadavabodhassa micchādassanabhāvo na sakkā nivāretuṁ. Tenevāha “cakkhuṁ",
  "tika-s0101t1:361_10": "itipi…pe… kāyo itipi ayaṁ me attā”tiādi. Evañca katvā asaṅkhatāya saṅkhatāya ca dhātuyā",
  "tika-s0101t1:361_11": "vasena yathākkamaṁ “ekacce dhammā sassatā, ekacce asassatā”ti evaṁ pavatto vibhajjavādopi",
  "tika-s0101t1:361_12": "ekaccasassatavādo āpajjatīti evaṁpakārā codanā anavakāsā hoti aviparītadhammasabhāvasampaṭipattibhāvato.",
  "tika-s0101t1:362_0": "Kāmañcettha purimavādepi asassatānaṁ dhammānaṁ “sassatā”ti gahaṇaṁ visesato micchādassanaṁ,",
  "tika-s0101t1:362_1": "sassatānaṁ pana “sassatā”ti gāho na micchādassanaṁ yathāsabhāvaggahaṇabhāvato. Asassatesuyeva",
  "tika-s0101t1:362_2": "pana “kecideva dhammā sassatā, keci asassatā”ti gahetabbadhammesu vibhāgappavattiyā",
  "tika-s0101t1:362_3": "imassa vādassa vādantaratā vuttā, na cettha “samudāyantogadhattā ekadesassa sappadesasassataggāho",
  "tika-s0101t1:362_4": "nippadesasassataggāhe samodhānaṁ gacchatī”ti sakkā vattuṁ vādī tabbisayavisesavasena",
  "tika-s0101t1:362_5": "vādadvayassa pavattattā. Aññe eva hi diṭṭhigatikā “sabbe dhammā sassatā”ti abhiniviṭṭhā,",
  "tika-s0101t1:362_6": "aññe “ekaccasassatā”ti. Saṅkhārānaṁ anavasesapariyādānaṁ, ekadesapariggaho ca vādadvayassa",
  "tika-s0101t1:362_7": "paribyattoyeva. Kiñca bhiyyo anekavidhasamussaye ekavidhasamussaye ca khandhapabandhe",
  "tika-s0101t1:362_8": "abhinivesabhāvato. Catubbidhopi hi sassatavādī jātivisesavasena nānāvidharūpakāyasannissaye",
  "tika-s0101t1:362_9": "eva arūpadhammapuñje sassatābhinivesī jāto abhiññāṇena anussavādīhi ca rūpakāyabhedaggahaṇato.",
  "tika-s0101t1:362_10": "Tathā ca vuttaṁ “tato cuto amutra udapādi”nti “cavanti upapajjantī”ti ca ādi. Visesalābhī",
  "tika-s0101t1:362_11": "ekaccasassatiko anupadhāritabhedasamussayeva dhammapabandhe sassatākāraggahaṇena",
  "tika-s0101t1:362_12": "abhinivisanaṁ janesi ekabhavapariyāpannakhandhasantānavisayattā tadabhinivesassa.",
  "tika-s0101t1:362_13": "Tathā ca tīsupi vādesu “taṁ pubbenivāsaṁ anussarati, tato paraṁ nānussaratī”ti ettakameva",
  "tika-s0101t1:362_14": "vuttaṁ, takkīnaṁ pana sassatekaccasassatavādīnaṁ sassatābhinivesaviseso rūpārūpadhammavisayatāya supākaṭoyevāti.",
  "tika-s0101t1:363_0": "39.Dīghassakālassa atikkamenāti vivaṭṭavivaṭṭaṭṭhāyīnaṁ apagamena. Anekatthattā dhātūnaṁ",
  "tika-s0101t1:363_1": "saṁ-saddena yutto vaṭṭa-saddo vināsavācīti āha “vinassatī”ti, saṅkhayavasena vattatīti",
  "tika-s0101t1:363_2": "attho. Vipattikaramahāmeghasamuppattito paṭṭhāya hi yāva aṇusahagatopi saṅkhāro na",
  "tika-s0101t1:363_3": "hoti, tāva loko saṁvaṭṭatīti vuccati. Lokoti cettha pathavīādibhājanaloko adhippeto.",
  "tika-s0101t1:363_4": "Uparibrahmalokesūti parittasubhādīsu rūpībrahmalokesu. Agginā hi kappavuṭṭhānaṁ idhādhippetaṁ",
  "tika-s0101t1:363_5": "bahulaṁ pavattanato. Tenevāha bhagavā “ābhassarasaṁvattanikā hontī”ti. Arūpesuvāti",
  "tika-s0101t1:363_6": "vā-saddena saṁvaṭṭamānalokadhātūhi aññalokadhātūsu vāti vikappanaṁ veditabbaṁ. Na",
  "tika-s0101t1:363_7": "hi “sabbe apāyasattā tadā rūpārūpabhavesu uppajjantī”ti sakkā viññātuṁ apāyesu dīghatamāyukānaṁ",
  "tika-s0101t1:363_8": "manussalokūpattiyā asambhavato. Satipi sabbasattānaṁ abhisaṅkhāramanasā nibbattabhāve",
  "tika-s0101t1:363_9": "bāhirapaccayehi vinā manasāva nibbattattā “manomayā”ti vuccanti rūpāvacarasattā.",
  "tika-s0101t1:363_10": "Yadi evaṁ kāmabhave opapātikasattānampi manomayabhāvo āpajjatīti? Nāpajjati adhicittabhūtena",
  "tika-s0101t1:363_11": "atisayamanasā nibbattasattesu manomayavohāratoti dassanto āha “jhānamanena nibbattattā",
  "tika-s0101t1:363_12": "manomayā”ti. Evaṁ arūpāvacarasattānampi manomayabhāvo āpajjatīti ce? Na, tattha bāhirapaccayehi",
  "tika-s0101t1:363_13": "nibbattetabbatāsaṅkāya eva abhāvato, “manasāva nibbattā”ti avadhāraṇāsambhavato.",
  "tika-s0101t1:363_14": "Niruḷho vāyaṁ loke manomayavohāro rūpāvacarasattesu. Tathā hi “annamayo pānamayo",
  "tika-s0101t1:363_15": "manomayo ānandamayo viññāṇamayo”ti pañcadhā attānaṁ vedavādino vadanti. Ucchedavādepi",
  "tika-s0101t1:363_16": "vakkhati “dibbo rūpī manomayo”ti. Sobhanā pabhā etesu santīti subhā. “Ukkaṁsenā”ti",
  "tika-s0101t1:363_17": "ābhassaradeve sandhāyāha, parittābhā appamāṇābhā pana dve cattāro ca kappe tiṭṭhanti.",
  "tika-s0101t1:363_18": "Aṭṭhakappeti aṭṭha mahākappe.",
  "tika-s0101t1:364_0": "40.Saṇṭhātīti sampattikaramahāmeghasamuppattito paṭṭhāya pathavīsandhārakudakataṁsandhārakavāyumahāpathavīādīnaṁ",
  "tika-s0101t1:364_1": "samuppattivasena ṭhāti, “sambhavati” icceva vā attho anekatthattā dhātūnaṁ. Pakatiyāti",
  "tika-s0101t1:364_2": "sabhāvena, tassa “suñña”nti iminā sambandho. Tattha kāraṇamāha “nibbattasattānaṁ",
  "tika-s0101t1:364_3": "natthitāyā”ti, anuppannattāti attho, tena yathā ekaccāni vimānāni tattha nibbattasattānaṁ",
  "tika-s0101t1:364_4": "cutattā suññāni honti, na evamidanti dasseti. Brahmapārisajjabrahmapurohitamahābrahmāno",
  "tika-s0101t1:364_5": "brahmakāyikā, tesaṁ nivāso bhūmipi “brahmakāyikā”ti vuttā. Kammaṁ upanissayavasena",
  "tika-s0101t1:364_6": "paccayo etissāti kammapaccayā. Atha vā tattha nibbattasattānaṁ vipaccanakakammassa",
  "tika-s0101t1:364_7": "sahakārīpaccayabhāvato, kammassa paccayāti kammapaccayā. Utu samuṭṭhānaṁ etissāti",
  "tika-s0101t1:364_8": "utusamuṭṭhānā. “Kammapaccayautusamuṭṭhānā”ti vā pāṭho, kammasahāyo paccayo, kammassa",
  "tika-s0101t1:364_9": "vā sahāyabhūto paccayo kammapaccayo, sova utu kammapaccayautu, so samuṭṭhānaṁ etissāti",
  "tika-s0101t1:364_10": "yojetabbaṁ. Etthāti “brahmavimāna”nti vuttāya brahmakāyikabhūmiyā. Kathaṁ paṇītāya",
  "tika-s0101t1:364_11": "dutiyajjhānabhūmiyaṁ ṭhitānaṁ hīnāya paṭhamajjhānabhūmiyā upapatti hotīti āha “atha",
  "tika-s0101t1:364_12": "sattāna”ntiādi. Otarantīti upapajjanavasena heṭṭhābhūmiṁ gacchanti.",
  "tika-s0101t1:365_0": "Appāyuketi yaṁ uḷāraṁ puññakammaṁ kataṁ, tassa uppajjanārahavipākapabandhato appaparimāṇāyuke.",
  "tika-s0101t1:365_1": "Āyuppamāṇenevāti paramāyuppamāṇeneva. Kiṁ panetaṁ paramāyu nāma, kathaṁ vā taṁ paricchinnapamāṇanti?",
  "tika-s0101t1:365_2": "Vuccate – yo tesaṁ tesaṁ sattānaṁ tasmiṁ tasmiṁ bhavavisese purimasiddhabhavapatthanūpanissayavasena",
  "tika-s0101t1:365_3": "sarīrāvayavavaṇṇasaṇṭhānapamāṇādivisesā viya taṁtaṁgatinikāyādīsu yebhuyyena niyataparicchedo",
  "tika-s0101t1:365_4": "gabbhaseyyakakāmāvacaradevarūpāvacarasattānaṁ sukkasoṇitautubhojanādi utuādipaccayuppannapaccayūpatthambhito",
  "tika-s0101t1:365_5": "vipākapabandhassa ṭhitikālaniyamo, so yathāsakaṁ khaṇamattāvaṭṭhāyīnampi attano sahajātānaṁ",
  "tika-s0101t1:365_6": "rūpārūpadhammānaṁ ṭhapanākāravuttitāya pavattakāni rūpārūpajīvitindriyāni yasmā na",
  "tika-s0101t1:365_7": "kevalaṁ nesaṁ khaṇaṭhitiyā eva kāraṇabhāvena anupālakāni, atha kho yāva bhavaṅgupacchedā",
  "tika-s0101t1:365_8": "anupabandhassa avicchedahetubhāvenāpi, tasmā āyuhetukattā kāraṇūpacārena āyu, ukkaṁsaparicchedavasena",
  "tika-s0101t1:365_9": "paramāyūti ca vuccati. Taṁ pana devānaṁ nerayikānaṁ uttarakurukānañca niyataparicchedaṁ,",
  "tika-s0101t1:365_10": "uttarakurukānaṁ pana ekantaniyataparicchedameva, avasiṭṭhamanussapetatiracchānānaṁ",
  "tika-s0101t1:365_11": "pana ciraṭṭhitisaṁvattanikakammabahule kāle taṁkammasahitasantānajanitasukkasoṇitappaccayānaṁ",
  "tika-s0101t1:365_12": "taṁmūlakānañca candasūriyasamavisamaparivattanādijanitautuāhārādisamavisama paccayānaṁ",
  "tika-s0101t1:365_13": "vasena cirācirakālato aniyataparicchedaṁ, tassa ca yathā purimasiddhabhavapatthanāvasena",
  "tika-s0101t1:365_14": "taṁtaṁgatinikāyādīsu vaṇṇasaṇṭhānādivisesaniyamo siddho dassanānussavādīhi, tathā",
  "tika-s0101t1:365_15": "ādito gahaṇasiddhiyā. Evaṁ tāsu tāsu upapattīsu nibbattasattānaṁ yebhuyyena samappamāṇaṭṭhitikālaṁ",
  "tika-s0101t1:365_16": "dassanānussavehi labhitvā taṁ paramataṁ ajjhosāya pavattitabhavapatthanāvasena ādito",
  "tika-s0101t1:365_17": "paricchedaniyamo veditabbo. Yasmā pana kammaṁ tāsu tāsu upapattīsu yathā taṁtaṁupapattiniyatavaṇṇādinibbattane",
  "tika-s0101t1:365_18": "samatthaṁ, evaṁ niyatāyuparicchedāsu upapattīsu paricchedātikkamena vipākanibbattane",
  "tika-s0101t1:365_19": "samatthaṁ na hoti, tasmā vuttaṁ “āyuppamāṇeneva cavantī”ti. Yasmā pana upatthambhakasahāyehi",
  "tika-s0101t1:365_20": "anupālakappaccayehi upādinnakakkhandhānaṁ pavattetabbākāro atthato paramāyu, tassa",
  "tika-s0101t1:365_21": "yathāvuttaparicchedānatikkamanato satipi kammāvasese ṭhānaṁ na sambhavati, tena vuttaṁ",
  "tika-s0101t1:365_22": "“attano puññabaleneva ṭhātuṁ na sakkotī”ti. Kappaṁ vāti asaṅkhyeyyakappaṁ vā tassa",
  "tika-s0101t1:365_23": "upaḍḍhaṁ vā upaḍḍhakappato ūnamadhikaṁ vāti vikappanattho vā-saddo.",
  "tika-s0101t1:366_0": "41.Anabhiratīti ekavihārena anabhirati. Sā pana yasmā aññehi samāgamicchā hoti, tena",
  "tika-s0101t1:366_1": "vuttaṁ “aparassāpi sattassa āgamanapatthanā”ti. Piyavatthuvirahena piyavatthualābhena",
  "tika-s0101t1:366_2": "vā cittavighāto ukkaṇṭhitā, sā atthato domanassacittuppādo yevāti āha “paṭighasampayuttā”ti.",
  "tika-s0101t1:366_3": "Dīgharattaṁ jhānaratiyā ramamānassa vuttappakāraṁ anabhiratinimittaṁ uppannā “mama”nti",
  "tika-s0101t1:366_4": "ca “aha”nti ca gahaṇassa kāraṇabhūtā taṇhādiṭṭhiyo idha paritassanā. Tā pana cittassa",
  "tika-s0101t1:366_5": "purimāvatthāya calanaṁ kampananti āha “ubbijjanā phandanā”ti. Tenevāha “taṇhātassanāpi",
  "tika-s0101t1:366_6": "diṭṭhitassanāpi vaṭṭatī”ti. Yaṁ pana atthuddhāre “aho vata aññepi sattā itthattaṁ",
  "tika-s0101t1:366_7": "āgaccheyyunti ayaṁ taṇhātassanā nāmā”ti vuttaṁ, taṁ diṭṭhitassanāya visuṁ udāharaṇaṁ",
  "tika-s0101t1:366_8": "dassentena taṇhātassanaṁyeva tato niddhāretvā vuttaṁ, na pana tattha diṭṭhitassanāya",
  "tika-s0101t1:366_9": "abhāvatoti daṭṭhabbaṁ. Tāsatassanā cittutrāso. Bhayānakanti bheravārammaṇanimittaṁ",
  "tika-s0101t1:366_10": "balavabhayaṁ. Tena sarīrassa thaddhabhāvo chambhitattaṁ bhayaṁ saṁveganti ettha bhayanti",
  "tika-s0101t1:366_11": "bhaṅgānupassanāya ciṇṇante sabbasaṅkhārato bhāyanavasena uppannaṁ bhayañāṇaṁ. Saṁveganti",
  "tika-s0101t1:366_12": "sahottappañāṇaṁ, ottappameva vā. Santāsanti ādīnavanibbidānupassanāhi saṅkhārehi",
  "tika-s0101t1:366_13": "santassanañāṇaṁ. Saha byāyati pavattati, dosaṁ vā chādetīti sahabyo, sahāyo, tassa bhāvaṁ sahabyataṁ.",
  "tika-s0101t1:367_0": "42.Abhibhavitvā ṭhito ime satteti adhippāyo. Yasmā pana so pāsaṁsabhāvena uttamabhāvena",
  "tika-s0101t1:367_1": "ca “te satte abhibhavitvā ṭhito”ti attānaṁ maññati, tasmā vuttaṁ “jeṭṭhakohamasmī”ti.",
  "tika-s0101t1:367_2": "Aññadatthu dasoti dassane antarāyābhāvavacanena, ñeyyavisesapariggāhikabhāvena ca",
  "tika-s0101t1:367_3": "anāvaraṇadassāvitaṁ paṭijānātīti āha “sabbaṁ passāmīti attho”ti. Bhūtabhabyānanti",
  "tika-s0101t1:367_4": "ahesunti bhūtā, bhavanti bhavissantīti bhabyā, aṭṭhakathāyaṁ pana vattamānakālavaseneva",
  "tika-s0101t1:367_5": "bhabya-saddassa attho dassito. Paṭhamacittakkhaṇeti paṭisandhicittakkhaṇe. Kiñcāpi",
  "tika-s0101t1:367_6": "so brahmā anavaṭṭhitadassanattā puthujjanassa purimatarajātiparicitampi kammassakataññāṇaṁ",
  "tika-s0101t1:367_7": "vissajjetvā vikubbaniddhivasena cittuppattimattapaṭibaddhena sattanimmānena vipallaṭṭho",
  "tika-s0101t1:367_8": "“ahaṁ issaro kattā nimmātā”tiādinā issarakuttadassanaṁ pakkhandamāno abhinivisanavaseneva",
  "tika-s0101t1:367_9": "patiṭṭhito, na patiṭṭhāpanavasena “tassa evaṁ hotī”ti vuttattā, patiṭṭhāpanakkameneva",
  "tika-s0101t1:367_10": "pana tassa so abhiniveso jātoti dassanatthaṁ “kāraṇato sādhetukāmo”ti, “paṭiññaṁ",
  "tika-s0101t1:367_11": "katvā”ti ca vuttaṁ. Tenāha bhagavā “taṁ kissa hetū”tiādi. Tattha manopaṇidhīti manasā",
  "tika-s0101t1:367_12": "eva patthanā, tathā cittappavattimattamevāti attho, itthabhāvanti idappakārataṁ.",
  "tika-s0101t1:367_13": "Yasmā pana itthanti brahmattabhāvo idhādhippeto, tasmā “brahmabhāvanti attho”ti vuttaṁ.",
  "tika-s0101t1:367_14": "Nanu ca devānaṁ upapattisamanantaraṁ “imissā nāma gatiyā cavitvā iminā nāma kammunā",
  "tika-s0101t1:367_15": "idhūpapannā”ti paccavekkhaṇā hotīti? Saccaṁ hoti, sā pana purimajātīsu kammassakataññāṇe",
  "tika-s0101t1:367_16": "sammadeva niviṭṭhajjhāsayānaṁ. Ime pana sattā purimāsupi jātīsu issarakuttadassanavasena",
  "tika-s0101t1:367_17": "vinibandhābhinivesā ahesunti daṭṭhabbaṁ. Tena vuttaṁ “iminā maya”ntiādi.",
  "tika-s0101t1:368_0": "43. Īsatīti īso, abhibhūti attho. Mahā īso maheso, suppatiṭṭhamahesatāya pana parehi",
  "tika-s0101t1:368_1": "“maheso”ti akkhātabbatāya mahesakkho, atisayena mahesakkho mahesakkhataroti vacanattho",
  "tika-s0101t1:368_2": "daṭṭhabbo. Yasmā pana so mahesakkhabhāvo ādhipateyyaparivārasampattiyā viññāyati,",
  "tika-s0101t1:368_3": "tasmā “issariyaparivāravasena mahāyasataro”ti vuttaṁ.",
  "tika-s0101t1:369_0": "44.Idheva āgacchatīti imasmiṁ manussaloke eva paṭisandhivasena āgacchati. Yaṁ aññataro",
  "tika-s0101t1:369_1": "sattoti ettha yanti nipātamattaṁ, karaṇe vā paccattaniddeso, yena ṭhānenāti attho,",
  "tika-s0101t1:369_2": "kiriyāparāmasanaṁ vā. Itthattaṁ āgacchatīti ettha yadetaṁ itthattassa āgamanaṁ, etaṁ",
  "tika-s0101t1:369_3": "ṭhānaṁ vijjatīti attho. Esa nayo “pabbajati, cetosamādhiṁ phusati, pubbenivāsaṁ anussaratī”ti",
  "tika-s0101t1:369_4": "etesupi padesu. “Ṭhānaṁ kho panetaṁ bhikkhave vijjati, yaṁ aññataro satto”ti imañhi",
  "tika-s0101t1:369_5": "padaṁ “pabbajatī”tiādīhi padehi paccekaṁ yojetabbanti.",
  "tika-s0101t1:370_0": "45. Khiḍḍāya padussantīti khiḍḍāpadosino, khiḍḍāpadosino eva khiḍḍāpadosikā, khiḍḍāpadoso",
  "tika-s0101t1:370_1": "vā etesaṁ atthīti khiḍḍāpadosikā. Atikkantavelaṁ ativelaṁ, āhārūpabhogakālaṁ atikkamitvāti",
  "tika-s0101t1:370_2": "attho. Methunasampayogena uppajjanakasukhaṁ keḷihassasukhaṁ ratidhammo ratisabhāvo.",
  "tika-s0101t1:370_3": "Āhāranti ettha ko devānaṁ āhāro, kā āhāravelāti? Sabbesampi kāmāvacaradevānaṁ sudhā",
  "tika-s0101t1:370_4": "āhāro, sā heṭṭhimehi uparimānaṁ paṇītatamā hoti, taṁ yathāsakaṁ divasavasena divase",
  "tika-s0101t1:370_5": "divase bhuñjanti. Keci pana “biḷārapadappamāṇaṁ sudhāhāraṁ bhuñjanti, so jivhāya",
  "tika-s0101t1:370_6": "ṭhapitamatto yāva kesagganakhaggā kāyaṁ pharati, tesaṁyeva divasavasena sattadivase",
  "tika-s0101t1:370_7": "yāpanasamattho ca hotī”ti vadanti. “Nirantaraṁ khādantā pivantā”ti idaṁ parikappanavasena",
  "tika-s0101t1:370_8": "vuttaṁ. Kammajatejassa balavabhāvo uḷārapuññanibbattattā, uḷāragarusiniddhasudhāhārajīraṇato",
  "tika-s0101t1:370_9": "ca. Karajakāyassa mandabhāvo mudusukhumālabhāvato. Teneva hi bhagavā indasālaguhāyaṁ",
  "tika-s0101t1:370_10": "pakatipathaviyaṁ saṇṭhātuṁ asakkontaṁ sakkaṁ devarājānaṁ “oḷārikaṁ kāyaṁ adhiṭṭhehī”ti",
  "tika-s0101t1:370_11": "āha. Tesanti manussānaṁ. Vatthunti karajakāyaṁ. Kecīti abhayagirivāsino.",
  "tika-s0101t1:371_0": "47.Manenāti issāpakatattā paduṭṭhena manasā. Usūyāvasena manasova padoso manopadoso,",
  "tika-s0101t1:371_1": "so etesaṁ atthi vināsahetubhūtoti manopadosikāti evaṁ vā ettha attho daṭṭhabbo. Akuddho",
  "tika-s0101t1:371_2": "rakkhatīti kuddhassa so kodho itarasmiṁ akujjhante anupādāno ekavārameva uppattiyā",
  "tika-s0101t1:371_3": "anāsevano cāvetuṁ na sakkoti udakantaṁ patvā aggi viya nibbāyati, tasmā akuddho taṁ",
  "tika-s0101t1:371_4": "cavanato rakkhati, ubhosu pana kuddhesu bhiyyo bhiyyo aññamaññamhi parivaḍḍhanavasena",
  "tika-s0101t1:371_5": "tikhiṇasamudācāro nissayadahanaraso kodho uppajjamāno hadayavatthuṁ nidahanto accantasukhumālakarajakāyaṁ",
  "tika-s0101t1:371_6": "vināseti, tato sakalopi attabhāvo antaradhāyati. Tenāha “ubhosu panā”tiādi. Tathā",
  "tika-s0101t1:371_7": "cāha bhagavā “aññamaññaṁ paduṭṭhacittā kilantakāyā…pe… cavantī”ti. Dhammatāti dhammaniyāmo.",
  "tika-s0101t1:371_8": "So ca tesaṁ karajakāyassa mandatāya, tathāuppajjanakakodhassa ca balavatāya ṭhānaso",
  "tika-s0101t1:371_9": "cavanaṁ, tesaṁ rūpārūpadhammānaṁ sabhāvoti adhippāyo.",
  "tika-s0101t1:372_0": "49.Cakkhādīnaṁ bhedaṁ passatīti virodhipaccayasannipāte vikārāpattidassanato, ante",
  "tika-s0101t1:372_1": "ca adassanūpagamanato vināsaṁ passati oḷārikattā rūpadhammabhedassa. Paccayaṁ datvāti",
  "tika-s0101t1:372_2": "anantarapaccayādivasena paccayo hutvā. “Balavatara”nti cittassa lahutaraṁ bhedaṁ",
  "tika-s0101t1:372_3": "sandhāya vuttaṁ. Tathā hi ekasmiṁ rūpe dharanteyeva soḷasa cittāni bhijjanti. Bhedaṁ",
  "tika-s0101t1:372_4": "na passatīti khaṇe khaṇe bhijjantampi cittaṁ parassa anantarapaccayabhāveneva bhijjatīti",
  "tika-s0101t1:372_5": "purimacittassa abhāvaṁ paṭicchādetvā viya pacchimacittassa uppattito bhāvapakkho",
  "tika-s0101t1:372_6": "balavataro pākaṭo ca hoti, na abhāvapakkhoti cittassa vināsaṁ na passati, ayañca",
  "tika-s0101t1:372_7": "attho alātacakkadassanena supākaṭo viññāyati. Yasmā pana takkīvādī nānattanayassa",
  "tika-s0101t1:372_8": "dūrataratāya ekattanayassapi micchāgahitattā “yadevidaṁ viññāṇaṁ sabbadāpi ekarūpena",
  "tika-s0101t1:372_9": "pavattati, ayameva attā nicco”tiādinā abhinivesaṁ janeti, tasmā vuttaṁ “so taṁ apassanto”tiādi.",
  "tika-s0101t1:373": "Antānantavādavaṇṇanā",
  "tika-s0101t1:374_0": "53.Antānantikāti ettha amati gacchati ettha sabhāvo osānanti anto, mariyādā. Tappaṭisedhena",
  "tika-s0101t1:374_1": "ananto, anto ca ananto ca antānanto ca nevantānānanto ca antānantā sāmaññaniddesena,",
  "tika-s0101t1:374_2": "ekasesena vā “nāmarūpapaccayā saḷāyatana”ntiādīsu viya. Kassa pana antānantoti? Lokīyati",
  "tika-s0101t1:374_3": "saṁsāranissaraṇatthikehi diṭṭhigatikehi, lokīyanti vā ettha tehi puññāpuññaṁ tabbipāko",
  "tika-s0101t1:374_4": "cāti lokoti saṅkhyaṁ gatassa attano. Tenāha bhagavā “antānantaṁ lokassa paññapentī”ti.",
  "tika-s0101t1:374_5": "Ko pana eso attāti? Jhānavisayabhūtakasiṇanimittaṁ. Tattha hi ayaṁ diṭṭhigatiko lokasaññī.",
  "tika-s0101t1:374_6": "Tathā ca vuttaṁ “taṁ lokoti gahetvā”ti. Keci pana “jhānaṁ taṁsampayuttadhammā ca",
  "tika-s0101t1:374_7": "idha ‘attā, loko’ti ca gahitā”ti vadanti. Antānantasahacaritavādo antānanto, yathā",
  "tika-s0101t1:374_8": "“kuntā pacarantī”ti antānantasannissayo vā yathā “mañcā ghosantī”ti. So etesaṁ atthīti",
  "tika-s0101t1:374_9": "antānantikā. Te pana yasmā yathāvuttanayena antānanto vādo diṭṭhi etesanti “antānantavādā”ti",
  "tika-s0101t1:374_10": "vuccanti. Tasmā aṭṭhakathāyaṁ “antānantavādā”ti vatvā “antaṁ vā”tiādinā attho vibhatto.",
  "tika-s0101t1:375_0": "Etthāha – yuttaṁ tāva purimānaṁ tiṇṇaṁ vādīnaṁ antattañca anantattañca antānantattañca",
  "tika-s0101t1:375_1": "ārabbha pavattavādattā antānantikattaṁ, pacchimassa pana tadubhayapaṭisedhanavasena",
  "tika-s0101t1:375_2": "pavattavādattā katha antānantikattanti? Tadubhayapaṭisedhanavasena pavattavādattā",
  "tika-s0101t1:375_3": "eva. Yasmā antānantapaṭisedhavādopi antānantavisayo eva taṁ ārabbha pavattattā. Etadatthaṁyeva",
  "tika-s0101t1:375_4": "hi sandhāya aṭṭhakathāyaṁ “ārabbha pavattavādā”ti vuttaṁ. Atha vā yathā tatiyavāde",
  "tika-s0101t1:375_5": "desabhedavasena ekasseva antavantatā anantatā ca sambhavati, evaṁ takkīvādepi kālabhedavasena",
  "tika-s0101t1:375_6": "ubhayasambhavato aññamaññapaṭisedhena ubhayaññeva vuccati. Kathaṁ? Antavantatāpaṭisedhena",
  "tika-s0101t1:375_7": "hi anantatā vuccati, anantatāpaṭisedhena ca antavantatā, antānantānañca na tatiyavādabhāvo",
  "tika-s0101t1:375_8": "kālabhedassa adhippetattā. Idaṁ vuttaṁ hoti – yasmā ayaṁ lokasaññito attā adhigatavisesehi",
  "tika-s0101t1:375_9": "mahesīhi ananto kadāci sakkhidiṭṭhoti anusuyyati, tasmā nevantavā. Yasmā pana tehiyeva",
  "tika-s0101t1:375_10": "kadāci antavā sakkhidiṭṭhoti anusuyyati, tasmā na pana anantoti. Yathā ca anussutitakkīvasena,",
  "tika-s0101t1:375_11": "evaṁ jātissaratakkī ādīnañca vasena yathāsambhavaṁ yojetabbaṁ. Ayañhi takkiko avaḍḍhitabhāvapubbakattā",
  "tika-s0101t1:375_12": "paṭibhāganimittānaṁ vaḍḍhitabhāvassa vaḍḍhitakālavasena appaccakkhakāritāya anussavādimatte",
  "tika-s0101t1:375_13": "ṭhatvā “nevantavā”ti paṭikkhipati. Avaḍḍhitakālavasena pana “na panānanto”ti, na",
  "tika-s0101t1:375_14": "pana antatānantatānaṁ accantamabhāvena yathā taṁ “nevasaññināsaññī”ti. Purimavādattayapaṭikkhepo",
  "tika-s0101t1:375_15": "ca attanā yathādhippetappakāravilakkhaṇatāya tesaṁ, avassañcetaṁ evaṁ viññātabbaṁ,",
  "tika-s0101t1:375_16": "aññathā vikkhepapakkhaṁyeva bhajeyya catutthavādo. Na hi antatāanantatātadubhayavinimutto",
  "tika-s0101t1:375_17": "attano pakāro atthi, takkīvādī ca yuttimaggako, kālabhedavasena ca tadubhayaṁ ekasmimpi na na yujjatīti.",
  "tika-s0101t1:376_0": "Keci pana yadi panāyaṁ attā antavā siyā, dūradese upapajjanānussaraṇādi kiccanipphatti",
  "tika-s0101t1:376_1": "na siyā. Atha ananto, idha ṭhitassa devalokanirayādīsu sukhadukkhānubhavanampi siyā.",
  "tika-s0101t1:376_2": "Sace pana antavā ca ananto ca, tadubhayadosasamāyogo. Tasmā “antavā, ananto”ti ca",
  "tika-s0101t1:376_3": "abyākaraṇīyo attāti evaṁ takkanavasena catutthavādappavattiṁ vaṇṇenti. Evampi yuttaṁ",
  "tika-s0101t1:376_4": "tāva pacchimavādīdvayassa antānantikattaṁ antānantānaṁ vasena ubhayavisayattā tesaṁ",
  "tika-s0101t1:376_5": "vādassa. Purimavādīdvayassa pana kathaṁ visuṁ antānantikattanti? Upacāravuttiyā.",
  "tika-s0101t1:376_6": "Samuditesu hi antānantavādīsu pavattamāno antānantika-saddo tattha niruḷhatāya paccekampi",
  "tika-s0101t1:376_7": "antānantikavādīsu pavattati, yathā arūpajjhānesu paccekaṁ aṭṭhavimokkhapariyāyo,",
  "tika-s0101t1:376_8": "yathā ca loke sattāsayoti. Atha vā abhinivesato purimakālappavattivasena ayaṁ tattha",
  "tika-s0101t1:376_9": "vohāro kato. Tesañhi diṭṭhigatikānaṁ tathārūpacetosamādhisamadhigamato pubbakālaṁ",
  "tika-s0101t1:376_10": "“antavā nu ayaṁ loko, ananto nū”ti ubhayākārāvalambino parivitakkassa vasena niruḷho",
  "tika-s0101t1:376_11": "antānantikabhāvo visesalābhena tattha uppannepi ekaṁsaggāhe purimasiddharuḷhiyā voharīyatīti.",
  "tika-s0101t1:377_0": "54-60.Vuttanayenāti “takkayatīti takkī”tiādinā saddato, “catubbidho takkī”tiādinā",
  "tika-s0101t1:377_1": "atthato ca sassatavāde vuttavidhinā. Diṭṭhapubbānusārenāti dassanabhūtena viññāṇena",
  "tika-s0101t1:377_2": "upaladdhapubbassa antavantādino anussaraṇena. Evañca katvā anussutitakkīsuddhatakkīnampi",
  "tika-s0101t1:377_3": "idha saṅgaho siddho hoti. Atha vā diṭṭhaggahaṇeneva “naccagītavāditavisūkadassanā”tiādīsu",
  "tika-s0101t1:377_4": "viya sutādīnampi gahitatā veditabbā. “Antavā”tiādinā icchitassa attano sabbadā bhāvaparāmasanavaseneva",
  "tika-s0101t1:377_5": "imesaṁ vādānaṁ pavattanato sassatadiṭṭhisaṅgaho daṭṭhabbo. Tathā hi vakkhati “sesā sassatadiṭṭhiyo”ti.",
  "tika-s0101t1:378": "Amarāvikkhepavādavaṇṇanā",
  "tika-s0101t1:379_0": "61.Na maratīti na ucchijjati. “Evampi me no”tiādinā vividho nānappakāro khepo parena",
  "tika-s0101t1:379_1": "paravādīnaṁ khipanaṁ vikkhepo. Amarāya diṭṭhiyā vācāya ca vikkhipantīti vā amarāvikkhepino.",
  "tika-s0101t1:379_2": "Amarāvikkhepino eva amarāvikkhepikā. Ito cito ca sandhāvati ekasmiṁ sabhāve anavaṭṭhānato.",
  "tika-s0101t1:379_3": "Amarā viya vikkhipantīti vā purimanayeneva saddattho daṭṭhabbo.",
  "tika-s0101t1:380_0": "62. Vikkhepavādino uttarimanussadhamme, akusaladhammepi sabhāvabhedavaseneva ñātuṁ",
  "tika-s0101t1:380_1": "ñāṇabalaṁ natthīti kusalākusalapadānaṁ kusalākusalakammapathavaseneva attho. Paṭhamanayavaseneva",
  "tika-s0101t1:380_2": "apariyantavikkhepatāya amarāvikkhepaṁ vibhāvetuṁ “evantipi me noti aniyamitavikkhepo”ti",
  "tika-s0101t1:380_3": "vuttaṁ. Tattha aniyamitavikkhepoti sassatādīsu ekasmimpi pakāre aṭṭhatvā vikkhepakaraṇaṁ,",
  "tika-s0101t1:380_4": "paravādinā yasmiṁ kismiñci pucchite pakāre tassa paṭikkhepoti attho. Dutiyanayavasena",
  "tika-s0101t1:380_5": "amarāsadisāya amarāya vikkhepaṁ dassetuṁ “idaṁ kusalanti vā puṭṭho”tiādimāha. Atha",
  "tika-s0101t1:380_6": "vā “evantipi me no”tiādinā aniyamatova sassatekaccasassatucchedatakkīvādānaṁ paṭisedhanena",
  "tika-s0101t1:380_7": "taṁ taṁ vādaṁ paṭikkhipateva apariyantavikkhepavādattā amarāvikkhepino. Attanā pana",
  "tika-s0101t1:380_8": "anavaṭṭhitavādattā na kismiñci pakkhe avatiṭṭhatīti āha “sayaṁ pana…pe… byākarotī”ti.",
  "tika-s0101t1:380_9": "Idāni kusalādīnaṁ abyākaraṇena tameva anavaṭṭhānaṁ vibhāveti “idaṁ kusalanti vā puṭṭho”tiādinā.",
  "tika-s0101t1:380_10": "Tenevāha “ekasmimpi pakkhe na tiṭṭhatī”ti.",
  "tika-s0101t1:381_0": "63. Kusalākusalaṁ yathābhūtaṁ appajānantopi yesamahaṁ samayena kusalameva “kusala”nti,",
  "tika-s0101t1:381_1": "akusalameva ca “akusala”nti byākareyyaṁ, tesu tathā byākaraṇahetu “aho vata re paṇḍito”ti",
  "tika-s0101t1:381_2": "sakkārasammānaṁ karontesu mama chando vā rāgo vā assāti evampettha attho sambhavati.",
  "tika-s0101t1:381_3": "Doso vā paṭigho vāti ettha vuttavipariyāyena yojetabbaṁ. Aṭṭhakathāyaṁ pana attano",
  "tika-s0101t1:381_4": "paṇḍitabhāvavisayānaṁ rāgādīnaṁ vasena yojanā katā. “Chandarāgadvayaṁ upādāna”nti",
  "tika-s0101t1:381_5": "abhidhammanayena vuttaṁ. Abhidhamme hi taṇhādiṭṭhiyova “upādāna”nti āgatā, suttante",
  "tika-s0101t1:381_6": "pana dosopi “upādāna”nti vutto “kodhupādānavinibandhā vighātaṁ āpajjantī”tiādīsu.",
  "tika-s0101t1:381_7": "Tena vuttaṁ “ubhayampi vā daḷhaggahaṇavasena upādāna”nti. Daḷhaggahaṇaṁ amuñcanaṁ.",
  "tika-s0101t1:381_8": "Paṭighopi hi upanāhādivasena pavatto ārammaṇaṁ na muñcati. Vihananaṁ hiṁsanaṁ vibādhanaṁ.",
  "tika-s0101t1:381_9": "Rāgopi hi pariḷāhavasena sāraddhavuttitāya nissayaṁ vibādhatīti. Vināsetukāmatāya",
  "tika-s0101t1:381_10": "ārammaṇaṁ gaṇhātīti sambandho.",
  "tika-s0101t1:382_0": "64.Paṇḍiccenāti paññāya. Yena hi dhammena yutto “paṇḍito”ti vuccati, so dhammo paṇḍiccaṁ,",
  "tika-s0101t1:382_1": "tena sutacintāmayaṁ paññaṁ dasseti, na pākatikakammanibbattaṁ sābhāvikapaññaṁ. Kata-saddassa",
  "tika-s0101t1:382_2": "kiriyāsāmaññavācakattā “katavijjo”tiādīsu viya kata-saddo ñāṇānuyuttataṁ vadatīti",
  "tika-s0101t1:382_3": "āha “viññātaparappavādā”ti. Sattadhā bhinnassa vālaggassa aṁsukoṭivedhako “vālavedhī”ti adhippeto.",
  "tika-s0101t1:383_0": "65-6. Ettha ca kiñcāpi purimānampi tiṇṇaṁ kusalādidhammasabhāvānavabodhato attheva",
  "tika-s0101t1:383_1": "mandabhāvo, tesaṁ pana attano kusalādidhammānavabodhassa avabodhaviseso atthi, tadabhāvā",
  "tika-s0101t1:383_2": "pacchimoyeva mandamomūhabhāvena vutto. Nanu ca pacchimassāpi “atthi paroloko’ti iti",
  "tika-s0101t1:383_3": "ce me assa, ‘atthi paroloko’ti iti te naṁ byākareyyaṁ, evantipi me no”tiādi vacanato",
  "tika-s0101t1:383_4": "attano dhammānavabodhassa avabodho atthiyevāti? Kiñcāpi atthi, na tassa purimānaṁ",
  "tika-s0101t1:383_5": "viya apariññātadhammabyākaraṇanibandhanamusāvādādibhayaparijigucchanakāro atthi,",
  "tika-s0101t1:383_6": "atha kho mahāmūḷhoyeva. Atha vā “evantipi me no”tiādinā pucchāya vikkhepakaraṇatthaṁ",
  "tika-s0101t1:383_7": "“atthi paroloko’ti iti ce maṁ pucchasī”ti pucchāṭhapanameva tena dassīyati, na attano",
  "tika-s0101t1:383_8": "dhammānavabodhoti ayameva visesena “mando ceva momūho cā”ti vutto. Teneva hi tathāvādinaṁ",
  "tika-s0101t1:383_9": "sañjayaṁ belaṭṭhaputtaṁ ārabbha “ayaṁ vā imesaṁ samaṇabrāhmaṇānaṁ sabbamando sabbamūḷho”ti",
  "tika-s0101t1:383_10": "vuttaṁ. Tattha “atthi paroloko”ti sassatadassanavasena sammādiṭṭhivasena vā pucchā.",
  "tika-s0101t1:383_11": "“Natthi paroloko”ti natthikadassanavasena sammādassanavasena vā pucchā. “Atthi ca",
  "tika-s0101t1:383_12": "natthi ca paroloko”ti ucchedadassanavasena sammādiṭṭhivasena eva vā pucchā. “Neva",
  "tika-s0101t1:383_13": "atthi na natthi paroloko”ti vuttappakārattayapaṭikkhepe sati pakārantarassa asambhavato",
  "tika-s0101t1:383_14": "atthitānatthitāhi navattabbākāro parolokoti vikkhepaññeva purekkhārena sammādiṭṭhivasena",
  "tika-s0101t1:383_15": "vā pucchā. Sesacatukkattayepi vuttanayānusārena attho veditabbo. Puññasaṅkhārattiko",
  "tika-s0101t1:383_16": "viya hi kāyasaṅkhārattikena purimacatukkasaṅgahito eva attho. Sesacatukkattayena",
  "tika-s0101t1:383_17": "attaparāmāsapuññādi phalatācodanānayena saṅgahitoti.",
  "tika-s0101t1:384_0": "Amarāvikkhepiko sassatādīnaṁ attano aruccanatāya sabbattha “evantipi me no”tiādinā",
  "tika-s0101t1:384_1": "vikkhepaññeva karoti. Tattha “evantipi me no”tiādi tattha tattha pucchitākārapaṭisedhanavasena",
  "tika-s0101t1:384_2": "vikkhipanākāradassanaṁ. Nanu ca vikkhepavādino vikkhepapakkhassa anujānanaṁ vikkhepapakkhe",
  "tika-s0101t1:384_3": "avaṭṭhānaṁ yuttarūpanti? Na, tatthāpi tassa sammūḷhattā, paṭikkhepavaseneva ca vikkhepavādassa",
  "tika-s0101t1:384_4": "pavattanato. Tathā hi sañcayo belaṭṭhaputto raññā ajātasattunā sandiṭṭhikaṁ sāmaññaphalaṁ",
  "tika-s0101t1:384_5": "puṭṭho paralokattikādīnaṁ paṭisedhanamukhena vikkhepaṁ byākāsi.",
  "tika-s0101t1:385_0": "Etthāha – nanu cāyaṁ sabbopi amarāvikkhepiko kusalādayo dhamme, paralokattikādīni",
  "tika-s0101t1:385_1": "ca yathābhūtaṁ anavabujjhamāno tattha tattha pañhaṁ puṭṭho pucchāya vikkhepanamattaṁ",
  "tika-s0101t1:385_2": "āpajjati, tassa kathaṁ diṭṭhigatikabhāvo. Na hi avattukāmassa viya pucchitamatthamajānantassa",
  "tika-s0101t1:385_3": "vikkhepakaraṇamattena diṭṭhigatikatā yuttāti? Vuccate – na heva kho pucchāya vikkhepakaraṇamattena",
  "tika-s0101t1:385_4": "tassa diṭṭhigatikatā, atha kho micchābhinivesavasena. Sassatābhinivesena micchābhiniviṭṭhoyeva",
  "tika-s0101t1:385_5": "hi puggalo mandabuddhitāya kusalādidhamme paralokattikādīni ca yāthāvato appaṭipajjamāno",
  "tika-s0101t1:385_6": "attanā aviññātassa atthassa paraṁ viññāpetuṁ asakkuṇeyyatāya musāvādādibhayena ca",
  "tika-s0101t1:385_7": "vikkhepaṁ āpajjatīti. Tathā hi vakkhati “yāsaṁ satteva ucchedadiṭṭhiyo, sesā sassatadiṭṭhiyo”ti",
  "tika-s0101t1:385_8": "atha vā puññapāpānaṁ tabbipākānañca anavabodhena asaddahanena ca tabbisayāya pucchāya",
  "tika-s0101t1:385_9": "vikkhepakaraṇaṁyeva sundaranti khantiṁ ruciṁ uppādetvā abhinivisantassa uppannā visuṁyevesā",
  "tika-s0101t1:385_10": "ekā diṭṭhi sattabhaṅgadiṭṭhi viyāti daṭṭhabbaṁ. Tathā ca vuttaṁ “pariyantarahitā",
  "tika-s0101t1:385_11": "diṭṭhigatikassa diṭṭhi ceva vācā cā”ti. Kathaṁ panassā sassatadiṭṭhisaṅgaho? Ucchedavasena",
  "tika-s0101t1:385_12": "anabhinivesato. Natthi koci dhammānaṁ yathābhūtavedī vivādabahulattā lokassa, “evameva”nti",
  "tika-s0101t1:385_13": "pana saddantarena “dhammanijjhānanā anādikālikā loke”ti gāhavasena sassatalesopettha labbhatiyeva.",
  "tika-s0101t1:386": "Adhiccasamuppannavādavaṇṇanā",
  "tika-s0101t1:387_0": "67. Adhicca yadicchakaṁ yaṁ kiñci kāraṇaṁ, kassaci vuddhipubbaṁ vā vinā samuppannoti",
  "tika-s0101t1:387_1": "attalokasaññitānaṁ khandhānaṁ adhiccuppattiākārārammaṇaṁ dassanaṁ tadākārasannissayena",
  "tika-s0101t1:387_2": "pavattito, tadākārasahacaritatāya ca “adhiccasamuppanna”nti vuccati yathā “mañcā",
  "tika-s0101t1:387_3": "ghosanti, kuntā pacarantī”ti ca imamatthaṁ dassento āha “adhiccasamuppanno attā ca",
  "tika-s0101t1:387_4": "loko cāti dassanaṁ adhiccasamuppanna”nti.",
  "tika-s0101t1:388_0": "68-73.Desanāsīsanti desanāya jeṭṭhakabhāvena gahaṇaṁ, tena saññaṁyeva dhuraṁ katvā",
  "tika-s0101t1:388_1": "bhagavatā ayaṁ desanā katā, na pana tattha aññesaṁ arūpadhammānaṁ atthibhāvatoti",
  "tika-s0101t1:388_2": "dasseti. Tenevāha “acittuppādā”tiādi. Bhagavā hi yathā lokuttaradhammaṁ desento samādhiṁ",
  "tika-s0101t1:388_3": "paññaṁ vā dhuraṁ karoti, evaṁ lokiyadhammaṁ desento cittaṁ saññaṁ vā dhuraṁ karoti.",
  "tika-s0101t1:388_4": "Tattha “yasmiṁ samaye lokuttaraṁ jhānaṁ bhāveti pañcaṅgiko sammāsamādhi [dī. ni.",
  "tika-s0101t1:388_5": "3.355 (kha)] pañcañāṇiko sammāsamādhi, [dī. ni. 3.355 (ja); vibha. 2.804] paññāya",
  "tika-s0101t1:388_6": "cassa disvā āsavā parikkhīṇā hontī”ti tathā “yasmiṁ samaye kāmāvacaraṁ kusalaṁ cittaṁ",
  "tika-s0101t1:388_7": "uppannaṁ hoti, kiṁcitto tvaṁ bhikkhu manopubbaṅgamā dhammā, santi bhikkhave sattā",
  "tika-s0101t1:388_8": "nānattakāyā nānattasaññino, na nevasaññānāsaññāyatana”ntiādīni suttāni etassa atthassa",
  "tika-s0101t1:388_9": "sādhakāni daṭṭhabbāni. Titthāyataneti aññatitthiyasamaye. Titthiyā hi upapattivisese",
  "tika-s0101t1:388_10": "vimuttisaññino, saññāvirāgāvirāgesu ādīnavānisaṁsadassino vā hutvā asaññasamāpattiṁ",
  "tika-s0101t1:388_11": "nibbattetvā akkhaṇabhūmiyaṁ uppajjanti, na sāsanikā. Vāyokasiṇe parikammaṁ katvāti",
  "tika-s0101t1:388_12": "vāyokasiṇe paṭhamādīni tīṇi jhānāni nibbattetvā tatiyajjhāne ciṇṇavasī hutvā tato",
  "tika-s0101t1:388_13": "vuṭṭhāya catutthajjhānādhigamāya parikammaṁ katvā. Tenevāha “catutthajjhānaṁ nibbattetvā”ti.",
  "tika-s0101t1:389_0": "Kasmā panettha vāyokasiṇeyeva parikammaṁ vuttanti? Vuccate – yatheva hi rūpapaṭibhāgabhūtesu",
  "tika-s0101t1:389_1": "kasiṇavisesesu rūpavibhāvanena rūpavirāgabhāvanāsaṅkhāto arūpasamāpattiviseso sacchikarīyati,",
  "tika-s0101t1:389_2": "evaṁ aparibyattaviggahatāya arūpapaṭibhāgabhūte kasiṇavisese arūpavibhāvanena arūpavirāgabhāvanāsaṅkhāto",
  "tika-s0101t1:389_3": "rūpasamāpattiviseso adhigamīyatīti ettha “saññā rogo saññā gaṇḍo”tiādinā “dhi cittaṁ,",
  "tika-s0101t1:389_4": "dhibbate taṁ citta”ntiādinā ca nayena arūpappavattiyā ādīnavadassanena, tadabhāve",
  "tika-s0101t1:389_5": "ca santapaṇītabhāvasanniṭṭhānena rūpasamāpattiyā abhisaṅkharaṇaṁ, rūpavirāgabhāvanā",
  "tika-s0101t1:389_6": "pana saddhiṁ upacārena arūpasamāpattiyo, tatthāpi visesena paṭhamāruppajjhānaṁ. Yadi",
  "tika-s0101t1:389_7": "evaṁ “paricchinnākāsakasiṇepī”ti vattabbaṁ. Tassāpi hi arūpapaṭibhāgatā labbhatīti?",
  "tika-s0101t1:389_8": "Icchitamevetaṁ kesañci avacanaṁ panettha pubbācariyehi aggahitabhāvena. Yathā hi",
  "tika-s0101t1:389_9": "rūpavirāgabhāvanā virajjanīyadhammabhāvamattena parinipphannā, virajjanīyadhammapaṭibhāgabhūte",
  "tika-s0101t1:389_10": "ca visayavisese pātubhavati, evaṁ arūpavirāgabhāvanāpīti vuccamāne na koci virodho,",
  "tika-s0101t1:389_11": "titthiyeheva pana tassā samāpattiyā paṭipajjitabbatāya, tesañca visayapathesupanibandhanasseva",
  "tika-s0101t1:389_12": "tassa jhānassa paṭipattito diṭṭhivantehi pubbācariyehi catuttheyeva bhūtakasiṇe arūpavirāgabhāvanāparikammaṁ",
  "tika-s0101t1:389_13": "vuttanti daṭṭhabbaṁ. Kiñca vaṇṇakasiṇesu viya purimabhūtakasiṇattayepi vaṇṇapaṭicchāyāva",
  "tika-s0101t1:389_14": "paṇṇatti ārammaṇaṁ jhānassa lokavohārānurodheneva pavattito. Evañca katvā visuddhimagge",
  "tika-s0101t1:389_15": "pathavīkasiṇassa ādāsacandamaṇḍalūpamāvacanañca samatthitaṁ hoti, catutthaṁ pana",
  "tika-s0101t1:389_16": "bhūtakasiṇaṁ bhūtappaṭicchāyameva jhānassa gocarabhāvaṁ gacchatīti tasseva arūpapaṭibhāgatā",
  "tika-s0101t1:389_17": "yuttāti vāyokasiṇeyeva parikammaṁ vuttanti veditabbaṁ.",
  "tika-s0101t1:390_0": "Idhevāti pañcavokārabhaveyeva. Tatthāti asaññabhave. Yadi rūpakkhandhamattameva asaññabhave",
  "tika-s0101t1:390_1": "pātubhavati, kathamarūpasannissayena vinā tattha rūpaṁ pavattati, kathaṁ pana rūpasannissayena",
  "tika-s0101t1:390_2": "vinā arūpadhātuyaṁ arūpaṁ pavattati, idampi tena samānajātiyameva. Kasmā? Idheva",
  "tika-s0101t1:390_3": "adassanato. Yadi evaṁ kabaḷīkārāhārena vinā rūpadhātuyaṁ rūpena na pavattitabbaṁ,",
  "tika-s0101t1:390_4": "kiṁ kāraṇaṁ ? Idheva adassanato. Api ca yathā yassa cittasantānassa nibbattikāraṇaṁ",
  "tika-s0101t1:390_5": "rūpe avigatataṇhaṁ, tassa saha rūpena sambhavato rūpaṁ nissāya pavatti, yassa pana",
  "tika-s0101t1:390_6": "nibbattikāraṇaṁ rūpe vigatataṇhaṁ, tassa vinā rūpena rūpanirapekkhatāya kāraṇassa,",
  "tika-s0101t1:390_7": "evaṁ yassa rūpappabandhassa nibbattikāraṇaṁ vigatataṇhaṁ arūpe, tassa vinā arūpena",
  "tika-s0101t1:390_8": "pavatti hotīti asaññabhave rūpakkhandhamattameva nibbattati. Kathaṁ pana tattha kevalo",
  "tika-s0101t1:390_9": "rūpappabandho paccuppannapaccayarahito cirakālaṁ pavattatīti paccetabbaṁ, kittakaṁ",
  "tika-s0101t1:390_10": "vā kālaṁ pavattatīti codanaṁ manasi katvā āha “yathā nāma jiyāvegukkhitto saro”tiādi,",
  "tika-s0101t1:390_11": "tena na kevalamāgamoyeva ayamettha yuttīti dasseti. Tattakameva kālanti ukkaṁsato",
  "tika-s0101t1:390_12": "pañca mahākappasatānipi tiṭṭhanti asaññasattā. Jhānavegeti asaññasamāpattiparikkhate",
  "tika-s0101t1:390_13": "kammavege. Antaradhāyatīti paccayanirodhena nirujjhati nappavattati.",
  "tika-s0101t1:391_0": "Idhāti kāmabhave. Kathaṁ pana anekakappasatasamatikkamena ciraniruddhato viññāṇato",
  "tika-s0101t1:391_1": "idha viññāṇaṁ samuppajjati. Na hi niruddhe cakkhumhi cakkhuviññāṇamuppajjamānaṁ diṭṭhanti?",
  "tika-s0101t1:391_2": "Nayidamekantato daṭṭhabbaṁ. Ciraniruddhampi hi cittaṁ samānajātikassa antarānuppajjanato",
  "tika-s0101t1:391_3": "anantarapaccayamattaṁ hotiyeva, na bījaṁ, bījaṁ pana kammaṁ. Tasmā kammato bījabhūtato",
  "tika-s0101t1:391_4": "ārammaṇādīhi paccayehi asaññabhavato cutānaṁ kāmadhātuyā upapattiviññāṇaṁ hotiyeva.",
  "tika-s0101t1:391_5": "Tenāha “idha paṭisandhisaññā uppajjatī”ti. Ettha ca yathā nāma utuniyāmena pupphaggahaṇe",
  "tika-s0101t1:391_6": "niyatakālānaṁ rukkhānaṁ vekhe dinne vekhabalena na yathā niyāmatā hoti pupphaggahaṇassa,",
  "tika-s0101t1:391_7": "evameva pañcavokārabhave avippayogena vattamānesu rūpārūpadhammesu rūpārūpavirāgabhāvanāvekhe",
  "tika-s0101t1:391_8": "dinne tassa samāpattivekhabalassa anurūpato arūpabhave asaññābhave ca yathākkamaṁ",
  "tika-s0101t1:391_9": "rūparahitā arūparahitā ca khandhānaṁ pavatti hotīti veditabbaṁ. Nanu ettha jātisatasahassadasasaṁvaṭṭādīnaṁ",
  "tika-s0101t1:391_10": "matthake, abbhantarato vā pavattāya asaññūpavattiyā vasena lābhīadhiccasamuppannikavādo",
  "tika-s0101t1:391_11": "lābhīsassatavādo viya anekabhedo sambhavatīti? Saccaṁ sambhavati, anantarattā pana",
  "tika-s0101t1:391_12": "āpannāya asaññūpapattiyā vasena lābhīadhiccasamuppannikavādo nayadassanavasena ekova",
  "tika-s0101t1:391_13": "dassitoti daṭṭhabbaṁ. Atha vā sassatadiṭṭhisaṅgahato adhiccasamuppannikavādassa sassatavāde",
  "tika-s0101t1:391_14": "āgato sabbo desanānayo yathāsambhavaṁ adhiccasamuppannikavādepi gahetabboti imassa",
  "tika-s0101t1:391_15": "visesassa dassanatthaṁ bhagavatā lābhīadhiccasamuppannikavādo avibhajitvā desito.",
  "tika-s0101t1:391_16": "Avassañca sassatadiṭṭhisaṅgaho adhiccasamuppannikavādassa icchitabbo saṁkilesapakkhe",
  "tika-s0101t1:391_17": "sattānaṁ ajjhāsayassa duvidhattā. Tathā hi vuttaṁ aṭṭhakathāyaṁ “sassatucchedadiṭṭhi",
  "tika-s0101t1:391_18": "cā”ti. Tathā ca vakkhati “yāsaṁ satteva ucchedadiṭṭhiyo, sesā sassatadiṭṭhiyo”ti.",
  "tika-s0101t1:392_0": "Nanu ca adhiccasamuppannikavādassa sassatadiṭṭhisaṅgaho na yutto. “Ahañhi pubbe nāhosi”ntiādivasena",
  "tika-s0101t1:392_1": "pavattanato, apubbasattapātubhāvaggāhattā, attano lokassa ca sadābhāvagāhinī ca sassatadiṭṭhi",
  "tika-s0101t1:392_2": "“atthitveva sassatisama”nti pavattanato? No na yutto anāgate koṭiadassanato. Yadipi",
  "tika-s0101t1:392_3": "hi ayaṁ vādo “somhi etarahi ahutvā santatāya pariṇato”ti attano lokassa ca atītakoṭiparāmasanavasena",
  "tika-s0101t1:392_4": "pavatto, tathāpi vattamānakālato paṭṭhāya na tesaṁ katthaci anāgate pariyantaṁ passati,",
  "tika-s0101t1:392_5": "visesena ca paccuppannānāgatakālesu pariyantādassanapabhāvito sassatavādo. Yathāha",
  "tika-s0101t1:392_6": "“sassatisamaṁ tatheva ṭhassatī”ti. Yadi evaṁ imassa vādassa, sassatavādādīnañca pubbantakappikesu",
  "tika-s0101t1:392_7": "saṅgaho na yutto anāgatakālaparāmasanavasena pavattattāti? Na, samudāgamassa atītakoṭṭhāsikattā.",
  "tika-s0101t1:392_8": "Tathā hi nesaṁ samuppatti atītaṁsapubbenivāsañāṇehi, tappaṭirūpakānussavādippabhāvitatakkanehi",
  "tika-s0101t1:392_9": "ca saṅgahitāti, tathā ceva saṁvaṇṇitaṁ. Atha vā sabbattha appaṭihatañāṇena vādivarena",
  "tika-s0101t1:392_10": "dhammassāminā niravasesato agatiñca gatiñca yathābhūtaṁ sayaṁ abhiññā sacchikatvā",
  "tika-s0101t1:392_11": "paveditā etā diṭṭhiyo, tasmā yāvatikā diṭṭhiyo bhagavatā desitā, yathā ca desitā,",
  "tika-s0101t1:392_12": "tathā tathāva sanniṭṭhānato sampaṭicchitabbā, na ettha yuttivicāraṇā kātabbā buddhavisayattā.",
  "tika-s0101t1:392_13": "Acinteyyo hi buddhavisayoti.",
  "tika-s0101t1:393": "Dutiyabhāṇavāravaṇṇanā niṭṭhitā.",
  "tika-s0101t1:394": "Aparantakappikavādavaṇṇanā",
  "tika-s0101t1:395_0": "74. “Aparante ñāṇaṁ, aparantānudiṭṭhino”tiādīsu viya apara-saddo idha anāgatakālavācakoti",
  "tika-s0101t1:395_1": "āha “anāgatakoṭṭhāsasaṅkhāta”nti. Aparantaṁ kappetvātiādīsu “pubbantaṁ kappetvā”tiādīsu",
  "tika-s0101t1:395_2": "vuttanayena attho veditabbo. Visesamattameva vakkhāma.",
  "tika-s0101t1:396": "Saññīvādavaṇṇanā",
  "tika-s0101t1:397_0": "75. Uddhamāghātanāti pavatto vādo uddhamāghātano, so etesaṁ atthīti uddhamāghātanikā.",
  "tika-s0101t1:397_1": "Yasmā pana te diṭṭhigatikā “uddhaṁ maraṇā attā nibbikāro”ti vadanti, tasmā “uddhamāghātanā",
  "tika-s0101t1:397_2": "attānaṁ vadantīti uddhamāghātanikā”ti vuttaṁ. Saññīvādo etesaṁ atthīti saññīvādā",
  "tika-s0101t1:397_3": "“buddhaṁ assa atthīti buddho”ti yathā. Atha vā saññīti pavatto vādo saññī sahacaraṇanayena,",
  "tika-s0101t1:397_4": "saññī vādo etesanti saññīvādā.",
  "tika-s0101t1:398_0": "76-77.Rūpī attāti ettha nanu rūpavinimuttena attanā bhavitabbaṁ saññāya viya rūpassapi",
  "tika-s0101t1:398_1": "attaniyattā. Na hi “saññī attā”ti ettha saññā attā. Teneva hi “tattha pavattasaññañcassa",
  "tika-s0101t1:398_2": "saññāti gahetvā”ti vuttaṁ. Evaṁ sati kasmā kasiṇarūpaṁ “attā”ti gahetvā vuttanti?",
  "tika-s0101t1:398_3": "Na kho panetaṁ evaṁ daṭṭhabbaṁ “rūpaṁ assa atthīti rūpī”ti, atha kho “ruppanasīlo",
  "tika-s0101t1:398_4": "rūpī”ti. Ruppanañcettha rūpasarikkhatāya kasiṇarūpassa vaḍḍhitāvaḍḍhitakālavasena",
  "tika-s0101t1:398_5": "visesāpatti, sā ca “natthī”ti na sakkā vattuṁ parittavipulatādivisesasabbhāvato.",
  "tika-s0101t1:398_6": "Yadi evaṁ imassa vādassa sassatadiṭṭhisaṅgaho na yujjatīti? No na yujjati kāyabhedato",
  "tika-s0101t1:398_7": "uddhaṁ attano nibbikāratāya tena adhippetattā. Tathā hi vuttaṁ “arogoparaṁ maraṇā”ti.",
  "tika-s0101t1:398_8": "Atha vā “rūpaṁ assa atthīti rūpī”ti vuccamānepi na doso. Kappanāsiddhenapi hi bhedena",
  "tika-s0101t1:398_9": "abhedassāpi niddesadassanato, yathā “silāputtakassa sarīra”nti. Ruppanaṁ vā rūpasabhāvo",
  "tika-s0101t1:398_10": "rūpaṁ, taṁ etassa atthīti rūpī, attā “rūpino dhammā”tiādīsu viya. Evañca katvā rūpasabhāvattā",
  "tika-s0101t1:398_11": "attano “rūpī attā”ti vacanaṁ ñāyāgatamevāti “kasiṇarūpaṁ ‘attā’ti gahetvā”ti vuttaṁ.",
  "tika-s0101t1:398_12": "Niyatavāditāya kammaphalapaṭikkhepato natthi ājīvakesu jhānasamāpattilābhoti āha",
  "tika-s0101t1:398_13": "“ājīvakādayo viya takkamatteneva vā rūpī attā”ti. Tathā hi kaṇhābhijātiādīsu chaḷābhijātīsu",
  "tika-s0101t1:398_14": "aññataraṁ attānaṁ ekacce ājīvakā paṭijānanti. Natthi etassa rogo bhaṅgoti arogoti",
  "tika-s0101t1:398_15": "aroga-saddassa niccapariyāyatā veditabbā, rogarahitatāsīsena vā nibbikāratāya niccataṁ",
  "tika-s0101t1:398_16": "paṭijānāti diṭṭhigatikoti āha “arogoti nicco”ti.",
  "tika-s0101t1:399_0": "Kasiṇugghāṭimākāsapaṭhamāruppaviññāṇanatthibhāvaākiñcaññāyatanāni arūpasamāpattinimittaṁ",
  "tika-s0101t1:399_1": "nimbapaṇṇe tittakaraso viya sarīraparimāṇo arūpī attā tattha tiṭṭhatīti nigaṇṭhāti",
  "tika-s0101t1:399_2": "āha “nigaṇṭhādayo viyā”ti. Missakagāhavasenāti rūpārūpasamāpattīnaṁ nimittāni ekajjhaṁ",
  "tika-s0101t1:399_3": "katvā “eko attā”ti, tattha pavattasaññañcassa “saññā”ti gahaṇavasena. Ayañhi diṭṭhigatiko",
  "tika-s0101t1:399_4": "rūpārūpasamāpattilābhitāya tannimittaṁ rūpabhāvena arūpabhāvena ca attā upatiṭṭhati,",
  "tika-s0101t1:399_5": "tasmā “rūpī ca arūpī cā”ti abhinivesaṁ janesi ajjhattavādino viya, takkamatteneva",
  "tika-s0101t1:399_6": "vā rūpārūpadhammānaṁ missakaggahaṇavasena “rūpī arūpī ca attā hotī”ti.",
  "tika-s0101t1:400_0": "Takkagāhenevāti saṅkhārāvasesasukhumabhāvappattadhammā viya accantasukhumabhāvappattiyā",
  "tika-s0101t1:400_1": "sakiccasādhanāsamatthatāya thambhakuṭṭahatthapādādisaṅghāto viya neva rūpī, rūpasabhāvānativattanato",
  "tika-s0101t1:400_2": "na arūpīti evaṁ pavattatakkagāhena. Atha vā antānantikacatukkavāde viya aññamaññapaṭikkhepavasena",
  "tika-s0101t1:400_3": "attho veditabbo. Kevalaṁ pana tattha desakālabhedavasena tatiyacatutthavādā dassitā,",
  "tika-s0101t1:400_4": "idha kālavatthubhedavasenāti ayameva visesoti. Kālabhedavasena cettha tatiyavādassa",
  "tika-s0101t1:400_5": "pavatti rūpārūpanimittānaṁ saha anupaṭṭhānato. Catutthavādassa pana vatthubhedavasena",
  "tika-s0101t1:400_6": "pavatti rūpārūpadhammānaṁ samūhato “eko attā”ti takkanavasenāti tattha vuttanayānusārena veditabbaṁ.",
  "tika-s0101t1:401": "Dutiyacatukke yaṁ vattabbaṁ, taṁ “amati gacchati ettha bhāvo osāna”ntiādinā antānantikavāde vuttanayena veditabbaṁ.",
  "tika-s0101t1:402_0": "Yadipi aṭṭhasamāpattilābhino diṭṭhigatikassa vasena samāpattibhedena saññābhedasambhavato",
  "tika-s0101t1:402_1": "“nānattasaññī attā”ti ayampi vādo samāpannakavasena labbhati. Tathāpi samāpattiyaṁ",
  "tika-s0101t1:402_2": "ekarūpeneva saññāya upaṭṭhānato samāpannakavasena “ekattasaññī”ti āha. Tenevettha",
  "tika-s0101t1:402_3": "samāpannakaggahaṇaṁ kataṁ. Ekasamāpattilābhino eva vā vasena attho veditabbo. Samāpattibhedena",
  "tika-s0101t1:402_4": "saññābhedasambhavepi bahiddhā puthuttārammaṇe saññānānattena oḷārikena nānattasaññitaṁ",
  "tika-s0101t1:402_5": "dassetuṁ “asamāpannakavasena nānattasaññī”ti vuttaṁ. “Parittakasiṇavasena parittasaññī”ti",
  "tika-s0101t1:402_6": "iminā satipi saññāvinimutte dhamme “saññāyeva attā”ti vadatīti dassitaṁ hoti. Kasiṇaggahaṇañcettha",
  "tika-s0101t1:402_7": "saññāya visayadassanaṁ, evaṁ vipulakasiṇavasenāti etthāpi attho veditabbo. Evañca",
  "tika-s0101t1:402_8": "katvā antānantikavāde, idha ca antānantikacatukke paṭhamadutiyavādehi imesaṁ dvinnaṁ",
  "tika-s0101t1:402_9": "vādānaṁ viseso siddho hoti, aññathā vuttappakāresu vādesu pubbantāparantakappanabhedena",
  "tika-s0101t1:402_10": "satipi kehici visese kehici natthi yevāti. Atha vā “aṅguṭṭhappamāṇo attā, yavappamāṇo,",
  "tika-s0101t1:402_11": "aṇumatto vā attā”ti ādidassanavasena paritto saññī cāti parittasaññī, kapilakaṇādādayo",
  "tika-s0101t1:402_12": "viya attano sabbagatabhāvapaṭijānanavasena appamāṇo saññī cāti appamāṇasaññīti evampettha attho daṭṭhabbo.",
  "tika-s0101t1:403_0": "Dibbacakkhuparibhaṇḍatāya yathākammūpagañāṇassa dibbacakkhupabhāvajanitena yathākammūpagañāṇena",
  "tika-s0101t1:403_1": "dissamānāpi sattānaṁ sukhādisamaṅgitā dibbacakkhunāva diṭṭhā hotīti āha “dibbena",
  "tika-s0101t1:403_2": "cakkhunā”tiādi. Nanu ca “ekantasukhī attā”tiādivādānaṁ aparantadiṭṭhibhāvato “nibbattamānaṁ",
  "tika-s0101t1:403_3": "disvā”ti vacanaṁ anupannanti? Nānupapannaṁ, anāgatassa ekantasukhibhāvādikassa pakappanaṁ",
  "tika-s0101t1:403_4": "paccuppannāya nibbattiyā dassanena adhippetanti. Tenevāha “nibbattamānaṁ disvā ‘ekantasukhī’ti",
  "tika-s0101t1:403_5": "gaṇhātī”ti. Ettha ca tassaṁ tassaṁ bhūmiyaṁ bahulaṁ sukhādisahitadhammappavattidassanena",
  "tika-s0101t1:403_6": "tesaṁ “ekantasukhī”ti gāho daṭṭhabbo. Atha vā hatthidassakaandhā viya diṭṭhigatikā",
  "tika-s0101t1:403_7": "yaṁ yadeva passanti, taṁ tadeva abhinivissa voharantīti na ettha yutti maggitabbā.",
  "tika-s0101t1:404": "Asaññī nevasaññīnāsaññīvādavaṇṇanā",
  "tika-s0101t1:405_0": "78-83. Asaññīvāde asaññabhave nibbattasattavasena paṭhamavādo, “saññaṁ attato samanupassatī”ti",
  "tika-s0101t1:405_1": "ettha vuttanayena saññaṁyeva “attā”ti gahetvā tassa kiñcanabhāvena ṭhitāya aññāya",
  "tika-s0101t1:405_2": "saññāya abhāvato “asaññī”ti pavatto dutiyavādo, tathā saññāya saha rūpadhamme, sabbe",
  "tika-s0101t1:405_3": "eva vā rūpārūpadhamme “attā”ti gahetvā pavatto tatiyavādo, takkagāhavaseneva catutthavādo",
  "tika-s0101t1:405_4": "pavatto. Tassa pubbe vuttanayeneva attho veditabbo. Dutiyacatukkepi kasiṇarūpassa",
  "tika-s0101t1:405_5": "asañjānanasabhāvatāya asaññīti katvā antānantikavāde vuttanayeneva cattāropi veditabbā.",
  "tika-s0101t1:405_6": "Tathā nevasaññīnāsaññīvādepi nevasaññīnāsaññībhave nibbattasattasseva cutipaṭisandhīsu,",
  "tika-s0101t1:405_7": "sabbattha vā paṭusaññākiccaṁ kātuṁ asamatthāya sukhumāya saññāya atthibhāvapaṭijānanavasena",
  "tika-s0101t1:405_8": "paṭhamavādo, asaññīvāde vuttanayena sukhumāya saññāya vasena, sañjānanasabhāvatāpaṭijānena",
  "tika-s0101t1:405_9": "ca dutiyavādādayo pavattāti evaṁ ekena pakārena satipi kāraṇapariyesanassa sambhave",
  "tika-s0101t1:405_10": "diṭṭhigatikavādānaṁ anādaraṇīyabhāvadassanatthaṁ “tattha na ekantena kāraṇaṁ pariyesitabba”nti",
  "tika-s0101t1:405_11": "vuttanti daṭṭhabbaṁ. Etesañca saññīasaññīnevasaññīnāsaññīvādānaṁ “arogo paraṁ maraṇā”ti",
  "tika-s0101t1:405_12": "vacanato sassatadiṭṭhisaṅgaho pākaṭoyeva.",
  "tika-s0101t1:406": "Ucchedavādavaṇṇanā",
  "tika-s0101t1:407_0": "84. Asato vināsāsambhavato atthibhāvanibandhano ucchedoti vuttaṁ “sato”ti. Yathā",
  "tika-s0101t1:407_1": "hetuphalabhāvena pavattamānānaṁ sabhāvadhammānaṁ satipi ekasantānapariyāpannānaṁ",
  "tika-s0101t1:407_2": "bhinnasantatipatitehi visese hetuphalānaṁ paramatthato bhinnasabhāvattā bhinnasantānapatitānaṁ",
  "tika-s0101t1:407_3": "viya accantabhedasanniṭṭhānena nānattanayassa micchāgahaṇaṁ ucchedābhinivesassa kāraṇaṁ,",
  "tika-s0101t1:407_4": "evaṁ hetuphalabhūtānaṁ dhammānaṁ vijjamānepi sabhāvabhede ekasantatipariyāpannatāya",
  "tika-s0101t1:407_5": "ekattanayena accantamabhedaggahaṇampi kāraṇaṁ evāti dassetuṁ “sattassā”ti vuttaṁ",
  "tika-s0101t1:407_6": "pāḷiyaṁ. Santānavasena hi vattamānesu khandhesu ghanavinibbhogābhāvena sattagāho,",
  "tika-s0101t1:407_7": "sattassa ca atthibhāvagāhanibandhano ucchedagāho yāvāyaṁ attā na ucchijjati, tāvāyaṁ",
  "tika-s0101t1:407_8": "vijjatiyevāti gahaṇato, nirudayavināso vā idha ucchedoti adhippetoti āha “upaccheda”nti.",
  "tika-s0101t1:407_9": "Visesena nāso vināso, abhāvo. So pana maṁsacakkhupaññācakkhūnaṁ dassanapathātikkamoyeva",
  "tika-s0101t1:407_10": "hotīti āha “adassana”nti. Adassane hi nāsa-saddo loke niruḷhoti. Bhāvavigamanti sabhāvāpagamaṁ.",
  "tika-s0101t1:407_11": "Yo hi nirudayavināsavasena ucchijjati, na so attano sabhāvena tiṭṭhatīti. Lābhīti",
  "tika-s0101t1:407_12": "dibbacakkhuñāṇalābhī. Cutimattamevāti sekkhaputhujjanānampi cutimattameva. Na upapātanti",
  "tika-s0101t1:407_13": "pubbayogābhāvena, parikammākaraṇena vā upapātaṁ daṭṭhuṁ na sakkoti. “Alābhī ca ko",
  "tika-s0101t1:407_14": "paralokaṁ na jānātī”ti natthikavādavasena, mahāmūḷhabhāveneva vā “ito añño paraloko",
  "tika-s0101t1:407_15": "atthī”ti anavabodhamāha. Ettakoyeva visayo, yo yaṁ indriyagocaroti. Attano dhītuyā",
  "tika-s0101t1:407_16": "hatthagaṇhanakarājādi viya kāmasukhagiddhatāya vā. “Na puna viruhantī”ti patitapaṇṇānaṁ",
  "tika-s0101t1:407_17": "vaṇṭena appaṭisandhikabhāvamāha. Evameva sattāti yathā paṇḍupalāso bandhanā pavutto",
  "tika-s0101t1:407_18": "na paṭisandhiyati, evaṁ sabbe sattā appaṭisandhikamaraṇameva nigacchantīti. Jalapubbūḷakūpamā",
  "tika-s0101t1:407_19": "hi sattāti tassa laddhi. Tathāti vuttappakārena. Lābhinopi cutito uddhaṁ adassaneneva",
  "tika-s0101t1:407_20": "imā diṭṭhiyo uppajjantīti āha “vikappetvā vā”ti.",
  "tika-s0101t1:408_0": "Etthāha – yathā amarāvikkhepikavādā ekantaalābhīvaseneva dassitā, yathā ca uddhamāghātanikasaññīvādacatukko",
  "tika-s0101t1:408_1": "ekantalābhīvaseneva, na evamayaṁ. Ayaṁ pana sassatekaccasassatavādādayo viya lābhīalābhīvasena",
  "tika-s0101t1:408_2": "pavatto. Tathā hi vuttaṁ “tattha dve janā”tiādi. Yadi evaṁ kasmā sassatavādādidesanāhi",
  "tika-s0101t1:408_3": "idha aññathā desanā pavattāti? Vuccate – desanāvilāsappattito. Desanāvilāsappattā",
  "tika-s0101t1:408_4": "hi buddhā bhagavanto, te veneyyajjhāsayānurūpaṁ vividhenākārena dhammaṁ desenti,",
  "tika-s0101t1:408_5": "aññathā idhāpi ca evaṁ bhagavā deseyya “idha bhikkhave ekacco samaṇo vā brāhmaṇo",
  "tika-s0101t1:408_6": "vā ātappamanvāya…pe… yathāsamāhite citte sattānaṁ cutūpapātañāṇāya cittaṁ abhininnāmeti,",
  "tika-s0101t1:408_7": "so dibbena cakkhunā visuddhena atikkantamānusakena arahato cuticittaṁ passati, puthūnaṁ",
  "tika-s0101t1:408_8": "vā parasattānaṁ, na heva kho taduddhaṁ upapattiṁ, so evamāha ‘yathā kho bho ayaṁ",
  "tika-s0101t1:408_9": "attā”’ tiādinā visesalābhino, takkino ca visuṁ katvā, tasmā desanāvilāsena veneyyajjhāsayānurūpaṁ",
  "tika-s0101t1:408_10": "sassatavādādidesanāhi aññathāyaṁ desanā pavattāti daṭṭhabbaṁ.",
  "tika-s0101t1:409_0": "Atha vā ekaccasassatavādādīsu viya na idha takkīvādito visesalābhīvādo bhinnākāro,",
  "tika-s0101t1:409_1": "atha kho samānabhedatāya samānākāroyevāti imassa visesassa pakāsanatthaṁ bhagavatā",
  "tika-s0101t1:409_2": "ayamucchedavādo purimavādehi visiṭṭhākāro desito. Sambhavati hi takkinopi anussavādivasena",
  "tika-s0101t1:409_3": "adhigamavato viya idha abhiniveso. Atha vā na imā diṭṭhiyo bhagavatā anāgate evaṁ",
  "tika-s0101t1:409_4": "bhāvīvasena desitā, nāpi parikappavasena, atha kho yathā yathā diṭṭhigatikehi “idameva",
  "tika-s0101t1:409_5": "saccaṁ, moghamañña”nti paññattā, tathā tathā yathābhuccaṁ sabbaññutaññāṇena paricchinditvā",
  "tika-s0101t1:409_6": "pakāsitā. Yehi gambhīrādippakārā aputhujjanagocarā buddhadhammā pakāsanti, yesañca",
  "tika-s0101t1:409_7": "parikittanena tathāgatā sammadeva thomitā honti. Ucchedavādīhi ca diṭṭhigatikehi",
  "tika-s0101t1:409_8": "yathā uttaruttarabhavadassīhi aparabhavadassīnaṁ tesaṁ vādapaṭisedhavasena sakasakavādā",
  "tika-s0101t1:409_9": "patiṭṭhāpitā, tathāyaṁ desanā pavattāti purimadesanāhi imissā desanāya pavattibhedo",
  "tika-s0101t1:409_10": "na codetabbo. Evañca katvā arūpabhavabhedavasena viya kāmarūpabhavabhedavasenāpi",
  "tika-s0101t1:409_11": "ucchedavādo vibhajitvā daṭṭhabbo. Atha vā paccekaṁ kāmarūpabhavabhedavasena viya",
  "tika-s0101t1:409_12": "arūpabhavavasenāpi na vibhajitvā vattabbo, evañca sati bhagavatā vuttasattakato bahutarabhedo,",
  "tika-s0101t1:409_13": "appatarabhedo vā ucchedavādo āpajjatīti evaṁ pakārāpi codanā anavakāsāvāti.",
  "tika-s0101t1:410_0": "Etthāha – yuttaṁ tāva purimesu tīsu vādesu “kāyassa bhedā”ti vuttaṁ pañcavokārabhavapariyāpannaṁ",
  "tika-s0101t1:410_1": "attabhāvaṁ ārabbha pavattattā tesaṁ vādānaṁ, catuvokārabhavapariyāpannaṁ pana attabhāvaṁ",
  "tika-s0101t1:410_2": "nissāya pavattesu catutthādīsu catūsu vādesu kasmā “kāyassa bhedā”ti vuttaṁ. Na hi",
  "tika-s0101t1:410_3": "arūpīnaṁ kāyo vijjatīti? Saccametaṁ, rūpattabhāve pavattavohāreneva pana diṭṭhigatiko",
  "tika-s0101t1:410_4": "arūpattabhāvepi kāyavohāraṁ āropetvā āha “kāyassa bhedā”ti. Yathā ca diṭṭhigatikā",
  "tika-s0101t1:410_5": "diṭṭhiyo paññāpenti, tathā ca bhagavā dassetīti, arūpakāyabhāvato vā phassādidhammasamūhabhūte",
  "tika-s0101t1:410_6": "arūpattabhāve kāyaniddeso daṭṭhabbo. Ettha ca kāmadevattabhāvādiniravasesavibhavapatiṭṭhāpakānaṁ",
  "tika-s0101t1:410_7": "dutiyavādādīnaṁ yutto aparantakappikabhāvo anāgataddhavisayattā tesaṁ vādānaṁ, na",
  "tika-s0101t1:410_8": "pana diṭṭhigatikapaccakkhabhūtamanussattabhāvasamucchedapatiṭṭhāpakassa paṭhamavādassa",
  "tika-s0101t1:410_9": "paccuppannavisayattā. Dutiyavādādīnañhi purimapurimavādasaṅgahitasseva attano taduttaruttaribhavopapannassa",
  "tika-s0101t1:410_10": "samucchedato yujjati aparantakappikatā, tathā ca “no ca kho bho ayaṁ attā ettāvatā",
  "tika-s0101t1:410_11": "sammā samucchinno hotī”tiādi vuttaṁ, yaṁ pana tattha vuttaṁ “atthi kho bho añño attā”ti,",
  "tika-s0101t1:410_12": "taṁ manussakāyavisesāpekkhāya vuttaṁ, na sabbathā aññabhāvatoti? No na yutto, idhalokapariyāpannattepi",
  "tika-s0101t1:410_13": "ca paṭhamavādavisayassa anāgatakālasseva tassa adhippetattā paṭhamavādinopi aparantakappikatāya na koci virodhoti.",
  "tika-s0101t1:411": "Diṭṭhadhammanibbānavādavaṇṇanā",
  "tika-s0101t1:412_0": "93.Diṭṭhadhammoti dassanabhūtena ñāṇena upaladdhadhammo. Tattha yo anindriyavisayo,",
  "tika-s0101t1:412_1": "sopi supākaṭabhāvena indriyavisayo viya hotīti āha “diṭṭhadhammoti paccakkhadhammo",
  "tika-s0101t1:412_2": "vuccatī”ti. Teneva ca “tattha tattha paṭiladdhattabhāvassetaṁ adhivacana”nti vuttaṁ.",
  "tika-s0101t1:413_0": "95.Antonijjhāyanalakkhaṇoti ñātibhogarogasīladiṭṭhibyasanehi phuṭṭhassa cetaso anto",
  "tika-s0101t1:413_1": "abbhantaraṁ nijjhāyanaṁ socanaṁ antonijjhāyanaṁ, taṁ lakkhaṇaṁ etassāti antonijjhāyanalakkhaṇo.",
  "tika-s0101t1:413_2": "Tannissitalālappanalakkhaṇoti taṁ sokaṁ samuṭṭhānahetuṁ nissitaṁ tannissitaṁ, bhusaṁ",
  "tika-s0101t1:413_3": "vilāpanaṁ lālappanaṁ, tannissitañca lālappanañca tannissitalālappanaṁ, taṁ lakkhaṇaṁ",
  "tika-s0101t1:413_4": "etassāti tannissitalālappanalakkhaṇo. Ñātibyasanādinā phuṭṭhassa paridevenāpi asakkuṇantassa",
  "tika-s0101t1:413_5": "antogatasokasamuṭṭhito bhuso āyāso upāyāso. So pana yasmā cetaso appasannākāro hoti,",
  "tika-s0101t1:413_6": "tasmā “visādalakkhaṇo”ti vutto.",
  "tika-s0101t1:414_0": "96. Vitakkanaṁ vitakkitaṁ, taṁ pana abhiniropanasabhāvo vitakkoyevāti āha “abhi…pe…",
  "tika-s0101t1:414_1": "vitakko”ti. Esa nayo vicāritanti etthāpi. Khobhakarasabhāvattā vitakkavicārānaṁ taṁsahitaṁ",
  "tika-s0101t1:414_2": "jhānaṁ saubbilanaṁ viya hotīti vuttaṁ “sakaṇḍakaṁ viya khāyatī”ti.",
  "tika-s0101t1:415_0": "97. Yāya ubbilāpanapītiyā uppannāya cittaṁ “ubbilāvita”nti vuccati, sā pīti ubbilāvitattaṁ",
  "tika-s0101t1:415_1": "yasmā pana cittassa ubbilabhāvo tassā pītiyā sati hoti, nāsati, tasmā sā “ubbilabhāvakāraṇa”nti vuttā.",
  "tika-s0101t1:416_0": "98.Ābhogoti vā cittassa ābhuggabhāvo, ārammaṇe oṇatabhāvoti attho. Sukhena hi cittaṁ",
  "tika-s0101t1:416_1": "ārammaṇe abhinataṁ hoti, na dukkhena viya apanataṁ, nāpi adukkhamasukhena viya anabhinataṁ",
  "tika-s0101t1:416_2": "anapanatañca. Tattha “khuppipāsādiabhibhūtassa viya manuññabhojanādīsu kāmehi viveciyamānassupādārammaṇapatthanā",
  "tika-s0101t1:416_3": "visesato abhivaḍḍhati, uḷārassa pana kāmarasassa yāvadatthaṁ tittassa manuññarasabhojanaṁ",
  "tika-s0101t1:416_4": "bhuttāvino viya suhitassa bhottukāmatā kāmesu pātabyatā na hoti, visayassāgiddhatāya",
  "tika-s0101t1:416_5": "visayehi dummociyehipi jalūkā viya sayameva muñcatī”ti ca ayoniso ummujjitvā kāmaguṇasantappitatāya",
  "tika-s0101t1:416_6": "saṁsāradukkhavūpasamaṁ byākāsi paṭhamavādī. Kāmādīnaṁ ādīnavadassitāya, paṭhamādijjhānasukhassa",
  "tika-s0101t1:416_7": "santabhāvadassitāya ca paṭhamādijjhānasukhatittiyā saṁsāradukkhupacchedaṁ byākaṁsu",
  "tika-s0101t1:416_8": "dutiyādivādino, idhāpi ucchedavāde vuttappakāro vicāro yathāsambhavaṁ ānetvā vattabbo.",
  "tika-s0101t1:416_9": "Ayaṁ panettha viseso – ekasmiñhi attabhāve pañca vādā labbhanti. Teneva hi pāḷiyaṁ",
  "tika-s0101t1:416_10": "“añño attā”ti aññaggahaṇaṁ na kataṁ. Kathaṁ panettha accantanibbānapaññāpakassa attano",
  "tika-s0101t1:416_11": "diṭṭhadhammanibbānavādassa sassatadiṭṭhiyā saṅgaho, na pana ucchedadiṭṭhiyāti? Taṁtaṁsukhavisesasamaṅgitāpaṭiladdhena",
  "tika-s0101t1:416_12": "bandhavimokkhena suddhassa attano sakarūpe avaṭṭhānadīpanato.",
  "tika-s0101t1:417": "Sesāti sesā pañcapaññāsa diṭṭhiyo. Tāsu antānantikavādādīnaṁ sassatadiṭṭhibhāvo tattha tattha pakāsitoyeva.",
  "tika-s0101t1:418_0": "101-3. Kiṁ pana kāraṇaṁ pubbantāparantā eva diṭṭhābhinivesassa visayabhāvena dassitā,",
  "tika-s0101t1:418_1": "na pana tadubhayamekajjhanti? Asambhavato. Na hi pubbantāparantesu viya tadubhayavinimutte",
  "tika-s0101t1:418_2": "majjhante diṭṭhikappanā sambhavati ittarakālattā, atha pana paccuppannabhavo tadubhayavemajjhaṁ,",
  "tika-s0101t1:418_3": "evaṁ sati diṭṭhikappanakkhamo tassa ubhayasabhāvo pubbantāparantesuyeva antogadhoti",
  "tika-s0101t1:418_4": "kathamadassitaṁ. Atha vā pubbantāparantavantatāya “pubbantāparanto”ti majjhanto vuccati,",
  "tika-s0101t1:418_5": "so ca “pubbantāparantakappikā vā pubbantāparantānudiṭṭhino”ti vadantena pubbantāparantehi",
  "tika-s0101t1:418_6": "visuṁ katvā vuttoyevāti daṭṭhabbo. Aṭṭhakathāyampi “sabbepi te aparantakappike pubbantāparantakappike”ti",
  "tika-s0101t1:418_7": "etena sāmaññaniddesena, ekasesena vā saṅgahitāti daṭṭhabbaṁ, aññathā saṅkaḍḍhitvā",
  "tika-s0101t1:418_8": "vuttavacanassa anatthakatā āpajjeyyāti. Ke pana te pubbantāparantakappikā? Ye antānantikā",
  "tika-s0101t1:418_9": "hutvā diṭṭhadhammanibbānavādāti evaṁ pakārā veditabbā.",
  "tika-s0101t1:419_0": "Ettha ca “sabbe te imeheva dvāsaṭṭhiyā vatthūhi, etesaṁ vā aññatarena, natthi ito",
  "tika-s0101t1:419_1": "bahiddhā”ti vacanato, pubbantakappikādittayavinimuttassa ca kassaci diṭṭhigatikassa",
  "tika-s0101t1:419_2": "abhāvato yāni tāni sāmaññaphalādi suttantaresu vuttappakārāni akiriyāhetukanatthikavādādīni,",
  "tika-s0101t1:419_3": "yāni ca issarapajāpatipurisakālasabhāvaniyatiyadicchāvādādippabhedāni diṭṭhigatāni",
  "tika-s0101t1:419_4": "bahiddhāpi dissamānāni, tesaṁ ettheva saṅgaho, antogadhatā ca veditabbā. Kathaṁ?",
  "tika-s0101t1:419_5": "Akiriyavādo tāva “vañjho kūṭaṭṭho”tiādinā kiriyābhāvadīpanato sassatavāde antogadho,",
  "tika-s0101t1:419_6": "tathā “sattime kāyā”tiādi nayappavatto pakudhavādo, “natthi hetu natthi paccayo sattānaṁ",
  "tika-s0101t1:419_7": "saṁkilesāyā”tiādi vacanato ahetukavādo adhiccasamuppannikavāde antogadho. “Natthi",
  "tika-s0101t1:419_8": "paro loko”tiādi vacanato natthikavādo ucchedavāde antogadho. Tathā hi tattha “kāyassa",
  "tika-s0101t1:419_9": "bhedā ucchijjatī”tiādi vuttaṁ. Paṭhamena ādi-saddena nigaṇṭhavādādayo saṅgahitā.",
  "tika-s0101t1:420_0": "Yadipi pāḷiyaṁ nāṭaputtavāda bhāvena cātuyāmasaṁvaro āgato, tathāpi sattavatātikkamena",
  "tika-s0101t1:420_1": "vikkhepavāditāya nāṭaputtavādopi sañcayavādo viya amarāvikkhepavādesu antogadho.",
  "tika-s0101t1:420_2": "“Taṁ jīvaṁ taṁ sarīraṁ, aññaṁ jīvaṁ aññaṁ sarīra”nti evaṁ pakārā vādā “rūpī attā",
  "tika-s0101t1:420_3": "hoti arogo paraṁ maraṇā”tiādivādesu saṅgahaṁ gacchanti, “hoti tathāgato paraṁ maraṇā,",
  "tika-s0101t1:420_4": "“atthi sattā opapātikā”ti evaṁ pakārā sassatavāde. “Na hoti tathāgato paraṁ maraṇā,",
  "tika-s0101t1:420_5": "natthi sattā opapātikā”ti evaṁ pakārā ucchedavādena saṅgahitā. “Hoti ca na hoti ca",
  "tika-s0101t1:420_6": "tathāgato paraṁ maraṇā, atthi ca natthi ca sattā opapātikā”ti evaṁ pakārā ekaccasassatavāde",
  "tika-s0101t1:420_7": "antogadhā. “Neva hoti na na hoti tathāgato paraṁ maraṇā, nevatthi na natthi sattā",
  "tika-s0101t1:420_8": "opapātikā”ti ca evaṁ pakārā amarāvikkhepavāde antogadhā. Issarapajāpatipurisakālavādā",
  "tika-s0101t1:420_9": "ekaccasassatavāde antogadhā, tathā kaṇādavādo. Sabhāvaniyatiyadicchāvādā adhiccasamuppannikavādena",
  "tika-s0101t1:420_10": "saṅgahitā. Iminā nayena suttantaresu, bahiddhā ca dissamānānaṁ diṭṭhigatānaṁ imāsu",
  "tika-s0101t1:420_11": "dvāsaṭṭhiyā diṭṭhīsu antogadhatā veditabbā.",
  "tika-s0101t1:421_0": "Ajjhāsayanti diṭṭhijjhāsayaṁ. Sassatucchedadiṭṭhivasena hi sattānaṁ saṁkilesapakkhe",
  "tika-s0101t1:421_1": "duvidho ajjhāsayo, tañca bhagavā aparimāṇāsu lokadhātūsu aparimāṇānaṁ sattānaṁ aparimāṇe",
  "tika-s0101t1:421_2": "eva ñeyyavisese uppajjanavasena anekabhedabhinnānampi “cattāro janā sassatavādā”tiādinā",
  "tika-s0101t1:421_3": "dvāsaṭṭhiyā pabhedehi saṅgaṇhanavasena sabbaññutaññāṇena paricchinditvā dassento",
  "tika-s0101t1:421_4": "pamāṇabhūtāya tulāya dhārayamāno viya hotīti āha “tulāya tulayanto viyā”ti. Tathā",
  "tika-s0101t1:421_5": "hi vakkhati “anto jālīkatā”tiādi. “Sinerupādato vālukaṁ uddharanto viyā”ti etena",
  "tika-s0101t1:421_6": "sabbaññutaññāṇato aññassa imissā desanāya asakkuṇeyyataṁ dasseti.",
  "tika-s0101t1:422_0": "Anusandhānaṁ anusandhi, pucchāya kato anusandhi pucchānusandhi. Atha vā anusandhayatīti",
  "tika-s0101t1:422_1": "anusandhi, pucchā anusandhi etassāti pucchānusandhi. Pucchāya anusandhiyatīti vā",
  "tika-s0101t1:422_2": "pucchānusandhi. Ajjhāsayānusandhimhipi eseva nayo. Yathānusandhīti ettha pana anusandhīyatīti",
  "tika-s0101t1:422_3": "anusandhi, yā yā anusandhi yathānusandhi, anusandhianurūpaṁ vā yathānusandhīti saddattho",
  "tika-s0101t1:422_4": "veditabbo, so “yena pana dhammena ādimhi desanā uṭṭhitā, tassa dhammassa anurūpadhammavasena",
  "tika-s0101t1:422_5": "vā paṭipakkhavasena vā yesu suttesu upari desanā āgacchati, tesaṁ vasena yathānusandhi",
  "tika-s0101t1:422_6": "veditabbo. Seyyathidaṁ? Ākaṅkheyyasutte heṭṭhā sīlena desanā uṭṭhitā, upari cha abhiññā",
  "tika-s0101t1:422_7": "āgatā…pe… kakacūpame heṭṭhā akkhantiyā uṭṭhitā, upari kakacūpamā āgatā”tiādinā aṭṭhakathāyaṁ vutto.",
  "tika-s0101t1:423_0": "Iti kirāti bhagavato yathādesitāya attasuññatāya attano aruccanabhāvadīpanaṁ. Bhoti",
  "tika-s0101t1:423_1": "dhammālapanaṁ. Anattakatānīti attanā na katāni, anattakehi vā khandhehi katāni. Kamattānaṁ",
  "tika-s0101t1:423_2": "phusissantīti asati attani khandhānañca khaṇikattā kammāni kaṁ attānaṁ attano phalena",
  "tika-s0101t1:423_3": "phusissanti, ko kammaphalaṁ paṭisaṁvedetīti attho. Avidvāti sutādivirahena ariyadhammassa",
  "tika-s0101t1:423_4": "akovidatāya na vidvā. Avijjāgatoti avijjāya upagato, ariyadhamme avinītatāya appahīnāvijjoti",
  "tika-s0101t1:423_5": "attho. Taṇhādhipateyyena cetasāti “yadi ahaṁ nāma koci natthi, mayā katassa kammassa",
  "tika-s0101t1:423_6": "ko phalaṁ paṭisaṁvedeti, sati pana tasmiṁ siyā phalūpabhogo”ti taṇhādhipatito āgato",
  "tika-s0101t1:423_7": "taṇhādhipateyyo, tena. Attavādupādānasahagata cetasā. Atidhāvitabbanti khaṇikattepi",
  "tika-s0101t1:423_8": "saṅkhārānaṁ yasmiṁ santāne kammaṁ kataṁ, tattheva phaluppattito dhammapuñjamattasseva",
  "tika-s0101t1:423_9": "ca siddhe kammaphalasambandhe ekattanayaṁ micchā gahetvā ekena kārakavedakabhūtena",
  "tika-s0101t1:423_10": "bhavitabbaṁ, aññathā “kammaphalānaṁ sambandho na siyā”ti attattaniyasuññatāpakāsanaṁ",
  "tika-s0101t1:423_11": "satthusāsanaṁ atikkamitabbaṁ maññeyyāti attho.",
  "tika-s0101t1:424_0": "“Upari cha abhiññā āgatā”ti anurūpadhammavasena yathānusandhiṁ dasseti, itarehi paṭipakkhavasena.",
  "tika-s0101t1:424_1": "Kilesenāti “lobho cittassa upakkileso”tiādinā kilesavasena. Imasmimpīti pi-saddena",
  "tika-s0101t1:424_2": "yathā vuttasuttādīsu paṭipakkhavasena yathānusandhi, evaṁ imasmimpi sutteti dasseti.",
  "tika-s0101t1:424_3": "Tathā hi niccasārādipaññāpakānaṁ diṭṭhigatānaṁ vasena uṭṭhitā ayaṁ desanā niccasārādisuññatāpakāsanena niṭṭhāpitāti.",
  "tika-s0101t1:425": "Paritassitavipphanditavāravaṇṇanā",
  "tika-s0101t1:426_0": "105-117.Mariyādavibhāgadassanatthanti sassatādidiṭṭhidassanassa sammādassanena saṅkarābhāvavibhāvanatthaṁ.",
  "tika-s0101t1:426_1": "Tadapi vedayitanti sambandho. Ajānataṁ apassatanti “sassato attā ca loko cā”ti “idaṁ",
  "tika-s0101t1:426_2": "diṭṭhiṭṭhānaṁ evaṁgahikaṁ evaṁparāmaṭṭhaṁ evaṁgahitaṁ hoti evaṁabhisamparāya”nti",
  "tika-s0101t1:426_3": "yathābhūtaṁ ajānantānaṁ apassantānaṁ. Tathā yasmiṁ vedayite avītataṇhatāya evaṁ diṭṭhigataṁ",
  "tika-s0101t1:426_4": "upādiyanti, taṁ vedayitaṁ samudayādito yathābhūtaṁ ajānantānaṁ apassantānaṁ, etena",
  "tika-s0101t1:426_5": "anāvaraṇañāṇasamantacakkhūhi yathā tathāgatānaṁ yathābhūtamettha ñāṇadassanaṁ, na",
  "tika-s0101t1:426_6": "evaṁ diṭṭhigatikānaṁ, atha kho taṇhādiṭṭhiparāmāsoyevāti dasseti. Teneva cāyaṁ desanā",
  "tika-s0101t1:426_7": "mariyādavibhāgadassanatthā jātā. Aṭṭhakathāyaṁ pana “yathābhūtaṁ dhammānaṁ sabhāvaṁ",
  "tika-s0101t1:426_8": "ajānantānaṁ apassantāna”nti avisesena vuttaṁ. Na hi saṅkhatadhammasabhāvaṁ ajānanamattena",
  "tika-s0101t1:426_9": "micchā abhinivisantīti. Sāmaññajotanā visese avatiṭṭhatīti ayaṁ visesayojanā katā.",
  "tika-s0101t1:426_10": "Vedayitanti “sassato attā ca loko cā”ti diṭṭhipaññāpanavasena pavattaṁ diṭṭhiyā anubhūtaṁ",
  "tika-s0101t1:426_11": "anubhavanaṁ. Taṇhāgatānanti taṇhāya gatānaṁ upagatānaṁ, pavattānaṁ vā. Tañca kho",
  "tika-s0101t1:426_12": "panetanti ca yathāvuttaṁ vedayitaṁ paccāmasati. Tañhi vaṭṭāmisabhūtaṁ diṭṭhitaṇhāsallānuviddhatāya",
  "tika-s0101t1:426_13": "saubbilattā cañcalaṁ, na maggaphalasukhaṁ viya ekarūpena avatiṭṭhatīti. Tenevāha",
  "tika-s0101t1:426_14": "“paritassitenā”tiādi.",
  "tika-s0101t1:427_0": "Atha vā evaṁ visesakāraṇato dvāsaṭṭhi diṭṭhigatāni vibhajitvā idāni avisesakāraṇato",
  "tika-s0101t1:427_1": "tāni dassetuṁ “tatra bhikkhave”tiādikā desanā āraddhā. Sabbesañhi diṭṭhigatikānaṁ",
  "tika-s0101t1:427_2": "vedanā avijjā taṇhā ca avisiṭṭhakāranti. Tattha tadapīti “sassataṁ attānañca lokañca",
  "tika-s0101t1:427_3": "paññapenti”ti ettha yadetaṁ “sassato attā ca loko cā”ti paññāpanaṁ, tadapi. Sukhādibhedaṁ",
  "tika-s0101t1:427_4": "tividhavedayitaṁ yathākkamaṁ dukkhasallāniccato, avisesena samudayatthaṅgamassādādīnavanissaraṇato",
  "tika-s0101t1:427_5": "vā yathābhūtaṁ ajānantānaṁ apassantānaṁ, tato eva ca sukhādipatthanāsambhavato taṇhāya",
  "tika-s0101t1:427_6": "upagatattā taṇhāgatānaṁ taṇhāparitassitena diṭṭhivipphanditameva diṭṭhicalanameva,",
  "tika-s0101t1:427_7": "“asati attani ko vedanaṁ anubhavatī”ti kāyavacīdvāresu diṭṭhiyā copanappattimattameva",
  "tika-s0101t1:427_8": "vā, na pana diṭṭhiyā paññāpetabbo sassato koci dhammo atthīti attho. Ekaccasassatavādādīsupi eseva nayo.",
  "tika-s0101t1:428": "Phassapaccayavāravaṇṇanā",
  "tika-s0101t1:429_0": "118. Yena taṇhāparitassitena etāni diṭṭhigatāni pavattanti, tassa vedayitaṁ paccayo,",
  "tika-s0101t1:429_1": "vedayitassāpi phasso paccayoti desanā diṭṭhiyā paccayaparamparaniddhāraṇanti āha",
  "tika-s0101t1:429_2": "“paramparapaccayadassanattha”nti, tena yathā paññāpanadhammo diṭṭhi, tappaccayadhammā",
  "tika-s0101t1:429_3": "ca yathāsakaṁ paccayavaseneva uppajjanti, na paccayehi vinā, evaṁ paññāpetabbā dhammāpi",
  "tika-s0101t1:429_4": "rūpavedanādayo, na ettha koci attā vā loko vā sassatoti ayamattho dassitoti daṭṭhabbaṁ.",
  "tika-s0101t1:430": "Netaṁṭhānaṁvijjativāravaṇṇanā",
  "tika-s0101t1:431_0": "131.Tassapaccayassāti phassapaccayassa diṭṭhivedayiteti diṭṭhiyā paccayabhūte vedayite,",
  "tika-s0101t1:431_1": "phassapadhānehi attano paccayehi nipphādetabbeti attho. Vināpi cakkhādivatthūhi,",
  "tika-s0101t1:431_2": "sampayuttadhammehi ca kehici vedanā uppajjati, na pana kadāci phassena vināti phasso",
  "tika-s0101t1:431_3": "vedanāya balavakāraṇanti āha “balavabhāvadassanattha”nti. Sannihitopi hi visayo sace",
  "tika-s0101t1:431_4": "phusanākārarahito hoti cittuppādo, na tassa ārammaṇapaccayena paccayo hotīti phassova",
  "tika-s0101t1:431_5": "sampayuttadhammānaṁ visesapaccayo. Tathā hi bhagavatā cittuppādaṁ vibhajantena phassoyeva",
  "tika-s0101t1:431_6": "paṭhamaṁ uddhaṭo, vedanāya pana adhiṭṭhānameva.",
  "tika-s0101t1:432": "Diṭṭhigatikādhiṭṭhānavaṭṭakathāvaṇṇanā",
  "tika-s0101t1:433_0": "144. Heṭṭhā tīsupi vāresu adhikatattā, upari ca “paṭisaṁvedentī”ti vakkhamānattā",
  "tika-s0101t1:433_1": "vedayitamettha padhānanti āha “sabbadiṭṭhivedayitāni sampiṇḍetī”ti. Sampiṇḍetīti",
  "tika-s0101t1:433_2": "ca “yepi te”ti tattha tattha āgatassa pi-saddassa atthaṁ dasseti. Vedayitassa phasse",
  "tika-s0101t1:433_3": "pakkhipanaṁ phassapaccayatādassanameva “chahi ajjhattikāyatanehi chaḷārammaṇapaṭisaṁvedanaṁ",
  "tika-s0101t1:433_4": "ekantato chaphassahetukamevā”ti. Sañjāyanti etthāti adhikaraṇattho sañjāti-saddoti",
  "tika-s0101t1:433_5": "āha “sañjātiṭṭhāne”ti. Evaṁ samosaraṇasaddopi daṭṭhabbo. Āyatati ettha phalaṁ tadāyattavuttitāya,",
  "tika-s0101t1:433_6": "āyabhūtaṁ vā attano phalaṁ tanoti pavattetīti āyatanaṁ, kāraṇaṁ. Rukkhagacchasamūhe",
  "tika-s0101t1:433_7": "araññavohāro araññameva araññāyatananti āha “paṇṇattimatte”ti. Atthattayepīti pi-saddena",
  "tika-s0101t1:433_8": "avuttatthasampiṇḍanaṁ daṭṭhabbaṁ, tena ākāranivāsādhiṭṭhānatthe saṅgaṇhāti. Hiraññāyatanaṁ",
  "tika-s0101t1:433_9": "suvaṇṇāyatanaṁ, vāsudevāyatanaṁ kammāyatananti ādīsu ākaranivāsādhiṭṭhānesu āyatanasaddo.",
  "tika-s0101t1:433_10": "Cakkhādīsu ca phassādayo ākiṇṇā, tāni ca nesaṁ nivāso, adhiṭṭhānañca nissayapaccayabhāvatoti.",
  "tika-s0101t1:433_11": "Tiṇṇampi visayindriyaviññāṇānaṁ saṅgatibhāvena gahetabbo phassoti “saṅgatī”ti vutto.",
  "tika-s0101t1:433_12": "Tathā hi so “sannipātapaccupaṭṭhāno”ti vuccati. Iminā nayenāti vijjamānesupi aññesu",
  "tika-s0101t1:433_13": "sampayuttadhammesu yathā “cakkhuñca…pe… phasso”ti etasmiṁ sutte vedanāya padhānakāraṇabhāvadassanatthaṁ",
  "tika-s0101t1:433_14": "phassasīsena desanā katā, evamidhāpi brahmajāle “phassapaccayā vedanā”tiādinā phassaṁ",
  "tika-s0101t1:433_15": "ādiṁ katvā aparantapaṭiccasamuppādadīpanena paccayaparamparaṁ dassetuṁ “phassāyatanehi",
  "tika-s0101t1:433_16": "phussa phussā”ti phassamukhena vuttaṁ.",
  "tika-s0101t1:434_0": "Phasso arūpadhammopi samāno ekadesena ārammaṇe anallīyamānopi phusanākārena pavattati",
  "tika-s0101t1:434_1": "phusanto viya hotīti āha “phassova taṁ taṁ ārammaṇaṁ phusatī”ti, yena so “phusanalakkhaṇo,",
  "tika-s0101t1:434_2": "saṅghaṭṭanaraso”ti ca vuccati. “Phassāyatanehi phussa phussā”ti aphusanakiccānipi",
  "tika-s0101t1:434_3": "āyatanāni “mañcā ghosantī”tiādīsu viya nissitavohārena phusanakiccāni katvā dassitānīti",
  "tika-s0101t1:434_4": "āha “phasse upanikkhipitvā”ti, phassagatikāni katvā phassūpacāraṁ āropetvāti attho.",
  "tika-s0101t1:434_5": "Upacāro hi nāma vohāramattaṁ, na tena atthasiddhi hotīti āha “tasmā”tiādi.",
  "tika-s0101t1:435_0": "Attano paccayabhūtānaṁ channaṁ phassānaṁ vasena cakkhusamphassajā yāva manosamphassajāti",
  "tika-s0101t1:435_1": "saṅkhepato chabbidhā vedanā, vitthārato pana aṭṭhasatapariyāyena aṭṭhasatabhedā.",
  "tika-s0101t1:435_2": "Rūpataṇhādibhedāyāti rūpataṇhā yāva dhammataṇhāti saṅkhepato chappabhedāya, vitthārato",
  "tika-s0101t1:435_3": "aṭṭhasatabhedāya. Upanissayakoṭiyāti upanissayasīsena. Kasmā panettha upanissayapaccayova",
  "tika-s0101t1:435_4": "uddhaṭo, nanu sukhā vedanā, adukkhamasukhā vedanā ca taṇhāya ārammaṇamattaārammaṇādhipatiārammaṇūpanissayapakatūpanissayavasena",
  "tika-s0101t1:435_5": "catudhā paccayo, dukkhā ca ārammaṇamattapakatūpanissayavasena dvidhāti? Saccametaṁ,",
  "tika-s0101t1:435_6": "upanissaye eva pana taṁ sabbaṁ antogadhaṁ. Yuttaṁ tāva ārammaṇūpanissayassa upanissayasāmaññato",
  "tika-s0101t1:435_7": "upanissayena saṅgaho, ārammaṇamattaārammaṇādhipatīnaṁ pana kathanti? Tesampi ārammaṇasāmaññato",
  "tika-s0101t1:435_8": "ārammaṇūpanissayena saṅgahova kato, na pakatūpanissayenāti daṭṭhabbaṁ. Etadatthamevettha",
  "tika-s0101t1:435_9": "“upanissayakoṭiyā”ti vuttaṁ, na “upanissayenā”ti.",
  "tika-s0101t1:436_0": "Catubbidhassāti kāmupādānaṁ yāva attavādupādānanti catubbidhassa. Nanu ca taṇhāva",
  "tika-s0101t1:436_1": "kāmupādānanti? Saccametaṁ. Tattha dubbalā taṇhā taṇhāva, balavatī taṇhā kāmupādānaṁ.",
  "tika-s0101t1:436_2": "Atha vā appattavisayapatthanā taṇhā tamasi corānaṁ karapasāraṇaṁ viya. Sampattavisayaggahaṇaṁ",
  "tika-s0101t1:436_3": "upādānaṁ, corānaṁ karappattadhanaggahaṇaṁ viya. Appicchatāpaṭipakkhā taṇhā, santosapaṭipakkhā",
  "tika-s0101t1:436_4": "upādānaṁ. Pariyesanadukkhamūlaṁ taṇhā, ārakkhadukkhamūlaṁ upādānanti ayametesaṁ viseso.",
  "tika-s0101t1:436_5": "Upādānassāti asahajātassa upādānassa upanissayakoṭiyā, itarassa sahajātakoṭiyāti",
  "tika-s0101t1:436_6": "daṭṭhabbaṁ. Tattha anantarassa anantarasamanantaraanantarūpanissayanatthivigatāsevanapaccayehi,",
  "tika-s0101t1:436_7": "anānantarassa upanissayena, ārammaṇabhūtā pana ārammaṇādhipatiārammaṇūpanissayehi,",
  "tika-s0101t1:436_8": "ārammaṇamatteneva vāti taṁ sabbaṁ upanissayeneva gahetvā “upanissayakoṭiyā”ti vuttaṁ.",
  "tika-s0101t1:436_9": "Yasmā ca taṇhāya rūpādīni assādetvā kāmesu pātabyataṁ āpajjati, tasmā taṇhā kāmupādānassa",
  "tika-s0101t1:436_10": "upanissayo. Tathā rūpādibhedeva sammūḷho “natthi dinna”ntiādinā micchādassanaṁ, saṁsārato",
  "tika-s0101t1:436_11": "muccitukāmo asuddhimagge suddhimaggaparāmasanaṁ, khandhesu attattaniyagāhabhūtaṁ",
  "tika-s0101t1:436_12": "sakkāyadassanaṁ gaṇhāti, tasmā itaresampi taṇhā upanissayoti daṭṭhabbaṁ. Sahajātassa",
  "tika-s0101t1:436_13": "pana sahajātaaññamaññanissayasampayuttaatthiavigatahetuvasena taṇhā paccayo hoti.",
  "tika-s0101t1:436_14": "Taṁ sabbaṁ sandhāya “sahajātakoṭiyā”ti vuttaṁ.",
  "tika-s0101t1:437_0": "Tathāti upanissayakoṭiyā ceva sahajātakoṭiyā cāti attho. Bhavassāti kammabhavassa",
  "tika-s0101t1:437_1": "ceva upapattibhavassa ca. Tattha cetanādisaṅkhā taṁ sabbaṁ bhavagāmikammaṁ kammabhavo,",
  "tika-s0101t1:437_2": "kāmabhavādiko navavidho upapattibhavo, tesaṁ upapattibhavassa catubbidhampi upādānaṁ",
  "tika-s0101t1:437_3": "upapattibhavakāraṇakammabhavakāraṇabhāvato, tassa ca sahāyabhāvūpagamanato pakatūpanissayavasena",
  "tika-s0101t1:437_4": "paccayo hoti. Kammārammaṇakaraṇakāle pana kammasahajātakāmupādānaṁ upapattibhavassa",
  "tika-s0101t1:437_5": "ārammaṇapaccayena paccayo hoti. Kammabhavassa pana sahajātassa sahajātaṁ upādānaṁ",
  "tika-s0101t1:437_6": "sahajātaaññamaññanissayasampayuttaatthiavigatavasena ceva hetumaggavasena ca anekadhā",
  "tika-s0101t1:437_7": "paccayo hoti, asahajātassa anantarasamanantaraanantarūpanissayanatthivigatāsevanavasena,",
  "tika-s0101t1:437_8": "itarassa pakatūpanissayavasena, sammasanādikālesu ārammaṇavasena ca paccayo hoti.",
  "tika-s0101t1:437_9": "Tattha anantarādike upanissayapaccaye, sahajātādike sahajātapaccaye pakkhipitvā vuttaṁ",
  "tika-s0101t1:437_10": "“upanissayakoṭiyā ceva sahajātakoṭiyā cā”ti.",
  "tika-s0101t1:438_0": "Bhavo jātiyāti ettha bhavoti kammabhavo adhippeto. So hi jātiyā paccayo, na upapattibhavo.",
  "tika-s0101t1:438_1": "Upapattibhavo hi paṭhamābhinibbattā khandhā jātiyeva. Tena vuttaṁ “jātīti panettha",
  "tika-s0101t1:438_2": "savikārā pañcakkhandhā daṭṭhabbā”ti. Savikārāti ca nibbattivikārena savikārā, te",
  "tika-s0101t1:438_3": "ca atthato upapattibhavoyeva. Na hi tadeva tassa kāraṇaṁ bhavituṁ yuttanti. Kammabhavo",
  "tika-s0101t1:438_4": "ca upapattibhavassa kammapaccayena ceva upanissayapaccayena ca paccayo hotīti āha",
  "tika-s0101t1:438_5": "“bhavo jātiyā upanissayakoṭiyā paccayo”ti.",
  "tika-s0101t1:439_0": "Yasmā ca sati jātiyā jarāmaraṇaṁ, jarāmaraṇādinā phuṭṭhassa bālassa sokādayo ca sambhavanti,",
  "tika-s0101t1:439_1": "nāsati, tasmā “jāti…pe… paccayo hotī”ti vuttaṁ. Sahajātūpanissayasīsena paccayavicāraṇāya",
  "tika-s0101t1:439_2": "dassitattā, aṅgavicāraṇāya ca anāmaṭṭhattā āha “ayamettha saṅkhepo”ti. Mahāvisayattā",
  "tika-s0101t1:439_3": "paṭiccasamuppādavicāraṇāya sā niravasesā kuto laddhabbāti āha “vitthārato”tiādi.",
  "tika-s0101t1:439_4": "Ekadesena cettha kathitassa paṭiccasamuppādassa tathā kathane saddhiṁ udāharaṇena",
  "tika-s0101t1:439_5": "kāraṇaṁ dassento “bhagavā hī”tiādimāha. Tattha koṭi na paññāyatīti asukassa nāma",
  "tika-s0101t1:439_6": "sammāsambuddhassa, cakkavattino vā kāle avijjā uppannā, na tato pubbeti avijjāya",
  "tika-s0101t1:439_7": "ādimariyādā appaṭihatassa mama sabbaññutaññāṇassāpi na paññāyati avijjamānattāyevāti",
  "tika-s0101t1:439_8": "attho. Ayaṁ paccayo idappaccayo, tasmā idappaccayā, imasmā kāraṇā āsavapaccayāti",
  "tika-s0101t1:439_9": "attho. Bhavataṇhāyāti bhavasaṁyojanabhūtāya taṇhāya. Bhavadiṭṭhiyāti sassatadiṭṭhiyā.",
  "tika-s0101t1:439_10": "“Ito ettha etto idhā”ti apariyantaṁ aparāparuppattiṁ dasseti.",
  "tika-s0101t1:440": "Vivaṭṭakathādivaṇṇanā",
  "tika-s0101t1:441_0": "145. “Vedanānaṁ samudaya”ntiādipāḷi vedanākammaṭṭhānanti daṭṭhabbā. Tanti “phassasamudayā",
  "tika-s0101t1:441_1": "phassanirodhā”ti vuttaphassaṭṭhānaṁ. Āhāroti kabaḷīkāro āhāro veditabbo. So hi “kabaḷīkāro",
  "tika-s0101t1:441_2": "āhāro imassa kāyassa āhārapaccayena paccayo”ti vacanato kammasamuṭṭhānānampi upatthambhakapaccayo",
  "tika-s0101t1:441_3": "hotiyeva. Yadipi sotāpannādayo yathābhūtaṁ pajānanti, ukkaṁsagativijānanavasena pana",
  "tika-s0101t1:441_4": "desanā arahattanikūṭena niṭṭhāpitā. Ettha ca “yato kho bhikkhave bhikkhu…pe… yathābhūtaṁ",
  "tika-s0101t1:441_5": "pajānātī”ti etena dhammassa niyyānikabhāvena saddhiṁ saṅghassa suppaṭipattiṁ dasseti.",
  "tika-s0101t1:441_6": "Teneva hi aṭṭhakathāyamettha “ko evaṁ jānātīti? Khīṇāsavo jānāti, yāva āraddhavipassako",
  "tika-s0101t1:441_7": "jānātī”ti paripuṇṇaṁ katvā bhikkhusaṅgho dassito, tena yaṁ vuttaṁ “bhikkhusaṅghavasenapi",
  "tika-s0101t1:441_8": "dīpetuṁ vaṭṭatī”ti, taṁ yathārutavaseneva dīpitaṁ hotīti daṭṭhabbaṁ.",
  "tika-s0101t1:442_0": "146. Anto jālassāti antojālaṁ, antojāle katāti antojālīkatā. Apāyūpapattivasena adho",
  "tika-s0101t1:442_1": "osīdanaṁ, sampattibhavavasena uddhaṁ uggamanaṁ. Tathā parittabhūmimahaggatabhūmivasena,",
  "tika-s0101t1:442_2": "olīnatā’tidhāvanavasena, pubbantānudiṭṭhiaparantānudiṭṭhivasena ca yathākkamaṁ adho",
  "tika-s0101t1:442_3": "osīdanaṁ uddhaṁ uggamanaṁ yojetabbaṁ. “Dasasahassilokadhātū”ti jātikhettaṁ sandhāyāha.",
  "tika-s0101t1:443_0": "147.Apaṇṇattikabhāvanti dharamānakapaṇṇattiyā apaṇṇattikabhāvaṁ. Atītabhāvena pana",
  "tika-s0101t1:443_1": "tathā paṇṇatti yāva sāsanantaradhānā, tato uddhampi aññabuddhuppādesu vattati eva.",
  "tika-s0101t1:443_2": "Tathā hi vakkhati “vohāramattameva bhavissatī”ti. Kāyoti attabhāvo, yo rūpārūpadhammasamūho.",
  "tika-s0101t1:443_3": "Evaṁ hissa ambarukkhasadisatā, tadavayavānañca rūpakkhandhacakkhādīnaṁ ambapakkasadisatā",
  "tika-s0101t1:443_4": "yujjatīti. Ettha ca vaṇṭacchede vaṇṭūpanibandhānaṁ ambapakkānaṁ ambarukkhato vicchedo",
  "tika-s0101t1:443_5": "viya bhavanettichede tadupanibandhānaṁ rūpakkhandhādīnaṁ santānato vicchedoti ettāvatā opammaṁ daṭṭhabbaṁ.",
  "tika-s0101t1:444_0": "148.Dhammapariyāyeti pāḷiyaṁ. Idhatthoti diṭṭhadhammahitaṁ. Paratthoti samparāyahitaṁ.",
  "tika-s0101t1:444_1": "Saṅgāmaṁ vijināti etenāti saṅgāmavijayo. Atthasampattiyā atthajālaṁ. Byañjanasampattiyā,",
  "tika-s0101t1:444_2": "sīlādianavajjadhammaniddesato ca dhammajālaṁ. Seṭṭhaṭṭhena brahmabhūtānaṁ maggaphalanibbānānaṁ",
  "tika-s0101t1:444_3": "vibhattattā brahmajālaṁ. Diṭṭhivivecanamukhena suññatāpakāsanena sammādiṭṭhiyā vibhāvitattā",
  "tika-s0101t1:444_4": "diṭṭhijālaṁ. Titthiyavādanimmaddanūpāyattā anuttaro saṅgāmavijayoti evampettha yojanā veditabbā.",
  "tika-s0101t1:445_0": "149.Attamanāti pītiyā gahitacittā. Tenevāha “buddhagatāyā”tiādi. Yathā pana anattamanā",
  "tika-s0101t1:445_1": "attano anatthacaratāya paramanā verimanā nāma honti. Yathāha “diso disa”nti gāthā,",
  "tika-s0101t1:445_2": "na evaṁ attamanā. Ime pana attano atthacaratāya sakamanā hontīti āha “attamanāti",
  "tika-s0101t1:445_3": "sakamanā”ti. Atha vā attamanāti samattamanā, imāya desanāya paripuṇṇamanasaṅkappāti",
  "tika-s0101t1:445_4": "attho. Abhinandatīti taṇhāyatīti atthoti āha “taṇhāyampi āgato”ti. Anekatthattā dhātūnaṁ",
  "tika-s0101t1:445_5": "abhinandantīti upagacchanti sevantīti atthoti āha “upagamanepi āgato”ti. Tathā abhinandantīti",
  "tika-s0101t1:445_6": "sampaṭicchantīti atthoti āha “sampaṭicchanepi āgato”ti. “Abhinanditvā”ti iminā padena",
  "tika-s0101t1:445_7": "vuttoyeva attho “anumoditvā”ti iminā pakāsīyatīti abhinandanasaddo idha anumodanasaddatthoti",
  "tika-s0101t1:445_8": "āha “anumodanepi āgato”ti. “Katamañca taṁ bhikkhave”tiādinā tattha tattha pavattāya",
  "tika-s0101t1:445_9": "kathetukamyatāpucchāya vissajjanavasena pavattattā idaṁ suttaṁ veyyākaraṇaṁ hoti.",
  "tika-s0101t1:445_10": "Yasmā pana pucchāvissajjanavasena pavattampi sagāthakaṁ suttaṁ geyyaṁ nāma hoti,",
  "tika-s0101t1:445_11": "niggāthakattameva pana aṅganti gāthārahitaṁ veyyākaraṇaṁ, tasmā vuttaṁ “niggāthakattā",
  "tika-s0101t1:445_12": "hi idaṁ veyyākaraṇanti vutta”nti.",
  "tika-s0101t1:446": "Aparesupīti ettha pisaddena pāramiparicayampi saṅgaṇhāti. Vuttañhi buddhavaṁse –",
  "tika-s0101t1:447": "“Ime dhamme sammasato, sabhāvasarasalakkhaṇe;",
  "tika-s0101t1:448": "Dhammatejena vasudhā, dasasahassī pakampathā”ti. ;",
  "tika-s0101t1:449_0": "Vīriyabalenāti mahābhinikkhamane cakkavattisiripariccāgahetubhūtavīriyappabhāvena,",
  "tika-s0101t1:449_1": "bodhimaṇḍūpasaṅkamane “kāmaṁ taco ca nhāru ca, aṭṭhi ca avasissatū”tiādinā vuttacaturaṅgasamannāgatavīriyānubhāvena.",
  "tika-s0101t1:449_2": "Acchariyavegābhihatāti vimhayāvahakiriyānubhāvaghaṭṭitā. Paṁsukūladhovane keci “puññatejenā”ti",
  "tika-s0101t1:449_3": "vadanti, acchariyavegābhihatāti yuttaṁ viya dissati, vessantarajātake pāramiparipūraṇapuññatejena",
  "tika-s0101t1:449_4": "anekakkhattuṁ kampitattā “akālakampanenā”ti vuttaṁ. Sādhukāradānavasena akampittha",
  "tika-s0101t1:449_5": "yathā taṁ dhammacakkappavattane. Saṅgītikālādīsupi sādhukāradānavasena akampitthāti",
  "tika-s0101t1:449_6": "veditabbaṁ. Ayaṁ tāvettha aṭṭhakathāya līnatthavaṇṇanā.",
  "tika-s0101t1:450": "Pakaraṇanayavaṇṇanā",
  "tika-s0101t1:451_0": "Ayaṁ pana pakaraṇanayena pāḷiyā atthavaṇṇanā – sā panāyaṁ atthavaṇṇanā yasmā desanāya",
  "tika-s0101t1:451_1": "samuṭṭhānappayojanabhājanesu piṇḍatthesu ca niddhāritesu sukarā hoti suviññeyyā ca,",
  "tika-s0101t1:451_2": "tasmā suttadesanāya samuṭṭhānādīni paṭhamaṁ niddhārayissāma. Tattha samuṭṭhānaṁ tāva",
  "tika-s0101t1:451_3": "vuttaṁ “vaṇṇāvaṇṇabhaṇana”nti. Apica nindāpasaṁsāsu vineyyāghātānandādibhāvānāpatti,",
  "tika-s0101t1:451_4": "tattha ca ādīnavadassanaṁ samuṭṭhānaṁ. Tathā nindāpasaṁsāsu paṭipajjanakkamassa,",
  "tika-s0101t1:451_5": "pasaṁsāvisayassa khuddakādivasena anekavidhassa sīlassa, sabbaññutaññāṇassa sassatādidiṭṭhiṭṭhānesu",
  "tika-s0101t1:451_6": "tatuttari ca appaṭihatacāratāya, tathāgatassa ca katthaci apariyāpannatāya anavabodho samuṭṭhānaṁ.",
  "tika-s0101t1:452_0": "Vuttavipariyāyena payojanaṁ veditabbaṁ. Vineyyāghātānandādibhāvāpatti ādikañhi imaṁ",
  "tika-s0101t1:452_1": "desanaṁ payojetīti. Tathā kuhanalapanādinānāvidhamicchājīvaviddhaṁsanaṁ, dvāsaṭṭhidiṭṭhijālaviniveṭhanaṁ,",
  "tika-s0101t1:452_2": "diṭṭhisīsena paccayākāravibhāvanaṁ, chaphassāyatanavasena catusaccakammaṭṭhānaniddeso,",
  "tika-s0101t1:452_3": "sabbadiṭṭhigatānaṁ anavasesapariyādānaṁ, attano anupādāparinibbānadīpanañca payojanāni.",
  "tika-s0101t1:453_0": "Vaṇṇāvaṇṇanimittaṁ anurodhavirodhavantacittā kuhanādivividhamicchājīvaniratā sassatādidiṭṭhipaṅkaṁ",
  "tika-s0101t1:453_1": "nimuggā, sīlakkhandhādīsu aparipūrakāritāya anavabuddhaguṇavisesañāṇā vineyyā imissā",
  "tika-s0101t1:453_2": "dhammadesanāya bhājanaṁ.",
  "tika-s0101t1:454_0": "Piṇḍatthā pana āghātādīnaṁ akaraṇīyatāvacanena paṭiññānurūpaṁ samaṇasaññāya niyojanaṁ,",
  "tika-s0101t1:454_1": "khantisoraccānuṭṭhānaṁ, brahmavihārabhāvanānuyogo, saddhāpaññāsamāyogo, satisampajaññādhiṭṭhānaṁ,",
  "tika-s0101t1:454_2": "paṭisaṅkhānabhāvanābalasiddhi, pariyuṭṭhānānusayappahānaṁ, ubhayahitapaṭipatti, lokadhammehi",
  "tika-s0101t1:454_3": "anupalepo ca dassitā honti. Tathā pāṇātipātādīhi paṭivirativacanena sīlavisuddhi",
  "tika-s0101t1:454_4": "dassitā, tāya ca hirottappasampatti, mettākaruṇāsamaṅgitā, vītikkamappahānaṁ, tadaṅgapahānaṁ,",
  "tika-s0101t1:454_5": "duccaritasaṁkilesappahānaṁ, viratittayasiddhi, piyamanāpagarubhāvanīyatānipphatti,",
  "tika-s0101t1:454_6": "lābhasakkārasilokasamudāgamo, samathavipassanānaṁ adhiṭṭhānabhāvo, akusalamūlatanukaraṇaṁ,",
  "tika-s0101t1:454_7": "kusalamūlaropanaṁ, ubhayānatthadūrīkaraṇaṁ, parisāsu visāradatā, appamādavihāro,parehi",
  "tika-s0101t1:454_8": "duppadhaṁsiyatā, avippaṭisārādisamaṅgitā ca dassitā honti.",
  "tika-s0101t1:455_0": "“Gambhīrā”tiādivacanehi gambhīradhammavibhāvanaṁ, alabbhaneyyapatiṭṭhatā, kappānaṁ",
  "tika-s0101t1:455_1": "asaṅkhyeyyenāpi dullabhapātubhāvatā, sukhumenapi ñāṇena paccakkhato paṭivijjhituṁ",
  "tika-s0101t1:455_2": "asakkuṇeyyatā, dhammanvayasaṅkhātena anumānañāṇenāpi duradhigamanīyatā, passaddhasabbadarathatā,",
  "tika-s0101t1:455_3": "santadhammavibhāvanaṁ, sobhanapariyosānatā, atittikarabhāvo, padhānabhāvappatti,",
  "tika-s0101t1:455_4": "yathābhūtañāṇagocaratā, sukhumasabhāvatā, mahāpaññāvibhāvanā ca dassitā honti. Diṭṭhidīpakapadehi",
  "tika-s0101t1:455_5": "samāsato sassatucchedadiṭṭhiyo pakāsitāti olīnatātidhāvanavibhāvanaṁ, upāyavinibaddhaniddeso,",
  "tika-s0101t1:455_6": "micchābhinivesakittanaṁ, kummaggapaṭipattiyā pakāsanā, vipariyesaggāhapaññāpanaṁ,",
  "tika-s0101t1:455_7": "parāmāsapariggaho, pubbantāparantānudiṭṭhipatiṭṭhāpanaṁ, bhavavibhavadiṭṭhivibhāgo,",
  "tika-s0101t1:455_8": "taṇhāvijjāpavatti, antavānantavādiṭṭhiniddeso, antadvayāvatāraṇaṁ, āsavoghayogakilesaganthasaṁyojanūpādānavisesavibhajjanañca",
  "tika-s0101t1:455_9": "dassitāni honti. Tathā “vedanānaṁ samudaya”ntiādivacanehi catunnaṁ ariyasaccānaṁ",
  "tika-s0101t1:455_10": "anubodhapaṭivedhasiddhi, vikkhambhanasamucchedappahānaṁ, taṇhāvijjāvigamo, saddhammaṭṭhitinimittapariggaho,",
  "tika-s0101t1:455_11": "āgamādhigamasampatti, ubhayahitapaṭipatti, tividhapaññāpariggaho, satisampajaññānuṭṭhānaṁ,",
  "tika-s0101t1:455_12": "saddhāpaññāsamāyogo, sammāvīriyasamathānuyojanaṁ, samathavipassanānipphatti ca dassitā honti.",
  "tika-s0101t1:456_0": "“Ajānataṁ apassata”nti avijjāsiddhi, “taṇhāgatānaṁ paritassitavipphanditanti taṇhāsiddhi,",
  "tika-s0101t1:456_1": "tadubhayena ca nīvaraṇasaṁyojanadvayasiddhi, anamataggasaṁsāravaṭṭānucchedo, pubbantāharaṇaaparantapaṭisandhānāni,",
  "tika-s0101t1:456_2": "atītapaccuppannakālavasena hetuvibhāgo, avijjātaṇhānaṁ aññamaññānativattanaṭṭhena",
  "tika-s0101t1:456_3": "aññamaññūpakāritā, paññāvimutticetovimuttīnaṁ paṭipakkhaniddeso ca dassitā honti.",
  "tika-s0101t1:456_4": "“Tadapi phassapaccayā”ti sassatādipaññāpanassa paccayādhīnavuttitākathanena dhammānaṁ",
  "tika-s0101t1:456_5": "niccatāpaṭisedho, aniccatāpatiṭṭhāpanaṁ, paramatthato kārakādipaṭikkhepo, evaṁdhammatādiniddeso,",
  "tika-s0101t1:456_6": "suññatāpakāsanaṁ, samattaniyāmapaccayalakkhaṇavibhāvanañca dassitāni honti.",
  "tika-s0101t1:457_0": "“Ucchinnabhavanettiko”tiādinā bhagavato pahānasampatti, vijjādhimutti, vasībhāvo,",
  "tika-s0101t1:457_1": "sikkhattayanipphatti, nibbānadhātudvayavibhāgo, caturadhiṭṭhānaparipūraṇaṁ, bhavayoniādīsu",
  "tika-s0101t1:457_2": "apariyāpannatā ca dassitā honti. Sakalena pana suttapadena iṭṭhāniṭṭhesu bhagavato",
  "tika-s0101t1:457_3": "tādibhāvo, tattha ca paresaṁ patiṭṭhāpanaṁ, kusaladhammānaṁ ādibhūtadhammadvayassa",
  "tika-s0101t1:457_4": "niddeso, sikkhattayūpadeso, attantapādipuggalacatukkasiddhi, kaṇhākaṇhavipākādikammacatukkavibhāgo,",
  "tika-s0101t1:457_5": "caturappamaññāvisayaniddeso, samudayādipañcakassa yathābhūtāvabodho, chasāraṇīyadhammavibhāvanā,",
  "tika-s0101t1:457_6": "dasanāthakaradhammapatiṭṭhāpanti evamādayo niddhāretabbā.",
  "tika-s0101t1:458": "Soḷasahāravaṇṇanā",
  "tika-s0101t1:459": "Desanāhāravaṇṇanā",
  "tika-s0101t1:460_0": "Tattha “attā, loko”ti ca diṭṭhiyā adhiṭṭhānabhāvena, vedanāphassāyatanādimukhena",
  "tika-s0101t1:460_1": "ca gahitesu pañcasu upādānakkhandhesu taṇhāvajjā pañcupādānakkhandhā dukkhasaccaṁ.",
  "tika-s0101t1:460_2": "Taṇhā samudayasaccaṁ. Sā pana paritassanāggahaṇena “taṇhāgatāna”nti, “vedanāpaccayā",
  "tika-s0101t1:460_3": "taṇhā”ti ca sarūpeneva samudayaggahaṇena, bhavanettiggahaṇena ca pāḷiyaṁ gahitāva.",
  "tika-s0101t1:460_4": "Ayaṁ tāva suttantanayo. Abhidhammanayena pana āghātānandādivacanehi, ātappādipadehi,",
  "tika-s0101t1:460_5": "cittappadosavacanena, sabbadiṭṭhidīpakapadehi, kusalākusalaggahaṇena, bhavaggahaṇena,",
  "tika-s0101t1:460_6": "sokādiggahaṇena, tattha tattha samudayaggahaṇena cāti saṅkhepato sabbalokiyakusalākusaladhammavibhāvanapadehi",
  "tika-s0101t1:460_7": "gahitā kammakilesā samudayasaccaṁ. Ubhinnaṁ appavatti nirodhasaccaṁ. Tassa tattha",
  "tika-s0101t1:460_8": "tattha vedanānaṁ atthaṅgamanissaraṇapariyāyehi, paccattaṁ nibbutivacanena, anupādāvimuttivacanena",
  "tika-s0101t1:460_9": "ca pāḷiyaṁ gahaṇaṁ veditabbaṁ. Nirodhapajānanā paṭipadā maggasaccaṁ. Tassāpi tattha",
  "tika-s0101t1:460_10": "tattha vedanānaṁ samudayādiyathābhūtavedanāpadesena, channaṁ phassāyatanānaṁ samudayādiyathābhūtapajānanapariyāyena,",
  "tika-s0101t1:460_11": "bhavanettiyā ucchedapariyāyena ca gahaṇaṁ veditabbaṁ. Tattha samudayena assādo, dukkhena",
  "tika-s0101t1:460_12": "ādīnavo, magganirodhehi nissaraṇanti evaṁ catusaccavasena, yāni pāḷiyaṁ sarūpeneva",
  "tika-s0101t1:460_13": "āgatāni assādādīnavanissaraṇāni, tesañca vasena idha assādādayo veditabbā. Vineyyānantādibhāvāpattiādikaṁ",
  "tika-s0101t1:460_14": "yathāvuttavibhāgaṁ payojanameva phalaṁ. Āghātādīnaṁ akaraṇīyatā, āghātādiphalassa",
  "tika-s0101t1:460_15": "ca anaññasantānabhāvitā, nindāpasaṁsāsu yathāsabhāvapaṭijānananibbeṭhanāti evaṁ taṁtaṁpayojanādhigamahetu",
  "tika-s0101t1:460_16": "upāyo. Āghātādīnaṁ karaṇapaṭisedhanādiapadesena dhammarājassa āṇatti veditabbāti ayaṁ desanāhāro.",
  "tika-s0101t1:461": "Vicayahāravaṇṇanā",
  "tika-s0101t1:462_0": "Kappanābhāvepi vohāravasena, anuvādavasena ca “mama”nti vuttaṁ, niyamābhāvato vikappanatthaṁ",
  "tika-s0101t1:462_1": "vāggahaṇaṁ kataṁ, guṇasamaṅgitāya, abhimukhīkaraṇāya ca “bhikkhave”ti āmantanaṁ.",
  "tika-s0101t1:462_2": "Aññabhāvato, paṭiviruddhabhāvato ca “pare”ti vuttaṁ, vaṇṇapaṭipakkhato, avaṇṇanīyato",
  "tika-s0101t1:462_3": "ca “avaṇṇa”nti vuttaṁ. Byattivasena, vitthāravasena ca “bhāseyyu”nti vuttaṁ, dhāraṇabhāvato,",
  "tika-s0101t1:462_4": "adhammapaṭipakkhato ca “dhammassā”ti vuttaṁ, diṭṭhisīlehi saṁhatabhāvato, kilesānaṁ",
  "tika-s0101t1:462_5": "saṅghātakaraṇato ca “saṅghassā”ti vuttaṁ. Vuttapaṭiniddesato, vacanupanyāsanato ca",
  "tika-s0101t1:462_6": "“tatrā”ti vuttaṁ, sammukhabhāvato, puthubhāvato ca “tumhehī”ti vuttaṁ. Cittassa hananato,",
  "tika-s0101t1:462_7": "ārammaṇābhighātato ca “āghāto”ti vuttaṁ, ārammaṇe saṅkocavuttiyā, atuṭṭhākāratāya",
  "tika-s0101t1:462_8": "ca “appaccayo”ti vuttaṁ, ārammaṇacintanato, nissayato ca “cetaso”ti vuttaṁ, atthāsādhanato,",
  "tika-s0101t1:462_9": "anu anu “anatthasādhanato” ca “anabhiraddhī”ti vuttaṁ, kāraṇānarahattā, satthusāsane",
  "tika-s0101t1:462_10": "ṭhitehi kātuṁ asakkuṇeyyattā ca “na karaṇīyā”ti vuttanti. Iminā nayena sabbapadesu",
  "tika-s0101t1:462_11": "vinicchayo kātabbo. Iti anupadavicayato vicayo hāro ativitthārabhayena, sakkā ca",
  "tika-s0101t1:462_12": "aṭṭhakathaṁ tassā līnatthavaṇṇanañca anugantvā ayamattho viññunā vibhāvetunti na vitthārayimha.",
  "tika-s0101t1:463": "Yuttihāravaṇṇanā",
  "tika-s0101t1:464_0": "Sabbena sabbaṁ āghātādīnaṁ akaraṇaṁ tādibhāvāya saṁvattatīti yujjati iṭṭhāniṭṭhesu",
  "tika-s0101t1:464_1": "samappavattisabbhāvato. Yasmiṁ santāne āghātādayo uppannā, tannimittako antarāyo",
  "tika-s0101t1:464_2": "tasseva sampattivibandhāya saṁvattatīti yujjati. Kasmā? Santānantaresu asaṅkamanato.",
  "tika-s0101t1:464_3": "Cittaṁ abhibhavitvā uppannā āghātādayo subhāsitādisallakkhaṇepi asamatthatāya saṁvattantīti",
  "tika-s0101t1:464_4": "yujjati sakodhalobhānaṁ andhatamasabbhāvato. Pāṇātipātādidussīlyato veramaṇi sabbasattānaṁ",
  "tika-s0101t1:464_5": "pāmojjapāsaṁsabhāvāya saṁvattatīti yujjati. Sīlasampattiyā hi mahato kittisaddassa",
  "tika-s0101t1:464_6": "abbhuggamo hotīti. Gambhīratādivisesayuttena guṇena tathāgatassa vaṇṇanā ekadesabhūtāpi",
  "tika-s0101t1:464_7": "sakalasabbaññuguṇaggahaṇāya saṁvattatīti yujjati anaññasādhāraṇattā. Tajjāayonisomanasikāraparikkhatāni",
  "tika-s0101t1:464_8": "adhigamatakkanāni sassatavādādiabhinivesāya saṁvattantīti yujjati kappanājālassa",
  "tika-s0101t1:464_9": "asamugghāṭitattā. Vedanādīnavānavabodhena vedanāya taṇhā pavaḍḍhatīti yujjati assādānupassanāsabbhāvato.",
  "tika-s0101t1:464_10": "Sati ca vedayitarāge tattha attattaniyagāho, sassatādigāho ca vipariphandatīti yujjati",
  "tika-s0101t1:464_11": "kāraṇassa sannihitattā. Taṇhāpaccayā hi upādānaṁ sassatādivāde paññapentānaṁ, tadanucchavikaṁ",
  "tika-s0101t1:464_12": "vā vedanaṁ vedayantānaṁ phasso hetūti yujjati visayindriyaviññāṇasaṅgatiyā vinā tadabhāvato.",
  "tika-s0101t1:464_13": "Chaphassāyatananimittavaṭṭassa anupacchedoti yujjati tattha avijjātaṇhānaṁ appahīnattā.",
  "tika-s0101t1:464_14": "Channaṁ phassāyatanānaṁ samudayādipajānanā sabbadiṭṭhigatikasaññaṁ aticca tiṭṭhatīti",
  "tika-s0101t1:464_15": "yujjati catusaccapaṭivedhabhāvato. Imāheva dvāsaṭṭhiyā diṭṭhīhi sabbadiṭṭhigatānaṁ",
  "tika-s0101t1:464_16": "antojālīkatabhāvoti yujjati akiriyavādādīnaṁ issaravādādīnañca tadantogadhattā. Tathā",
  "tika-s0101t1:464_17": "ceva saṁvaṇṇitaṁ. Ucchinnabhavanettiko tathāgatassa kāyoti yujjati, yasmā bhagavā",
  "tika-s0101t1:464_18": "abhinīhārasampattiyā catūsu satipaṭṭhānesu patiṭṭhitacitto sattabojjhaṅgeyeva yathābhūtaṁ",
  "tika-s0101t1:464_19": "bhāvesi. Kāyassa bhedā parinibbutaṁ na dakkhantīti yujjati anupādisesanibbānappattiyaṁ",
  "tika-s0101t1:464_20": "rūpādīsu kassacipi anavasesatoti ayaṁ yuttihāro.",
  "tika-s0101t1:465": "Padaṭṭhānahāravaṇṇanā",
  "tika-s0101t1:466_0": "Avaṇṇārahaavaṇṇānurūpasampattānādeyyavacanatādivipattīnaṁ padaṭṭhānaṁ. Vaṇṇārahavaṇṇānurūsampattasaddheyyavacanatādisampattīnaṁ",
  "tika-s0101t1:466_1": "padaṭṭhānaṁ. Tathā āghātādayo nirayādidukkhassa padaṭṭhānaṁ. Āghātādīnaṁ akaraṇaṁ",
  "tika-s0101t1:466_2": "saggasampattiādisabbasampattīnaṁ padaṭṭhānaṁ. Pāṇātipātādīhi paṭivirati ariyassa",
  "tika-s0101t1:466_3": "sīlakkhandhassa padaṭṭhānaṁ. Ariyo sīlakkhandho ariyassa samādhikkhandhassa padaṭṭhānaṁ.",
  "tika-s0101t1:466_4": "Ariyo samādhikkhandho ariyassa paññākkhandhassa padaṭṭhānaṁ. Gambhīratādivisesayuttaṁ",
  "tika-s0101t1:466_5": "bhagavato paṭivedhappakārañāṇaṁ desanāñāṇassa padaṭṭhānaṁ. Desanāñāṇaṁ vineyyānaṁ",
  "tika-s0101t1:466_6": "sakalavaṭṭadukkhanissaraṇassa padaṭṭhānaṁ. Sabbāpi diṭṭhi diṭṭhupādānti sā yathārahaṁ",
  "tika-s0101t1:466_7": "navavidhassāpi bhavassa padaṭṭhānaṁ. Bhavo jātiyā, jāti jarāmaraṇassa, sokādīnañca",
  "tika-s0101t1:466_8": "padaṭṭhānaṁ. Vedanānaṁ samudayādiyathābhūtavedanaṁ catunnaṁ ariyasaccānaṁ anubodhapaṭivedho.",
  "tika-s0101t1:466_9": "Tattha anubodho paṭivedhassa padaṭṭhānaṁ, paṭivedho catubbidhassa sāmaññaphalassa",
  "tika-s0101t1:466_10": "padaṭṭhānaṁ. “Ajānataṁ apassata”nti avijjāgahaṇaṁ, tattha avijjā saṅkhārānaṁ padaṭṭhānti",
  "tika-s0101t1:466_11": "yāva vedanā taṇhāya padaṭṭhānti netabbaṁ. “Taṇhāgatānaṁ paritassitavipphandita”nti",
  "tika-s0101t1:466_12": "ettha taṇhā upādānassa padaṭṭhānaṁ. “Tadapi phassapaccayā”ti ettha sassatādipaññāpanaṁ",
  "tika-s0101t1:466_13": "paresaṁ micchābhinivesassa padaṭṭhānaṁ, micchābhiniveso saddhammassavanasappurisūpassayayonisomanasikāradhammānudhammapaṭipattīhi",
  "tika-s0101t1:466_14": "vimukhatāya, asaddhammassavanādīnañca padaṭṭhānaṁ, “aññatra phassā”tiādīsu phasso",
  "tika-s0101t1:466_15": "vedanāya padaṭṭhānaṁ, cha phassāyatanāni phassassa, sakalavaṭṭadukkhassa ca padaṭṭhānaṁ,",
  "tika-s0101t1:466_16": "channaṁ phassāyatanānaṁ samudayādiyathābhūtappajānanaṁ nibbidāya padaṭṭhānaṁ, nibbidā",
  "tika-s0101t1:466_17": "virāgassāti yāva anupādāparinibbānaṁ netabbaṁ. Bhagavato bhavanettisamucchedo sabbaññutāya",
  "tika-s0101t1:466_18": "padaṭṭhānaṁ. Tathā anupādāparinibbānassāti ayaṁ padaṭṭhānahāro.",
  "tika-s0101t1:467": "Lakkhaṇahāravaṇṇanā",
  "tika-s0101t1:468_0": "Āghātādiggahaṇena kodhupanāhamakkhapalāsaissāmacchariyasārambhaparavambhanādīnaṁ",
  "tika-s0101t1:468_1": "saṅgaho paṭighacittuppādapariyāpannatāya ekalakkhaṇattā. Ānandādiggahaṇena abhijjhāvisamalobhamānātimānamadappamādādīnaṁ",
  "tika-s0101t1:468_2": "saṅgaho lobhacittuppādapariyāpannatāya samānalakkhaṇattā. Tathā āghātaggahaṇena avasiṭṭhaganthanīvaraṇānaṁ",
  "tika-s0101t1:468_3": "saṅgaho kāyaganthanīvaraṇalakkhaṇena ekalakkhaṇattā. Ānandaggahaṇena phassādīnaṁ",
  "tika-s0101t1:468_4": "saṅgaho saṅkhārakkhandhalakkhaṇena ekalakkhaṇattā. Sīlaggahaṇena adhicittaadhipaññāsikkhānampi",
  "tika-s0101t1:468_5": "saṅgaho sikkhālakkhaṇena ekalakkhaṇattā. Idha pana sīlasseva indriyasaṁvarādikassa",
  "tika-s0101t1:468_6": "daṭṭhabbaṁ. Diṭṭhiggahaṇena avasiṭṭhaupādānānampi saṅgaho upādānalakkhaṇena ekalakkhaṇattā.",
  "tika-s0101t1:468_7": "“Vedanāna”nti ettha vedanāggahaṇena avasiṭṭhaupādānakkhandhānampi saṅgaho khandhalakkhaṇena",
  "tika-s0101t1:468_8": "ekalakkhaṇattā. Tathā vedanāya dhammāyatanadhammadhātupariyāpannattā sammasanūpagānaṁ",
  "tika-s0101t1:468_9": "sabbesaṁ āyatanānaṁ dhātūnañca saṅgaho āyatanalakkhaṇena, dhātulakkhaṇena ca ekalakkhaṇattā.",
  "tika-s0101t1:468_10": "“Ajānataṁ apassata”nti ettha avijjāggahaṇena hetuāsavoghayoganīvaraṇādisaṅgaho hetādilakkhaṇena",
  "tika-s0101t1:468_11": "ekalakkhaṇattā avijjāya, tathā “taṇhāgatānaṁ paritassitavipphandita”nti ettha taṇhāggahaṇenāpi.",
  "tika-s0101t1:468_12": "“Tadapi phassapaccayā”ti ettha phassaggahaṇena saññāsaṅkhāraviññāṇānaṁ saṅgaho vipallāsahetubhāvena,",
  "tika-s0101t1:468_13": "khandhalakkhaṇena ca ekalakkhaṇattā. Chaphassāyatanaggahaṇena khandhindriyadhātādīnaṁ",
  "tika-s0101t1:468_14": "saṅgaho phassuppattinimittatāya, sammasanasabhāvena ca ekalakkhaṇattā. Bhavanettiggahaṇena",
  "tika-s0101t1:468_15": "avijjādīnampi saṁkilesadhammānaṁ saṅgaho vaṭṭahetubhāvena ekalakkhaṇattāti ayaṁ lakkhaṇahāro.",
  "tika-s0101t1:469": "Catubyūhahāravaṇṇanā",
  "tika-s0101t1:470_0": "Nindāpasaṁsāhi sammākampitacetasā micchājīvato anoratā sassatādimicchābhinivesino",
  "tika-s0101t1:470_1": "sīlādidhammakkhandhesu appatiṭṭhitatāya sammāsambuddhaguṇarasassādavimukhā veneyyā",
  "tika-s0101t1:470_2": "imissā desanāya nidānaṁ. Te yathāvuttadosavinimuttā kathaṁ nu kho sammāpaṭipattiyā",
  "tika-s0101t1:470_3": "ubhayahitaparā bhaveyyunti ayamettha bhagavato adhippāyo. Padanibbacanaṁ nirutti.",
  "tika-s0101t1:470_4": "Taṁ “eva”ntiādinidānapadānaṁ, “mama”ntiādipāḷipadānañca aṭṭhakathāvasena suviññeyyattā",
  "tika-s0101t1:470_5": "ativitthārabhayena na vitthārayimha. Padapadatthaniddesanikkhepasuttadesanāsandhivasena",
  "tika-s0101t1:470_6": "chabbidhā sandhi. Tattha padassa padantarena sambandho padasandhi. Tathā padatthassa",
  "tika-s0101t1:470_7": "padatthantarena sambandho padatthasandhi. Nānānusandhikassa suttassa taṁtaṁanusandhīhi",
  "tika-s0101t1:470_8": "sambandho, ekānusandhikassa ca pubbāparasambandho niddesasandhi, yā aṭṭhakathāyaṁ",
  "tika-s0101t1:470_9": "pucchānusandhiajjhāsayānusandhiyathānusandhivasena tividhā vibhattā, tā panetā tissopi",
  "tika-s0101t1:470_10": "sandhiyo aṭṭhakathāyaṁ vicāritā eva. Suttasandhi ca paṭhamaṁ nikkhepavasena amhehi",
  "tika-s0101t1:470_11": "pubbe dassitāyeva. Ekissā desanāya desanāntarena saddhiṁ saṁsandanaṁ desanāsandhi,",
  "tika-s0101t1:470_12": "sā evaṁ veditabbā – “mamaṁ vā bhikkhave…pe… na cetaso anabhiraddhi karaṇīyā”ti ayaṁ",
  "tika-s0101t1:470_13": "desanā “ubhatodaṇḍakena cepi bhikkhave kakacena corā ocarakā aṅgamaṅgāni okkanteyyuṁ,",
  "tika-s0101t1:470_14": "tatrapi yo mano padūseyya, na me so tena sāsanakaro”ti imāya desanāya saddhiṁ saṁsandati.",
  "tika-s0101t1:470_15": "“Tumhaṁ yevassa tena antarāyo”ti “kammassakā māṇava sattā…pe… dāyādā bhavissantī”ti",
  "tika-s0101t1:470_16": "imāya desanāya saṁsandati. “Api tumhe…pe… ājāneyyāthā”ti “kuddho atthaṁ…pe… sahate",
  "tika-s0101t1:470_17": "nara”nti imāya desanāya saṁsandati.",
  "tika-s0101t1:471_0": "“Mamaṁ vā bhikkhave pare vaṇṇaṁ…pe… na cetaso ubbillāvitattaṁ karaṇīya”nti “dhammāpi",
  "tika-s0101t1:471_1": "vo bhikkhave pahātabbā, pageva adhammā. Kullūpamaṁ vo bhikkhave dhammaṁ desessāmi,",
  "tika-s0101t1:471_2": "nittharaṇatthāya, no gahaṇatthāyā”ti imāya desanāya saṁsandati. “Tatra ce tumhehi…pe…",
  "tika-s0101t1:471_3": "ubbilāvitā, tumhaṁ yevassa tena antarāyo”ti “luddhoatthaṁ…pe… sahate nara”nti “kāmandhā",
  "tika-s0101t1:471_4": "jālasañchannā, taṇhāchadanachāditā”ti imāhi desanāhi saṁsandati.",
  "tika-s0101t1:472_0": "“Appamattakaṁ…pe… sīlamattaka”nti “paṭhamaṁ jhānaṁ upasampajja viharati. Ayaṁ kho",
  "tika-s0101t1:472_1": "brāhmaṇa yañño purimehi yaññehi appaṭṭhataro ca appasamārambhataro ca mahapphalataro",
  "tika-s0101t1:472_2": "ca mahānisaṁsataro cā”tiādikāya desanāya saṁsandati, paṭhamajjhānassa sīlato mahapphalamahānisaṁsatarabhāvavacanena",
  "tika-s0101t1:472_3": "jhānato sīlassa appabhāvadīpanato.",
  "tika-s0101t1:473": "“Pāṇātipātaṁ pahāyā”tiādi “samaṇo khalu bho gotamo sīlavā…pe… kusalasīlena samannāgato”tiādikāhi desanāhi saṁsandati.",
  "tika-s0101t1:474": "“Aññeva dhammā gambhīrā”tiādi “adhigato kho myāyaṁ dhammo gambhīro”tiādi pāḷiyā saṁsandati. Gambhīratādivisesayuttadhammapaṭivedhena hi ñāṇassa gambhīrādibhāvo viññāyatīti.",
  "tika-s0101t1:475_0": "“Santi bhikkhave eke samaṇabrāhmaṇā”tiādi “santi bhikkhave eke samaṇabrāhmaṇā pubbantakappikā…pe…",
  "tika-s0101t1:475_1": "abhivadanti, sassato attā ca loko ca, idameva saccaṁ, moghamaññanti ittheke abhivadanti,",
  "tika-s0101t1:475_2": "asassato, sassato ca asassato ca, neva sassato ca nāsassato ca, antavā, anantavā,",
  "tika-s0101t1:475_3": "antavā ca anantavā ca, nevantavā nānantavā ca attā ca loko ca idameva saccaṁ, moghamaññanti",
  "tika-s0101t1:475_4": "ittheke abhivadantī”tiādikāhi desanāhi saṁsandati.",
  "tika-s0101t1:476_0": "“Santi bhikkhave eke samaṇabrāhmaṇā aparantakappikā”tiādi “santi bhikkhave eke samaṇabrāhmaṇā",
  "tika-s0101t1:476_1": "aparantakappikā…pe… abhivadanti, saññī attā hoti arogo paraṁ maraṇā. Ittheke abhivadanti",
  "tika-s0101t1:476_2": "asaññī, nevasaññīnāsaññī ca attā hoti arogo paraṁ maraṇā. Ittheke abhivadanti sato",
  "tika-s0101t1:476_3": "vā pana sattassa ucchedaṁ vināsaṁ vibhavaṁ paññapenti, diṭṭhadhammanibbānaṁ vā paneke",
  "tika-s0101t1:476_4": "abhivadantī”tiādikāhi desanāhi saṁsandati. “Vedanānaṁ…pe… tathāgato”ti “tayidaṁ saṅkhataṁ",
  "tika-s0101t1:476_5": "oḷārikaṁ, atthi kho pana saṅkhārānaṁ nirodho, atthetanti iti viditvā tassa nissaraṇadassāvī",
  "tika-s0101t1:476_6": "tathāgato tadupātivatto”tiādikāhi desanāhi saṁsandati.",
  "tika-s0101t1:477_0": "“Tadapi tesaṁ…pe… vipphanditamevā”ti idaṁ “tesaṁ bhavataṁ aññatreva chandāya aññatra",
  "tika-s0101t1:477_1": "ruciyā aññatra anussavā aññatra ākāraparivitakkā aññatra diṭṭhinijjhānakkhantiyā",
  "tika-s0101t1:477_2": "paccattaṁyeva ñāṇaṁ bhavissati parisuddhaṁ pariyodātanti netaṁ ṭhānaṁ vijjati. Paccattaṁ",
  "tika-s0101t1:477_3": "kho pana bhikkhave ñāṇe asati parisuddhe pariyodāte yadapi te bhonto samaṇabrāhmaṇā",
  "tika-s0101t1:477_4": "tattha ñāṇabhāgamattameva pariyodāpenti, tadapi tesaṁ bhavataṁ samaṇabrāhmaṇānaṁ",
  "tika-s0101t1:477_5": "upādānamakkhāyatī”tiādikāhi desanāhi saṁsandati.",
  "tika-s0101t1:478_0": "“Tadapi phassapaccayā”ti idañca “cakkhuñca paṭicca rūpe ca uppajjati cakkhuviññāṇaṁ,",
  "tika-s0101t1:478_1": "tiṇṇaṁ saṅgati phasso, phassapaccayā vedanā, vedanāpaccayā taṇhā, taṇhāpaccayā upādāna”nti,",
  "tika-s0101t1:478_2": "“chandamūlakā ime āvuso dhammā manasikārasamuṭṭhānā phassasamodhānā vedanāsamosaraṇā”ti",
  "tika-s0101t1:478_3": "ca ādikāhi desanāhi saṁsandati.",
  "tika-s0101t1:479_0": "“Yato kho bhikkhave bhikkhu channaṁ phassāyatanāna”ntiādi “yato kho ānanda bhikkhu",
  "tika-s0101t1:479_1": "neva vedanaṁ attānaṁ samanupassati, na saññaṁ, na saṅkhāre, na viññāṇaṁ attānaṁ samanupassati,",
  "tika-s0101t1:479_2": "so evaṁ asamanupassanto na kiñci loke upādiyati, anupādiyaṁ na paritassati, aparitassaṁ",
  "tika-s0101t1:479_3": "paccattaṁyeva parinibbāyatī”tiādikāhi desanāhi saṁsandati.",
  "tika-s0101t1:480_0": "“Sabbe te imeheva dvāsaṭṭhiyā vatthūhi antojālīkatā”tiādi “ye hi keci bhikkhave…pe…",
  "tika-s0101t1:480_1": "abhivadanti, sabbe te imāneva pañca kāyāni abhivadanti etesaṁ vā aññatara”ntiādikāhi",
  "tika-s0101t1:480_2": "desanāhi saṁsandati. “Kāyassa bhedā…pe… devamanussā”ti –",
  "tika-s0101t1:481": "“Accī yathā vātavegena khittā, (upasivāti bhagavā)",
  "tika-s0101t1:482": "Atthaṁ paleti na upeti saṅkhaṁ;",
  "tika-s0101t1:483": "Evaṁ munī nāmakāyā vimutto,",
  "tika-s0101t1:484": "Atthaṁ paleti na upeti saṅkha”nti. ;",
  "tika-s0101t1:485": "Ādikāhi desanāhi saṁsandatīti ayaṁ cātubyūho hāro.",
  "tika-s0101t1:486": "Āvattahāravaṇṇanā",
  "tika-s0101t1:487_0": "Āghātādīnaṁ akaraṇīyatāvacanena khantisoraccānuṭṭhānaṁ. Tattha khantiyā saddhāpaññāparāpakāradukkhasahagatānaṁ",
  "tika-s0101t1:487_1": "saṅgaho, soraccena sīlassa. Saddhādiggahaṇena ca saddhindriyādisakalabodhipakkhiyadhammā",
  "tika-s0101t1:487_2": "āvattanti. Sīlaggahaṇena avippaṭisārādayo sabbepi sīlānisaṁsadhammā āvattanti. Pāṇātipātādīhi",
  "tika-s0101t1:487_3": "paṭivirativacanena appamādavihāro, tena sakalaṁ sāsanabrahmacariyaṁ āvattati. Gambhīratādivisesayuttadhammaggahaṇena",
  "tika-s0101t1:487_4": "mahābodhipakittanaṁ. Anāvaraṇañāṇapadaṭṭhānañhi āsavakkhayañāṇaṁ, āsavakkhayañāṇapadaṭṭhānañca",
  "tika-s0101t1:487_5": "anāvaraṇañāṇaṁ mahābodhi, tena dasabalādayo sabbe buddhaguṇā āvattanti. Sassatādidiṭṭhiggahaṇena",
  "tika-s0101t1:487_6": "taṇhāvijjāya saṅgaho, tāhi anamataggasaṁsāravaṭṭaṁ āvattati. Vedanānaṁ samudayādiyathābhūtavedanena",
  "tika-s0101t1:487_7": "bhagavato pariññāttayavisuddhi, tāya paññāpāramimukhena sabbapāramiyo āvattanti.",
  "tika-s0101t1:487_8": "“Ajānataṁ apassata”nti avijjāggahaṇena ayonisomanasikārapariggaho, tena ca ayonisomanasikāramūlakā",
  "tika-s0101t1:487_9": "dhammā āvattanti. “Taṇhāgatānaṁ paritassitavipphandita”nti taṇhāggahaṇena nava taṇhāmūlakā",
  "tika-s0101t1:487_10": "dhammā āvattanti, “tadapi phassapaccayā”tiādi sassatādipaññāpanassa paccayādhīnavuttidassanaṁ,",
  "tika-s0101t1:487_11": "tena aniccatādilakkhaṇattayaṁ āvattati. Channaṁ phassāyatanānaṁ yathābhūtaṁ pajānanena",
  "tika-s0101t1:487_12": "vimuttisampadāniddeso, tena sattapi visuddhiyo āvattanti. “Ucchinnabhavanettiko tathāgatassa",
  "tika-s0101t1:487_13": "kāyo”ti taṇhāpahānaṁ, tena bhagavato sakalasaṁkilesappahānaṁ āvattatīti ayaṁ āvatto hāro.",
  "tika-s0101t1:488": "Vibhattihāravaṇṇanā",
  "tika-s0101t1:489_0": "Āghātānandādayo akusalā dhammā, tesaṁ ayonisomanasikārādi padaṭṭhānaṁ. Yehi pana",
  "tika-s0101t1:489_1": "dhammehi āghātānandādīnaṁ akaraṇaṁ appavatti, te abyāpādādayo kusalā dhammā, tesaṁ",
  "tika-s0101t1:489_2": "yonisomanasikārādi padaṭṭhānaṁ. Tesu āghātādayo kāmāvacarāva, abyāpādādayo catubhūmakā.",
  "tika-s0101t1:489_3": "Tathā pāṇātipātādīhi paṭivirati kusalā vā abyākatā vā, tassā hirottappādayo dhammā",
  "tika-s0101t1:489_4": "padaṭṭhānaṁ. Tattha kusalā siyā kāmāvacarā, siyā lokuttarā, abyākatā lokuttarāva.",
  "tika-s0101t1:489_5": "“Atthi bhikkhave aññeva dhammā gambhīrā”ti vuttadhammā siyā kusalā, siyā abyākatā,",
  "tika-s0101t1:489_6": "tattha kusalānaṁ vuṭṭhānagāminivipassanā padaṭṭhānaṁ. Abyākatānaṁ maggadhammā, vipassanā,",
  "tika-s0101t1:489_7": "āvajjanā vā padaṭṭhānaṁ. Tesu kusalā lokuttarā, abyākatā siyā kāmāvacarā, siyā lokuttarā,",
  "tika-s0101t1:489_8": "sabbāpi diṭṭhiyo akusalāva kāmāvacarāva, tāsaṁ avisesena micchābhinivese ayonisomanasikāro",
  "tika-s0101t1:489_9": "padaṭṭhānaṁ. Visesato pana santatighanavinibbhogābhāvato ekattanayassa micchāgāho",
  "tika-s0101t1:489_10": "atītajātianussaraṇatakkasahito sassatadiṭṭhiyā padaṭṭhānaṁ. Hetuphalabhāvena sambandhabhāvassa",
  "tika-s0101t1:489_11": "aggahaṇato nānattanayassa micchāgāho tajjāsamannāhārasahito ucchedadiṭṭhiyā padaṭṭhānaṁ.",
  "tika-s0101t1:489_12": "Evaṁ sesadiṭṭhīnampi yathāsambhavaṁ vattabbaṁ. “Vedanāna”nti ettha vedanā siyā kusalā,",
  "tika-s0101t1:489_13": "siyā abyākatā, siyā kāmāvacarā, siyā rūpāvacarā, siyā arūpāvacarā, phasso tāsaṁ padaṭṭhānaṁ.",
  "tika-s0101t1:489_14": "Vedanānaṁ samudayādiyathābhūtavedanaṁ maggañāṇaṁ, anupādāvimutti phalaṁ, tesaṁ “aññeva",
  "tika-s0101t1:489_15": "dhammā gambhīrā”ti ettha vuttanayena dhammādivibhāgo netabbo. “Ajānataṁ apassata”ntiādīsu",
  "tika-s0101t1:489_16": "avijjā taṇhā akusalā kāmāvacarā, tāsu avijjāya āsavā, ayonisomanasikāro eva vā padaṭṭhānaṁ.",
  "tika-s0101t1:489_17": "Taṇhāya saṁyojaniyesu dhammesu assādadassanaṁ padaṭṭhānaṁ. “Tadapi phassapaccayā”ti",
  "tika-s0101t1:489_18": "ettha phassassa vedanāya viya dhammādivibhāgo veditabbo. Iminā nayena phassāyatanādīnampi",
  "tika-s0101t1:489_19": "yathārahaṁ dhammādivibhāgo netabboti ayaṁ vibhattihāro.",
  "tika-s0101t1:490": "Parivattahāravaṇṇanā",
  "tika-s0101t1:491_0": "Āghātādīnaṁ akaraṇaṁ khantisoraccāni anubrūhetvā paṭisaṅkhānabhāvanābalasiddhiyā",
  "tika-s0101t1:491_1": "ubhayahitapaṭipattiṁ āvahati. Āghātādayo pana pavattiyamānā dubbaṇṇataṁ dukkhaseyyaṁ",
  "tika-s0101t1:491_2": "bhogahāniṁ akittiṁ parehi durupasaṅkamanatañca nipphādentā nirayādīsu mahādukkhaṁ",
  "tika-s0101t1:491_3": "āvahanti. Pāṇātipātādīhi paṭivirati avippaṭisārādikalyāṇaṁ paramparaṁ āvahati. Pāṇātipātādi",
  "tika-s0101t1:491_4": "pana vippaṭisārādiakalyāṇaṁ paramparaṁ, gambhīratādivisesayuttaṁ ñāṇaṁ vineyyānaṁ",
  "tika-s0101t1:491_5": "yathārahaṁ vijjābhiññādiguṇavisesaṁ āvahati sabbañeyyaṁ yathāsabhāvāvabodhato. Tathā",
  "tika-s0101t1:491_6": "gambhīratādivisesarahitaṁ pana ñāṇaṁ ñeyyesu sāvaraṇato yathāvuttaguṇavisesaṁ nāvahati.",
  "tika-s0101t1:491_7": "Sabbāpi cetā diṭṭhiyo yathārahaṁ sassatucchedabhāvato antadvayabhūtā sakkāyatīraṁ",
  "tika-s0101t1:491_8": "nātivattanti aniyyānikasabhāvattā. Niyyānikasabhāvattā pana sammādiṭṭhi saparikkhārā",
  "tika-s0101t1:491_9": "majjhimapaṭipadābhūtā atikkamma sakkāyatīraṁ pāraṁ āgacchati. Vedanānaṁ samudayādiyathābhūtavedanaṁ",
  "tika-s0101t1:491_10": "anupādāvimuttiṁ āvahati maggabhāvato. Vedanānaṁ samudayādiasampaṭivedho saṁsāracārakāvarodhaṁ",
  "tika-s0101t1:491_11": "āvahati saṅkhārānaṁ paccayabhāvato. Vedayitasabhāvapaṭicchādako sammoho tadabhinandanaṁ",
  "tika-s0101t1:491_12": "āvahati. Yathābhūtāvabodho pana tattha nibbedaṁ virāgañca āvahati. Micchābhinivese",
  "tika-s0101t1:491_13": "ayonisomanasikārasahitā taṇhā anekavihitaṁ diṭṭhijālaṁ pasāreti. Yathāvuttataṇhāsamucchedo",
  "tika-s0101t1:491_14": "paṭhamamaggo taṁ diṭṭhijālaṁ saṅkoceti. Sassatavādādipaññāpanassa phasso paccayo",
  "tika-s0101t1:491_15": "hoti asati phasse tadabhāvato. Diṭṭhibandhanabandhānaṁ phassāyatanādīnaṁ anirodhena",
  "tika-s0101t1:491_16": "phassādianirodho saṁsāradukkhassa anivattiyeva, yāthāvato phassāyatanādipariññā sabbadiṭṭhidassanāni",
  "tika-s0101t1:491_17": "ativattati, phassāyatanādiapariññā taṁdiṭṭhigahanaṁ nātivattati, bhavanettisamucchedo",
  "tika-s0101t1:491_18": "āyatiṁ attabhāvassa anibbattiyā saṁvattati, asamucchinnāya bhavanettiyā anāgate bhavappabandho",
  "tika-s0101t1:491_19": "parivattatiyevāti ayaṁ parivatto hāro.",
  "tika-s0101t1:492": "Vevacanahāravaṇṇanā",
  "tika-s0101t1:493_0": "“Mama mayhaṁ me”ti pariyāyavacanaṁ. “Bhikkhave samaṇā tapassino”ti pariyāyavacanaṁ.",
  "tika-s0101t1:493_1": "“Pare aññe paṭiviruddhā”ti pariyāyavacanaṁ. “Avaṇṇaṁ akittiṁ ninda”nti pariyāyavacanaṁ.",
  "tika-s0101t1:493_2": "“Bhāseyyuṁ bhaṇeyyuṁ kareyyu”nti pariyāyavacanaṁ. “Dhammassa vinayassa satthusāsanassā”ti",
  "tika-s0101t1:493_3": "pariyāyavacanaṁ. “Saṅghassa samūhassa gaṇassā”ti pariyāyavacanaṁ. “Tatra tattha tesū”ti",
  "tika-s0101t1:493_4": "pariyāyavacanaṁ. “Tumhehi vo bhavantehī”ti pariyāyavacanaṁ. “Āghāto doso byāpādo”ti",
  "tika-s0101t1:493_5": "pariyāyavacanaṁ. “Appaccayo domanassaṁ cetasikadukkha”nti pariyāyavacanaṁ. “Cetaso",
  "tika-s0101t1:493_6": "anabhiraddhi cittassa byāpatti manopadoso”ti pariyāyavacanaṁ. “Na karaṇīyā na uppādetabbā",
  "tika-s0101t1:493_7": "na pavattetabbā”ti pariyāyavacanaṁ. Iti iminā nayena sabbapadesu vevacanaṁ vattabbanti ayaṁ vevacano hāro.",
  "tika-s0101t1:494": "Paññattihāravaṇṇanā",
  "tika-s0101t1:495_0": "Āghāto vatthuvasena dasavidhena ekūnavīsatividhena vā paññatto. Appaccayo upavicāravasena",
  "tika-s0101t1:495_1": "chadhā paññatto. Ānandopītiādivasena navadhā paññatto. Pīti sāmaññato khuddikādivasena",
  "tika-s0101t1:495_2": "pañcadhā paññattā. Somanassaṁ upavicāravasena chadhā paññattaṁ. Sīlaṁ vārittacārittādivasena",
  "tika-s0101t1:495_3": "anekadhā paññattaṁ. Gambhīratādivisesayuttaṁ ñāṇaṁ cittuppādavasena catudhā, dvādasavidhena",
  "tika-s0101t1:495_4": "vā, visayabhedato anekadhā ca paññattaṁ. Diṭṭhisassatādivasena dvāsaṭṭhiyā bhedehi,",
  "tika-s0101t1:495_5": "tadantogadhavibhāgena anekadhā ca paññattā. Vedanā chadhā aṭṭhasatadhā anekadhā ca",
  "tika-s0101t1:495_6": "paññattā. Tassā samudayo pañcadhā paññatto, tathā atthaṅgamo. Assādo duvidhena paññatto.",
  "tika-s0101t1:495_7": "Ādīnavo tividhena paññatto. Nissaraṇaṁ ekadhā catudhā ca paññattaṁ…pe… anupādāvimutti duvidhena paññattā.",
  "tika-s0101t1:496_0": "“Ajānataṁ apassata”nti vuttā avijjā visayabhedena catudhā aṭṭhadhā ca paññattā. “Taṇhāgatāna”ntiādinā",
  "tika-s0101t1:496_1": "vuttā taṇhā chadhā aṭṭhasatadhā anekadhā ca paññattā. Phasso nissayavasena chadhā",
  "tika-s0101t1:496_2": "paññatto. Upādānaṁ catudhā paññattaṁ. Bhavo dvidhā anekadhā ca paññatto. Jāti vevacanavasena",
  "tika-s0101t1:496_3": "chadhā paññattā. Tathā jarā sattadhā paññattā. Maraṇaṁ aṭṭhadhā navadhā ca paññattaṁ.",
  "tika-s0101t1:496_4": "Soko pañcadhā paññatto. Paridevo chadhā paññatto. Dukkhaṁ catudhā paññattaṁ, tathā",
  "tika-s0101t1:496_5": "domanassaṁ. Upāyāso catudhā paññatto. “Samudayo hotī”ti pabhavapaññatti, “yathābhūtaṁ",
  "tika-s0101t1:496_6": "pajānātī”ti dukkhassa pariññāpaññatti, samudayassa pahānapaññatti, nirodhassa sacchikiriyāpaññatti,",
  "tika-s0101t1:496_7": "maggassa bhāvanāpaññatti.",
  "tika-s0101t1:497_0": "“Antojālīkatā”tiādi sabbadiṭṭhīnaṁ saṅgahapaññatti. “Ucchinnabhavanettiko”tiādi duvidhena",
  "tika-s0101t1:497_1": "parinibbānapaññatti. Evaṁ āghātādīnaṁ akusalakusalādidhammānaṁ yathāpabhavapaññattiādivasena,",
  "tika-s0101t1:497_2": "tathā “āghāto”ti byāpādassa vevacanapaññatti, “appaccayo”ti domanassassa vevacanapaññattītiādinā",
  "tika-s0101t1:497_3": "nayena paññattibhedo vibhajitabboti ayaṁ paññattihāro.",
  "tika-s0101t1:498": "Otaraṇahāravaṇṇanā",
  "tika-s0101t1:499_0": "Āghātaggahaṇena saṅkhārakkhandhasaṅgaho, tathā anabhiraddhigahaṇena. Appaccayaggahaṇena",
  "tika-s0101t1:499_1": "vedanākkhandhasaṅgahoti idaṁ khandhamukhena otaraṇaṁ. Tathā āghātādiggahaṇena dhammāyatanaṁ",
  "tika-s0101t1:499_2": "dhammadhātu dukkhasaccaṁ samudayasaccaṁ vā gahitanti idaṁ āyatanamukhena dhātumukhena",
  "tika-s0101t1:499_3": "saccamukhena ca otaraṇaṁ. Tathā āghātādīnaṁ sahajātā avijjā hetusahajātaaññamaññanissayasampayuttaatthiavigatapaccayehi",
  "tika-s0101t1:499_4": "paccayo hoti, asahajātā pana anantarasamanantaraanantarūpanissayanatthivigatāsevanapaccayehi",
  "tika-s0101t1:499_5": "paccayo hoti, anantarā upanissayavaseneva paccayo hoti. Taṇhāupādānādīnaṁ, phassādīnampi",
  "tika-s0101t1:499_6": "tesaṁ sahajātānaṁ asahajātānañca yathārahaṁ paccayabhāvo vattabbo. Koci panettha",
  "tika-s0101t1:499_7": "adhipativasena, koci kammavasena, koci āhāravasena, koci indriyavasena, koci jhānavasena,",
  "tika-s0101t1:499_8": "koci maggavasenapi paccayo hotīti. Ayampi viseso veditabboti idaṁ paṭiccasamuppādamukhena",
  "tika-s0101t1:499_9": "otaraṇaṁ. Ānandādīnampi imināva nayena khandhādimukhena otaraṇaṁ vibhāvetabbaṁ.",
  "tika-s0101t1:500_0": "Tathā sīlaṁ pāṇātipātādīhi viraticetanā, abyāpādādicetasikadhammā ca, pāṇātipātādayo",
  "tika-s0101t1:500_1": "cetanāva, tesaṁ tadupakārakadhammānañca lajjādayādīnaṁ saṅkhārakkhandhadhammāyatanādisaṅgaho,",
  "tika-s0101t1:500_2": "purimanayeneva khandhādimukhena ca otaraṇaṁ vibhāvetabbaṁ. Esa nayo ñāṇadiṭṭhivedanāavijjātaṇhādiggahaṇesu.",
  "tika-s0101t1:500_3": "Nissaraṇaanupādāvimuttigahaṇesu asaṅkhatadhātuvasenapi dhātumukhena otaraṇaṁ vibhāvetabbaṁ.",
  "tika-s0101t1:500_4": "Tathā “vedanānaṁ…pe… anupādāvimutto”ti etena bhagavato sīlādayo pañca dhammakkhandhā,",
  "tika-s0101t1:500_5": "satipaṭṭhānādayo ca bodhipakkhiyadhammā pakāsitā hontīti taṁ mukhenapi otaraṇaṁ veditabbaṁ.",
  "tika-s0101t1:500_6": "“Tadapi phassapaccayā”ti diṭṭhipaññāpanassa paccayādhīnavuttitādīpanena aniccatāmukhena",
  "tika-s0101t1:500_7": "otaraṇaṁ, tathā evaṁdhammatāya paṭiccasamuppādamukhena otaraṇaṁ, aniccassa dukkhānattabhāvato",
  "tika-s0101t1:500_8": "appaṇihitamukhena suññatāmukhena ca otaraṇaṁ. Sesapadesupi eseva nayoti ayaṁ otaraṇo hāro.",
  "tika-s0101t1:501": "Sodhanahāravaṇṇanā",
  "tika-s0101t1:502_0": "“Mamaṁ vā…pe… bhāseyyu”nti ārambho. “Dhammassa…pe… saṅghassa…pe… bhāseyyu”nti padasuddhi,",
  "tika-s0101t1:502_1": "no ārambhasuddhi. “Tatra tumhehi…pe… karaṇīyā”ti padasuddhi ceva ārambhasuddhi ca.",
  "tika-s0101t1:502_2": "Dutiyanayādīsupi eseva nayo. Tathā “appamattakaṁ kho paneta”ntiādi ārambho. “Katama”ntiādi",
  "tika-s0101t1:502_3": "pucchā. “Pāṇātipātaṁ pahāyā”tiādi padasuddhi, no ārambhasuddhi, no ca pucchāsuddhi.",
  "tika-s0101t1:502_4": "“Idaṁ kho”tiādi pucchāsuddhi ceva padasuddhi ca ārambhasuddhi ca.",
  "tika-s0101t1:503_0": "Tathā “atthi bhikkhave”tiādi ārambho. “Katame ca te”tiādi pucchā. “Santi bhikkhave”tiādi",
  "tika-s0101t1:503_1": "ārambho. “Ki”ntiādi ārambha pucchā. “Yathāsamāhite”tiādi padasuddhi, no ārambhasuddhi",
  "tika-s0101t1:503_2": "no ca pucchāsuddhi. “Ime kho te”tiādi padasuddhi ceva pucchāsuddhi ca ārambhasuddhi",
  "tika-s0101t1:503_3": "ca. Iminā nayena sabbattha ārambhādayo veditabbāti. Ayaṁ sodhano hāro.",
  "tika-s0101t1:504": "Adhiṭṭhānahāravaṇṇanā",
  "tika-s0101t1:505": "“Avaṇṇa”nti sāmaññato adhiṭṭhānaṁ taṁ, avikappetvā visesavacanaṁ “mamaṁ vā dhammassa vā saṅghassa vā”ti. Sukkapakkhepi eseva nayo.",
  "tika-s0101t1:506": "Tathā “sīla”nti sāmaññato adhiṭṭhānaṁ, taṁ avikappetvā visesavacanaṁ “pāṇātipātā paṭivirato”tiādi.",
  "tika-s0101t1:507": "“Aññeva dhammā”tiādi sāmaññato adhiṭṭhānaṁ, taṁ avikappetvā visesavacanaṁ “tayidaṁ bhikkhave tathāgato pajānātī”tiādi.",
  "tika-s0101t1:508": "Tathā “pubbantakappikā”tiādi sāmaññato adhiṭṭhānaṁ, taṁ avikappetvā visesavacanaṁ “sassatavādā”tiādi. Iminā nayena sabbattha sāmaññaviseso niddhāretabboti ayaṁ adhiṭṭhāno hāro.",
  "tika-s0101t1:509": "Parikkhārahāravaṇṇanā",
  "tika-s0101t1:510_0": "Āghātādīnaṁ “anatthaṁ me acarī”tiādīni ca ekūnavīsati āghātavatthūni hetu. Ānandādīnaṁ",
  "tika-s0101t1:510_1": "ārammaṇe abhisineho hetu. Sīlassa hiriottappaṁ appicchatādayo ca hetu. “Gambhīrā”tiādinā",
  "tika-s0101t1:510_2": "vuttadhammassa sabbāpi pāramiyo hetu, visesena paññāpāramī. Diṭṭhīnaṁ asappurisūpassayo,",
  "tika-s0101t1:510_3": "asaddhammassavanaṁ, micchābhinivesena ayonisomanasikāro ca avisesena hetu, visesena",
  "tika-s0101t1:510_4": "pana sassatavādādīnaṁ atītajātianussaraṇādi hetu. Vedanānaṁ avijjātaṇhākammāni phasso",
  "tika-s0101t1:510_5": "ca hetu. Anupādāvimuttiyā ariyamaggo hetu. Paññāpanassa ayonisomanasikāro hetu. Taṇhāya",
  "tika-s0101t1:510_6": "saṁyojaniyesu assādānupassanā hetu. Phassassa chaḷāyatanāni, chaḷāyatanassa nāmarūpaṁ",
  "tika-s0101t1:510_7": "hetu. Bhavanettisamucchedassa visuddhibhāvanā hetūti ayaṁ parikkhāro hāro.",
  "tika-s0101t1:511": "Samāropanahāravaṇṇanā",
  "tika-s0101t1:512_0": "Āghātādīnaṁ akaraṇīyatāvacanena khantisampadā dassitā hoti. “Appamattakaṁ kho paneta”ntiādinā",
  "tika-s0101t1:512_1": "soraccasampadā, “atthi bhikkhave”tiādinā ñāṇasampadā, “aparāmasato cassa paccattaññeva",
  "tika-s0101t1:512_2": "nibbuti viditā”ti, “vedanānaṁ…pe… yathābhūtaṁ viditvā anupādāvimutto”ti etehi samādhisampadāya",
  "tika-s0101t1:512_3": "saddhiṁ vijjāvimuttivasībhāvasampadā dassitā hoti. Tattha khantisampadā paṭisaṅkhānabalasiddhito",
  "tika-s0101t1:512_4": "soraccasampadāya padaṭṭhānaṁ. Soraccasampadā pana atthato sīlameva, tathā pāṇātipātādīhi",
  "tika-s0101t1:512_5": "paṭivirativacanaṁ sīlassa pariyāyavibhāgadassanatthaṁ. Tattha sīlaṁ samādhissa padaṭṭhānaṁ,",
  "tika-s0101t1:512_6": "samādhi paññāya padaṭṭhānaṁ. Tesu sīlena vītikkamappahānaṁ duccaritasaṁkilesappahānañca",
  "tika-s0101t1:512_7": "sijjhati, samādhinā pariyuṭṭhānappahānaṁ, vikkhambhanappahānaṁ, taṇhāsaṁkilesappahānañca",
  "tika-s0101t1:512_8": "sijjhati. Paññāya diṭṭhisaṁkilesappahānaṁ, samucchedappahānaṁ, anusayappahānañca",
  "tika-s0101t1:512_9": "sijjhatīti sīlādīhi tīhi dhammakkhandhehi samathavipassanābhāvanāpāripūrī, pahānattayasiddhi",
  "tika-s0101t1:512_10": "cāti ayaṁ samāropano hāro.",
  "tika-s0101t1:513": "Soḷasahāravaṇṇanā niṭṭhitā.",
  "tika-s0101t1:514": "Pañcavidhanayavaṇṇanā",
  "tika-s0101t1:515": "Nandiyāvaṭṭanayavaṇṇanā",
  "tika-s0101t1:516_0": "Āghātādīnaṁ akaraṇavacanena taṇhāvijjāsaṅkoco dassito hoti. Sati hi attattaniyavatthūsu",
  "tika-s0101t1:516_1": "sinehe sammose ca “anatthaṁ me acarī”tiādinā āghāto jāyatīti, tathā “pāṇātipātā paṭivirato”tiādivacanehi,",
  "tika-s0101t1:516_2": "“paccattaññeva nibbuti viditā, anupādāvimutto, channaṁ phassāyatanānaṁ…pe… yathābhūtaṁ",
  "tika-s0101t1:516_3": "pajānātī”tiādīhi vacanehi ca taṇhāvijjānaṁ accantappahānaṁ dassitaṁ hoti. Tāsaṁ pana",
  "tika-s0101t1:516_4": "pubbantakappikādipadehi “ajānataṁ apassata”ntiādipadehi ca sarūpato dassitānaṁ taṇhāvijjānaṁ",
  "tika-s0101t1:516_5": "rūpadhammā arūpadhammā ca adhiṭṭhānaṁ. Yathākkamaṁ samatho ca vipassanā ca paṭipakkho.",
  "tika-s0101t1:516_6": "Tesaṁ cetovimutti paññāvimutti ca phalaṁ. Tattha taṇhā, taṇhāvijjā vā samudayasaccaṁ,",
  "tika-s0101t1:516_7": "tadadhiṭṭhānabhūtā rūpārūpadhammā dukkhasaccaṁ, tesaṁ appavatti nirodhasaccaṁ, nirodhapajānanā",
  "tika-s0101t1:516_8": "samathavipassanā maggasaccanti evaṁ catusaccayojanā veditabbā. Taṇhāggahaṇena cettha",
  "tika-s0101t1:516_9": "māyāsāṭheyyamānātimānamadappamādapāpicchatāpāpamittatāahirikānottappādivasena sabbo",
  "tika-s0101t1:516_10": "akusalapakkho netabbo. Tathā avijjāggahaṇena viparītamanasikārakodhupanāhamakkhapalāsaissāmacchariyasārambhadovacassatā-",
  "tika-s0101t1:516_11": "bhavadiṭṭhivibhavadiṭṭhādivasena akusalapakkho netabbo. Vuttavipariyāyena amāyāasāṭheyyādiaviparītamanasikārādivasena,",
  "tika-s0101t1:516_12": "tathā samathapakkhiyānaṁ saddhindriyādīnaṁ, vipassanāpakkhiyānañca aniccasaññādīnaṁ",
  "tika-s0101t1:516_13": "vasena kusalapakkho netabboti. Ayaṁ nandiyāvaṭṭassa nayassa bhūmi.",
  "tika-s0101t1:517": "Tipukkhalanayavaṇṇanā",
  "tika-s0101t1:518_0": "Āghātādīnaṁ akaraṇavacanena adosasiddhi, tathā pāṇātipātapharusavācāhi paṭivirativacanena.",
  "tika-s0101t1:518_1": "Ānandādīnaṁ akaraṇavacanena alobhasiddhi, tathā abrahmacariyato paṭivirativacanena.",
  "tika-s0101t1:518_2": "Adinnādānādīhi pana paṭivirativacanena ubhayasiddhi. “Tayidaṁ bhikkhave tathāgato",
  "tika-s0101t1:518_3": "pajānātī”tiādinā amohasiddhi. Iti tīhi akusalamūlehi gahitehi tappaṭipakkhato, āghātādiakaraṇavacanena",
  "tika-s0101t1:518_4": "ca tīṇi kusalamūlāni siddhāniyeva honti. Tattha tīhi akusalamūlehi tividhaduccaritasaṁkilesamalavisamākusalasaññāvitakkāsaddhammādivasena",
  "tika-s0101t1:518_5": "sabbo akusalapakkho vitthāretabbo. Tathā tīhi kusalamūlehi tividhasucaritavodānasamakusalasaññāvitakkapaññāsaddhammasamādhi-",
  "tika-s0101t1:518_6": "vimokkhamukhavimokkhādivasena sabbo kusalapakkho vibhāvetabbo. Etthāpi ca saccayojanā",
  "tika-s0101t1:518_7": "veditabbā. Kathaṁ? Lobho sabbāni vā kusalākusalamūlāni samudayasaccaṁ, tehi pana",
  "tika-s0101t1:518_8": "nibbattā tesaṁ adhiṭṭhānagocarabhūtā upādānakkhandhā dukkhasaccantiādinā nayena saccayojanā",
  "tika-s0101t1:518_9": "veditabbāti ayaṁ tipukkhalassa nayassa bhūmi.",
  "tika-s0101t1:519": "Sīhavikkīḷitanayavavaṇṇanā",
  "tika-s0101t1:520_0": "Āghātānandanādīnaṁ akaraṇavacanena satisiddhi. Satiyā hi sāvajjānavajje, tattha ca",
  "tika-s0101t1:520_1": "ādīnavānisaṁse sallakkhetvā sāvajjaṁ pahāya anavajjaṁ samādāya vattatīti. Tathā micchājīvā",
  "tika-s0101t1:520_2": "paṭivirativacanena vīriyasiddhi. Vīriyena hi kāmabyāpādavihiṁsāvitakke vinodeti,",
  "tika-s0101t1:520_3": "vīriyasādhanañca ājīvapārisuddhisīlanti. Pāṇātipātādīhi paṭivirativacanena satisiddhi.",
  "tika-s0101t1:520_4": "Satiyā hi sāvajjānavajje, tattha ca ādīnavānisaṁse sallakkhetvā sāvajjaṁ pahāya anavajjaṁ",
  "tika-s0101t1:520_5": "samādāya vattati. Tathā hi sā “visayābhimukhabhāvapaccupaṭṭhānā”ti ca vuccati. “Tayidaṁ",
  "tika-s0101t1:520_6": "bhikkhave tathāgato pajānātī”tiādinā samādhipaññāsiddhi. Paññāya hi yathābhūtāvabodho,",
  "tika-s0101t1:520_7": "samāhito ca yathābhūtaṁ pajānātīti. Tathā “nicco dhuvo”tiādinā anicce “nicca”nti",
  "tika-s0101t1:520_8": "vipallāso, “arogo paraṁ maraṇā, ekantasukhī attā diṭṭhadhammanibbānappatto”ti ca",
  "tika-s0101t1:520_9": "evamādīhi asukhe “sukha”nti vipallāso, “pañcahi kāmaguṇehi samappito”tiādinā asubhe",
  "tika-s0101t1:520_10": "“subha”nti vipallāso, sabbeheva ca diṭṭhidīpakapadehi anattani “attā”ti vipallāsoti",
  "tika-s0101t1:520_11": "evamettha cattāro vipallāsā siddhā honti, tesaṁ paṭipakkhato cattāri satipaṭṭhānāni",
  "tika-s0101t1:520_12": "siddhāneva honti. Tattha catūhi indriyehi cattāro puggalā niddisitabbā.",
  "tika-s0101t1:521_0": "Kathaṁ? Duvidho hi taṇhācarito mudindriyo ca tikkhindriyo cāti, tathā diṭṭhicarito.",
  "tika-s0101t1:521_1": "Tesu paṭhamo asubhe “subha”nti vipallattadiṭṭhi satibalena yathābhūtaṁ kāyasabhāvaṁ",
  "tika-s0101t1:521_2": "sallakkhetvā sammattaniyāmaṁ okkamati. Dutiyo asukhe “sukha”nti vipallattadiṭṭhi",
  "tika-s0101t1:521_3": "“uppannaṁ kāmavitakkaṁ nādhivāsetī”tiādinā vuttena vīriyasaṁvarasaṅkhātena vīriyabalena",
  "tika-s0101t1:521_4": "taṁ vipallāsaṁ vidhamati. Tatiyo anicce “nicca”nti ayāthāvagāhī samathabalena samāhitabhāvato",
  "tika-s0101t1:521_5": "saṅkhārānaṁ khaṇikabhāvaṁ yathābhūtaṁ paṭivijjhati. Catuttho santatisamūhakiccārammaṇaghanavicittattā",
  "tika-s0101t1:521_6": "phassādidhammapuñjamatte anattani “attā”ti micchābhinivesī catukoṭikasuññatāmanasikārena",
  "tika-s0101t1:521_7": "taṁ micchābhinivesaṁ viddhaṁseti. Catūhi cettha vipallāsehi caturāsavoghayogakāyaganthaagatitaṇhuppādupādānasattaviññāṇaṭṭhitiapariññādivasena",
  "tika-s0101t1:521_8": "sabbo akusalapakkho netabbo. Tathā catūhi satipaṭṭhānehi catubbidhajhānavihārādhiṭṭhānasukhabhāgiyadhammaappamaññāsammappadhānaiddhipādādivasena",
  "tika-s0101t1:521_9": "sabbo vodānapakkho netabboti ayaṁ sīhavikkīḷitassa nayassa bhūmi. Idhāpi subhasaññāsukhasaññāhi,",
  "tika-s0101t1:521_10": "catūhipi vā vipallāsehi samudayasaccaṁ, tesaṁ adhiṭṭhānārammaṇabhūtā pañcupādānakkhandhā",
  "tika-s0101t1:521_11": "dukkhasaccantiādinā saccayojanā veditabbā.",
  "tika-s0101t1:522": "Disālocanaaṅkusanayadvayavaṇṇanā",
  "tika-s0101t1:523": "Iti tiṇṇaṁ atthanayānaṁ siddhiyā vohāranayadvayampi siddhameva hoti. Tathā hi atthanayadisābhūtadhammānaṁ samālocanaṁ disālocanaṁ, tesaṁ samānayanaṁ aṅkusoti niyuttā pañca nayā.",
  "tika-s0101t1:524": "Pañcavidhanayavaṇṇanā niṭṭhitā.",
  "tika-s0101t1:525": "Sāsanapaṭṭhānavaṇṇanā",
  "tika-s0101t1:526_0": "Idaṁ suttaṁ soḷasavidhe suttantapaṭṭhāne saṁkilesavāsanāsekkhabhāgiyaṁ, saṁkilesanibbedhāsekkhabhāgiyameva",
  "tika-s0101t1:526_1": "vā. Aṭṭhavīsatividhe pana suttantapaṭṭhāne lokiyalokuttaraṁ sattadhammādhiṭṭhānaṁ",
  "tika-s0101t1:526_2": "ñāṇañeyyadassanabhāvanaṁ sakavacanaparavacanaṁ vissajjanīyāvissajjanīyaṁ kusalākusalaṁ",
  "tika-s0101t1:526_3": "anuññātapaṭikkhittañcāti veditabbaṁ.",
  "tika-s0101t1:527": "Pakaraṇanayavaṇṇanā niṭṭhitā.",
  "tika-s0101t1:528": "Brahmajālasuttavaṇṇanā niṭṭhitā."
}