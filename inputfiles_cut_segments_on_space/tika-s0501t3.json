{
  "tika-s0501t3:0": "4. Paṭiniddesavāraatthavibhāvanā",
  "tika-s0501t3:1": "1. Desanāhāravibhaṅgavibhāvanā",
  "tika-s0501t3:2_0": "5. Evaṁ hārādayo sarūpato ācariyena uddesato uddiṭṭhā, niddesato ca niddiṭṭhā, amhehi",
  "tika-s0501t3:2_1": "ca ñātā, atha kasmā puna ‘‘tattha katamo desanāhāro’’tiādiko āraddhoti ce? Veneyyānaṁ",
  "tika-s0501t3:2_2": "tividhattā. Veneyyā hi atitikkhapañño nātitikkhapañño mandapaññoti tividhā honti.",
  "tika-s0501t3:2_3": "Tesañhi atitikkhapaññassānurūpaṁ hārādayo uddesato uddiṭṭhā, nātitikkhapaññassa anurūpaṁ",
  "tika-s0501t3:2_4": "niddesato niddiṭṭhā, idāni mandapaññassānurūpaṁ hārādayo vibhajitvā dassetuṁ ‘‘tattha",
  "tika-s0501t3:2_5": "katamo desanāhāro’’tiādiko vibhaṅgavāro āraddho. Aṭṭhakathāyaṁ pana ‘‘evaṁ hārādayosukhaggahaṇatthaṁ",
  "tika-s0501t3:2_6": "gāthābandhavasena sarūpato niddisitvā idāni tesu hāre tāva paṭiniddesavasena vibhajituṁ",
  "tika-s0501t3:2_7": "‘tattha katamo desanāhāro’tiādi āraddha’’nti (netti. aṭṭha. 5) vuttaṁ.",
  "tika-s0501t3:3_0": "Tattha ye hārādayo uddesaniddesesu niddiṭṭhā, tattha hārādīsu katamo desanāhāroti",
  "tika-s0501t3:3_1": "ce? Yā ‘‘assādādīnavatā’’tiādigāthā (netti. 4) vuttā, sā ayaṁ gāthā niddesavasena",
  "tika-s0501t3:3_2": "desanāhāro nāma, tassa ‘‘assādādīnavatā’’tiādi (netti. 4) niddesassa idāni mayā vuccamāno",
  "tika-s0501t3:3_3": "‘‘ayaṁ desanāhāro kiṁ desayatī’’tiādiko vitthārasaṁvaṇṇanāviseso desanāhāravibhaṅgo",
  "tika-s0501t3:3_4": "nāmāti yojanā. ‘‘Ayaṁ desanāhāro kiṁ desayatī’’ti pucchitabbattā pucchaṁ ṭhapetvā",
  "tika-s0501t3:3_5": "‘‘imaṁ desayatī’’ti niyametvā dassetuṁ ‘‘ayaṁ desanāhāro kiṁ desayati? Assādaṁ ādīnava’’ntiādi",
  "tika-s0501t3:3_6": "vuttaṁ. Tattha ayaṁ desanāhāro kiṁ desayatīti ce ? Assādaṁ desayati saṁvaṇṇeti vitthāreti,",
  "tika-s0501t3:3_7": "ādīnavaṁ desayati…pe… vitthāreti, nissaraṇaṁ desayati…pe… vitthāreti, phalaṁ desayati…pe…",
  "tika-s0501t3:3_8": "vitthāreti, upāyaṁ desayati…pe… vitthāreti, āṇattiṁ desayati saṁvaṇṇeti vitthāretīti yojano.",
  "tika-s0501t3:4_0": "Ettha ca ‘‘ayaṁ desanāhāro’’ti saddo pubbāparāpekkhoti daṭṭhabbo. ‘‘‘Assādādīnavatā’tiādigāthāyaṁ",
  "tika-s0501t3:4_1": "(netti. 4) dassitā ime assādādayo kattha saṁvaṇṇetabbe pāḷidhamme āgatā’’ti pucchitabbattā",
  "tika-s0501t3:4_2": "‘‘dhammaṁ vo, bhikkhave, desessāmī’’tiādi vuttaṁ. ‘‘‘Assādādīnavatā’tiādigāthāyaṁ",
  "tika-s0501t3:4_3": "(netti. 4) dassitā ime assādādayo kattha saṁvaṇṇetabbe pāḷidhamme āgatā’’ti pucchitabbattā",
  "tika-s0501t3:4_4": "‘‘dhammaṁ vo, bhikkhave, desessāmi ādikalyāṇaṁ majjhekalyāṇaṁ pariyosānakalyāṇaṁ",
  "tika-s0501t3:4_5": "sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ pakāsessāmī’’ti paṭiññātabbe",
  "tika-s0501t3:4_6": "pāḷidhamme saṁvaṇṇetabbe ye assādādayo āgatā, te ayaṁ desanāhāro desayatīti adhippāyo.",
  "tika-s0501t3:5_0": "Tattha dhammasaddo pariyattisaccasamādhipaññāpakatipuññāpattiñeyyādīsu bahūsu atthesu",
  "tika-s0501t3:5_1": "pavatto, tathāpi idha pariyattidhammeyeva pavattoti daṭṭhabbo. Atthuddeso pana aṭṭhakathāyaṁ",
  "tika-s0501t3:5_2": "(netti. aṭṭha. 5) vutto, tasmā idha mayā na vutto. Vo-kāropi upayogakaraṇapadapūraṇasampadānatthesu",
  "tika-s0501t3:5_3": "dissati ca, tathāpi idha sampadānatthevāti daṭṭhabbo. Bhikkhanti yācanti sīlakkhandhādayo,",
  "tika-s0501t3:5_4": "paccaye vā kāyaviññattiyāti bhikkhū, saṁsāre bhayaṁ ikkhanti paccavekkhantīti vā",
  "tika-s0501t3:5_5": "bhikkhū. Bhikkhaveti te bhikkhū ālapati, kimatthāyāti attano mukhābhimukhaṁ katvā",
  "tika-s0501t3:5_6": "dhammassavane atiussāhane niyojetuṁ ālapatīti veditabbo.",
  "tika-s0501t3:6_0": "Dhammaṁ desessāmīti nāhaṁ issaratāya tumhe aññaṁ kiñci kāreyyāmi, dhammaṁyeva desessāmi,",
  "tika-s0501t3:6_1": "desento ca na aññesaṁ dhammaṁ sutvā sutamayañāṇānusārena desessāmi, anāvaraṇañāṇena",
  "tika-s0501t3:6_2": "sabbañeyyadhammesu paccakkhakāritāya idāni mayāyeva pavattiyamānaṁ dhammaṁ ahaṁ desessāmīti",
  "tika-s0501t3:6_3": "paṭijānāti. Ādimhi kalyāṇaṁ ādikalyāṇaṁ, ādi kalyāṇametassāti vā ādikalyāṇaṁ. Sesesupi",
  "tika-s0501t3:6_4": "eseva nayo. Ādikalyāṇādayo cettha atthakalyāṇādivasena vuttāti daṭṭhabbā. Tenāha",
  "tika-s0501t3:6_5": "– ‘‘sīlena ādikalyāṇaṁ, samādhinā majjhekalyāṇaṁ, paññāya pariyosānakalyāṇaṁ. Buddhasubuddhatāya",
  "tika-s0501t3:6_6": "vā ādikalyāṇaṁ, dhammasudhammatāya majjhekalyāṇaṁ, saṅghasuppaṭipattiyā pariyosānakalyāṇaṁ.",
  "tika-s0501t3:6_7": "Atha vā ugghaṭitaññuvinayanena ādikalyāṇaṁ, vipañcitaññuvinayanena majjhekalyāṇaṁ,",
  "tika-s0501t3:6_8": "neyyapuggalavinayanena pariyosānakalyāṇaṁ. Ayamevattho idhādhippeto’’ti (netti. aṭṭha. 5).",
  "tika-s0501t3:7_0": "Arīyati ñāyatīti attho, ara-dhātuyā nippariyāyato ñāṇappadhāno ārammaṇikacittuppādo",
  "tika-s0501t3:7_1": "attho, ṭhānūpacārato atthassa ñātabbassa ārammaṇapaccayasatti attho, iti-saddena",
  "tika-s0501t3:7_2": "sāyeva satti parāmasīyati, ārammaṇapaccayasattisahito ārammaṇapaccayasaṅkhāto ñātabbo",
  "tika-s0501t3:7_3": "attho ta-paccayassa atthoti dhātupaccayānaṁ atthaviseso daṭṭhabbo. Asati bhavatīti",
  "tika-s0501t3:7_4": "vā attho, saha atthena yo dhammo vattatīti so dhammo sāttho, atthena samannāgato",
  "tika-s0501t3:7_5": "vā dhammo sāttho, saṅkāsanādichaatthapadasamāyogato vā sāttho. Ayamevattho idhādhippeto",
  "tika-s0501t3:7_6": "nettivisayattā. Sampannaṁ byañjanaṁ yassa dhammassāti sabyañjano. Sithiladhanitadīgharassagarulahusambandhavavatthitavimuttaniggahitasampannattā",
  "tika-s0501t3:7_7": ", akārantādiitthiliṅgādiekavacanādisampannattā, pamādalekhādirahitattā ca avayavo",
  "tika-s0501t3:7_8": "sampanno taṁsamūhattā dhammo sampannabyañjano nāma, akkharādichabyañjanapadasamāyogā",
  "tika-s0501t3:7_9": "vā sabyañjano. Ayamevattho idhādhippeto. Imasmiṁ ayaṁ ūno, so netabbo pakkhipitabboti",
  "tika-s0501t3:7_10": "upanetabbābhāvato kevalaparipuṇṇo, sīlakkhandhasamādhikkhandhapaññākkhandha- vimuttikkhandhavimuttiñāṇadassanakkhandhapāripūriyā",
  "tika-s0501t3:7_11": "vā kevalaparipuṇṇo. Idhāyaṁ atireko, so apanetabboti vatvā apanetabbābhāvato parisuddho,",
  "tika-s0501t3:7_12": "caturoghanittharaṇatthāya, lokāmisanirapekkhatāya pavattiyamānattā vā parisuddho.",
  "tika-s0501t3:7_13": "Seṭṭhattā brahmacariyaṁ, brahmānaṁ vā seṭṭhānaṁ ariyānaṁ cariyaṁ brahmacariyaṁ, pabbajjabrahmacariyamaggabrahmacariyasāsanabrahmacariyādīsu",
  "tika-s0501t3:7_14": "sāsanabrahmacariyaṁ pakāsayissāmi, paridīpayissāmīti attho.",
  "tika-s0501t3:8_0": "‘‘Dhammaṁ vo, bhikkhave, desessāmi…pe… pakāsessāmī’’ti paṭiññātabbe pāḷidhamme āgate",
  "tika-s0501t3:8_1": "assādādayo desanāhāro desayati saṁvaṇṇeti vitthāretīti ācariyena sāmaññavaseneva",
  "tika-s0501t3:8_2": "vuttaṁ, tasmā desanāhāro idha pāḷiyaṁ āgataṁ imaṁ assādaṁ desayati, idha pāḷiyaṁ",
  "tika-s0501t3:8_3": "āgataṁ imaṁ ādīnavaṁ desayatītiādi viseso na viññātabbo, ‘‘kathaṁ viññātabbo’’ti",
  "tika-s0501t3:8_4": "pucchitabbattā ‘‘idha pāḷiyaṁ āgato ayaṁ assādo, idha pāḷiyaṁ āgato ayaṁ ādīnavo’’ti",
  "tika-s0501t3:8_5": "visesaṁ niyametvā upalakkhaṇanayena dassetuṁ ‘‘tattha katamo assādo? Kāmaṁ kāmayamānassā’’tiādi",
  "tika-s0501t3:8_6": "āraddhaṁ. Tattha tatthāti tassaṁ ‘‘assādādīnavatā’’tiādigāthāyaṁ niddiṭṭhesu visayavisayibhedesu",
  "tika-s0501t3:8_7": "assādesu katamo assādo tattha tesu pāḷidhammesu kattha pāḷiyaṁ āgatoti pucchitvā –",
  "tika-s0501t3:9": "‘‘Kāmaṁ kāmayamānassa, tassa cetaṁ samijjhati;",
  "tika-s0501t3:10": "Addhā pītimano hoti, laddhā macco yadicchatī’’ti. (su. ni. 772; mahāni. 1) –",
  "tika-s0501t3:11": "Idha pāḷigāthāyaṁ yo visayabhūto assādo āgato, so ayaṁ assādetabbo assādo desanāhārassa visayoti. Aṭṭhakathāyaṁ pana –",
  "tika-s0501t3:12_0": "‘‘Evaṁ bhagavatā desito, pakāsito ca sāsanadhammo yesaṁ assādādīnaṁ dassanavasena",
  "tika-s0501t3:12_1": "pavatto, te assādādayo desanāhārassa visayabhūtā yattha yattha pāṭhe savisesaṁ vuttā,",
  "tika-s0501t3:12_2": "tato tato niddhāretvā udāharaṇavasena idhānetvā dassetuṁ ‘tattha katamo assādo’tiādi",
  "tika-s0501t3:12_3": "āraddha’’nti (netti. aṭṭha. 5) vuttaṁ.",
  "tika-s0501t3:13_0": "Tattha assādīyateti assādo, assādetabbo vatthukāmo. Kāmīyateti kāmo, vatthukāmo ca.",
  "tika-s0501t3:13_1": "Taṁ kāmayatīti kāmayamāno, satto. Tassa pītiyā yuttaṁ mano etassāti pītimano. Manati",
  "tika-s0501t3:13_2": "jānātītiādivacanatthena macco. Kāmaṁ kāmitabbaṁ vatthu kāmayamānassa tassa sattassa",
  "tika-s0501t3:13_3": "etaṁ kāmitabbaṁ vatthu sace samijjhati, evaṁ sati so satto addhā pītimano hoti. Yo",
  "tika-s0501t3:13_4": "macco yaṁ vatthuṁ icchati, taṁ vatthuṁ so macco laddhā addhā pītimano hotīti gāthāyattho daṭṭhabbo.",
  "tika-s0501t3:14_0": "‘‘Kāmaṁ …pe… pītimano hotī’’ti ettakameva avatvā ‘‘laddhā macco yadicchatī’’ti vuttattā",
  "tika-s0501t3:14_1": "lobhanīyaṁ vatthuṁyeva laddhā pītimano na hoti, atha kho patthetabbaṁ pūjetabbanti",
  "tika-s0501t3:14_2": "sabbaṁ laddhā macco pītimano ca hotīti atirekattho daṭṭhabbo.",
  "tika-s0501t3:15_0": "Visayabhūto assādetabbo assādo idha pāḷiyaṁ gāthāyaṁ āgatoti ācariyena vibhatto,",
  "tika-s0501t3:15_1": "amhehi ca ñāto, ‘‘dukkhadomanassādibhedesu ādīnavesu katamo ādīnavo kattha pāḷidhamme",
  "tika-s0501t3:15_2": "āgato’’ti pucchitabbattā ‘‘tattha katamo ādīnavo? Tassa ce kāmayānassā’’tiādi āraddhaṁ.",
  "tika-s0501t3:15_3": "Tattha tatthāti tassaṁ ‘‘assādādīnavatā’’tiādigāthāyaṁ niddiṭṭhesu dukkhadomanassādīsu",
  "tika-s0501t3:15_4": "ādīnavesu katamo ādīnavo tattha tesu pāḷidhammesu kattha pāḷiyaṁ āgatoti pucchitvā –",
  "tika-s0501t3:16": "‘‘Tassa ce kāmayānassa, chandajātassa jantuno;",
  "tika-s0501t3:17": "Te kāmā parihāyanti, sallaviddhova ruppatī’’ti. (su. ni. 773; mahāni. 2) –",
  "tika-s0501t3:18": "Idha pāḷigāthāyaṁ yo domanassasaṅkhāto ādīnavo āgato, so ayaṁ domanassasaṅkhāto ādīnavo desanāhārassa visayoti.",
  "tika-s0501t3:19_0": "Gāthāyaṁ pana kāmayati icchatīti kāmayāno. Atha vā yāyati gacchatīti yāno, kāmena",
  "tika-s0501t3:19_1": "yāno kāmayāno, tassa. Chando jāto yassa so chandajāto, tassa. Vijjhīyateti viddho,",
  "tika-s0501t3:19_2": "sallati pavisatīti sallo, sallena viddho sallaviddho. Kāmaṁ kāmayānassa chandajātassa",
  "tika-s0501t3:19_3": "jantuno ye kāmā labhitabbā, te kāmā kenaci antarāyena yadā parihāyanti, tadā so jantu",
  "tika-s0501t3:19_4": "ruppati. Kīdisova ruppati? Ayomayasallaviddho migo ruppati iva, parihīnakāmo jantu",
  "tika-s0501t3:19_5": "ruppatīti daṭṭhabbo. Ettha ca ‘‘ruppatī’’tivacanena domanassuppatti dassitāti daṭṭhabbā.",
  "tika-s0501t3:20_0": "Domanassabhūto ādīnavo idha pāḷiyaṁ āgatoti ācariyena vibhatto, amhehi ca ñāto, ‘‘magganibbānavasena",
  "tika-s0501t3:20_1": "duvidhesu nissaraṇesu katamaṁ nissaraṇaṁ kattha pāḷiyaṁ āgata’’nti pucchitabbattā",
  "tika-s0501t3:20_2": "‘‘tattha katamaṁ nissaraṇaṁ? Yo kāme parivajjetī’’tiādi āraddhaṁ. Tattha tatthāti",
  "tika-s0501t3:20_3": "tassaṁ ‘‘assādādīnavatā’’tiādigāthāyaṁ niddiṭṭhesu magganibbānavasena duvidhesu nissaraṇesu",
  "tika-s0501t3:20_4": "katamaṁ nissaraṇaṁ tattha tesu pāḷidhammesu kattha pāḷidhamme āgatanti pucchitvā –",
  "tika-s0501t3:21": "‘‘Yo kāme parivajjeti, sappasseva padā siro;",
  "tika-s0501t3:22": "Somaṁ visattikaṁ loke, sato samativattatī’’ti. (su. ni. 774; mahāni. 3) –",
  "tika-s0501t3:23": "Idha pāḷigāthāyaṁ yaṁ samativattanakaraṇaṁ maggasaṅkhātaṁ nissaraṇaṁ āgataṁ, taṁ idaṁ maggasaṅkhātaṁ samativattanakaraṇaṁ nissaraṇaṁ desanāhārassa visayanti.",
  "tika-s0501t3:24_0": "Gāthāyaṁ yoti jhānalābhī vā ariyo vā. Kāmeti vuttappakāro vatthukāmo. Tesu pavattachandarāgassa",
  "tika-s0501t3:24_1": "vikkhambhanena vā samucchindanena vā parivajjeti. Kiṁ parivajjeti iva vajjeti? Sappassa",
  "tika-s0501t3:24_2": "siro siraṁ cakkhumā puriso disvā padā pādena parivajjeti iva, evaṁ parivajjeti. Sato",
  "tika-s0501t3:24_3": "satisampanno so puggalo loke rūpādīsu visattikaṁ imaṁ taṇhaṁ yena maggena samativattati",
  "tika-s0501t3:24_4": "saṁ suṭṭhu atikkamitvā vattati, idaṁ maggasaṅkhātaṁ samativattanakaraṇaṁ ekadesaṁ",
  "tika-s0501t3:24_5": "nissaraṇaṁ nāmāti yojetabbaṁ. ‘‘Pādā’’ti vattabbe ākārassa rassaṁ katvā ‘‘padā’’ti",
  "tika-s0501t3:24_6": "vuttaṁ. Pādāti ca pādena yathā ‘‘amohabhāvā amohabhāvenā’’ti. Tena vuttaṁ ‘‘attano",
  "tika-s0501t3:24_7": "pādenā’’ti (netti. aṭṭha. 5).",
  "tika-s0501t3:25_0": "Ekadeso visayasaṅkhāto assādo idha pāḷiyaṁ āgatoti ācariyena vibhatto, amhehi ca",
  "tika-s0501t3:25_1": "ñāto, ‘‘ekadeso visayisaṅkhāto assādo kattha pāḷiyaṁ āgato’’ti pucchitabbattā ‘‘tatthakatamo",
  "tika-s0501t3:25_2": "assādo? Khettaṁ vatthu’’ntiādi āraddhaṁ. Atha vā ‘‘tattha katamo assādo? Khettaṁ",
  "tika-s0501t3:25_3": "vatthu’’ntiādi kasmā evaṁ āraddhaṁ, nanu ‘‘tattha katamo assādo? Kāmaṁ kāmayamānassā’’tiādinā",
  "tika-s0501t3:25_4": "assādo vibhatto? Saccaṁ, assādo pana duvidho visayavisayivasena, tasmiṁ visayasaṅkhāto",
  "tika-s0501t3:25_5": "assādo pubbe vibhatto, idāni visayisaṅkhātaṁ assādaṁ vibhajituṁ ‘‘tattha katamo assādo?",
  "tika-s0501t3:25_6": "Khettaṁ vatthu’’ntiādi āraddhaṁ. Tattha tatthāti tassaṁ ‘‘assādādīnavatā’’tiādigāthāyaṁ",
  "tika-s0501t3:25_7": "niddiṭṭhesu visayavisayibhedesu assādesu katamo assādo tattha tesu pāḷidhammesu kattha",
  "tika-s0501t3:25_8": "pāḷiyaṁ āgatoti pucchitvā –",
  "tika-s0501t3:26": "‘‘Khettaṁ vatthuṁ hiraññaṁ vā, gavāssaṁ dāsaporisaṁ;",
  "tika-s0501t3:27": "Thiyo bandhū puthū kāme, yo naro anugijjhatī’’ti. (su. ni. 775; mahāni. 4) –",
  "tika-s0501t3:28": "Idha pāḷigāthāyaṁ yo anugijjhanasaṅkhāto assādo āgato, so ayaṁ anugijjhanasaṅkhāto visayiassādo desanāhārassa visayoti.",
  "tika-s0501t3:29_0": "Gāthāyaṁ khettanti khipīyanti bījāni ettha ṭhāneti khettaṁ. Khipantānaṁ janānaṁ khipanakiriyā",
  "tika-s0501t3:29_1": "khipa-dhātuyā mukhyattho, khipanakiriyājanako cittuppādo phalūpacārattho, tassa cittuppādassa",
  "tika-s0501t3:29_2": "upanissayapaccayabhūtassa kedārassa viruḷhāpanasatti phalūpacārattho, iti-saddena",
  "tika-s0501t3:29_3": "sā viruḷhāpanasattiyeva parāmasīyati, tassā sattiyā patiṭṭhaṁ kedārasaṅkhātaṁ ṭhānaṁ",
  "tika-s0501t3:29_4": "ta-paccayattho. Esa nayo tīsu piṭakesu evarūpesu ca vacanatthesu yathārahaṁ nīharitvā",
  "tika-s0501t3:29_5": "gahetabbo. Vapanti patiṭṭhahanti etthāti vatthu. Aparaṇṇādīnaṁ patiṭṭhahanaṁ vapa-dhātuyā",
  "tika-s0501t3:29_6": "mukhyattho, ṭhānassa patiṭṭhāpanasatti phalūpacārattho, iti-saddena sā patiṭṭhāpanasatti",
  "tika-s0501t3:29_7": "parāmasīyati. Tassā sattiyā patiṭṭhaṭṭhānaṁ ta-paccayattho. Khettaṁ pana pubbaṇṇavirūhanaṭṭhānaṁ,",
  "tika-s0501t3:29_8": "vatthu aparaṇṇavirūhanaṭṭhānaṁ.",
  "tika-s0501t3:30_0": "Hinoti pavattati pītisomanassanti hi, kiṁ taṁ? Pītisomanassaṁ, rāti pavatteti jātarūpanti",
  "tika-s0501t3:30_1": "raṁ, kiṁ taṁ? Jātarūpaṁ, hiṁ ranti hiraṁ, dutiyātappurisasamāso. Ñāpeti tosetīti",
  "tika-s0501t3:30_2": "ñaṁ, kiṁ taṁ? Jātarūpaṁ. Hiraṁ hutvā ñaṁ hiraññaṁ, pavattamānaṁ pītisomanassaṁ pavattetvā",
  "tika-s0501t3:30_3": "jane visesena tosetīti attho gahetabbo. Vā-saddo vuttāvuttatthasamuccayattho. Gacchanti",
  "tika-s0501t3:30_4": "visesenāti gāvo, rattindivaṁ asanti bhakkhanti visesenāti assā, gāvo ca assā ca gavāssaṁ.",
  "tika-s0501t3:30_5": "Dātabbaṁ paṭhamaṁ dentīti dā, asanti bhakkhantīti asā, datvā asā dāsā, sāmikānaṁ",
  "tika-s0501t3:30_6": "dātabbaṁ paṭhamaṁ datvā pacchā asanti bhakkhantīti attho. Sāmikehi vā dinnaṁ asanti",
  "tika-s0501t3:30_7": "bhakkhantīti dāsā, dukkhena kasirena asanti pavattantīti vā dāsā,. Mātāpitūnaṁ hadayaṁ",
  "tika-s0501t3:30_8": "purentīti purisā, puraṁ hitaṁ vā isanti gavesantīti purisā. Buddhapaccekabuddhacakkavattibhāvaṁ",
  "tika-s0501t3:30_9": "pureti kammanti puraṁ, kiṁ taṁ? Balavakammaṁ, puraṁ isanti sīlenāti vā purisā. Purisā",
  "tika-s0501t3:30_10": "eva hi sammāsambuddhapaccekabuddhacakkavattibhāvaṁ gacchanti. ‘‘Puri uccaṭṭhāne sentīti",
  "tika-s0501t3:30_11": "vā purisā. Purisā hi mātūnaṁ pituṭṭhāne ṭhitā’’ti ime vacanatthā vuttappakārā yuttāyeva",
  "tika-s0501t3:30_12": "atthasambhavato. Dāsā ca purisā ca dāsaporisaṁ, majjhe vuddhi. Ettha ca dāsaggahaṇena",
  "tika-s0501t3:30_13": "dāsīpi gahitā. Dāsā dukkaṭajanā, purisā sukhitajanāti viseso daṭṭhabbo. Ṭhanti patiṭṭhahanti",
  "tika-s0501t3:30_14": "ettha mātugāme puttadhītāti thiyo. Narasaddassa viggahattho heṭṭhā vuttova.",
  "tika-s0501t3:31_0": "Ekadeso domanassasaṅkhāto ādīnavo idha pāḷigāthāyaṁ āgatoti ācariyena vibhatto, amhehi",
  "tika-s0501t3:31_1": "ca ñāto, ‘‘dukkhasaṅkhāto ādīnavo kattha pāḷiyaṁ āgato’’ti pucchitabbattā ‘‘tattha",
  "tika-s0501t3:31_2": "katamo ādīnavo? Abalā naṁ balīyantī’’tiādi āraddhaṁ. Atha vā ‘‘tattha katamo ādīnavo?",
  "tika-s0501t3:31_3": "Abalā naṁ balīyantī’’tiādi kasmā evaṁ āraddhaṁ, nanu ‘‘tattha katamo ādīnavo? Tassa",
  "tika-s0501t3:31_4": "ce kāmayānassā’’tiādinā ādīnavo vibhattoti? Saccaṁ, ādīnavo pana bahuvidho dukkhadomanassādivasena,",
  "tika-s0501t3:31_5": "tasmiṁ bahuvidhe ādīnave ekadeso domanassasaṅkhāto ādīnavo pubbe vibhatto, idāni",
  "tika-s0501t3:31_6": "dukkhasaṅkhātaṁ ādīnavaṁ vibhajituṁ ‘‘tattha katamo ādīnavo? Abalā naṁ balīyantī’’tiādi",
  "tika-s0501t3:31_7": "āraddhaṁ. Tattha tatthāti tassaṁ ‘‘assādādīnavatā’’tiādigāthāyaṁ niddiṭṭhesu dukkhadomanassādīsu",
  "tika-s0501t3:31_8": "ādīnavesu katamo ādīnavo tattha tesu pāḷidhammesu kattha pāḷidhamme āgatoti pucchitvā –",
  "tika-s0501t3:32": "‘‘Abalā naṁ balīyanti, maddantenaṁ parissayā;",
  "tika-s0501t3:33": "Tato naṁ dukkhamanveti, nāvaṁ bhinnamivodaka’’nti. (su. ni. 776; mahāni. 5) –",
  "tika-s0501t3:34": "Idha pāḷigāthāyaṁ yo dukkhasaṅkhāto ekadeso ādīnavo āgato, so ayaṁ dukkhasaṅkhāto ekadeso ādīnavo desanāhārassa visayoti.",
  "tika-s0501t3:35_0": "Gāthāyaṁ natthi balaṁ etesaṁ kilesānanti abalā. Kasmā kilesā abalā hontīti? Kusalehi",
  "tika-s0501t3:35_1": "pahātabbattā. Naranti khettādikāme anugijjhantaṁ naraṁ, saddhābalādivirahato vā abalaṁ",
  "tika-s0501t3:35_2": "taṁ naraṁ balīyanti abhibhavanti. Kiñcāpi kilesā kusalehi pahātabbattā abalā honti,",
  "tika-s0501t3:35_3": "tathāpi kāmamanugijjhantaṁ saddhābalādivirahitaṁ abhibhavituṁ samatthā bhavanti.",
  "tika-s0501t3:35_4": "Maddantenaṁ parissayāti kāmagiddhaṁ kāme pariyesantaṁ, kāmaṁ rakkhantañca enaṁ naraṁ",
  "tika-s0501t3:35_5": "pari samantato paripīḷetvā ayanti pavattantīti parissayā, sīhabyagghādayo ceva kāyaduccaritādayo",
  "tika-s0501t3:35_6": "ca maddanti. Tato tehi parissayehi abhibhūtaṁ naṁ naraṁ jātiādidukkhaṁ anveti anugacchati.",
  "tika-s0501t3:35_7": "Kimiva anveti? Udakaṁ bhinnanāvaṁ anveti iva, evaṁ anvetīti attho.",
  "tika-s0501t3:36_0": "Ekadesaṁ maggasaṅkhātaṁ nissaraṇaṁ idha pāḷigāthāyaṁ āgatanti ācariyena vibhattaṁ,",
  "tika-s0501t3:36_1": "amheti ca viññātaṁ, ‘‘nibbānasaṅkhātaṁ ekadesaṁ nissaraṇaṁ kattha pāḷidhamme āgata’’nti",
  "tika-s0501t3:36_2": "pucchitabbattā ‘‘tattha katamaṁ nissaraṇaṁ? Tasmā jantu sadā sato’’tiādi āraddhaṁ.",
  "tika-s0501t3:36_3": "Atha vā ‘‘tattha katamaṁ nissaraṇaṁ? Tasmā jantu sadā sato’’tiādi kasmā evaṁ āraddhaṁ,",
  "tika-s0501t3:36_4": "nanu ‘‘tattha katamaṁ nissaraṇaṁ? Yo kāme parivajjetī’’tiādinā nissaraṇaṁ vibhattanti?",
  "tika-s0501t3:36_5": "Saccaṁ, nissaraṇaṁ pana duvidhaṁ magganibbānavasena, tattha duvidhe nissaraṇe maggasaṅkhātaṁ",
  "tika-s0501t3:36_6": "nissaraṇaṁ pubbe vibhattaṁ, idāni nibbānasaṅkhātaṁ nissaraṇaṁ vibhajituṁ ‘‘tattha",
  "tika-s0501t3:36_7": "katamaṁ nissaraṇaṁ? Tasmā jantu sadā sato’’tiādi āraddhaṁ. Tattha tatthāti tassaṁ",
  "tika-s0501t3:36_8": "‘‘assādādīnavatā’’tiādigāthāyaṁ niddiṭṭhesu magganibbānesu nissaraṇesu ekadesaṁ nibbānasaṅkhātaṁ",
  "tika-s0501t3:36_9": "nissaraṇaṁ tattha tesu pāḷidhammesu kattha pāḷidhamme āgatanti pucchitvā –",
  "tika-s0501t3:37": "‘‘Tasmā jantu sadā sato, kāmāni parivajjaye;",
  "tika-s0501t3:38": "Te pahāya tare oghaṁ, nāvaṁ sitvāva pāragū’’ti. –",
  "tika-s0501t3:39": "Idha pāḷigāthāyaṁ yaṁ nibbānasaṅkhātaṁ nissaraṇaṁ āgataṁ, idaṁ nissaraṇaṁ desanāhārassa visayanti.",
  "tika-s0501t3:40_0": "Gāthāyaṁ tasmāti yasmā kāmagiddhaṁ naraṁ dukkhaṁ anveti, tasmā jantu sadā sabbakāle",
  "tika-s0501t3:40_1": "pubbarattāpararatte jāgariyānuyogena sato satisampanno hutvā kāmāni kilesakāme vikkhambhanavasena",
  "tika-s0501t3:40_2": "vā samucchedavasena vā parivajjaye parijaheyya. Te kāme ariyamaggena pahāya catubbidhaṁ",
  "tika-s0501t3:40_3": "oghaṁ tareyya tarituṁ sakkuṇeyya. Ko tarati iva tareyya? Nāvāsāmiko nāvaṁ yaṁ pavisantaṁ",
  "tika-s0501t3:40_4": "udakaṁ sitvā bahi siñcitvā lahukāya nāvāya appakasirena taritvā pāragū pāraṁ gacchati",
  "tika-s0501t3:40_5": "iva, evaṁ attani pavattaṁ kilesūdakaṁ siñcitvā ariyamaggena nīharitvā lahukena attabhāvena",
  "tika-s0501t3:40_6": "anupādisesāya nibbānadhātuyā nibbānena pāraṁ nibbānaṁ santiṁ gaccheyyāti attho. Idaṁ",
  "tika-s0501t3:40_7": "nibbānaṁ kasmā nissaraṇaṁ hoti? Sabbasaṅkhatanissaraṇato nissaraṇaṁ nāma.",
  "tika-s0501t3:41_0": "Idaṁ nissaraṇaṁ idha pāḷidhamme āgatanti ācariyena vibhattaṁ, amhehi ca viññātaṁ,",
  "tika-s0501t3:41_1": "‘‘katamaṁ phalaṁ kattha pāḷidhamme āgata’’nti pucchitabbattā ‘‘tattha katamaṁ phalaṁ?",
  "tika-s0501t3:41_2": "Dhammo have rakkhati dhammacāri’’ntiādi āraddhaṁ. Tattha tatthāti tassaṁ ‘‘assādādīnavatā’’tiādigāthāyaṁ",
  "tika-s0501t3:41_3": "niddiṭṭhesu rakkhananipphādanamaccutaraṇādīsu phalesu katamaṁ phalaṁ tattha tesu",
  "tika-s0501t3:41_4": "pāḷidhammesu kattha pāḷidhamme āgatanti pucchitvā –",
  "tika-s0501t3:42": "‘‘Dhammo have rakkhati dhammacāriṁ, chattaṁ mahantaṁ yatha vassakāle;",
  "tika-s0501t3:43": "Esānisaṁso dhamme suciṇṇe, na duggatiṁ gacchati dhammacārī’’ti. (su. ni. 102, 103) –",
  "tika-s0501t3:44_0": "Idha pāḷigāthāyaṁ yaṁ anatthehi dhammassa rakkhanaphalaṁ āgataṁ, rakkhāvahanassa",
  "tika-s0501t3:44_1": "abbhudayassa yañca nipphādanaṁ phalaṁ āgataṁ, idaṁ rakkhananipphādanaṁ phalaṁ desanāhārassa visayanti.",
  "tika-s0501t3:45_0": "Gāthāyaṁ dhammoti yena puggalena yo dānādippabhedo puññadhammo nibbattito, so dhammo.",
  "tika-s0501t3:45_1": "Dhammacāriṁ dhammanibbattakaṁ taṁ puggalaṁ anatthehi rakkhati. Kimiva? Vassakāle",
  "tika-s0501t3:45_2": "deve vassante sati mahantaṁ kusalena dhāretabbaṁ chattaṁ dhārentaṁ kusalaṁ taṁ janaṁ",
  "tika-s0501t3:45_3": "vassatemanato rakkhati yathā, evaṁ rakkhitabbo dhammopi attasammāpaṇidhānena appamatto",
  "tika-s0501t3:45_4": "hutvā suṭṭhu dhammaṁ rakkhantaṁyeva rakkhati, tādiso dhammacārīyeva duggatiṁ na gacchati.",
  "tika-s0501t3:45_5": "Eso ānisaṁso suciṇṇe suciṇṇassa dhamme dhammassa ānisaṁsoti attho.",
  "tika-s0501t3:46_0": "Ekadesaṁ phalaṁ idha pāḷidhamme āgatanti ācariyena vibhattaṁ, amhehi ca ñātaṁ, ‘‘katamo",
  "tika-s0501t3:46_1": "upāyo kattha pāḷiyaṁ āgato’’ti pucchitabbattā ‘‘tattha katamo upāyo? Sabbe saṅkhārā",
  "tika-s0501t3:46_2": "aniccā’’tiādi āraddhaṁ. Tattha tatthāti tassaṁ ‘‘assādādīnavatā’’tiādigāthāyaṁ niddiṭṭhesu",
  "tika-s0501t3:46_3": "vipassanāpubbaṅgamanibbidādīsu upāyesu katamo upāyo tattha tesu pāḷidhammesu kattha",
  "tika-s0501t3:46_4": "pāḷidhamme āgatoti pucchitvā –",
  "tika-s0501t3:47": "‘‘Sabbe saṅkhārā ‘aniccā’ti…pe…;",
  "tika-s0501t3:48": "Sabbe dhammā ‘anattā’ti, yadā paññāya passatī’’ti. (dha. pa. 277-279) –",
  "tika-s0501t3:49": "Idha pāḷigāthāsu yo vipassanāpubbaṅgamanibbidāñāṇasaṅkhāto visuddhiyā adhigamahetubhāvato maggo āgato, ayaṁ upāyo desanāhārassa visayoti.",
  "tika-s0501t3:50_0": "Gāthāsu sabbe niravasesā kammacittotuāhārehi saṅkharitā saṅkhatasaṅkhārā hutvā abhāvaṭṭhena",
  "tika-s0501t3:50_1": "aniccā iti yadā paññāya passati, atha anicce dukkhasabhāve nibbindati, eso vipassanāpubbaṅgamo",
  "tika-s0501t3:50_2": "nibbindanañāṇasaṅkhāto dhammo visuddhiyā maggoti. ‘‘Sabbe saṅkhārā aniccā’’tiādīsu",
  "tika-s0501t3:50_3": "saṅkhārānaṁ saṅkhatadhammabhāvo paccayākāravibhaṅgaṭṭhakathāyaṁ (vibha. aṭṭha. 226",
  "tika-s0501t3:50_4": "saṅkhārapadaniddesa) vuttova, taṁ vibhaṅgaṭṭhakathaṁ anoloketvā ekacce ācariyā ‘‘vipassanāñāṇārammaṇattā",
  "tika-s0501t3:50_5": "tebhūmakadhammāyevā’’ti vadanti, evaṁ sati maggaphaladhammānaṁ niccādibhāvo bhaveyya,",
  "tika-s0501t3:50_6": "tasmā vibhaṅgaṭṭhakathānurūpova attho daṭṭhabbo. Dukkhāti dukkhadukkhavipariṇāmadukkhasaṅkhāradukkhabhāvena",
  "tika-s0501t3:50_7": "dukkhā. Anattāti niccasārasukhasāraattasārarahitattā asārakaṭṭhena anattā, avasavattanaṭṭhena vā anattā.",
  "tika-s0501t3:51_0": "Ekadeso upāyo idha pāḷidhamme āgatoti ācariyena vibhatto, amhehi ca ñāto, ‘‘katamā",
  "tika-s0501t3:51_1": "āṇatti kattha pāḷidhamme āgatā’’ti pucchitabbattā ‘‘tattha katamā āṇatti? Cakkhumā",
  "tika-s0501t3:51_2": "visamānīvā’’tiādi āraddhaṁ. Tattha tatthāti tassaṁ ‘‘assādādīnavatā’’tiādigāthāyaṁ",
  "tika-s0501t3:51_3": "niddiṭṭhāsu pāpaduccaritaparivajjanāṇattikalyāṇasucaritacaraṇāṇattiādīsu katamāṇatti",
  "tika-s0501t3:51_4": "tattha tesu pāḷidhammesu kattha pāḷidhamme āgatāti pucchitvā –",
  "tika-s0501t3:52": "‘‘Cakkhumā visamānīva, vijjamāne parakkame;",
  "tika-s0501t3:53": "Paṇḍito jīvalokasmiṁ, pāpāni parivajjaye’’ti. (udā. 43) –",
  "tika-s0501t3:54": "Idha pāḷidhamme yā pāpaduccaritaparivajjanāṇatti āgatā, ayaṁ pāpaduccaritaparivajjanāṇatti desanāhārassa visayāti.",
  "tika-s0501t3:55_0": "Gāthāyaṁ cakkhumā puriso vijjamāne parakkame āvahitaṁ sarīraṁ āvahantova hutvā visamāni",
  "tika-s0501t3:55_1": "bhūmippadesāni vā visame hatthiādayo vā parivajjeti iva, evaṁ jīvalokasmiṁ paṇḍito",
  "tika-s0501t3:55_2": "pāpāni lāmakāni duccaritāni parivajjeti. Āṇatti nāma āṇārahassa dhammarājassa bhagavato",
  "tika-s0501t3:55_3": "āṇā, sā bahuvidhā, tasmā ‘‘kareyya kalyāṇa’’ntiādigāthāyaṁ sucaritacaraṇā āṇatti.",
  "tika-s0501t3:56": "‘‘Upetha saraṇaṁ buddhaṁ, dhammaṁ saṅghañca tādinaṁ;",
  "tika-s0501t3:57": "Samādiyatha sīlāni, taṁ vo atthāya hehitī’’ti. (therīgā. 249-250, 289-290) –",
  "tika-s0501t3:58": "Ādīsu gāthāsu saraṇagamanāṇattisīlasamādānāṇattiādi āgatāti.",
  "tika-s0501t3:59_0": "‘‘Suññato lokaṁ avekkhassū’’tiādi kasmā evaṁ āraddhaṁ, nanu ‘‘tattha katamaṁ phalaṁ?",
  "tika-s0501t3:59_1": "Dhammo have’’tiādinā, ‘‘tattha katamo upāyo? Sabbe saṅkhārā’’tiādinā, ‘‘tattha katamā",
  "tika-s0501t3:59_2": "āṇatti? Cakkhumā’’tiādinā ca phalūpāyāṇattiyo vibhattāti? Saccaṁ, visuṁ visuṁ pana",
  "tika-s0501t3:59_3": "suttesu āgatā phalūpāyāṇattiyo vibhattā, idāni ekato āgatā phalūpāyāṇattiyo vibhajituṁ",
  "tika-s0501t3:59_4": "‘‘suññato lokaṁ avekkhassū’’tiādi āraddhaṁ.",
  "tika-s0501t3:60_0": "Tattha suññato lokaṁ avekkhassūti sabbampi saṅkhāralokaṁ attato suññoti avasavattitāsallakkhaṇavasena",
  "tika-s0501t3:60_1": "vā tucchabhāvasamanupassanavasena vā passāti idaṁ bhagavato vacanaṁ vidhānabhāvato",
  "tika-s0501t3:60_2": "āṇatti nāma. Niccasārasukhasāraattasārādirahitattā ‘‘mogharājā’’ti ālapati, saddhāsīlasutacāgādirahitattā vā mogho.",
  "tika-s0501t3:61": "‘‘Sadā sato’’ti puggalavasena vuttāya satiyā suññatādassanassa sampajānahetubhāvato satiyeva upāyo, na satimāti ettha satīti adhippāyo.",
  "tika-s0501t3:62_0": "Attānudiṭṭhiṁ ūhaccāti ettha attānudiṭṭhi nāma ‘‘rūpaṁ attā, rūpavā attā, rūpasmiṁ",
  "tika-s0501t3:62_1": "attā, attani rūpa’’ntiādippakārā vīsativatthukā diṭṭhi. Maggena ūhacca samucchinditvā",
  "tika-s0501t3:62_2": "evaṁ vuttavidhinā maccutaro maccuno visayātikkanto siyā bhaveyya. Ettha yaṁ maccuvisayaṁ",
  "tika-s0501t3:62_3": "taraṇaṁ atikkamanaṁ, tassa atikkamanassa yañca pubbabhāgapaṭipadāsampajjanaṁ, idaṁ",
  "tika-s0501t3:62_4": "bhagavato desanāya phalaṁ desanāhārassa visayanti adhippāyo. Pubbe visuṁ visuṁ phalūpāyāṇattiyo vibhattāpi –",
  "tika-s0501t3:63": "‘‘Suññato lokaṁ avekkhassu, mogharāja sadā sato;",
  "tika-s0501t3:64": "Attānudiṭṭhiṁ ūhacca, evaṁ maccutaro siyā’’ti. (su. ni. 1125; mahāni. 186; cūḷani. piṅgiyamāṇavapucchā 144, mogharājamāṇavapucchāniddesa 88) –",
  "tika-s0501t3:65_0": "Ekagāthāyaṁ puna ekato vibhajanato phalādīsu ekato dassitesu sabbattha suttesu vā",
  "tika-s0501t3:65_1": "sabbattha gāthāsu vā phalādayo dassetabbā assādādayo viya katthaci niddhāretvāti",
  "tika-s0501t3:65_2": "viseso vijānitabbo. Tenāha aṭṭhakathācariyo ‘‘yathā pana…pe… ekato udāharaṇaṁ katanti",
  "tika-s0501t3:65_3": "daṭṭhabba’’nti (netti. aṭṭha. 5).",
  "tika-s0501t3:66_0": "6. Desanāhārassa visayabhūtā assādādayo ‘‘idha pāḷidhamme ayaṁ assādo āgato, idha",
  "tika-s0501t3:66_1": "pāḷidhamme ayaṁ ādīnavo āgato’’tiādinā visesato nidassanavasena sarūpato ācariyena",
  "tika-s0501t3:66_2": "vibhattā, te assādādayo tiṇṇaṁ ugghaṭitaññuādīnaṁ puggalānaṁ sāmaññato bhagavā kiṁ",
  "tika-s0501t3:66_3": "nu kho deseti, udāhu ekassa puggalassa yathālābhaṁ kiṁ nu desetīti anuyogassa sambhavato",
  "tika-s0501t3:66_4": "imassa puggalassa imaṁ deseti, imassa puggalassa imaṁ desetīti puggalabhedena assādādayo",
  "tika-s0501t3:66_5": "vibhajitvā dassetuṁ ‘‘tattha bhagavā ugghaṭitaññussā’’tiādi āraddhaṁ. Tattha tatthāti",
  "tika-s0501t3:66_6": "tesu assādādīsu. Nissaraṇaṁ ugghaṭitaññussa puggalassa bhagavā deseti, ādīnavañca",
  "tika-s0501t3:66_7": "nissaraṇañca ime dve vipañcitaññussa puggalassa bhagavā deseti, assādañca ādīnavañca",
  "tika-s0501t3:66_8": "nissaraṇañca ime tayo neyyassa puggalassa bhagavā desetīti yojanattho daṭṭhabbo.",
  "tika-s0501t3:67": "Aṭṭhakathāyaṁ pana ‘‘evaṁ assādādayo udāharaṇavasena sarūpato dassetvā idāni tattha puggalavibhāgena desanāvibhāgaṁ dassetuṁ ‘tattha bhagavā’tiādi vutta’’nti vuttaṁ.",
  "tika-s0501t3:68_0": "Tattha ugghaṭitaññussāti ugghaṭīyate paṭivijjhīyate, ṭhapīyate vā sappabhedo vitthāro",
  "tika-s0501t3:68_1": "atthoti ugghaṭito, jānātīti ñū, ugghaṭitaṁ atthaṁ ñū ugghaṭitaññū, uddesamatteneva",
  "tika-s0501t3:68_2": "sappabhedaṁ savitthāraṁ paṭivijjhitabbaṁ atthaṁ paṭivijjhatīti attho. Yo puggalo",
  "tika-s0501t3:68_3": "uddeseneva uddiṭṭhamatteneva atthaṁ ñatvā atthasiddhippatto hoti, so ugghaṭitaññū nāma.",
  "tika-s0501t3:69": "Vipañcīyate vittharīyate atthoti vipañcito, taṁ jānātīti vipañcitaññū. Yo puggalo niddesena niddiṭṭhamattameva atthaṁ ñatvā atthasiddhippatto, so vipañcitaññū nāma.",
  "tika-s0501t3:70_0": "Paṭiniddesena attho netabbo pāpetabboti neyyo. Yo puggalo paṭiniddesena vā paṭilomena",
  "tika-s0501t3:70_1": "vā vibhattaṁ eva atthaṁ ñatvā atthasiddhippatto, so neyyo nāma. Nissaraṇadesanāyeva",
  "tika-s0501t3:70_2": "ugghaṭitaññussa paṭivedhābhisamayo siddho hoti, ādīnavadesanāya ceva nissaraṇadesanāya",
  "tika-s0501t3:70_3": "ca vipañcitaññussa paṭivedhābhisamayo siddho hoti, assādadesanāya ca ādīnavadesanāya",
  "tika-s0501t3:70_4": "ca nissaraṇadesanāya ca neyyassa paṭivedhābhisamayo siddho hotīti adhippāyo idha gahetabbo.",
  "tika-s0501t3:71_0": "Padaparamo panettha paṭivedhābhisamayabhajanābhāvato na gahito. Tasmiñca aggahite",
  "tika-s0501t3:71_1": "assādo, ādīnavo, nissaraṇaṁ, assādādīnavā, assādanissaraṇāni, ādīnavanissaraṇāni,",
  "tika-s0501t3:71_2": "assādādīnavanissaraṇāni cāti sattasu paṭṭhānanayesu tatiyachaṭṭhasattamāva gahitā,",
  "tika-s0501t3:71_3": "avasesā cattāro nayā na gahitā. Veneyyavinayanābhāvato hi gahaṇāgahaṇaṁ daṭṭhabbaṁ.",
  "tika-s0501t3:71_4": "Veneyyavinayañca veneyyānaṁ santāne ariyamaggassuppādanaṁ, na sāsanavinayanamattaṁ,",
  "tika-s0501t3:71_5": "ariyamagguppādanañca yathāvuttehi eva tīhi padaṭṭhānanayehi sijjhatīti itare nayā idha na vuttā.",
  "tika-s0501t3:72": "Yasmā pana peṭake (peṭako. 23) –",
  "tika-s0501t3:73": "‘‘Tattha katamo assādo ca ādīnavo ca?",
  "tika-s0501t3:74": "‘Yāni karoti puriso, tāni passati attani;",
  "tika-s0501t3:75": "Kalyāṇakārī kalyāṇaṁ, pāpakārī ca pāpaka’nti.",
  "tika-s0501t3:76": "‘‘Tattha yaṁ kalyāṇakārī kalyāṇaṁ paccanubhoti, ayaṁ assādo. Yaṁ pāpakārī pāpaṁ paccanubhoti, ayaṁ ādīnavo.",
  "tika-s0501t3:77": "‘‘Aṭṭhime, bhikkhave, lokadhammā. Katame aṭṭha? ‘Lābho’tiādi (a. ni. 8.6). Tattha lābho yaso sukhaṁ pasaṁsā, ayaṁ assādo. Alābho ayaso dukkhaṁ nindā, ayaṁ ādīnavo.",
  "tika-s0501t3:78": "‘‘Tattha katamo assādo ca nissaraṇañca?",
  "tika-s0501t3:79": "‘Sukho vipāko puññānaṁ, adhippāyo ca ijjhati;",
  "tika-s0501t3:80": "Khippañca paramaṁ santiṁ, nibbānamadhigacchatī’ti. –",
  "tika-s0501t3:81": "Ayaṁ assādo ca nissaraṇañca.",
  "tika-s0501t3:82_0": "‘‘Dvattiṁsimāni, bhikkhave, mahāpurisassa mahāpurisalakkhaṇāni, yehi samannāgatassa",
  "tika-s0501t3:82_1": "mahāpurisassa dveyeva gatiyo bhavanti…pe… vivaṭacchadoti sabbaṁ lakkhaṇasuttaṁ (dī.",
  "tika-s0501t3:82_2": "ni. 3.199) ayaṁ assādo ca nissaraṇañca.",
  "tika-s0501t3:83": "‘‘Tattha katamo ādīnavo ca nissaraṇañca?",
  "tika-s0501t3:84": "‘Bhārā have pañcakkhandhā, bhārahāro ca puggalo;",
  "tika-s0501t3:85": "Bhārādānaṁ dukhaṁ loke, bhāranikkhepanaṁ sukhaṁ.",
  "tika-s0501t3:86": "‘Nikkhipitvā garuṁ bhāraṁ, aññaṁ bhāraṁ anādiya;",
  "tika-s0501t3:87": "Samūlaṁ taṇhamabbuyha, nicchāto parinibbuto’ti. (saṁ. ni. 3.22) –",
  "tika-s0501t3:88": "Ayaṁ ādīnavo ca nissaraṇañca.",
  "tika-s0501t3:89": "‘‘Tattha katamo assādo ca ādīnavo ca nissaraṇañca?",
  "tika-s0501t3:90": "‘Kāmā hi citrā madhurā manoramā, virūparūpena mathenti cittaṁ;",
  "tika-s0501t3:91": "Tasmā ahaṁ pabbajitomhi rāja, apaṇṇakaṁ sāmaññameva seyyo’ti. (ma. ni. 2.307; theragā. 787; peṭako. 23) –",
  "tika-s0501t3:92": "Ayaṁ assādo ca ādīnavo ca nissaraṇañcā’’ti vuttaṁ, tasmā tepi nayā idha niddhāretvā veditabbā. Phalādīsupi ayaṁ nayo labbhatiyeva.",
  "tika-s0501t3:93": "Yasmā peṭake (saṁ. ni. 1.23, 192; peṭako. 22; mi. pa. 2.1.9) – ‘‘tattha katamaṁ phalañca upāyo ca? ‘Sīle patiṭṭhāya naro sappañño’ti gāthā, idaṁ phalañca upāyo ca.",
  "tika-s0501t3:94": "‘‘Tattha katamaṁ phalañca āṇatti ca?",
  "tika-s0501t3:95": "‘Sace bhāyatha dukkhassa, sace vo dukkhamappiyaṁ;",
  "tika-s0501t3:96": "Mākattha pāpakaṁ kammaṁ, āvi vā yadi vā raho’ti. (udā. 44) –",
  "tika-s0501t3:97": "Idaṁ phalañca āṇatti ca.",
  "tika-s0501t3:98": "‘‘Tattha katamo upāyo ca āṇatti ca?",
  "tika-s0501t3:99": "‘Kumbhūpamaṁ kāyamimaṁ viditvā, nagarūpamaṁ cittamidaṁ ṭhapetvā;",
  "tika-s0501t3:100": "Yodhetha māraṁ paññāvudhena, jitañca rakkhe anivesano siyā’ti. (dha. pa. 40) –",
  "tika-s0501t3:101": "Ayaṁ upāyo ca āṇatti cā’’ti vuttaṁ, tasmā evaṁ phalādīnaṁ dukkhavasenāpi udāharaṇaṁ veditabbaṁ.",
  "tika-s0501t3:102_0": "‘‘Ugghaṭitaññuādīnaṁ tiṇṇaṁ puggalānaṁ imassa puggalassa imaṁ deseti, imassa puggalassa",
  "tika-s0501t3:102_1": "imaṁ desetī’’ti yehi puggalehi assādādayo yathārahaṁ ācariyena vibhattā, te puggalā",
  "tika-s0501t3:102_2": "yāhi paṭipadāhi bhinnā, tā paṭipadā kittikā bhavanti, tāhi bhinnā puggalā ca kittikāti",
  "tika-s0501t3:102_3": "vicāraṇāya sambhavato tā paṭipadā, te ca puggalā ettakāti gaṇanato dassetuṁ ‘‘tattha",
  "tika-s0501t3:102_4": "catasso paṭipadā’’tiādi āraddhaṁ.",
  "tika-s0501t3:103_0": "Tattha tatthāti tesu ugghaṭitaññuādīsu puggalesu. Ye puggalā yāhi paṭipadāhi bhinnā,",
  "tika-s0501t3:103_1": "tā paṭipadā catasso bhavanti, te ca puggalā cattāroti yojanā kātabbā. Katamā catasso?",
  "tika-s0501t3:103_2": "Dukkhāpaṭipadā dandhābhiññā, dukkhāpaṭipadā khippābhiññā, sukhāpaṭipadā dandhābhiññā,",
  "tika-s0501t3:103_3": "sukhāpaṭipadā khippābhiññā cāti catasso. Katame cattāro? Taṇhācarito mando puggalo,",
  "tika-s0501t3:103_4": "taṇhācarito udatto puggalo, diṭṭhicarito mando puggalo, diṭṭhicarito udatto puggalo cāti cattāro.",
  "tika-s0501t3:104_0": "Paṭipadābhiññāhi kato vibhāgopi paṭipadāhi kato vibhāgo nāma hoti avinābhāvatoti",
  "tika-s0501t3:104_1": "manasi katvā ‘‘catasso paṭipadābhiññā’’ti avatvā ‘‘catasso paṭipadā’’ti vuttā. Tā",
  "tika-s0501t3:104_2": "panetā samathavasenāpi bhinnā, vipassanāvasenāpi bhinnā. Kathaṁ samathavasena? Pathavīkasiṇādīsu",
  "tika-s0501t3:104_3": "sabbapaṭhamaṁ ‘‘pathavī pathavī’’tiādinā pavattamanasikārato paṭṭhāya yāva jhānassa",
  "tika-s0501t3:104_4": "upacāraṁ uppajjati, tāva pavattā paññā samathabhāvanā ‘‘paṭipadā’’ti vuccati. Upacārato",
  "tika-s0501t3:104_5": "pana paṭṭhāya yāva appanā, tāva pavattā paññā ‘‘abhiññā’’ti vuccati heṭṭhimapaññāto",
  "tika-s0501t3:104_6": "adhigatapaññābhāvato.",
  "tika-s0501t3:105_0": "Sā ca paṭipadā kassaci dukkhā kicchā hoti nīvaraṇādipaccanīkadhammasamudācāraggahaṇatāya,",
  "tika-s0501t3:105_1": "kassaci tadabhāvato sukhā akicchā hoti, abhiññāpi kassaci dandhā asīghappavatti hoti",
  "tika-s0501t3:105_2": "avisadañāṇatāya, kassaci khippā sīghappavatti hoti visadañāṇatāyāti.",
  "tika-s0501t3:106_0": "Kathaṁ vipassanāvasena? Yo rūpārūpamukhena vipassanaṁ abhinivisanto cattāri mahābhūtāni",
  "tika-s0501t3:106_1": "pariggahetvā upādārūpaṁ pariggaṇhāti, arūpaṁ pariggaṇhāti, rūpārūpaṁ pana pariggaṇhanto",
  "tika-s0501t3:106_2": "dukkhena kasirena kilamanto pariggahaetauṁ sakkoti, tassa dukkhāpaṭipadā nāma hoti.",
  "tika-s0501t3:106_3": "Pariggahitarūpārūpassa vipassanāparivāse maggapātubhāvadandhatāya dandhābhiññā nāma",
  "tika-s0501t3:106_4": "hoti. Tabbipariyāyena itarā dve honti. Vipassanāvasena pana bhinnāyeva paṭipadābhiññāyo",
  "tika-s0501t3:106_5": "idha daṭṭhabbā abhisamayādhikārattā, aṭṭhakathāyaṁ pana ‘‘evaṁ yesaṁ puggalānaṁ vasena",
  "tika-s0501t3:106_6": "desanāvibhāgo dassito, te puggale paṭipadāvibhāgena vibhajitvā dassetuṁ ‘catasso",
  "tika-s0501t3:106_7": "paṭipadā’tiādi vutta’’nti (netti. aṭṭha. 6) vuttaṁ. Yojanānayo vuttanayānusāreneva veditabbo.",
  "tika-s0501t3:107_0": "Catūhi paṭipadābhiññāhi cattāro puggalā sabbeva aniyamato vaṭṭadukkhato kiṁ nu kho",
  "tika-s0501t3:107_1": "niyyanti, udāhu ‘‘imāya paṭipadābhiññāya ayaṁ puggalo niyyāti, imāya paṭipadābhiññāya",
  "tika-s0501t3:107_2": "ayaṁ puggalo niyyātī’’ti niyamato ca niyyātīti vicāraṇāya sambhavato ‘‘ayaṁ puggalo",
  "tika-s0501t3:107_3": "imehi nissayehi upanissayapaccayaṁ labhitvā imāya paṭipadābhiññāya vaṭṭadukkhato",
  "tika-s0501t3:107_4": "niyyātī’’ti niyametvā dassetuṁ ‘‘taṇhācarito mando’’tiādi vuttaṁ.",
  "tika-s0501t3:108_0": "Tattha taṇhācarito mando puggalo satipaṭṭhānehi nissayehi upanissayapaccayaṁ labhitvā",
  "tika-s0501t3:108_1": "satindriyena satindriyādhikena ariyamaggena dukkhāpaṭipadādandhābhiññāya vaṭṭadukkhato",
  "tika-s0501t3:108_2": "niyyāti, taṇhācarito udatto puggalo jhānehi nissayehi upanissayapaccayaṁ labhitvā",
  "tika-s0501t3:108_3": "samādhindriyena samādhindriyādhikena ariyamaggena dukkhāpaṭipadākhippābhiññāya vaṭṭadukkhato",
  "tika-s0501t3:108_4": "niyyāti , diṭṭhicarito mando puggalo sammappadhānehi nissayehi upanissayapaccayaṁ",
  "tika-s0501t3:108_5": "labhitvā vīriyindriyena vīriyindriyādhikena ariyamaggena sukhāpaṭipadādandhābhiññāya",
  "tika-s0501t3:108_6": "vaṭṭadukkhato niyyāti, diṭṭhicarito udatto puggalo saccehi nissayehi upanissayapaccayaṁ",
  "tika-s0501t3:108_7": "labhitvā paññindriyena paññindriyādhikena ariyamaggena sukhāpaṭipadākhippābhiññāya",
  "tika-s0501t3:108_8": "vaṭṭadukkhato niyyātīti yojanā kātabbā. Aṭṭhakathāyaṁ pana –",
  "tika-s0501t3:109_0": "‘‘Cattāro puggalāti yathāvuttapaṭipadāvibhāgeneva cattāro paṭipannakapuggalā, taṁ",
  "tika-s0501t3:109_1": "pana paṭipadāvibhāgaṁ saddhiṁ hetupāyaphalehi dassetuṁ ‘taṇhācarito’tiādi vutta’’nti (netti. aṭṭha. 6) –",
  "tika-s0501t3:110_0": "Vuttaṁ. Tattha taṇhācaritoti taṇhāya nibbattitaṁ caritaṁ etassa puggalassāti taṇhācarito.",
  "tika-s0501t3:110_1": "Mandoti mandiyāya avijjāya samannāgatoti mando, mohādhikapuggalo. Udattoti udaatto,",
  "tika-s0501t3:110_2": "uḷārapaññoti attho. Uḷāraṁ phalaṁ detīti udo, ko so? Pavicayo, attani nibbattoti",
  "tika-s0501t3:110_3": "atto, udo atto yassa puggalassāti udattoti vacanattho kātabbo.",
  "tika-s0501t3:111_0": "Paṭhamāya paṭipadāya hetu nāma taṇhācaritatā, mandapaññatā ca, upāyo satindriyaṁ,",
  "tika-s0501t3:111_1": "sabbāsampi phalaṁ niyyānameva. Dutiyāya paṭipadāya hetu nāma taṇhācaritatā, udattapaññatā",
  "tika-s0501t3:111_2": "ca, upāyo vīriyindriyaṁ. Tatiyāya paṭipadāya hetu nāma diṭṭhicaritatā, mandapaññatā",
  "tika-s0501t3:111_3": "ca, upāyo samādhindriyaṁ. Catutthiyā paṭipadāya hetu nāma diṭṭhicaritatā, udattapaññatā",
  "tika-s0501t3:111_4": "ca, upāyo paññindriyanti hetupāyaphalāni daṭṭhabbāni.",
  "tika-s0501t3:112_0": "Ettha ca diṭṭhicarito udatto puggalo ugghaṭitaññū nāma, diṭṭhicarito mando ceva taṇhācarito",
  "tika-s0501t3:112_1": "udatto ca vipañcitaññū nāma, taṇhācarito mando puggalo neyyo nāma, tasmā ‘‘tattha",
  "tika-s0501t3:112_2": "bhagavā ugghaṭitaññussa puggalassa nissaraṇaṁ desayatī’’tiādinā nayena ugghaṭitaññuādiveneyyattayassa",
  "tika-s0501t3:112_3": "bhedadassanena nissaraṇaṁ desayati, ‘‘ādīnavañca nissaraṇañca desayati, assādañca",
  "tika-s0501t3:112_4": "ādīnavañca nissaraṇañca desayatī’’ti desanāvibhāgo dassito. ‘‘Tattha catasso paṭipadā’’tiādinā",
  "tika-s0501t3:112_5": "paṭipadābhedadassanena ‘‘taṇhācarito mando puggalo, taṇhācarito udatto puggalo, diṭṭhicarito",
  "tika-s0501t3:112_6": "mando puggalo, diṭṭhicarito udatto puggalo’’ti catudhā bhinnaṁ taṇhācaritamandādikaṁ",
  "tika-s0501t3:112_7": "puggalacatukkaṁ dassitanti daṭṭhabbaṁ.",
  "tika-s0501t3:113_0": "Idāni catūhi paṭipadābhiññāhi catudhā bhinnaṁ taṇhācaritamandacatukkaṁ atthanayayojanāya",
  "tika-s0501t3:113_1": "dutiyāya visayaṁ katvā dassetuṁ ‘‘ubho taṇhācaritā’’tiādi vuttaṁ. Tattha taṇhāya",
  "tika-s0501t3:113_2": "samādhipaṭipakkhattā taṇhācaritā mandaudattā ubho puggalā samathapubbaṅgamāya vipassanāya",
  "tika-s0501t3:113_3": "upanissayaṁ labhitvā rāgavirāgāya maggapaññāya niyyanti cetovimuttiyā sekkhaphalabhāvāya.",
  "tika-s0501t3:113_4": "Sammādiṭṭhisahiteneva sammāsamādhinā niyyānaṁ bhavati, na sammāsamādhinā eva, tasmā",
  "tika-s0501t3:113_5": "diṭṭhicaritā mandaudattā ubho puggalā vipassanāpubbaṅgamena samathena avijjāvirāgāya",
  "tika-s0501t3:113_6": "maggapaññāya niyyanti paññāvimuttiyā asekkhaphalabhāvāyāti cattāropi puggalā duvidhāyeva",
  "tika-s0501t3:113_7": "bhavantīti vuttaṁ hoti.",
  "tika-s0501t3:114_0": "Rāgavirāgāyāti rañjatīti rāgo, so virajjati etāyāti virāgā, rāgassa virāgā rāgavirāgā,",
  "tika-s0501t3:114_1": "tāya rāgavirāgāya. Cetoti cittappabhedena ca samādhi vuccati yathā ‘‘cittaṁ paññañca",
  "tika-s0501t3:114_2": "bhāvaya’’nti (saṁ. ni. 1.23, 192; mi. pa. 2.1.9.). Paṭippassaddhivasena paṭipakkhato",
  "tika-s0501t3:114_3": "vimuccatīti vimutti, cetasā cittena samādhinā vimuccatīti cetovimutti, ceto eva vā",
  "tika-s0501t3:114_4": "vimutti cetovimutti, anāgāmiphalasamādhi. Anāgāmipuggalo hi samādhismiṁ paripūrakāritāya",
  "tika-s0501t3:114_5": "cetovimuttiyā niyyāti. Avijjāvirāgāyāti avindiyaṁ kāyaduccaritādiṁ vindatīti avijjā,",
  "tika-s0501t3:114_6": "vindiyaṁ vā kāyasucaritādiṁ na vindatīti avijjā niruttinayena. Virajjati etāyāti",
  "tika-s0501t3:114_7": "virāgā, avijjāya virāgā avijjāvirāgā, tāya avijjāvirāgāya. Pakārehi jānātīti paññā,",
  "tika-s0501t3:114_8": "vimuccatīti vimutti, paññāya vimuccatīti paññāvimutti, paññā eva vā vimutti paññāvimutti,",
  "tika-s0501t3:114_9": "arahattaphalapaññā, tāya paññāvimuttiyā.",
  "tika-s0501t3:115_0": "‘‘Tesu katame puggalā kena atthanayena hātabbā’’ti vattabbato ‘‘tattha ye samathapubbaṅgamāhī’’tiādi",
  "tika-s0501t3:115_1": "vuttaṁ. Tattha tatthāti tesu ‘‘ubho taṇhācaritā’’tiādinā vibhattesu puggalesu ye",
  "tika-s0501t3:115_2": "ubho taṇhācaritā mandaudattā puggalā samatha…pe… niyyanti, te ubho taṇhācaritā mandaudattā",
  "tika-s0501t3:115_3": "puggalā nandiyāvaṭṭena nayena hātabbā gametabbā netabbā. Ye ubho diṭṭhicaritā mandaudattā",
  "tika-s0501t3:115_4": "puggalā vipassanā…pe… samathena niyyanti, te ubho diṭṭhicaritā mandaudattā puggalā",
  "tika-s0501t3:115_5": "sīhavikkīḷitena nayena hātabbā gametabbā netabbāti attho.",
  "tika-s0501t3:116_0": "7. ‘‘Tattha catasso paṭipadā’’tiādinā desanāhārena dukkhāpaṭipadābhedena taṇhācaritamandādibhedo",
  "tika-s0501t3:116_1": "puggalo vibhatto, amhehi ca ñāto, ‘‘tassa vibhattānantaraṁ svāyaṁ desanāhāro kattha",
  "tika-s0501t3:116_2": "saṁvaṇṇetabbe dhamme kenaci ākārena sambhavatī’’ti pucchitabbabhāvato ‘‘svāyaṁ hāro",
  "tika-s0501t3:116_3": "kattha sambhavatī’’tiādimāha. Navamakkhaṇasampannassa satthā yaṁ dhammaṁ deseti,",
  "tika-s0501t3:116_4": "tasmiṁ saṁvaṇṇetabbe dhamme yā vīmaṁsādikā sutamayādikā tisso paññā vibhattā, tāhi",
  "tika-s0501t3:116_5": "paññāhi ye ugghaṭitaññuādayo tayo puggalā vibhattā, iti vibhattākārena ayaṁ desanāhāro",
  "tika-s0501t3:116_6": "satthārā desetabbe dhamme sambhavatīti daṭṭhabbo.",
  "tika-s0501t3:117_0": "Tattha svāyaṁ hāroti desanāhārena paṭipadāvibhāgena veneyyapuggalavibhāgo dassito,",
  "tika-s0501t3:117_1": "so ayaṁ desanāhāro. Kattha sambhavatīti kattha saṁvaṇṇetabbe dhamme saṁvaṇṇanābhāvena",
  "tika-s0501t3:117_2": "sambhavatīti. Yassāti yo so veneyyo paccantajādīhi aṭṭhahi akkhaṇehi vimutto, savanadhāraṇādīhi",
  "tika-s0501t3:117_3": "ca sampattīhi samannāgato, tassa veneyyassa. Satthāti sadevakaṁ lokaṁ sāsati anusāsatīti",
  "tika-s0501t3:117_4": "satthā. Dhammanti desitaṁ saṁvaṇṇetabbaṁ dhammaṁ. Desayatīti saṅkhepanayavitthāranayehi",
  "tika-s0501t3:117_5": "bhāsati. Aññataroti bhagavato sāvakesu evaṁ dhammaṁ desetuṁ samattho sāvako. Garuṭṭhāniyoti",
  "tika-s0501t3:117_6": "gāravassa ṭhānabhūtehi sīlasutacāgādiguṇavisesehi yutto mānito saddahitabbavacano.",
  "tika-s0501t3:117_7": "Sabrahmacārīti samaṁ, saha vā brahmaṁ satthusāsanaṁ carati paṭipajjatīti sabrahmacārī.",
  "tika-s0501t3:117_8": "Saddhaṁ labhati ‘‘yo satthā dhammaṁ deseti, so satthā sammāsambuddho hotī’’ti satthari,",
  "tika-s0501t3:117_9": "‘‘svākkhāto vatāyaṁ dhammo sāttho sabyañjano ekantaparipuṇṇo ekantaparisuddho atthāvaho",
  "tika-s0501t3:117_10": "hitāvaho sukhāvaho jhānamaggaphalanibbattako, amhehi ca saddahitabbo’’ti desite dhamme",
  "tika-s0501t3:117_11": "ca acalasaddhaṁ labhati, saddahanaṁ attano santāne punappunaṁ uppādeti. Tathā ‘‘yo",
  "tika-s0501t3:117_12": "sāvako dhammaṁ deseti, so sāvako saṅkhepato vā vitthārato vā dhammaṁ desetuṁ samattho",
  "tika-s0501t3:117_13": "vata garuṭṭhāniyo sabrahmacārī mānito saddahitabbavacano’’ti desake sāvake ca ‘‘tādisena",
  "tika-s0501t3:117_14": "sāvakena desito yo dhammo, so dhammo sāttho sabyañjano ekantaparipuṇṇo ekantaparisuddho",
  "tika-s0501t3:117_15": "atthāvaho hitāvaho sukhāvaho jhānamaggaphalanibbattako, amhehi ca saddahitabbo’’ti",
  "tika-s0501t3:117_16": "sāvakena desitadhamme ca saddhaṁ saddahanaṁ attano santāne punappunaṁ uppādetīti attho.",
  "tika-s0501t3:118_0": "Tatthāti tasmiṁ saddahitabbe satthārā desitadhamme ceva sāvakena desitadhamme ca",
  "tika-s0501t3:118_1": "saddahantassa veneyyassa yā vīmaṁsā, vīmaṁsantassa yā ussāhanā, ussahantassa yā tulanā,",
  "tika-s0501t3:118_2": "tulayantassa yā upaparikkhā, sā ayaṁ vīmaṁsādikā paññā saddhānusārena pavattanato",
  "tika-s0501t3:118_3": "sutamayī paññā nāma. Tattha vīmaṁsanaṁ vimaṁsā, pāḷiyā, pāḷiatthassa ca vīmaṁsā.",
  "tika-s0501t3:118_4": "Vīmaṁsatīti vā vīmaṁsā, padaṁ padantarena, padatthaṁ padatthantarena vicāraṇakā paññā.",
  "tika-s0501t3:118_5": "Yathā cettha, evaṁ ussāhanādīsupi bhāvasādhanakattusādhanāni kātabbāni. Ussāhanā",
  "tika-s0501t3:118_6": "ca ussāhena upatthambhikā dhammassa dhāraṇaparicayasādhikā paññā ca, na vīriyaṁ,",
  "tika-s0501t3:118_7": "ettha ca yā sutamatteyeva pavattā, vīmaṁsādibhāvaṁ appattā nivattā, sā sutamayī paññā",
  "tika-s0501t3:118_8": "na hoti. Yā ca sutvā vīmaṁsitvā ussāhanādibhāvaṁ appattā nivattā, yā ca sutvā vīmaṁsitvā",
  "tika-s0501t3:118_9": "ussahitvā tulanādibhāvaṁ appattā nivattā, yā ca sutvā vīmaṁsitvā ussahitvā tulayitvā",
  "tika-s0501t3:118_10": "upaparikkhanabhāvaṁ appattā nivattā, sāpi paññā na sutamayī paññā hotīti daṭṭhabbā.",
  "tika-s0501t3:118_11": "Yā pana sutvā saddahantassa vīmaṁsā, vīmaṁsantassa ussāhanā, ussahantassa tulanā,",
  "tika-s0501t3:118_12": "tulayantassa upaparikkhā hoti, ayaṁ sutamayī paññā nāma hotīti daṭṭhabbā.",
  "tika-s0501t3:119_0": "Sutamayī paññā ācariyena vibhattā, amhehi ca ñātā, ‘‘katamā cintāmayī paññā’’ti vattabbabhāvato",
  "tika-s0501t3:119_1": "sutamayiyā paññāya vibhajanānantaraṁ cintāmayiṁ paññaṁ vibhajituṁ ‘‘tathā sutena",
  "tika-s0501t3:119_2": "nissayenā’’tiādimāha. Tattha sutanti suyyate pariyattidhammoti suto, savanaṁ pariyattidhammassāti",
  "tika-s0501t3:119_3": "vā sutaṁ, duvidhampi sutaṁ. Nissayena upanissāyāti attho. Itthambhūtalakkhaṇe cetaṁ",
  "tika-s0501t3:119_4": "‘‘sutena nissayenā’’ti karaṇavacanaṁ. Ettha pana ‘‘idaṁ pāṇātipātādiviramanaṁ sīlanaṭṭhena",
  "tika-s0501t3:119_5": "sīlaṁ, ayaṁ ekaggatā samādahanaṭṭhena samādhi , imāni bhūtupādāni ruppanaṭṭhena rūpāni,",
  "tika-s0501t3:119_6": "ime phassādayo namanaṭṭhena nāmāni, ime rūpādayo pañca dhammā rāsaṭṭhena khandhā’’ti",
  "tika-s0501t3:119_7": "tesaṁ tesaṁ dhammānaṁ pīḷanādisabhāvassa vīmaṁsanābhūtā paññā vīmaṁsā nāma. Tesaṁyeva",
  "tika-s0501t3:119_8": "sīlasamādhiādīnaṁ sīlati patiṭṭhahati etthāti sīlantiādivacanatthaṁ pucchitvā sabhāgalakkhaṇarasapaccupaṭṭhānapadaṭṭhānānaṁ",
  "tika-s0501t3:119_9": "tuletvā viya gahaṇapaññā tulanaṁ nāma. Tesaṁyeva sīlasamādhiādīnaṁ dhammānaṁ sabhāvalakkhaṇaṁ",
  "tika-s0501t3:119_10": "avijahitvā aniccatādukkhatādinamanaruppanādisappaccayasaṅkhatādiākāre vitakketvā",
  "tika-s0501t3:119_11": "upaparikkhaṇapaññā eva upaparikkhā nāmāti visesato daṭṭhabbo. Sutadhammassa dhāraṇaparicayavasena",
  "tika-s0501t3:119_12": "pavattanato sutamayī paññā ussāhanā jātā viya na cintāmayī paññā cintitassa dhāraṇaparicayavasena",
  "tika-s0501t3:119_13": "appavattanatoti ‘‘ussāhanā’’ti na vuttaṁ.",
  "tika-s0501t3:120_0": "Sutamayī paññā ceva cintāmayī paññā ca ācariyena vibhattā, amhehi ca ñātā, ‘‘katamā",
  "tika-s0501t3:120_1": "bhāvanāmayī paññā’’ti vattabbabhāvato kāraṇabhūtānaṁ dvinnaṁ sutamayicintāmayipaññānaṁ",
  "tika-s0501t3:120_2": "dassanānantaraṁ phalabhūtaṁ bhāvanāmayiṁ paññaṁ vibhajanto ‘‘imāhi dvīhī’’tiādimāha.",
  "tika-s0501t3:120_3": "Tattha imāhi dvīhi paññāhīti sutamayicintāmayipaññāhi kāraṇabhūtāhi. Sutamayipaññāya",
  "tika-s0501t3:120_4": "vā cintāmayipaññāya vā ubhayattha vā ṭhitoyeva yogāvacaro vipassanaṁ ārabhatīti.",
  "tika-s0501t3:120_5": "Manasikārasampayuttassāti rūpārūpesu pariggahādivasena saṅkhāresu aniccatādivasena",
  "tika-s0501t3:120_6": "manasikārena sammā pakārehi yuttappayuttassa. Diṭṭhivisuddhikaṅkhāvitaraṇavisuddhimaggāmaggañāṇadassanavisuddhi-",
  "tika-s0501t3:120_7": "paṭipadāñāṇadassanavisuddhisampādanena vipassanaṁ ussukkantassa yogāvacarassa santāne",
  "tika-s0501t3:120_8": "ñāṇadassanavisuddhisaṅkhātaṁ yaṁ ariyamaggañāṇaṁ nibbānārammaṇadassanabhūmiyaṁ vā",
  "tika-s0501t3:120_9": "bhāvanābhūmiyaṁ vā uppajjati, ayaṁ bhāvanāmayī paññāti attho daṭṭhabbo. Yadipi paṭhamamaggañāṇaṁ",
  "tika-s0501t3:120_10": "paṭhamaṁ nibbānadassanato ‘‘dassana’’nti vuttaṁ, bhāvanāvasena pana pavattanato ‘‘bhāvanāmayī",
  "tika-s0501t3:120_11": "paññā’’ti veditabbaṁ. Dassanabhūmīti paṭhamamaggaphalāni, sesāni ‘‘bhāvanābhūmī’’ti vuccanti.",
  "tika-s0501t3:121_0": "8. Amhākācariya tumhehi ‘‘yassa satthā vā’’tiādinā sutamayipaññādikā vibhattā, evaṁ",
  "tika-s0501t3:121_1": "sati sutena vinā cintāmayī paññā nāma na bhaveyya, mahābodhisattānaṁ pana sutena",
  "tika-s0501t3:121_2": "vinā cintāmayī paññā hotvevāti codanaṁ manasi katvā tasmiṁ saṅgahetvā pakārantarena",
  "tika-s0501t3:121_3": "vibhajituṁ ‘‘paratoghosā’’tiādimāha.",
  "tika-s0501t3:122_0": "Tattha paratoghosāti parato pavatto desanāghoso paccayo etissāti paratoghosā. Paccattasamuṭṭhitāti",
  "tika-s0501t3:122_1": "pati visuṁ attaniyeva samuṭṭhitā. Yonisomanasikārāti tesaṁ tesaṁ cintetabbānaṁ rūpādīnaṁ",
  "tika-s0501t3:122_2": "dhammānaṁ ruppananamanādisabhāvapariggaṇhanādinā upāyena pavattamanasikārā cintāmayī",
  "tika-s0501t3:122_3": "paññā nāma, iminā sāvakāpi sāmaññato gahitā, tathāpi ugghaṭitaññuādīnaṁyeva vuttattā",
  "tika-s0501t3:122_4": "sāvakā idha gahitā, tasmā purimanayo yuttataro. Paratoti dhammadesakato pavattena",
  "tika-s0501t3:122_5": "dhammadesanāghosena hetunā yaṁ ñāṇaṁ uppajjati, paccattasamuṭṭhitena, yonisomanasikārena",
  "tika-s0501t3:122_6": "ca hetunā yaṁ ñāṇaṁ uppajjati, ayaṁ bhāvanāvasena pavattanato bhāvanāmayī paññā nāma,",
  "tika-s0501t3:122_7": "iminā sāvakāpi sāmaññato gahitā, tathāpi ugghaṭitaññuādīnaṁyeva vuttattā sāvakā idha",
  "tika-s0501t3:122_8": "gahitā, tasmā purimanayo yuttataro. Paratoti dhammadesakato pavattena dhammadesanāghosena",
  "tika-s0501t3:122_9": "hetunā yaṁ ñāṇaṁ uppajjati, paccattasamuṭṭhitena, yonisomanasikārena ca hetunā yaṁ",
  "tika-s0501t3:122_10": "ñāṇaṁ uppajjati, ayaṁ bhāvanāvasena pavattanato bhāvanāmayī paññā nāmāti vibhajitvā",
  "tika-s0501t3:122_11": "paṇḍitehi ñeyyāti vitthārena gambhīratthaṁ ñātuṁ icchantehi ‘‘evaṁ paṭipadāvibhāgenā’’tiādinā",
  "tika-s0501t3:122_12": "(netti. aṭṭha. 9) aṭṭhakathāvacanena jānitabbo.",
  "tika-s0501t3:123_0": "Sutamayipaññādikā tisso paññā ācariyena nānānayehi vibhattā, amhehi ca ñātā, ‘‘tāsu",
  "tika-s0501t3:123_1": "yassa ekā vā dve vā paññā atthi, so puggalo konāmo, yassa ekāpi natthi, so puggalo",
  "tika-s0501t3:123_2": "konāmo’’ti pucchitabbabhāvato yassa ayaṁ paññā, imā vā atthi, so puggalo itthannāmo,",
  "tika-s0501t3:123_3": "yassa natthi, so puggalo itthannāmoti paṭipadāpaññāppabhedena puggalaṁ vibhajituṁ",
  "tika-s0501t3:123_4": "‘‘yassa imā’’tiādi vuttaṁ.",
  "tika-s0501t3:124_0": "Tattha yassa atitikkhapaññassa sutamayī paññā ceva cintāmayī paññā ca imā dve paññā",
  "tika-s0501t3:124_1": "atthi, ayaṁ atitikkhapañño uddesamatteneva jānanato ugghaṭitaññū nāma. Yassa nātitikkhapaññassa",
  "tika-s0501t3:124_2": "uddesaniddesehi sutamayī paññā atthi, cintāmayī paññā natthi, ayaṁ nātitikkhapañño",
  "tika-s0501t3:124_3": "uddesaniddesehi jānanato vipañcitaññū nāma. Yassa mandapaññassa uddesaniddesehi neva",
  "tika-s0501t3:124_4": "sutamayī paññā atthi, na cintāmayī paññā ca, ayaṁ mandapañño uddesaniddesapaṭiniddesehi",
  "tika-s0501t3:124_5": "jānanato niravasesavitthāradesanāya netabbato neyyo nāmāti. Aṭṭhakathāyaṁ pana ‘‘idāni",
  "tika-s0501t3:124_6": "yadatthaṁ imā paññā uddhaṭā, tameva veneyyapuggalavibhāgaṁ yojetvā dassetuṁ ‘yassā’tiādi",
  "tika-s0501t3:124_7": "vutta’’ntiādi (netti. aṭṭha. 8) vuttaṁ.",
  "tika-s0501t3:125_0": "9. ‘‘Tattha bhagavā ugghaṭitaññussā’’tiādinā desanaṁ vibhāveti, ‘‘tattha catasso",
  "tika-s0501t3:125_1": "paṭipadā’’tiādinā paṭipadāvibhāgehi, ‘‘svāyaṁ hāro’’tiādinā ñāṇavibhāgehi ca desanābhājanaṁ",
  "tika-s0501t3:125_2": "veneyyattayaṁ ācariyena vibhattaṁ, amhehi ca ñātaṁ, ‘‘yāya desanāpāḷiyā desanāhāraṁ",
  "tika-s0501t3:125_3": "yojetuṁ pubbe ‘dhammaṁ vo, bhikkhave, desessāmī’tiādinā desanāhārassa visayabhāvena",
  "tika-s0501t3:125_4": "yā pāḷidesanā nikkhittā, sā pāḷidesanā desanāhārena niddhāritesu assādādīsu atthesu",
  "tika-s0501t3:125_5": "kimatthaṁ desayatī’’ti pucchitabbattā ‘‘imaṁ atthaṁ desayatī’’ti niyametvā dassetuṁ",
  "tika-s0501t3:125_6": "‘‘sāyaṁ dhammadesanā’’tiādi āraddhaṁ.",
  "tika-s0501t3:126_0": "Tattha sāyaṁ dhammadesanāti yā dhammadesanā ādikalyāṇādikā pubbe desanāhārassa visayabhāvena",
  "tika-s0501t3:126_1": "nikkhittā, sāyaṁ dhammadesanā assādādīsu kimatthaṁ desayatīti kathetukāmatāya pucchati,",
  "tika-s0501t3:126_2": "pucchitvā ‘‘cattāri saccāni desayatī’’ti vissajjeti, tāni sarūpato dassetuṁ ‘‘dukkhaṁ",
  "tika-s0501t3:126_3": "samudayaṁ nirodhaṁ magga’’nti vuttaṁ. Pavattipavattakanivattinivattanupāyabhāvena",
  "tika-s0501t3:126_4": "aviparītabhāvato ‘‘saccānī’’ti vuttāni.",
  "tika-s0501t3:127_0": "Yassaṁ desanāyaṁ saccāni desanāhārena niddhāritāni, sā desanā cattāri saccāni desayatīti",
  "tika-s0501t3:127_1": "yuttaṁ hotu. Yassaṁ desanāyaṁ assādādayo niddhāritā, sā desanā cattāri saccāni desayatīti",
  "tika-s0501t3:127_2": "na sakkā vattuṁ. Heṭṭhā ca assādādayo niddhāritā, tasmā ‘‘assādādayo’’tipi vattabbanti",
  "tika-s0501t3:127_3": "codanaṁ manasi katvā ‘‘ādīnavo phalañca dukkha’’ntiādi vuttaṁ. Desanāhārena saṁvaṇṇanānayena",
  "tika-s0501t3:127_4": "desanāyaṁ niddhārito ādīnavo ceva phalañca dukkhasaccaṁ hoti, assādo samudayasaccaṁ,",
  "tika-s0501t3:127_5": "nissaraṇaṁ nirodhasaccaṁ, upāyo ceva āṇatti ca maggasaccaṁ hoti, tasmā ‘‘cattāri",
  "tika-s0501t3:127_6": "saccāni desayatī’’ti vattabbamevāti.",
  "tika-s0501t3:128_0": "Taṇhāvajjā tebhūmakadhammā dukkhaṁ, te ca aniccādīhi pīḷitattā ādīnavāyeva. Phalanti",
  "tika-s0501t3:128_1": "desanāya phalaṁ lokiyaṁ, na lokuttaraṁ, tasmā dukkhanti vattabbameva. Assādoti taṇhāssādassa",
  "tika-s0501t3:128_2": "gahitattā ‘‘assādo samudayo’’ti ca vattabbaṁ. Assādekadeso dukkhameva, assādekadeso",
  "tika-s0501t3:128_3": "dukkhañceva samudayo ca. Saha vipassanāya ariyamaggo ca bhagavato āṇatti ca desanāya",
  "tika-s0501t3:128_4": "phalādhigamassa upāyabhāvato ‘‘upāyo, āṇatti ca maggo’’ti vuttaṁ, nissaraṇekadesopi",
  "tika-s0501t3:128_5": "maggoti daṭṭhabbo. ‘‘Imāni cattāri saccāni yā desanā visesato desayati, katamā sā’’ti",
  "tika-s0501t3:128_6": "pucchitabbattā visesaṁ niyametvā dassetuṁ ‘‘imāni cattāri saccāni idaṁ dhammacakka’’nti",
  "tika-s0501t3:128_7": "vuttaṁ. Idaṁ vuccamānaṁ dhammacakkaṁ imāni cattāri saccāni visesato desayatīti yojanā kātabbā.",
  "tika-s0501t3:129_0": "‘‘Yā desanā imāni cattāri saccāni visesato desayati, tassā desanāya dhammacakkabhāvaṁ",
  "tika-s0501t3:129_1": "kiṁ bhagavā āhā’’ti vattabbabhāvato ‘‘yathāha bhagavā’’tiādi vuttaṁ. Tattha ‘‘jātipi",
  "tika-s0501t3:129_2": "dukkhā’’tiādivacanato (mahāva. 14) taṇhāvajjaṁ jātiādikaṁ tebhūmakadhammajātaṁ dukkhassa",
  "tika-s0501t3:129_3": "adhiṭṭhānabhāvena, dukkhadukkhādibhāvena ca ‘‘dukkha’’nti vuttaṁ. Meti mayā pavattitanti",
  "tika-s0501t3:129_4": "yojanā. Bhikkhaveti savane ussāhaṁ janetuṁ ālapati. Bārāṇasiyanti bārāṇasīnagarassa",
  "tika-s0501t3:129_5": "avidūre. Isipataneti sīlakkhandhādīnaṁ isanato gavesanato ‘‘isī’’ti voharitānaṁ paccekabuddhānaṁ",
  "tika-s0501t3:129_6": "patanaṭṭhāne. Migadāyeti migānaṁ abhayadānaṭṭhāne kārite assameva.",
  "tika-s0501t3:130_0": "Anuttaranti uttaritarābhāvena anuttaraṁ anatisayaṁ. Dhammacakkanti satipaṭṭhānādike",
  "tika-s0501t3:130_1": "sabhāvadhāraṇādinā atthena dhammo ceva pavattanaṭṭhena cakkañcāti dhammacakkaṁ. Appaṭivattiyanti",
  "tika-s0501t3:130_2": "appaṭisedhanīyaṁ. Kasmā? Janakassa bhagavato dhammissarattā sammāsambuddhattā, jaññassa",
  "tika-s0501t3:130_3": "ca anuttarattā koṇḍaññādīnañceva aṭṭhārasabrahmakoṭiyā ca catusaccapaṭivedhasādhanato",
  "tika-s0501t3:130_4": "ca. ‘‘Kena appaṭivattiya’’nti pucchitabbattā ‘‘samaṇena vā’’tiādimāha. Tattha samaṇenāti",
  "tika-s0501t3:130_5": "pabbajjamattūpagatena . Brāhmaṇenāti jātibrāhmaṇena. Paramatthānañhi samaṇabrāhmaṇānaṁ",
  "tika-s0501t3:130_6": "paṭisedhane cittuppādānuppajjanampi natthi. Devenāti chakāmāvacaradevena. Brahmunāti",
  "tika-s0501t3:130_7": "rūpabrahmā gahitā. ‘‘Samaṇena vā …pe… brahmunā’’ti ettakameva avatvā‘‘kenacī’’ti",
  "tika-s0501t3:130_8": "vuttavacanena avasesakhattiyagahapatiparisajanā saṅgahitā. Tasmā khattiyabrāhmaṇagahapatisamaṇacātumahārājikatāvatiṁsamārabrahmaparisā",
  "tika-s0501t3:130_9": "aṭṭhavidhāpi paṭisedhetuṁ asamatthāyevāti veditabbā. Lokasminti sattasamūhe dhammacakkādhāre.",
  "tika-s0501t3:131_0": "‘‘Dvādasa padāni sutta’’nti gāthānurūpaṁ dhammacakkasutte padāni vibhajanto ‘‘tattha",
  "tika-s0501t3:131_1": "aparimāṇā’’tiādimāha. Tattha tatthāti dhammacakkadesanāyaṁ (saṁ. ni. 5.1081; mahāva.",
  "tika-s0501t3:131_2": "13 ādayo; paṭi. ma. 2.30). ‘‘Aparimāṇā akkharā aparimāṇā padā’’ti avatvā ‘‘aparimāṇā",
  "tika-s0501t3:131_3": "padā aparimāṇā akkharā’’ti uppaṭipāṭivacanehi yebhuyyena padasaṅgahitānīti dasseti.",
  "tika-s0501t3:131_4": "Padā, akkharā, byañjanāti ca liṅgavipallāsānīti daṭṭhabbāni. Etasseva atthassāti",
  "tika-s0501t3:131_5": "vattabbākārassa catusaccasaṅkhātassa atthasseva saṅkāsanā pakāsanā pakāsanākāro paññattākāroti",
  "tika-s0501t3:131_6": "ākāravantaākārasambandhe sāmivacanaṁ. Saṅkāsanākāroti ca saṅkāsanīyassa atthassa",
  "tika-s0501t3:131_7": "ākāro. Esa nayo sesesupi. Itipīti iti iminā pakārenapi, iminā pakārenapi idaṁ jātiādikaṁ",
  "tika-s0501t3:131_8": "dukkhaṁ ariyasaccanti veditabbaṁ.",
  "tika-s0501t3:132_0": "Ayanti kāmataṇhādibhedā ayaṁ taṇhā. Dukkhasamudayoti dukkhanibbattanassa hetubhāvato",
  "tika-s0501t3:132_1": "dukkhasamudayo. Ayanti sabbasaṅkhatato nissaṭā ayaṁ asaṅkhatā dhātu. Dukkhanirodhoti",
  "tika-s0501t3:132_2": "jātiādippabhedassa dukkhassa anuppādananirodhapaccayattā dukkhanirodho. Ayanti sammādiṭṭhādiko",
  "tika-s0501t3:132_3": "aṭṭhaṅgiko ariyo maggo. Dukkhanirodhabhūtaṁ nibbānaṁ ārammaṇakaraṇavasena gatattā,",
  "tika-s0501t3:132_4": "dukkhanirodhappattiyā paṭipadābhāvato ca dukkhanirodhagāminī paṭipadā. Sesaṁ vuttanayameva.",
  "tika-s0501t3:133_0": "‘‘Tattha aparimāṇā’’tiādinā byañjanapadaatthapadāni vibhajitvā tesaṁ aññamaññaṁ visayivisayabhāvena",
  "tika-s0501t3:133_1": "sambandhabhāvaṁ dassetuṁ ‘‘tattha bhagavā akkharehi saṅkāsetī’’tiādi vuttaṁ. Atha",
  "tika-s0501t3:133_2": "vā bhagavā kiṁ sāmaññehi akkharādīhi saṅkāseti vā pakāseti vā, udāhu yathārahaṁ saṅkāseti",
  "tika-s0501t3:133_3": "pakāsetītiādivicāraṇāya sambhavato visayavisayibhāvena sambandhabhāvaṁ niyametvā",
  "tika-s0501t3:133_4": "dassetuṁ ‘‘tattha bhagavā akkharehi saṅkāsetī’’tiādi vuttaṁ. Tattha ‘‘akkharehi saṅkāsetī’’ti",
  "tika-s0501t3:133_5": "kasmā evaṁ vuttaṁ, nanu ‘‘dukkhasacca’’ntiādīsu padeneva dukkhasaccatthattādiko saṅkāsitabboti?",
  "tika-s0501t3:133_6": "Saccaṁ, padāvayavassa pana akkharassa gahaṇamukheneva akkharasamudāyassapi padassa",
  "tika-s0501t3:133_7": "gahaṇaṁ hoti, pade gahite ca dukkhasaccatthādikāvabodho hotveva, evaṁ sati padeneva",
  "tika-s0501t3:133_8": "sijjhanato akkharo visuṁ na gahetabboti? Na, dukkhasaccatthādikāvabodhassa visesuppattibhāvato.",
  "tika-s0501t3:133_9": "Du-iti akkharena hi anekupaddavādhiṭṭhānabhāvena kucchitattho gahito, kha-iti akkharena",
  "tika-s0501t3:133_10": "dhuvasubhasukhattabhāvavirahena tucchatthoti evamādikāvabodhassa visesuppatti bhavati.",
  "tika-s0501t3:133_11": "Tena vuttaṁ ‘‘padatthagahaṇassa visesādhānaṁ jāyatī’’ti (netti. aṭṭha. 9). Padapariyosāne",
  "tika-s0501t3:133_12": "vākyapariyosānābhāvato akkharehi saṁkhittena dīpiyamāno attho padehi pakāsitovāti",
  "tika-s0501t3:133_13": "vuttaṁ ‘‘padehi pakāsetī’’ti. Vākyapariyosāne pana saṅkāsito pakāsito attho vivarito",
  "tika-s0501t3:133_14": "vivaṭo katovāti vuttaṁ. ‘‘Byañjanehi vivaratī’’ti. Pakārehi ca vākyabhede kate so",
  "tika-s0501t3:133_15": "attho vibhatto nāmāti vuttaṁ ‘‘ākārehi vibhajatī’’ti. Vākyāvayavānaṁ padānaṁ paccekaṁ",
  "tika-s0501t3:133_16": "nibbacanavibhāge kate so attho pākaṭo katovāti vuttaṁ ‘‘niruttīhi uttānīkarotī’’ti.",
  "tika-s0501t3:133_17": "Katanibbacanehi vākyāvayavehi vitthāravasena niravasesato desitehi veneyyasattānaṁ",
  "tika-s0501t3:133_18": "citte parisamantato tosanaṁ hoti, paññātejanañcāti āha ‘‘niddesehi paññapetī’’ti.",
  "tika-s0501t3:134_0": "‘‘Bhagavā akkharehi saṅkāsetī’’tiādīsu ‘‘bhagavā evā’’ti vā ‘‘akkharehi evā’’ti vā",
  "tika-s0501t3:134_1": "avadhāraṇe yojite ‘‘sāvako na saṅkāseti, padādīhi na saṅkāsetī’’ti attho bhaveyya,",
  "tika-s0501t3:134_2": "sāvako ca saṅkāseti, padādīhi ca saṅkāseti. Kattha avadhāraṇaṁ yojetabbanti ce? ‘‘Bhagavā",
  "tika-s0501t3:134_3": "akkharehi saṅkāsetiyevā’’ti avadhāraṇaṁ yojetabbaṁ. Evañhi sati sāvakena saṅkāsito",
  "tika-s0501t3:134_4": "vā padādīhi saṅkāsito vā attho saṅgahito hoti. Atthapadānañca akkharādinānāvisayatā",
  "tika-s0501t3:134_5": "siddhā hoti. Tena ekānusandhike sutte chaḷeva atthapadāni niddhāretabbāni, anekānusandhike",
  "tika-s0501t3:134_6": "sutte anusandhibhedena visuṁ visuṁ cha cha atthapadāni niddhāretabbāni.",
  "tika-s0501t3:135_0": "‘‘Chasu byañjanapadesu katamena byañjanapadena katamaṁ kiccaṁ sādhetī’’ti pucchitabbattā",
  "tika-s0501t3:135_1": "‘‘iminā idaṁ kiccaṁ, iminā idaṁ kiccaṁ sādhetī’’ti niyametvā dassetuṁ ‘‘tattha bhagavā",
  "tika-s0501t3:135_2": "akkharehi ca padehi ca ugghaṭetī’’tiādimāha. Tattha tatthāti akkharādīsu byañjanapadesu.",
  "tika-s0501t3:135_3": "Ugghaṭetīti ugghaṭanakiccaṁ sādhetīti attho. Kiñcāpi desanāva ugghaṭanakiccaṁ sādheti,",
  "tika-s0501t3:135_4": "bhagavā pana desanājanakattā ugghaṭanakiccaṁ sādhetīti vuccati. Sesesupi evamattho daṭṭhabbo.",
  "tika-s0501t3:136_0": "‘‘Ugghaṭanakiccasādhikā desanāyeva kiṁ vipañcanavitthāraṇakiccasādhikā desanājanakattā,",
  "tika-s0501t3:136_1": "udāhu visuṁ visuṁ kiccasādhikā aññā’’ti pucchitabbabhāvato visuṁ visuṁ kiccasādhikā",
  "tika-s0501t3:136_2": "aññā desanāti niyametvā dassetuṁ ‘‘tattha ugghaṭanā ādī’’tiādimāha. Atha vā ‘‘katamā",
  "tika-s0501t3:136_3": "ugghaṭanā, katamā vipañcanā, katamā vitthāraṇā’’ti pucchitabbattā vuttaṁ ‘‘tattha",
  "tika-s0501t3:136_4": "ugghaṭanā ādī’’tiādi. Tattha tatthāti ugghaṭanādikiccasādhikāsu desanāsu. Ugghaṭanāti",
  "tika-s0501t3:136_5": "ugghaṭanakiccasādhikā desanā ādidesanā hoti. Vipañcanāti vipañcanakiccasādhikā desanā",
  "tika-s0501t3:136_6": "majjhedesanā hoti. Vitthāraṇāti vitthāraṇakiccasādhikā desanā pariyosānadesanā hotīti attho daṭṭhabbo.",
  "tika-s0501t3:137_0": "‘‘Ugghaṭiyanto uddisiyamāno pariyattiatthabhūto dhammavinayo katamaṁ puggalaṁ vineti,",
  "tika-s0501t3:137_1": "vipañciyanto niddisiyamāno pariyattiatthabhūto dhammavinayo katamaṁ puggalaṁ vineti,",
  "tika-s0501t3:137_2": "vitthāriyanto paṭiniddisiyamāno pariyattiatthabhūto dhammavinayo katamaṁ puggalaṁ",
  "tika-s0501t3:137_3": "vinetī’’ti pucchitabbattā ‘‘soyaṁ dhammavinayo’’tiādimāha. Aṭṭhakathāyaṁ pana ‘‘evaṁ",
  "tika-s0501t3:137_4": "‘akkharehi saṅkāsetī’tiādīnaṁ channaṁ byañjanapadānaṁ byāpāraṁ dassetvā idāni atthapadānaṁ",
  "tika-s0501t3:137_5": "byāpāraṁ dassetuṁ ‘soyaṁ dhammavinayo’tiādi vutta’’nti (netti. aṭṭha. 9) vuttaṁ.",
  "tika-s0501t3:138_0": "Tattha ugghaṭiyanto uddisiyamāno uddesapariyattiatthabhūto so ayaṁ dhammavinayo ugghaṭitaññupuggalaṁ",
  "tika-s0501t3:138_1": "vineti, tena ugghaṭitaññuno puggalassa vinayanena naṁ ugghaṭiyantaṁ uddisiyamānaṁ",
  "tika-s0501t3:138_2": "uddesapariyattiatthabhūtaṁ vinayaṁ ‘‘ādikalyāṇo’’ti āhu. Vipañciyanto niddisiyamāno",
  "tika-s0501t3:138_3": "niddesapariyattiatthabhūto so ayaṁ dhammavinayo vipañcitaññupuggalaṁ vineti, tena",
  "tika-s0501t3:138_4": "vipañcitaññupuggalassa vinayanena naṁ vipañciyantaṁ niddisiyamānaṁ niddesapariyattiatthabhūtaṁ",
  "tika-s0501t3:138_5": "vinayaṁ ‘‘majjhekalyāṇo’’ti āhu. Vitthāriyanto paṭiniddisiyamāno paṭiniddesapariyattiatthabhūto",
  "tika-s0501t3:138_6": "so ayaṁ dhammavinayo neyyaṁ puggalaṁ vineti vinayanaṁ janeti, tena neyyassa puggalassa",
  "tika-s0501t3:138_7": "vinayanena naṁ vitthāriyantaṁ paṭiniddisiyamānaṁ paṭiniddesapariyattiatthabhūtaṁ",
  "tika-s0501t3:138_8": "vinayaṁ ‘‘pariyosānakalyāṇo’’ti āhūti yojanatthoti daṭṭhabbo.",
  "tika-s0501t3:139_0": "Atha vā ‘‘akkharehi saṅkāsetī’’tiādinā channaṁ padānaṁ byāpāro dassito, evaṁ sati",
  "tika-s0501t3:139_1": "attho nibyāpāro siyā, attho ca nippariyāyato sabyāpāroyevāti codanaṁ manasi katvā",
  "tika-s0501t3:139_2": "āha ‘‘soyaṁ dhammavinayo’’tiādi. Etena atthoyeva mukhyato veneyyattayassa vinayanakiccaṁ",
  "tika-s0501t3:139_3": "sādheti, atthavācako pana saddo ṭhānūpacārato veneyyattayassa vinayanakiccaṁ sādhetīti",
  "tika-s0501t3:139_4": "dasseti. Padaparamassa pana saccappaṭivedhassa patiṭṭhānābhāvato so idha na vutto.",
  "tika-s0501t3:139_5": "Sekkhaggahaṇena vā kalyāṇaputhujjanassa viya neyyaggahaṇena padaparamassa puggalassāpi",
  "tika-s0501t3:139_6": "gahaṇaṁ daṭṭhabbaṁ . Akkharehītiādīsu karaṇatthe karaṇavacanaṁ, na hetvatthe. Akkharādīnañhi",
  "tika-s0501t3:139_7": "ugghaṭanādīni payojanāniyeva honti, na ugghaṭanādīnaṁ akkharādīni payojanānīti ‘‘annena",
  "tika-s0501t3:139_8": "vasatī’’tiādīsu viya na hetuattho gahetabbo. Tattha hi annena hetunā vasati, vasanena",
  "tika-s0501t3:139_9": "hetunā annaṁ laddhanti vasanakiriyāya phalaṁ vasanakiriyāya hetubhāvena gahitaṁ.",
  "tika-s0501t3:139_10": "‘‘Ajjhesanena vasatī’’tiādīsupi eseva nayo. Tenāha ‘‘yadatthā ca kiriyā, so hetū’’ti",
  "tika-s0501t3:139_11": "(netti. aṭṭha. 9). Tattha yadatthāti so annādiko attho yassā vasanādikiriyāyāti yadatthā,",
  "tika-s0501t3:139_12": "vasanādikiriyā, so annādiko attho tassā vasanādikiriyāya hetūti attho veditabbo.",
  "tika-s0501t3:140_0": "10. ‘‘Tattha aparimāṇā padā’’tiādinā ‘‘dhammaṁ vo bhikkhave desessāmī’’ti uddiṭṭhāya",
  "tika-s0501t3:140_1": "pāḷiyā dvādasapadasampattisaṅkhātaṁ tividhakalyāṇataṁ dassetvā idāni chaatthapadachabyañjanapadabhedena",
  "tika-s0501t3:140_2": "sampattisaṅkhātaṁ atthapadabyañjanapadakalyāṇataṁ dassento ‘‘tattha chappadāni attho’’tiādimāha.",
  "tika-s0501t3:140_3": "Atha vā ‘‘dvādasa padāni sutta’’nti vuttānurūpaṁ ‘‘tattha aparimāṇā’’tiādinā ‘‘dhammaṁ",
  "tika-s0501t3:140_4": "vo bhikkhave desessāmī’’ti uddiṭṭhāya pāḷiyā dvādasapadatā dassetvā ‘‘ādikalyāṇaṁ",
  "tika-s0501t3:140_5": "majjhekalyāṇaṁ pariyosānakalyāṇa’’nti vuttānurūpaṁ ‘‘tattha bhagavā akkharehi cā’’tiādinā",
  "tika-s0501t3:140_6": "tassā pāḷiyā tividhakalyāṇatā dassitā, dassetvā idāni ‘‘sātthaṁ sabyañjanaṁ kevalaparipuṇṇaṁ",
  "tika-s0501t3:140_7": "parisuddha’’nti vuttānurūpaṁ tassā pāḷiyā chaatthapadabyañjanapadasampannataṁ dassetuṁ",
  "tika-s0501t3:140_8": "‘‘tattha chappadāni attho’’tiādi vuttaṁ. Tattha tatthāti tissaṁ desanāhāravisayasaṅkhātāyaṁ",
  "tika-s0501t3:140_9": "pāḷiyaṁ chappadāni attho. Katamāni chappadāni? Saṅkāsanā, pakāsanā, vivaraṇā, vibhajanā,",
  "tika-s0501t3:140_10": "uttānīkammaṁ, paññatti imāni chappadāni. Attho yassa atthi tasmā sātthaṁ. Tatthāti",
  "tika-s0501t3:140_11": "tissaṁ desanāhāravisayasaṅkhātāyaṁ pāḷiyaṁ chappadāni byañjanaṁ. Katamāni chappadāni?",
  "tika-s0501t3:140_12": "Akkharaṁ, padaṁ, byañjanaṁ, ākāro, nirutti, niddeso imāni chappadāni. Byañjanaṁ yassa",
  "tika-s0501t3:140_13": "atthīti sabyañjananti yojanā kātabbā. Tenāti tassā pāḷiyā tividhakalyāṇachaatthapadasampannachabyañjanapadasampannaṭṭhena,",
  "tika-s0501t3:140_14": "‘‘dhammaṁ vo, bhikkhave…pe… suddha’’nti bhagavā āhāti attho.",
  "tika-s0501t3:141_0": "Kevalasaddassa sakalādiatthavācakattā adhippetatthaṁ niyametvā dassetuṁ ‘‘kevalanti",
  "tika-s0501t3:141_1": "lokuttaraṁ na missaṁ lokiyehi dhammehī’’ti vuttaṁ. Paripuṇṇanti adhippetatthe ekopi",
  "tika-s0501t3:141_2": "attho ūno natthi, vācakasaddesupi anatthako ekopi saddo adhiko natthīti paripuṇṇaṁ",
  "tika-s0501t3:141_3": "anūnaṁ anatirekaṁ. Parisuddhanti saddadosaatthadosādivirahato vā parisuddhaṁ, rāgādimalavirahato",
  "tika-s0501t3:141_4": "vā pariyodātānaṁ uttarimanussadhammavisesānaṁ upaṭṭhitaṭṭhānattā parisuddhaṁ pariyodātaṁ.",
  "tika-s0501t3:141_5": "Niggataṁ malaṁ etassa dhammassāti nimmalaṁ. Saddadosādivirahato vā rāgādivirahato",
  "tika-s0501t3:141_6": "vā sabbamalehi apagataṁ pari samantato odātanti pariyodātaṁ. Upaṭṭhitanti upatiṭṭhanti",
  "tika-s0501t3:141_7": "ettha sabbavisesāti upaṭṭhitaṁ yathā ‘‘padakkanta’’nti. Padakkantaṁ padakkantaṭṭhānaṁ.",
  "tika-s0501t3:141_8": "Visisanti manussadhammehīti visesā, sabbe visesā sabbavisesā, sabbato vā visesāti",
  "tika-s0501t3:141_9": "sabbavisesā, uttarimanussadhammā. Tesaṁ sabbavisesānaṁ upaṭṭhitanti yojanā. Idanti",
  "tika-s0501t3:141_10": "sikkhattayasaṅgahaṁ sāsanabrahmacariyaṁ. Tathāgatassa sammāsambuddhassa padanti tathāgatapadaṁ.",
  "tika-s0501t3:141_11": "Padanti ca paṭipattigamanena vā desanāgamanena vā kilesaggahaṇaṁ. Ottharitvā gamanaṭṭhānaṁ",
  "tika-s0501t3:141_12": "itipi vuccati pavuccati, tathāgatena gocarāsevanena vā bhāvanāsevanena vā nisevitaṁ",
  "tika-s0501t3:141_13": "bhajitaṁ itipi vuccati, tathāgatassa mahāvajirañāṇasabbaññutaññāṇadantehi ārañjitaṁ",
  "tika-s0501t3:141_14": "ārañjitaṭṭhānaṁ itipi vuccati, ato tathāgatapadādibhāvena vattabbabhāvato etaṁ sāsanabrahmacariyaṁ",
  "tika-s0501t3:141_15": "iti paññāyati. Brahmacariyanti brahmuno sabbasattuttamassa bhagavato cariyaṁ, brahmaṁ",
  "tika-s0501t3:141_16": "vā sabbaseṭṭhaṁ cariyaṁ brahmacariyaṁ. Paññāyatīti yathāvuttehi pakārehi ñāyatīti attho veditabbo.",
  "tika-s0501t3:142_0": "‘‘Imassa sikkhattayassa saṅgahassa sāsanassa paripuṇṇabhāvaparisuddhabhāvasaṅkhātaṁ",
  "tika-s0501t3:142_1": "tathāgatapadabhāvaṁ!Tathāgatapadabhāvaṁ, tathāgatanisevitabhāvaṁ, tathāgataārañjitabhāvaṁ,",
  "tika-s0501t3:142_2": "tehi pakārehi ñāpitabhāvaṁ kathaṁ mayaṁ nikkaṅkhā jānissāmā’’ti vattabbato ‘‘tenāha",
  "tika-s0501t3:142_3": "bhagavā’’tiādi vuttaṁ, tabbhāvadīpakena bhagavatā vuttena vacanena tumhehi nikkaṅkhehi",
  "tika-s0501t3:142_4": "jānitabboti vuttaṁ hoti.",
  "tika-s0501t3:143_0": "Yadi bhagavā akkharehi ca padehi ca ugghaṭeti, byañjanehi ca ākārehi ca vipañcayati,",
  "tika-s0501t3:143_1": "niruttīhi ca niddesehi ca vitthāreti, evaṁ sati ācariyena racitena desanāhārena payojanaṁ",
  "tika-s0501t3:143_2": "na bhavati, desanāhārena na vinā bhagavato desanāyameva atthasijjhanatoti codanaṁ",
  "tika-s0501t3:143_3": "manasi katvā ‘‘kesaṁ ayaṁ dhammadesanā’’ti pucchitvā ‘‘yogīna’’nti āha. Tattha yogīnanti",
  "tika-s0501t3:143_4": "yujjanti catusaccakammaṭṭhānabhāvanāyanti yogino, tesaṁ yogīnaṁ. Tena mayā racitena",
  "tika-s0501t3:143_5": "desanāhārena saṁvaṇṇitā ayaṁ vuttappakārā bhagavato desanā ugghaṭanādikiccaṁ sādhetīti",
  "tika-s0501t3:143_6": "desanāhāro yogīnaṁ sātthakoyevāti daṭṭhabbo. ‘‘Desanāhārassa assādādidesanāhārabhāvo",
  "tika-s0501t3:143_7": "kena amhehi jānitabbo saddahitabbo’’ti vattabbattā ‘‘tenāha āyasmā…pe… desanāhāro’’ti",
  "tika-s0501t3:143_8": "vuttaṁ. Tattha tena assādādidesanāhārabhāvena āyasmā mahākaccāno ‘‘assādādīnavatā…pe…",
  "tika-s0501t3:143_9": "desanāhāro’’ti yaṁ vacanaṁ āha, tena vacanena tumhehi desanāhārassa yogīnaṁ assādādidesanāhārabhāvo",
  "tika-s0501t3:143_10": "jānitabbo saddahitabboti vuttaṁ hoti.",
  "tika-s0501t3:144_0": "‘‘Kiṁ pana ettāvatā desanāhāro paripuṇṇo, añño niyutto natthī’’ti pucchitabbattā",
  "tika-s0501t3:144_1": "‘‘niyutto desanāhāro’’ti vuttaṁ. Tattha yassaṁ desanāyaṁ assādādayo yena desanāhārena",
  "tika-s0501t3:144_2": "niddhāritā, tassaṁ desanāyaṁ so desanāhāro niddhāretvā yojitoti attho daṭṭhabboti.",
  "tika-s0501t3:145": "Iti desanāhāravibhaṅge sattibalānurūpā racitā",
  "tika-s0501t3:146": "Vibhāvanā niṭṭhitā.",
  "tika-s0501t3:147": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t3:148": "2. Vicayahāravibhaṅgavibhāvanā",
  "tika-s0501t3:149_0": "11. Yena yena saṁvaṇṇanāvisesabhūtena desanāhāravibhaṅgena assādādayo suttatthā ācariyena",
  "tika-s0501t3:149_1": "vibhattā, so saṁvaṇṇanāvisesabhūto desanāhāravibhaṅgo paripuṇṇo, ‘‘katamo vicayo",
  "tika-s0501t3:149_2": "hāro’’ti pucchitabbattā ‘‘tattha katamo vicayo hāro’’tiādi vuttaṁ. Tattha tatthāti",
  "tika-s0501t3:149_3": "tesu niddiṭṭhesu soḷasasu desanāhārādīsu hāresu katamo saṁvaṇṇanāviseso vicayo hāro",
  "tika-s0501t3:149_4": "vicayahāravibhaṅgo nāmāti pucchati. ‘‘Yaṁ pucchitañca vissajjitañcā’’tiādiniddesagāthāya",
  "tika-s0501t3:149_5": "idāni mayā vuccamāno ‘‘ayaṁ vicayo hāro kiṁ vicinatī’’tiādiko saṁvaṇṇanāviseso vicayahāravibhaṅgo nāmāti yojanā.",
  "tika-s0501t3:150_0": "‘‘Ayaṁ vicayo hāro kiṁ vicinatī’’ti iminā yo vicayo vicinitabbo, taṁ vicayaṁ vicinitabbaṁ",
  "tika-s0501t3:150_1": "pucchati, tasmā vicinitabbaṁ visayaṁ visuṁ visuṁ niyametvā dassetuṁ ‘‘padaṁ vicinati,",
  "tika-s0501t3:150_2": "pañhaṁ vicinatī’’tiādi vuttaṁ. ‘‘Kiṁ vicayo padavicayo’’tiādiṁ avatvā ‘‘kiṁ vicinati,",
  "tika-s0501t3:150_3": "padaṁ vicinatī’’tiādivacanena vicayasaddassa kattusādhanatthaṁ dasseti. Tattha padaṁ",
  "tika-s0501t3:150_4": "vicinatīti navavidhassa suttantassa sabbaṁ padaṁ yāva nigamanā nāmapadādijātisaddādiitthiliṅgādiākārantādipaṭhamavibhatyantādiekavacanādivasena",
  "tika-s0501t3:150_5": "vicinati. Pañhaṁ vicinatīti adiṭṭhajotanādisattādhiṭṭhānādisammutivisayādiatītavisayādivasena",
  "tika-s0501t3:150_6": "vicinati. Vissajjanaṁ vicinatīti ekaṁsabyākaraṇavissajjanādisāvasesabyākaraṇavissajjanādi",
  "tika-s0501t3:150_7": "sauttarabyākaraṇa vissajjanādi lokiyabyākaraṇavissajjanādivasena vicinati. Pubbāparaṁ",
  "tika-s0501t3:150_8": "vicinatīti pubbena aparaṁ saṁsanditvā vicinati. Assādaṁ vicinatīti assādakataṇhādiassādetabbasukhādivasena",
  "tika-s0501t3:150_9": "vicinati. Ādīnavaṁ vicinatīti dukkhadukkhavipariṇāmadukkhasaṅkhāradukkhavasena vā",
  "tika-s0501t3:150_10": "aniṭṭhānubhavanādiādiantavantatādisaṁkilesabhāgiyādivasena vā vicinati. Nissaraṇaṁ",
  "tika-s0501t3:150_11": "vicinatīti maggavasena vā nibbānavasena vā maggassa vā āgamavasena, nibbānassa asaṅkhatadhātuādipariyāyavasena",
  "tika-s0501t3:150_12": "vā vicinati. Phalaṁ vicinatīti dhammacaraṇassa duggatigamanābhāvena vā maccutaraṇādinā",
  "tika-s0501t3:150_13": "vā desanāya phalaṁ, desanānusārena caraṇassa phalaṁ vicinati. Upāyaṁ vicinatīti aniccānupassanādivasena",
  "tika-s0501t3:150_14": "pavattananibbidāñāṇādivasena vā saddhāsativasena vā visuddhiyā upāyaṁ vicinati. Āṇattiṁ",
  "tika-s0501t3:150_15": "vicinatīti pāpaparivajjanāṇattivasena vā lokassa suññatāpekkhanāṇattivasena vā vicinati.",
  "tika-s0501t3:150_16": "Anugītiṁ vicinatīti vuttānugītivasena vā vuccamānānugītivasena vā anurūpaṁ gītiṁ",
  "tika-s0501t3:150_17": "vicinati. Sabbe nava suttante vicinatīti suttageyyādike nava sutte āhaccavacanavasena",
  "tika-s0501t3:150_18": "vā anusandhivacanavasena vā nītatthavacanavasena vā neyyatthavacanavasena vā saṁkilesabhāgiyādivasena vā vicinati.",
  "tika-s0501t3:151_0": "Kiñcāpi padavicayo paṭhamaṁ vibhatto, suttassa pana anupadaṁ vicinitabbatāya atibhāriyo,",
  "tika-s0501t3:151_1": "na sukaro padavicayoti taṁ aggahetvā pañhāvicayavissajjanavicaye tāva vibhajanto",
  "tika-s0501t3:151_2": "‘‘yathā kiṁ bhave’’tiādimāha. Tattha yathā kiṁ bhaveti yena pakārena so pañhāvicayo",
  "tika-s0501t3:151_3": "pavattetabbo, taṁ pakārajātaṁ kīdisaṁ bhaveyyāti attho daṭṭhabbo. Āyasmā ajito pārāyane",
  "tika-s0501t3:151_4": "bhagavantaṁ pañhaṁ yathā yena pakārena pucchati, tathā tena pakārena pañhāvicayo",
  "tika-s0501t3:151_5": "pavattetabboti attho. Tattha āyasmāti piyavacanaṁ. Ajitoti bāvarībrāhmaṇassa paricārakabhūtānaṁ",
  "tika-s0501t3:151_6": "soḷasannaṁ aññataro ajito. Pārāyaneti pāraṁ nibbānaṁ ayati gacchati etenāti pārāyanaṁ,",
  "tika-s0501t3:151_7": "ajitasuttādisoḷasasuttassetaṁ adhivacanaṁ.",
  "tika-s0501t3:152": "‘‘Kenassu nivuto loko, (iccāyasmā ajito,)",
  "tika-s0501t3:153": "Kenassu nappakāsati;",
  "tika-s0501t3:154": "Kissābhilepanaṁ brūsi, kiṁ su tassa mahabbhaya’’nti. (su. ni. 1038; cūḷani. vatthugāthā 57, ajitamāṇavapucchāniddesa 1) –",
  "tika-s0501t3:155_0": "Gāthāya ‘‘kena dhammena loko ariyavajjo satto nivuto paṭicchādito, iti āyasmā ajito",
  "tika-s0501t3:155_1": "pucchati. Kena hetunā yathāvuttaloko nappakāsati, assa yathāvuttalokassa kiṁ abhilepanaṁ",
  "tika-s0501t3:155_2": "iti tvaṁ brūsi, tassa yathāvuttalokassa kiṁ mahabbhayanti tvaṁ brūsīti pucchatī’’ti attho.",
  "tika-s0501t3:156_0": "Iti iminā pabhedena cattāri imāni gāthāpādapadāni pucchitāni pucchāvasena vuttāni,",
  "tika-s0501t3:156_1": "pucchitatthadīpakāni vā, padhānavasena pana so ‘‘eko pañho’’ti mato, yadipi catunnaṁ",
  "tika-s0501t3:156_2": "padānaṁ pucchanavasena pavattattā catubbidhoti vattabbo, ñātuṁ pana icchitassa ekasseva",
  "tika-s0501t3:156_3": "atthassa sambhavato ‘‘eko pañho’’ti vuttaṁ. ‘‘Kāraṇaṁ vadehī’’ti vattabbattā kāraṇamāha",
  "tika-s0501t3:156_4": "‘‘ekavatthupariggahā’’ti. Idaṁ vuttaṁ hoti – ‘‘yadipi nivāraṇāpakāsanābhilepanamahabbhayasaṅkhātā",
  "tika-s0501t3:156_5": "cattāro atthā pucchāyaṁ gahitā, ekassa pana abhidheyyatthassa gahaṇato ‘eko pañho’ti",
  "tika-s0501t3:156_6": "padhānavasena gahitoti daṭṭhabbo’’ti. ‘‘Ekavatthupariggahaṇaṁ kathaṁ amhehi saddahitabba’’nti",
  "tika-s0501t3:156_7": "vattabbabhāvato ‘‘evañhi āhā’’ti vuttaṁ. Evaṁ ekavatthupariggahaṇeneva bhagavā hi",
  "tika-s0501t3:156_8": "yasmā āha, iti tasmā ekavatthupariggahaṇaṁ tumhehi saddahitabbanti vuttaṁ hoti.",
  "tika-s0501t3:157_0": "‘‘Kenassu nivuto loko’’ti iminā lokādhiṭṭhānaṁ paṭicchādanaṁ pucchati, na nānādhammādhiṭṭhānaṁ.",
  "tika-s0501t3:157_1": "‘‘Kenassu nappakāsatī’’ti iminā lokasseva appakāsanaṁ pucchati, na nānāsabhāvadhammassa.",
  "tika-s0501t3:157_2": "‘‘Kissābhilepanaṁ brūsī’’ti iminā lokasseva abhilepanaṁ pucchati, na nānāsabhāvadhammassa.",
  "tika-s0501t3:157_3": "‘‘Kiṁ su tassa mahabbhaya’’nti iminā tasseva lokassa mahabbhayaṁ pucchati, na nānāsabhāvadhammassa.",
  "tika-s0501t3:157_4": "Tasmā ‘‘kenassu nivuto loko’’tiādipañho ekādhiṭṭhānanānādhiṭṭhānesu ekādhiṭṭhāno,",
  "tika-s0501t3:157_5": "dhammādhiṭṭhānasattādhiṭṭhānesu sattādhiṭṭhāno, adiṭṭhajotanādīsu adiṭṭhajotanāpañhotiādinā",
  "tika-s0501t3:157_6": "yathāsambhavaṁ vicinitabboti adhippāyo.",
  "tika-s0501t3:158_0": "‘‘Pañhassa yo loko ‘adhiṭṭhāno’ti gahito, so loko tividho’’ti vattabbabhāvato ‘‘loko",
  "tika-s0501t3:158_1": "tividho’’tiādi vuttaṁ. Tattha tayo vidhā etassa lokassāti tividho. Kilissati rāgādivasena",
  "tika-s0501t3:158_2": "kāmāvacarasattoti kileso, kileso ca so loko cāti kilesaloko, kāmāvacarasatto. So",
  "tika-s0501t3:158_3": "hi rāgādikilesabahulatāya kilesalokoti. Bhavati jhānābhiññāhi buddhīhīti bhavo, bhavo",
  "tika-s0501t3:158_4": "ca so loko cāti bhavaloko, rūpāvacarasatto. So hi jhānādibuddhīhi bhavatīti. Indriyena",
  "tika-s0501t3:158_5": "samannāgatoti indriyo, indriyo ca so loko cāti indriyaloko, arūpāvacarasatto. So",
  "tika-s0501t3:158_6": "hi āneñjasamādhibahulatāya visuddhindriyo hotīti lokasamaññā pariyāpannadhammavasena",
  "tika-s0501t3:158_7": "pavattā, tasmā ariyā na gahitāti.",
  "tika-s0501t3:159_0": "‘‘Kenassu nivuto loko’’tiādigāthāya pucchāvicayo hāro ācariyena vibhatto, amhehi",
  "tika-s0501t3:159_1": "ca ñāto, ‘‘vissajjanāvicayo hāro kattha vissajjanāya vibhatto’’ti pucchitabbattā",
  "tika-s0501t3:159_2": "‘‘tattha vissajjanā’’tiādi vuttaṁ. Tattha tatthāti tassaṁ ‘‘kenassu nivuto loko’’tiādipucchāyaṁ –",
  "tika-s0501t3:160": "‘‘Avijjāya nivuto loko, (ajitāti bhagavā,)",
  "tika-s0501t3:161": "Vivicchā pamādā nappakāsati;",
  "tika-s0501t3:162": "Jappābhilepanaṁ brūmi, dukkhamassa mahabbhaya’’nti. (su. ni. 1039; cūḷani. vatthugāthā 58, ajitamāṇavapucchāniddesa) –",
  "tika-s0501t3:163_0": "Ayaṁ gāthā vissajjanāti daṭṭhabbā. Tattha avijjāya nivuto lokoti kāḷapakkhacatuddasī,",
  "tika-s0501t3:163_1": "ghanavanasaṇḍa, meghapaṭalacchādana, aḍḍharattīnaṁ vasena caturaṅgasamannāgatena",
  "tika-s0501t3:163_2": "andhakārena rathaghaṭādi paṭicchādito viya dhammasabhāvapaṭicchādanalakkhaṇāya avijjāya",
  "tika-s0501t3:163_3": "sattaloko nivuto paṭicchādito. ‘‘Ajitā’’ti ca ālapanaṁ katvā bhagavā āha. Vivicchāti",
  "tika-s0501t3:163_4": "vicikicchāya pamādahetu yathāvuttaloko nappakāsati. Jappaṁ taṇhaṁ yathāvuttalokassa",
  "tika-s0501t3:163_5": "‘‘abhilepana’’nti ahaṁ brūmīti bhagavā āha, dukkhaṁ jātiādivaṭṭadukkhaṁ assa yathāvuttalokassa",
  "tika-s0501t3:163_6": "‘‘mahabbhaya’’nti ahaṁ brūmīti bhagavā ajitaṁ āhāti attho.",
  "tika-s0501t3:164_0": "‘‘Imāya vissajjanāya kathaṁ vicineyyā’’ti pucchitabbattā ‘‘imāni cattāri padānī’’tiādi",
  "tika-s0501t3:164_1": "vuttaṁ. Tattha imāni cattāri padānīti ‘‘kenassu nivuto loko’’tiādipucchāgāthāyaṁ",
  "tika-s0501t3:164_2": "vuttāni gāthāpadāni. Imehi catūhi padehīti ‘‘avijjāya nivuto loko’’ti vissajjanāgāthāyaṁ",
  "tika-s0501t3:164_3": "vuttehi gāthāpadehi vissajjitāni. Kathaṁ? Paṭhamaṁ padaṁ paṭhamena padena, dutiyaṁ",
  "tika-s0501t3:164_4": "padaṁ dutiyena padena, tatiyaṁ padaṁ tatiyena padena, catutthaṁ padaṁ catutthena padena vissajjitaṁ.",
  "tika-s0501t3:165_0": "‘‘Kenassu nivuto loko’’ti paṭhamapañhe‘‘avijjāya nivuto loko’’ti paṭhamā vissajjanā",
  "tika-s0501t3:165_1": "katā, na uppaṭipāṭiyā. Vijjāya paṭipakkhā avijjā, tasmā avijjāya ajānako loko bhaveyya.",
  "tika-s0501t3:165_2": "Kathaṁ nivuto saddahitabboti āha ‘‘nīvaraṇehi nivuto loko’’ti. Yadi evaṁ ‘‘nīvaraṇena",
  "tika-s0501t3:165_3": "nivuto loko’’ti vissajjanā kātabbāti codanaṁ manasi katvā vuttaṁ ‘‘avijjānīvaraṇā",
  "tika-s0501t3:165_4": "hi sabbe sattā’’ti. ‘‘Sabbasattānaṁ avijjānīvaraṇabhāvo kena vacanena saddahitabbo’’ti",
  "tika-s0501t3:165_5": "vattabbattā ‘‘yathāha bhagavā’’tiādi vuttaṁ.",
  "tika-s0501t3:166_0": "‘‘Sabbasattānaṁ, bhikkhave, sabbapāṇānaṁ sabbabhūtānaṁ, pariyāyato ekameva nīvaraṇaṁ",
  "tika-s0501t3:166_1": "vadāmi, yadidaṁ avijjā. Avijjānīvaraṇā hi sabbe sattā. Sabbasova bhikkhave avijjāya",
  "tika-s0501t3:166_2": "nirodhā cāgā paṭinissaggā natthi sattānaṁ nīvaraṇanti vadāmī’’ti yaṁ vacanaṁ yathā",
  "tika-s0501t3:166_3": "yena pakārena bhagavā āha, tathā tena pakārena vuttena tena vacanena tumhehi sabbasattānaṁ",
  "tika-s0501t3:166_4": "avijjānīvaraṇabhāvo saddahitabboti.",
  "tika-s0501t3:167_0": "‘‘Avijjāya nivuto loko’’ti padena ‘‘kenassu nivuto loko’’ti paṭhamasseva padassa",
  "tika-s0501t3:167_1": "vissajjanā na siyā, ‘‘kenassu nappakāsatī’’ti dutiyapadassāpi vissajjanā siyāti codanaṁ",
  "tika-s0501t3:167_2": "manasi katvā ‘‘tena cā’’tiādi vuttaṁ. Tattha tena ‘‘avijjāya nivuto loko’’ti padena",
  "tika-s0501t3:167_3": "‘‘kenassu nivuto loko’’ti paṭhamassa padassa vissajjanā yuttā yuttatarā hoti, yuttatarattā",
  "tika-s0501t3:167_4": "‘‘kenassu nivuto loko’’ti pañhe ‘‘avijjāya nivuto loko’’ti vissajjanāti mayā vattabbāyevāti adhippāyo.",
  "tika-s0501t3:168_0": "‘‘Kenassu nappakāsatī’’ti imasmiṁ pañhe ‘‘vivicchā pamādā nappakāsatī’’ti ayaṁ vissajjanā",
  "tika-s0501t3:168_1": "kātabbā, vivicchāya pavattattā, pamādā ca loko nappakāsatīti attho. Avijjānīvaraṇāya",
  "tika-s0501t3:168_2": "nivuto loko nappakāsatīti vissajjanā kātabbā, ‘‘kathaṁ vivicchā pamādā loko nappakāsatīti",
  "tika-s0501t3:168_3": "vissajjanā katā’’ti vattabbattā ‘‘yo puggalo’’tiādi vuttaṁ. Tattha yo puthujjanabhūto",
  "tika-s0501t3:168_4": "puggalo avijjānīvaraṇehi nivuto, so puthujjanabhūto puggalo vivicchāya vivicchati.",
  "tika-s0501t3:168_5": "‘‘Yāya vivicchāya vivicchati, sā vivicchā katamā nāmā’’ti pucchitabbattā ‘‘vivicchā",
  "tika-s0501t3:168_6": "nāma vuccati vicikicchā’’ti vuttaṁ. ‘‘Tāya kasmā nappakāsatī’’ti vattabbattā ‘‘so",
  "tika-s0501t3:168_7": "vicikicchanto’’tiādi vuttaṁ. Tāya vicikicchanto so puthujjanabhūto puggalo saddahitabbesu",
  "tika-s0501t3:168_8": "nābhisaddahati; saddahitabbesu na abhisaddahanto akusalānaṁ dhammānaṁ pahānāya, kusalānaṁ",
  "tika-s0501t3:168_9": "dhammānaṁ sacchikiriyāya ārabhitabbaṁ vīriyaṁ nārabhati; anārabhanto so puggalo idha",
  "tika-s0501t3:168_10": "loke pamādamanuyutto viharatīti, pamādena viharanto pamatto puggalo sukke dhamme",
  "tika-s0501t3:168_11": "na uppādiyati; anuppādayantassa tassa puggalassa te sukkā dhammā anuppādiyamānā hutvā",
  "tika-s0501t3:168_12": "nappakāsanti pakāsanavasena na pavattanti; tasmā ‘‘vivicchā pamādā loko nappakāsatī’’ti",
  "tika-s0501t3:168_13": "vissajjanā kātabbāti adhippāyo.",
  "tika-s0501t3:169": "‘‘Tādisassa sukkadhammānaṁ appakāsanabhāvo amhehi kena vacanena saddahitabbo’’ti vattabbabhāvato ‘‘yathāha bhagavā’’tiādi vuttaṁ. Tattha –",
  "tika-s0501t3:170": "‘‘Dūre santo pakāsanti, himavantova pabbato;",
  "tika-s0501t3:171": "Asantettha na dissanti, rattiṁ khittā yathā sarā;",
  "tika-s0501t3:172": "Te guṇehi pakāsanti, kittiyā ca yasena cā’’ti. –",
  "tika-s0501t3:173_0": "Yaṁ gāthāpāṭhaṁ bhagavā yathā yena appakāsanākārena āha, tathā tena appakāsanākārena",
  "tika-s0501t3:173_1": "vuttena tena gāthāpāṭhena tādisassa puggalassa sukkadhammānaṁ appakāsanabhāvo tumhehi",
  "tika-s0501t3:173_2": "saddahitabboyeva, tasmā ‘‘vivicchā pamādā loko nappakāsatī’’ti vissajjanā kātabbāvāti adhippāyo.",
  "tika-s0501t3:174_0": "Gāthāttho pana – himavanto pabbato dūre ṭhito dūre ṭhitānampi sacakkhukānaṁ puggalānaṁ",
  "tika-s0501t3:174_1": "pakāsati iva, evaṁ santo sappurisā dūre ṭhitānampi guṇavasena pavattāya kittiyā ca",
  "tika-s0501t3:174_2": "guṇavasena pavattehi yasaparibhogaparivārehi ca dūre ṭhitānaṁ paṇḍitānaṁ pakāsanti,",
  "tika-s0501t3:174_3": "rattikāle khittā sarā usū na dissanti yathā, ettha sattaloke vivicchāpamādānaṁ vasena",
  "tika-s0501t3:174_4": "viharanto asanto na dissanti. Ye santo pakāsanti, te santo guṇehi pakāsantīti dassetuṁ",
  "tika-s0501t3:174_5": "‘‘te guṇehi pakāsantī’’ti vuttaṁ . Guṇā nāma abbhantare jātā, ‘‘kathaṁ guṇehi pakāsantī’’ti",
  "tika-s0501t3:174_6": "vattabbattā ‘‘kittiyā ca yasena cā’’ti vuttaṁ. Guṇānubhāvena pavattāya kittiyā ca",
  "tika-s0501t3:174_7": "guṇānubhāvena pavattena yasena ca pakāsantā puggalā guṇehi pakāsantīti vattabbāvāti.",
  "tika-s0501t3:175_0": "Yadi vivicchāpamādānaṁ vasena nappakāsati, evaṁ sati loko nivuto hoti, tasmā paṭhamassa",
  "tika-s0501t3:175_1": "padassāpi vissajjanā kātabbāti codanaṁ manasi katvā ‘‘tena cā’’tiādi vuttaṁ. Tattha",
  "tika-s0501t3:175_2": "tenāti ‘‘vivicchā pamādā nappakāsatī’’ti padena ‘‘kenassu nappakāsatī’’ti dutiyassa",
  "tika-s0501t3:175_3": "padassa vissajjanā yuttā yuttatarāti attho. Padenāti ca padatthaṭṭhena vissajjanāti",
  "tika-s0501t3:175_4": "attho. Padassāti padatthassa pucchitabbassāti attho daṭṭhabbo. Esa nayo heṭṭhā, upari ca.",
  "tika-s0501t3:176_0": "‘‘Kissābhilepanaṁ brūsī’’ti pañhe ‘‘jappābhilepanaṁ brūmī’’ti vissajjanā tassā ajitena",
  "tika-s0501t3:176_1": "daṭṭhabbā. ‘‘Katamā jappā nāmā’’ti pucchitabbattā ‘‘jappā nāma vuccati taṇhā’’ti",
  "tika-s0501t3:176_2": "vuttaṁ. Sā taṇhā lokaṁ abhilimpatīti kathaṁ viññāyatīti yojanā. Tena vuttaṁ ‘‘yathāha",
  "tika-s0501t3:176_3": "bhagavā’’tiādi. Tattha yathā yena taṇhāya abhilepanabhāvena –",
  "tika-s0501t3:177": "‘‘Ratto atthaṁ na jānāti, ratto dhammaṁ na passati;",
  "tika-s0501t3:178": "Andhaṁ tamaṁ tadā hoti, yaṁ rāgo sahate nara’’nti. –",
  "tika-s0501t3:179": "Yaṁ gāthaṁ bhagavā āha, tathā tena abhilepanabhāvena vuttāya tāya gāthāya sā taṇhā lokaṁ abhilimpatīti viññāyatīti adhippāyo.",
  "tika-s0501t3:180_0": "Gāthāyaṁ pana – rajjati sattoti ratto, rāgasamaṅgīsatto. Kāraṇaṁ paṭicca asati pavattati",
  "tika-s0501t3:180_1": "phalanti atthaṁ, phalaṁ. Kāraṇaṁ phalaṁ dhāreti, taṁ kāraṇaṁ dhammaṁ nāma. Andhakāraṁ",
  "tika-s0501t3:180_2": "andhaṁ. Yanti yamhi kāle. Yanti hi bhummatthe paccattavacanaṁ. Yamhi kāle rāgo naraṁ",
  "tika-s0501t3:180_3": "rāgasamaṅgiṁ sahate abhibhavati, tadā kāle andhaṁ andhakāraṁ tamaṁ hotīti yojanā.",
  "tika-s0501t3:180_4": "Rāgo naraṁ yaṁ yasmā sahate, tasmā andhaṁ tamaṁ tadā hotīti vā, rāgo yaṁ naraṁ sahate,",
  "tika-s0501t3:180_5": "tassa narassa andhaṁ tamaṁ tadā hotīti vā, rāgo naraṁ yaṁ sahate abhibhūyate yaṁ",
  "tika-s0501t3:180_6": "sahanaṁ abhibhavanaṁ nipphādeti, taṁ sahanaṁ abhibhavanaṁ andhaṁ andhakāraṁ tamaṁ hotīti vā yojanā.",
  "tika-s0501t3:181_0": "‘‘Yadi ratto atthādikaṁ na jānāti, evaṁ sati kathaṁ jappābhilepanaṁ bhavatī’’ti vattabbattā",
  "tika-s0501t3:181_1": "‘‘sāyaṁ taṇhā’’tiādi vuttaṁ. Tattha ārammaṇesu āsattibahulassa āsaṅgabahulassa taṇhāsamaṅgissa",
  "tika-s0501t3:181_2": "puggalassa sā ayaṁ taṇhā evaṁ bahuāsaṅgavasena abhijappā pariyuṭṭhānaṭṭhāyinī hoti.",
  "tika-s0501t3:181_3": "Iti karitvā iminā kāraṇena tattha taṇhāya sattaloko kenaci silesena abhilitto makkhito",
  "tika-s0501t3:181_4": "viya jappābhilepena abhilitto nāma bhavatīti yojanā. ‘‘Jappābhilepanaṁ appakāsanassapi",
  "tika-s0501t3:181_5": "kāraṇaṁ bhavati, tasmā ‘kenassu nappakāsatī’ti dutiyapadatthassapi vissajjanā siyā’’ti",
  "tika-s0501t3:181_6": "vattabbattā ‘‘tena cā’’tiādi vuttaṁ.",
  "tika-s0501t3:182_0": "‘‘Tassa lokassa mahabbhayaṁ ki’’nti imasmiṁ catutthapañhe ‘‘assa lokassa dukkhaṁ",
  "tika-s0501t3:182_1": "mahabbhayaṁ bhave’’ti ayaṁ vissajjanā tassā ajitena daṭṭhabbā. Bhāyati loko etasmāti",
  "tika-s0501t3:182_2": "bhayaṁ, mahantaṁ bhayaṁ mahabbhayaṁ. ‘‘Katividhaṁ dukkha’’nti pucchitabbattā ‘‘duvidhaṁ",
  "tika-s0501t3:182_3": "dukkha’’ntiādi vuttaṁ. Dve vidhā assa dukkhassāti duvidhaṁ. ‘‘Katamaṁ duvidhaṁ dukkha’’nti",
  "tika-s0501t3:182_4": "pucchitabbattā ‘‘kāyikañca cetasikañcā’’ti vuttaṁ. ‘‘Katamaṁ kāyikaṁ, katamaṁ cetasika’’nti",
  "tika-s0501t3:182_5": "pucchitabbattā ‘‘yaṁ kāyikaṁ, idaṁ dukkhaṁ yaṁ cetasikaṁ, idaṁ domanassa’’nti vuttaṁ.",
  "tika-s0501t3:183_0": "Rogādisatthādianiṭṭharūpaṁ sattalokassa mahabbhayaṁ bhaveyya, ‘‘kathaṁ dukkhaṁ mahabbhayaṁ",
  "tika-s0501t3:183_1": "bhaveti saddahetabba’’nti vattabbabhāvato ‘‘sabbe sattā hī’’tiādi vuttaṁ. Tattha",
  "tika-s0501t3:183_2": "sabbe sattā yathāvuttassa dukkhassa ubbijjanti, dukkhena samasamaṁ aññaṁ bhayaṁ sattānaṁ",
  "tika-s0501t3:183_3": "natthi, dukkhato uttaritaraṁ vā pana bhayaṁ kuto atthi. Hi yasmā natthi, tasmā dukkhato",
  "tika-s0501t3:183_4": "aññassa bhayassa abhāvato ‘‘dukkhaṁ lokassa mahabbhaya’’nti vacanaṁ saddahitabbanti adhippāyo.",
  "tika-s0501t3:184_0": "‘‘Sabbe sattā’’tiādivacanena rogādisatthādianiṭṭharūpaṁ dukkhamūlamevāti dasseti.",
  "tika-s0501t3:184_1": "‘‘Kāyikacetasikavasena duvidhaṁ dukkhaṁ dukkhavedanāyeva, evaṁ sati saṅkhāradukkhavipariṇāmadukkhānaṁ",
  "tika-s0501t3:184_2": "mahabbhayabhāvo na āpajjeyyā’’ti vattabbabhāvato ‘‘tisso dukkhatā’’tiādi vuttaṁ.",
  "tika-s0501t3:185_0": "‘‘Tisso dukkhatā sabbesaṁ sattānaṁ sabbakālesu uppajjanti, kadāci kassaci na uppajjantī’’ti",
  "tika-s0501t3:185_1": "pucchitabbattā ‘‘tattha loko’’tiādi vuttaṁ. Tattha tatthāti tāsu tīsu dukkhatāsu.",
  "tika-s0501t3:185_2": "Lokoti bhogasampanno ceva appābādho ca sattaloko. Odhaso odhiso kadāci karahaci attūpakkamamūlāya",
  "tika-s0501t3:185_3": "dukkhadukkhatāya muccati, kadāci parūpakkamamūlāya dukkhadukkhatāya muccati, tathā",
  "tika-s0501t3:185_4": "odhaso odhiso kadāci karahaci dīghāyuko loko vipariṇāmadukkhatāya muccati, ‘‘kena",
  "tika-s0501t3:185_5": "hetunā muccatī’’ti pucchitabbattā pucchaṁ ṭhapetvā hetuṁ dassetuṁ ‘‘taṁ kissa hetū’’tiādi",
  "tika-s0501t3:185_6": "vuttaṁ. Sattaloke appekacce appābādhā honti, te bhogasampannattā ceva appābādhattā",
  "tika-s0501t3:185_7": "ca dukkhadukkhatāya muccanti, visesato rūpāvacarasattā muccanti. Appekacce dīghāyukāpi",
  "tika-s0501t3:185_8": "honti, te dīghāyukattā vipariṇāmadukkhatāya muccanti; visesato arūpāvacarasattā muccanti",
  "tika-s0501t3:185_9": "arūpāvacarasattānaṁ upekkhāsamāpattibahulattā.",
  "tika-s0501t3:186_0": "Tesaṁ tāhi dukkhatāhi muccanaṁ anekantikaṁ hoti, tasmā tāhi anatikkantattā anekantikaṁ",
  "tika-s0501t3:186_1": "muccanaṁ tumhehi vuttaṁ, amhehi ca ñātaṁ, ‘‘katamaṁ ekantikamuccana’’nti pucchitabbattā",
  "tika-s0501t3:186_2": "‘‘saṅkhāradukkhatāya panā’’tiādi vuttaṁ. Tattha saṅkhāradukkhatāyāti dukkhavedanāpi",
  "tika-s0501t3:186_3": "saṅkhatattā saṅkhārapariyāpannā, tādisāya saṅkhāradukkhatāyāti attho gahetabbo. Lokoti",
  "tika-s0501t3:186_4": "arahā. Upādīyati vipākakkhandhacatukkakaṭattārūpasaṅkhātaṁ khandhapañcakanti upādi,",
  "tika-s0501t3:186_5": "upādiyeva sesaṁ upādisesaṁ, khandhapañcakaṁ, taṁ natthi etissā nibbānadhātuyāti anupādisesā.",
  "tika-s0501t3:186_6": "Anupādisesāya nibbānadhātuyā anupādisesanibbānadhātu hutvā muccati, itthambhūtalakkhaṇe",
  "tika-s0501t3:186_7": "cāyaṁ karaṇaniddeso. Nibbānadhātūti ca khandhapañcakassa nibbāyanamattaṁ adhippetaṁ,",
  "tika-s0501t3:186_8": "na asaṅkhatadhātu. Tasmāti saṅkhāradukkhatāya sakalalokabyāpakabhāvena sabbalokasaṅgāhakattā",
  "tika-s0501t3:186_9": "vuttappakārasaṅkhāradukkhatāya sabbalokassa dukkhaṁ hoti, iti katvā saṅkhāradukkhatāya",
  "tika-s0501t3:186_10": "sabbalokassa dukkhabhāvato ‘‘dukkhamassa mahabbhaya’’nti bhagavatā vuttaṁ.",
  "tika-s0501t3:187_0": "‘‘Vedanāpaccayā taṇhā’’ti (ma. ni. 3.126; saṁ. ni. 2.1, 3, 36; mahāva. 1; vibha.",
  "tika-s0501t3:187_1": "225) vacanato ‘‘dukkhamassa mahabbhaya’’nti padena ‘‘kissābhilepanaṁ brūsī’’ti tatiyapadassāpi",
  "tika-s0501t3:187_2": "vissajjanā siyāti āsaṅkabhāvato ‘‘tena ca catutthassa padassa vissajjanā yuttā’’ti",
  "tika-s0501t3:187_3": "vuttaṁ. ‘‘Kena yathākkamaṁ pucchāvissajjanānaṁ yuttatarabhāvo jānitabbo’’ti vattabbattā",
  "tika-s0501t3:187_4": "‘‘tenāha bhagavā’’tiādi vuttaṁ. Tena yathākkamaṁ pucchāvissajjanānaṁ yuttatarattā",
  "tika-s0501t3:187_5": "yuttatarajānanako bhagavā ‘‘avijjāya nivuto loko’’tiādimāha, tasmā yuttatarabhāvo",
  "tika-s0501t3:187_6": "tumhehi jānitabboti.",
  "tika-s0501t3:188_0": "Ettha ca lokassa nīvaraṇādīni ajānantena ca titthiyavādesu samayantaresu paricayena",
  "tika-s0501t3:188_1": "ca tesu samayantaresu ceva nīvaraṇādīsu ca saṁsayapakkhandena ekaṁseneva sattādhiṭṭhānena",
  "tika-s0501t3:188_2": "pucchitabbattā, ekaṁseneva sattādhiṭṭhānena byākātabbattā ca sattādhiṭṭhānā pucchā",
  "tika-s0501t3:188_3": "katāti veditabbā. Sā cāyaṁ pucchā ajānantassa jānanatthāya, jātasaṁsayassa ca saṁsayavinodanatthāya",
  "tika-s0501t3:188_4": "vissajjetabbassa nīvaraṇādivisayassa catubbidhattā catubbidhā. Nīvaraṇādīnaṁ pana",
  "tika-s0501t3:188_5": "visayānaṁ loko ca ādhārabhāvena gāthāyaṁ vuttoti ‘‘eko pañho dassito’’ti ayamettha",
  "tika-s0501t3:188_6": "pucchāvicayo, vissajjanāvicayo pana ‘‘adiṭṭhajotanā vissajjanā, vimaticchedanā vissajjanā’’tiādinā",
  "tika-s0501t3:188_7": "pucchāvicaye vuttanayānusārena veditabbo.",
  "tika-s0501t3:189_0": "Ekādhāre pucchāvissajjane vicayo ācariyehi vibhatto, amhehi ca ñāto, ‘‘anekādhāre",
  "tika-s0501t3:189_1": "pucchāvissajjane yo vicayo vibhajanāraho, so vicayo kathaṁ amhehi viññāyati, amhākaṁ",
  "tika-s0501t3:189_2": "viññāpanatthāya tasmiṁ vicayaṁ vibhajathā’’ti vattabbabhāvato anekādhāraṁ pucchaṁ",
  "tika-s0501t3:189_3": "tāva nīharitvā dassetuṁ –",
  "tika-s0501t3:190": "‘‘Savanti sabbadhi sotā, (iccāyasmā ajito,)",
  "tika-s0501t3:191": "Sotānaṁ kiṁ nivāraṇaṁ;",
  "tika-s0501t3:192": "Sotānaṁ saṁvaraṁ brūhi, kena sotā pidhīyare’’ti. (su. ni. 1040; cūḷani. vatthugāthā 59, ajitamāṇavapucchāniddesa 3) –",
  "tika-s0501t3:193_0": "Gāthamāha . Gāthāttho tāva daṭṭhabbo. Savantīti sandanti, pavattantīti attho. Sabbadhīti",
  "tika-s0501t3:193_1": "taṇhādīnaṁ ārammaṇabhūtesu sabbesu rūpādīsu āyatanesu. Sotāti taṇhābhijjhābyāpādādayo",
  "tika-s0501t3:193_2": "sotā. Iccāyasmāti iti evaṁ āyasmā ajito āha. Sotānanti taṇhābhijjhābyāpādādīnaṁ sotānaṁ.",
  "tika-s0501t3:193_3": "Kiṁ nivāraṇanti kiṁ katamaṁ dhammajātaṁ āvaraṇaṁ bhave, kā katamā dhammajāti rakkhā",
  "tika-s0501t3:193_4": "bhave. Sotānaṁ saṁvaraṁ brūhīti sotānaṁ taṇhābhijjhābyāpādādīnaṁ saṁvaraṇaṁ āvaraṇaṁ",
  "tika-s0501t3:193_5": "idaṁ dhammajātaṁ bhaveti sabbasattahitatthaṁ amhākaṁ tvaṁ kathehi. Kena sotāpidhīyareti",
  "tika-s0501t3:193_6": "kena pahāyakadhammena taṇhābhijjhābyāpādādayo sotā paṇḍitehi pidhīyareti pucchatīti pucchitāni.",
  "tika-s0501t3:194_0": "‘‘Pucchāvasena kathitāya ‘savanti…pe… pidhīyare’ti imāya gāthāya kittakāni padāni",
  "tika-s0501t3:194_1": "pucchitāni, kittakā pañhā’’ti pucchitabbattā ‘‘imāni cattāri padāni pucchitāni, te",
  "tika-s0501t3:194_2": "dve pañhā’’ti vuttaṁ. ‘‘Pucchāvasena pavattāya imissā gāthāya yadi cattāri padāni",
  "tika-s0501t3:194_3": "siyuṁ, evaṁ santesu pañhāpi catubbidhā siyuṁ, kasmā ‘dve’ti vuttā’’ti vattabbattā",
  "tika-s0501t3:194_4": "‘‘kasmā? Ime hi bahvādhivacanena pucchitā’’ti vuttaṁ. Ime etāya gāthāya gahitā atthā",
  "tika-s0501t3:194_5": "bahvādhivacanena pucchitā. Idaṁ vuttaṁ hoti – ‘‘savanti…pe… pidhīyareti bahūni vacanāni",
  "tika-s0501t3:194_6": "adhikicca pavattā saṁvarasaṅkhātā sati ceva pidahanahetubhūtā paññā cāti ime dve",
  "tika-s0501t3:194_7": "atthāva pucchitā, tasmā atthavasena dve pañhā vuttā vā’’ti. ‘‘Pucchāya duvidhatthavisayatā",
  "tika-s0501t3:194_8": "kathaṁ vuttā’’ti vattabbattā pucchāya duvidhatthavisayataṁ vivarituṁ ‘‘evaṁ samāpannassā’’tiādi",
  "tika-s0501t3:194_9": "vuttaṁ. Tattha evaṁ samāpannassāti imāhi duggatihetubhūtāhi ñātibyasanādisaṅkhātāhi",
  "tika-s0501t3:194_10": "āpadāhi vā, pāṇavadhādīhi āpadāhi vā, samaṁ saha, sabbathā vā ayaṁ sattaloko āpanno",
  "tika-s0501t3:194_11": "ajjhotthaṭo, evaṁ ajjhotthaṭassa vā samāpannassa. Evaṁ saṁkiliṭṭhassāti ñātibyasanādayo",
  "tika-s0501t3:194_12": "vā pāṇavadhādīni āgamma pavattehi dasahi kilesavatthūhi ca ayaṁ sattaloko saṁkiliṭṭho,",
  "tika-s0501t3:194_13": "evaṁ saṁkiliṭṭhassa ca lokassāti samāpannassa ajjhotthaṭassa lokassa vodānaṁ vuṭṭhānaṁ",
  "tika-s0501t3:194_14": "kiṁ katamaṁ dhammajātaṁ bhave. Iti evañhi saccaṁ ajitasutte āhāti vitthārattho, pucchāya",
  "tika-s0501t3:194_15": "duvidhatthavisayatā ñātabbāti adhippāyo.",
  "tika-s0501t3:195_0": "‘‘Kiṁ nu sotā sabbassa lokassa sabbadhi savanti, udāhu, ekaccassevā’’ti pucchitabbattā",
  "tika-s0501t3:195_1": "‘‘savanti sabbadhi sotāti, asamāhitassa savanti abhijjhābyāpādappamādabahulassā’’ti",
  "tika-s0501t3:195_2": "vuttaṁ. Tattha abhijjhābyāpādappamādabahulattā rūpādīsu nānārammaṇesu vikkhittacittasseva",
  "tika-s0501t3:195_3": "sotā savanti pavattanti, na samāhitassa abhijjhābyāpādappamādavirahitassāti adhippāyo",
  "tika-s0501t3:195_4": "daṭṭhabbo. ‘‘Katamā abhijjhā, katamo byāpādo, katamo pamādo’’ti vattabbattā ‘‘tattha",
  "tika-s0501t3:195_5": "yā abhijjhā’’tiādi vuttaṁ. Tattha tatthāti tesu abhijjhābyāpādappamādesu. Yā abhijjhā,",
  "tika-s0501t3:195_6": "ayaṁ lobho, na abhijjhāyanamattaṁ. Lobho ca akusalamūlaṁ, na lubbhanamattaṁ. Yo byāpādo,",
  "tika-s0501t3:195_7": "ayaṁ doso, na byāpajjanamattaṁ. Doso ca akusalamūlaṁ, na dūsanamattaṁ. Yo pamādo,",
  "tika-s0501t3:195_8": "ayaṁ moho, na sativippavāsamattaṁ. Moho ca akusalamūlaṁ, na mūhanamattaṁ. Evaṁ iminā",
  "tika-s0501t3:195_9": "vuttappakārena abhijjhādīnaṁ akusalamūlattā yassa abhijjhābyāpādappamādabahulassa",
  "tika-s0501t3:195_10": "asamāhitassa chasu rūpādīsu āyatanesu taṇhā savanti.",
  "tika-s0501t3:196_0": "‘‘Katividhā sā taṇhā’’ti vattabbattā ‘‘rūpataṇhā…pe… dhammataṇhā’’ti vuttaṁ. ‘‘Channaṁ",
  "tika-s0501t3:196_1": "rūpataṇhādīnaṁ chasu rūpādiāyatanesu savanaṁ kena ca vacanena amhehi saddahitabba’’nti",
  "tika-s0501t3:196_2": "vattabbattā ‘‘yathāha bhagavā’’tiādi vuttaṁ. ‘‘Savatīti ca kho, bhikkhave…pe… paṭihaññatī’’ti",
  "tika-s0501t3:196_3": "yaṁ vacanaṁ bhagavā yathā yena pakārena āha, tathā tena pakārena vuttanayena vacanena",
  "tika-s0501t3:196_4": "tumhehi saddahitabbanti adhippāyo. Ettha ca cakkhādīnaṁ rūpataṇhādīnaṁ channaṁ sotānaṁ",
  "tika-s0501t3:196_5": "dvārabhāvena pavattattā cakkhādayo nissitūpacāravasena sayaṁ savanto viya bhagavatā",
  "tika-s0501t3:196_6": "vuttā. Itīti evaṁ vuttappakārena sabbā sabbasmā cakkhādidvārato ca savati pavattati.",
  "tika-s0501t3:196_7": "Sabbathā sabbappakārena taṇhāyanamicchābhinivesanaunnamanādippakārena savati pavattatīti",
  "tika-s0501t3:196_8": "attho. ‘‘Kasmā sabbasmā cakkhādidvārato ca savati pavattati, sabbappakārena taṇhāyanamicchābhinivesanaunnamanādippakārena",
  "tika-s0501t3:196_9": "savanabhāvo vijānitabbo’’ti vattabbattā ‘‘tenāhā’’tiādi vuttaṁ. Tattha tenāti asamāhitassa",
  "tika-s0501t3:196_10": "abhijjhābyāpādādīnaṁ cakkhādidvārato ca taṇhāyanamicchābhinivesaunnamanākārena taṇhādivasena",
  "tika-s0501t3:196_11": "pavattanato pavattajānanako bhagavā ‘‘savanti sabbadhi sotā’’ti āha.",
  "tika-s0501t3:197_0": "‘‘Sotānaṁ ‘kiṁ nivāraṇa’nti iminā kiṁ pucchati? Sotānaṁ anusayappahānaṁ pucchati",
  "tika-s0501t3:197_1": "kiṁ? Udāhu vītikkamappahānaṁ pucchatī’’ti vattabbattā ‘‘sotānaṁ kiṁ nivāraṇanti pariyuṭṭhānavighātaṁ",
  "tika-s0501t3:197_2": "pucchatī’’ti vuttaṁ. ‘‘Idaṁ pariyuṭṭhānavighātaṁ vodānaṁ, udāhu vuṭṭhānaṁ ki’’nti",
  "tika-s0501t3:197_3": "vattabbattā ‘‘idaṁ vodāna’’nti vuttaṁ. ‘‘Sotānaṁ saṁvaraṁ brūhi, ‘kena sotā pidhīyare’ti",
  "tika-s0501t3:197_4": "iminā kiṁ pucchati? Sotānaṁ pariyuṭṭhānaṁ pucchati kiṁ? Udāhu vītikkamanaṁ, samugghāṭaṁ",
  "tika-s0501t3:197_5": "vā pucchati ki’’nti vattabbattā sotānaṁ…pe… pidhīyareti anusayasamugghāṭaṁ pucchatī’’ti",
  "tika-s0501t3:197_6": "vuttaṁ. ‘‘Idaṁ anusayasamugghāṭaṁ vodānaṁ kiṁ, udāhu vuṭṭhānaṁ ki’’nti vattabbattā",
  "tika-s0501t3:197_7": "‘‘idaṁ vuṭṭhāna’’nti vuttaṁ.",
  "tika-s0501t3:198_0": "‘‘Savanti sabbadhi sotā’’tiādipucchāvicayo ācariyena vutto, amhehi ca ñāto; tāya",
  "tika-s0501t3:198_1": "pucchāya ‘‘katamo vissajjanavicayo’’ti vattabbattā ‘‘tattha vissajjanā’’tiādi vuttaṁ. Tattha pucchāyaṁ –",
  "tika-s0501t3:199": "‘‘Yāni sotāni lokasmiṁ, (ajitāti bhagavā,)",
  "tika-s0501t3:200": "Sati tesaṁ nivāraṇaṁ;",
  "tika-s0501t3:201": "Sotānaṁ saṁvaraṁ brūmi, paññāyete pidhīyare’’ti. (su. ni. 1041 cūḷani. vatthugāthā 60, ajitamāṇavapucchāniddesa 4) –",
  "tika-s0501t3:202_0": "Gāthā vissajjanāti daṭṭhabbā. Tassaṁ gāthāyaṁ ajita lokasmiṁ yāni sotāni savanti,",
  "tika-s0501t3:202_1": "tesaṁ sotānaṁ yaṁ nivāraṇaṁ, sā sati hoti; taṁ satiṁ sotānaṁ saṁvaranti ahaṁ brūmi;",
  "tika-s0501t3:202_2": "ete sotā paññāya pidhīyareti yojanā kātabbā. Tattha satīti vipassanāpaññāya sampayuttā",
  "tika-s0501t3:202_3": "sati. Paññāyāti maggapaññāya. Pidhīyareti uppajjituṁ appadānavasena pidhīyanti pacchijjanti.",
  "tika-s0501t3:203_0": "‘‘Sati tesaṁ nivāraṇaṁ sotānaṁ saṁvaraṁ brūmī’’ti bhagavā āha – ‘‘yāya kāyaci satiyā",
  "tika-s0501t3:203_1": "sotānaṁ saṁvaraṇakiccaṁ siddhaṁ kiṁ, visiṭṭhāya satiyā sotānaṁ saṁvaraṇakiccaṁ siddhaṁ",
  "tika-s0501t3:203_2": "kiṁ, katamāya satiyā sotānaṁ saṁvaraṇakiccaṁ siddha’’nti pucchitabbattā ‘‘kāyagatāya",
  "tika-s0501t3:203_3": "satiyā’’tiādi vuttaṁ. Tattha kāyagatāya satiyāti rūpakāye gataṁ kesādikaṁ aniccādito",
  "tika-s0501t3:203_4": "vipassitvā pavattāya vipassanāñāṇasampayuttāya satiyā. Bhāvitāyāti kāyagataṁ aniccato",
  "tika-s0501t3:203_5": "dukkhato anattato nibbindanato virajjanato nirodhanato paṭinissajjanato anupassanāvasena",
  "tika-s0501t3:203_6": "bhāvitāya. Evañhi aniccato anupassanto niccasaññaṁ pajahati; dukkhato anupassanto",
  "tika-s0501t3:203_7": "sukhasaññaṁ pajahati; anattato anupassanto attasaññaṁ pajahati; nibbindanto nandiṁ",
  "tika-s0501t3:203_8": "pajahati; virajjanto rāgaṁ pajahati; nirodhento samudayaṁ pajahati; paṭinissajjanto",
  "tika-s0501t3:203_9": "ādānaṁ pajahatīti. Bahulīkatāyāti yathāvuttappakārena divasampi māsampi saṁvaccharampi",
  "tika-s0501t3:203_10": "sattasaṁvaccharampi bahulīkatāya. Cakkhunti abhijjhādipavattidvārabhāvena ṭhitaṁ",
  "tika-s0501t3:203_11": "cakkhuṁ, niggahitāgamaṁ daṭṭhabbaṁ. Nāviñchatīti cakkhudvāre pavattaṁ abhijjhādisahitaṁ",
  "tika-s0501t3:203_12": "cittasantānaṁ, taṁsamaṅgīpuggalaṁ vā nākaḍḍhati, manāpikesu rūpesu nāviñchatīti yojanā.",
  "tika-s0501t3:203_13": "Amanāpikesu rūpesu na paṭihaññati. Kāyagatāya satiyā bhāvitāya bahulīkatāya sotaṁ",
  "tika-s0501t3:203_14": "nāviñchati. Manāpikesu saddesu…pe… amanāpikesu saddesu na paṭihaññatīti yojanā yathāsambhavato kātabbā.",
  "tika-s0501t3:204_0": "‘‘Kena kāraṇena nāviñchati paṭihaññatī’’ti pucchati, indriyānaṁ saṁvutanivāritattā",
  "tika-s0501t3:204_1": "nāviñchati na paṭihaññatīti vissajjeti. ‘‘Kenārakkhena te saṁvutanivāritā’’ti pucchati,",
  "tika-s0501t3:204_2": "satiārakkhena te saṁvutanivāritāti vissajjeti. ‘‘Satiārakkhena saṁvutanivāritabhāvo",
  "tika-s0501t3:204_3": "kena amhehi saddahitabbo’’ti vattabbattā tenāhā’’tiādi vuttaṁ. Tattha tenāti tasmā",
  "tika-s0501t3:204_4": "satiārakkhena saṁvutanivāritattā saṁvutanivāritajānanako bhagavā ‘‘sati tesaṁ nivāraṇa’’nti",
  "tika-s0501t3:204_5": "yaṁ vacanaṁ āha, tena vacanena tumhehi satiārakkhena saṁvutanivāritabhāvo saddahitabboti",
  "tika-s0501t3:204_6": "pubbabhāge paññā satyānugāti kiccamevettha adhikanti daṭṭhabbaṁ.",
  "tika-s0501t3:205_0": "‘‘Sati tesaṁ nivāraṇa’’nti vissajjanassa vitthārattho ācariyena vutto, amhehi ca",
  "tika-s0501t3:205_1": "ñāto, ‘‘paññāyete pidhīyare’’ti vissajjanassa vitthārattho ‘‘kathaṁ amhehi jānitabbo’’ti",
  "tika-s0501t3:205_2": "vattabbattā ‘‘paññāyete pidhīyare’’ti vissajjanassa vitthāratthaṁ dassento ‘‘paññāya",
  "tika-s0501t3:205_3": "anusayā pahīyantī’’tiādimāha. Tattha paññāyāti maggapaññāya. Anusayāti anurūpaṁ kāraṇaṁ",
  "tika-s0501t3:205_4": "labhitvā uppajjanārahā kāmarāgānusayādayo. Pahīyanti samucchedavasena anusayesu paññāya",
  "tika-s0501t3:205_5": "pahīnesu pariyuṭṭhānāpi atthato pahīyanti. Kissa pahīnattā ‘‘pahīyantī’’ti vuccati?",
  "tika-s0501t3:205_6": "Anusayassa pahīnattā pariyuṭṭhānā pahīyantīti vissajjeti.",
  "tika-s0501t3:206_0": "‘‘Taṁ anusayappahānena pariyuṭṭhānappahānaṁ kiṁ viya bhavatī’’ti pucchitabbattā ‘‘taṁ",
  "tika-s0501t3:206_1": "yathā khandhavantassā’’tiādi vuttaṁ. Tattha khandhavantassa rukkhassa kudālādinā",
  "tika-s0501t3:206_2": "bhūmiṁ khaṇitvā anavasesamūluddharaṇe kate tassa rukkhassa pupphaphalapallavaṅkurasantatipi",
  "tika-s0501t3:206_3": "kudālādinā samucchinnāva bhavati yathā, evaṁ arahattamaggañāṇena anusayesu pahīnesu",
  "tika-s0501t3:206_4": "anusayānaṁ pariyuṭṭhānasantati samucchinnā pidahitā paṭicchannā bhavati. Kena samucchinnā",
  "tika-s0501t3:206_5": "bhavati? Paññāya maggapaññāya samucchinnā bhavatīti atthayojanā daṭṭhabbā. ‘‘Paññāya",
  "tika-s0501t3:206_6": "paricchinnabhāvo kathaṁ saddahitabbo’’ti vattabbattā ‘‘tenā’’tiādi vuttaṁ. ‘‘Paññāyete",
  "tika-s0501t3:206_7": "pidhīyare’’ti vacanato anusayānaṁ pariyuṭṭhānasantatiyā paññāya paricchinnabhāvo",
  "tika-s0501t3:206_8": "paṇḍitehi saddahitabboti adhippāyo.",
  "tika-s0501t3:207_0": "Imesu pañhāvissajjanesu sotānaṁ saṁvaraṁ, pidhānañca ajānantena vā saṁsayitena vā",
  "tika-s0501t3:207_1": "saṁvarapidhānānaṁ pucchitabbattā dhammādhiṭṭhānā pucchāti pucchāvicayo ceva satipaññānaṁ",
  "tika-s0501t3:207_2": "vissajjetabbattā dhammādhiṭṭhānaṁ vissajjananti vissajjanavicayo ca veditabbo. Etesu",
  "tika-s0501t3:207_3": "ca ‘‘kenassu nivuto loko’’tiādiko pañho nīvaraṇavicikicchāpamādajappānaṁ vasena catubbidhopi",
  "tika-s0501t3:207_4": "lokādhiṭṭhānavasena eko pañhoti vutto, evaṁ sati ‘‘savanti sabbadhi sotā’’tiādikopi",
  "tika-s0501t3:207_5": "pañho saṁvarapidhānānaṁ vasena duvidhopi ekatthavasena gahetvā ekādhiṭṭhānavasena",
  "tika-s0501t3:207_6": "‘‘eko pañho’’ti vattabbo, sotānaṁ bahubhāvato vā ‘‘bahupañho’’ti vattabbo; tathā",
  "tika-s0501t3:207_7": "pana avatvā sote anāmasitvā saṁvarapidhānānaṁ vasena ‘‘savanti sabbadhi sotā’’tiādimhi",
  "tika-s0501t3:207_8": "‘‘dve pañhā’’ti vuttā. Tadanusārena ‘‘kenassu nivuto loko’’tiādimhipi lokaṁ anāmasitvā",
  "tika-s0501t3:207_9": "nīvaraṇādīnaṁ catunnaṁ vasena ‘‘cattāro pañhā’’tipi vattabbāti ayaṁ nayo dassitoti",
  "tika-s0501t3:207_10": "nayadassanaṁ daṭṭhabbaṁ.",
  "tika-s0501t3:208_0": "Desanākāle vuttadhammassa anusandhimaggahetvā attanā racitaniyāmeneva pucchitapañhassa",
  "tika-s0501t3:208_1": "ceva pañhaṁ aṭṭhapetvā, paṭiññañca akatvā vissajjanassa ca vicayahāro ācariyena vibhatto,",
  "tika-s0501t3:208_2": "amhehi ca ñāto, ‘‘desanākāle vuttadhammassa anusandhiṁ gahetvā pucchitapañhassa ceva",
  "tika-s0501t3:208_3": "taṁ pañhaṁ ṭhapetvā, paṭiññañca katvā vissajjanassa ca yo vicayo hāro vibhatto, so",
  "tika-s0501t3:208_4": "vicayahāro kathaṁ amhehi viññāyati, amhākaṁ viññāpanatthāya tasmiṁ vicayaṁ vibhajethā’’ti",
  "tika-s0501t3:208_5": "vattabbabhāvato tesu vicetabbākāraṁ dassento ‘‘yāni sotānī’’tiādigāthāya vicayākāradassanānantaraṁ",
  "tika-s0501t3:208_6": "‘‘paññā ceva sati cā’’tiādimāha.",
  "tika-s0501t3:209_0": "Tattha gāthāttho tāva viññātabbo – yāya paññāya anusayappahānena sotanirujjhanaṁ",
  "tika-s0501t3:209_1": "vuttaṁ, yāya satiyā ca pariyuṭṭhānappahānena sotanirujjhanaṁ vuttaṁ, sāyaṁ paññā",
  "tika-s0501t3:209_2": "ceva sāyaṁ sati ca tāhi paññāsatīhi asesaṁ sahuppannaṁ nāmañceva rūpañca, etaṁ sabbaṁ",
  "tika-s0501t3:209_3": "kattha nirujjhamāne asesaṁ uparujjhatīti mārisa me mayā puṭṭho tvaṁ bhagavā mayhaṁ",
  "tika-s0501t3:209_4": "etaṁ nirujjhanaṁ pabrūhi, iti āyasmā ajito bhagavantaṁ pucchati.",
  "tika-s0501t3:210_0": "Ajita tvaṁ yametaṁ pañhaṁ pucchitaṁ nirujjhanaṁ maṁ apucchi, ahaṁ te tava taṁ nirujjhanaṁ",
  "tika-s0501t3:210_1": "vadāmi. Yattha viññāṇanirodhe paññāsatisahitaṁ nāmañca rūpañca viññāṇassa nirodhena",
  "tika-s0501t3:210_2": "saha ekato asesaṁ uparujjhati, ettha viññāṇanirodhe etaṁ sabbaṁ viññāṇanirodhena",
  "tika-s0501t3:210_3": "ekato ekakkhaṇe apubbaṁ acarimaṁ uparujjhati, etaṁ viññāṇanirodhaṁ tassa nāmarūpassa",
  "tika-s0501t3:210_4": "nirodho nātivattati, taṁ taṁ nāmarūpanirodhaṁ so so viññāṇanirodho nātivattatīti.",
  "tika-s0501t3:211_0": "‘‘Tasmiṁ pañhe ayaṁ ajito kiṁ pucchati? Uparujjhanameva pucchati, udāhu aññaṁ pucchatī’’ti",
  "tika-s0501t3:211_1": "vattabbato ‘‘ayaṁ pañhe anusandhiṁ pucchatī’’tiādi vuttaṁ. Tattha ayanti yo āyasmā",
  "tika-s0501t3:211_2": "ajito pañhaṁ apucchīti ayaṁ ajito. Pañheti ‘‘paññā ceva sati cā’’tiādipañhe. Yadi",
  "tika-s0501t3:211_3": "anusandhiṁ pucchati, evaṁ sati ‘‘katthetaṁ uparujjhatī’’ti pucchanaṁ ayuttaṁ bhaveyyāti?",
  "tika-s0501t3:211_4": "Na, anusandhīyati etena upanirujjhanenāti anusandhīti atthasambhavato. Tena vuttaṁ",
  "tika-s0501t3:211_5": "‘‘anusandhiṁ pucchanto kiṁ…pe… nibbānadhātu’’nti. Anusandhipucchanena anupādisesanibbānadhātuyāpi",
  "tika-s0501t3:211_6": "pucchanato ‘‘katthetaṁ uparujjhatī’’ti pucchanaṁ yuttameva.",
  "tika-s0501t3:212_0": "‘‘Yā anupādisesanibbānadhātu pucchitā, taṁ katamāya paṭipadāya adhigacchatī’’ti pucchitabbattā",
  "tika-s0501t3:212_1": "catusaccakammaṭṭhānabhāvanāsaṅkhātaṁ paṭipadaṁ visayena saha dassetuṁ ‘‘tīṇī saccānī’’tiādi",
  "tika-s0501t3:212_2": "vuttaṁ. Tattha saṅkhatānīti kammādipaccayehi samecca sambhūya dukkhādīni karīyantīti",
  "tika-s0501t3:212_3": "saṅkhatāni. Nirodhadhammānīti nirujjhanaṁ nirodho, dhammopi nirodhadhammova, tasmā",
  "tika-s0501t3:212_4": "nirodho dhammo sabhāvo yesaṁ dukkhādīnanti nirodhadhammānīti atthova gahetabbo. Tāni",
  "tika-s0501t3:212_5": "tīṇi saccāni sarūpato dassetuṁ ‘‘dukkhaṁ samudayo maggo’’ti vuttaṁ. Tīṇi dukkhasamudayamaggasaccāni",
  "tika-s0501t3:212_6": "saṅkhatānīti vuttāni, ‘‘kiṁ nirodhasacca’’nti pucchitabbattā ‘‘nirodho asaṅkhato’’ti",
  "tika-s0501t3:212_7": "vuttaṁ. Idha ‘‘nirodhadhammo’’tipi vattabbaṁ. Kammādipaccayehi asaṅkhatattā asaṅkhato.",
  "tika-s0501t3:212_8": "Uppādanirodhābhāvato anirodhadhammo. ‘‘Pahāyakapahātabbesu saccesu katamena pahāyakena",
  "tika-s0501t3:212_9": "katamo pahātabbo, katamāya bhūmiyā pahīno’’ti pucchitabbattā ‘‘tattha samudayo dvīsu",
  "tika-s0501t3:212_10": "bhūmīsū’’tiādi vuttaṁ. Tattha dvīsu bhūmīsūti dassanabhāvanābhūmīsu. Kāmacchandoti",
  "tika-s0501t3:212_11": "kāmabhavarāgo. Rūparāgoti rūpabhavarāgo. Arūparāgoti arūpabhavarāgo. Saṁyojanabhedato",
  "tika-s0501t3:212_12": "dasa saṁyojanāni pahīyantīti yojanā.",
  "tika-s0501t3:213_0": "12. Pahātabbasaṁyojanāni dassanabhūmibhāvanābhūmibhedena vibhattāni, amhehipi ñātāni,",
  "tika-s0501t3:213_1": "‘‘indriyabhedato kathaṁ vibhattānī’’ti vattabbabhāvato ‘‘tattha tīṇī’’tiādi vuttaṁ.",
  "tika-s0501t3:213_2": "Atha vā ‘‘pahātabbasaṁyojanesu katamāni saṁyojanāni katamaṁ indriyaṁ attano pahāyakaṁ",
  "tika-s0501t3:213_3": "katvā nirujjhantī’’ti pucchitabbattā ‘‘tattha tīṇī’’tiādi vuttaṁ. Adhiṭṭhāya attano",
  "tika-s0501t3:213_4": "pahāyakaṁ katvā nirujjhanti anuppādavasena. ‘‘Anaññātaññassāmītindriyañca aññindriyañca",
  "tika-s0501t3:213_5": "saṁyojanānaṁ nirujjhanahetu hotu, aññātāvindriyaṁ kissa hetū’’ti pucchitabbattā ‘‘yaṁ",
  "tika-s0501t3:213_6": "panā’’tiādi vuttaṁ. Tattha yaṁ yena aññātāvindriyena arahā ‘‘me jāti khīṇā’’ti evaṁ",
  "tika-s0501t3:213_7": "jānāti, idaṁ jānanahetu aññātāvindriyaṁ khaye jātikkhaye arahattaphale pavattaṁ ñāṇaṁ.",
  "tika-s0501t3:213_8": "Yaṁ yena aññātāvindriyena arahā ‘‘itthattāya aparaṁ na bhavissāmī’’ti pajānāti, idaṁ",
  "tika-s0501t3:213_9": "pajānanahetu aññātāvindriyaṁ. Anuppāde pana anuppajjane arahattaphale pavattaṁ ñāṇaṁ",
  "tika-s0501t3:213_10": "aññātāvindriyaṁ jānanahetu hotīti vuttaṁ hoti. Indriyañāṇāni pahāyakāni katvā saṁyojanāni",
  "tika-s0501t3:213_11": "nirujjhanti, ‘‘tāni ñāṇāni kadā nirujjhantī’’ti vattabbabhāvato ‘‘tattha yañcā’’tiādi vuttaṁ.",
  "tika-s0501t3:214_0": "‘‘Anaññātaññassāmītindriyaṁ aññindriyaṁ pāpuṇantassa nirujjhatu, aññindriyaṁ arahattaṁ",
  "tika-s0501t3:214_1": "pāpuṇantassa nirujjhatu, aññātāvindriyaṁ kadā nirujjhatī’’ti pucchitabbattā ‘‘tattha",
  "tika-s0501t3:214_2": "yañca khaye’’tiādi vuttaṁ. Tattha dveti kiccabhedena dve, sabhāvato pana ekāva.",
  "tika-s0501t3:215_0": "‘‘Pajānanakiccampi ekameva, kathaṁ dve siyu’’nti vattabbattā ‘‘apicā’’tiādi vuttaṁ.",
  "tika-s0501t3:215_1": "Ārammaṇapaññābhedena dve nāmāni labbhantīti vuttaṁ hoti. Sāti yā paññā pubbagāthāyaṁ",
  "tika-s0501t3:215_2": "sotapidhānakiccena vuttā, sā paññā pakārehi jānanasabhāvena paññā nāma. Yathādiṭṭhaṁ",
  "tika-s0501t3:215_3": "ārammaṇaṁ apilāpanaṭṭhena ogāhanaṭṭhena sati nāma.",
  "tika-s0501t3:216_0": "13. ‘‘Paññā ceva sati cā’’ti padassa attho ācariyena vibhatto, amhehi ca ñāto, ‘‘nāmarūpañcā’ti",
  "tika-s0501t3:216_1": "padassa attho kathaṁ amhehi ñātabbo’’ti vattabbattā nāmarūpaṁ vibhajanto ‘‘tattha",
  "tika-s0501t3:216_2": "ye pañcupādānakkhandhā’’tiādimāha. Tattha tatthāti kammavipākavaṭṭabhede bhavattaye.",
  "tika-s0501t3:216_3": "Tatthāti pañcupādānakkhandhasaṅkhātanāmarūpasamudāye. Pañcindriyānīti cakkhādipañcindriyāni",
  "tika-s0501t3:216_4": ". Viññāṇasampayuttanti sampayuttapaccayattaṁ sandhāya na vuttaṁ, pacurajanassa pana",
  "tika-s0501t3:216_5": "avibhajitvā gahaṇīyasabhāvamattaṁ sandhāya vuttaṁ. Vibhāgaṁ jānantehi pana ‘‘nāmaṁ",
  "tika-s0501t3:216_6": "viññāṇasampayuttaṁ, rūpaṁ pana na viññāṇasampayuttaṁ, sahajāta’’nti vibhajitvā gahetabbaṁ.",
  "tika-s0501t3:216_7": "Tassāti paññāsatisahitassa nāmarūpassa. Nirodhanti anupādisesanibbānadhātuṁ.",
  "tika-s0501t3:217_0": "Bhagavantaṁ pucchanto āyasmā ajito ‘‘paññā ceva…pe… katthetaṁ uparujjhatī’’ti evaṁ",
  "tika-s0501t3:217_1": "pārāyane āha. ‘‘Paññā cevātiādigāthāya yā anupādisesanibbānadhātu pucchitā, sā anupādisesanibbānadhātu",
  "tika-s0501t3:217_2": "katamena adhigamena pattabbā’’ti pucchitabbattā caturiddhipādamukhena ariyamaggādhigamamukhena",
  "tika-s0501t3:217_3": "pattabbā, caturiddhipādabhāvanāya ca cattārindriyāni mūlabhūtāni, tasmā mūlabhūtāni",
  "tika-s0501t3:217_4": "tāni cattārindriyāni niddhāretvā dassento ‘‘tattha sati ca paññā cā’’tiādimāha. Kusalākusaladhammagatiyo",
  "tika-s0501t3:217_5": "samanvesamānāya satiyā sijjhamānāya ekantena samādhi nipphādetabbo, satiggahaṇena",
  "tika-s0501t3:217_6": "ca pariyuṭṭhānappahānaṁ gāthāyaṁ adhippetaṁ, pariyuṭṭhānappahānena ca samādhikiccaṁ",
  "tika-s0501t3:217_7": "pākaṭanti āha ‘‘sati dve indriyāni satindriyañca samādhindriyañcā’’ti. Paññāya anusayasamugghātaṁ",
  "tika-s0501t3:217_8": "catubbidhasammappadhānasaṅkhātena vīriyena sijjhati, na vinā tenāti vuttaṁ ‘‘paññā",
  "tika-s0501t3:217_9": "dve indriyāni paññindriyañca vīriyindriyañcā’’ti.",
  "tika-s0501t3:218_0": "Imesu yathāvuttesu catūsu indriyesu pubbabhāge vā maggakkhaṇe vā sijjhantesu taṁsampayuttā",
  "tika-s0501t3:218_1": "yā saddahanā okappanā siddhā, idaṁ saddahanaokappanasaṅkhātaṁ dhammajātaṁ saddhindriyaṁ",
  "tika-s0501t3:218_2": "siddhaṁ, ‘‘tesu mūlabhūtesu indriyesu siddhesu katamena indriyena katamo dhammo siddho’’ti",
  "tika-s0501t3:218_3": "pucchitabbattā iminā ayaṁ siddhoti dassento ‘‘tattha yā saddhādhipateyyā’’tiādimāha.",
  "tika-s0501t3:218_4": "Tattha tatthāti satyādīsu. Saddhādhipateyyāti paccayabhūtāya saddhāya siddho chando",
  "tika-s0501t3:218_5": "adhipatīti saddhādhipati, saddhādhipatinā pavattetabbā cittekaggatāti saddhādhipateyyā.",
  "tika-s0501t3:218_6": "Chandasamādhīti chandaṁ jeṭṭhakaṁ katvā pavattito samādhi vā chandādhipatinā sampayutto",
  "tika-s0501t3:218_7": "pubbabhāge pavatto samādhi vā chandasamādhi, pahānaṁ pahānahetu hotīti yojanā kātabbā.",
  "tika-s0501t3:218_8": "Pahānanti ca pajahati vikkhambhitakilese etena chandasamādhināti pahānanti karaṇasādhanattho",
  "tika-s0501t3:218_9": "gahetabbo. Paṭisaṅkhānabalenāti parikammabalena. Bhāvanābalenāti mahaggatabhāvanābalena.",
  "tika-s0501t3:219_0": "‘‘So chandasamādhi sayaṁ kevalova pahāna’’nti vattabbattā ‘‘tattha ye assāsapassāsā’’tiādi",
  "tika-s0501t3:219_1": "vuttaṁ. Tattha tatthāti tasmiṁ samāhite citte cittuppāde. ‘‘Tasmiṁ samāhite cittuppāde",
  "tika-s0501t3:219_2": "assāsā’’tiādinā assāsādisīsena assāsādijanakā vīriyasaṅkhārā gahitā, te ca yāva bhāvanāpāripūrī,",
  "tika-s0501t3:219_3": "tāva punappunaṁ saraṇato ca sarā, punappunaṁ saṅkappato ca saṅkappā. Yo pana ‘‘sarasaṅkappā,",
  "tika-s0501t3:219_4": "ime saṅkhārā cā’’ti evaṁ vuttappakāro purimako chandasamādhi vā kilesavikkhambhanatāya",
  "tika-s0501t3:219_5": "ca tadaṅgappahānatāya ca pahānaṁ pahānahetupadhānaṁ vā, ‘‘ime vuttappakārā saṅkhārādayo",
  "tika-s0501t3:219_6": "kiṁ bhāventī’’ti pucchitabbattā ‘‘ime ca saṅkhārā’’tiādi vuttaṁ. Tattha ime saṅkhārā",
  "tika-s0501t3:219_7": "ca tadubhayañca chandasamādhippadhānasaṅkhārasamannāgataṁ vivekanissitaṁ virāganissitaṁ",
  "tika-s0501t3:219_8": "nirodhanissitaṁ vossaggapariṇāmiṁ iddhipādaṁ bhāvetīti yojanā.",
  "tika-s0501t3:220_0": "Chandasamādhippadhānasaṅkhārasamannāgatanti chando eva adhipati chandādhipati, chandādhipatisamādhi.",
  "tika-s0501t3:220_1": "Tena vuttaṁ bhagavatā – ‘‘chandaṁ ce, bhikkhave, bhikkhu adhipatiṁ karitvā labhati",
  "tika-s0501t3:220_2": "samādhi’’nti (vibha. 432). Chandahetuko vā samādhi, chandādiko vā samādhi chandasamādhi,",
  "tika-s0501t3:220_3": "chandādhipatissa paccayuppanno samādhīti vuttaṁ hoti. Padhānabhūtā saṅkhārā padhānasaṅkhārā,",
  "tika-s0501t3:220_4": "padhānasaddena saṅkhatasaṅkhārādayo nivattāpitā, chandasamādhi ca padhānasaṅkhārā",
  "tika-s0501t3:220_5": "cāti chandasamādhippadhānasaṅkhārā, tehi samannāgato chanda…pe… samannāgato, taṁ…pe…",
  "tika-s0501t3:220_6": "gataṁ. Ijjhati samijjhati nippajjatīti iddhi, koṭṭhāso, iddhi eva pādo koṭṭhāsoti",
  "tika-s0501t3:220_7": "iddhipādo, iddhipādacatuttho. Ijjhanti vā tāya sattā iddhā vuddhā ukkaṁsagatā hontīti",
  "tika-s0501t3:220_8": "iddhi, pajjati etenāti pādo, iddhiyā pādoti iddhipādo. Iddhipādoti sāmaññatthavasena",
  "tika-s0501t3:220_9": "vuttopi ‘‘chandasamādhippadhānasaṅkhārasamannāgata’’nti vuttattā chandiddhipādova",
  "tika-s0501t3:220_10": "gahetabbo, taṁ iddhipādaṁ taṁ chandiddhipādaṁ bhāveti vaḍḍhetīti attho.",
  "tika-s0501t3:221_0": "Vivekanissitaṁ virāganissitanti vipassanākkhaṇe kiccato tadaṅgavivekanissitaṁ, ajjhāsayato",
  "tika-s0501t3:221_1": "nissaraṇavivekanissitaṁ, maggakkhaṇe pana kiccato samucchedavivekanissitaṁ, ārammaṇato",
  "tika-s0501t3:221_2": "nissaraṇavivekanissitaṁ. Virāganissitanti vipassanākkhaṇe kiccato tadaṅgavirāganissitaṁ,",
  "tika-s0501t3:221_3": "ajjhāsayato nissaraṇavivekanissitaṁ, maggakkhaṇe pana kiccato samucchedavirāganissitaṁ",
  "tika-s0501t3:221_4": ", ārammaṇato nissaraṇavirāganissitaṁ. Nirodhanissitanti vipassanākkhaṇe kiccato tadaṅganirodhanissitaṁ,",
  "tika-s0501t3:221_5": "ajjhāsayato nissaraṇanirodhanissitaṁ, maggakkhaṇe kiccato samucchedanirodhanissitaṁ,",
  "tika-s0501t3:221_6": "ārammaṇato nissaraṇanirodhanissitaṁ. Vossaggapariṇāminti ettha pariccāgavossaggapakkhandanavossaggavasena",
  "tika-s0501t3:221_7": "vossaggo duvidho. Tatthapi vipassanākkhaṇe tadaṅgavasena pariccāgavossaggo, nibbānaninnabhāvena",
  "tika-s0501t3:221_8": "pakkhandanavossaggo, maggakkhaṇe samucchedavasena pariccāgavossaggo, ārammaṇakaraṇena",
  "tika-s0501t3:221_9": "nibbānapakkhandanavossaggoti vibhajitvā gahetabbo. Yathāvuttavossaggatthaṁ pariṇamati,",
  "tika-s0501t3:221_10": "pariṇataṁ vā paripacati paripacanaṁ karotīti vossaggapariṇāmī, taṁ vossaggapariṇāmiṁ.",
  "tika-s0501t3:222_0": "Chandiddhipādabhāvanākāro ācariyena vutto, amhehi ca ñāto, ‘‘kathaṁ vīriyiddhipādabhāvanākāro",
  "tika-s0501t3:222_1": "amhehi vijānitabbo’’ti vattabbabhāvato ‘‘tattha yā vīriyādhipateyyā’’tiādi vuttaṁ.",
  "tika-s0501t3:222_2": "Tassattho heṭṭhā vuttanayānusāreneva viññeyyo. Saṁkhittavasena pana ṭhapitaṁ pāṭhaṁ",
  "tika-s0501t3:222_3": "vitthārato ṭhapessāmi. Kathaṁ? –",
  "tika-s0501t3:223_0": "‘‘Tattha yā vīriyādhipateyyā cittekaggatā, ayaṁ vīriyasamādhi. Samāhite citte kilesānaṁ",
  "tika-s0501t3:223_1": "vikkhambhanatāya paṭisaṅkhānabalena vā bhāvanābalena vā, idaṁ pahānaṁ. Tattha ye",
  "tika-s0501t3:223_2": "assāsapassāsā vitakkavicārā saññāvedayitā sarasaṅkappā, ime saṅkhārā. Iti purimako",
  "tika-s0501t3:223_3": "ca vīriyasamādhi, kilesavikkhambhanatāya ca pahānaṁ ime ca saṅkhārā, tadubhayaṁ vīriyasamādhippadhānasaṅkhārasamannāgataṁ",
  "tika-s0501t3:223_4": "iddhipādaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.",
  "tika-s0501t3:224_0": "‘‘Tattha yā cittādhipateyyā cittekaggatā, ayaṁ cittasamādhi. Samāhite citte kilesānaṁ",
  "tika-s0501t3:224_1": "vikkhambhanatāya paṭisaṅkhānabalena vā bhāvanābalena vā, idaṁ pahānaṁ. Tattha ye",
  "tika-s0501t3:224_2": "assāsapassāsā vitakkavicārā saññāvedayitā sarasaṅkappā, ime saṅkhārā. Iti purimako",
  "tika-s0501t3:224_3": "ca cittasamādhi, kilesavikkhambhanatāya ca pahānaṁ ime ca saṅkhārā, tadubhayaṁ cittasamādhippadhānasaṅkhārasamannāgataṁ",
  "tika-s0501t3:224_4": "iddhipādaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.",
  "tika-s0501t3:225_0": "‘‘Tattha yā vīmaṁsādhipateyyā cittekaggatā, ayaṁ vīmaṁsāsamādhi, samāhite citte kilesānaṁ",
  "tika-s0501t3:225_1": "vikkhambhanatāya paṭisaṅkhānabalena vā bhāvanābalena vā, idaṁ pahānaṁ. Tattha ye",
  "tika-s0501t3:225_2": "assāsapassāsā vitakkavicārā saññāvedayitā sarasaṅkappā, ime saṅkhārā. Iti purimako",
  "tika-s0501t3:225_3": "ca vīmaṁsāsamādhi kilesavikkhambhanatāya ca pahānaṁ ime ca saṅkhārā, tadubhayaṁ vīmaṁsāsamādhippadhānasaṅkhārasamannāgataṁ",
  "tika-s0501t3:225_4": "iddhipādaṁ bhāveti vivekanissitaṁ virāganissitaṁ nirodhanissitaṁ vossaggapariṇāmi’’nti.",
  "tika-s0501t3:226_0": "Ayaṁ pana viseso – vīriyasamādhīti vīriyaṁ jeṭṭhakaṁ katvā pavattito samādhi vā vīriyādhipatinā",
  "tika-s0501t3:226_1": "sampayutto pubbabhāge pavatto samādhi vā vīriyasamādhi. Cittasamādhīti cittaṁ jeṭṭhakaṁ",
  "tika-s0501t3:226_2": "katvā pavattito samādhi vā cittādhipatinā sampayutto pubbabhāge pavatto samādhi vā",
  "tika-s0501t3:226_3": "cittasamādhi. Vīmaṁsāsamādhīti vīmaṁsaṁ jeṭṭhakaṁ katvā pavattito samādhi vā vīmaṁsādhipatinā",
  "tika-s0501t3:226_4": "sampayutto pubbabhāge pavatto samādhi vā vīmaṁsāsamādhīti.",
  "tika-s0501t3:227": "Sattibalānurūpenettha saṅkhepavaṇṇanā katā, gambhīrañāṇehi pana aṭṭhakathāṭīkānurūpena vitthārato vā gambhīrato vā vibhajitvā gahetabbā.",
  "tika-s0501t3:228_0": "14. ‘‘Chandasamādhi vīriyasamādhi cittasamādhi vīmaṁsāsamādhī’’ti vutto, ‘‘evaṁ sati",
  "tika-s0501t3:228_1": "vīmaṁsāsamādhiyeva ñāṇamūlako ñāṇapubbaṅgamo ñāṇānuparivatti bhaveyya, aññe tayo",
  "tika-s0501t3:228_2": "samādhayo aññāṇamūlakā aññāṇapubbaṅgamā aññāṇapavattiyo bhaveyyu’’nti vattabbattā",
  "tika-s0501t3:228_3": "sabbe samādhayo ñāṇamūlakādayoyevāti dassetuṁ ‘‘sabbo samādhi ñāṇamūlako’’tiādi vuttaṁ.",
  "tika-s0501t3:228_4": "Tattha sabbo samādhīti chandasamādhi, vīriyasamādhi, cittasamādhi, vīmaṁsāsamādhīti",
  "tika-s0501t3:228_5": "catubbidho samādhi. Ñāṇamūlakoti ekāvajjanavīthinānāvajjanavīthīsu pavattaṁ upacārañāṇamūlako.",
  "tika-s0501t3:228_6": "Ñāṇapubbaṅgamoti adhigamañāṇaṁ pubbaṅgamaṁ assāti ñāṇapubbaṅgamo. Ñāṇānuparivattīti",
  "tika-s0501t3:228_7": "paccavekkhaṇañāṇaṁ anuparivatti assāti ñāṇānuparivatti. Atha vā nānāvajjanūpacārañāṇaṁ",
  "tika-s0501t3:228_8": "vā paṭisandhiñāṇaṁ vā mūlaṁ assāti ñāṇamūlako, upacārañāṇaṁ pubbaṅgamaṁ assāti ñāṇapubbaṅgamo,",
  "tika-s0501t3:228_9": "appanāñāṇaṁ anuparivatti assāti ñāṇānuparivatti. Sabbaṁ vā upacārañāṇaṁ mūlaṁ assāti",
  "tika-s0501t3:228_10": "ñāṇamūlako. Appanāñāṇaṁ pubbaṅgamaṁ assāti ñāṇapubbaṅgamo. Abhiññāñāṇaṁ anuparivatti",
  "tika-s0501t3:228_11": "assāti ñāṇānuparivatti, anuparivattanaṁ vā anuparivatti, ñāṇassa anuparivatti ñāṇānuparivatti,",
  "tika-s0501t3:228_12": "ñāṇānuparivatti assāti ñāṇānuparivatti. Ñāṇaṁ pana pubbe vuttappakārameva.",
  "tika-s0501t3:229_0": "Yathā pure tathā pacchāti yathā chandasamādhiādicatubbidhasamādhissa pubbenivāsānussatiñāṇānuparivattibhāvena",
  "tika-s0501t3:229_1": "pure atītāsu jātīsu asaṅkhyeyyesupi saṁvaṭṭavivaṭṭesu attano khandhapaṭibaddhassa,",
  "tika-s0501t3:229_2": "paresaṁ khandhapaṭibaddhassa ca suṭṭhu paṭivijjhanameva, na duppaṭivijjhanaṁ tathā",
  "tika-s0501t3:229_3": "tathāvuttasamādhissa anāgataṁsañāṇānuparivattibhāvena pacchā anāgatāsu jātīsu asaṅkhyeyyesupi",
  "tika-s0501t3:229_4": "saṁvaṭṭavivaṭṭesu attano khandhapaṭibaddhassa, paresaṁ khandhapaṭibaddhassa ca suṭṭhu",
  "tika-s0501t3:229_5": "paṭivijjhanameva, na duppaṭivijjhananti attho daṭṭhabbo. Yathā pacchā tathā pureti",
  "tika-s0501t3:229_6": "yathā yathāvuttasamādhissa cetopariyañāṇānuparivattibhāvena anāgatesu sattasuyeva",
  "tika-s0501t3:229_7": "divasesu parasattānaṁyeva cittassa suṭṭhu paṭivijjhanameva, na duppaṭivijjhanaṁ,",
  "tika-s0501t3:229_8": "tathā tathāvuttasamādhissa pure atītesu sattasuyeva divasesu parasattānaṁyeva cittassa",
  "tika-s0501t3:229_9": "suṭṭhu paṭivijjhanameva, na duppaṭivijjhananti attho.",
  "tika-s0501t3:230_0": "Yathā divā tathā rattinti yathā cakkhumantānaṁ sattānaṁ divasabhāge sūriyālokena",
  "tika-s0501t3:230_1": "andhakārassa viddhaṁsitattā āpāthagataṁ cakkhuviññeyyaṁ rūpaṁ manoviññāṇenapi suviññeyyaṁ,",
  "tika-s0501t3:230_2": "tathā rattibhāge caturaṅgasamannāgatepi andhakāre vattamāne yathāvuttasamādhissa",
  "tika-s0501t3:230_3": "dibbacakkhuñāṇānuparivattibhāvena rūpāyatanassa suṭṭhu paṭivijjhanameva, na duppaṭivijjhanaṁ.",
  "tika-s0501t3:230_4": "Yathā rattiṁ tathā divāti yathā rattibhāge caturaṅgasamannāgatepi andhakāre yathāvuttasamādhissa",
  "tika-s0501t3:230_5": "dibbacakkhuñāṇānuparivattibhāvena rūpāyatanassa suṭṭhu paṭivijjhanameva, na duppaṭivijjhanaṁ,",
  "tika-s0501t3:230_6": "tathā divasabhāge sukhumassa rūpāyatanassa vā kenaci pākārādinā tirohitassa rūpāyatanassa",
  "tika-s0501t3:230_7": "vā atidūraṭṭhāne pavattassa rūpāyatanassa vā yathāvuttasamādhissa dibbacakkhuñāṇānuparivattibhāvena",
  "tika-s0501t3:230_8": "suṭṭhu paṭivijjhanameva, na duppaṭivijjhananti attho daṭṭhabbo.",
  "tika-s0501t3:231_0": "Yathā yathāvuttasamādhissa divasabhāge dibbasotañāṇānuparivattibhāvena sukhumassa",
  "tika-s0501t3:231_1": "saddāyatanassa vā kenaci pākārādinā tirohitassa saddāyatanassa vā atidūraṭṭhāne pavattassa",
  "tika-s0501t3:231_2": "saddāyatanassa vā suṭṭhu paṭivijjhanameva, na duppaṭivijjhanaṁ, tathā rattibhāgepi",
  "tika-s0501t3:231_3": "yathāvuttasamādhissa dibbasotañāṇānuparivattibhāvena sukhumassa saddāyatanassa vā",
  "tika-s0501t3:231_4": "kenaci pākārādinā tirohitassa saddāyatanassa vā atidūraṭṭhāne pavattassa saddāyatanassa",
  "tika-s0501t3:231_5": "vā suṭṭhu paṭivijjhanameva, na duppaṭivijjhananti ayaṁ nayopi netabbo. Tena vuttaṁ aṭṭhakathāyaṁ –",
  "tika-s0501t3:232_0": "‘‘Yathā pureti yathā samādhissa pubbenivāsānussatiñāṇānuparivattibhāvenā’’tiādiṁ",
  "tika-s0501t3:232_1": "vatvā ‘‘yathā ca rūpāyatane vuttaṁ, tathā samādhissa dibbasotañāṇānuparivattitāya",
  "tika-s0501t3:232_2": "saddāyatane ca netabba’’nti (netti. aṭṭha. 14).",
  "tika-s0501t3:233_0": "‘‘Ñāṇamūlakādisamādhinā pubbenivāsānussatiñāṇānuparivattibhāvādisahitena kiṁ bhāvetī’’ti",
  "tika-s0501t3:233_1": "pucchitabbattā ‘‘iti vivaṭenā’’tiādi vuttaṁ. Tattha itīti evaṁ vuttappakārena. Apariyonaddhenāti",
  "tika-s0501t3:233_2": "nīvaraṇādivigamanena. Sappabhāsaṁ cittanti iddhipādasampayuttaṁ maggacittaṁ bhāveti.",
  "tika-s0501t3:233_3": "Iddhipādasampayutte maggacitte uppajjamāne hi maggacittasahabhūni kusalāni saddhindriyavīriyindriyasatindriyasamādhindriyapaññindriyabhūtāni",
  "tika-s0501t3:233_4": "pañcindriyāni uppajjanti. Maggacitte nirujjhamāne anuppajjanabhāvena nirujjhanti",
  "tika-s0501t3:233_5": "ekacittakkhaṇikattā. Evaṁ maggaviññāṇassa nirodhā paññā ca sati ca nirujjhatīti yojanā.",
  "tika-s0501t3:234_0": "‘‘Kassa viññāṇassa nirodhā nāmarūpaṁ nirujjhatī’’ti vattabbattā ‘‘nāmarūpañcā’’tiādi",
  "tika-s0501t3:234_1": "vuttaṁ, paṭisandhiviññāṇassa nirodhā nāmarūpañca nirujjhatīti vuttaṁ hoti. Atha vā",
  "tika-s0501t3:234_2": "‘‘viññāṇassa nirodhā paññā ca sati cāti vuttāni pañcindriyāni evaṁ nirujjhantī’’ti",
  "tika-s0501t3:234_3": "vattabbattā nāmarūpañca nirujjhati, nirujjhamānaṁ pana nāmarūpaṁ paṭisandhiviññāṇassa",
  "tika-s0501t3:234_4": "nirodhā nirujjhatīti dassetuṁ ‘‘nāmarūpañcā’’tiādi vuttaṁ. Tattha nāmarūpañcāti maggena",
  "tika-s0501t3:234_5": "taṇhāavijjādike anupacchinne uppajjanārahaṁ vedanādikkhandhattayaṁ, bhūtupādārūpañca.",
  "tika-s0501t3:234_6": "Viññāṇahetukanti uppajjanārahaṁ paṭisandhiviññāṇaṁ hetu assa nāmarūpassāti viññāṇahetukaṁ.",
  "tika-s0501t3:234_7": "Viññāṇapaccayā nibbattanti viññāṇena paccayena nibbattaṁ. Tassāti uppajjanārahassa",
  "tika-s0501t3:234_8": "paṭisandhiviññāṇassa. Hetūti taṇhāavijjādiko kileso. Viññāṇanti uppajjanārahaṁ paṭisandhiviññāṇaṁ.",
  "tika-s0501t3:234_9": "Anāhāranti appaccayaṁ. Anabhinanditanti kāmataṇhādīhi anabhinanditabbaṁ. Appaṭisandhikanti",
  "tika-s0501t3:234_10": "punabbhavābhisandahanarahitaṁ. Nti tādisaṁ viññāṇaṁ. Ahetūti natthi hetusaṅkhātaṁ",
  "tika-s0501t3:234_11": "paṭisandhiviññāṇaṁ imassa nāmarūpassāti ahetu. Appaccayanti sahāyavirahena natthi",
  "tika-s0501t3:234_12": "paccayā saṅkhārā imassāti appaccayaṁ. Evaṁ paṭisandhiviññāṇassa nirodhā nāmarūpañca nirujjhatīti.",
  "tika-s0501t3:235_0": "‘‘Paññāsatīnañceva nāmarūpassa ca vuttappakārena nirujjhanabhāvo kathaṁ amhehi saddahitabbo’’ti",
  "tika-s0501t3:235_1": "vattabbattā ‘‘tenāha bhagavā’’tiādi vuttaṁ. Vattabbākārena paññāsatīnañceva nāmarūpassa",
  "tika-s0501t3:235_2": "ca nirujjhanabhāvajānanako bhagavā yathānirujjhanabhāvadīpakaṁ ‘‘yametaṁ…pe… etthetaṁ",
  "tika-s0501t3:235_3": "uparujjhatī’’ti gāthāvacanaṁ āha. Tena gāthāvacanena tumhehi mayā vutto nirujjhanabhāvo",
  "tika-s0501t3:235_4": "saddahitabboyevāti. Etthāpi paññāsatināmarūpānaṁ nirujjhanaṁ ajānantena tattha vā",
  "tika-s0501t3:235_5": "saṁsayantena ajitena pucchitabbattā ‘‘adiṭṭhajotanā pucchāti vā diṭṭhasaṁsandanā",
  "tika-s0501t3:235_6": "pucchāti vā paññādīnaṁ anekatthattā dhammato vā anekādhiṭṭhānā pucchāti vā dhammādhiṭṭhānā",
  "tika-s0501t3:235_7": "pucchā’’ti vā iccevamādipucchāvicayo niddhāretabbo. ‘‘Sarūpadassanavissajjananti",
  "tika-s0501t3:235_8": "vā anekādhiṭṭhānavissajjananti vā dhammādhiṭṭhānavissajjana’’nti vā iccevamādivissajjanavicayo niddhāretabbo.",
  "tika-s0501t3:236_0": "Evaṁ sattādhiṭṭhānādipucchāvissajjanāni ceva dhammādhiṭṭhānādipucchāvissajjanāni",
  "tika-s0501t3:236_1": "ca visuṁ visuṁ dassetvā pucchāvicayo ceva vissajjanavicayo ca ācariyena vibhatto,",
  "tika-s0501t3:236_2": "amhehi ca ñāto, ‘‘sattādhiṭṭhānadhammādhiṭṭhānesu ekato dassitesu pucchāvissajjanesu",
  "tika-s0501t3:236_3": "kathaṁ pucchāvicayo ceva vissajjanavicayo ca amhehi viññātabbo’’ti pucchitabbattā",
  "tika-s0501t3:236_4": "sattādhiṭṭhānadhammādhiṭṭhānaṁ pucchaṁ nīharitvā tattha vicayaṁ vibhajanto ‘‘ye ca",
  "tika-s0501t3:236_5": "saṅkhatadhammāse’’tiādimāha. Aṭṭhakathāyaṁ pana –",
  "tika-s0501t3:237_0": "‘‘Evaṁ anusandhipucchampi dassetvā heṭṭhā sattādhiṭṭhānā, dhammādhiṭṭhānā ca pucchā",
  "tika-s0501t3:237_1": "visuṁ visuṁ dassitāti idāni tā saha dassetuṁ ‘‘ye ca saṅkhatadhammāse’tiādi āraddha’’nti",
  "tika-s0501t3:237_2": "(netti. aṭṭha. 14) –",
  "tika-s0501t3:238_0": "Vuttaṁ. Tassāyaṁ attho – idha sāsane ye arahanto saṅkhatadhammā honti, puthū bahūyeva",
  "tika-s0501t3:238_1": "satta janā sekkhā sīlādisikkhamānā honti, tesaṁ arahantāvañceva sekkhānañca iriyaṁ",
  "tika-s0501t3:238_2": "paṭipattiṁ meṁ mahā puṭṭho nipako tvaṁ bhagavā pabrūhi mārisa iti āyasmā ajito pucchanto āhāti.",
  "tika-s0501t3:239_0": "15. Tassaṁ gāthāyaṁ ‘‘kittakāni pucchitānī’’ti vattabbattā ‘‘imānī’’tiādi vuttaṁ.",
  "tika-s0501t3:239_1": "Padatthānurūpaṁ pucchitabbattā ‘‘imāni tīṇi padāni pucchitānī’’ti vuttaṁ. ‘‘Ye ca",
  "tika-s0501t3:239_2": "…pe… mārisā’’ti gāthāyaṁ ye pañhā pucchitā, te pañhā tayo honti, ‘‘kissa kena kāraṇena",
  "tika-s0501t3:239_3": "tayo hontī’’ti pucchitabbattā ‘‘kissa…pe… yogenā’’ti vuttaṁ. Sekkhā ariyā ca asekkhā",
  "tika-s0501t3:239_4": "ariyā ca vipassanāpubbaṅgamaṁ pahānañcāti sekhāsekhavipassanāpubbaṅgamappahānāni,",
  "tika-s0501t3:239_5": "tesaṁ yogoti sekhā…pe… yogo, tena sekhā…pe… yogena. Evaṁ pucchāvidhinā hi yasmā ‘‘ye",
  "tika-s0501t3:239_6": "ca saṅkhatadhammāse…pe… mārisā’’ti gāthamāha, tasmā tayo pañhā hontīti daṭṭhabbā.",
  "tika-s0501t3:240_0": "‘‘Ye ca saṅkhatadhammāse’’ti iminā asekkhānaṁ arahattaṁ pucchati, ‘‘ye ca sekkhā",
  "tika-s0501t3:240_1": "puthū idhā’’ti iminā sekkhāsekkhānaṁ sekkhasikkhanaṁ pucchati, ‘‘tesaṁ me nipako",
  "tika-s0501t3:240_2": "iriyaṁ, puṭṭho pabrūhi mārisā’’ti iminā sekkhāsekkhānaṁ vipassanā pubbabhāge tadaṅgappahānaṁ",
  "tika-s0501t3:240_3": "pucchati. ‘‘Adiṭṭhajotanā pucchāti vā diṭṭhasaṁsandanā pucchāti vā sattādhiṭṭhānā",
  "tika-s0501t3:240_4": "pucchāti vā anekādhiṭṭhānā pucchā’’ti vā iccevamādipucchāvicayo niddhāretabbo.",
  "tika-s0501t3:241_0": "Sattadhammādhiṭṭhānaṁ pucchaṁ nīharitvā pucchāvicayo ācariyena vibhatto, amhehi ca",
  "tika-s0501t3:241_1": "ñāto, ‘‘tassaṁ pucchāyaṁ katamā vissajjanāgāthā’’ti pucchitabbattā ‘‘tattha vissajjanā’’tiādi",
  "tika-s0501t3:241_2": "āraddhaṁ. Tatthāti tassaṁ gāthāyaṁ. ‘‘Kāmesu…pe… paribbaje’’ti vissajjanāgāthā bhagavatā",
  "tika-s0501t3:241_3": "vuttā. Kāmesūti kāmīyantīti kāmā, tesu kāmesu. Vatthukāmesu kilesakāmena paṇḍitehi",
  "tika-s0501t3:241_4": "nābhigijjheyya. Manasā nāvilosiyāti āvilabhāvakare byāpādavitakkādayo ceva kāyaduccaritādayo",
  "tika-s0501t3:241_5": "ca dhamme pajahanto paṇḍito manasā anāvilo suppasanno bhaveyya. Kusalo sabbadhammānanti",
  "tika-s0501t3:241_6": "sabbadhammānaṁ aniccatādinā paritulitattā aniccatādīsu pañcasu khandhesu kusalo cheko.",
  "tika-s0501t3:241_7": "Satoti kesādīsu saratīti sato. Bhikkhūti saṅkhatadhamme bhayādito ikkhatīti bhikkhu.",
  "tika-s0501t3:241_8": "Paribbajeti tadaṅgavikkhambhanasamucchedappahānabhāvena kilesakāmavatthukāme pari samantato vajjeyya.",
  "tika-s0501t3:242_0": "Pucchāgāthāyaṁ ‘‘nipako’’ti padena pasaṁsitena bhagavatā vissajjanāgāthā vuttā, tassa",
  "tika-s0501t3:242_1": "bhagavato yena anāvaraṇañāṇena ukkaṁsagatena pakkabhāvo dassito, taṁ anāvaraṇañāṇaṁ",
  "tika-s0501t3:242_2": "tāva kāyakammādibhedehi vibhajitvā dassento ‘‘bhagavato sabbaṁ kāyakamma’’ntiādimāha.",
  "tika-s0501t3:242_3": "Tattha anāvaraṇañāṇena jānitvā kataṁ sabbaṁ kāyakammaṁ ñāṇapubbaṅgamaṁ ñāṇānuparivatti.",
  "tika-s0501t3:242_4": "Esa nayo sesesupi. Atīte aṁseti atītabhave saparakkhandhādike koṭṭhāse aññāṇena appaṭihataṁ",
  "tika-s0501t3:242_5": "bhagavato ñāṇadassanaṁ. Anāgate aṁseti anāgatabhave saparakkhandhādike koṭṭhāse.",
  "tika-s0501t3:242_6": "Paccuppanne aṁseti paccuppanne bhave saparakkhandhādike koṭṭhāse.",
  "tika-s0501t3:243_0": "‘‘Ñāṇadassanassa katarasmiṁ paṭighāto’’ti pucchitabbattā pucchaṁ ṭhapetvā paṭighātavisayaṁ",
  "tika-s0501t3:243_1": "dassetuṁ ‘‘ko cā’’tiādi vuttaṁ. Atha vā ‘‘paccuppannabhave saparakkhandhādike koṭṭhāse",
  "tika-s0501t3:243_2": "aññesampi ñāṇadassanaṁ bhaveyya, tadanusārena atītānāgatakoṭṭhāsesupi katarasmiṁ",
  "tika-s0501t3:243_3": "aññesaṁ ñāṇadassanassa paṭighāto bhaveyyā’’ti pucchitabbattā pucchaṁ ṭhapetvā paṭighātavisayaṁ",
  "tika-s0501t3:243_4": "niyametvā dassetuṁ ‘‘ko cā’’ti vuttaṁ. Tattha ko cāti kva katarasmiṁ samaye aññesaṁ",
  "tika-s0501t3:243_5": "ñāṇadassanassa paṭighāto bhaveyyāti pucchi.",
  "tika-s0501t3:244_0": "Anicce, dukkhe, anattaniye ca aññesaṁ aññāṇaṁ yaṁ adassanaṁ atthi, aññāṇādassanasaṅkhāto",
  "tika-s0501t3:244_1": "sabhāvo ñāṇadassanassa paṭighāto bhavati, na saparakkhandhādidassanamattapaṭighāto.",
  "tika-s0501t3:244_2": "Etena aniccato lakkhaṇattaye pavattassa ñāṇadassanassa aññesaṁ durabhisambhavaṁ,",
  "tika-s0501t3:244_3": "bhagavato ca ñāṇadassanassa aññehi asādhāraṇataṁ dasseti. Bhagavato hi lakkhaṇattayavibhāvanena",
  "tika-s0501t3:244_4": "veneyyā catusaccappaṭivedhaṁ labhanti. ‘‘Bhagavato ñāṇadassanapaṭighātābhāvena aññesañca",
  "tika-s0501t3:244_5": "ñāṇadassanassa paṭighātabhāvo katamāya upamāya amhākaṁ pākaṭo’’ti vattabbabhāvato",
  "tika-s0501t3:244_6": "upamāya pākaṭaṁ kātuṁ ‘‘yathā idhā’’tiādi vuttaṁ. Tattha idha sattaloke cakkhumā",
  "tika-s0501t3:244_7": "puriso ākāse tārakāni passeyya, gaṇanasaṅketena ‘‘ettakānī’’ti no ca jāneyya yathā,",
  "tika-s0501t3:244_8": "evaṁ aññesaṁ ñāṇadassanassa paṭighāto ayaṁ aññāṇadassanasabhāvo bhavati.",
  "tika-s0501t3:245_0": "Bhagavato pana tathā abhāvato kenaci aññāṇena adassanena appaṭihataṁ ñāṇadassanaṁ",
  "tika-s0501t3:245_1": "bhavatīti attho daṭṭhabbo. ‘‘Bhagavato ñāṇadassanassa appaṭihatabhāvo kasmā amhehi",
  "tika-s0501t3:245_2": "saddahitabbo’’ti pucchitabbattā ‘‘anāvaraṇañāṇadassanā hi buddhā bhagavanto’’ti vuttaṁ.",
  "tika-s0501t3:245_3": "‘‘Nipakassa…pe… bhagavato anāvaraṇañāṇaṁ kāyakammādibhedehi ācariyena vibhajitvā",
  "tika-s0501t3:245_4": "dassitaṁ, amhehi ca ñātaṁ, pacchā gāthāya ‘iriya’nti padena pucchitā sekkhāsekkhapaṭipadā",
  "tika-s0501t3:245_5": "kathaṁ vijānitabbā’’ti vattabbattā sekkhāsekkhapaṭipadaṁ dassetuṁ ‘‘tattha sekhenā’’tiādi",
  "tika-s0501t3:245_6": "vuttaṁ. Tattha tatthāti tasmiṁ vissajjane. Sekhenāti sikkhanasīlena puggalena rajanīyesu",
  "tika-s0501t3:245_7": "rūpārammaṇādīsu dhammesu gedhā cittaṁ rakkhitabbaṁ, pariyuṭṭhānīyesu āghātavatthūsu",
  "tika-s0501t3:245_8": "dosā cittaṁ rakkhitabbaṁ.",
  "tika-s0501t3:246_0": "‘‘Tesu gedhadosesu katamaṁ nivārento bhagavā vissajjanagāthāyaṁ katamaṁ padamāhā’’ti",
  "tika-s0501t3:246_1": "pucchitabbattā ‘‘tattha yā icchā’’tiādi vuttaṁ. Tattha tatthāti gedhadosesu. Icchāti",
  "tika-s0501t3:246_2": "rāgicchā. Mucchāti lobhamohasahagatamohamucchā. Patthanāti rāgapatthanā. Piyāyanāti",
  "tika-s0501t3:246_3": "taṇhāpiyāyanāva, na mettāpiyāyanā. Kīḷanāti gedhakīḷanā. Etāni hi gedhapariyāyavacanāni.",
  "tika-s0501t3:246_4": "Taṁ gedhasaṅkhātaṁ icchādikaṁ nivārento bhagavā ‘‘kāmesu nābhigijjheyyā’’ti evaṁ",
  "tika-s0501t3:246_5": "visuṁ visuṁ pakārena āha.",
  "tika-s0501t3:247_0": "Pariyuṭṭhānavighātaṁ dosaṁ nivārento bhagavā ‘‘manasānāvilo siyā’’ti evaṁ visuṁ visuṁ",
  "tika-s0501t3:247_1": "pakārena āhāti yojanā. Gedhadosānaṁ visuṁ visuṁ nivārento bhagavā dve padāni āhāti",
  "tika-s0501t3:247_2": "vuttaṁ, ‘‘taṁ kena atthena saddahitabba’’nti vattabbattā ‘‘tathā hi sekho’’tiādi",
  "tika-s0501t3:247_3": "vuttaṁ. Rajanīyesu abhigijjhanto sekho anuppannaṁ lobhapadhānaṁ kilesañca uppādeti,",
  "tika-s0501t3:247_4": "uppannaṁ kilesañca phātiṁ abhivaḍḍhanaṁ karoti, pariyuṭṭhānīyesu āvilo sekho anuppannaṁ",
  "tika-s0501t3:247_5": "dosapadhānaṁ kilesañca uppādeti, uppannaṁ kilesañca phātiṁ vaḍḍhanaṁ karoti, iti",
  "tika-s0501t3:247_6": "iminā paṭikkhepaatthena taṁ mama vacanaṁ saddahitabbanti adhippāyo.",
  "tika-s0501t3:248_0": "‘‘Kiṁ pana anabhigijjhanto, anāvilo ca sekkho agedhadosanivāraṇameva karoti, udāhu",
  "tika-s0501t3:248_1": "uttaripi paṭipadaṁ pūretī’’ti pucchitabbattā uttaripi paṭipadaṁ pūretiyevāti dassento",
  "tika-s0501t3:248_2": "‘‘yo pana anāvilasaṅkappo’’tiādimāha. Tattha anāvilasaṅkappoti natthi āvilakarā saṅkappā",
  "tika-s0501t3:248_3": "byāpādasaṅkappavihiṁsāsaṅkappā etassāti anāvilasaṅkappo, icchādigedhassa abhāvena",
  "tika-s0501t3:248_4": "anabhigijjhanto vāyamati kusalavāyāmaṁ pavatteti. ‘‘Kathaṁ vāyamatī’’ti pucchitabbattā",
  "tika-s0501t3:248_5": "‘‘so anuppannāna’’ntiādi vuttaṁ. Tattha soti uparibhāvanāmaggabhāvatthāya paṭipajjamāno",
  "tika-s0501t3:248_6": "sekkho. Anuppannānantiādīnaṁ attho sakkā aṭṭhakathāvacaneneva (netti. aṭṭha. 15-16)",
  "tika-s0501t3:248_7": "jānitunti na vibhatto.",
  "tika-s0501t3:249_0": "16.Yenāti asubhādīnaṁ anussaraṇalakkhaṇena indriyena taṇhāmayitavatthūsu kāmataṇhāya",
  "tika-s0501t3:249_1": "sahajātaṁ vitakkaṁ vāreti, idaṁ asubhādianussaraṇalakkhaṇaṁ indriyaṁ satindriyaṁ.",
  "tika-s0501t3:249_2": "Yena mahaggatabhāvappattena avikkhepena byāpādavitakkaṁ vāreti, idaṁ avikkhepasaṅkhātaṁ",
  "tika-s0501t3:249_3": "indriyaṁ samādhindriyaṁ. Yena sammappadhānena vihiṁsāvitakkaṁ vāreti, idaṁ sammappadhānasaṅkhātaṁ",
  "tika-s0501t3:249_4": "indriyaṁ vīriyindriyaṁ. Yena sammādiṭṭhisaṅkhātena indriyena uppannuppanne…pe… nādhivāseti,",
  "tika-s0501t3:249_5": "idaṁ sammādiṭṭhisaṅkhātaṁ indriyaṁ paññindriyaṁ. Imesu catūsu indriyesu saha uppajjamānā",
  "tika-s0501t3:249_6": "yā saddahanā okappanā uppajjati, anāvilabhāvato idaṁ saddahanasaṅkhātaṁ indriyaṁ",
  "tika-s0501t3:249_7": "saddhindriyaṁ. Imāni sekkhassa pañcindriyāni.",
  "tika-s0501t3:250_0": "Ekasmiṁyeva visaye jeṭṭhakabhāvaṁ na pāpuṇeyyuṁ, attano visaye jeṭṭhakabhāvaṁ pāpuṇituṁ",
  "tika-s0501t3:250_1": "arahanti, ‘‘katamaṁ indriyaṁ kattha visaye jeṭṭhakabhāvaṁ pavatta’’nti pucchitabbabhāvato",
  "tika-s0501t3:250_2": "idaṁ indriyaṁ imasmiṁ visaye pavattanti dassento ‘‘tattha saddhindriyaṁ kattha daṭṭhabba’’ntiādimāha.",
  "tika-s0501t3:250_3": "Tattha tatthāti tesu indriyesu catūsu sotāpattiyaṅgesu saddhindriyaṁ jeṭṭhakabhāvaṁ",
  "tika-s0501t3:250_4": "pavattanti daṭṭhabbaṁ. Evaṁ sesesupi yojetabbaṁ. Kiṁ nu sekkho paññindriyeva appamatto’ti",
  "tika-s0501t3:250_5": "bhagavatā vutto thomito, udāhu sabbehi kusalehi dhammehīti pucchitabbattā sabbehi",
  "tika-s0501t3:250_6": "kusalehi dhammehi pañcindriyapamukhehi vutto thomito hotīti dassetuṁ ‘‘evaṁ sekho’’tiādi",
  "tika-s0501t3:250_7": "vuttaṁ. Tattha evaṁ pañcindriyānaṁ nibbattidassanena sekho puggalo sabbehi kusalehi",
  "tika-s0501t3:250_8": "dhammehi appamattoti bhagavatā vutto thomito anāvilatāya manasāti yojanā. ‘‘Sekkhassa",
  "tika-s0501t3:250_9": "anāvilatā kena saddahitabbā’’ti vattabbattā ‘‘tenāha bhagavā manasānāvilo siyā’’ti",
  "tika-s0501t3:250_10": "vuttaṁ. Bhagavatā ‘‘manasānāvilo siyā’’ti vuttattā sekkhassa anāvilatā tumhehi saddahitabbāti.",
  "tika-s0501t3:251_0": "17. Sekkhassa matthakappattā paṭipadā ācariyena vibhattā, amhehi ca ñātā, ‘‘kathaṁ",
  "tika-s0501t3:251_1": "asekkhassa matthakappattā paṭipadā ñātabbā’’ti vattabbattā asekkhassa matthakappattaṁ",
  "tika-s0501t3:251_2": "paṭipadaṁ vibhajitvā dassetuṁ ‘‘kusalo sabbadhammāna’’ntiādimāha. Tattha sabbadhammānanti",
  "tika-s0501t3:251_3": "sabbesu dhammesu matthakappattāya paṭipadāya asekkho kusalo chekataroti bhagavatā",
  "tika-s0501t3:251_4": "vutto thomito anāvilatāya manasāti. Asekkhassa sabbadhammesu yaṁ kosallaṁ dassetukāmo,",
  "tika-s0501t3:251_5": "tassa kosallassa visayabhūte sabbadhamme tāva puggalādhiṭṭhānena vibhajitvā dassetuṁ",
  "tika-s0501t3:251_6": "‘‘loko nāmā’’tiādimāha. Tattha ‘‘sabbadhammāna’’nti iminā vuttadhammasaṅkhāto loko",
  "tika-s0501t3:251_7": "nāma kilesaloko, bhavaloko, indriyalokoti tividho hotīti yojanā. Tattha parittadhammaṭṭho",
  "tika-s0501t3:251_8": "kilesajananaṭṭhena kileso, kusalādipavattanaṭṭhena loko cāti kilesaloko. Mahaggatadhammaṭṭho",
  "tika-s0501t3:251_9": "bhavanaṭṭhena bhavo, vuttanayena loko cāti bhavaloko. Saddhindriyādidhammaṭṭho ādhipaccaṭṭhayogavasena",
  "tika-s0501t3:251_10": "indriyabhūto hutvā saddhindriyādipattanaṭṭhena loko cāti indriyaloko.",
  "tika-s0501t3:252_0": "‘‘Tīsu lokesu katamena katamo samudāgacchatī’’ti pucchitabbattā ‘‘tatthā’’tiādi vuttaṁ.",
  "tika-s0501t3:252_1": "‘‘Saddhādiindriyāni ko nibbattetī’’ti pucchitabbattā ‘‘so indriyāni nibbattetī’’ti",
  "tika-s0501t3:252_2": "vuttaṁ . Tattha soti yo puggalo kilesalokasaṅkhāte parittadhamme, bhavalokasaṅkhāte",
  "tika-s0501t3:252_3": "mahaggatadhamme ca taṁtaṁsampādanavasena ṭhito, so puggalo saddhindriyādīni indriyāni",
  "tika-s0501t3:252_4": "attasantāne nibbatteti.",
  "tika-s0501t3:253_0": "‘‘Indriyesu attasantānesu punappunaṁ nibbattāpanavasena vuḍḍhāpiyamānesu kā paññā",
  "tika-s0501t3:253_1": "bhavatī’’ti pucchitabbattā ‘‘indriyesū’’tiādi vuttaṁ. Tattha neyyassāti abhiññeyyassa.",
  "tika-s0501t3:253_2": "Pariññāti rūpārūpadhamme salakkhaṇato, paccayato ca pariggahādivasena pavattapaññā.",
  "tika-s0501t3:253_3": "‘‘Sā pariññā katividhena upaparikkhitabbā’’ti pucchitabbattā ‘‘sā duvidhenā’’tiādi",
  "tika-s0501t3:253_4": "vuttaṁ. Tattha sā pariññā dassanapariññāya ca bhāvanāpariññāya ca duvidhena viññūhi",
  "tika-s0501t3:253_5": "upaparikkhitvā gahetabbāti. Dassanapariññāyāti ca dassanamaggapaññājanikāya ñātapariññāyāti",
  "tika-s0501t3:253_6": "attho gahetabbo. Tena aṭṭhakathāyaṁ vuttaṁ ‘‘dassanapariññāti ñātapariññā’’ti (netti.",
  "tika-s0501t3:253_7": "aṭṭha. 17). Bhāvanāpariññāyāti bhāvanāmaggapaññājanikāya tīraṇapariññāya saddhiṁ",
  "tika-s0501t3:253_8": "pahānapariññāyāti attho.",
  "tika-s0501t3:254_0": "‘‘Sā duvidhenā’tiādinā vutto attho atisaṅkhepo na sakkā viññātuṁ, vitthāretvā kathehī’’ti",
  "tika-s0501t3:254_1": "vattabbattā ‘‘yadā hī’’tiādi vuttaṁ. Tattha yadāti balavavipassanuppajjanakāle. Sekhoti",
  "tika-s0501t3:254_2": "sikkhanasīlatāya kalyāṇaputhujjano ceva sotāpannādiko ca. Ñeyyanti ñātabbaṁ rūpādikaṁ",
  "tika-s0501t3:254_3": "saṅkhāraṁ. Parijānātīti pariggahādiñāṇena pariggahetvā jānāti nibbidāñāṇasahagatena.",
  "tika-s0501t3:254_4": "Tassāti kalyāṇaputhujjanassa ceva sotāpannādikassa ca. Dve dhammāti kalyāṇaputhujjanassa",
  "tika-s0501t3:254_5": "balavavipassanādhammo ceva sotāpannādikassa ca balavavipassanādhammo ca. Yathākkamaṁ",
  "tika-s0501t3:254_6": "dassanakosallaṁ sotāpattimaggañāṇañceva bhāvanākosallaṁ sakadāgāmimaggādikañca santāne",
  "tika-s0501t3:254_7": "pavattāpanavasena gacchanti.",
  "tika-s0501t3:255_0": "‘‘Pubbe yaṁ ñāṇaṁ ‘neyyassa pariññā’ti vuttaṁ, taṁ ñāṇaṁ katividhena veditabba’’nti",
  "tika-s0501t3:255_1": "pucchitabbattā ‘‘taṁ ñāṇaṁ pañcavidhena veditabbaṁ…pe... sacchikiriyā’’ti vuttaṁ.",
  "tika-s0501t3:255_2": "‘‘Tāsu vipassanābhedena bhinnāsu pañcasu abhiññādīsu katamā abhiññā, katamā pariññā,",
  "tika-s0501t3:255_3": "katamaṁ pahānaṁ, katamā bhāvanā, katamā sacchikiriyā’’ti pucchitabbattā ‘‘tattha",
  "tika-s0501t3:255_4": "katamā’’tiādi vuttaṁ. Tattha tatthāti abhiññādīsu. Yaṁ dhammānaṁ salakkhaṇe ñāṇanti",
  "tika-s0501t3:255_5": "rūpadhammānaṁ kakkhaḷādisalakkhaṇe, arūpadhammānaṁ phusanādisalakkhaṇe ārammaṇakaraṇavasena",
  "tika-s0501t3:255_6": "pavattaṁ yaṁ ñāṇaṁ hetuphalajānanahetujānanasaṅkhātā dhammapaṭisambhidā ceva hetuphalajānanasaṅkhātā",
  "tika-s0501t3:255_7": "atthapaṭisambhidā ca bhavati. Ayaṁ salakkhaṇena saddhiṁ hetuphalajānanā paññā abhiññā nāma.",
  "tika-s0501t3:256_0": "Evanti vuttappakārena. Abhiññāñāṇena abhijānitvā. Yā parijānanātiādīsu ‘‘idaṁ anavajjaṁ",
  "tika-s0501t3:256_1": "kusalaṁ, idaṁ sāvajjaṁ akusalaṁ, idaṁ akusalavipākajanakaṁ sāvajjaṁ, idaṁ kusalavipākajanakaṁ",
  "tika-s0501t3:256_2": "anavajjaṁ, idaṁ saṁkiliṭṭhaṁ kaṇhaṁ, idaṁ asaṁkiliṭṭhaṁ sukkaṁ, idaṁ kusalaṁ anavajjādikaṁ",
  "tika-s0501t3:256_3": "sevitabbaṁ, idaṁ akusalaṁ sāvajjādikaṁ na sevitabba’’nti evaṁ aniccādito kalāpasammasanādivasena",
  "tika-s0501t3:256_4": "gahitā sammasitā ime vipassanāya ārammaṇabhūtā saṅkhatadhammā idaṁ udayabbayañāṇādiphalaṁ",
  "tika-s0501t3:256_5": "ānisaṁsaṁ anukkamena nibbattāpenti. Tannibbattavipassanāya uppajjanato upacāraṁ uppādenti,",
  "tika-s0501t3:256_6": "evaṁ anukkamena gahitānaṁ pavattitānaṁ tesaṁ udayabbayañāṇādīnaṁ ayaṁ saccānubodhapaṭivedho",
  "tika-s0501t3:256_7": "atthoti paricchinditvā yā parijānanā pavattā, sā ayaṁ parijānanā pariññā nāmāti yojetvā,",
  "tika-s0501t3:256_8": "evaṁ vuttappakārāya pariññāpaññāya parijānitvā pahātabbā, bhāvetabbā, sacchikātabbā",
  "tika-s0501t3:256_9": "ca tayo dhammā avasiṭṭhā bhavanti. ‘‘Ye akusalā, te pahātabbā’’ti yā parijānanā paññā",
  "tika-s0501t3:256_10": "pavattā, idaṁ pahānaṁ pahānañāṇaṁ. ‘‘Ye kusalā, te bhāvetabbā’’ti yā parijānanā paññā",
  "tika-s0501t3:256_11": "pavattā, sā bhāvanāpaññā. ‘‘Yaṁ asaṅkhataṁ, idaṁ sacchikiriya’’nti yā parijānanā",
  "tika-s0501t3:256_12": "paññā pavattā, sā sacchikiriyāpaññāti yojetvā aṭṭhakathādhippāyena aviruddho attho gahetabbo.",
  "tika-s0501t3:257_0": "Abhiññādayo pañcavidhā paññā ācariyena vibhattā, amhehi ca ñātā, ‘‘tāhi pariññāhi",
  "tika-s0501t3:257_1": "jānanto puggalo ‘ki’nti vuccati thomīyatī’’ti vattabbattā ‘‘yo eva’’ntiādi vuttaṁ.",
  "tika-s0501t3:257_2": "Tattha yo puggalo evaṁ vuttappakārena jānāti, ayaṁ jānanto puggalo paccayuppannesu",
  "tika-s0501t3:257_3": "dhammesu kusalattā chekattā ‘‘atthakusalo’’ti vuccati thomīyati, paccayadhammesu",
  "tika-s0501t3:257_4": "kusalattā ‘‘dhammakusalo’’ti ca catunnaṁ ekattādīnaṁ nayānaṁ yuttatāya kovidattā",
  "tika-s0501t3:257_5": "‘‘kalyāṇatākusalo’’ti ca phalasamāpattīsu kovidattā ‘‘phalatākusalo’’ti ca vaḍḍhīsu",
  "tika-s0501t3:257_6": "kovidattā ‘‘āyakusalo’’ti ca avaḍḍhīsu kovidattā ‘‘apāyakusalo’’ti ca accāyike kicce",
  "tika-s0501t3:257_7": "vā bhaye vā uppanne sati tassa kiccassa, bhayassa vā tikicchanasamatthe ṭhānuppattiyakāraṇe",
  "tika-s0501t3:257_8": "kovidattā ‘‘upāyakusalo’’ti ca mahantesu abhikkamādīsu satisampajaññāya sampannattā",
  "tika-s0501t3:257_9": "‘‘mahatā kosallena samannāgato’’ti ca vuccati thomīyati. ‘‘Tassa asekkhassa atthādīsu",
  "tika-s0501t3:257_10": "kusalabhāvo kathaṁ saddahitabbo’’ti vattabbattā ‘‘tenāhā’’tiādi vuttaṁ. ‘‘Kusalo",
  "tika-s0501t3:257_11": "sabbadhammāna’’nti vuttattā saddahitabboti adhippāyo.",
  "tika-s0501t3:258_0": "‘‘Kusalo sabbadhammāna’’nti padassa attho ācariyena vibhatto, amhehi ca ñāto, ‘‘sato",
  "tika-s0501t3:258_1": "bhikkhu paribbaje’’ti padassa attho kathaṁ amhehi vitthārato viññāto’’ti vattabbattā",
  "tika-s0501t3:258_2": "‘‘sato bhikkhu paribbaje’’tiādi vuttaṁ. Atha vā ‘‘sato bhikkhu paribbaje’’ti bhagavatā",
  "tika-s0501t3:258_3": "vuttaṁ, ‘‘kattha pavattena satisahitena ñāṇena sampanno sato kimatthaṁ paribbaje’’ti",
  "tika-s0501t3:258_4": "pucchitabbattā ‘‘imesu pavattena satisahitañāṇena sampanno sato imamatthaṁ paribbaje’’ti",
  "tika-s0501t3:258_5": "niyametvā dassento ‘‘sato bhikkhu paribbaje’’tiādimāha. Tattha tenāti yo abhikkamādīsu",
  "tika-s0501t3:258_6": "pavattena satisahitañāṇena samannāgato sato asekkhabhikkhu, tena asekkhabhikkhunā",
  "tika-s0501t3:258_7": "pariniṭṭhitasikkhattā aññapayojanābhāvato diṭṭhadhammasukhavihāratthaṁ abhikkante…pe…",
  "tika-s0501t3:258_8": "tuṇhībhāvena satena satisahitena sampajānena ñāṇena vihātabbaṁ catuiriyāpathaparivattanasaṅkhātaṁ",
  "tika-s0501t3:258_9": "viharaṇaṁ pavattetabbaṁ.",
  "tika-s0501t3:259_0": "‘‘Yā sekkhāsekkhapaṭipadā niddiṭṭhā, imā sekkhāsekkhapaṭipadā saṅkhepato katividhā’’ti",
  "tika-s0501t3:259_1": "pucchitabbattā imā paṭipadāsaṅkhātā cariyā saṅkhepato puggalavasena dveti dassetuṁ",
  "tika-s0501t3:259_2": "‘‘imā dve cariyā’’tiādimāha. Tattha yā cariyā bhāvetabbakusalādibhedena vā atthakosallādibhedena",
  "tika-s0501t3:259_3": "vā abhikkamādīsu satisampajaññabhedena vā niddiṭṭhā, imā cariyā dveti bhagavatā anuññātā",
  "tika-s0501t3:259_4": "anujānanavasena desitā, visuddhānaṁ arahantānaṁ ekā cariyā, visujjhantānaṁ sekkhānaṁ",
  "tika-s0501t3:259_5": "ekā cariyāti puggalavasena dveti daṭṭhabbā.",
  "tika-s0501t3:260_0": "‘‘Asekkhoyeva kasmā ‘sato abhikkamatī’tiādinā vuccati thomīyati, kalyāṇaputhujjanopi",
  "tika-s0501t3:260_1": "‘sato abhikkamatī’tiādinā vuccati thomīyatī’’ti vattabbattā ‘‘katakiccāni hī’’tiādi",
  "tika-s0501t3:260_2": "vuttaṁ. Arahato indriyāni katakiccāni, indriyānaṁ katakiccattā yaṁ pucchaṁ pucchitabbaṁ,",
  "tika-s0501t3:260_3": "taṁ sabbaṁ catubbidhaṁ dukkhassa pariññābhisamayena bojjhitabbaṁ…pe… nirodhassa sacchikiriyābhisamayena",
  "tika-s0501t3:260_4": "bojjhitabbaṁ bhave. Catubbidhaṁ idaṁ bojjhaṁ bojjhitabbaṁ yo asekkho sativepullappattattā",
  "tika-s0501t3:260_5": "evaṁ pariññābhisamayādinā jānāti,ayaṁ asekkho nippariyāyena ‘‘rāgassa khayāya, dosassa",
  "tika-s0501t3:260_6": "khayāya, mohassa khayāya sato abhikkamati, sato paṭikkamatī’’ti vuccati thomīyati.",
  "tika-s0501t3:260_7": "Sekkhopi yathāvuttaṁ bojjhaṁ bojjhitabbaṁ attano pariññābhisamayādinā jānāti, tasmā",
  "tika-s0501t3:260_8": "‘‘sato…pe… mohassā’’ti vuccati thomīyatīti veditabbo. Tena vuttaṁ ‘‘ke visujjhantā? Sekkhā’’ti.",
  "tika-s0501t3:261_0": "‘‘Kasmā sekkhāsekkhānaṁ satisampajaññena abhikkamanādibhāvo, rāgādīnañca khayabhāvo",
  "tika-s0501t3:261_1": "saddahitabbo’’ti vattabbattā vuttaṁ ‘‘tenāha bhagavā sato bhikkhu paribbaje’’ti.",
  "tika-s0501t3:261_2": "‘‘Bhagavato sabbaṁ kāyakammaṁ ñāṇapubbaṅgama’ntiādinā (netti. 15) manāpikesu kāmesu",
  "tika-s0501t3:261_3": "nābhigijjhanabhāvo, amanāpikesu kāmesu manasā anāvilabhāvo, sabbadhammesu kusalabhāvo,",
  "tika-s0501t3:261_4": "satisampajaññena samannāgatassa paribbajanabhāvo ācariyena niddiṭṭho, so nābhigijjhanabhāvādiko",
  "tika-s0501t3:261_5": "kasmā amhehi saddahitabbo’’ti pucchitabbattā vuttaṁ ‘‘tenāha kāmesu…pe… paribbaje’’ti.",
  "tika-s0501t3:261_6": "Imissā gāthāyapi pucchāvissajjanavicayo pubbe ekādhiṭṭhānādidhammādhiṭṭhānādivasena",
  "tika-s0501t3:261_7": "vuttanayānusārena veditabbo.",
  "tika-s0501t3:262_0": "Vicayahāravibhaṅge ajitasuttaṁ nīharitvā pucchāvissajjanavicayo ācariyena vibhatto,",
  "tika-s0501t3:262_1": "amhehi ca ñāto, ‘‘katamo suttantaresu pucchāvissajjanavicayo’’ti pucchitabbattā ajitasutte",
  "tika-s0501t3:262_2": "pucchāvissajjanavicayanayānusārena suttantaresupi pucchāvissajjanāni nīharitvā pucchāvicayavissajjanavicayā",
  "tika-s0501t3:262_3": "yojetabbāti dassetuṁ ‘‘evaṁ pucchitabbaṁ, evaṁ vissajjitabba’’nti vuttaṁ. Aṭṭhakathāyaṁ pana –",
  "tika-s0501t3:263_0": "Ettāvatā ca mahāthero vicayahāraṁ vibhajanto ajitasuttavasena pucchāvicayaṁ, vissajjanavicayañca",
  "tika-s0501t3:263_1": "dassetvā idāni suttantaresupi pucchāvissajjanavicayānaṁ nayaṁ dassento evaṁ pucchitabbaṁ,",
  "tika-s0501t3:263_2": "evaṁ vissajjitabba’nti āhā’’ti (netti. aṭṭha. 17) –",
  "tika-s0501t3:264_0": "Vuttaṁ. Tattha evanti ajitasutte (su. ni. 1038 ādayo; cūḷani. vatthugāthā 57, ajitamāṇavapucchāniddesa",
  "tika-s0501t3:264_1": "1 ādayo) vuttapucchāvicayānusārena pucchāvasena pavattasuttaṁ nīharitvā pucchāvicayo",
  "tika-s0501t3:264_2": "vibhajetabbo, evaṁ ajitasutte (su. ni. 1038 ādayo; cūḷani. vatthugāthā 57 ādayo,",
  "tika-s0501t3:264_3": "ajitamāṇavapucchāniddesa 1 ādayo) vuttavissajjanavicayānusārena suttantaresupi vissajjanavasena",
  "tika-s0501t3:264_4": "pavattasuttaṁ nīharitvā vissajjanavicayo vibhajetabbo.",
  "tika-s0501t3:265_0": "Pucchāvissajjanavicayā ācariyena vibhattā, amhehi ca ñātā, ‘‘katamo suttaanugītivicayo’’ti",
  "tika-s0501t3:265_1": "pucchitabbattā ‘‘suttassa ca anugītī’’tiādi vuttaṁ. Tattha suttassāti nīharitasuttassa.",
  "tika-s0501t3:265_2": "Anugītīti suttantaradesanāsaṅkhātā anugīti. Atthato ca byañjanato ca samānetabbāti",
  "tika-s0501t3:265_3": "tassā anugītiyā atthato, byañjanato ca saṁvaṇṇetabbasuttena samānā sadisī kātabbā,",
  "tika-s0501t3:265_4": "tasmiṁ vā saṁvaṇṇiyamānasutte anugīti suttatthato, byañjanato ca samānetabbā . ‘‘Atthato",
  "tika-s0501t3:265_5": "asamāne ko nāma doso āpajjeyyā’’ti pucchitabbattā atthāpagataṁ hi byañjanaṁ samphappalāpaṁ",
  "tika-s0501t3:265_6": "bhavatī’’ti vuttaṁ. ‘‘Atthato asamāne doso vutto, amhehi ca ñāto, byañjanato asamāne",
  "tika-s0501t3:265_7": "pana ko nāma doso āpajjatī’’ti pucchitabbattā ‘‘dunnikkhittassa padabyañjanassa atthopi",
  "tika-s0501t3:265_8": "dunnayo bhavatī’’ti vuttaṁ. Tasmā sadosattā anugītiyā vā suttena atthabyañjanūpetaṁ saṅgāyitabbaṁ.",
  "tika-s0501t3:266_0": "Anugītivicayo ācariyena vibhatto, amhehi ca ñāto, ‘‘katamo suttassa vicayo’’ti pucchitabbattā",
  "tika-s0501t3:266_1": "suttañcā’’tiādi vuttaṁ. Tattha suttañcāti niddhāritasuttañca. ‘‘Idaṁ niddhāritasuttaṁ",
  "tika-s0501t3:266_2": "nāma bhagavatā vuttaṁ āhaccavacanaṁ kiṁ, udāhu saṅgāyantehi vuttaṁ anusandhivacanaṁ",
  "tika-s0501t3:266_3": "ki’’nti pavicinitabbaṁ, ‘‘idaṁ niddhāritasuttaṁ nītatthaṁ kiṁ, udāhu neyyatthaṁ ki’’nti",
  "tika-s0501t3:266_4": "pavicinitabbaṁ, ‘‘idaṁ niddhāritasuttaṁ saṁkilesabhāgiyaṁ kiṁ, udāhu vāsanābhāgiyaṁ",
  "tika-s0501t3:266_5": "ki’’nti pavicinitabbaṁ, ‘‘idaṁ niddhāritasuttaṁ nibbedhabhāgiyaṁ kiṁ, udāhu asekkhabhāgiyaṁ",
  "tika-s0501t3:266_6": "ki’’nti pavicinitabbaṁ. Evaṁ pavicinitvā yadi āhaccavacanaṁ bhave, evaṁ sati ‘‘āhaccavacana’’nti",
  "tika-s0501t3:266_7": "niddhāretvā gahetabbaṁ. Yadi asekkhasuttaṁ bhave, evaṁ sati ‘‘asekkhasutta’’nti niddhāretvā",
  "tika-s0501t3:266_8": "gahetabbaṁ, ñātanti attho.",
  "tika-s0501t3:267_0": "‘‘Suttaṁ pavicinitvā suttassa atthabhūtāni sabbāni saccāni niddhāretvā kattha padese",
  "tika-s0501t3:267_1": "passitabbānī’’ti pucchitabbattā pucchaṁ ṭhapetvā imasmiṁ padese passitabbānīti dassetuṁ",
  "tika-s0501t3:267_2": "‘‘kuhiṁ imassa suttassa sabbāni…pe… pariyosāne’’ti vuttaṁ. Tattha imassa suttassāti",
  "tika-s0501t3:267_3": "yaṁ suttaṁ vicinituṁ niddhāritaṁ, imassa suttassa catusaccavinimuttassa suttatthassa",
  "tika-s0501t3:267_4": "abhāvato sabbāni saccāni tasseva suttassa ādimajjhapariyosāne passitabbānīti attho.",
  "tika-s0501t3:268_0": "Yathāvuttaṁ suttavicayaṁ nigamento ‘‘evaṁ suttaṁ pavicetabba’’nti āha. ‘‘Na yathāvuttapucchādīnaṁ",
  "tika-s0501t3:268_1": "pavicetabbabhāvo amhehi jānitabbo saddahitabbo’’ti vattabbabhāvato ‘‘tenāha…pe… anugītī’’ti",
  "tika-s0501t3:268_2": "vuttaṁ. Tattha tena yathāvuttapucchādīnaṁ vicetabbabhāvena āyasmā mahākaccāno ‘‘yaṁ",
  "tika-s0501t3:268_3": "pucchitañca…pe… anugītī’’tiādikaṁ yaṁ vacanaṁ āha, tena vacanena vicetabbabhāvo tumhehi",
  "tika-s0501t3:268_4": "jānitabbo saddahitabbovāti vuttaṁ hoti.",
  "tika-s0501t3:269_0": "‘‘Yathāvuttappakāro ca vicayo hāro paripuṇṇo kiṁ, udāhu aññopi niddhāretvā yojetabbo",
  "tika-s0501t3:269_1": "atthi ki’’nti pucchitabbattā ‘‘niyutto vicayo hāro’’ti vuttaṁ. Tattha pucchāvicayavissajjanavicayapubbāparavicayaanugītivicayasuttavicayā",
  "tika-s0501t3:269_2": "sarūpato vibhattā, tehi avaseso assādādivicayopi yathārahaṁ niddhāretvā yutto yuñjitabboti adhippāyo.",
  "tika-s0501t3:270": "Iti vicayahāravibhaṅge sattibalānurūpā racitā",
  "tika-s0501t3:271": "Vibhāvanā niṭṭhitā.",
  "tika-s0501t3:272": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t3:273": "3. Yuttihāravibhaṅgavibhāvanā",
  "tika-s0501t3:274_0": "18. Yena yena saṁvaṇṇanāvisesabhūtena vicayahāravibhaṅgena padapañhādayo vicitā,",
  "tika-s0501t3:274_1": "so saṁvaṇṇanāvisesabhūto vicayahāravibhaṅgo paripuṇṇo, ‘‘katamo yuttihāravibhaṅgo’’ti",
  "tika-s0501t3:274_2": "pucchitabbattā ‘‘tattha katamo yuttihāro’’tiādi vuttaṁ. Tattha tatthāti tesu niddiṭṭhesu",
  "tika-s0501t3:274_3": "soḷasasu hāresu katamo saṁvaṇṇanāviseso yuttihāro yuttihāravibhaṅgoti pucchi. ‘‘Sabbesaṁ",
  "tika-s0501t3:274_4": "hārāna’’ntiādiniddesassa idāni vuccamāno ‘‘ayaṁ yuttihāro’’tiādiko vitthārasaṁvaṇṇanāviseso",
  "tika-s0501t3:274_5": "yuttihāravibhaṅgo nāmāti viññeyyo. Tena vuttaṁ ‘‘tattha katamo yuttihārotiādi yuttihāravibhaṅgo’’ti",
  "tika-s0501t3:274_6": "(netti. aṭṭha. 18). Ayaṁ yuttihāro kiṁ nāma suttatthaṁ yuttāyuttivasena yojayatīti",
  "tika-s0501t3:274_7": "yuñjitabbaṁ suttatthaṁ pucchati. Suttattho pana duvidho atathākārena gayhamāno, tathākārena",
  "tika-s0501t3:274_8": "gayhamāno atthoti. Tattha atathākārena gayhamānova attho yāthāvato yuttiniddhāraṇena",
  "tika-s0501t3:274_9": "yojetabbo, itaro pana bhūtakathanamattena yojetabbo. Yasmā panāyaṁ yuttigavesanā",
  "tika-s0501t3:274_10": "nāma saṁvaṇṇanā mahāpadesehi vinā na sambhavati, tasmā yuttihāraṁ vibhajanto tassa",
  "tika-s0501t3:274_11": "yuttihārassa lakkhaṇaṁ paṭhamaṁ upadisituṁ ‘‘cattāro mahāpadesā’’tiādimāha. Tattha",
  "tika-s0501t3:274_12": "mahāpadesāti mahante buddhādayo apadisitvā vuttāni kāraṇāni, mahantāni vā dhammassa",
  "tika-s0501t3:274_13": "apadesāni patiṭṭhānāni. Apadisīyateti apadeso, buddho apadeso etassa kāraṇassāti",
  "tika-s0501t3:274_14": "buddhāpadeso. Sesesupi eseva nayo netabbo. ‘‘Buddhassa sammukhā etaṁ suttaṁ mayā",
  "tika-s0501t3:274_15": "suta’’nti vatvā ābhatassa ganthassa suttavinayehi saṁsandanaṁ dhammo, asaṁsandanaṁ",
  "tika-s0501t3:274_16": "adhammoti vinicchayakāraṇaṁ mahāpadesoti adhippāyo. ‘‘Buddhassa sammukhā mayā ābhataṁ,",
  "tika-s0501t3:274_17": "saṅghassa sammukhā mayā ābhataṁ, sambahulattherānaṁ sammukhā mayā ābhataṁ, ekattherassa",
  "tika-s0501t3:274_18": "sammukhā mayā ābhata’’nti vatvā ābhatassa ganthassa yāni byañjanapadaatthapadāni",
  "tika-s0501t3:274_19": "santi, tāni padabyañjanāni bhagavatā desite sutte otarayitabbāni anuppavesitāni,",
  "tika-s0501t3:274_20": "vinaye rāgādivinaye sandassayitabbāni saṁsandetabbāni. Dhammatāyaṁ upanikkhipitabbāni",
  "tika-s0501t3:274_21": "pakkhipitabbāni. Yadi suttatthena, vinayatthena, dhammatāya ca aviruddhāni honti,",
  "tika-s0501t3:274_22": "evaṁ sati tava ābhatapadabyañjanāni yuttānīti vinicchayantehi vatvā gahetabbānīti adhippāyo.",
  "tika-s0501t3:275_0": "Suttavinayadhammatāsu otarayitabbāni sandassayitabbāni upanikkhipitabbānīti ācariyena",
  "tika-s0501t3:275_1": "vuttāni, ‘‘kattha sutte, kattha vinaye, kattha dhammatāya’’nti vattabbattā ‘‘katamasmiṁ",
  "tika-s0501t3:275_2": "sutte’’tiādi vuttaṁ. Tattha catūsu ariyasaccesūti catunnaṁ ariyasaccānaṁ dassanakesu",
  "tika-s0501t3:275_3": "suttesu. Rāgo vinassati vūpasamati etena asubhādināti rāgavinayaṁ, kiṁ taṁ? Asubhādinimittaṁ,",
  "tika-s0501t3:275_4": "taṁ assa atthīti rāgavinayo, ko so? Asubhādinimittadassanako suttantaviseso. Esa",
  "tika-s0501t3:275_5": "nayo dosavinayotiādīsupi. Paṭiccasamuppādo nāma sassatadiṭṭhiucchedadiṭṭhiṁ vivajjetvā",
  "tika-s0501t3:275_6": "ekattanayādīnaṁ dīpanena avijjādisaṅkhārādisabhāvadhammānaṁ paccayapaccayuppannabhāvadīpakoti",
  "tika-s0501t3:275_7": "vuttaṁ ‘‘katamissaṁ dhammatāyaṁ upanikkhipitabbāni? Paṭiccasamuppāde’’ti.",
  "tika-s0501t3:276_0": "‘‘Suttādīsu avatarante sandissante avilomente kiṁ na janetī’’ti vattabbato ‘‘catūsū’’tiādi",
  "tika-s0501t3:276_1": "vuttaṁ. Tattha ‘‘buddhādīnaṁ sammukhā mayā ābhata’’nti vatvā ābhatagantho catūsu",
  "tika-s0501t3:276_2": "ariyasaccesu yadi avatarati, evaṁ sati ābhatagantho āsave na janeti. Rāgādikilesavinaye",
  "tika-s0501t3:276_3": "yadi sandissati, evaṁ sati ābhatagantho āsave na janeti. Dhammatañca yadi na vilometi,",
  "tika-s0501t3:276_4": "evaṁ sati ābhatagantho āsave na janetīti attho daṭṭhabbo.",
  "tika-s0501t3:277_0": "‘‘Kimatthaṁ yuttihāravibhaṅge cattāro mahāpadesā ābhatā’’ti vattabbattā ‘‘catūhi",
  "tika-s0501t3:277_1": "mahāpadesehī’’tiādimāha. Tattha ābhataganthe yaṁ yaṁ atthajātaṁ, yaṁ yaṁ dhammajātaṁ",
  "tika-s0501t3:277_2": "vā catūhi mahāpadesehi yujjati, taṁ taṁ atthajātaṁ vā taṁ taṁ dhammajātaṁ vā saṁvaṇṇetabbasutte",
  "tika-s0501t3:277_3": "gahetabbaṁ. Yena yena kāraṇena ca catūhi mahāpadesehi yujjati, taṁ taṁ kāraṇaṁ saṁvaṇṇanāvasena",
  "tika-s0501t3:277_4": "saṁvaṇṇetabbasutte gahetabbaṁ. Yathā yathā pakārena catūhi mahāpadesehi yujjati,",
  "tika-s0501t3:277_5": "so so pakāro saṁvaṇṇanāvasena saṁvaṇṇetabbasutte gahetabbo. Evaṁ gāhaṇatthaṁ cattāro",
  "tika-s0501t3:277_6": "mahāpadesā ābhatāti attho.",
  "tika-s0501t3:278_0": "19. Catūhi mahāpadesehi yuttaṁ aviruddhaṁ taṁ taṁ atthajātaṁ gahetabbanti ācariyena",
  "tika-s0501t3:278_1": "vuttaṁ, ‘‘kattha kena yuttiniddhāraṇaṁ kātabba’’nti vattabbattā ‘‘pañhaṁ pucchitenā’’tiādi",
  "tika-s0501t3:278_2": "vuttaṁ. Pañhe pañhaṁ pucchitena puggalena yuttiniddhāraṇaṁ kātabbanti. Tattha pañhanti",
  "tika-s0501t3:278_3": "pañhitabbaṁ sabhāvadhammaṁ. Pucchitenāti vissajjetuṁ samatthena paṇḍitapuggalena.",
  "tika-s0501t3:278_4": "Pañheti pucchāvasena pavattapāṭhe. Padāni kati kittakāni hontīti padaso paṭhamaṁ",
  "tika-s0501t3:278_5": "pariyogāhitabbaṁ yuttihārena vicetabbaṁ vīmaṁsitabbaṁ. ‘‘Kathaṁ vicetabba’’nti pucchitabbattā",
  "tika-s0501t3:278_6": "‘‘yadi sabbānī’’tiādi vuttaṁ. Tattha sabbāni padānīti pucchitapāṭhe niravasesāni",
  "tika-s0501t3:278_7": "padāni ekaṁ samānaṁ atthaṁ yadi abhivadanti, evaṁ sati atthavasena eko pañho. Esa",
  "tika-s0501t3:278_8": "nayo sesesupi. Tena vuttaṁ ‘‘tadatthassekassa ñātuṁ icchitattā’’ti (netti. aṭṭha. 19).",
  "tika-s0501t3:279_0": "Ekanti atthavasena ekavidhaṁ pañhaṁ. Upaparikkhamānena puggalena aññātabbaṁ daḷhaṁ",
  "tika-s0501t3:279_1": "jānitabbaṁ. ‘‘Ko ājānanākāro’’ti pucchitabbattā ājānanākāraṁ dassento ‘‘kiṁ ime dhammā’’tiādimāha.",
  "tika-s0501t3:279_2": "Tattha ‘‘ye hi pariyattidhammā saṁvaṇṇetabbā, ime pariyattidhammā nānatthā honti",
  "tika-s0501t3:279_3": "kiṁ, nānābyañjanā honti kiṁ, udāhu imesaṁ pariyattidhammānaṁ eko attho hoti, byañjanameva",
  "tika-s0501t3:279_4": "nānaṁ hoti ki’’nti yuttito vicetvā aññātabbanti yojanā. ‘‘Yathāvutto pañho kiṁ bhave’’ti",
  "tika-s0501t3:279_5": "pucchitabbattā yathāvuttaṁ pañhaṁ ekadesaṁ dassetuṁ ‘‘yathā kiṁ bhave’’ti pucchitvā",
  "tika-s0501t3:279_6": "‘‘yathā sā’’tiādimāha.",
  "tika-s0501t3:280_0": "Tassaṁ pucchāgāthāyaṁ – coraghātakena manussena coro abbhāhato viya kena dhammena",
  "tika-s0501t3:280_1": "sattaloko sadā abbhāhato, māluvalatāya attano nissitarukkho parivārito ajjhotthaṭo",
  "tika-s0501t3:280_2": "viya kena dhammena sattaloko sadā parivārito ajjhotthaṭo, visappītakhurappena sallena",
  "tika-s0501t3:280_3": "otiṇṇo anupaviṭṭho viya kena sallena sattaloko sadā otiṇṇo anupaviṭṭho, kissa kena",
  "tika-s0501t3:280_4": "kāraṇena sattaloko sadā dhūpāyito santāpitoti yojanā.",
  "tika-s0501t3:281_0": "‘‘Imāya pucchāgāthāya kittakāni padānī’’ti pucchitabbattā ‘‘imānī’’tiādi vuttaṁ.",
  "tika-s0501t3:281_1": "Tattha pucchitānīti pucchitatthāni padāni cattāri honti. ‘‘Kittakā pañhā’’ti pucchitabbattā",
  "tika-s0501t3:281_2": "‘‘te tayo pañhā’’ti vuttaṁ.",
  "tika-s0501t3:282": "Bhagavā devatāya hi yasmā vissajjeti, iti tasmā vissajjanato ‘‘tayopañhā’’ti viññāyati. ‘‘Katamā vissajjanagāthā’’ti pucchitabbattā –",
  "tika-s0501t3:283": "‘‘Maccunābbhāhato loko, jarāya parivārito;",
  "tika-s0501t3:284": "Taṇhāsallena otiṇṇo, icchādhūpāyito sadā’’ti. –",
  "tika-s0501t3:285_0": "Vuttaṁ. Tassaṁ vissajjanagāthāyaṁ – coraghātakena manussena coro abbhāhato viya maccunā",
  "tika-s0501t3:285_1": "sattaloko sadā abbhāhato, māluvalatāya attano nissitarukkho parivārito ajjhotthaṭo",
  "tika-s0501t3:285_2": "viya jarāya sattaloko sadā parivārito ajjhotthaṭo, visappītakhurappena sallena otiṇṇo",
  "tika-s0501t3:285_3": "anupaviṭṭho viya taṇhāsallena sattaloko sadā otiṇṇo anupaviṭṭho, icchāya sattaloko",
  "tika-s0501t3:285_4": "sadā dhūpāyito santāpitoti yojanā.",
  "tika-s0501t3:286_0": "20. ‘‘Katamaṁ maccu, katamā jarā’’ti pucchitabbattā ‘‘tattha jarā’’tiādi vuttaṁ.",
  "tika-s0501t3:286_1": "Tattha tatthāti tissaṁ vissajjanagāthāyaṁ. Dutiyapade vuttā jarā ca paṭhamapade vuttaṁ",
  "tika-s0501t3:286_2": "maraṇañca imāni dve saṅkhatassa khandhapañcakassa saṅkhatalakkhaṇāni honti, saṅkhataṁ",
  "tika-s0501t3:286_3": "khandhapañcakaṁ muñcitvā visuṁ na upalabbhatīti attho. ‘‘Saṅkhatalakkhaṇānaṁ jarāmaraṇānaṁ",
  "tika-s0501t3:286_4": "kathaṁ bhedo jānitabbo’’ti vattabbattā ‘‘jarāyaṁ ṭhitassā’’tiādi vuttaṁ. Tattha jarāyaṁ",
  "tika-s0501t3:286_5": "ṭhitassa aññathattanti ṭhitassa khandhappabandhassa yaṁ aññathattaṁ, ayaṁ pākaṭajarā",
  "tika-s0501t3:286_6": "nāma, na khaṇaṭṭhitijarā. Maraṇaṁ vayoti sammutimaraṇaṁ cutiyeva hoti, na khaṇikamaraṇaṁ,",
  "tika-s0501t3:286_7": "na samucchedamaraṇaṁ. Tena vuttaṁ ‘‘uppādo paññāyati, vayo paññāyati, ṭhitassa aññathattaṁ",
  "tika-s0501t3:286_8": "paññāyatī’’ti (saṁ. ni. 3.38; a. ni. 3.47; kathā. 214).",
  "tika-s0501t3:287_0": "Yadi ṭhitasseva maraṇaṁ siyā, evaṁ sati jarāmaraṇānaṁ nānattaṁ yuttaṁ na siyā, ayutte",
  "tika-s0501t3:287_1": "sati ‘‘te tayo pañhā’’ti vacanampi ayuttamevāti vattabbato ‘‘tattha jarāya cā’’tiādi",
  "tika-s0501t3:287_2": "vuttaṁ. Tattha tatthāti tissaṁ vissajjanagāthāyaṁ vuttāya jarāya ca vuttassa maraṇassa",
  "tika-s0501t3:287_3": "ca atthato nānattaṁ yuttaṁ.",
  "tika-s0501t3:288_0": "‘‘Kena kāraṇena yuttaṁ, kathaṁ kāraṇena nānattaṁ sampaṭicchitabba’’nti vattabbattā",
  "tika-s0501t3:288_1": "‘‘gabbhagatāpi hi mīyantī’’ti vuttaṁ. Jaraṁ appattā gabbhagatāpi sattā hi yasmā mīyanti,",
  "tika-s0501t3:288_2": "tasmā nānattaṁ sampaṭicchitabbaṁ. ‘‘Gabbhagatāpi jarappattā bhaveyyu’’nti vattabbattā",
  "tika-s0501t3:288_3": "‘‘na ca te jiṇṇā bhavantī’’ti vuttaṁ. Jarappattāpi ajiṇṇattā jiṇṇajaraṁ appattāva",
  "tika-s0501t3:288_4": "mīyanti, evaṁ idhādhippetassa jiṇṇajarāvirahitassa maraṇassa sambhavato aññā jarā,",
  "tika-s0501t3:288_5": "aññaṁ maraṇanti ñātabbanti vuttaṁ hoti. ‘‘Na gabbhagatānaṁyeva jiṇṇajaraṁ appattaṁ",
  "tika-s0501t3:288_6": "maraṇaṁ atthi, aññesampi atthī’’ti vattabbabhāvato ‘‘atthi ca devānaṁ maraṇa’’nti",
  "tika-s0501t3:288_7": "vuttaṁ. ‘‘Devāpi cirakālasambhavato jaraṁ pattā bhaveyyu’’nti vattabbattā ‘‘na ca",
  "tika-s0501t3:288_8": "tesaṁ sarīrāni jīrantī’’ti vuttaṁ. ‘‘Jarāmaraṇānaṁ nānatte kāraṇaṁ ettakamevā’’ti",
  "tika-s0501t3:288_9": "vattabbattā aññampi atthīti dassetuṁ ‘‘sakkate vā’’tiādi vuttaṁ. Tattha jiṇṇajarāya",
  "tika-s0501t3:288_10": "paṭikammaṁ kātuṁ sakkateva, maraṇassa pana paṭikammassa kātuṁ na sakkateva, imināpi",
  "tika-s0501t3:288_11": "kāraṇena jarāmaraṇānaṁ nānattaṁ sampaṭicchitabbamevāti attho. ‘‘Na sakkate maraṇassa",
  "tika-s0501t3:288_12": "paṭikammaṁ kātu’’nti kasmā vuttaṁ, nanu iddhipādabhāvanāya vasībhāve sati sakkā maraṇassāpi",
  "tika-s0501t3:288_13": "paṭikammaṁ kātunti codanaṁ manasi katvā ‘‘aññatreva iddhimantānaṁ iddhivisayā’’ti vuttaṁ.",
  "tika-s0501t3:289_0": "Jarāmaraṇānaṁ aññamaññaṁ nānābhāvo ācariyena dassito, amhehi ca ñāto, ‘‘kathaṁ pana",
  "tika-s0501t3:289_1": "taṇhāya jarāmaraṇehi nānābhāvo’’ti vattabbato tehi taṇhāya nānattaṁ dassetuṁ ‘‘yaṁ",
  "tika-s0501t3:289_2": "panāhā’’tiādi vuttaṁ. Taṇhāya avijjamānāyapi jīrantāpi mīyantāpi vītarāgā yasmā dissanti,",
  "tika-s0501t3:289_3": "tasmā taṇhāya jarāmaraṇehi nānābhāvo sampaṭicchitabbo.",
  "tika-s0501t3:290_0": "‘‘Taṇhāya jīraṇabhijjanalakkhaṇaṁ atthīti tehi taṇhāya anaññatte ko nāma doso siyā’’ti",
  "tika-s0501t3:290_1": "vattabbato dosaṁ dassetuṁ ‘‘yadi cā’’tiādi vuttaṁ. Jarāmaraṇaṁ yathā yena jīraṇabhijjanalakkhaṇena",
  "tika-s0501t3:290_2": "pākaṭaṁ, evaṁ jīraṇabhijjanalakkhaṇena taṇhāpi pākaṭā. Yadi ca siyā; evaṁ sante yobbanaṭṭhāpi",
  "tika-s0501t3:290_3": "sabbe māṇavā vigatataṇhā siyuṁ, na ca vigatataṇhā, tasmā nānābhāvo sampaṭicchitabbo.",
  "tika-s0501t3:290_4": "Tato aññopi doso āpajjeyyāti dassetuṁ ‘‘yathā ca taṇhā dukkhassā’’tiādi vuttaṁ. Tattha",
  "tika-s0501t3:290_5": "jarāmaraṇānaṁ taṇhāya anaññatte sati taṇhāya bhavataṇhāya dukkhasamudayo hoti, evaṁ",
  "tika-s0501t3:290_6": "jarāmaraṇampi dukkhasamudayo siyā. Yasmā na jarāmaraṇaṁ dukkhasamudayo, tasmā jarāmaraṇehi",
  "tika-s0501t3:290_7": "taṇhāya nānattaṁ veditabbaṁ.",
  "tika-s0501t3:291_0": "Tehi tāya anaññatte sati evampi doso āpajjeyyāti dassetuṁ ‘‘yathā ca taṇhā maggavajjhā’’tiādi",
  "tika-s0501t3:291_1": "vuttaṁ. Tattha tehi tāya anaññatte sati yathā taṇhā maggavajjhā hoti, evaṁ jarāmaraṇampi",
  "tika-s0501t3:291_2": "maggavajjhaṁ siyā. Yathā jarāmaraṇaṁ maggavajjhaṁ na hoti, evaṁ taṇhāpi maggavajjhā",
  "tika-s0501t3:291_3": "na siyā, tathā ca na hoti pahātabbāpahātabbabhāvato, tasmāpi jarāmaraṇehi taṇhāya",
  "tika-s0501t3:291_4": "nānattaṁ veditabbaṁ.",
  "tika-s0501t3:292_0": "‘‘Yadi cātiādinā vuttāya yuttiyā upapattiyā eva jarāmaraṇehi taṇhāya aññattaṁ gavesitabba’’nti",
  "tika-s0501t3:292_1": "vattabbattā aññehipi kāraṇehi gavesitabbanti dassetuṁ ‘‘imāya yuttiyā’’tiādi vuttaṁ.",
  "tika-s0501t3:292_2": "Tattha imāya yuttiyāti yā yutti ‘‘yadi cā’’tiādinā vuttāya imāya yuttiyā upapattiyā.",
  "tika-s0501t3:292_3": "Aññamaññehi kāraṇehi aññehi aññehi kāraṇabhūtehi upapattīhi jarāmaraṇehi taṇhāya",
  "tika-s0501t3:292_4": "aññattaṁ gavesitabbanti attho. ‘‘Aññamaññehi kāraṇehi gavesitabba’’nti kasmā vuttaṁ,",
  "tika-s0501t3:292_5": "nanu yuttiyā, atthato ca aññattaṁ sandissatīti codanaṁ manasi katvā ‘‘yadi ca sandissatī’’tiādimāha.",
  "tika-s0501t3:292_6": "Tattha yuttisamāruḷhaṁ atthato ca maraṇehi taṇhāya ca aññattaṁ yadi ca sandissati,",
  "tika-s0501t3:292_7": "byañjanatopi aññattaṁ gavesitabbamevāti attho.",
  "tika-s0501t3:293_0": "‘‘Kathaṁ byañjanato aññattaṁ gavesitabba’’nti vattabbattā ‘‘salloti vā’’tiādi vuttaṁ.",
  "tika-s0501t3:293_1": "Tattha ‘‘sallo’’ti vā ‘‘dhūpāyana’’nti vā dvīhi byañjanehi vuccamānānaṁ imesaṁ icchātaṇhāsaṅkhātānaṁ",
  "tika-s0501t3:293_2": "dhammānaṁ atthato ekattaṁ samānattaṁ yujjati, na aññattaṁ. ‘‘Sallo’’ti vā ‘‘dhūpāyana’’nti",
  "tika-s0501t3:293_3": "vā dvīhi byañjanehi avuccamānānaṁ jarāmaraṇānaṁ taṇhāya ekattaṁ na yujjati. Tamevatthaṁ",
  "tika-s0501t3:293_4": "vivarituṁ ‘‘na hī’’tiādi vuttaṁ. Tattha icchāya ca taṇhāya ca atthato aññattaṁ na",
  "tika-s0501t3:293_5": "yujjati, ekattameva yujjatīti yojanā. Icchāya ca taṇhāya ca jīraṇabhijjanasambhavato",
  "tika-s0501t3:293_6": "jarāmaraṇehi taṇhāya ekattaṁ siyā, ‘‘kasmā aññattaṁ yutta’’nti vattabbato ‘‘taṇhāya",
  "tika-s0501t3:293_7": "adhippāye’’tiādi vuttaṁ. Tattha taṇhāya adhippāye aparipūramāne navasu āghātavatthūsu",
  "tika-s0501t3:293_8": "kodho ca uppajjati, upanāho ca uppajjati. Jarāmaraṇesu aparipūramānesu navasu āghātavatthūsu",
  "tika-s0501t3:293_9": "kodho ca na uppajjati, upanāho ca na uppajjati. Iti imāya yuttiyā jarāya ca maraṇassa",
  "tika-s0501t3:293_10": "ca taṇhāya ca atthato aññattaṁ yujjatiyevāti daṭṭhabbaṁ.",
  "tika-s0501t3:294_0": "Yadi icchā taṇhāya atthato ekattaṁ yuttaṁ, evaṁ sati kasmā bhagavatā ‘‘maccunābbhāhato",
  "tika-s0501t3:294_1": "loko’’tiādigāthāyaṁ ‘‘taṇhāsallena otiṇṇo, icchādhūpāyito sadā’’ti dvidhā vuttāti",
  "tika-s0501t3:294_2": "codanaṁ pariharanto ‘‘yaṁ panidaṁ bhagavatā’’tiādimāha. Tattha ‘‘icchā’’tipi ‘‘taṇhā’’tipi",
  "tika-s0501t3:294_3": "dvīhi nāmehi yaṁ panidaṁ abhilapitaṁ yaṁ panidaṁ abhilapanaṁ kataṁ, idaṁ abhilapanaṁ",
  "tika-s0501t3:294_4": "bhagavatā bāhirānaṁ icchitabbatasitabbānaṁ vatthūnaṁ rūpādiārammaṇānaṁ bhedānaṁ vasena",
  "tika-s0501t3:294_5": "‘‘icchā’’tipi ‘‘taṇhā’’tipi dvīhi nāmehi abhilapitaṁ abhilapanavasena katanti ekattaṁ",
  "tika-s0501t3:294_6": "yuttameva, na nānattanti attho daṭṭhabbo.",
  "tika-s0501t3:295_0": "‘‘Nāmavasena dvidhā vuttānaṁ icchātaṇhādīnaṁ kena ekattaṁ yuttanti saddahitabba’’nti",
  "tika-s0501t3:295_1": "vattabbattā ‘‘sabbāhī’’tiādi vuttaṁ. Tattha nānānāmavasena pabhedā sabbā icchādikā",
  "tika-s0501t3:295_2": "taṇhā ajjhosānalakkhaṇena ekalakkhaṇā hi yasmā yuttā, tasmā nāmavasena bhinnānampi",
  "tika-s0501t3:295_3": "ekalakkhaṇena ekattaṁ yuttanti saddahitabbanti daṭṭhabbaṁ. ‘‘Kimiva yutta’’nti pucchitabbattā",
  "tika-s0501t3:295_4": "‘‘yathā sabbo’’tiādi vuttaṁ. Tattha kaṭṭhaggiādivasena aneko sabboaggi uṇhattalakkhaṇena",
  "tika-s0501t3:295_5": "ekalakkhaṇo yathā, evaṁ ajjhosānalakkhaṇena ekalakkhaṇāti yojanā. Sabbassa aggino",
  "tika-s0501t3:295_6": "upādānavasena anekāni nāmāni sarūpato dassetuṁ ‘‘apicā’’tiādi vuttaṁ. Tassattho pākaṭo.",
  "tika-s0501t3:295_7": "Ārammaṇavasena taṇhā aññehi aññehi nāmehi bhagavatā abhilapitā, upādānavasena aggi",
  "tika-s0501t3:295_8": "aññehi aññehi nāmehi abhilapitoti yojanā kātabbā.",
  "tika-s0501t3:296_0": "‘‘Vissajjanagāthāyaṁ āgatanāmehi eva taṇhā abhilapitā’’ti pucchitabbattā anekehi",
  "tika-s0501t3:296_1": "nāmehi abhilapitāti dassetuṁ ‘‘icchāitipī’’tiādi vuttaṁ. Tattha icchitabbāni atthāni",
  "tika-s0501t3:296_2": "rūpādīni ārammaṇāni sattā icchanti etāyāti icchā. Tasanti etāyāti taṇhā. Sallati",
  "tika-s0501t3:296_3": "pavisati visappītaṁ sallaṁ viyāti sallā, santāpaṁ lāti ādadātīti vā sallā, santāpaṁ",
  "tika-s0501t3:296_4": "lāti pavattetīti vā sallā. Dhūpāyati santāpeti paridahatīti dhūpāyanā. Sarati ākaḍḍhati",
  "tika-s0501t3:296_5": "avaharati sīghasotā saritā viyāti saritā, sarati sallatīti vā saritā. Visaratīti",
  "tika-s0501t3:296_6": "visattikā. Pītivasena sinehatīti sineho. Tāsu tāsu gatīsu kilamathaṁ uppādetīti kilamatho.",
  "tika-s0501t3:296_7": "Sattā rūpādiārammaṇāni maññanti etāyāti maññanā. Bhavaṁ bandhatīti bandho. Āsīyate",
  "tika-s0501t3:296_8": "patthīyateti āsā. Āsiyati patthetīti vā āsā. Pipāsīyateti pipāsā, ārammaṇarasaṁ pipāsatīti",
  "tika-s0501t3:296_9": "vā pipāsā. Abhinandīyateti abhinandanā, abhinandatīti vā abhinandanā. Vitthārato",
  "tika-s0501t3:296_10": "aṭṭhakathāvasena (netti. aṭṭha. 20) veditabbo.",
  "tika-s0501t3:297_0": "‘‘Taṇhāya icchādippakāravasena ālapitabhāvo kena saddahitabbo’’ti vattabbattā ‘‘yathā",
  "tika-s0501t3:297_1": "ca vevacane’’tiādi vuttaṁ. Vevacanahāravibhaṅge ‘‘āsā ca pīhā…pe… vevacana’’nti (netti.",
  "tika-s0501t3:297_2": "37) yā taṇhā yathā yena pakārena vuttā, tathā tena pakārena vuttāya taṇhāya icchādippakāravasena",
  "tika-s0501t3:297_3": "ālapitabhāvo saddahitabbo. ‘‘Vevacanavibhaṅge ācariyena vuttopi bhagavatā avutte",
  "tika-s0501t3:297_4": "kena saddahitabbo’’ti vattabbattā ‘‘yathāha bhagavā’’tiādi vuttaṁ. Yathā yena pakārena",
  "tika-s0501t3:297_5": "bhagavā ‘‘rūpe tissā’’tiādikaṁ yaṁ vacanamāha, tathā tena pakārena vuttena tena vacanena",
  "tika-s0501t3:297_6": "saddahitabbo vāti. Evaṁ yujjatīti evaṁ vuttanayena icchātaṇhānaṁ atthato ekattā ,",
  "tika-s0501t3:297_7": "jarāya ca maraṇassa ca taṇhāya ca atthato aññattā ca ‘‘tayo pañhā’’ti yaṁ vacanaṁ",
  "tika-s0501t3:297_8": "vuttaṁ, taṁ vacanaṁ yujjatīti attho gahetabbo.",
  "tika-s0501t3:298_0": "21. ‘‘Kenassubbhāhato lokotiādigāthāya tayo pañhā vuttā’’ti pañhattayabhāve yutti",
  "tika-s0501t3:298_1": "ācariyena vibhattā, amhehi ca ñātā. ‘‘Tato aññehi pakārehi yutti kathaṁ ñātabbā’’ti",
  "tika-s0501t3:298_2": "vattabbabhāvato aññehi pakārehipi yuttigavesanaṁ dassento ‘‘sabbo dukkhūpacāro’’tiādimāha.",
  "tika-s0501t3:298_3": "Tattha sabbo dukkhūpacāro kāmataṇhāsaṅkhāramūlakoti yujjati, sabbo nibbidūpacāro",
  "tika-s0501t3:298_4": "kāmataṇhāparikkhāramūlakoti na yujjati. Vacanatthato pana dukkhassa upacāro pavattīti",
  "tika-s0501t3:298_5": "dukkhūpacāro. Kāmataṇhāpaccayā pavatto saṅkhāro mūlaṁ etassāti kāmataṇhāsaṅkhāramūlako.",
  "tika-s0501t3:298_6": "Nibbidāya upacāro pavattīti nibbidūpacāro. Kāmataṇhāya parikkhārabhūto vatthukāmo",
  "tika-s0501t3:298_7": "mūlaṁ etassāti kāmataṇhāparikkhāramūlakoti. Tattha anabhiratisaṅkhātā ukkaṇṭhā nibbidā",
  "tika-s0501t3:298_8": "kāmataṇhāparikkhāramūlikā yujjati, ñāṇanibbidā kāmataṇhāparikkhāramūlikā na yujjati,",
  "tika-s0501t3:298_9": "tasmā sabbo nibbidūpacāro kāmataṇhāparikkhāramūlakoti na pana yujjatīti vuttaṁ.",
  "tika-s0501t3:299_0": "‘‘Pañhattayabhāve ceva dukkhūpacāranibbidūpacāre ca yā yutti ācariyena vibhattā,",
  "tika-s0501t3:299_1": "sāva yutti sallakkhetabbā kiṁ, udāhu imāya yuttiyā aññāpi yutti gavesitabbā ki’’nti",
  "tika-s0501t3:299_2": "vattabbato nayaṁ dassetuṁ ‘‘imāyā’’tiādimāha. Idaṁ vuttaṁ hoti – pañhattayabhāve",
  "tika-s0501t3:299_3": "ceva dukkhūpacāranibbidūpacāre ca yā yutti mayā vibhattā, imāya yuttiyā anusārena",
  "tika-s0501t3:299_4": "aññamaññehi kāraṇehi tesu tesu pāḷippadesesu yuttipi gavesitabbāti.",
  "tika-s0501t3:300_0": "‘‘Idaṁ nayadassanaṁ saṁkhittaṁ, na sakkā vitthārato gavesitu’’nti vattabbato taṁ",
  "tika-s0501t3:300_1": "nayadassanaṁ vitthārato vibhajitvā dassetuṁ ‘‘yathā hi bhagavā’’tiādi āraddhaṁ. Asubhassa",
  "tika-s0501t3:300_2": "jigucchanīyabhāvato rāguppādo na yutto, tasmā rāgacaritassa puggalassa asubhadesanā",
  "tika-s0501t3:300_3": "rāgavinayāya yuttā. Mettāya dosapaṭipakkhattā dosacaritassa puggalassa mettādesanā",
  "tika-s0501t3:300_4": "dosavinayāya yuttā. Paṭiccasamuppādassa paññāvisayattā mohacaritassa puggalassa paṭiccasamuppādadesanā",
  "tika-s0501t3:300_5": "mohavinayāya yuttā. ‘‘Rāgacaritassāpi mettādidesanā yujjeyya sabbasattasādhāraṇattā’’ti",
  "tika-s0501t3:300_6": "vattabbattā ‘‘yadihi bhagavā’’tiādi vuttaṁ. Tibbakilesassa rāgacaritassa adhippetattā",
  "tika-s0501t3:300_7": "tādisassa puggalassa mettaṁ cetovimuttiṁ yadi deseyya, evaṁ sati mettāvasenapi rāguppajjanato",
  "tika-s0501t3:300_8": "desanā na yujjati. Sukhaṁ paṭipadaṁ vā yadi deseyya, evaṁ sati rāgacaritassa dukkhāpaṭipadāyujjanato",
  "tika-s0501t3:300_9": "desanā na yujjati. Vipassanāpubbaṅgamaṁ pahānaṁ vā yadipi deseyya, evaṁ sati rāgacaritassa",
  "tika-s0501t3:300_10": "asubhānupassanaṁ vajjetvā vipassanāpubbaṅgamassa pahānassa dukkarato desanā na yujjatīti yojanā.",
  "tika-s0501t3:301_0": "‘‘Bhagavā rāgacaritassā’’tiādinā niravasesavasena yutti na vibhattā, nayadassanamevāti",
  "tika-s0501t3:301_1": "yo nayo dassito, tena nayena aññāpi gavesitabbāti dassetuṁ ‘‘evaṁ yaṁ kiñcī’’tiādi",
  "tika-s0501t3:301_2": "vuttaṁ. Rāgassa yaṁ kiñci anulomappahānaṁ, dosassa yaṁ kiñci anulomappahānaṁ, mohassa",
  "tika-s0501t3:301_3": "yaṁ kiñci anulomappahānaṁ desitaṁ, taṁ sabbaṁ anulomappahānaṁ yattakā pāḷippadesā",
  "tika-s0501t3:301_4": "ñāṇassa bhūmi, tattakesu vicayena hārena vicinitvā yuttihārena yojetabbanti yojanā.",
  "tika-s0501t3:302_0": "‘‘Rāgādippahānavasena yutti gavesitabbā’’ti vattabbabhāvato aññehipi mettādibrahmavihāraphalasamāpattinavānupubbasamāpattivasībhāvehi",
  "tika-s0501t3:302_1": "vibhajitvā yuttigavesanaṁ dassetuṁ ‘‘mettāvihārissā’’tiādi āraddhaṁ. Tattha mettāvihārissa",
  "tika-s0501t3:302_2": "mettāvihāralābhino sato saṁvijjamānassa puggalassa mettāya byāpādapaṭipakkhattā byāpādo",
  "tika-s0501t3:302_3": "cittaṁ pariyādāya ṭhassatīti desanā na yujjatīti ca, mettāvihārissa sato byāpādo",
  "tika-s0501t3:302_4": "pahānaṁ abbhatthaṁ gacchatīti desanā yujjati. Karuṇāvihārissa karuṇāvihāralābhino",
  "tika-s0501t3:302_5": "sato saṁvijjamānassa puggalassa karuṇāya vihesāya paṭipakkhattā vihesā cittaṁ pariyādāya",
  "tika-s0501t3:302_6": "ṭhassatīti desanā na yujjati, karuṇāvihārissa sato vihesā pahānaṁ abbhatthaṁ gacchatīti",
  "tika-s0501t3:302_7": "desanā yujjati. Muditāvihārissa muditāvihāralābhino sato saṁvijjamānassa puggalassa",
  "tika-s0501t3:302_8": "muditāya aratiyā paṭipakkhattā arati cittaṁ pariyādāya ṭhassatīti desanā na yujjati,",
  "tika-s0501t3:302_9": "muditāvihārissa sato arati pahānaṁ abbhatthaṁ gacchatīti desanā yujjati. Upekkhāvihārissa",
  "tika-s0501t3:302_10": "upekkhāvihāralābhino sato saṁvijjamānassa puggalassa upekkhāya rāgassa paṭipakkhattā",
  "tika-s0501t3:302_11": "rāgo cittaṁ pariyādāya ṭhassatīti desanā na yujjati, upekkhāvihārissa sato rāgo pahānaṁ",
  "tika-s0501t3:302_12": "abbhatthaṁ gacchatīti desanā yujjati.",
  "tika-s0501t3:303_0": "Animittavihārissa aniccānupassanāmukhena paṭiladdhaphalasamāpattivihāralābhino sato",
  "tika-s0501t3:303_1": "saṁvijjamānassa puggalassa nimittānusāri tena teneva saṅkhāranimittānusāreneva niccādīsu",
  "tika-s0501t3:303_2": "pahīnena nimittena viññāṇaṁ pavattatīti desanā na yujjati, animittānupassanāya niccādivipallāsapaṭipakkhattā",
  "tika-s0501t3:303_3": "animittavihārissa sato nimittaṁ pahānaṁ abbhatthaṁ gacchatīti desanā yujjati. ‘‘Asmī’’ti",
  "tika-s0501t3:303_4": "maññitaṁ khandhapañcakaṁ attavigataṁ ‘‘ayaṁ khandhapañcako ahaṁ asmī’’ti na samanupassāmi,",
  "tika-s0501t3:303_5": "atha ca pana asamanupassane satipi ‘‘me kiṁ asmī’’ti ‘‘kathaṁ asmī’’ti vicikicchā",
  "tika-s0501t3:303_6": "kathaṁkathāsallaṁ cittaṁ pariyādāya ṭhassatīti desanā na yujjati, vicikicchāya pahānekaṭṭhabhāvato",
  "tika-s0501t3:303_7": "‘‘ayaṁ khandhapañcako ahaṁ asmī’’ti asamanupassantassa vicikicchā kathaṁkathāsallaṁ",
  "tika-s0501t3:303_8": "pahānaṁ abbhatthaṁ gacchatīti desanā yujjati.",
  "tika-s0501t3:304_0": "‘‘Phalasamāpattivaseneva yutti gavesitabbā ki’’nti vattabbattā jhānasamāpattivasenapi",
  "tika-s0501t3:304_1": "yutti gavesitabbāti dassetuṁ ‘‘yathā vā pana paṭhamaṁ jhāna’’ntiādi āraddhaṁ. Atha",
  "tika-s0501t3:304_2": "vā ‘‘phalasamāpattivihārisseva yutti gavesitabbā ki’’nti vattabbattā jhānasamāpattivasenapi",
  "tika-s0501t3:304_3": "yutti gavesitabbāti dassetuṁ ‘‘yathā vā pana paṭhamaṁ jhāna’’ntiādi āraddhaṁ. Tattha",
  "tika-s0501t3:304_4": "yathā paṭhamaṁ jhānaṁ samāpannassa phalasamāpattivihārissa yutti gavesitabbā, evaṁ",
  "tika-s0501t3:304_5": "jhānasamāpattivihārissapi yutti gavesitabbā. Kathaṁ? Paṭhamaṁ jhānaṁ samāpannassa",
  "tika-s0501t3:304_6": "paṭhamajjhānasamaṅgino sato saṁvijjamānassa puggalassa nīvaraṇavikkhambhanato kāmarāgabyāpādā",
  "tika-s0501t3:304_7": "visesāya dutiyajjhānāya saṁvattantīti desanā na yujjati, kāmarāgabyāpādā jhānassa",
  "tika-s0501t3:304_8": "hānāya saṁvattantīti desanā yujjati. Vitakkasahagatā saññāmanasikārā upacāradhammena",
  "tika-s0501t3:304_9": "saha dutiyajjhānadhammā jhānassa hānāya saṁvattantīti desanā na yujjati, vitakkasahagatā",
  "tika-s0501t3:304_10": "saññāmanasikārā visesāya uparijhānatthāya saṁvattantīti desanā yujjati.",
  "tika-s0501t3:305_0": "Dutiyaṁ jhānaṁ samāpannassa sato saṁvijjamānassa puggalassa vitakkavicārasahagatā",
  "tika-s0501t3:305_1": "vā saññāmanasikārā upacāradhammena saha paṭhamajjhānadhammā visesāya uparijhānatthāya",
  "tika-s0501t3:305_2": "saṁvattantīti desanā na yujjati, vitakkavicārasahagatā saññāmanasikārā avitakkajhānassa",
  "tika-s0501t3:305_3": "hānāya saṁvattantīti desanā yujjati. Upekkhāsahagatā vā saññāmanasikārā upacāradhammena",
  "tika-s0501t3:305_4": "saha catutthajjhānadhammā jhānassa hānāya saṁvattantīti desanā na yujjati, upekkhāsahagatā",
  "tika-s0501t3:305_5": "saññāmanasikārā visesāya uparijhānatthāya saṁvattantīti desanā yujjati. Sesesupi",
  "tika-s0501t3:305_6": "atthānurūpaṁ yojanā kātabbā. Yathāvuttasamāpattīsu vasībhāvena paricitaṁ kallatāparicitaṁ cittaṁ nāma.",
  "tika-s0501t3:306_0": "Ettakameva yuttigavesanaṁ na kātabbaṁ, navavidhasuttantesu yathāladdhayuttigavesanampi",
  "tika-s0501t3:306_1": "kātabbanti dassetuṁ ‘‘evaṁ sabbe’’tiādi vuttaṁ. ‘‘Sabbesaṁ hārānaṁ yathāvuttabhūmigocarānaṁ",
  "tika-s0501t3:306_2": "vicayahārena vicinitvā yuttihārena yojetabbabhāvo kena saddahitabbo’’ti vattabbattā",
  "tika-s0501t3:306_3": "‘‘tenāhā’’tiādi vuttaṁ. Tattha tena yojetabbabhāvena āyasmā mahākaccāno ‘‘sabbesa’’ntiādikaṁ",
  "tika-s0501t3:306_4": "yaṁ vacanaṁ āha, tena vacanena saddahitabboti vuttaṁ hoti.",
  "tika-s0501t3:307": "Iti yuttihāravibhaṅge sattibalānurūpā racitā",
  "tika-s0501t3:308": "Vibhāvanā niṭṭhitā.",
  "tika-s0501t3:309": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t3:310": "4. Padaṭṭhānahāravibhaṅgavibhāvanā",
  "tika-s0501t3:311_0": "22. Yena yena saṁvaṇṇanāvisesabhūtena yuttihāravibhaṅgabhūtena pañhāvissajjanādīnaṁ",
  "tika-s0501t3:311_1": "yuttāyuttabhāvo vibhatto, so saṁvaṇṇanāvisesabhūto yuttihāravibhaṅgo paripuṇṇo, ‘‘katamo",
  "tika-s0501t3:311_2": "padaṭṭhānahāravibhaṅgo’’ti pucchitabbattā ‘‘tattha katamo padaṭṭhāno hāro’’tiādi",
  "tika-s0501t3:311_3": "āraddhaṁ. Tattha tatthāti tesu niddiṭṭhesu soḷasasu desanāhārādīsu hāresu katamo",
  "tika-s0501t3:311_4": "saṁvaṇṇanāviseso padaṭṭhāno hāro padaṭṭhānahāravibhaṅgoti pucchati. ‘‘Dhammaṁ desesi",
  "tika-s0501t3:311_5": "jino’’tiādiniddesassa idāni mayā vuccamāno ‘‘ayaṁ padaṭṭhāno hāro’’tiādiko vitthārasaṁvaṇṇanāviseso",
  "tika-s0501t3:311_6": "padaṭṭhānahāravibhaṅgoti viññeyyo. Tena vuttaṁ – ‘‘tattha katamo padaṭṭhāno hārotiādi",
  "tika-s0501t3:311_7": "padaṭṭhānahāravibhaṅgo’’ti (netti. aṭṭha. 22). ‘‘Ayaṁ idāni vuccamāno vitthārabhūto",
  "tika-s0501t3:311_8": "padaṭṭhāno hāro piṭakattaye desitesu dhammesu kiṁ nāma dhammaṁ desayati saṁvaṇṇetī’’ti",
  "tika-s0501t3:311_9": "pucchaṁ ṭhapetvā ‘‘idaṁ āsannakāraṇaṁ imassa āsannaphalassa padaṭṭhāna’’nti niyametvā",
  "tika-s0501t3:311_10": "vibhajituṁ ‘‘ayaṁ padaṭṭhāno’’tiādi vuttaṁ. Tassattho – sabbesu viññeyyadhammesu",
  "tika-s0501t3:311_11": "yāthāvato asampaṭivedho lakkhaṇaṁ etissā avijjāyāti sabbadhammayāthāvaasampaṭivedhalakkhaṇā,",
  "tika-s0501t3:311_12": "avijjā, tassā avijjāya asubhe ‘‘subha’’ntiādivipallāsā padaṭṭhānaṁ āsannakāraṇaṁ.",
  "tika-s0501t3:311_13": "Vipallāse sati avijjā vattati uparūpari jāyati na hāyati, tasmā vipallāsā avijjāya",
  "tika-s0501t3:311_14": "padaṭṭhānaṁ āsannakāraṇaṁ bhavanti. Avijjāya vaṭṭamūlakattā taṁ ādiṁ katvā padaṭṭhānaṁ",
  "tika-s0501t3:311_15": "vibhattanti daṭṭhabbaṁ.",
  "tika-s0501t3:312_0": "Taṇhāyapi vaṭṭamūlakattā tadanantaraṁ taṇhāya padaṭṭhānaṁ vibhajituṁ ‘‘ajjhosānalakkhaṇā’’tiādi",
  "tika-s0501t3:312_1": "vuttaṁ. Tattha piyarūpaṁ sātarūpanti piyasabhāvaṁ sātasabhāvaṁ cakkhādidhammajātaṁ.",
  "tika-s0501t3:312_2": "Piyanīyasātanīye cakkhādike sati taṇhā vattati uparūpari jāyati, tasmā piyarūpaṁ",
  "tika-s0501t3:312_3": "sātarūpaṁ taṇhāya padaṭṭhānaṁ āsannakāraṇaṁ bhavati.",
  "tika-s0501t3:313": "Adinnādāne sati lobho vattati, tasmā adinnādānaṁ lobhassa padaṭṭhānaṁ bhavati. Adinnādānañhi ekavāraṁ uppannampi anādīnavadassanato lobhassa āsannakāraṇaṁ bhavatveva.",
  "tika-s0501t3:314": "Kesādīsu asubhesu pavattāyapi subhasaññāya nīlādivaṇṇadīghādisaṇṭhānahasanādibyañjanaggahaṇalakkhaṇattā cakkhundriyādīnaṁ asaṁvaro subhasaññāya padaṭṭhānaṁ bhavati.",
  "tika-s0501t3:315": "Dukkhadukkhādīsu pavattāyapi sukhasaññāya sāsavaphassūpagamanalakkhaṇattā rūpādīsu assādo sukhasaññāya padaṭṭhānaṁ.",
  "tika-s0501t3:316": "Rūpakkhandhādīsu aniccesu pavattāyapi niccasaññāya saṅkhatalakkhaṇānaṁ dhammānaṁ asamanupassanalakkhaṇattā rūpakkhandhādīsu niccaggahaṇaṁ viññāṇaṁ niccasaññāya padaṭṭhānaṁ.",
  "tika-s0501t3:317": "Aniccadukkhānattasaṅkhātesu khandhādīsu pavattāyapi attasaññāya aniccasaññādukkhasaññānaṁ asamanupassanalakkhaṇattā ahaṁmamādivasena pavatto nāmakāyo attasaññāya padaṭṭhānaṁ.",
  "tika-s0501t3:318_0": "Evaṁ avijjādīnaṁ akusalapakkhānaṁ dhammānaṁ padaṭṭhānaṁ dassetvā idāni tappaṭipakkhānaṁ",
  "tika-s0501t3:318_1": "vijjādīnaṁ dhammānaṁ padaṭṭhānaṁ dassetuṁ ‘‘sabbadhammasampaṭivedhalakkhaṇā’’tiādi",
  "tika-s0501t3:318_2": "vuttaṁ. Sabbesu ñeyyadhammesu pavattāya vijjāya sabbadhammasampaṭivedhalakkhaṇattā",
  "tika-s0501t3:318_3": "sabbaṁ neyyaṁ vijjāya padaṭṭhānaṁ.",
  "tika-s0501t3:319_0": "Samathassa cittavikkhepasaṅkhātauddhaccapaṭisaṁharaṇasaṅkhātavikkhambhanalakkhaṇattā",
  "tika-s0501t3:319_1": "paṭibhāganimittabhūtā asubhā samathassa padaṭṭhānaṁ. Asubhāya hi taṇhāpaṭipakkhattā,",
  "tika-s0501t3:319_2": "taṇhāya ca abhāve samatho tiṭṭhatīti.",
  "tika-s0501t3:320": "Adinnādānā veramaṇivasena pavattassa alobhassa icchāvacarapaṭisaṁharaṇalakkhaṇattā adinnādānā veramaṇī alobhassa padaṭṭhānaṁ.",
  "tika-s0501t3:321": "Pāṇātipātā veramaṇivasena pavattassa adosassa abyāpajjalakkhaṇattā pāṇātipātā veramaṇī adosassa padaṭṭhānaṁ.",
  "tika-s0501t3:322": "Sammāpaṭipattivasena pavattassa amohassa vatthuavippaṭipattilakkhaṇattā sammāpaṭipatti amohassa padaṭṭhānaṁ.",
  "tika-s0501t3:323_0": "Nibbidāvasena pavattāya asubhasaññāya vinīlakavipubbakagahaṇalakkhaṇattā nibbidā",
  "tika-s0501t3:323_1": "asubhasaññāya padaṭṭhānaṁ. Nibbidāñāṇena hi anabhirati pavattati, anabhiratiyā ca",
  "tika-s0501t3:323_2": "asubhasaññā ṭhitāti.",
  "tika-s0501t3:324": "Dukkhavedanāvasena pavattāya dukkhasaññāya sāsavaphassaparijānanalakkhaṇattā vedanā dukkhasaññāya padaṭṭhānaṁ.",
  "tika-s0501t3:325_0": "Uppādavayavasena pavattāya aniccasaññāya saṅkhatalakkhaṇānaṁ dhammānaṁ samanupassanalakkhaṇattā",
  "tika-s0501t3:325_1": "uppādavayā aniccasaññāya padaṭṭhānaṁ. Uppādavayañhi samanupassitvā aniccasaññā pavattā.",
  "tika-s0501t3:326": "Dhammamattasaññāvasena pavattāya anattasaññāya sabbadhammaabhinivesalakkhaṇattā dhammasaññā anattasaññāya padaṭṭhānaṁ.",
  "tika-s0501t3:327": "Kāmarāgassa rūpādipañcakāmaguṇārammaṇattā pañca kāmaguṇā kāmarāgassa padaṭṭhānaṁ.",
  "tika-s0501t3:328": "Rūpasaṅkhāte kāye ārabbha pavattassa rūparāgassa cakkhādipañcindriyānaṁ anusārena pavattanato pañcindriyāni rūpāni rūparāgassa padaṭṭhānaṁ.",
  "tika-s0501t3:329_0": "Bhavanikantivasena pavattassa bhavarāgassa chaḷāyatanaṁ padaṭṭhānaṁ. Nibbattabhavānupassitāti",
  "tika-s0501t3:329_1": "‘‘edisaṁ aniṭṭhaṁ rūpaṁ mā nibbattatu, edisaṁ iṭṭhaṁ rūpaṁ nibbattatu edisī dukkhā",
  "tika-s0501t3:329_2": "vedanā mā nibbattatu, edisī sukhā vedanā nibbattatū’’ti evamādinā pakārena pavattā",
  "tika-s0501t3:329_3": "rūpābhinandanā, sā pañcannaṁ upādānakkhandhānaṁ padaṭṭhānaṁ.",
  "tika-s0501t3:330": "Kammassakataññāṇassa pubbenivāsānussatiñāṇānugatattā pubbenivāsānussatiñāṇadassanaṁ kammassakataññāṇassa padaṭṭhānaṁ.",
  "tika-s0501t3:331_0": "Okappanaṁ lakkhaṇaṁ yassā saddhāyāti okappanalakkhaṇā saddhā. Adhimutti paccupaṭṭhānaṁ",
  "tika-s0501t3:331_1": "yassā saddhāyāti adhimuttipaccupaṭṭhānā ca saddhā. Anāvilaṁ lakkhaṇaṁ yassa pasādassāti",
  "tika-s0501t3:331_2": "anāvilalakkhaṇoti pasādo. Sampasīdanaṁ paccupaṭṭhānaṁ yassa pasādassāti sampasīdanapaccupaṭṭhāno",
  "tika-s0501t3:331_3": "ca pasādo. So pana pasādo saddhāya eva avatthāvisesoti veditabbo. Aveccapasādo abhipatthiyanalakkhaṇāya",
  "tika-s0501t3:331_4": "saddhāya padaṭṭhānaṁ, okappanalakkhaṇā saddhā anāvilalakkhaṇassa pasādassa padaṭṭhānaṁ,",
  "tika-s0501t3:331_5": "catubbidhaṁ sammappadhānaṁ vīriyaṁ ārambhalakkhaṇassa vīriyassa padaṭṭhānaṁ, kāyādisatipaṭṭhānaṁ",
  "tika-s0501t3:331_6": "apilāpanalakkhaṇāya satiyā padaṭṭhānaṁ, jhānasahitassa samādhissa ekaggalakkhaṇattā",
  "tika-s0501t3:331_7": "vitakkādijhānāni samādhissa padaṭṭhānaṁ, paññāya kiccapajānanaārammaṇapajānanalakkhaṇattā",
  "tika-s0501t3:331_8": "saccāni paññāya padaṭṭhānaṁ.",
  "tika-s0501t3:332_0": "‘‘Yesaṁ avijjādīnaṁ padaṭṭhānāni ācariyena vibhattāni, te avijjādayo katamesaṁ dhammānaṁ",
  "tika-s0501t3:332_1": "padaṭṭhānānī’’ti pucchitabbattā te avijjādayopi imesaṁ dhammānaṁ padaṭṭhānāti dassetuṁ",
  "tika-s0501t3:332_2": "‘‘aparo nayo’’tiādi vuttaṁ. Avijjā assādamanasikāralakkhaṇassa ayonisomanasikārassa",
  "tika-s0501t3:332_3": "padaṭṭhānaṁ. Avijjāya hi ādīnavacchādanato ayonisomanasikāro jātoti. Saccasammohanalakkhaṇā",
  "tika-s0501t3:332_4": "avijjā puññāpuññāneñjābhisaṅkhārānaṁ padaṭṭhānaṁ, punabbhavavirohanalakkhaṇā tebhūmakacetanā",
  "tika-s0501t3:332_5": "saṅkhārā vipākaviññāṇassa padaṭṭhānaṁ, opapaccayikasaṅkhātena upapattibhavabhāvena",
  "tika-s0501t3:332_6": "nibbattilakkhaṇaṁ paṭisandhiviññāṇaṁ nāmarūpassa padaṭṭhānaṁ, nāmakāyarūpakāyasaṅghātalakkhaṇaṁ",
  "tika-s0501t3:332_7": "nāmarūpaṁ chaḷāyatanassa padaṭṭhānaṁ sahajātādipaccayabhāvato, cakkhādīnaṁ channaṁ",
  "tika-s0501t3:332_8": "indriyānaṁ pavattānaṁ lakkhaṇaṁ chaḷāyatanaṁ chabbidhassa phassassa yathākkamaṁ padaṭṭhānaṁ",
  "tika-s0501t3:332_9": "nissayādipaccayabhāvato, cakkhupasādarūpārammaṇaṁ cakkhuviññāṇādisannipātalakkhaṇo",
  "tika-s0501t3:332_10": "chabbidho phasso, taṁ vedanāya tena chabbidhena phassena sahajātāya chabbidhāya vedanāya",
  "tika-s0501t3:332_11": "yathākkamaṁ padaṭṭhānaṁ sahajātādipaccayabhāvato, iṭṭhānubhavanaaniṭṭhānubhavanaiṭṭhāniṭṭhānubhavanalakkhaṇā",
  "tika-s0501t3:332_12": "tividhā vedanā, taṁ taṇhāya tāya tividhāya vedanāya vasena pavattāya taṇhāya padaṭṭhānaṁ",
  "tika-s0501t3:332_13": "upanissayādipaccayabhāvato, saparasantānesu ajjhosānalakkhaṇā taṇhā, taṁ upādānassa",
  "tika-s0501t3:332_14": "tāya taṇhāya vasena pavattassa catubbidhassa upādānassa padaṭṭhānaṁ upanissayādipaccayabhāvato.",
  "tika-s0501t3:332_15": "‘‘So vedanāyā’’ti ca ‘‘sā taṇhāyā’’ti ca ‘‘sā upādānassā’’ti ca pāṭhena bhavitabbaṁ,",
  "tika-s0501t3:332_16": "liṅgavipallāsaniddeso vā siyā.",
  "tika-s0501t3:333_0": "Yaṁ upādānaṁ opapaccayikaṁ upapattikkhandhanibbattakaṁ, taṁ upādānaṁ duvidhassa bhavassa",
  "tika-s0501t3:333_1": "padaṭṭhānaṁ. Yo kammabhavo nāmakāyarūpakāyasambhavanalakkhaṇo, so kammabhavo jātiyā",
  "tika-s0501t3:333_2": "padaṭṭhānaṁ. Yā upapattibhūtā jāti khandhapātubhāvalakkhaṇā, taṁ sā jāti jarāya padaṭṭhānaṁ.",
  "tika-s0501t3:333_3": "Yā jiṇṇajarā upadhikkhandhaparipākalakkhaṇā, taṁ sā jiṇṇajarā maraṇassa padaṭṭhānaṁ.",
  "tika-s0501t3:333_4": "Yampi yassa sammutimaraṇaṁ jīvitindriyupacchedalakkhaṇaṁ, tampi tassa sammutimaraṇaṁ",
  "tika-s0501t3:333_5": "sokassa padaṭṭhānaṁ. Piyassa maraṇaṁ cintentassa yebhuyyena sokuppajjanato yo soko",
  "tika-s0501t3:333_6": "ñātiādipiyesu ussukkakārako, taṁ so soko paridevassa padaṭṭhānaṁ. Yo paridevo lālappakārako,",
  "tika-s0501t3:333_7": "taṁ so paridevo kāyikadukkhassa padaṭṭhānaṁ. Yaṁ kāyikaṁ dukkhaṁ kāyasampīḷanalakkhaṇaṁ,",
  "tika-s0501t3:333_8": "taṁ kāyikaṁ dukkhaṁ domanassassa padaṭṭhānaṁ. Yaṁ domanassaṁ cittasampīḷanalakkhaṇaṁ,",
  "tika-s0501t3:333_9": "taṁ domanassaṁ upāyāsassa padaṭṭhānaṁ. Yo upāyāso odahanakārako avadahanakārako,",
  "tika-s0501t3:333_10": "taṁ so upāyāso bhavassa upāyāsassa nissayasantānabhavassa padaṭṭhānaṁ.",
  "tika-s0501t3:334_0": "Bhavassāti vuttabhavaṁ dassetuṁ ‘‘imānī’’tiādi vuttaṁ. Tattha bhavaṅgāni kileso bhavassa",
  "tika-s0501t3:334_1": "aṅgaṁ kāraṇaṁ kammavaṭṭavipākavaṭṭāni bhavasaṅkhātāni aṅgāni avayavāni. Yadā paccuppannādikāle",
  "tika-s0501t3:334_2": "samaggāni nibbattāni bhavanti, tadā so kilesavaṭṭakammavaṭṭavipākavaṭṭasaṅkhāto dhammasamūho",
  "tika-s0501t3:334_3": "‘‘bhavassā’’ti ettha bhavoti daṭṭhabbo. Taṁ bhavasaṅkhātaṁ kilesavaṭṭakammavaṭṭavipākavaṭṭattayaṁ",
  "tika-s0501t3:334_4": "saṁsārassa padaṭṭhānaṁ purimaṁ purimaṁ jātinipphannakilesādivaṭṭena saṁsārassa abbocchinnuppajjanato,",
  "tika-s0501t3:334_5": "yo ariyamaggo niyyānikalakkhaṇo, taṁ so ariyamaggo nirodhassa nibbānassa padaṭṭhānaṁ",
  "tika-s0501t3:334_6": "sampāpakahetubhāvato.",
  "tika-s0501t3:335_0": "Bahussuto sabbasissādīnaṁ patiṭṭhānattā titthaṁ viyāti titthaṁ, jānātīti ñū, titthaṁ",
  "tika-s0501t3:335_1": "ñūti titthaññū, titthaññuno bhāvo titthaññutā, sammāpayirupāsanā, sā pītaññutāya",
  "tika-s0501t3:335_2": "padaṭṭhānaṁ. Bahussutassa hi sammāpayirupāsanāya dhammūpasañhitaṁ pāmojjaṁ jāyati,",
  "tika-s0501t3:335_3": "pāmojjena ca kammaṭṭhānabrūhanā jāyatīti sappāyadhammassavanena pītiṁ jānātīti pītaññū,",
  "tika-s0501t3:335_4": "pītaññuno bhāvo pītaññutā, kammaṭṭhānassa brūhanā, sā pattaññutāya padaṭṭhānaṁ. Kammaṭṭhānabrūhanāya",
  "tika-s0501t3:335_5": "hi bhāvanāpattajānanatā jāyatīti pattaññutā. Bhāvanāpattajānanatā attaññutāya padaṭṭhānaṁ.",
  "tika-s0501t3:335_6": "Bhāvanāpattajānanatāya hi pañcahi padhāniyaṅgehi samannāgatassa attano jānanatā jāyatīti",
  "tika-s0501t3:335_7": "attaññutā pubbekatapuññatāya padaṭṭhānaṁ.",
  "tika-s0501t3:336_0": "Padhāniyaṅgesu samannāgatattajānanatāya hi pubbe puññakaraṇaṁ jātaṁ, pubbekatapuññatā",
  "tika-s0501t3:336_1": "patirūpadesavāsassa padaṭṭhānaṁ. Pubbe hi katena puññena patirūpadesavāso laddho,",
  "tika-s0501t3:336_2": "patirūpadesavāso sappurisūpanissayassapadaṭṭhānaṁ. Patirūpadesavāsena hi sappurisūpanissayo",
  "tika-s0501t3:336_3": "laddho, sappurisūpanissayo attasammāpaṇidhānassa padaṭṭhānaṁ. Sappurisūpanissayena",
  "tika-s0501t3:336_4": "hi attasammāpaṇidhānaṁ jātaṁ, attasammāpaṇidhānaṁ sīlānaṁ padaṭṭhānaṁ. Attasammāpaṇidhānena",
  "tika-s0501t3:336_5": "hi sīlāni sampatiṭṭhitāni, sīlāni avippaṭisārassa padaṭṭhānaṁ. Attani hi sampatiṭṭhitaṁ",
  "tika-s0501t3:336_6": "sīlaṁ paccavekkhantassa vippaṭisāro natthevāti, avippaṭisārena pāmojjaṁ jāyati, tasmā",
  "tika-s0501t3:336_7": "avippaṭisāro pāmojjassa padaṭṭhānaṁ. Pāmojjena pīti jāyati, tasmā pāmojjaṁ pītiyā",
  "tika-s0501t3:336_8": "padaṭṭhānaṁ. Pītiyā passaddhi jāyati, tasmā pīti passaddhiyā padaṭṭhānaṁ. Passaddhiyā",
  "tika-s0501t3:336_9": "sukhaṁ jāyati, tasmā passaddhi sukhassa padaṭṭhānaṁ. Sukhena samādhi jāyati, tasmā",
  "tika-s0501t3:336_10": "sukhaṁ samādhissa padaṭṭhānaṁ. Samādhinā yathābhūtañāṇadassanaṁ jāyati, tasmā samādhi",
  "tika-s0501t3:336_11": "yathābhūtañāṇassa padaṭṭhānaṁ. Yathābhūtañāṇadassanena nibbidāñāṇaṁ jāyati, tasmā",
  "tika-s0501t3:336_12": "yathābhūtañāṇadassanaṁ nibbidāya padaṭṭhānaṁ. Nibbidāya virāgo jāyati, tasmā nibbidā",
  "tika-s0501t3:336_13": "virāgassa padaṭṭhānaṁ. Virāgena vimutti jāyati, tasmā virāgo vimuttiyā padaṭṭhānaṁ.",
  "tika-s0501t3:336_14": "Vimuttiyā vimuttiñāṇadassanaṁ jāyati, tasmā vimutti vimuttiñāṇadassanassa padaṭṭhānaṁ.",
  "tika-s0501t3:336_15": "Evaṁ yathāvuttanayena yo koci dhammo upanissayo hoti, yo koci dhammo paccayo hoti,",
  "tika-s0501t3:336_16": "sabbo so dhammo attano paccayuppannassa dhammassa padaṭṭhānanti daṭṭhabbo.",
  "tika-s0501t3:337_0": "‘‘Upanissayadhammassa, paccayadhammassa vā paccayuppannadhammassa padaṭṭhānabhāvo",
  "tika-s0501t3:337_1": "kena saddahitabbo’’ti vattabbattā ‘‘tenāhā’’tiādi vuttaṁ. Tattha tenāti yassa kassaci",
  "tika-s0501t3:337_2": "upanissayadhammassa, paccayadhammassa ca paccayuppannadhammassa padaṭṭhānabhāvena",
  "tika-s0501t3:337_3": "āyasmā mahākaccāno ‘‘dhammaṁ deseti jino’’tiādikaṁ yaṁ vacanaṁ āha, tena vacanena",
  "tika-s0501t3:337_4": "tesaṁ upanissayadhammapaccayadhammānaṁ padaṭṭhānabhāvo saddahitabboti. ‘‘Yathāvutto",
  "tika-s0501t3:337_5": "padaṭṭhāno hāro paripuṇṇo kiṁ, udāhu añño niddhāretvā yojetabbo atthi ki’’nti vattabbattā",
  "tika-s0501t3:337_6": "‘‘niyutto padaṭṭhāno hāro’’ti vuttaṁ. Idha pāḷiyaṁ avibhattampi yathālābhavasena",
  "tika-s0501t3:337_7": "padaṭṭhāno hāro nīharitvā yutto yujjitabbo, vibhajitabbanti vuttaṁ hoti.",
  "tika-s0501t3:338": "Iti padaṭṭhānahāravibhaṅge sattibalānurūpā racitā",
  "tika-s0501t3:339": "Vibhāvanā niṭṭhitā.",
  "tika-s0501t3:340": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t3:341": "5. Lakkhaṇahāravibhaṅgavibhāvanā",
  "tika-s0501t3:342_0": "23. Yena yena saṁvaṇṇanāvisesabhūtena padaṭṭhānavibhaṅgena avijjādīnaṁ padaṭṭhānāni",
  "tika-s0501t3:342_1": "vibhattāni, so saṁvaṇṇanāvisesabhūto padaṭṭhānahāravibhaṅgo paripuṇṇo, ‘‘katamo lakkhaṇahāravibhaṅgo’’ti",
  "tika-s0501t3:342_2": "pucchitabbattā ‘‘tattha katamo lakkhaṇo hāro’’tiādi vuttaṁ. Tattha tattha-saddassa",
  "tika-s0501t3:342_3": "attho vuttova. Katamo saṁvaṇṇanāviseso lakkhaṇo hāro lakkhaṇahāravibhaṅgoti pucchati.",
  "tika-s0501t3:342_4": "‘‘Vuttamhi ekadhamme’’tiādiniddesassa idāni mayā vuccamāno ‘‘ye dhammā’’tiādiko vitthārasaṁvaṇṇanāviseso",
  "tika-s0501t3:342_5": "lakkhaṇo hāro lakkhaṇahāravibhaṅgo nāmāti viññeyyoti. Tena vuttaṁ –‘‘tattha katamo",
  "tika-s0501t3:342_6": "lakkhaṇo hārotiādi lakkhaṇahāravibhaṅgo nāmā’’ti (netti. aṭṭha. 23). Ayaṁ idāni vuccamāno",
  "tika-s0501t3:342_7": "vitthārabhūto lakkhaṇo hāro piṭakattaye desitesu dhammesu kiṁ nāma lakkhitabbaṁ dhammaṁ",
  "tika-s0501t3:342_8": "lakkhīyatīti pucchitvā pucchite lakkhaṇahāravicaye dhamme saṅkhepena dassetuṁ ‘‘ye",
  "tika-s0501t3:342_9": "dhammā’’tiādi vuttaṁ. Tattha ye dhammāti ye samūhā dhammā. Ekalakkhaṇāti samānalakkhaṇā.",
  "tika-s0501t3:342_10": "Tesaṁ dhammānanti samānalakkhaṇānaṁ tesaṁ samūhadhammānaṁ, niddhāraṇe cetaṁ. Ekasmiṁ",
  "tika-s0501t3:342_11": "dhammeti samānalakkhaṇe ekasmiṁ dhamme, pāḷiyaṁ bhagavatā vutte sati vuttadhammato",
  "tika-s0501t3:342_12": "avasiṭṭhasamānalakkhaṇā dhammā samānalakkhaṇena vuttā bhavantīti attho.",
  "tika-s0501t3:343_0": "Lakkhaṇahāravisaye dhamme vitthārato imasmiṁ dhamme vutte ime samānalakkhaṇā dhammāpi",
  "tika-s0501t3:343_1": "vuttā bhavantīti niyametvā dassetuṁ ‘‘yathā kiṁ bhave’’tiādimāha. Tassattho – yathā",
  "tika-s0501t3:343_2": "yena pakārena vuttā bhavanti, so pakāro kiṁ bhaveti pucchati. Yathā yena pakārena",
  "tika-s0501t3:343_3": "vuttā bhavanti, so pakāro samānalakkhaṇāti bhāvo bhaveti attho. Kinti bhagavā āha?",
  "tika-s0501t3:343_4": "‘‘Cakkhuṁ bhikkhave’’tiādiṁ bhagavā āha. ‘‘Cakkhuṁ, bhikkhave, anavaṭṭhita’’ntiādimhi",
  "tika-s0501t3:343_5": "vutte ‘‘sotaṁ, bhikkhave, anavaṭṭhita’’ntiādivacanampi vuttameva bhavati.",
  "tika-s0501t3:344_0": "‘‘Anavaṭṭhitādilakkhaṇena samānalakkhaṇattā vā ajjhattikāyatanabhāvena samānalakkhaṇattā",
  "tika-s0501t3:344_1": "vāti āyatanavaseneva ekalakkhaṇaṁ vattabba’’nti vattabbattā khandhavasenapi ekalakkhaṇaṁ",
  "tika-s0501t3:344_2": "dassetuṁ ‘‘yathā cāhā’’tiādi vuttaṁ. ‘‘Atīte, rādha, rūpe anapekkho hoti, anāgataṁ",
  "tika-s0501t3:344_3": "rūpaṁ mā abhinandi , paccuppannassa rūpassa nibbidāya virāgāya nirodhāya cāgāya paṭinissaggāya",
  "tika-s0501t3:344_4": "paṭipajjā’’ti vutte ‘‘atītāya, rādha, vedanāya anapekkho hoti, anāgataṁ vedanaṁ mā",
  "tika-s0501t3:344_5": "abhinandi, paccuppannāya vedanāya nibbidāya virāgāya nirodhāya cāgāya paṭinissaggāya",
  "tika-s0501t3:344_6": "paṭipajjā’’tiādi vuttaṁ bhave.",
  "tika-s0501t3:345_0": "‘‘Anapekkhanīyalakkhaṇena samānalakkhaṇattā vā khandhalakkhaṇena samānalakkhaṇattā",
  "tika-s0501t3:345_1": "vāti khandhāyatanavaseneva ekalakkhaṇadhammā vattabbā’’ti vattabbattā satipaṭṭhānavasenāpi",
  "tika-s0501t3:345_2": "vattabbāti dassetuṁ ‘‘yathāhā’’tiādi vuttaṁ. Tattha yathā yena ekalakkhaṇattena ca",
  "tika-s0501t3:345_3": "bhagavā āha, tathā ca tena ekalakkhaṇattena ca avuttāpi dhammā vuttā bhavantīti attho.",
  "tika-s0501t3:345_4": "Ye vipassakā puggalā pañcasu khandhesu niccaṁ susamāraddhā niccaṁ kāyagatāsatiṁ bhāventi,",
  "tika-s0501t3:345_5": "te vipassakā akiccaṁ subhasukhādikaṁ, kasivāṇijjādikammaṁ vā na sevanti, kicce asubhāsukhādike,",
  "tika-s0501t3:345_6": "kāyādike vā sātaccakārino hontīti bhagavā āhāti yojanā.",
  "tika-s0501t3:346_0": "Itisaddassa cettha ekassa lopo. Iti evaṁ ‘‘yesañcā’’tiādigāthāya kesādike kāye gatāya",
  "tika-s0501t3:346_1": "pavattāya satiyā bhagavatā sarūpena vuttāya vijjamānāya tadavasesā vedanāgatā sati",
  "tika-s0501t3:346_2": "ca cittagatā sati ca dhammagatā sati ca satipaṭṭhānabhāvena ekalakkhaṇattena vuttā",
  "tika-s0501t3:346_3": "bhavantīti saṅkhepato niccaṁ susamāraddhā niccaṁ vedanāgatā sati ca…pe… niccaṁ cittagatā",
  "tika-s0501t3:346_4": "sati ca…pe… niccaṁ dhammagatā satīti vattabbāti.",
  "tika-s0501t3:347_0": "‘‘Satipaṭṭhānavaseneva ekalakkhaṇā dhammā vattabbā’’ti vattabbattā ‘‘tathā yaṁ kiñcī’’tiādi",
  "tika-s0501t3:347_1": "vuttaṁ. Tattha yaṁ kiñci rūpāyatanaṁ cakkhuviññāṇena diṭṭhaṁ, yaṁ kiñci saddāyatanaṁ",
  "tika-s0501t3:347_2": "sotaviññāṇena sutaṁ, yaṁ kiñci gandharasaphoṭṭhabbāyatanaṁ ghānaviññāṇādittayena",
  "tika-s0501t3:347_3": "viññāṇena mutaṁ, iti evaṁ diṭṭhādittaye bhagavatā sarūpena vutte sati tadavasesaṁ",
  "tika-s0501t3:347_4": "yaṁ kiñci viññātaṁ dhammārammaṇapariyāpannaṁ rūpaṁ bhagavatā ālambitabbabhāvena ekalakkhaṇattā",
  "tika-s0501t3:347_5": "vuttaṁ bhavatīti attho. Atha vā yaṁ kiñci rūpāyatanaṁ diṭṭhaṁ bhagavatā vuttaṁ, tasmiṁ",
  "tika-s0501t3:347_6": "vutte sati tadavasesaṁ sutādikampi vuttaṁ hotīti ādiattho visuṁ visuṁ yojetabbo.",
  "tika-s0501t3:347_7": "Tena vuttaṁ – ‘‘diṭṭhaṁ vā sutaṁ vā mutaṁ vā’’ti.",
  "tika-s0501t3:348_0": "‘‘Kāyagatāya satiyā vuttāya tadavasesā vedanāgatāsatiādayoyeva vattabbā’’ti pucchitabbattā",
  "tika-s0501t3:348_1": "sattatiṁsabodhipakkhiyadhammāpi vuttā bhavantīti dassetuṁ ‘‘yathā cāha bhagavā’’tiādi",
  "tika-s0501t3:348_2": "vuttaṁ. Tattha yathā yena niyyānikalakkhaṇena ekalakkhaṇattena ca bhagavā āha, tathā",
  "tika-s0501t3:348_3": "tena ekalakkhaṇattena ca bhagavā āha, tathā tena ekalakkhaṇattena ca vuttā bhavantīti",
  "tika-s0501t3:348_4": "attho. ‘‘Tasmā abhijjhādomanassena abhibhūtattā iha mama sāsane, bhikkhu, tvaṁ ātāpī",
  "tika-s0501t3:348_5": "sampajāno satimā hutvā loke abhijjhādomanassaṁ tadaṅgappahānena vā vikkhambhanappahānena",
  "tika-s0501t3:348_6": "vā vineyya vinayitvā kāye kesādirūpakāye kāyānupassī kesādirūpakāyānupassī hutvā",
  "tika-s0501t3:348_7": "viharāhī’’ti bhagavatā vutte sati ‘‘tasmātiha, tvaṁ bhikkhu, vedanāsu vedanānupassī",
  "tika-s0501t3:348_8": "viharāhi ātāpī sampajāno satimā vineyya loke abhijjhādomanassaṁ, tasmātiha, tvaṁ",
  "tika-s0501t3:348_9": "bhikkhu, citte cittānupassī viharāhi…pe… domanassaṁ, tasmātiha, tvaṁ bhikkhu, dhammesu",
  "tika-s0501t3:348_10": "dhammānupassī viharāhi…pe… domanassa’’nti vuttaṁ bhavatīti saṅkhepattho veditabbo.",
  "tika-s0501t3:348_11": "Vitthārattho pana aṭṭhakathāyaṁ (netti. aṭṭha. 23) bahudhā vuttoti amhehi na vitthārito.",
  "tika-s0501t3:349_0": "‘‘Ekasmiṁ satipaṭṭhāne vutte kasmā cattāro satipaṭṭhānā vuttā bhaveyyu’’nti vattabbattā",
  "tika-s0501t3:349_1": "‘‘ātāpīti vīriyindriya’’ntiādi vuttaṁ. Tattha ‘‘ātāpī’’ti iminā padena kāyavedanācittadhammesu",
  "tika-s0501t3:349_2": "pavattaṁ vīriyindriyaṁ vuttaṁ. ‘‘Sampajāno’’ti padena kāyavedanācittadhammesu pavattaṁ",
  "tika-s0501t3:349_3": "paññindriyaṁ vuttaṁ. ‘‘Satimā’’ti padena kāyavedanācittadhammesu pavattaṁ satindriyaṁ",
  "tika-s0501t3:349_4": "vuttaṁ. ‘‘Vineyya loke abhijjhādomanassa’’nti padena kāyavedanācittadhammesu pavattaṁ",
  "tika-s0501t3:349_5": "samādhindriyaṁ vuttaṁ, na kāyeyeva pavattaṁ. Evaṁ pakārena kāye kāyānupassino yogāvacarassa",
  "tika-s0501t3:349_6": "cattāro satipaṭṭhānā bhāvanāpāripūriṁ gacchantīti ce vadeyya, evaṁ sati catunnaṁ",
  "tika-s0501t3:349_7": "vīriyapaññāsatisamādhīnaṁ indriyānaṁ catunnaṁ satipaṭṭhānānaṁ sādhakabhāvena ekalakkhaṇattā",
  "tika-s0501t3:349_8": "samānalakkhaṇattā pāripūriṁ gacchantīti yojanā. Tena vuttaṁ aṭṭhakathāyaṁ – ‘‘catusatipaṭṭhānasādhane",
  "tika-s0501t3:349_9": "imesaṁ indriyānaṁ sabhāvabhedābhāvato samānalakkhaṇattā’’ti (netti. aṭṭha. 23).",
  "tika-s0501t3:350_0": "24. ‘‘Evaṁ vuttepi cattāro satipaṭṭhānāyeva vattabbā bhaveyyuṁ, kathaṁ sattatiṁsabodhipakkhiyadhammā",
  "tika-s0501t3:350_1": "vattabbā’’ti vattabbattā ‘‘catūsu satipaṭṭhānesū’’tiādi vuttaṁ. Tattha catūsu satipaṭṭhānesu",
  "tika-s0501t3:350_2": "yena yogāvacarena bhāviyamānesu tassa yogāvacarassa cattāro sammappadhānā bhāvanāpāripūriṁ",
  "tika-s0501t3:350_3": "gacchanti. Evaṁ sesesupi yojanā kātabbā. Catunnaṁ saccānaṁ bujjhanaṁ bodhaṁ, ariyamaggañāṇaṁ,",
  "tika-s0501t3:350_4": "bodhaṁ gacchantīti bodhaṅgamā. Bodhassa ariyamaggañāṇassa pakkhe bhavāti bodhipakkhiyā.",
  "tika-s0501t3:351_0": "‘‘Kusalāyeva dhammā ekalakkhaṇabhāvena nīharitā kiṁ, udāhu akusalāpi dhammā’’ti pucchitabbattā",
  "tika-s0501t3:351_1": "‘‘evaṁ akusalāpī’’tiādi vuttaṁ. Tattha kusalā dhammā ekalakkhaṇattena niddhāritā",
  "tika-s0501t3:351_2": "yathā, evaṁ akusalāpi dhammā ekalakkhaṇattena niddhāritabbāyevāti attho. ‘‘Kathaṁ",
  "tika-s0501t3:351_3": "niddhāretabbā’’ti pucchitabbattā pahānekaṭṭhabhāvena niddhāretabbāti dassento ‘‘ekalakkhaṇattā",
  "tika-s0501t3:351_4": "pahānaṁ abbhatthaṁ gacchantī’’ti āha. Tattha ekalakkhaṇattāti pahānekaṭṭhabhāvena",
  "tika-s0501t3:351_5": "samānalakkhaṇattā. ‘‘Katamaṁ pahānaṁ abbhatthaṁ gacchantī’’ti pucchitabbattā ‘‘catūsu",
  "tika-s0501t3:351_6": "satipaṭṭhānesū’’tiādi vuttaṁ.",
  "tika-s0501t3:352_0": "Tattha catūsu…pe… pariññaṁ gacchantīti kāyāgatāsatipaṭṭhāne yogāvacarena bhāviyamāne",
  "tika-s0501t3:352_1": "sati tena yogāvacarena asubhe kesādike rūpakāye ‘‘subha’’nti vipallāso pahīyati,",
  "tika-s0501t3:352_2": "assa yogāvacarassa kabaḷīkārāhāro pariññaṁ gacchati, ‘‘āhārasamudayā rūpasamudayo’’ti",
  "tika-s0501t3:352_3": "(saṁ. ni. 3.56) vuttattā rūpakāye chandarāgaṁ pajahantassa tassa samudaye kabaḷīkārāhārepi",
  "tika-s0501t3:352_4": "chandarāgo pahīyatīti attho. Vedanāgatāsatipaṭṭhāne bhāviyamāne sati dukkhe ‘‘sukha’’nti",
  "tika-s0501t3:352_5": "vipallāso pahīyati, assa yogāvacarassa phassāhāro pariññaṁ gacchati, ‘‘phassapaccayā",
  "tika-s0501t3:352_6": "vedanā’’ti (ma. ni. 3.126; saṁ. ni. 2.1, 39; mahāva. 1; udā. 1; vibha. 225) vuttattā",
  "tika-s0501t3:352_7": "vedanāya chandarāgaṁ pajahantassa tassa paccaye phassāhāre chandarāgo pahīyati. Cittagatāsatipaṭṭhāne",
  "tika-s0501t3:352_8": "bhāviyamāne anicce ‘‘nicca’’nti vipallāso pahīyati, assa yogāvacarassa viññāṇāhāro",
  "tika-s0501t3:352_9": "pariññaṁ gacchati. Dhammagatāsatipaṭṭhāne bhāviyamāne anattani ‘‘attā’’ti vipallāso",
  "tika-s0501t3:352_10": "pahīyati, assa yogāvacarassa manosañcetanāhāro pariññaṁ gacchatīti visuṁ visuṁ yojetvā",
  "tika-s0501t3:352_11": "ekekasmiṁ pahātabbe vutte tadavasesā pahātabbā vuttā bhavanti pahātabbabhāvena ekalakkhaṇattāti attho gahetabbo.",
  "tika-s0501t3:353_0": "‘‘Āhārā cassa pariññaṁ gacchantī’’ti vacane āhāresu pavattā kāmarāgadosamohā byantīkatā",
  "tika-s0501t3:353_1": "hontīti attho gahito. Kabaḷīkārāhārañhi ārabbha pavatte kāmarāge vijjamāne kabaḷīkārāhārassa",
  "tika-s0501t3:353_2": "vijānanā nattheva, tasmiṁ kāmarāge pana pahīne parijānanā bhavatīti. Sesāhārajānanampi",
  "tika-s0501t3:353_3": "eseva nayo. Yassa yogāvacarassa satipaṭṭhānā bhāvitā, vipallāsā pahīnā, āhāraparijānanā",
  "tika-s0501t3:353_4": "uppannā, so yogāvacaro upādānehi anupādāno bhavati. Subhasaññite hi kāye kāmupādānaṁ",
  "tika-s0501t3:353_5": "visesena bhavatīti subhasaññito kāyo kāmupādānassa vatthu, kāyagatāya satiyā anusaritabbo",
  "tika-s0501t3:353_6": "asubhasaññito kesādi kāmupādānassa vatthu na hotveva. Sukhavedanāya assādavasena",
  "tika-s0501t3:353_7": "diṭṭhupādānaṁ bhavatīti sukhasaññitā vedanā diṭṭhupādānassa vatthu, vedanāgatāya",
  "tika-s0501t3:353_8": "pana satiyā anupassitabbā vedanā diṭṭhupādānassa vatthu na hotveva. ‘‘Cittaṁ nicca’’nti",
  "tika-s0501t3:353_9": "diṭṭhigahaṇavasena tassa tassa attano sīlavatavasena parisuddhīti parāmasanaṁ hotīti",
  "tika-s0501t3:353_10": "cittaṁ sīlabbatupādānassa vatthu, cittagatāya pana satiyā anupassitabbaṁ cittaṁ sīlabbatupādānassa",
  "tika-s0501t3:353_11": "vatthu na hotveva. Dhamme nāmarūpaparicchedena yathābhūtaṁ apassantassa dhammesu",
  "tika-s0501t3:353_12": "attābhiniveso hotīti dhammā attavādupādānassa vatthu, dhammagatāya pana satiyā anupassitabbā",
  "tika-s0501t3:353_13": "dhammā attavādupādānassa vatthu na honti eva. Tasmā catūsu satipaṭṭhānesu bhāviyamānesu",
  "tika-s0501t3:353_14": "upādānehi anupādāno bhavatīti vuttanti adhippāyo gahetabbo.",
  "tika-s0501t3:354_0": "‘‘Yena yogāvacarena satipaṭṭhānā bhāvitā, so yogāvacaro upādānehiyeva anupādāno bhavatī’’ti",
  "tika-s0501t3:354_1": "pucchitabbattā yogādīhipi visaṁyutto bhavatīti dassetuṁ ‘‘yogehi ca visaṁyutto’’tiādi",
  "tika-s0501t3:354_2": "vuttaṁ. Tattha yogehi cāti kāmayogabhavayogadiṭṭhiyogaavijjāyogehi ca. Visaṁyuttoti",
  "tika-s0501t3:354_3": "tadaṅgappahānavikkhambhanappahānasamucchedappahānavasena vigato, vimutto ca bhavatīti",
  "tika-s0501t3:354_4": "attho. Subhasaññito hi rūpakāyo kāmarāgassa vatthu hoti, kāyagatāya pana satiyā anupassitabbo",
  "tika-s0501t3:354_5": "kāyo kāmarāgassa vatthu na hotveva. ‘‘Sukho’’ti vā ‘‘sukhahetū’’ti vā gahaṇīyo bhavo",
  "tika-s0501t3:354_6": "bhavarāgassa vatthu hoti, vedanāgatāya pana satiyā anupassitabbo bhavo bhavarāgassa",
  "tika-s0501t3:354_7": "vatthu na hoti. ‘‘Attā’’ti abhinivisitabbaṁ cittaṁ diṭṭhiyogassa vatthu hoti, cittagatāya",
  "tika-s0501t3:354_8": "pana satiyā anupassitabbaṁ cittaṁ diṭṭhiyogassa vatthu na hoti. Vinibbhogassa dukkarattā,",
  "tika-s0501t3:354_9": "dhammānaṁ dhammamattatāya ca duppaṭivijjhattā avinibbhujitabbā, dhammamattatāya appaṭivijjhitabbā",
  "tika-s0501t3:354_10": "dhammā avijjāyogassa vatthu honti, dhammagatāya pana satiyā anupassitabbā dhammā",
  "tika-s0501t3:354_11": "avijjāyogassa vatthu na honti. Tasmā catusatipaṭṭhānānupassako ‘‘yogehi ca visaṁyutto’’ti",
  "tika-s0501t3:354_12": "vutto. Ayaṁ nayo āsavehi ca anāsavo bhavati, oghehi ca nitthiṇṇo bhavatīti etthāpi yojetabbo.",
  "tika-s0501t3:355_0": "Ganthehi ca vippayutto bhavatīti ettha pana subhasaññito rūpakāyo abhijjhākāyaganthassa",
  "tika-s0501t3:355_1": "vatthu, kāyagatāya pana satiyā anupassitabbo rūpakāyo abhijjhākāyaganthassa vatthu",
  "tika-s0501t3:355_2": "na hoti. Dukkhadukkhavipariṇāmadukkhasaṅkhāradukkhabhūtā vedanā byāpādakāyaganthassa",
  "tika-s0501t3:355_3": "vatthu honti, tena vuttaṁ – ‘‘dukkhāya vedanāya paṭighānusayo anusetī’’ti (ma. ni.",
  "tika-s0501t3:355_4": "1.465). Vedanāgatāya pana satiyā anupassitabbā vedanā byāpādakāyaganthassa vatthu",
  "tika-s0501t3:355_5": "na hoti. ‘‘Cittaṁ nicca’’nti abhinivesavasena sassatassa ‘‘attano sīlena suddhi,",
  "tika-s0501t3:355_6": "vatena suddhī’’ti parāmasanaṁ hoti, tasmā ‘‘nicca’’nti gahitaṁ cittaṁ sīlabbataparāmāsakāyaganthassa",
  "tika-s0501t3:355_7": "vatthu, cittagatāya pana satiyā anupassitabbaṁ cittaṁ sīlabbataparāmāsassa vatthu",
  "tika-s0501t3:355_8": "na hoti. Dhammānaṁ sappaccayanāmarūpasabhāvassa adassanato bhavadiṭṭhivibhavadiṭṭhi",
  "tika-s0501t3:355_9": "hoti, tasmā ‘‘idaṁ sacca’’nti abhinivisitabbā dhammā idaṁsaccābhinivesakāyaganthassa",
  "tika-s0501t3:355_10": "vatthu, dhammagatāya pana satiyā anupassitabbā dhammā idaṁsaccābhinivesakāyaganthassa",
  "tika-s0501t3:355_11": "vatthu na honti, tasmā catusatipaṭṭhānānupassako ‘‘ganthehi ca vippayutto’’ti vutto.",
  "tika-s0501t3:356_0": "Subhasaññito ca kāyo rāgasallassa vatthu, kāyagatāya pana satiyā anupassitabbo kāyo",
  "tika-s0501t3:356_1": "rāgasallassa vatthu na hoti. Sukhasaññitāya vedanāya doso hoti, tasmā vedanā dosasallassa",
  "tika-s0501t3:356_2": "vatthu, vedanāgatāya pana satiyā anupassitabbā vedanā dosasallassa vatthu na hoti.",
  "tika-s0501t3:356_3": "‘‘Cittaṁ attā’’ti gahetvā ‘‘attā seyyo’’tiādivasena pavattassa mānasallassa cittaṁ",
  "tika-s0501t3:356_4": "vatthu, cittagatāya pana satiyā anupassitabbaṁ cittaṁ mānasallassa vatthu na hoti.",
  "tika-s0501t3:356_5": "Dhammānaṁ sappaccayanāmarūpasabhāvassa ajānanato dhammā mohasallassa vatthu, dhammagatāya",
  "tika-s0501t3:356_6": "pana satiyā anupassitabbā dhammā mohasallassa vatthu na honti, tasmā catusatipaṭṭhānānupassako",
  "tika-s0501t3:356_7": "‘‘sallehi ca visallo bhavatī’’ti vutto.",
  "tika-s0501t3:357_0": "‘‘Āhārā cassa pariññaṁ gacchantī’’ti ācariyena vuttaṁ, ‘‘kiṁ pana āhārāva assa yogāvacarassa",
  "tika-s0501t3:357_1": "pariññaṁ gacchanti, udāhu aññepī’’ti pucchitabbattā viññāṇaṭṭhitiyo ca assa yogāvacarassa",
  "tika-s0501t3:357_2": "pariññaṁ gacchantīti dassetuṁ ‘‘viññāṇaṭṭhitiyo cassa pariññaṁ gacchantī’’ti vuttaṁ.",
  "tika-s0501t3:357_3": "Yena yogāvacarena cattāro satipaṭṭhānā bhāvitā, tassa yogāvacarassa kāyavedanācittadhammāva",
  "tika-s0501t3:357_4": "pariññaṁ gaccheyyuṁ, na viññāṇaṭṭhitiyoti ce vadeyya kāyānupassanādīhi ca kāyavedanācittadhammesu",
  "tika-s0501t3:357_5": "pariññātesu saññāyapi pariññātabbabhāvato. Sā hi vedanācittasaṅkhātena dhammesu pariññātesu",
  "tika-s0501t3:357_6": "avinābhāvato pariññātāvāti.",
  "tika-s0501t3:358_0": "Yena cattāro satipaṭṭhānā bhāvitā, so yogāvacaro upādānehi anupādāno ca, yogehi visaṁyutto",
  "tika-s0501t3:358_1": "ca, khandhehi vippayutto ca, āsavehi anāsavo ca, oghehi nitthiṇṇo ca, sallehi visallo",
  "tika-s0501t3:358_2": "ca bhavatīti vutto, ‘‘kiṁ pana tathāvidhova hoti, udāhu aññathāpī’’ti pucchitabbattā",
  "tika-s0501t3:358_3": "agatimpi na gacchatīti dassento ‘‘agatigamanehi ca na agatiṁ gacchatī’’ti āha. Subhādisaññite",
  "tika-s0501t3:358_4": "rūpakāye apekkhamāno puggalo chandāgatiṁ gacchatīti subhādisaññito rūpakāyo visesato",
  "tika-s0501t3:358_5": "chandāgatiyā vatthu hoti, kāyānupassanāsatipaṭṭhānena pana anupassitabbo assāsapassāsādiko",
  "tika-s0501t3:358_6": "kāyo chandāgatiyā vatthu na hoti, tasmā kāyānupassanāsatipaṭṭhānabhāvanaṁ bhāvento",
  "tika-s0501t3:358_7": "puggalo chandāgatiṁ na gacchati. Sukhavedanassādavasena vedayamāno tadabhāvena byāpādaṁ",
  "tika-s0501t3:358_8": "āgacchatīti sukhavedanā dosāgatiyā vatthu hoti, vedanānupassanāsatipaṭṭhānena pana",
  "tika-s0501t3:358_9": "anupassitabbā vedanā dosāgatiyā vatthu na hoti , tasmā vedanāsatipaṭṭhānabhāvanaṁ",
  "tika-s0501t3:358_10": "bhāvento puggalo dosāgatiṁ na gacchati. Santatighanavasena ‘‘niccaṁ, dhuva’’nti gahitaṁ",
  "tika-s0501t3:358_11": "cittaṁ mohassa vatthu hoti, cittānupassanāsatipaṭṭhānena pana anupassitabbaṁ cittaṁ",
  "tika-s0501t3:358_12": "mohassa vatthu na hoti, tasmā cittānupassanāsatipaṭṭhānabhāvanaṁ bhāvento puggalo",
  "tika-s0501t3:358_13": "dosāgatiṁ na gacchati. Vibhajitvā dhammasabhāvaṁ ajānantassa bhayaṁ jāyatīti vibhajitvā",
  "tika-s0501t3:358_14": "ajāniyasabhāvā dhammā bhayassa vatthu honti, dhammānupassanāsatipaṭṭhānena pana anupassitabbā",
  "tika-s0501t3:358_15": "vibhajitvā jānitabbā dhammā rāgassa vatthu na honti, tasmā dhammānupassanāsatipaṭṭhānabhāvanaṁ",
  "tika-s0501t3:358_16": "bhāvento puggalo bhayāgatiṁ na gacchati. Evaṁ pahātabbabhāvena ekalakkhaṇe akusalepi",
  "tika-s0501t3:358_17": "dhamme nīharitvā idāni nigametuṁ ‘‘evaṁ akusalāpi dhammā ekalakkhaṇattā pahānaṁ abbhatthaṁ",
  "tika-s0501t3:358_18": "gacchantī’’ti puna vuttaṁ.",
  "tika-s0501t3:359_0": "Bhāvetabbesu dhammesu ekadesesu vutte tadavasesāpi bhāvetabbā dhammā ekalakkhaṇattā",
  "tika-s0501t3:359_1": "nīharitvā vattabbā, pahātabbesupi dhammesu ekadese vutte tadavasesāpi dhammā pahātabbā",
  "tika-s0501t3:359_2": "ekalakkhaṇattā nīharitvā vattabbāti ācariyena vuttā, amhehi ca ñātā, ‘‘aññathāpi",
  "tika-s0501t3:359_3": "yadi vattabbā siyuṁ, tepi vadathā’’ti vattabbabhāvato aññenapi pariyāyena lakkhaṇahārassa",
  "tika-s0501t3:359_4": "udāharaṇāni dassetuṁ ‘‘yattha vā panā’’tiādi vuttaṁ . Tattha yattha yassaṁ rūpekadesadesanāyaṁ",
  "tika-s0501t3:359_5": "rūpindriyaṁ ruppanalakkhaṇaṁ cakkhundriyādijīvitindriyapariyosānaṁ aṭṭhavidhaṁ indriyaṁ",
  "tika-s0501t3:359_6": "rūpekadesaṁ bhagavatā desitaṁ. Tattheva tassaṁ rūpekadesadesanāyaṁ rūpadhātu ruppanalakkhaṇā",
  "tika-s0501t3:359_7": "cakkhudhātādiphoṭṭhabbadhātupariyosānā dasavidhā rūpadhātu ruppanalakkhaṇena ekalakkhaṇattā",
  "tika-s0501t3:359_8": "desitā. Sabbo rūpakkhandho ca desito. Rūpāyatanaṁ ruppanalakkhaṇaṁ cakkhāyatanādiphoṭṭhabbāyatanapariyosānaṁ",
  "tika-s0501t3:359_9": "dasavidhaṁ āyatanaṁ ruppanalakkhaṇena ekalakkhaṇattā bhagavatā desitaṁ.",
  "tika-s0501t3:360_0": "Yattha vā pana yassaṁ vedanekadesadesanāyaṁ sukhā vedanā bhagavatā desitā, tattha",
  "tika-s0501t3:360_1": "tassaṁ vedanekadesadesanāyaṁ sukhindriyañca desitaṁ, somanassindriyañca desitaṁ,",
  "tika-s0501t3:360_2": "dukkhasamudayo ariyasaccañca desitaṁ sukhavedanābhāvena ekalakkhaṇattā. Yattha vā",
  "tika-s0501t3:360_3": "pana yassaṁ vedanekadesadesanāyaṁ dukkhā vedanā bhagavatā desitā, tattha tassaṁ vedanekadesadesanāyaṁ",
  "tika-s0501t3:360_4": "dukkhindriyañca desitaṁ domanassindriyañca desitaṁ, dukkhaṁ ariyasaccañca desitaṁ",
  "tika-s0501t3:360_5": "dukkhavedanābhāvena ekalakkhaṇattā. Yattha vā pana yassaṁ vedanekadesadesanāyaṁ adukkhamasukhā",
  "tika-s0501t3:360_6": "vedanā bhagavatā desitā, tattha tassaṁ vedanekadesadesanāyaṁ upekkhindriyañca desitaṁ,",
  "tika-s0501t3:360_7": "sabbo paṭiccasamuppādo ca desitoti yojanā kātabbā.",
  "tika-s0501t3:361_0": "Yassaṁ desanāyaṁ adukkhamasukhā vedanā desitā, tassaṁ desanāyaṁ upekkhindriyaṁ desitaṁ",
  "tika-s0501t3:361_1": "hotu samānalakkhaṇattā, ‘‘kena paṭiccasamuppādo desito bhaveyyā’’ti vattabbabhāvato",
  "tika-s0501t3:361_2": "‘‘kena kāraṇenā’’ti pucchitvā kāraṇaṁ dassetuṁ ‘‘adukkhamasukhāyā’’tiādi vuttaṁ.",
  "tika-s0501t3:361_3": "Tattha adukkhamasukhāya vedanāya hi yasmā avijjā anuseti, tasmā avijjā desitā hoti.",
  "tika-s0501t3:361_4": "Avijjāya ca desitāya avijjāmūlako sabbopi paṭiccasamuppādo ‘‘avijjāpaccayā saṅkhārā…pe…",
  "tika-s0501t3:361_5": "dukkhakkhandhassa samudayo hotī’’ti desitova hotīti adhippāyo daṭṭhabbo.",
  "tika-s0501t3:362_0": "‘‘Avijjāpaccayā saṅkhārā…pe… samudayo hotī’’ti anulomavasena pavatto yo paṭiccasamuppādo",
  "tika-s0501t3:362_1": "desitoti ācariyena vutto, ‘‘yadi tathā pavatto so ca paṭiccasamuppādo desito, evaṁ",
  "tika-s0501t3:362_2": "sati sabbo ca paṭiccasamuppādo desito’’ti na vattabboti codanaṁ manasi katvā ‘‘so",
  "tika-s0501t3:362_3": "cā’’tiādi vuttaṁ. Tattha yo ca anulomavasena pavatto, so ca sarāgasadosasamohasaṁkilesapakkhena",
  "tika-s0501t3:362_4": "hātabbo. Yo ca paṭilomavasena ‘‘avijjāya tveva asesavirāganirodhā saṅkhāranirodho’’tiādiko",
  "tika-s0501t3:362_5": "pavatto, so ca vītarāgavītadosavītamohaariyadhammehi hātabbo. Yo ca anulomapaṭilomavasena",
  "tika-s0501t3:362_6": "pavatto, so ca tadubhayehi hātabbo. Tasmā ‘‘sabbo ca paṭiccasamuppādo desito’’ti",
  "tika-s0501t3:362_7": "vattabbovāti adhippāyo gahetabbo.",
  "tika-s0501t3:363_0": "‘‘Ye dhammā ekalakkhaṇā, tesaṁ dhammānaṁ ekasmiṁ dhamme vutte avasiṭṭhā dhammā vuttā",
  "tika-s0501t3:363_1": "bhavantītiādinā (netti. 23) ācariyena yā lakkhaṇahārayojanā vuttā, sāva kātabbā,",
  "tika-s0501t3:363_2": "na aññathā kātabbā’’ti pucchitabbabhāvato aññathāpi lakkhaṇahārayojanā kātabbāyevāti",
  "tika-s0501t3:363_3": "dassetuṁ ‘‘evaṁ ye dhammā’’tiādi vuttaṁ. Tattha ye pathavīādayo rūpadhammā, ye phassādayo",
  "tika-s0501t3:363_4": "arūpadhammā sandhāraṇādikiccato saṅghaṭṭanādikiccato ekalakkhaṇā, tesaṁ rūpārūpadhammānaṁ",
  "tika-s0501t3:363_5": "ekasmiṁ dhamme vutte avasiṭṭhā rūpārūpadhammā vuttā bhavanti. Ye pathavīādayo rūpadhammā,",
  "tika-s0501t3:363_6": "ye phassādayo arūpadhammā kakkhaḷādilakkhaṇato phusanādilakkhaṇato ekalakkhaṇā, tesaṁ",
  "tika-s0501t3:363_7": "rūpārūpadhammānaṁ ekasmiṁ dhamme vutte avasiṭṭhā rūpārūpadhammā vuttā bhavanti. Ye",
  "tika-s0501t3:363_8": "dhammā ruppanasāmaññato namanasāmaññato aniccādisāmaññato vā khandhāyatanādisāmaññato",
  "tika-s0501t3:363_9": "vā ekalakkhaṇā, tesaṁ saṅkhatadhammānaṁ ekasmiṁ saṅkhatadhamme vutte avasiṭṭhā dhammā",
  "tika-s0501t3:363_10": "vuttā bhavanti. Ye saṅkhatadhammā bhaṅguppādato saṅkhato cutūpapātato samānanirodhuppādasaṅkhatato",
  "tika-s0501t3:363_11": "vā cutūpapātato ekalakkhaṇā, tesaṁ saṅkhatadhammānaṁ ekasmiṁ saṅkhatadhamme vutte",
  "tika-s0501t3:363_12": "avasiṭṭhā saṅkhatadhammā vuttā bhavantīti atthayojanā kātabbā.",
  "tika-s0501t3:364_0": "Kiccato ca lakkhaṇato cātiādīsu ca-saddena sahacaraṇasamānahetutādayo saṅgahitāti",
  "tika-s0501t3:364_1": "daṭṭhabbā . Sahacaraṇādīsu ca yaṁ vattabbaṁ, taṁ ‘‘nānattakāyanānattasaññino (dī.",
  "tika-s0501t3:364_2": "ni. 3.341, 357, 359; a. ni. 9.24), nānattasaññānaṁ amanasikārā’’tiādīsu sahacāritāya",
  "tika-s0501t3:364_3": "saññāsahagatā dhammā niddhāritātiādinā vuttameva.",
  "tika-s0501t3:365_0": "‘‘Ekasmiṁ dhamme sarūpato vutte ekalakkhaṇādito avasiṭṭhadhammānampi vuttabhāvo kena",
  "tika-s0501t3:365_1": "amhehi jānitabbo saddahitabbo’’ti vattabbabhāvato ‘‘tenā’’tiādi vuttaṁ. Tattha tena",
  "tika-s0501t3:365_2": "avasiṭṭhadhammānampi vuttabhāvena ‘‘vuttamhi ekadhamme’’tiādikaṁ yaṁ vacanaṁ āyasmā",
  "tika-s0501t3:365_3": "mahākaccāno āha, tena vacanena tumhehi avasiṭṭhānampi vuttabhāvo jānitabbo saddahitabboti vuttaṁ hoti.",
  "tika-s0501t3:366_0": "‘‘Ettāvatā ca lakkhaṇahāro paripuṇṇo, añño niyutto natthī’’ti vattabbattā ‘‘niyutto",
  "tika-s0501t3:366_1": "lakkhaṇo hāro’’ti vuttaṁ. Tattha yassaṁ pāḷiyaṁ ekasmiṁ dhamme vutte avasiṭṭhadhammāpi",
  "tika-s0501t3:366_2": "yena lakkhaṇahārena niddhāritā, tassaṁ pāḷiyaṁ so lakkhaṇo hāro niyutto niddhāretvā",
  "tika-s0501t3:366_3": "yojitoti attho daṭṭhabboti.",
  "tika-s0501t3:367": "Iti lakkhaṇahāravibhaṅge sattibalānurūpā racitā",
  "tika-s0501t3:368": "Vibhāvanā niṭṭhitā.",
  "tika-s0501t3:369": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t3:370": "6. Catubyūhahāravibhaṅgavibhāvanā",
  "tika-s0501t3:371_0": "25. Yena yena saṁvaṇṇanāvisesabhūtena lakkhaṇahāravibhaṅgena suttatthehi samānatthā",
  "tika-s0501t3:371_1": "vibhattā, so saṁvaṇṇanāvisesabhūto lakkhaṇahāravibhaṅgo paripuṇṇo, ‘‘katamo catubyūhahāravibhaṅgo’’ti",
  "tika-s0501t3:371_2": "pucchitabbattā ‘‘tattha katamo catubyūho hāro’’tiādi vuttaṁ. Tattha tatthāti tesu",
  "tika-s0501t3:371_3": "niddiṭṭhesu soḷasasu desanāhārādīsu. Katamoti katamo saṁvaṇṇanāviseso catubyūho hāro",
  "tika-s0501t3:371_4": "catubyūhahāravibhaṅgo nāmāti viññeyyo. Tena vuttaṁ – ‘‘tattha katamo catubyūho hāroti",
  "tika-s0501t3:371_5": "catubyūhahāravibhaṅgo’’ti (netti. aṭṭha. 25). ‘‘Iminā catubyūhahārena katamassa neruttādayo",
  "tika-s0501t3:371_6": "gavesitabbā’’ti pucchitabbattā ‘‘byañjanenā’’tiādi vuttaṁ. Tattha byañjanenāti catubyūhahārassa",
  "tika-s0501t3:371_7": "suttassa visesato byañjanavicayabhāvato ‘‘byañjanā’’ti vohāritena iminā catubyūhahārena",
  "tika-s0501t3:371_8": "suttassa neruttañca, suttassa adhippāyo ca, suttassa nidānañca, suttassa pubbāparasandhi",
  "tika-s0501t3:371_9": "ca saṁvaṇṇentehi gavesitabboti attho.",
  "tika-s0501t3:372_0": "‘‘Catubyūhahārena gavesitabbesu neruttādīsu katamaṁ suttassa gavesitabbaṁ nerutta’’nti",
  "tika-s0501t3:372_1": "pucchitabbattā ‘‘tattha katamaṁ nerutta’’ntiādi vuttaṁ. Tassattho – tattha tesu iminā",
  "tika-s0501t3:372_2": "catubyūhahārena gavesitabbesu neruttādīsu katamaṁ suttassa neruttaṁ nibbacanaṁ nāmāti",
  "tika-s0501t3:372_3": "ce puccheyya? Suttassa yā nirutti niddhāretvā vuttā sabhāvapaññatti gavesitabbā,",
  "tika-s0501t3:372_4": "idaṁ sabhāvaniruttibhūtaṁ nibbacanaṁ neruttaṁ nāmāti. ‘‘Yā nirutti neruttaṁ nāmāti",
  "tika-s0501t3:372_5": "vuttā, kā pana sā niruttī’’ti pucchitabbattā ‘‘padasaṁhitā’’ti vuttaṁ. Padesu saṁhitā",
  "tika-s0501t3:372_6": "yuttā padasaṁhitā. Yathā yathā suttattho vattabbo, tathā tathā yā sabhāvanirutti",
  "tika-s0501t3:372_7": "pavattā, sā pavattā sabhāvaniruttiyeva nirutti nāmāti yojanā. ‘‘Kā pana sā sabhāvaniruttī’’ti",
  "tika-s0501t3:372_8": "pucchitabbattā ca ‘‘yaṁ dhammānaṁ nāmaso ñāṇa’’nti vuttaṁ. Yaṁ yāya kāraṇabhūtāya",
  "tika-s0501t3:372_9": "nāmapaññattiyā dhammānaṁ neyyānaṁ nāmaso pathavīnāmādinā vā phassanāmādinā vā khandhanāmādinā",
  "tika-s0501t3:372_10": "vā vividhena nāmena atthadhammādīsu kusalassa puggalassa ñāṇaṁ pavattati, sā kāraṇabhūtā",
  "tika-s0501t3:372_11": "nāmapaññatti sabhāvanirutti nāmāti attho. Yanti ca liṅgavipallāso, yāyāti attho.",
  "tika-s0501t3:372_12": "‘‘Liṅgapakatidhammānaṁ nāmaso pavattamānaṁ ñāṇaṁ vivaritvā kathehī’’ti vattabbattā",
  "tika-s0501t3:372_13": "‘‘yadā hī’’tiādi vuttaṁ. Aṭṭhakathāyaṁ pana ‘‘yadā hi bhikkhūtiādinā ‘dhammānaṁ nāmaso",
  "tika-s0501t3:372_14": "ñāṇa’nti padassa atthaṁ vivaratī’’ti (netti. aṭṭha. 25) vuttaṁ. Tassattho aṭṭhakathāyaṁ",
  "tika-s0501t3:372_15": "vibhajitvā vuttovāti na vicārito.",
  "tika-s0501t3:373_0": "26. Neruttaṁ ācariyena vibhattaṁ, amhehi ca ñātaṁ ‘‘katamo sutte gavesitabbo bhagavato",
  "tika-s0501t3:373_1": "adhippāyo’’ti pucchitabbattā ‘‘tattha katamo adhippāyo’’tiādi vuttaṁ. Tassattho pākaṭo.",
  "tika-s0501t3:373_2": "Apica ‘‘dhammo have rakkhatī’’tiādīsu yena puggalena attanā rakkhitena dhammena rakkhitabbabhāvo",
  "tika-s0501t3:373_3": "icchito, so dhammaṁ rakkhissatīti bhagavato adhippāyo. Yo puggalo duggatito muccitukāmo,",
  "tika-s0501t3:373_4": "so dhammaṁ rakkhissatīti bhagavato adhippāyo.",
  "tika-s0501t3:374_0": "Coro yathā sandhimukhe gahitotiādīsu yo coro ghātanato muccitukāmo, so corakammaṁ",
  "tika-s0501t3:374_1": "na karissatīti bhagavato adhippāyo. Yo puggalo apāyādidukkhato muccitukāmo, so pāpakammaṁ",
  "tika-s0501t3:374_2": "na karissatīti bhagavato adhippāyo.",
  "tika-s0501t3:375": "Sukhakāmānītiādīsu ye puggalā sukhaṁ icchanti, te parahiṁsanato vivajjissantīti bhagavato adhippāyo.",
  "tika-s0501t3:376_0": "Middhī yadā hoti mahagghaso cātiādīsu ye puggalā punappunaṁ pavattamānajātijarāmaraṇato",
  "tika-s0501t3:376_1": "muccitukāmā, te bhojane mattaññuno bhavissanti, santuṭṭhā bhavissanti, suddhājīvā",
  "tika-s0501t3:376_2": "bhavissanti, pātimokkhasaṁvarasīlasampannā bhavissanti, atandino bhavissanti, vipassakā",
  "tika-s0501t3:376_3": "bhavissanti, sagāravā sappatissā bhavissantīti bhagavato adhippāyo.",
  "tika-s0501t3:377": "Appamādo amatapadantiādīsu ye puggalā maccuno bhāyanti, nibbānamicchanti, te puggalā dānasīlabhāvanākammesu appamattā bhavissantīti bhagavato adhippāyo.",
  "tika-s0501t3:378_0": "27. Sutte gavesitabbo adhippāyo ācariyena vibhatto, amhehi ca viññāto, ‘‘katamaṁ",
  "tika-s0501t3:378_1": "suttassa gavesitabbaṁ nidāna’’nti pucchitabbattā ‘‘tattha katamaṁ nidāna’’ntiādi",
  "tika-s0501t3:378_2": "vuttaṁ. Tattha nidānanti phalaṁ nīharitvā detīti nidānaṁ. Kiṁ taṁ? Kāraṇaṁ. Dhaniyoti",
  "tika-s0501t3:378_3": "dhanavaḍḍhanakāraṇe niyuttoti dhaniyo. Gopālakoti gāvo issarabhāvena pāleti rakkhatīti",
  "tika-s0501t3:378_4": "gopālako. Upadhīhīti puttagoṇādīhi (su. ni. aṭṭha. 1.33). Narassāti puttimantassa",
  "tika-s0501t3:378_5": "vā gopālakassa vā narassāti ca padaṭṭhānavasena vā yebhuyyavasena vā gāthāyaṁ āgatavasena",
  "tika-s0501t3:378_6": "vā vuttaṁ, nāriyāpi upadhīhi nandanā atthevāti daṭṭhabbā.",
  "tika-s0501t3:379_0": "Iminā vatthunāti upadhisaṅkhātena imināva puttagavādinā vatthunā. Vasati pavattati",
  "tika-s0501t3:379_1": "nandanā ettha puttagoṇādiketi vatthu. Nandanaṁ nīharitvā deti puttagoṇādikanti nidānanti",
  "tika-s0501t3:379_2": "atthaṁ gahetvā dhaniyo ‘‘upadhīhi narassa nandanā’’ti āha. Bhagavā pana ‘‘vasati",
  "tika-s0501t3:379_3": "pavattati socanā ettha puttagoṇādikehi vatthu, socanaṁ nīharitvā deti puttagoṇādikanti",
  "tika-s0501t3:379_4": "nidāna’’nti atthaṁ gahetvā ‘‘upadhīhi narassa socanā’’ti āha. Pariggahīyateti pariggahaṁ.",
  "tika-s0501t3:379_5": "Kiṁ taṁ? Puttagoṇādikaṁ, taṁ pariggahaṁ ‘‘upadhī’’ti āha, na kilesūpadhikāyakhandhūpadhinti.",
  "tika-s0501t3:380": "Upadhīsūti khandhasaṅkhātesu kāyesu. Kāyaṁ ‘‘upadhī’’ti āha, na puttagavādikaṁ, na pariggahaṁ.",
  "tika-s0501t3:381": "Bāhiresuvatthūsūti maṇikuṇḍalaputtadārādīsu vatthūsu.",
  "tika-s0501t3:382": "Kāmasukhanti kāmanīyesu assādasukhavasena pavattā taṇhā. Bāhiravatthukāya taṇhāyāti kāmanīyesu bāhiravatthūsu assādasukhavasena pavattāya taṇhāya.",
  "tika-s0501t3:383": "Ajjhattikavatthukāyāti rūpakāyasaṅkhāte ajjhattikavatthumhi abhinandanavasena pavattāya.",
  "tika-s0501t3:384": "Puna ajjhattikavatthukāyāti pañcakkhandhasaṅkhāte ajjhattikavatthumhi sinehavasena pavattāya.",
  "tika-s0501t3:385_0": "Gavesitabbaṁ nidānaṁ vibhattaṁ, amhehi ca ñātaṁ, ‘‘katamo gavesitabbo pubbāparasandhī’’ti",
  "tika-s0501t3:385_1": "pucchitabbattā tattha katamo pubbāparasandhī’’tiādi vuttaṁ. Tattha tatthāti tesu",
  "tika-s0501t3:385_2": "neruttādhippāyanidānapubbāparasandhīsu. Yathāti yena andhakārādinā sabhāvena ‘‘kāmandhā…pe…",
  "tika-s0501t3:385_3": "mātara’’nti yaṁ kāmataṇhaṁ bhagavā āha, ayaṁ kāmataṇhā tathā tena andhakārādinā sabhāvena",
  "tika-s0501t3:385_4": "‘‘kāmandhā…pe… mātara’’nti gāthā vuttāti yojanā.",
  "tika-s0501t3:386_0": "Gāthāttho pana – kāmetīti kāmo, kāmataṇhā, kāmena atthassa ajānanatāya dhammassa,",
  "tika-s0501t3:386_1": "apassanatāya ca andhāti kāmandhā. Kāmataṇhāsaṅkhātena jālena atthadhammānaṁ ajānanāpassanena",
  "tika-s0501t3:386_2": "sañchannā paliguṇṭhitāti jālasañchannā. Taṇhāsaṅkhātena chadanena tesaṁyeva atthadhammānaṁ",
  "tika-s0501t3:386_3": "ajānanāpassanena chāditā pihitāti taṇhāchadanachāditā. Atthadhammesu pamattasaṅkhātena",
  "tika-s0501t3:386_4": "pamādena bandhanena baddhā bandhitabbā puggalā jarāmaraṇaṁ anventi, kumināmukhe pavattā",
  "tika-s0501t3:386_5": "macchā maraṇaṁ anventi iva ca, khīrapako vaccho mātaraṁ anveti iva ca, tathā jarāmaraṇaṁ",
  "tika-s0501t3:386_6": "anventīti gahetabbo.",
  "tika-s0501t3:387_0": "‘‘Kāmandhā…pe… mātara’nti yāya desanāya, gāthāya vā kāmataṇhā vuttā, sā desanā, gāthā",
  "tika-s0501t3:387_1": "vā katamena desanābhūtena aparena yujjatī’’ti pucchitabbattā tathā pucchitvā imāya",
  "tika-s0501t3:387_2": "desanāya, gāthāya vā yujjatīti dassetuṁ ‘‘sā katamenā’’tiādi vuttaṁ. Tattha sāti",
  "tika-s0501t3:387_3": "‘‘kāmandhā…pe… anventī’’ti desanā, gāthā vā. Pubbāparenāti tato desanāto pubbena",
  "tika-s0501t3:387_4": "desanāvacanena, gāthāvacanena vā aparena desanāvacanena, gāthāvacanena vā. Yujjati",
  "tika-s0501t3:387_5": "yujjanaṁ eti sametīti pucchati.",
  "tika-s0501t3:388_0": "Yathāti yena andhakaraṇādinā. ‘‘Ratto…pe… nara’’nti yaṁ gāthāvacanaṁ bhagavā āha,",
  "tika-s0501t3:388_1": "tena gāthāvacanena tathā andhakaraṇādinā yujjatīti yojanā. Gāthāttho pana – ratto",
  "tika-s0501t3:388_2": "rañjanto puggalo atthaṁ attahitapayojanaṁ parahitapayojanaṁ na jānāti. Ratto rañjanto",
  "tika-s0501t3:388_3": "dhammaṁ yathāvuttassa atthassa hetuṁ paññācakkhunā na passati. Rāgo yaṁ naraṁ yadā",
  "tika-s0501t3:388_4": "sahate, tadā tassa narassa andhaṁ andhakāraṁ tamaṁ aññāṇaṁ hotīti gahetabbo.",
  "tika-s0501t3:389_0": "Itīti evaṁ. Andhatāya andhakaraṇatāya sañchannatāya sañchannakaraṇatāya. Sāyeva taṇhāti",
  "tika-s0501t3:389_1": "‘‘kāmandhā…pe… mātara’’nti gāthāvacanena yā kāmataṇhā vuttā, sāyeva kāmataṇhā. Abhilapitāti",
  "tika-s0501t3:389_2": "‘‘ratto…pe… nara’’nti aparena gāthāvacanena bhagavatā vohāritā voharaṇena ñāpitā,",
  "tika-s0501t3:389_3": "abhilapitassa atthassa samānatā pubbadesanā aparadesanāya yujjatīti vuttaṁ hoti.",
  "tika-s0501t3:390_0": "‘‘Dvīsu gāthāsu katamehi padehi sāyeva taṇhā abhilapitā’’ti pucchitabbattā imehi",
  "tika-s0501t3:390_1": "abhilapitāti niyametvā dassetuṁ ‘‘yañcāhā’’tiādi vuttaṁ. Tattha paṭhamagāthāyaṁ ‘‘kāmandhā…pe…",
  "tika-s0501t3:390_2": "chāditā’’ti yañca padaṁ āha, dutiyagāthāyañca ‘‘ratto…pe… na passatī’’ti yañca padaṁ",
  "tika-s0501t3:390_3": "āha. Pariyuṭṭhānehi pariyuṭṭhānadīpakehi imehi ‘‘kāmandhā…pe… passatī’’ti padehi",
  "tika-s0501t3:390_4": "sāyeva paṭhamagāthāya vuttā kāmataṇhā ca bhagavatā abhilapitā.",
  "tika-s0501t3:391_0": "‘‘Yaṁ andhakāraṁ vuttaṁ, katamaṁ taṁ? Yā taṇhā ponobhavikā vuttā, katamā sā’’ti pucchitabbattā",
  "tika-s0501t3:391_1": "‘‘yaṁ andhakāra’’ntiādi vuttaṁ. Tattha andhakāraṁ yaṁ aññāṇaṁ vuttaṁ, ayaṁ dukkhasamudayo",
  "tika-s0501t3:391_2": "bhave. Yā ca taṇhā ponobhavikā vuttā, ayañca dukkhasamudayo bhaveti yojanā.",
  "tika-s0501t3:392_0": "‘‘Kāmā’’ti yañca padaṁ bhagavā āha, tena padena ime kilesakāmā vuttā. ‘‘Jālasañchannā’’ti",
  "tika-s0501t3:392_1": "yañca padaṁ bhagavā āha, tena padena tesaṁyeva kilesakāmānaṁ payogena samudācārena",
  "tika-s0501t3:392_2": "pariyuṭṭhānaṁ bhagavā dasseti. Tasmāti yasmā yasmiṁ santāne taṇhā uppannā, taṁ santānaṁ",
  "tika-s0501t3:392_3": "saṁsārato nissarituṁ adatvā rūpārammaṇādīhi palobhayamānā hutvā cittaṁ kilesehi pariyādāya",
  "tika-s0501t3:392_4": "tiṭṭhati, tasmā taṇhāya cittaṁ pariyādāya santāne tiṭṭhamānattā. Kilesavasenāti vītikkamakilesavasena.",
  "tika-s0501t3:392_5": "Pariyuṭṭhānavasenāti vītikkamanaṁ appatvā uppajjamānavasena. Yeti vuttappakārataṇhāsahitapuggalasadisā.",
  "tika-s0501t3:392_6": "Teti te taṇhābandhanabaddhā ca edisakā ca puggalā. Jarāmaraṇaṁ anventi jarāmaraṇaṁ",
  "tika-s0501t3:392_7": "atikkamituṁ na sakkuṇanti. Ayanti jarāmaraṇānuppavatti ‘‘jarāmaraṇamanventī’’ti iminā",
  "tika-s0501t3:392_8": "vacanena bhagavatā dassitāti yojanā.",
  "tika-s0501t3:393_0": "‘‘Kāmandhā’’tiādigāthāya ceva ‘‘ratto’’tiādigāthāya ca pubbāparasandhi ācariyena",
  "tika-s0501t3:393_1": "vibhatto , amhehi ca ñāto, ‘‘kathaṁ ‘yassa papañcā ṭhitī cā’tiādigāthāsu pubbāparasandhi",
  "tika-s0501t3:393_2": "amhehi viññātabbo’’ti vattabbattā yassa papañcā’’tiādi vuttaṁ. Tassā gāthāya – yassa",
  "tika-s0501t3:393_3": "munino papañcā taṇhāmānadiṭṭhī ca natthi, taṇhāmānadiṭṭhīhi abhisaṅkhatā saṅkhārā",
  "tika-s0501t3:393_4": "ca natthi, ṭhitī anusayā taṇhā ca natthi, sandānasadisaṁ taṇhāpariyuṭṭhānaṁ natthi,",
  "tika-s0501t3:393_5": "palighasadiso moho ca natthi, so muni papañcādikaṁ sabbaṁ vītivatto atikkantoti vuccati.",
  "tika-s0501t3:393_6": "Nittaṇhaṁ nimānaṁ nidiṭṭhiṁ nisandānaṁ nipalighaṁ loke carantaṁ taṁ muniṁ sadevako",
  "tika-s0501t3:393_7": "taṇhāsahito loko na vijānātīti attho.",
  "tika-s0501t3:394_0": "Gāthāyaṁ papañcādayo bhagavatā vuttā, ‘‘katame te’’ti pucchitabbattā ‘‘papañcā nāmā’’tiādi",
  "tika-s0501t3:394_1": "vuttaṁ. Attano ādhārapuggalaṁ saṁsāre ciraṁ papañcantāpentī taṇhāmānadiṭṭhiyo ca,",
  "tika-s0501t3:394_2": "tāhi taṇhāmānadiṭṭhīhi sahajātavasena vā upatthambhanavasena vā abhisaṅkhatā saṅkhārā",
  "tika-s0501t3:394_3": "ca papañcā nāma. Santāne appahīnaṭṭhena anusayā taṇhā sattānaṁ tiṭṭhanahetuttā ṭhitī",
  "tika-s0501t3:394_4": "nāma. Pavattamānāya taṇhāya yaṁ pariyuṭṭhānañca chattiṁsataṇhāya jāliniyā yāni vicaritāni",
  "tika-s0501t3:394_5": "ca vuttāni, idaṁ sabbaṁ attano ādhāraṁ puggalaṁ bandhanaṭṭhena sandānasadisattā sandānaṁ",
  "tika-s0501t3:394_6": "nāma. Moho attano ādhārassa puggalassa nibbānanagarappavesanassa paṭisedhakattā palighasadisattā",
  "tika-s0501t3:394_7": "paligho nāma. ‘‘Yassa papañcādayo natthi, so kiṁ vītivatto’’ti pucchitabbattā ‘‘ye",
  "tika-s0501t3:394_8": "cā’’tiādi vuttaṁ. Ye vuttappakārā papañcā saṅkhārā, yā ca vuttappakārā ṭhiti, yaṁ",
  "tika-s0501t3:394_9": "vuttappakāraṁ sandānañca, yaṁ vuttappakāraṁ palighañca natthīti vuttā, sabbaṁ etaṁ",
  "tika-s0501t3:394_10": "papañcādikaṁ yo muni samatikkanto, ayaṁ muni ‘‘nittaṇho’’ti vuccatīti daṭṭhabbo.",
  "tika-s0501t3:395_0": "28. ‘‘Yassa papañcātiādigāthāyaṁ ye papañcādayo vuttā, tesu taṇhāmānadiṭṭhihetukā",
  "tika-s0501t3:395_1": "saṅkhārā kadā katividhaṁ phalaṁ denti, taṁsaṅkhārasampayuttā taṇhā kadā katividhaṁ",
  "tika-s0501t3:395_2": "phalaṁ detī’’ti pucchitabbattā ‘‘tattha pariyuṭṭhānasaṅkhārā’’tiādi vuttaṁ. Tattha",
  "tika-s0501t3:395_3": "tatthāti tesu papañcasaṅkhārādīsu. Pariyuṭṭhānasaṅkhārāti vītikkamavasena pavattā",
  "tika-s0501t3:395_4": "pariyuṭṭhānā akusalasaṅkhārā cetanā. Diṭṭhadhammavedanīyādīti diṭṭhe passitabbe dhamme",
  "tika-s0501t3:395_5": "attabhāve vedanīyaṁ phalaṁ detīti diṭṭhadhammavedanīyā, diṭṭhe dhamme phalaṁ vedetīti",
  "tika-s0501t3:395_6": "vā diṭṭhadhammavedanīyā. Kā sā? Apadussanīyādīsu atidussanādivasena pavattā paṭhamajavanacetanā.",
  "tika-s0501t3:395_7": "Upapajje phalaṁ vedetīti upapajjavedanīyā, sattamajavanacetanā. Aparāpariyāye attabhāve",
  "tika-s0501t3:395_8": "phalaṁ vedetīti aparāpariyāyavedanīyā, majjhe pavattā pañca javanacetanā. Tiphaladānavasena",
  "tika-s0501t3:395_9": "tividhā saṅkhārā. Evaṁ imāya tividhāya saṅkhāracetanāya sampayuttā tividhā taṇhā",
  "tika-s0501t3:395_10": "tividhaṁ phalaṁ diṭṭhe vā dhamme attabhāve , upapajje vā anantarabhave, apare vā",
  "tika-s0501t3:395_11": "pariyāye bhave deti nibbattetīti evaṁ phalanibbattakasaṅkhāraṁ vā taṁsampayuttaṁ",
  "tika-s0501t3:395_12": "taṇhaṁ vā bhagavā āha.",
  "tika-s0501t3:396_0": "‘‘Yāya desanāya, gāthāya vā phalanibbattakaṁ saṅkhāraṁ āha, sā desanā, gāthā vā katamena",
  "tika-s0501t3:396_1": "desanābhūtena vā aparena yujjatī’’ti pucchitabbattā ‘‘yaṁ lobhapakataṁ kammaṁ karotī’’tiādi",
  "tika-s0501t3:396_2": "vuttaṁ. Yā ‘‘yassa…pe… loko’’ti desanā ca yā ‘‘yaṁ lobhapakataṁ kammaṁ…pe… apare",
  "tika-s0501t3:396_3": "vā pariyāye’’ti desanā ca vuttā, bhagavato idaṁ desanādvayaṁ aññamaññaṁ pubbāparena",
  "tika-s0501t3:396_4": "pubbaṁ aparena aparaṁ pubbena yujjati yujjanaṁ eti sameti, yathā gaṅgodakaṁ yamunodakena,",
  "tika-s0501t3:396_5": "yamunodakampi gaṅgodakena saṁsandati sameti. ‘‘Yassa…pe… loko’’ti desanā ‘‘yaṁ lobhapakataṁ…pe…",
  "tika-s0501t3:396_6": "pariyāye’’ti desanāya saṁsandati sameti, ‘‘yaṁ lobhapakataṁ…pe… pariyāye’’ti desanāpi",
  "tika-s0501t3:396_7": "‘‘yassa…pe… loko’’ti desanāya saṁsandati sametīti attho gahetabbo. ‘‘Kathaṁ yujjatī’’ti",
  "tika-s0501t3:396_8": "pucchitabbattā ‘‘tattha pariyuṭṭhāna’’ntiādi vuttaṁ, diṭṭhadhammavedanīyādiphalattayanibbattakaṭṭhena",
  "tika-s0501t3:396_9": "yujjatīti vuttaṁ hoti.",
  "tika-s0501t3:397_0": "Yaṁ yaṁ suttaṁ bhagavatā desitaṁ pubbāparena yujjati, taṁ taṁ suttampi nīharitvā",
  "tika-s0501t3:397_1": "pubbāparasaṁsandanaṁ dassetuṁ ‘‘yathāhā’’tiādi vuttaṁ. Saṁsandanākāro vuttanayānusārena",
  "tika-s0501t3:397_2": "gahetabbo. Tatthāti tesu pariyuṭṭhānasaṅkhārataṇhāvicaritesu. Pariyuṭṭhānanti rūpārammaṇādīni",
  "tika-s0501t3:397_3": "ayonisomanasikārena ārabbha sattasantāne pavattaṁ taṇhācaritaṁ. Paṭisaṅkhānabalenāti",
  "tika-s0501t3:397_4": "asubhāniccādidassanabalena tadaṅgappahānavasena pahātabbaṁ. Saṅkhārāti dassanapahātabbā",
  "tika-s0501t3:397_5": "saṅkhārā. Dassanabalenāti dassanasaṅkhātapaṭhamamaggañāṇabalena pahātabbā. Chattiṁsa",
  "tika-s0501t3:397_6": "taṇhāvicaritānīti dassanena pahātabbataṇhāvicaritehi avasesāni chattiṁsa taṇhāvicaritāni.",
  "tika-s0501t3:397_7": "Niggatā taṇhā yassa so nittaṇho, nittaṇhassa bhāvo nittaṇhatā, kā sā? Saupādisesā nibbānadhātu.",
  "tika-s0501t3:398": "Papañcasaṅkhārābhinandanattayaṁ yadipi atthato ekaṁ samānaṁ, desanāya pana padakkharādīhi viseso atthīti dassetuṁ ‘‘apicā’’tiādi vuttaṁ.",
  "tika-s0501t3:399_0": "‘‘Yoyaṁ pubbāparasandhi ācariyena vibhatto, soyaṁ katividho’’ti pucchitabbattā ‘‘so",
  "tika-s0501t3:399_1": "cāyaṁ pubbāparo sandhī’’tiādi vuttaṁ. Aṭṭhakathāyaṁ pana vuttaṁ – ‘‘na kevalaṁ suttantarasaṁsandanameva",
  "tika-s0501t3:399_2": "pubbāparasandhi, atha kho aññopi atthīti dassetuṁ ‘so cāya’ntiādi vutta’’nti (netti.",
  "tika-s0501t3:399_3": "aṭṭha. 28). Tattha atthasandhīti kiriyākārakādivasena atthassa atthena sandhi. Padasandhīti",
  "tika-s0501t3:399_4": "nāmapadādikassa nāmapadādikantarena sandhi. Desanāsandhīti vuttappakārassa desanantarassa",
  "tika-s0501t3:399_5": "vuttappakārena desanantarena sandhi. Niddesasandhīti niddesantarassa niddesantarena sandhi.",
  "tika-s0501t3:400": "Sandhi ca nāma atthādayo muñcitvā añño sabhāvadhammo nāma natthi, atthādīnañca chaatthapadādīsu avarodhanato ‘‘atthasandhi chappadānī’’tiādi vuttaṁ.",
  "tika-s0501t3:401_0": "Atthasandhibyañjanasandhayo ācariyena vibhattā, amhehi ca ñātā, ‘‘katamā desanāsandhī’’ti",
  "tika-s0501t3:401_1": "pucchitabbattā ‘‘desanāsandhi na ca pathavi’’ntiādi vuttaṁ. Tattha na ca pathaviṁ",
  "tika-s0501t3:401_2": "nissāya jhāyati jhāyī jhāyati cāti ettha jhāyī jhānasamaṅgī puggalo pathaviṁ nissāya",
  "tika-s0501t3:401_3": "ālambitvā na ca jhāyati, sabbasaṅkhāranissaṭaṁ pana nibbānaṁ nissāya ālambitvā phalasamāpattiṁ",
  "tika-s0501t3:401_4": "jhāyati samāpajjati evāti attho daṭṭhabbo. Na ca āpantiādīsupi esa nayo yojetabbo.",
  "tika-s0501t3:401_5": "Phalasamāpattisamaṅgī puggalo hi pathavīādayo muñcitvā nibbānameva ārabbha phalasamāpattiṁ",
  "tika-s0501t3:401_6": "samāpajjatīti. Ettha ca pathavīādīhi mahābhūtehi kāmabhavarūpabhavā gahitā rūpapaṭibaddhavuttitāya.",
  "tika-s0501t3:401_7": "Ākāsānañcāyatanādīhipi arūpabhavo gahito, bhavattayaṁ vajjetvā ca jhāyatīti adhippāyo.",
  "tika-s0501t3:401_8": "Yadi pathavīādayo nissāya na jhāyī jhāyati ca, evaṁ sati idhalokasaṅkhātaṁ sattasantānaṁ",
  "tika-s0501t3:401_9": "vā paralokasaṅkhātaṁ sattasantānaṁ vā anindriyasantānaṁ vā nissāya jhāyī jhāyatīti",
  "tika-s0501t3:401_10": "āsaṅkanīyattā taṁ pariharanto ‘‘na ca imaṁ loka’’ntiādimāha. Tattha imaṁ lokanti",
  "tika-s0501t3:401_11": "idhalokasaṅkhāto diṭṭho attabhāvo sattasantāno vutto, tasmiṁ nissāya na jhāyati jhāyī",
  "tika-s0501t3:401_12": "jhāyati ca. Paralokanti idhalokato añño bhavantarasaṅkhāto sattasantāno vutto, tasmiṁ",
  "tika-s0501t3:401_13": "nissāya na ca jhāyati jhāyī jhāyati ca.",
  "tika-s0501t3:402_0": "Yamidaṁ ubhayantiādīsu idaṁ ubhayaṁ idhalokaparalokadvayaṁ antarena vajjetvā yaṁ",
  "tika-s0501t3:402_1": "rūpāyatanaṁ diṭṭhaṁ, taṁ rūpāyatanampi. Yaṁ saddāyatanaṁ sutaṁ, taṁ saddāyatanampi.",
  "tika-s0501t3:402_2": "Yaṁ gandhāyatanarasāyatanaphoṭṭhabbāyatanaṁ mutaṁ, taṁ gandhāyatanarasāyatanaphoṭṭhabbāyatanampi.",
  "tika-s0501t3:402_3": "Yaṁ āpodhātu ākāsadhātu lakkhaṇarūpaṁ ojāsaṅkhātaṁ dhammāyatanekadesarūpaṁ viññātaṁ,",
  "tika-s0501t3:402_4": "taṁ āpodhātādikaṁ dhammāyatanekadesarūpampi. Yaṁ vatthu pariyesitaṁ vā apariyesitaṁ",
  "tika-s0501t3:402_5": "vā santike pattaṁ, taṁ vatthumpi. Yaṁ vatthu pattaṁ vā appattaṁ vā pariyesitaṁ pariyesanārahaṁ",
  "tika-s0501t3:402_6": "sundaraṁ, taṁ vatthumpi. Yaṁ vatthu vitakkitaṁ vitakkanavasena ālambitabbaṁ, taṁ",
  "tika-s0501t3:402_7": "vatthumpi. Yaṁ vatthu vicāritaṁ anumajjanavasena ālambitabbaṁ, taṁ vatthumpi. Yaṁ",
  "tika-s0501t3:402_8": "vatthu manasā citteneva anucintitaṁ anucintanavasena ālambitabbaṁ, taṁ vatthumpi",
  "tika-s0501t3:402_9": "nissāya na jhāyati jhāyī jhāyati cāti yojanā kātabbā.",
  "tika-s0501t3:403_0": "Ettha diṭṭhādikaṁ bahiddhārūpameva gahetabbaṁ anindriyabaddharūpassa adhippetattā.",
  "tika-s0501t3:403_1": "Tenāha aṭṭhakathācariyo – ‘‘tadubhayavinimutto anindriyabaddho rūpasantāno’’ti (netti.",
  "tika-s0501t3:403_2": "aṭṭha. 28). ‘‘Yadi jhāyī puggalo yathāvutte pathavīādayo nissāya na jhāyati jhāyī",
  "tika-s0501t3:403_3": "jhāyati ca, evaṁ sati ayaṁ jhāyī puggalo idaṁ nāma nissāya jhāyatīti loke kenaci",
  "tika-s0501t3:403_4": "ñāyati kiṁ, udāhu na ñāyatī’’ti pucchitabbattā na ñāyatīti dassetuṁ ‘‘ayaṁ sadevake",
  "tika-s0501t3:403_5": "loke’’tiādimāha. Tattha phalasamāpattijhānena jhāyanto ayaṁ khīṇāsavapuggalo sadevake",
  "tika-s0501t3:403_6": "loke…pe… sadevamanussāya pajāya yattha katthacipi anissitena cittena jhāyatīti sadevake",
  "tika-s0501t3:403_7": "loke…pe… sadevamanussāya pajāya kenaci na ñāyatīti attho gahetabbo. Tena vuttaṁ –",
  "tika-s0501t3:404": "‘‘Namo te purisājañña, namo te purisuttama;",
  "tika-s0501t3:405": "Yassa te nābhijānāma, kiṁ tvaṁ nissāya jhāyasī’’ti. (saṁ. ni. 3.79; netti. 104);",
  "tika-s0501t3:406_0": "‘‘Kenaci aviññāyabhāvo kena suttena vibhāvetabbo’’ti pucchitabbattā iminā godhikasuttena",
  "tika-s0501t3:406_1": "(saṁ. ni. 1.159) vibhāvetabboti dassetuṁ ‘‘yathā māro pāpimā’’tiādi vuttaṁ. Aṭṭhakathāyaṁ",
  "tika-s0501t3:406_2": "pana ‘‘idāni khīṇāsavacittassa katthacipi anissitabhāvaṁ godhikasuttena (saṁ. ni.",
  "tika-s0501t3:406_3": "1.159) vakkalisuttena (saṁ. ni. 3.87) ca vibhāvetuṁ ‘yathā māro’tiādi vutta’’nti",
  "tika-s0501t3:406_4": "(netti. aṭṭha. 28) vuttaṁ. Tattha dānādipuññakārake, puññe vā māreti nivāretīti māro,",
  "tika-s0501t3:406_5": "attahitaparahite māretīti vā māro. Pāpacittuppādavantatāya pāpimā. Pubbattabhāve",
  "tika-s0501t3:406_6": "godhassa ghātakattā ‘‘godhiko’’ti laddhanāmassa parinibbāyantassa kulaputtassa parinibbānato",
  "tika-s0501t3:406_7": "uddhaṁ paṭisandhādi viññāṇaṁ samanvesanto na jānāti na passati. ‘‘Paracittajānanako",
  "tika-s0501t3:406_8": "māro kasmā na jānātī’’ti vattabbattā ‘‘so hī’’tiādi vuttaṁ. So godhiko hi yasmā papañcātīto,",
  "tika-s0501t3:406_9": "tasmā taṇhāpahānena diṭṭhinissayopi assa godhikassa yasmā natthi, tasmā ca na jānātīti.",
  "tika-s0501t3:407_0": "‘‘Godhikasutteneva vibhāvetabbo’’ti pucchitabbattā ‘‘yathā cā’’tiādi vuttaṁ. ‘‘Godhikasuttavakkalisuttehi",
  "tika-s0501t3:407_1": "anupādisesāya nibbānadhātuyā anissitabhāvo vibhāvito, evaṁ sati saupādisesanibbānadhātuyā",
  "tika-s0501t3:407_2": "anissitabhāvo kena viññāyatīti attho bhaveyyā’’ti vattabbattā tadāpi na viññāyatiyevāti",
  "tika-s0501t3:407_3": "dassetuṁ ‘‘sadevakena lokenā’’tiādi vuttaṁ. Tattha saupādisesāya nibbānadhātuyā phalasamāpattijhānena",
  "tika-s0501t3:407_4": "jhāyamānā ime khīṇāsavā katthaci anissitacittā jhāyantīti sadevakena lokena na ñāyanti",
  "tika-s0501t3:407_5": "samārakena…pe… sadevamanussāya na ñāyantīti yojanā kātabbā. Anissitacittā na ñāyantīti",
  "tika-s0501t3:407_6": "ettha hi na-kāro ca ‘‘jhāyamānā’’ti pade na sambandhitabbo ‘‘na jhāyamānā’’ti atthassa",
  "tika-s0501t3:407_7": "sambhavato. ‘‘Na ñāyantī’’ti pana sambandhitabbo heṭṭhā aṭṭhakathāyaṁ eva ‘‘loke",
  "tika-s0501t3:407_8": "kenacipi na ñāyatī’’ti vuttattā. Ayaṁ desanāsandhīti godhikasuttavakkalisuttānaṁ",
  "tika-s0501t3:407_9": "aññamaññaṁ atthavasena saṁsandanā niddhāritā viya ‘‘na ca pathaviṁ nissāyā’’tiādidesanāya",
  "tika-s0501t3:407_10": "ca ‘‘na ca imaṁ loka’’ntiādidesanāya ca yāya desanāya atthavasena saṁsandanā niddhāritā,",
  "tika-s0501t3:407_11": "tāya desanāya yattha katthaci yaṁ kiñci nissāya jhāyī na jhāyati, nibbānaṁ nissāya",
  "tika-s0501t3:407_12": "jhāyī jhāyatīti atthavasena niddhāritā, ayaṁ saṁsandanā desanāsandhi nāmāti attho gahetabbo.",
  "tika-s0501t3:408_0": "Desanāsandhi ācariyena vibhattā, amhehi ca ñātā, ‘‘katamā niddesasandhī’’ti pucchitabbattā",
  "tika-s0501t3:408_1": "‘‘tattha katamā niddesasandhīti nissitacittā’’tiādi vuttaṁ. Tattha tatthāti tesu",
  "tika-s0501t3:408_2": "catūsu atthasandhibyañjanasandhidesanāsandhiniddesasandhīsu yā sandhi ‘‘niddesasandhī’’ti",
  "tika-s0501t3:408_3": "uddiṭṭhā, sā niddesato katamāti pucchatīti attho. Nissitacittāti taṇhādiṭṭhisahajātavasena",
  "tika-s0501t3:408_4": "vā upanissayavasena vā nissitaṁ cittaṁ yesaṁ puthujjanānanti nissitacittā, puthujjanā",
  "tika-s0501t3:408_5": "puggalā niddisitabbā imāya desanāya puggalādhiṭṭhānattā. Yadi desanā dhammādhiṭṭhānā,",
  "tika-s0501t3:408_6": "evaṁ sati nissitaṁ cittaṁ ettha suttappadesesu desitanti nissitacittā nissitacittajānanatthāya",
  "tika-s0501t3:408_7": "desitā suttappadesā. Anissitaṁ cittaṁ yesaṁ ariyapuggalānanti anissitacittā, ariyapuggalā",
  "tika-s0501t3:408_8": "niddisitabbā imāya desanāya puggalādhiṭṭhānattā. Dhammādhiṭṭhānāya pana anissitaṁ",
  "tika-s0501t3:408_9": "cittaṁ yattha suttappadesesu desitanti anissitacittā, anissitacittajānanatthāya desitā suttappadesā.",
  "tika-s0501t3:409_0": "‘‘Nissitacittā kena niddesena niddisitabbā, anissitacittā kena niddesena niddisitabbā’’ti",
  "tika-s0501t3:409_1": "pucchitabbattā ‘‘nissitacittā akusalapakkhena niddisitabbā’’tiādi vuttaṁ. Akusalapakkhena",
  "tika-s0501t3:409_2": "niddesena niddisitabbā. Kusalapakkhenātiādīsupi esa nayo yojetabbo. Akusalapakkhasāmaññakusalapakkhasāmaññehi",
  "tika-s0501t3:409_3": "dassetvā akusalavisesakusalavisesehi dassetuṁ ‘‘nissitacittā saṁkilesenā’’tiādi vuttaṁ.",
  "tika-s0501t3:409_4": "Ayaṁ niddesasandhīti akusalapakkhādikassa purimaniddesassa saṁkilesādikena pacchimena",
  "tika-s0501t3:409_5": "niddesena nissitacittavasena ayaṁ saṁsandanā ca niddesasandhi nāma. Kusalapakkhādikassa",
  "tika-s0501t3:409_6": "purimassa niddesassa vodānādikena pacchimena niddesena anissitacittavasena ayaṁ saṁsandanā",
  "tika-s0501t3:409_7": "ca niddesasandhi nāmāti vibhajitvā veditabbā.",
  "tika-s0501t3:410_0": "‘‘Catubyūhahārassa neruttamadhippāyanidānapubbāparasandhippabhedena ceva atthabyañjanasandhiniddesasandhidesanāsandhippabhedena",
  "tika-s0501t3:410_1": "ca vibhajitabbabhāvo kena amhehi jānitabbo saddahitabbo’’ti vattabbabhāvato ‘‘tenāhā’’tiādi",
  "tika-s0501t3:410_2": "vuttaṁ. Tattha tena tathā vibhajitabbabhāvena āyasmā mahākaccāno ‘‘neruttamadhippāyo’’tiādikaṁ",
  "tika-s0501t3:410_3": "(netti. 4 hārasaṅkhepa) yaṁ vacanaṁ āha, tena vacanena tumhehi catubyūhahārassa tathā",
  "tika-s0501t3:410_4": "vibhajitabbabhāvo jānitabbo saddahitabboti vuttaṁ hoti.",
  "tika-s0501t3:411_0": "‘‘Ettāvatā ca catubyūhahāro paripuṇṇo, añño niyutto natthī’’ti vattabbattā ‘‘niyutto",
  "tika-s0501t3:411_1": "catubyūho hāro’’ti vuttaṁ. Tattha yassaṁ yassaṁ pāḷiyaṁ yo yo catubbidho, so so catubyūhahāro",
  "tika-s0501t3:411_2": "ca yathālābhavasena yojito, tassaṁ tassaṁ pāḷiyaṁ so so catubbidho catubyūhahāro",
  "tika-s0501t3:411_3": "tathā niddhāretvā yutto yojitoti attho daṭṭhabbo.",
  "tika-s0501t3:412": "Iti catubyūhahāravibhaṅge sattibalānurūpā racitā",
  "tika-s0501t3:413": "Vibhāvanā niṭṭhitā.",
  "tika-s0501t3:414": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t3:415": "7. Āvaṭṭahāravibhaṅgavibhāvanā",
  "tika-s0501t3:416_0": "29. Yena yena saṁvaṇṇanāvisesabhūtena catubyūhahāravibhaṅgena neruttādayo vibhattā,",
  "tika-s0501t3:416_1": "so…pe… catubyūhahāravibhaṅgo paripuṇṇo, ‘‘katamo āvaṭṭo hāravibhaṅgo’’ti pucchitabbattā",
  "tika-s0501t3:416_2": "tattha katamo āvaṭṭo hāro’’tiādi vuttaṁ. Tattha tatthāti tesu niddiṭṭhesu soḷasasu",
  "tika-s0501t3:416_3": "desanāhārādīsu katamo saṁvaṇṇanāviseso āvaṭṭo hāro āvaṭṭahāravibhaṅgo nāmāti pucchati.",
  "tika-s0501t3:416_4": "‘‘Ekamhi padaṭṭhāne’’ntiādiniddesassa idāni mayā vuccamāno ‘‘ārambhathā’’tiādiko",
  "tika-s0501t3:416_5": "vitthārasaṁvaṇṇanāviseso āvaṭṭahāravibhaṅgo nāmāti gahito. ‘‘Tattha desanāyaṁ ekasmiṁ",
  "tika-s0501t3:416_6": "padaṭṭhāne desanāruḷhe sesakaṁ padaṭṭhānaṁ pariyesati, pariyesitvā kathaṁ paṭipakkhe",
  "tika-s0501t3:416_7": "āvaṭṭetī’’ti vattabbattā –",
  "tika-s0501t3:417": "‘‘Ārambhatha nikkamatha, yuñjatha buddhasāsane;",
  "tika-s0501t3:418": "Dhunātha maccuno senaṁ, naḷāgāraṁva kuñjaro’’ti. –",
  "tika-s0501t3:419": "Gāthā vuttā. Idha gāthāyaṁ ekasmiṁ padaṭṭhāne desanāruḷhe sesakaṁ padaṭṭhānaṁ pariyesatīti vuttaṁ hoti. Gāthāttho pana aṭṭhakathāyaṁ (netti. aṭṭha. 29) vutto.",
  "tika-s0501t3:420_0": "‘‘Ārambhathā’tiādigāthāyaṁ katarasmiṁ padaṭṭhāne desanāruḷhe katamaṁ sesakaṁ padaṭṭhānaṁ",
  "tika-s0501t3:420_1": "pariyesatī’’ti vattabbattā ‘‘ārambhatha nikkamathāti vīriyassa padaṭṭhāna’’ntiādi",
  "tika-s0501t3:420_2": "vuttaṁ. Tattha ‘‘vīriyassa padaṭṭhāna’’nti sāmaññavasena vuttampi ārambhadhātusaṅkhātaṁ",
  "tika-s0501t3:420_3": "vīriyaṁ nikkamadhātusaṅkhātassa vīriyassa padaṭṭhānaṁ, nikkamadhātusaṅkhātaṁ vīriyaṁ",
  "tika-s0501t3:420_4": "parakkamadhātusaṅkhātassa vīriyassa padaṭṭhānaṁ, parakkamadhātusaṅkhātaṁ vīriyaṁ",
  "tika-s0501t3:420_5": "samathabhāvanāsahitassa vīriyassa padaṭṭhānantiādinā pariyesitabbanti gahetabbaṁ.",
  "tika-s0501t3:420_6": "‘‘Yuñjathā’’ti iminā vuttaṁ samathabhāvanāsahitaṁ vīriyaṁ ‘‘buddhasāsane’’ti iminā",
  "tika-s0501t3:420_7": "vuttassa mahaggatasamādhissa padaṭṭhānaṁ, desanāruḷhaṁ sukhādikaṁ sesakampi padaṭṭhānaṁ",
  "tika-s0501t3:420_8": "pariyesitabbaṁ. ‘‘Dhunātha maccuno sena’’nti padena gahitaṁ vipassanāsahitaṁ vīriyaṁ",
  "tika-s0501t3:420_9": "kilesadhunane samatthāya paññāya padaṭṭhānaṁ, desanāruḷhaṁ samādhiādikaṁ sesakampi",
  "tika-s0501t3:420_10": "padaṭṭhānaṁ pariyesitabbaṁ.",
  "tika-s0501t3:421_0": "‘‘Yadi ‘ārambhathā’tiādikaṁ vuttaṁ vīriyaṁ sāmaññabhūtānaṁ vīriyasamādhipaññānaṁyeva",
  "tika-s0501t3:421_1": "padaṭṭhānaṁ siyā, evaṁ sati kathaṁ vaṭṭamūlaṁ chinditvā vivaṭṭaṁ pāpessantī’’ti vattabbattā",
  "tika-s0501t3:421_2": "puna ‘‘ārambhatha nikkamathāti vīriyindriyassa padaṭṭhāna’’ntiādi vuttaṁ. Ādhipaccakiccatāya",
  "tika-s0501t3:421_3": "yuttassāpi vīriyādhikassa padaṭṭhānattā ārabhantā yogāvacarapuggalā vaṭṭamūlaṁ chinditvā",
  "tika-s0501t3:421_4": "vivaṭṭaṁ pāpentīti vuttaṁ hoti. ‘‘Ārambhathā’’tiādikā pana yasmā vīriyārambhavatthuādidesanā",
  "tika-s0501t3:421_5": "hoti, tasmā ārambhavatthuādīniyeva saṁvaṇṇitāni padaṭṭhānanti codanaṁ manasi katvā",
  "tika-s0501t3:421_6": "āha ‘‘imāni padaṭṭhānāni desanā’’ti. ‘‘Ārambhathā’’tiādikā yathāvuttapadaṭṭhānāni",
  "tika-s0501t3:421_7": "desanā hoti, na vīriyārambhavatthuādīni, tasmā padaṭṭhānaṁyeva saṁvaṇṇitanti daṭṭhabbaṁ.",
  "tika-s0501t3:422_0": "Evaṁ ‘‘ārambhathā’’tiādidesanāya padaṭṭhānavasena attho vibhatto, amhehi ca ñāto,",
  "tika-s0501t3:422_1": "‘‘kathaṁ tassāyeva desanāya paṭipakkhavasena attho vibhajitabbo’’ti vattabbattā ‘‘ayuñjantānaṁ",
  "tika-s0501t3:422_2": "vā’’tiādi vuttaṁ. Tattha yoge bhāvanāyaṁ ayuñjantānaṁ sattānaṁ aparipakkañāṇānaṁ",
  "tika-s0501t3:422_3": "yoge yogahetu vāsanābhāgiyavasena āyatiṁ jānanatthāya ‘‘ārambhathā’’tiādidesanā āraddhā.",
  "tika-s0501t3:422_4": "Yuñjantānaṁ paripakkañāṇānaṁ sattānaṁ ārambhe ārambhahetu diṭṭheva dhamme parijānanatthāya",
  "tika-s0501t3:422_5": "‘‘ārambhathā’’tiādidesanā āraddhā.",
  "tika-s0501t3:423_0": "Tattha tesu yuñjantāyuñjantesu paripakkāparipakkañāṇesu ye aparipakkañāṇā sattā na",
  "tika-s0501t3:423_1": "yuñjanti, te aparipakkañāṇā sattā pamādamūlakā hutvā yoge bhāvanāyaṁ yena pamādena",
  "tika-s0501t3:423_2": "na yuñjanti, so pamādo taṇhāmūlako pamādo, avijjāmūlako pamādoti dubbidho hoti. Tattha",
  "tika-s0501t3:423_3": "tasmiṁ dubbidhe pamāde aññāṇena nivuto avijjāmūlako satto yena pamādena ñeyyaṭṭhānaṁ",
  "tika-s0501t3:423_4": "‘‘ime uppādavayadhammā pañcakkhandhā ñeyyaṭṭhānaṁ nāmā’’ti nappajānāti, ayaṁ aññāṇahetuko",
  "tika-s0501t3:423_5": "pamādo avijjāmūlako pamādā nāma. Yo pamādo taṇhāmūlako, so pamādo tividho anuppannānaṁ",
  "tika-s0501t3:423_6": "bhogānaṁ uppādāya pariyesanto taṇhiko satto yaṁ pamādaṁ āpajjati, ayaṁ pamādo ca,",
  "tika-s0501t3:423_7": "uppannānaṁ bhogānaṁ ṭhitatthāya rakkhanto taṇhiko satto ārakkhanimittaṁ yaṁ pamādaṁ",
  "tika-s0501t3:423_8": "āpajjati, ayaṁ pamādo ca, ṭhitaṁ bhogaṁ paribhuñjanto taṇhiko satto paribhoganimittaṁ",
  "tika-s0501t3:423_9": "yaṁ pamādaṁ āpajjati, ayaṁ pamādo cāti tividho hoti. Iti loke ayaṁ pamādo catubbidho",
  "tika-s0501t3:423_10": "avijjāpadaṭṭhāno ekavidho pamādo, taṇhāpadaṭṭhāno tividho pamādoti catubbidho hoti.",
  "tika-s0501t3:423_11": "Tattha tāsu avijjātaṇhāsu nāmakāyo phassādināmasamūho avijjāya padaṭṭhānaṁ, rūpakāyo",
  "tika-s0501t3:423_12": "pathavīādirūpasamūho taṇhāya padaṭṭhānaṁ hoti. Idaṁ vuttaṁ hoti – ārambhadhātunikkamadhātusaṅkhātassa",
  "tika-s0501t3:423_13": "vīriyassa paṭipakkho catubbidho pamādo niddhāretabbo, niddhāretvā ekavidhassa pamādassa",
  "tika-s0501t3:423_14": "avijjā padaṭṭhānaṁ, tividhassa pamādassa taṇhā padaṭṭhānaṁ. Avijjāya nāmakāyo padaṭṭhānaṁ,",
  "tika-s0501t3:423_15": "taṇhāya rūpakāyo padaṭṭhānanti paṭipakkhe āvaṭṭetvā padaṭṭhānaṁ pariyesitabbanti.",
  "tika-s0501t3:424_0": "‘‘Kasmā nāmakāyo avijjāya padaṭṭhānaṁ bhavati, rūpakāyo taṇhāya padaṭṭhānaṁ bhavatī’’ti",
  "tika-s0501t3:424_1": "pucchitabbattā ‘‘taṁ kissa hetū’’ti pucchitvā ‘‘rūpīsu bhavesu ajjhosānaṁ, arūpīsu",
  "tika-s0501t3:424_2": "sammoho’’ti vuttaṁ. Rūpīsu bhavesu rūpadhammesu ahaṁmamādivasena ajjhosānaṁ taṇhābhiniveso",
  "tika-s0501t3:424_3": "sattesu patiṭṭhito yasmā hoti, tasmā rūpakāyo taṇhāya padaṭṭhānaṁ bhavati. Anamatagge",
  "tika-s0501t3:424_4": "hi saṁsāre itthipurisā aññamaññarūpābhirāmā bhavanti. Arūpīsu phassādīsu sukhumabhāvato",
  "tika-s0501t3:424_5": "sammoho sattesu patiṭṭhito yasmā hoti, tasmā nāmakāyo avijjāya padaṭṭhānaṁ bhavatīti",
  "tika-s0501t3:424_6": "yojanā kātabbā. Idaṁ vuttaṁ hoti – rūpakāyanāmakāyesu ārammaṇakaraṇavasena taṇhāya",
  "tika-s0501t3:424_7": "ca avijjāya ca uppajjanato rūpakāyo taṇhāya padaṭṭhānaṁ, nāmakāyo avijjāya padaṭṭhānanti nīharitabbāvāti.",
  "tika-s0501t3:425_0": "‘‘Katamo rūpakāyo, katamo nāmakāyo’’ti pucchitabbattā ‘‘tattha rūpakāyo rūpakkhandho,",
  "tika-s0501t3:425_1": "nāmakāyo cattāro arūpino khandhā’’ti vuttaṁ. Tattha tesu rūpakāyanāmakāyesu rūpakāyo",
  "tika-s0501t3:425_2": "rūpasamūho nāma rūpakkhandho hoti, nāmakāyo nāmasamūho nāma cattāro arūpino khandhāti.",
  "tika-s0501t3:425_3": "Ime pañcakkhandhā avijjātaṇhānaṁ ārammaṇattā saupādānā bhaveyyuṁ, ‘‘katamena upādānena",
  "tika-s0501t3:425_4": "saupādānā bhavantī’’ti pucchitabbattā tatheva pucchitvā vissajjetuṁ ‘‘ime pañcakkhandhā",
  "tika-s0501t3:425_5": "katamena upādānena saupādānā? Taṇhāya ca avijjāya cā’’ti vuttaṁ. Tattha upādānabhūtāya",
  "tika-s0501t3:425_6": "taṇhāya ca upādānabhūtāya avijjāya ca ime pañcakkhandhā saupādānā nāma bhavantīti yojanā kātabbā.",
  "tika-s0501t3:426_0": "‘‘Kittakāni upādānāni taṇhā nāma bhavanti, kittakāni upādānāni avijjā nāma bhavantī’’ti",
  "tika-s0501t3:426_1": "pucchitabbattā ‘‘tattha taṇhā dve’’tiādi vuttaṁ. Tatthāti tāsu taṇhāavijjāsu. Kāmupādānañca",
  "tika-s0501t3:426_2": "sīlabbatupādānañca dve upādānāni taṇhā nāma bhavanti. Taṇhāvasena hi ‘‘mama sīlaṁ,",
  "tika-s0501t3:426_3": "mama vata’’nti parāmasanaṁ bhavati. Diṭṭhupādānañca attavādupādānañca dve upādānāni",
  "tika-s0501t3:426_4": "avijjā nāma bhavanti. Avijjāvasena hi sassatadiṭṭhi ceva ahaṁmamādidiṭṭhi ca bhavanti.",
  "tika-s0501t3:426_5": "‘‘Imehi catūhi upādānehi saupādānakkhandhā catūsu saccesu kittakaṁ saccaṁ nāmā’’ti",
  "tika-s0501t3:426_6": "pucchitabbattā ‘‘imehī’’tiādi vuttaṁ. Ye lokiyakkhandhā saupādānā khandhā bhavanti,",
  "tika-s0501t3:426_7": "upādānena hi upādānānipi bhavanti, idaṁ saupādānakkhandhapañcakaṁ dukkhaṁ dukkhasaccaṁ",
  "tika-s0501t3:426_8": "nāma. Yāni cattāri upādānāni dukkhakāraṇāni bhavanti, ayaṁ upādānacatukko samudayo",
  "tika-s0501t3:426_9": "samudayasaccaṁ nāma bhavati. Pañcakkhandhāti saupādānā pañcakkhandhā dukkhavatthubhāvato",
  "tika-s0501t3:426_10": "dukkhaṁ. Tesanti saupādānānaṁ pañcakkhandhānaṁ. Dhammaṁ desetīti ‘‘ārambhathā’’tiādikaṁ",
  "tika-s0501t3:426_11": "dhammaṁ veneyyānurūpaṁ bhagavā deseti. Sāmaññena pubbe vuttampi atthavasena visesaṁ",
  "tika-s0501t3:426_12": "dassetuṁ puna ‘‘dukkhassa pariññāya, samudayassa pahānāyā’’ti vuttaṁ.",
  "tika-s0501t3:427_0": "30. Ārambhapaṭipakkhabhūtapamādavasena purimasaccadvayaṁ ācariyena niddhāritaṁ, amhehi",
  "tika-s0501t3:427_1": "ca ñātaṁ, ‘‘itarasaccadvayaṁ kathaṁ niddhāritabba’’nti vattabbattā taṁ dvayampi pamādamukheneva",
  "tika-s0501t3:427_2": "niddhāritabbanti dassetuṁ ‘‘tattha yo tividho’’tiādi vuttaṁ. Tattha tatthāti tesu",
  "tika-s0501t3:427_3": "taṇhāmūlakaavijjāmūlakesu pamādesu. Tassāti tividhassa taṇhāmūlakassa pamādassa.",
  "tika-s0501t3:427_4": "Sampaṭivedhenāti assādādīnaṁ parijānanena. Rakkhaṇāti attacittassa rakkhaṇasaṅkhātā.",
  "tika-s0501t3:427_5": "Paṭisaṁharaṇāti ‘‘tassā’’ti iminā vuttassa pamādassa paṭipakkhabhūtena appamādānanuyogena",
  "tika-s0501t3:427_6": "saṁharaṇā yā khepanā atthi, ayaṁ pamādassa paṭipakkhabhūtena appamādānuyogena pavattā",
  "tika-s0501t3:427_7": "khepanasaṅkhātā bhāvanā samatho nāmāti pamādassa paṭipakkhamukhena puna āvaṭṭetvā",
  "tika-s0501t3:427_8": "samatho niddhāritoti.",
  "tika-s0501t3:428_0": "‘‘So samatho kathaṁ kena upāyena bhavatī’’ti pucchitabbattā tathā pucchitvā upāyaṁ",
  "tika-s0501t3:428_1": "dassetuṁ ‘‘so katha’’ntiādi vuttaṁ. Tattha kathanti kena upāyena. ‘‘Kāmentīti kāmā,",
  "tika-s0501t3:428_2": "kāmīyantīti vā kāmā’’ti vuttānaṁ dvinnaṁ kāmānaṁ paṭicca uppajjamānaṁ assādañca,",
  "tika-s0501t3:428_3": "‘‘appassādā kāmā bahudukkhā’’tiādi (ma. ni. 1.235) vacanato appassādanīyānaṁ kāmānaṁ",
  "tika-s0501t3:428_4": "paṭicca uppajjamānaṁ ādīnavañca. Kāmānanti ca kammatthe sāmivacanaṁ. Tena vuttaṁ",
  "tika-s0501t3:428_5": "–‘‘kāme paṭiccā’’ti (netti. aṭṭha. 30). ‘‘Kāmānametaṁ nissaraṇaṁ, yadidaṁ nekkhamma’’nti",
  "tika-s0501t3:428_6": "(itivu. 72) vacanato nissaraṇanti idha paṭhamajjhānaṁ adhippetaṁ. Vokāranti ettha",
  "tika-s0501t3:428_7": "va-kāro āgamo, o-kāraṁ lāmakabhāvaṁ. Ānisaṁsanti catupārisuddhisīlādikaṁ. Yadā jānāti,",
  "tika-s0501t3:428_8": "tadā tena upāyena samatho bhavatīti attho.",
  "tika-s0501t3:429_0": "Samatho ācariyena vibhatto, amhehi ca ñāto, ‘‘katamā vipassanā’’ti pucchitabbattā",
  "tika-s0501t3:429_1": "vipassanaṁ vibhajituṁ ‘‘tattha yā vīmaṁsā’’tiādi vuttaṁ. Atha vā kāmānaṁ assādādayo",
  "tika-s0501t3:429_2": "yadā jānāti, tadā samatho bhavatīti vutto, ‘‘tasmiṁ samathe bhavamāne sati katamā",
  "tika-s0501t3:429_3": "bhavatī’’ti pucchitabbattā ‘‘tattha yā vīmaṁsā’’tiādi vuttaṁ. Tattha tatthāti tasmiṁ",
  "tika-s0501t3:429_4": "samathe bhavamāne sati assādādīnaṁ yā aniccādivīmaṁsā upaparikkhā paññā bhavati,",
  "tika-s0501t3:429_5": "ayaṁ vīmaṁsā upaparikkhā paññā visesena passanato vipassanā nāma. Atha vā tividhassa",
  "tika-s0501t3:429_6": "taṇhāmūlakassa pamādassa sampaṭivedhena rakkhaṇā paṭisaṁharaṇā, ayaṁ samathoti ācariyena",
  "tika-s0501t3:429_7": "vutto, ‘‘katamā vipassanā’’ti pucchitabbattā ‘‘tattha yā vīmaṁsā’’tiādi vuttaṁ. Tattha",
  "tika-s0501t3:429_8": "tatthāti tasmiṁ yathāvutte samathe sati yathāvuttassa pamādassa aniccādivasena yā",
  "tika-s0501t3:429_9": "vīmaṁsā upaparikkhā paññā uppannā, ayaṁ vīmaṁsā upaparikkhā paññā visesena passanato",
  "tika-s0501t3:429_10": "vipassanā nāma. Vīmaṁsāva dubbalā, upaparikkhā balavatīti viseso.",
  "tika-s0501t3:430_0": "Samatho ceva vipassanā ca dve dhammā ācariyena niddhāritā, ‘‘ime niddhāritā dve dhammā",
  "tika-s0501t3:430_1": "kiṁ gacchantī’’ti vattabbattā ‘‘ime dve’’tiādi vuttaṁ. Samatho samathabhāvanāpāripūriṁ",
  "tika-s0501t3:430_2": "gacchati, vipassanā vipassanābhāvanāpāripūriṁ gacchati. ‘‘Imesu dvīsu dhammesu bhāviyamānesu",
  "tika-s0501t3:430_3": "katame yogāvacarena pahīyantī’’ti vattabbattā ‘‘imesū’’tiādi vuttaṁ. Samathe dhamme",
  "tika-s0501t3:430_4": "bhāviyamāne taṇhā yogāvacarena pahīyati, vipassanāya bhāviyamānāya avijjā yogāvacarena",
  "tika-s0501t3:430_5": "pahīyatīti ime dve pahātabbā dhammā pahīyanti taṇhā ceva avijjā ca. ‘‘Imesu dvīsu",
  "tika-s0501t3:430_6": "dhammesu pahīyamānesu katame dhammā nirujjhantī’’ti pucchitabbattā upādānādayopi",
  "tika-s0501t3:430_7": "nirujjhantīti sakalavaṭṭadukkhanirodhaṁ dassento ‘‘imesu dvīsu dhammesu pahīnesū’’tiādimāha.",
  "tika-s0501t3:430_8": "Tattha taṇhāya samathabhāvanāya pahīyamānāya, avijjāya vipassanābhāvanāya pahīyamānāya",
  "tika-s0501t3:430_9": "imesu dvīsu dhammesu dvīhi bhāvanāhi pahīnesu kāmupādānādīni cattāri upādānāni vikkhambhanasamucchedavasena",
  "tika-s0501t3:430_10": "nirujjhanti, na bhaṅgakkhaṇavasena.",
  "tika-s0501t3:431_0": "Etthāha – ‘‘taṇhānirodhā upādānanirodho’’ti vuttattā ‘‘taṇhāya pahīyamānāya upādānāni",
  "tika-s0501t3:431_1": "nirujjhantī’’ti vacanaṁ yuttaṁ hotu, kathaṁ avijjāya pahīyamānāya upādānāni nirujjhantīti?",
  "tika-s0501t3:431_2": "‘‘Taṇhānirodhā upādānanirodho’’ti pāṭhe avijjāsahitataṇhānirodhā upādānanirodhoti",
  "tika-s0501t3:431_3": "atthasambhavato. Yathā hi taṇhāsahitāva avijjā saṅkhārānaṁ paccayo, evaṁ avijjāsahitāva",
  "tika-s0501t3:431_4": "taṇhā upādānānaṁ paccayo hotīti avijjāsahitataṇhānirodhā upādānanirodhoti attho sambhavatīti",
  "tika-s0501t3:431_5": "gahetabbo. Vikkhambhanasamucchedavasena upādānanirodhā tatheva bhavanirodhoti esa",
  "tika-s0501t3:431_6": "nayo sesesupi. Evametassa kevalassa dukkhakkhandhassa nirodhoti etthāpi taṇhāsahitaavijjānirodhā",
  "tika-s0501t3:431_7": "saṅkhāranirodhotiādiko gahitoti daṭṭhabbo. Itīti evaṁ visabhāgasabhāgadhammānaṁ āvaṭṭanavasena",
  "tika-s0501t3:431_8": "niddhāritāni ca purimakāni dve saccāni ca, samatho ca vipassanā ca ime dve dhammā",
  "tika-s0501t3:431_9": "maggo ca maggasaccañca, vaṭṭanirodho vaṭṭanirodhasaccañca nibbānanti cattāri saccāni niddhāritāni.",
  "tika-s0501t3:432_0": "‘‘Vīriyapaṭipakkhabhūtassa pamādādidhammassa vasena vā sabhāgabhūtassa pamādādidhammassa",
  "tika-s0501t3:432_1": "vasena vā āvaṭṭetvā catunnaṁ saccānaṁ niddhāritabbabhāvo amhehi kena saddahitabbo’’ti",
  "tika-s0501t3:432_2": "vattabbattā ‘‘tenāhā’’tiādi vuttaṁ. Tena tathā niddhāritabbabhāvena bhagavā ‘‘ārambhatha",
  "tika-s0501t3:432_3": "nikkamathā’’tiādigāthāvacanaṁ āha, tena ‘‘ārambhatha nikkamathā’’tiādigāthāvacanena",
  "tika-s0501t3:432_4": "tathā catunnaṁ saccānaṁ niddhāritabbabhāvo tumhehi saddahitabboti vuttaṁ hoti.",
  "tika-s0501t3:433_0": "‘‘Ārambhatha nikkamathā’tiādinā vodānapakkhaṁyeva nikkhipitvā tasseva vodānapakkhassa",
  "tika-s0501t3:433_1": "visabhāgadhammasabhāgadhammavaseneva āvaṭṭetvā catusaccaniddhāraṇaṁ kātabba’’nti",
  "tika-s0501t3:433_2": "pucchitabbattā saṁkilesapakkhampi nikkhipitvā tasseva saṁkilesassa visabhāgadhammasabhāgadhammavasenapi",
  "tika-s0501t3:433_3": "āvaṭṭetvā catusaccaniddhāraṇaṁ dassento ‘‘yathāpi mūle’’tiādigāthāvacanamāha. Aṭṭhakathāyaṁ pana –",
  "tika-s0501t3:434_0": "‘‘Evaṁ vodānapakkhaṁ nikkhipitvā tassa visabhāgadhammavasena, sabhāgadhammavasena",
  "tika-s0501t3:434_1": "ca āvaṭṭanaṁ dassetvā idāni saṁkilesapakkhaṁ nikkhipitvā tassa visabhāgadhammavasena,",
  "tika-s0501t3:434_2": "sabhāgadhammavasena ca āvaṭṭanaṁ dassetuṁ ‘yathāpi mūle’ti gāthamāhā’’ti (netti. aṭṭha. 30) –",
  "tika-s0501t3:435": "Vuttaṁ. Gāthātthopi aṭṭhakathāyaṁ vutto. Tathāpi yatipotānaṁ atthāya aṭṭhakathānusāreneva kathayissāma.",
  "tika-s0501t3:436_0": "Samūho rukkho mūlati patiṭṭhāti etena avayavena bhūmibhāge ṭhitenāti mūlaṁ, kiṁ taṁ?",
  "tika-s0501t3:436_1": "Bhūmibhāge ṭhito mūlasaṅkhāto rukkhāvayavo, tasmiṁ mūle. Natthi upaddavo pharasuchedādiantarāyo",
  "tika-s0501t3:436_2": "assa mūlassāti anupaddavo. Daḷheti upaddavābhāvena sabhāvato thire sati. Chindīyatīti",
  "tika-s0501t3:436_3": "chinno, ko so? Bhūmiyaṁ patiṭṭhitamūlasahito rukkhāvayavo, na chinditvā gahito rukkhāvayavo.",
  "tika-s0501t3:436_4": "Ruhati vaḍḍhatīti rukkho. So ca bhūmiyaṁ patiṭṭhitamūlasahito rukkhāvayavo rukkhoti",
  "tika-s0501t3:436_5": "vutto yathā ‘‘samuddo diṭṭho’’ti. Punareva rūhatīti puna aṅkuruppādanaṁ sandhāya",
  "tika-s0501t3:436_6": "vuttaṁ. Taṇhānusayeti attabhāvasaṅkhātassa rukkhassa mūle. Anūhateti arahattamaggañāṇena",
  "tika-s0501t3:436_7": "anupacchinne sati idaṁ attabhāvasaṅkhātaṁ dukkhaṁ dukkhahetu punappunaṁ abbocchinnaṁ",
  "tika-s0501t3:436_8": "nibbattati na nirujjhatiyevāti gāthāttho.",
  "tika-s0501t3:437_0": "‘‘Idha gāthāyaṁ yo taṇhānusayo anūhatabhāvena dukkhassa nibbattanassa mūlanti vutto,",
  "tika-s0501t3:437_1": "ayaṁ taṇhānusayo katamassā taṇhāya anusayo’’ti pucchati, ‘‘taṇhāya kāmataṇhādivasena",
  "tika-s0501t3:437_2": "bahuvidhattā bhavataṇhāya anusayo’’ti vissajjeti bhavassādataṇhābhāvato. Yo anusayo",
  "tika-s0501t3:437_3": "etassa bhavataṇhāsaṅkhātassa dhammassa paccayo hoti, ayaṁ anusayo avijjānusayo hoti.",
  "tika-s0501t3:437_4": "‘‘Anusayo bahuvidho, kasmā avijjānusayoti saddahitabbo’’ti vattabbattā ‘‘avijjāpaccayā",
  "tika-s0501t3:437_5": "hi bhavataṇhā’’ti vuttaṁ. Avijjāya bhavataṇhāya paccayattā avijjānusayo saddahitabbo.",
  "tika-s0501t3:437_6": "Avijjāya hi bhavesu ādīnavassa adassanavasena bhavassādataṇhā bhavatīti. Ime dve",
  "tika-s0501t3:437_7": "kilesātiādimhi heṭṭhā vuttanayānusārena cattāri saccāni niddhāretvā visabhāgasabhāgadhammāvaṭṭanaṁ",
  "tika-s0501t3:437_8": "viññātabbaṁ, samathavipassanā pana maggasampayuttāva gahetabbā.",
  "tika-s0501t3:438_0": "‘‘Sabbapāpassā’’tiādikassa anusandhyattho aṭṭhakathāyaṁ (netti. aṭṭha. 30) vutto.",
  "tika-s0501t3:438_1": "Sabbapāpassāti kammapathabhāvappattāpattassa niravasesassa akusalassa. Akaraṇanti",
  "tika-s0501t3:438_2": "saparasantānesu anuppādanaṁ . Kusalassāti kammapathabhāvappattāpattassa tebhūmakakusalassa",
  "tika-s0501t3:438_3": "ceva lokuttarakusalassa ca. Upasampadāti santāne uppādanavasena sampadā. Sassa attano",
  "tika-s0501t3:438_4": "cittanti sacittaṁ, sacittassa pariyodāpanaṁ vodānaṁ arahattaphaluppattiyāti sacittapariyodāpanaṁ.",
  "tika-s0501t3:438_5": "Arahattamagguppādo pana ‘‘kusalassa upasampadā’’ti padena gahito. Etaṁ akaraṇādittayadīpanaṁ",
  "tika-s0501t3:438_6": "buddhānaṁ sammāsambuddhānaṁ sāsanaṁ ovādoti gāthāttho.",
  "tika-s0501t3:439_0": "Gāthāyaṁ yassa pāpassa akaraṇaṁ vuttaṁ, taṁ pāpaṁ duccaritakammapathavasena vibhajituṁ",
  "tika-s0501t3:439_1": "‘‘sabbapāpaṁ nāmā’’tiādi vuttaṁ. Dosasamuṭṭhānanti yebhuyyavasena vuttaṁ, lobhasamuṭṭhānampi",
  "tika-s0501t3:439_2": "bhavati. Lobhasamuṭṭhānantipi yebhuyyavasena vuttaṁ, dosasamuṭṭhānampi bhavati. Mohasamuṭṭhānampi",
  "tika-s0501t3:439_3": "tatheva vuttaṁ. Lobhasamuṭṭhānadosasamuṭṭhānampi sambhavatīti daṭṭhabbaṁ. Sabbapāpo",
  "tika-s0501t3:439_4": "duccaritakammapathappabhedena vibhatto, ‘‘ettakeneva vibhajitabbo, udāhu aññena vibhajitabbo’’ti",
  "tika-s0501t3:439_5": "pucchitabbattā aññena akusalamūlaagatigamanabhedenapi vibhajituṁ ‘‘yā abhijjhā’’tiādi",
  "tika-s0501t3:439_6": "vuttaṁ. Aṭṭhakathāyaṁ pana ‘‘evaṁ duccaritaakusalakammapathakammavibhāgena ‘sabbapāpa’nti",
  "tika-s0501t3:439_7": "ettha vuttapāpaṁ vibhajitvā idānissa akusalamūlavasena agatigamanavibhāgampi dassetuṁ",
  "tika-s0501t3:439_8": "‘akusalamūla’ntiādi vutta’’nti (netti. aṭṭha. 30) anusandhyattho vutto. Mohavasena",
  "tika-s0501t3:439_9": "sabhāvaṁ ajānantassa bhayasambhavato yaṁ bhayā ca mohā ca agatiṁ gacchati, idaṁ mohasamuṭṭhānanti vuttaṁ.",
  "tika-s0501t3:440": "Sabbapāpo ācariyena vibhatto, amhehi ca ñāto, ‘‘katamaṁ sabbapāpassa akaraṇa’’nti pucchitabbattā tattha lobho asubhāyā’’tiādi vuttaṁ. Aṭṭhakathāyaṁ pana –",
  "tika-s0501t3:441_0": "‘‘Ettāvatā ‘sabbapāpassa akaraṇa’nti ettha pāpaṁ dassetvā idāni tassa akaraṇaṁ dassento",
  "tika-s0501t3:441_1": "‘lobho…pe… paññāyā’ti tīhi kusalamūlehi tiṇṇaṁ akusalamūlānaṁ pahānavasena sabbapāpassa",
  "tika-s0501t3:441_2": "akaraṇaṁ anuppādanamāhā’’ti (netti. aṭṭha. 30) –",
  "tika-s0501t3:442_0": "Vuttaṁ. Subhādhimuttavasena pavatto lobho asubhāya asubhabhāvanāya tathāpavattena",
  "tika-s0501t3:442_1": "alobhena tadaṅgavikkhambhanappahānena pahīyati, sattesu kujjhanadussanavasena pavatto",
  "tika-s0501t3:442_2": "doso mettāya mettābhāvanāya tathāpavattena adosena ca tadaṅgavikkhambhanappahānena",
  "tika-s0501t3:442_3": "pahīyati, sattesu ceva saṅkhāresu ca muyhanavasena pavatto moho paññāya vicāraṇapaññāya",
  "tika-s0501t3:442_4": "ca bhāvanāmaggapaññāya ca tadaṅgavikkhambhanasamucchedappahānena pahīyati.",
  "tika-s0501t3:443_0": "‘‘Yadi tīhi kusalamūleheva akusalamūlāni pahīyanti, evaṁ sati upekkhākaruṇāmuditā",
  "tika-s0501t3:443_1": "niratthakā bhaveyyu’’nti vattabbattā ‘‘tathā lobho upekkhāyā’’tiādi vuttaṁ. Upekkhāyāti",
  "tika-s0501t3:443_2": "‘‘sabbe sattā kammassakā’’tiādinā bhāvitāya upekkhāya. Muditā aratiṁ vūpasametvā",
  "tika-s0501t3:443_3": "aratiyā mūlabhūtaṁ mohampi pajahatīti manasi katvā ‘‘moho muditāya pahānaṁ abbhatthaṁ",
  "tika-s0501t3:443_4": "gacchatī’’ti vuttaṁ. ‘‘Akusalamūlānaṁ kusalamūlādīhi pahātabbattaṁ kena amhehi saddahitabba’’nti",
  "tika-s0501t3:443_5": "vattabbattā ‘‘tenāhā’’tiādi vuttaṁ. Tena tathā pahātabbattena bhagavā ‘‘sabbapāpassa",
  "tika-s0501t3:443_6": "akaraṇa’’nti vacanaṁ āha, tena ‘‘sabbapāpassa akaraṇa’’nti vacanena tathā pahātabbattaṁ",
  "tika-s0501t3:443_7": "tumhehi saddahitabbanti vuttaṁ hoti.",
  "tika-s0501t3:444_0": "31. ‘‘Ettāvatā ca sabbapāpo vibhatto, tassa akaraṇañca vibhattaṁ siyā, evaṁ sati",
  "tika-s0501t3:444_1": "aṭṭhamicchattānaṁ akaraṇaṁ anivāritaṁ siyā’’ti vattabbattā ‘‘sabbapāpaṁ nāma aṭṭha",
  "tika-s0501t3:444_2": "micchattānī’’tiādi vuttaṁ. Micchāsatīti aniccādīsu ‘‘nicca’’nti anussaraṇacintanādivasena",
  "tika-s0501t3:444_3": "pavattaakusalappavatti.",
  "tika-s0501t3:445_0": "Sabbapāpassa akaraṇaṁ bahudhā ācariyena vibhattaṁ, amhehi ca viññātaṁ, ‘‘kathaṁ kusalassa",
  "tika-s0501t3:445_1": "sampadā vibhajitabbā viññātabbā’’ti vattabbattā kusalassa sampadaṁ vibhajitvā dassento",
  "tika-s0501t3:445_2": "‘‘aṭṭhasu micchattesu pahīnesū’’tiādimāha. Aṭṭha sammattānīti sammādiṭṭhi sammāsaṅkappo",
  "tika-s0501t3:445_3": "sammāvācā sammākammanto sammāājīvo sammāvāyāmo sammāsati sammāsamādhīti aṭṭhasammattāni",
  "tika-s0501t3:445_4": "visabhāgaparivattanadhammavasena sampajjanti. Atītassāti atītena sammāsambuddhena",
  "tika-s0501t3:445_5": "desitassa. Vipassino hi bhagavato ayaṁ pātimokkhuddesagāthā. Citte pariyodāpiteti",
  "tika-s0501t3:445_6": "cittapaṭibaddhā pañcakkhandhāpi pariyodāpitā bhavanti. ‘‘Cittapariyodāpitena pañcannaṁ",
  "tika-s0501t3:445_7": "khandhānaṁ pariyodāpitabhāvo kathaṁ amhehi saddahitabbo’’ti vattabbattā ‘‘evañhī’’tiādi",
  "tika-s0501t3:445_8": "vuttaṁ. Evaṁ vuttappakārena bhagavā yaṁ ‘‘cetovisuddhatthaṁ bhikkhave tathāgate brahmacariyaṁ",
  "tika-s0501t3:445_9": "vussatī’’ti vacanaṁ āha, tena ‘‘ceto…pe… vussatī’’ti vacanena tumhehi saddahitabboti",
  "tika-s0501t3:445_10": "vuttaṁ hoti. ‘‘Pariyodāpanā katividhā bhavantī’’ti vattabbattā ‘‘duvidhā hī’’tiādi",
  "tika-s0501t3:445_11": "vuttaṁ. Samathavipassanāya nīvaraṇappahānañca ariyamaggabhāvanāya anusayasamugghāto",
  "tika-s0501t3:445_12": "cāti pariyodāpanassa duvidhattā pañcakkhandhā pariyodāpitā bhavantīti attho. Pahīnanīvaraṇānusayā",
  "tika-s0501t3:445_13": "hi puggalā pasādanīyavaṇṇā honti.",
  "tika-s0501t3:446_0": "‘‘Pariyodāpanassa kittikā bhūmiyo’’ti pucchitabbattā ‘‘dve pariyodāpanabhūmiyo’’tiādi",
  "tika-s0501t3:446_1": "vuttaṁ. ‘‘‘Sabbapāpassa akaraṇa’ntiādigāthāya desitesu dhammesu katamaṁ dukkhasaccaṁ,",
  "tika-s0501t3:446_2": "katamaṁ samudayasaccaṁ , katamaṁ maggasaccaṁ, katamaṁ nirodhasacca’’nti pucchitabbattā",
  "tika-s0501t3:446_3": "‘‘tattha yaṁ paṭivedhenā’’tiādi vuttaṁ. Tatthāti gāthāya desitesu dhammesu yaṁ khandhapañcakaṁ",
  "tika-s0501t3:446_4": "paṭivedhena pariññābhisamayena pariyodāpeti, idaṁ khandhapañcakaṁ dukkhaṁ dukkhasaccaṁ",
  "tika-s0501t3:446_5": "bhave. Yato taṇhāsaṁkilesato khandhapañcakaṁ pariyodāpeti, ayaṁ taṇhāsaṁkileso samudayo",
  "tika-s0501t3:446_6": "samudayasaccaṁ. Yena ariyamaggaṅgena pariyodāpeti, ayaṁ ariyamaggo maggasaccaṁ. Yaṁ",
  "tika-s0501t3:446_7": "asaṅkhatadhātuṁ adhigatena puggalena pariyodāpitaṁ, ayaṁ asaṅkhatadhātudhammo nirodho",
  "tika-s0501t3:446_8": "nirodhasaccaṁ bhave. Imāni cattāri saccāni gāthāya desitadhammānaṁ sabhāgavisabhāgadhammāvaṭṭanavasena",
  "tika-s0501t3:446_9": "niddhāritāni. ‘‘Tenāhā’’tiādikassa attho heṭṭhā vuttanayena veditabbo.",
  "tika-s0501t3:447": "‘‘Sabbapāpassa akaraṇa’’ntiādigāthāya desitānaṁ dhammānaṁ sabhāgavisabhāgadhammāvaṭṭanavasena cattāri saccāni ācariyena niddhāritāni, amhehi ca viññātāni.",
  "tika-s0501t3:448": "‘‘‘Dhammo have rakkhati dhammacāriṁ, chattaṁ mahantaṁ yatha vassakāle;",
  "tika-s0501t3:449": "Esānisaṁso dhamme suciṇṇe, na duggatiṁ gacchati dhammacārī’ti –",
  "tika-s0501t3:450_0": "Gāthāya desitānaṁ dhammānaṁ visabhāgasabhāgadhammānaṁ āvaṭṭanavasena kathaṁ cattāri",
  "tika-s0501t3:450_1": "saccāni niddhāritānī’’ti vattabbattā ‘‘dhammo have’’tiādimāha. Tāya gāthāya desite",
  "tika-s0501t3:450_2": "dhamme vibhajitvā dassento ‘‘dhammo nāmā’’tiādimāha. Tattha dhammo nāmāti puññadhammo",
  "tika-s0501t3:450_3": "nāma. Indriyasaṁvaroti manacchaṭṭhindriyasaṁvarasīlādiko sabbo saṁvaro. Tena vuttaṁ",
  "tika-s0501t3:450_4": "–‘‘indriyasaṁvarasīsena cettha sabbampi sīlaṁ gahitanti daṭṭhabba’’nti (netti. aṭṭha.",
  "tika-s0501t3:450_5": "31). Cattāro apāyā dukkaṭakammakārīnaṁ gatibhūtattā duggati. Sabbā upapattiyo pana",
  "tika-s0501t3:450_6": "dukkhadukkhasaṅkhāradukkhavipariṇāmadukkhasamaṅgīnaṁ gatibhūtattā duggati nāma.",
  "tika-s0501t3:451_0": "‘‘Tasmiṁ duvidhe dhamme indriyasaṁvaradhammo kattha ṭhito, kathaṁ suciṇṇo, kuto rakkhatī’’ti",
  "tika-s0501t3:451_1": "pucchitabbattā ‘‘tattha yā saṁvarasīle’’tiādi vuttaṁ. Tatthāti tasmiṁ duvidhe dhamme.",
  "tika-s0501t3:451_2": "Saṁvarasīle ṭhitā yā akhaṇḍakāritā hoti, ayaṁ akhaṇḍavasena kātabbo saṁvarasīle ṭhito",
  "tika-s0501t3:451_3": "suṭṭhu āciṇṇapariciṇṇo puññadhammo catūhi apāyehi attano ādhāraṁ attānaṁ rakkhantaṁ",
  "tika-s0501t3:451_4": "puggalaṁ ekantikabhāvena rakkhati, anekantikabhāvena pana rakkhitamatto puññadhammopi",
  "tika-s0501t3:451_5": "rakkhatīti attho gahetabbo. Apāyehīti ca padhānavasena vuttaṁ, rogādiantarāyatopi",
  "tika-s0501t3:451_6": "rakkhati. Rogādiantarāyo vā ayato apagatattā apāyantogadhoti daṭṭhabbo.",
  "tika-s0501t3:452_0": "‘‘Tathā rakkhatīti kena amhehi saddahitabbo’’ti vattabbattā ‘‘evaṁ bhagavā’’tiādi",
  "tika-s0501t3:452_1": "vuttaṁ. Evaṁ vuttappakārena lakkhaṇapakāradassanaṁ bhagavā ‘‘dvemā, bhikkhave, sīlavato",
  "tika-s0501t3:452_2": "gatiyo devā ca manussā cā’’ti yaṁ vacanaṁ āha, tena ‘‘dvemā…pe… manussā cā’’ti vacanena",
  "tika-s0501t3:452_3": "tumhehi saddahitabboti vuttaṁ hoti. ‘‘Saṁvarasīle ṭhitassa akhaṇḍakātabbassa suciṇṇassa",
  "tika-s0501t3:452_4": "puññadhammassa apāyehi rakkhaṇe ekantikabhāvo kena suttena dīpetabbo’’ti vattabbattā",
  "tika-s0501t3:452_5": "‘‘evañca nāḷandāya’’ntiādi vuttaṁ. Tattha evañcāti iminā idāni vuccamānena pakārenapi",
  "tika-s0501t3:452_6": "vuttappakāro attho veditabbo. Nāḷandāyanti nāḷandanāmake nigame nisinno asibandhakanāmassa",
  "tika-s0501t3:452_7": "putto gāmaṇi gāmajeṭṭhako bhagavantaṁ etaṁ vuccamānaṁ ‘‘brāhmaṇā, bhante’’tiādivacanaṁ avoca.",
  "tika-s0501t3:453": "Brāhmaṇāti bāhirakā brāhmaṇā. Bhanteti bhagavantaṁ gāmaṇi ālapati. Pacchābhūmakāti pacchimadisāya nisinnakā. Uyyāpentīti manussalokato uddhaṁ devalokaṁ yāpenti pāpenti.",
  "tika-s0501t3:454": "Idhassāti idhaloke assa bhaveyya. Puriso pāṇātipātī…pe… micchādiṭṭhiko assa bhaveyyāti yojanā. Sesaṁ pāḷito ceva vuttānusārena ca ñeyyaṁ.",
  "tika-s0501t3:455": "32. ‘‘Visabhāgadhammasabhāgadhammāvaṭṭanavasena catunnaṁ saccānaṁ niddhāritabhāvo kena amhehi saddahitabbo’’ti vattabbattā ‘‘tenāha mahākaccāno ekamhi padaṭṭhāne’’ti vuttaṁ.",
  "tika-s0501t3:456_0": "‘‘Ettāvatā ca āvaṭṭo hāro paripuṇṇo, añño niyutto natthī’’ti vattabbattā ‘‘niyutto",
  "tika-s0501t3:456_1": "āvaṭṭo hāro’’ti vuttaṁ. Yassaṁ yassaṁ pāḷiyaṁ yo yo āvaṭṭo hāro yathālābhavasena",
  "tika-s0501t3:456_2": "yojito, tassaṁ tassaṁ pāḷiyaṁ so so āvaṭṭo hāro tathā niddhāretvā yutto yojitoti attho daṭṭhabbo.",
  "tika-s0501t3:457": "Iti āvaṭṭahāravibhaṅge sattibalānurūpā racitā",
  "tika-s0501t3:458": "Vibhāvanā niṭṭhitā.",
  "tika-s0501t3:459": "Paṇḍitehi pana aṭṭhakathāṭīkānusāreneva gambhīrattho vitthārato vibhajitvā gahetabboti.",
  "tika-s0501t3:460": "8. Vibhattihāravibhaṅgavibhāvanā",
  "tika-s0501t3:461_0": "33. Yena yena saṁvaṇṇanāvisesabhūtena āvaṭṭahāravibhaṅgena āvaṭṭetabbā padaṭṭhānādayo",
  "tika-s0501t3:461_1": "vibhattā, so saṁvaṇṇanāvisesabhūto āvaṭṭahāravibhaṅgo paripuṇṇo, ‘‘tattha katamo",
  "tika-s0501t3:461_2": "vibhattihāravibhaṅgo’’ti pucchitabbattā ‘‘tattha katamo vibhattihāro’’tiādi vuttaṁ.",
  "tika-s0501t3:461_3": "Tattha tatthāti tesu niddiṭṭhesu soḷasasu desanāhārādīsu katamo saṁvaṇṇanāviseso",
  "tika-s0501t3:461_4": "vibhattihāro vibhattihāravibhaṅgo nāmāti pucchati. ‘‘Dhammañca padaṭṭhānaṁ bhūmiñcā’’tiādiniddesassa",
  "tika-s0501t3:461_5": "idāni mayā vuccamāno ‘‘dve suttānī’’tiādiko vitthārabhūto saṁvaṇṇanāviseso vibhattihāro",
  "tika-s0501t3:461_6": "vibhattihāravibhaṅgo nāmāti attho gahetabbo.",
  "tika-s0501t3:462_0": "‘‘Yesu suttesu vuttā dhammapadaṭṭhānabhūmiyo iminā vibhattihārena vibhattā, tāni",
  "tika-s0501t3:462_1": "suttāni kittakānī’’ti pucchitabbattā tāni suttāni paṭhamaṁ dassetuṁ ‘‘dve suttāni",
  "tika-s0501t3:462_2": "vāsanābhāgiyañca nibbedhabhāgiyañcā’’ti vuttaṁ. Tattha vāsanābhāgiyanti puññabhāvanā",
  "tika-s0501t3:462_3": "vāsanā nāma, vāsanāya bhāgo koṭṭhāso vāsanābhāgo, vāsanābhāge vācakabhāvena niyuttaṁ",
  "tika-s0501t3:462_4": "suttanti vāsanābhāgiyaṁ, katamaṁ taṁ? Yasmiṁ sutte tīṇi puññakiriyavatthūni bhagavatā",
  "tika-s0501t3:462_5": "desitāni, taṁ suttaṁ vāsanābhāgiyaṁ. Nibbedhabhāgiyanti lobhakkhandhādīnaṁ nibbijjhanaṁ",
  "tika-s0501t3:462_6": "padālanaṁ nibbedho, nibbedhassa bhāgo koṭṭhāso nibbedhabhāgo, nibbedhabhāge vācakabhāvena",
  "tika-s0501t3:462_7": "niyuttaṁ suttanti nibbedhabhāgiyaṁ, katamaṁ taṁ? Yasmiṁ sutte sekkhāsekkhadhammā",
  "tika-s0501t3:462_8": "bhagavatā desitā, taṁ suttaṁ nibbedhabhāgiyaṁ.",
  "tika-s0501t3:463_0": "‘‘Tesaṁ suttānaṁ paṭiggāhakā puggalā yāhi paṭipadāhi sampajjanti, tā paṭipadā kittikā’’ti",
  "tika-s0501t3:463_1": "pucchitabbattā ‘‘dve paṭipadā’’tiādi vuttaṁ. Dānasīlabhāvanāmayapuññabhāge bhavā",
  "tika-s0501t3:463_2": "paṭipadāti puññabhāgiyā. Phalabhāge bhavā paṭipadāti phalabhāgiyā. ‘‘Yesu sīlesu",
  "tika-s0501t3:463_3": "ṭhitā paṭiggāhakā paṭipajjanti, tāni sīlāni kittakānī’’ti pucchitabbattā ‘‘dve sīlānī’’tiādi",
  "tika-s0501t3:463_4": "vuttaṁ. Saṁvarati etena saṁvarenāti saṁvaro, so saṁvaro pātimokkhasaṁvaro, satisaṁvaro,",
  "tika-s0501t3:463_5": "ñāṇasaṁvaro, khantisaṁvaro, vīriyasaṁvaroti pañcavidho. Sabbopi pāpasaṁvaraṇato saṁvaro,",
  "tika-s0501t3:463_6": "lokiyalokuttarasampattiṭṭhānattā sīlaṁ nāma. Pajahati etena pahātabbeti pahānaṁ,",
  "tika-s0501t3:463_7": "pajahanaṁ vā pahānaṁ, tañca pahānaṁ tadaṅgappahānaṁ, vikkhambhanappahānaṁ, samucchedappahānaṁ,",
  "tika-s0501t3:463_8": "paṭipassaddhippahānaṁ, nissaraṇappahānanti pañcavidhaṁ. Tattha nissaraṇappahānaṁ",
  "tika-s0501t3:463_9": "vajjetvā catubbidhaṁ pahānaṁ vuttanayena sīlaṁ nāma.",
  "tika-s0501t3:464_0": "‘‘Tesu suttādīsu bhagavā katamaṁ suttaṁ katamāya paṭipadāya desayati, katarasmiṁ",
  "tika-s0501t3:464_1": "sīle ṭhito puggalo katamena sīlena brahmacārī bhavatī’’ti pucchitabbattā tathā vibhajitvā",
  "tika-s0501t3:464_2": "dassetuṁ ‘‘tattha bhagavā’’tiādi vuttaṁ. Tattha tesu vāsanābhāgiyādīsu suttesu vāsanābhāgiyaṁ",
  "tika-s0501t3:464_3": "suttaṁ tattha tāsu puññabhāgiyādipaṭipadāsu puññabhāgiyāya paṭipadāya bhagavā yassa",
  "tika-s0501t3:464_4": "puggalassa desayati, so vāsanābhāgiyasuttapaṭiggāhako puggalo tattha saṁvarasīlādīsu",
  "tika-s0501t3:464_5": "saṁvarasīle ṭhito hutvā tena saṁvarasīlasaṅkhātena brahmacariyena seṭṭhacariyena",
  "tika-s0501t3:464_6": "brahmacārī seṭṭhācārapūrako bhavati. Tattha tesu vāsanābhāgiyādīsu suttesu nibbedhabhāgiyaṁ",
  "tika-s0501t3:464_7": "suttaṁ tattha tāsu puññabhāgiyādipaṭipadāsu phalabhāgiyāya paṭipadāya yassa puggalassa",
  "tika-s0501t3:464_8": "bhagavā desayati, so nibbedhabhāgiyasuttapaṭiggāhako puggalo tattha saṁvarasīlādīsu",
  "tika-s0501t3:464_9": "pahānasīle samucchedappassaddhippahānavasena ṭhito hutvā tena pahānasīlasaṅkhātena",
  "tika-s0501t3:464_10": "visesabhūtena maggasaṅkhātena brahmacariyena brahmacārī bhavatīti yojanā kātabbā.",
  "tika-s0501t3:465_0": "‘‘Vāsanābhāgiyasuttādīsu katamaṁ vāsanābhāgiyaṁ sutta’’nti pucchitabbattā ‘‘tattha",
  "tika-s0501t3:465_1": "katama’’ntiādi vuttaṁ. Tattha tatthāti tesu vāsanābhāgiyasuttādīsu. Dānakathāti sappurisadānadānaphalaasappurisadānadānaphalakathā.",
  "tika-s0501t3:465_2": "Sīlakathāti pañcasīlādisīlaphalakathā. Saggakathāti saggasampattisukhakathā ceva",
  "tika-s0501t3:465_3": "sagge nibbattāpakapuññakathā ca. Ādīnavoti ādīnavadassako suttanto. Ānisaṁsoti ānisaṁsadassako",
  "tika-s0501t3:465_4": "suttanto. Vāsanābhāgiyaṁ suttaṁ nāmāti yojanā.",
  "tika-s0501t3:466_0": "‘‘Tattha katama’’ntiādīsu anusandhyattho vuttanayova. Yā desanā catusaccappakāsanā,",
  "tika-s0501t3:466_1": "sā desanā nibbedhabhāgiyaṁ suttaṁ nāmāti yojanā. Evañca sati vāsanābhāgiyasuttassapi",
  "tika-s0501t3:466_2": "nibbedhabhāgiyasuttabhāvo āpajjeyya catusaccappakāsanatoti codanaṁ manasi katvā ‘‘vāsanābhāgiye",
  "tika-s0501t3:466_3": "sutte’’tiādi vuttaṁ. Vāsanābhāgiye sutte pajānanā vuṭṭhānagāminivipassanā ariyamaggapadaṭṭhānabhūtā",
  "tika-s0501t3:466_4": "paññā natthi, maggo ariyamaggo natthi, phalaṁ ariyaphalaṁ natthi. Nibbedhabhāgiye",
  "tika-s0501t3:466_5": "sutte pana pajānanādayo atthi, vāsanābhāgiye sutte natthi. ‘‘Pajānanā’’tiādinā catusaccappakāsanā",
  "tika-s0501t3:466_6": "dānakathādikā nibbedhabhāgiye sutte antogadhā, itaraṁyeva vāsanābhāgiyasuttanti nāmāti",
  "tika-s0501t3:466_7": "dasseti. Yesu suttesu vuttā dhammapadaṭṭhānabhūmiyo vibhattā, tāni suttāni dveyeva",
  "tika-s0501t3:466_8": "na honti, kasmā ‘‘dveyeva suttāni niddhāritānī’’ti ce vadeyyuṁ? Asaṅkarato sutte",
  "tika-s0501t3:466_9": "vuttānaṁ dhammapadaṭṭhānabhūmīnaṁ vibhajitabbānaṁ suviññeyyattā. ‘‘Yadi evaṁ saṁkilesabhāgiyaasekkhabhāgiyasuttānipi",
  "tika-s0501t3:466_10": "niddhāritāni asaṅkarattā’’ti ce vadeyyuṁ? No niddhāritāni, vāsanābhāgiyasutte niddhārite",
  "tika-s0501t3:466_11": "saṁkilesabhāgiyasuttampi niddhāritaṁ, saṁkilesadhammato nissaṭṭhadhammānaṁyeva vāsanābhāgiyadhammattā",
  "tika-s0501t3:466_12": "nibbedhabhāgiyasutte ca niddhārite asekkhabhāgiyasuttampi niddhāritaṁ anaññattā.",
  "tika-s0501t3:467_0": "‘‘Yesu suttesu vuttā dhammapadaṭṭhānabhūmiyo vibhattihārena vibhattā, tāni suttāni",
  "tika-s0501t3:467_1": "katamena phalena yojayitabbānī’’ti pucchitabbattā ‘‘imāni cattāri suttānī’’tiādi",
  "tika-s0501t3:467_2": "vuttaṁ. Tattha imāni cattāri suttānīti yathāniddhāritāni vāsanābhāgiyanibbedhabhāgiyasuttāni",
  "tika-s0501t3:467_3": "ceva taṁniddhāraṇena niddhāritāni saṁkilesabhāgiyaasekkhabhāgiyasuttāni cāti cattāri",
  "tika-s0501t3:467_4": "suttāni imesaṁyeva catunnaṁ suttānaṁ desanāya nayena nītena phalena sabbato sabbabhāgena",
  "tika-s0501t3:467_5": "saṁvarasīlappahānasīlena brahmacariyena yojayitabbāni. Yojentena ca sabbato sabbabhāgena",
  "tika-s0501t3:467_6": "ca padādivicayena hārena saṁvarasīlādikaṁ phalaṁ vicinitvā yuttihārena yuttaṁ phalaṁ",
  "tika-s0501t3:467_7": "gavesitvā ‘‘idaṁ phalaṁ imassa puggalassa phalaṁ, idaṁ phalaṁ imassa suttassa phala’’nti",
  "tika-s0501t3:467_8": "suttāni visuṁ visuṁ phalena yojayitabbānīti attho gahetabbo.",
  "tika-s0501t3:468_0": "‘‘Kittakena phalena brahmacariyena yojetabbānī’’ti pucchitabbattā ‘‘yāvatikā ñāṇassa",
  "tika-s0501t3:468_1": "bhūmī’’ti vuttaṁ. Bhagavatā desitena vāsanābhāgiyasuttena siddhā yāvatikā puññabhāgiyā",
  "tika-s0501t3:468_2": "paṭipadādayo vibhajanañāṇassa bhūmi ārammaṇā bhavitumarahanti, tāvatikāhi bhūmīhi",
  "tika-s0501t3:468_3": "vāsanābhāgiyasuttaṁ yojayitabbaṁ. Nibbedhabhāgiyasuttena siddhā yāvatikā phalabhāgiyā",
  "tika-s0501t3:468_4": "paṭipadādayo vibhajanañāṇassa bhūmi ārammaṇā bhavitumarahanti, tāvatikāhi bhūmīhi",
  "tika-s0501t3:468_5": "nibbedhabhāgiyasuttaṁ yojetabbaṁ. Itaradvayampi suttaṁ yathāsambhavaṁ yojetabbaṁ.",
  "tika-s0501t3:468_6": "Etena ñāṇassa bhūmīnaṁ suttatthānaṁ bahuvidhattaṁ dasseti.",
  "tika-s0501t3:469_0": "34. Vāsanābhāgiyasuttādīsu vuttā dhammā vāsanābhāgiyanibbedhabhāgiyabhāvehi ācariyena",
  "tika-s0501t3:469_1": "vibhattā, amhehi ca ñātā, ‘‘kathaṁ saṁkilesabhāgiyaasekkhābhāgiyabhāvehi asādhāraṇāsādhāraṇabhāvehi",
  "tika-s0501t3:469_2": "vibhajitabbā’’ti pucchitabbattā ‘‘tattha katame dhammā sādhāraṇā’’tiādi āraddhaṁ. Aṭṭhakathāya pana –",
  "tika-s0501t3:470_0": "‘‘Evaṁ vāsanābhāgiyanibbedhabhāgiyabhāvehi dhamme ekadesena vibhajitvā idāni tesaṁ",
  "tika-s0501t3:470_1": "kilesabhāgiyaasekkhabhāgiyabhāvehi sādhāraṇāsādhāraṇabhāvehi vibhajituṁ ‘tattha katame",
  "tika-s0501t3:470_2": "dhammā sādhāraṇā’tiādi āraddha’’nti (netti. aṭṭha. 34) –",
  "tika-s0501t3:471_0": "Vuttaṁ. Tattha tatthāti ye dhammā sutte vuttā vibhattihārena vibhajitabbā, tesu dhammesu",
  "tika-s0501t3:471_1": "katame dhammā sādhāraṇāti pucchati, dve dhammā sādhāraṇāti vissajjeti. Te dve dhamme",
  "tika-s0501t3:471_2": "sarūpato dassetuṁ ‘‘nāmasādhāraṇā, vatthusādhāraṇā cā’’ti vuttaṁ. Tattha nāmasādhāraṇāti",
  "tika-s0501t3:471_3": "nāmena nāmapaññattiyā sādhāraṇā samānā, ‘‘kusalā’’ti nāmena ekavīsati cittuppādā",
  "tika-s0501t3:471_4": "samānā, ‘‘akusalā’’tyādināmena dvādasa cittuppādā samānā, kusalādināmapaññattivacanena",
  "tika-s0501t3:471_5": "vacanīyā atthā kusalādināmasādhāraṇāti vuttā. Tena ṭīkāyaṁ –",
  "tika-s0501t3:472_0": "‘‘Nāmaṁ nāmapaññatti, taṁmukheneva saddato tadatthāvagamo. Saddena ca sāmaññarūpeneva",
  "tika-s0501t3:472_1": "tathārūpassa atthassa gahaṇaṁ, na visesarūpena. Tasmā saddavacanīyā atthā sādhāraṇarūpanāmāyattagahaṇīyatāya",
  "tika-s0501t3:472_2": "nāmasādhāraṇā vuttā’’ti –",
  "tika-s0501t3:473_0": "Vuttaṁ. Vatthusādhāraṇāti patiṭṭhānabhūtena vatthunā sādhāraṇā. Yasmiṁ patiṭṭhānabhūte",
  "tika-s0501t3:473_1": "santāne vā cittuppādādimhi vā ye dhammā pavattanti, te dhammā tena santānena vā vatthunā",
  "tika-s0501t3:473_2": "tena cittuppādādinā vā sādhāraṇā samānāti attho. Ekasantāne patitattā phusanādisabhāvato",
  "tika-s0501t3:473_3": "bhinnāpi vatthusādhāraṇā samānavatthukāyeva bhavantīti vibhattihārena vibhajitvāti vuttaṁ hoti.",
  "tika-s0501t3:474_0": "‘‘Kiṁ nāmasādhāraṇavatthusādhāraṇāyeva vibhajitabbā, aññaṁ vibhajitabbaṁ natthī’’ti",
  "tika-s0501t3:474_1": "pucchitabbattā ‘‘yaṁ vā panā’’tiādi vuttaṁ. Nāmasādhāraṇavatthusādhāraṇehi aññaṁ",
  "tika-s0501t3:474_2": "yaṁ vā pana kiccasādhāraṇapaccayasādhāraṇapaṭipakkhādisādhāraṇampi dhammajātaṁ evaṁjātiyaṁ",
  "tika-s0501t3:474_3": "sādhāraṇajātiyaṁ, tampi sabbaṁ vicayahārena vicinitvā yuttihārena gavesitvā yuttaṁ",
  "tika-s0501t3:474_4": "sādhāraṇaṁ vibhattihārena vibhajitabbanti adhippāyo. ‘‘Tesu nāmasādhāraṇādīsu katame",
  "tika-s0501t3:474_5": "nāmasādhāraṇā, katame vatthusādhāraṇā’’ti pucchitabbattā ‘‘micchattaniyatānaṁ sattāna’’ntiādi",
  "tika-s0501t3:474_6": "vuttaṁ. Mātughātakādīnaṁ channaṁ micchattaniyatakammakarānaṁ sattānañca duggatiahetukasugatiahetukaduhetukatihetukānaṁ",
  "tika-s0501t3:474_7": "catunnaṁ puthujjanānaṁ aniyatakammakarānaṁ sattānañca santāne pavattā dassanapahātabbā",
  "tika-s0501t3:474_8": "kilesā dassanapahātabbanāmasādhāraṇā samānā bhavanti sakkāyadiṭṭhivicikicchāsīlabbataparāmasanavasena",
  "tika-s0501t3:474_9": "bhinnasabhāvānampi dassanapahātabbanāmanātivattanato. Vuttappakārānaṁ niyatāniyatasattānaṁ",
  "tika-s0501t3:474_10": "dassanapahātabbānaṁ kilesānaṁ patiṭṭhānavatthubhāvato vatthusādhāraṇā ca samānavatthukāti",
  "tika-s0501t3:474_11": "attho. Puthujjanassa duggatiahetukādicatubbidhasattassa, sotāpannassa ca santāne",
  "tika-s0501t3:474_12": "pavattā kāmarāgabyāpādā kilesā kāmarāgabyāpādanāmasādhāraṇā samānā bhavanti sakadāgāmimaggappahātabbaanāgāmimaggappahātabbavasena",
  "tika-s0501t3:474_13": "bhinnasabhāvānampi kāmarāgabyāpādanāmanātivattanato. Vuttappakārassa puthujjanassa,",
  "tika-s0501t3:474_14": "sotāpannassa ca kāmarāgabyāpādānaṁ patiṭṭhānavatthubhāvato vatthusādhāraṇā samānavatthukāti",
  "tika-s0501t3:474_15": "attho ca gahetabbo. Puthujjanassa, anāgāmissa ca santāne pavattā uddhaṁbhāgiyā saṁyojanā",
  "tika-s0501t3:474_16": "uddhambhāgiyanāmasādhāraṇā samānā bhavanti rūparāgādivasena bhinnasabhāvānampi uddhaṁbhāgiyanāmanātivattanato.",
  "tika-s0501t3:474_17": "Puthujjanassa, anāgāmissa ca uddhaṁbhāgiyānaṁ patiṭṭhānavatthubhāvato vatthusādhāraṇā",
  "tika-s0501t3:474_18": "samānavatthukāti attho ca gahetabbo. Tena vuttaṁ ṭīkāyaṁ – ‘‘dassanapahātabbānañhi",
  "tika-s0501t3:474_19": "yathā micchattaniyatasattā pavattiṭṭhānaṁ, evaṁ aniyatāpī’’ti vuttaṁ. Saṅkhepato",
  "tika-s0501t3:474_20": "pana saṁkilesapakkhe pahānekaṭṭhā kilesā nāmasādhāraṇā honti, sahajekaṭṭhā kilesā",
  "tika-s0501t3:474_21": "vatthusādhāraṇāti daṭṭhabbā.",
  "tika-s0501t3:475_0": "Saṁkilesapakkhe sādhāraṇā ācariyena vibhattā, amhehi ca ñātā, ‘‘kathaṁ vodānapakkhe",
  "tika-s0501t3:475_1": "sādhāraṇā vibhattā’’ti pucchitabbattā ‘‘yaṁ kiñci ariyasāvako’’tiādi vuttaṁ. Tattha",
  "tika-s0501t3:475_2": "yaṁ kiñcīti sāmaññavasena vuttā paṭhamajjhānasamāpattiādikā lokiyā samāpattiyeva",
  "tika-s0501t3:475_3": "gahitā. Ariyasāvakoti ariyassa bhagavato sāvako ariyasāvakoti vattabbo, jhānalābhī",
  "tika-s0501t3:475_4": "ca phalaṭṭho ca puggalo, na maggaṭṭho. Maggaṭṭho hi lokiyaṁ yaṁ kiñci samāpattiṁ",
  "tika-s0501t3:475_5": "na samāpajjati. Sabbā sā lokiyasamāpatti rūpāvacarā arūpāvacarā dibbavihāro brahmavihāro",
  "tika-s0501t3:475_6": "paṭhamajjhānasamāpattīti evamādīhi pariyāyehi sādhāraṇā taṁsamaṅgīhi vītarāgāvītarāgehi",
  "tika-s0501t3:475_7": "sādhāraṇā lokiyasamāpattināmanātivattanato ca vītarāgāvītarāgehi samāpajjitabbato",
  "tika-s0501t3:475_8": "ca. ‘‘Ariyasāvako ca lokiyaṁ samāpattiṁ samāpajjanto odhiso odhiso samāpajjati, evaṁ",
  "tika-s0501t3:475_9": "sati kathaṁ vītarāgehi sādhāraṇāti saddahitabbā’’ti vattabbattā ‘‘sādhāraṇā hi dhammā’’tiādi",
  "tika-s0501t3:475_10": "vuttaṁ. Aṭṭhakathāyaṁ pana – ‘‘kathaṁ te odhiso gahitā, atha odhiso gahetabbā, kathaṁ",
  "tika-s0501t3:475_11": "sādhāraṇāti anuyogaṁ manasi katvā taṁ visodhento āha – ‘sādhāraṇā hi dhammā evaṁ",
  "tika-s0501t3:475_12": "aññamañña’ntiādī’’ti vuttaṁ.",
  "tika-s0501t3:476_0": "Tattha evaṁ vītarāgāvītarāgehi odhiso odhiso samāpajjitabbā dhammā paraṁ paraṁ pacchā",
  "tika-s0501t3:476_1": "pacchā pavattiyamānaṁ dhammajātaṁ sakaṁ sakaṁ pubbe pubbe jātaṁ ‘‘lokiyasamāpattī’’ti",
  "tika-s0501t3:476_2": "nāmaṁ niyatavisayaṁ aññamaññaṁ hutvā hi yasmā nātivattanti, tasmā sādhāraṇāti saddahitabbā",
  "tika-s0501t3:476_3": "gahetabbāti attho. ‘‘Paraṁ paraṁ samāpajjanto kathaṁ nātivattatī’’ti vattabbattā",
  "tika-s0501t3:476_4": "nātivattanaṁ pākaṭaṁ kātuṁ ‘‘yopī’’tiādi vuttaṁ. Yo ariyasāvako vā avītarāgo vā.",
  "tika-s0501t3:476_5": "Imehi lokiyasamāpattidhammehi samannāgato, so ariyasāvako vā avītarāgo vā paraṁ paraṁ",
  "tika-s0501t3:476_6": "samāpajjantopi taṁ dhammaṁ lokiyaṁ samāpattidhammaṁ nātivattati, aññaṁ upagantvā",
  "tika-s0501t3:476_7": "nātikkamatīti attho. Yehi lokiyasamāpattidhammehi samannāgato, ime lokiyasamāpatti",
  "tika-s0501t3:476_8": "dhammā sādhāraṇāvāti daṭṭhabbā.",
  "tika-s0501t3:477_0": "‘‘Vāsanābhāgiyādisuttesu vuttā ye dhammā iminā vibhattihārena vibhattā, yesu dhammesu",
  "tika-s0501t3:477_1": "katame dhammā asādhāraṇā’’ti pucchitabbattā ‘‘tattha katame dhammā asādhāraṇā’’tiādi",
  "tika-s0501t3:477_2": "vuttaṁ. Tattha tesu vibhajitabbesu dhammesu katame dhammā asādhāraṇāti pucchati,",
  "tika-s0501t3:477_3": "pucchitvā yāva desanaṁ upādāya asādhāraṇā dhammā gavesitabbā, ‘‘sekkhāsekkhā’’ti",
  "tika-s0501t3:477_4": "vā gavesitabbā, ‘‘bhabbābhabbā’’ti vā gavesitabbā. Atha vā yāva ‘‘sekkhāsekkhā bhabbābhabbā’’ti",
  "tika-s0501t3:477_5": "desanā vuttā, tāva desanaṁ upādāya asādhāraṇā gavesitabbā. Kathaṁ gavesitabbā? Ariyesu",
  "tika-s0501t3:477_6": "sekkhāsekkhadhammavasena ‘‘sekkhā’’ti nāmaṁ asekkhena asādhāraṇaṁ, ‘‘asekkhā’’ti",
  "tika-s0501t3:477_7": "nāmaṁ sekkhena asādhāraṇanti vā, anariyesu ‘‘bhabbā’’ti nāmaṁ abhabbena asādhāraṇaṁ,",
  "tika-s0501t3:477_8": "‘‘abhabbā’’ti nāmaṁ bhabbena asādhāraṇanti vā gavesitabbā. Kāmarāgabyāpādā saṁyojanā",
  "tika-s0501t3:477_9": "appahīnattā anusayabhāvena uppajjanārahattā aṭṭhamakassa sotāpattimaggaṭṭhassa ca",
  "tika-s0501t3:477_10": "sotāpannassa phalaṭṭhassa ca sādhāraṇā bhavanti, dhammatā dhammasabhāvo asādhāraṇo.",
  "tika-s0501t3:477_11": "Idaṁ vuttaṁ hoti – ‘‘aṭṭhamakassa sotāpattimaggaṭṭhatā sotāpannassa asādhāraṇā, sotāpannassa",
  "tika-s0501t3:477_12": "sotāpannaphalaṭṭhatā ca aṭṭhamakassa sotāpattimaggaṭṭhassa asādhāraṇā. Aṭṭhamakassa",
  "tika-s0501t3:477_13": "vā pahīyamānakilesatā sotāpannassa asādhāraṇā, sotāpannassa pahīnakilesatā ca aṭṭhamakassa asādhāraṇā’’ti.",
  "tika-s0501t3:478_0": "Uddhambhāgiyā saṁyojanā appahīnattā anusayabhāvena uppajjanārahattā aṭṭhamakassa",
  "tika-s0501t3:478_1": "maggaṭṭhabhāvena aṭṭhamakasadisassa anāgāmimaggaṭṭhassa ca anāgāmissa phalaṭṭhassa",
  "tika-s0501t3:478_2": "ca sādhāraṇā, dhammatā dhammasabhāvo asādhāraṇā. Idaṁ vuttaṁ hoti – ‘‘aṭṭhamakassa",
  "tika-s0501t3:478_3": "anāgāmimaggaṭṭhatā anāgāmissa phalaṭṭhassa asādhāraṇā, anāgāmissa anāgāmiphalaṭṭhatā",
  "tika-s0501t3:478_4": "ca aṭṭhamakassa asādhāraṇā. Aṭṭhamakassa vā pahīyamānakilesatā anāgāmissa asādhāraṇā,",
  "tika-s0501t3:478_5": "anāgāmissa phalaṭṭhassa pahīnakilesatā ca aṭṭhamakassa asādhāraṇā’’ti. ‘‘Maggaṭṭhatā",
  "tika-s0501t3:478_6": "phalaṭṭhatāya asādhāraṇā, phalaṭṭhatā ca maggaṭṭhatāya asādhāraṇā’’tipi vattuṁ vaṭṭati.",
  "tika-s0501t3:478_7": "Sabbesaṁ sattannaṁ sekkhānaṁ puggalānaṁ nāmaṁ‘‘sekkhā’’ti nāmaṁ sādhāraṇaṁ. Dhammatā",
  "tika-s0501t3:478_8": "asādhāraṇāti catunnaṁ maggaṭṭhānaṁ taṁtaṁmaggaṭṭhatā aññamaññaṁ maggaṭṭhānaṁ asādhāraṇā.",
  "tika-s0501t3:478_9": "Heṭṭhimaphalattayaṭṭhānañca asādhāraṇā, heṭṭhimaphalattayaṭṭhānaṁ taṁtaṁphalaṭṭhatā",
  "tika-s0501t3:478_10": "ca aññamaññaṁ phalaṭṭhānaṁ asādhāraṇā, catunnaṁ maggaṭṭhānañca asādhāraṇāti attho.",
  "tika-s0501t3:478_11": "‘‘Sekkhānaṁ taṁtaṁmaggaṭṭhatā taṁtaṁphalaṭṭhatāya asādhāraṇā, taṁtaṁphalaṭṭhatā ca",
  "tika-s0501t3:478_12": "taṁtaṁmaggaṭṭhatāya asādhāraṇā’’ti vattumpi vaṭṭati. Sabbesaṁ paṭipannakānanti phalatthāya",
  "tika-s0501t3:478_13": "paṭipajjantīti paṭipannakā, tesaṁ maggasamaṅgīnaṁ catunnaṁ puggalānaṁ nāmaṁ ‘‘paṭipannakā’’ti",
  "tika-s0501t3:478_14": "nāmaṁ sādhāraṇaṁ, dhammatā taṁtaṁmaggaṭṭhatā asādhāraṇā. Sabbesaṁ sekkhānaṁ sattannaṁ",
  "tika-s0501t3:478_15": "puggalānaṁ sekkhānaṁ sīlaṁ sādhāraṇaṁ, dhammatā taṁtaṁmaggaṭṭhaphalaṭṭhatā asādhāraṇāti.",
  "tika-s0501t3:478_16": "Vāsanābhāgiyasaṁkilesabhāgiyasuttesu vuttā dassanenapahātabbādayo ceva nibbedhabhāgiyaasekkhabhāgiyasuttesu",
  "tika-s0501t3:478_17": "vuttā sekkhādayo ca dhammā sādhāraṇāsādhāraṇabhedena vibhattihārena vibhajitabbāti",
  "tika-s0501t3:478_18": "adhippāyo veditabbo.",
  "tika-s0501t3:479_0": "‘‘Aṭṭhamakassā’’tiādinā ariyesu puggalesu asādhāraṇā ācariyena vibhattā, amhehi ca",
  "tika-s0501t3:479_1": "ñātā, ‘‘kathaṁ anariyesu asādhāraṇā vibhattā’’ti pucchitabbattā ariyesu vuttanayānusārena",
  "tika-s0501t3:479_2": "anariyesupi vibhajitvā gavesitabbāti dassetuṁ ‘‘evaṁ visesānupassinā’’tiādi vuttaṁ",
  "tika-s0501t3:479_3": ". Aṭṭhakathāyaṁ pana – ‘‘evaṁ ‘aṭṭhamakassā’tiādinā ariyapuggalesu asādhāraṇadhammaṁ",
  "tika-s0501t3:479_4": "dassetvā itaresu nayadassanatthaṁ ‘evaṁ visesānupassinā’tiādi vutta’’nti vuttaṁ.",
  "tika-s0501t3:479_5": "Evaṁ ariyesu vuttanayānusārena bhabbābhabbesu anariyesu visesānupassinā asādhāraṇato",
  "tika-s0501t3:479_6": "visesaṁ asādhāraṇaṁ anupassinā gavesakena paṇḍitena bhabbābhabbesupi hīnukkaṭṭhamajjhimaṁ",
  "tika-s0501t3:479_7": "upādāya gavesitabbaṁ. Kathaṁ? Mātughātādivasena pavattānaṁ paṭighasampayuttadiṭṭhisampayuttasattamajavanacittuppādānaṁ",
  "tika-s0501t3:479_8": "micchattaniyatānaṁ taṁsamaṅgīnaṁ vā tathāpavattā paṭhamajavanacittupādādayo aniyatā",
  "tika-s0501t3:479_9": "dhammā paṭighasampayuttādibhāvena sādhāraṇā, micchattaniyatā dhammā ekacittuppādattā",
  "tika-s0501t3:479_10": "asādhāraṇā. Yathā hi cittaṁ ‘‘cittasaṁsaṭṭha’’nti na vattabbaṁ, evaṁ micchattaniyatāpi",
  "tika-s0501t3:479_11": "‘‘micchattaniyatasādhāraṇā’’ti na vattabbā. Micchattaniyatesupi niyatamicchādiṭṭhikānaṁ",
  "tika-s0501t3:479_12": "diṭṭhisampayuttasattamajavanacittuppādasamaṅgīnaṁ aniyatā diṭṭhisampayuttapaṭhamajavanacittuppādādayo",
  "tika-s0501t3:479_13": "dhammā diṭṭhisampayuttādibhāvena sādhāraṇā, niyatamicchādiṭṭhi ekacittuppādasamaṅgībhāvato",
  "tika-s0501t3:479_14": "asādhāraṇā. Tenāha aṭṭhakathācariyo –",
  "tika-s0501t3:480_0": "‘‘Micchattaniyatānaṁ aniyatā dhammā sādhāraṇa, micchattaniyatā dhammā asādhāraṇā.",
  "tika-s0501t3:480_1": "Micchattaniyatesupi niyatamicchādiṭṭhikānaṁ aniyatā dhammā sādhāraṇā, niyatamicchādiṭṭhi",
  "tika-s0501t3:480_2": "asādhāraṇāti iminā nayena visesānupassinā veditabbā’’ti (netti. aṭṭha. 34).",
  "tika-s0501t3:481_0": "Tattha ‘‘iminā nayenā’’ti iminā micchattaniyatānaṁ uppajjituṁ bhabbā aniyatā dhammā",
  "tika-s0501t3:481_1": "sādhāraṇā, uppajjituṁ abhabbā aniyatā dhammā asādhāraṇāti gahitā. Tena vuttaṁ ‘‘bhabbābhabbā’’ti.",
  "tika-s0501t3:481_2": "Tathā hīnassa hīno hīnabhāvena sādhāraṇo, majjhimukkaṭṭhā asādhāraṇā. Majjhimassa",
  "tika-s0501t3:481_3": "majjhimo sādhāraṇo, hīnukkaṭṭhā asādhāraṇā. Ukkaṭṭhassa ukkaṭṭho ukkaṭṭhabhāvena",
  "tika-s0501t3:481_4": "sādhāraṇo, hīnamajjhimā asādhāraṇātipi gavesitabbā. Tenāha – ‘‘hīnukkaṭṭhamajjhimaṁ",
  "tika-s0501t3:481_5": "upādāya gavesitabba’’nti.",
  "tika-s0501t3:482_0": "‘‘Tattha katame dhammā sādhāraṇā’’tiādinā nānāvidhena vibhattihāranayena dhammā vibhajitvā",
  "tika-s0501t3:482_1": "dassitā, amhehi ca ñātā, ‘‘kathaṁ bhūmipadaṭṭhānāni vibhattihāranayena vibhajitvā",
  "tika-s0501t3:482_2": "dassitānī’’ti pucchitabbabhāvato dhammavibhajanānantaraṁ bhūmipadaṭṭhānāni vibhajitvā",
  "tika-s0501t3:482_3": "dassento ‘‘dassanabhūmī’’tiādimāha. Tattha dassanabhūmīti dassanaṁ bhavati ettha",
  "tika-s0501t3:482_4": "paṭhamamaggeti dassanabhūmi, sotāpattimaggo . Niyāmāvakkantiyāti niyamanaṁ niyāmo,",
  "tika-s0501t3:482_5": "ko so? Sampattaniyāmo, avakkanaṁ avakkanti, sotāpattiphalaṁ, niyāmassa avakkanti",
  "tika-s0501t3:482_6": "niyāmāvakkanti, tāya. Dassanabhūmināmako sotāpattimaggo niyāmāvakkantināmakassa sotāpattiphalassa",
  "tika-s0501t3:482_7": "pattiyā padaṭṭhānaṁ. Paṭhamamaggasamaṅgī puggalo hi niyāmaṁ okkamanto nāma, phalasamaṅgī",
  "tika-s0501t3:482_8": "pana niyāmaṁ okkanto nāma hoti, tasmā niyāmāvakkantisaddena paṭhamaphaluppatti gahitā.",
  "tika-s0501t3:482_9": "Bhāvanābhūmīti uparimaggattayaṁ. Uttarikānanti tassa tassa maggassa uparipavattānaṁ",
  "tika-s0501t3:482_10": "taṁtaṁphalānaṁ pattiyā padaṭṭhānanti paccekaṁ yojetabbaṁ.",
  "tika-s0501t3:483_0": "Dukkhā paṭipadā dandhābhiññā mandapaññassa uppajjanato samathaṁ āvahantī hutvā samathassa",
  "tika-s0501t3:483_1": "padaṭṭhānaṁ hoti, sukhāpaṭipadā khippābhiññā ñāṇādhikassa uppajjanato vipassanāvahantī",
  "tika-s0501t3:483_2": "hutvā vipassanāya padaṭṭhānaṁ, avasesā dve paṭipadāpi nātipaññassa uppajjanato samathassa",
  "tika-s0501t3:483_3": "padaṭṭhānanti gahetabbā. Tena aṭṭhakathāyaṁ vuttaṁ – ‘‘itarā pana tissopi paṭipadā",
  "tika-s0501t3:483_4": "samathaṁ āvahantī’’tiādi (netti. aṭṭha. 34). Dānamayaṁ puññakiriyavatthu sayameva",
  "tika-s0501t3:483_5": "ekantena dhammassavanassa padaṭṭhānaṁ na hoti, vandanayācanapañhāpucchanādayopi padaṭṭhānaṁ",
  "tika-s0501t3:483_6": "honti, tasmā tehi kāraṇehi sādhāraṇaṁ hutvā paratoghosassa padaṭṭhānaṁ hoti, paratoghoso",
  "tika-s0501t3:483_7": "ca dhammassavanapañhāvissajjanādivasena pavatto. Dātabbavatthupariccajanavandanayācanakālesu",
  "tika-s0501t3:483_8": "hi yebhuyyena dhammaṁ desenti, pañhāpucchanādikālesu ca vissajjenti, paṭipucchasākacchādīni",
  "tika-s0501t3:483_9": "vā karonti. Sīlamayaṁ puññakiriyavatthu pāmojjapītipassaddhisukhasamādhīhi padaṭṭhānabhāvena",
  "tika-s0501t3:483_10": "sādhāraṇaṁ hutvā cintāmayiyā paññāya padaṭṭhānaṁ hoti. Sīlavantassa hi sīlaṁ paccavekkhantassa",
  "tika-s0501t3:483_11": "pāmojjādayo honti, samāhito ca dhammacintane samattho hoti.",
  "tika-s0501t3:484_0": "Bhāvanāmayaṁ puññakiriyavatthūti purimā purimā samathabhāvanā ceva vipassanābhāvanā",
  "tika-s0501t3:484_1": "ca puññakiriyavatthudānasīlādīhi kāraṇehi sādhāraṇaṁ hutvā bhāvanāmayiyā paññāya",
  "tika-s0501t3:484_2": "pacchimāya pacchimāya samathabhāvanāya ceva vipassanābhāvanāya ca padaṭṭhānaṁ. Tena",
  "tika-s0501t3:484_3": "vuttaṁ aṭṭhakathāyaṁ – ‘‘sādhāraṇanti na bījaṁ viya aṅkurassa, dassanabhūmiādayo",
  "tika-s0501t3:484_4": "viya niyāmāvakkantiādīnaṁ āveṇikaṁ , atha kho sādhāraṇaṁ tadaññakāraṇehipī’’ti. ‘‘Dānamayasīlamayabhāvanāmayapuññakiriyavatthūnaṁ",
  "tika-s0501t3:484_5": "paratoghosacintāmayibhāvanāmayipaññānaṁ padaṭṭhānabhāvo ācariyena vibhatto, evaṁ",
  "tika-s0501t3:484_6": "sati tesaṁ dānamayādīnaṁ yathākkamaṁ pariyattibāhusaccakammaṭṭhānānuyogamaggasammādiṭṭhīnaṁ",
  "tika-s0501t3:484_7": "padaṭṭhānabhāvo na bhaveyyā’’ti vattabbattā tathāpavattaṁ padaṭṭhānabhāvampi dassetuṁ",
  "tika-s0501t3:484_8": "‘‘dānamayaṁ puññakiriyavatthu parato ca ghosassa sutamayiyā ca paññāyā’’tiādi vuttaṁ.",
  "tika-s0501t3:484_9": "Aṭṭhakathāyaṁ pana –",
  "tika-s0501t3:485_0": "‘‘Idāni yasmā dānaṁ, sīlaṁ, lokiyabhāvanā ca na kevalaṁ yathāvuttaparatoghosādīnaṁyeva,",
  "tika-s0501t3:485_1": "atha kho yathākkamaṁ pariyattibāhusaccakammaṭṭhānānuyogamaggasammādiṭṭhīnampi paccayā",
  "tika-s0501t3:485_2": "honti, tasmā tampi nayaṁ dassetuṁ puna ‘dānamaya’ntiādinā desanaṁ vaḍḍhesī’’ti (netti. aṭṭha. 34) –",
  "tika-s0501t3:486_0": "Vuttaṁ. Tattha dānamayapuññakiriyavatthuno paratoghosassa sādhāraṇapadaṭṭhānabhāvo",
  "tika-s0501t3:486_1": "heṭṭhā vuttanayena ñātabbo. Dānaṁ pana datvā desanaṁ sutvā sutānusārena vitthāretvā",
  "tika-s0501t3:486_2": "cintentassa pavattamānāya sutamayiyā paññāya vandanayācanādīhi sādhāraṇaṁ hutvā padaṭṭhānaṁ",
  "tika-s0501t3:486_3": "hoti. Sīlamayapuññakiriyavatthunopi cintāmayiyā paññāya sādhāraṇapadaṭṭhānabhāvo",
  "tika-s0501t3:486_4": "vuttoyeva. Parisuddhasīlaṁ pana nissāya ‘‘jhānaṁ nibbattessāmi, maggaphalaṁ nibbattessāmī’’tiādinā",
  "tika-s0501t3:486_5": "paccavekkhantassa pavattamānassa yonisomanasikārassa pāmojjādīhi sādhāraṇaṁ hutvā",
  "tika-s0501t3:486_6": "padaṭṭhānaṁ hoti. Bhāvanāmayapuññakiriyavatthuno bhāvanāmayiyā paññāya sādhāraṇapadaṭṭhānabhāvopi",
  "tika-s0501t3:486_7": "vuttoyeva. Samathabhāvanāsaṅkhātaṁ pana jhānaṁ pādakaṁ katvā vā paripākaṁ vipassanābhāvaṁyeva",
  "tika-s0501t3:486_8": "vā nissāya pavattamānāya sammādiṭṭhiyā parisuddhasīlādīhi sādhāraṇaṁ hutvā padaṭṭhānaṁ hoti.",
  "tika-s0501t3:487_0": "Dānamayapuññakiriyavatthuādīnaṁ paratoghosādīnaṁ padaṭṭhānabhāvo punappunaṁ ācariyena",
  "tika-s0501t3:487_1": "vibhatto, amhehi ca ñāto, ‘‘patirūpadesavāsādayopi imesaṁ dhammānaṁ padaṭṭhānānīti",
  "tika-s0501t3:487_2": "yathā vibhajitabbā, amhehi ca viññātabbā, tathā vibhajitvā dassethā’’ti vattabbattā",
  "tika-s0501t3:487_3": "tepi vibhajitvā dassetuṁ ‘‘patirūpadesavāso’’tiādimāha. Aṭṭhakathāyaṁ pana ‘‘tathā",
  "tika-s0501t3:487_4": "patirūpadesavāsādayo kāyavivekacittavivekādīnaṁ kāraṇaṁ hontīti imaṁ nayaṁ dassetuṁ",
  "tika-s0501t3:487_5": "‘patirūpadesavāso’tiādimāhā’’ti (netti. aṭṭha. 34) vuttaṁ. Patirūpadesaṁ nissāya",
  "tika-s0501t3:487_6": "vasantassa kāyavivekacittavivekavaḍḍhanato, samādhivaḍḍhanato ca patirūpadesavāso",
  "tika-s0501t3:487_7": "kāyacittavivekassa ca upacārasamādhiappanāsamādhissa ca sīlādīhi sādhāraṇaṁ hutvā",
  "tika-s0501t3:487_8": "padaṭṭhānaṁ. Sappurisūpanissayoti sappurisasantāne pavatto payirupāsato ālambitabbo",
  "tika-s0501t3:487_9": "pasādo, tato vā upanissayaṁ labhitvā payirupāsantānaṁ santāne pavatto pubbapasādo",
  "tika-s0501t3:487_10": "yathāvidho sappurisūpanissayo payirupāsantassa saddhāsampannassa ratanattaye tiṇṇaṁ",
  "tika-s0501t3:487_11": "aveccappasādānaṁ ratanattayaguṇādīhi sādhāraṇaṁ hutvā padaṭṭhānaṁ, samathassa labhananimittadāyakaṁ",
  "tika-s0501t3:487_12": "sappurisaṁ payirupāsitvā tena dinnanaye ṭhatvā pavattetabbassa samathassa sappurisūpanissayo",
  "tika-s0501t3:487_13": "sīlapāmojjapītādīhi sādhāraṇaṁ hutvā padaṭṭhānaṁ. Attasammāpaṇihitassa pāpajigucchādīnaṁ",
  "tika-s0501t3:487_14": "sambhavato attasammāpaṇidhānaṁ jātivayādipaccavekkhaṇena sādhāraṇaṁ hutvā hiriyā",
  "tika-s0501t3:487_15": "ca padaṭṭhānaṁ, attasammāpaṇihitassa nibbidādīnaṁ sambhavato sīlādīhi sādhāraṇaṁ",
  "tika-s0501t3:487_16": "hutvā vipassanāya ca padaṭṭhānaṁ.",
  "tika-s0501t3:488_0": "Tadaṅgādivasena akusalapariccāgo nibbidāñāṇādīhi sādhāraṇaṁ hutvā kusalavīmaṁsāya",
  "tika-s0501t3:488_1": "paṭisaṅkhānupassanāya paññāya ca ariyamaggasamādhindriyassa ca padaṭṭhānaṁ. Dhammasvākkhātatā",
  "tika-s0501t3:488_2": "svākkhātadhammassavanānusārena pavattakusalamūlakā lokiyalokuttarasampatti kusalamūlaropanā",
  "tika-s0501t3:488_3": "nāma, tāya ca tathāvidhakusalamūlakāya phalasamāpattiyā ca padaṭṭhānaṁ. Saṅghasuppaṭipannatā",
  "tika-s0501t3:488_4": "saṅghasuṭṭhutāya saṅghassa upaṭṭhākānaṁ suṭṭhubhāvāya sappatissavāya vacanasampaṭicchanabhāvāya",
  "tika-s0501t3:488_5": "padaṭṭhānaṁ. Satthusampadā satthari ceva dhammādīsu ca guṇaajānanatāya appasannānañca",
  "tika-s0501t3:488_6": "pasādāya pasannānañca appamattakapasādānañca bhiyyobhāvāya vaḍḍhanāya padaṭṭhānaṁ.",
  "tika-s0501t3:488_7": "Appaṭihatapātimokkhatā saṅghamajjhe vā parisamajjhe vā dummaṅkūnaṁ dummukhānaṁ dussīlānaṁ",
  "tika-s0501t3:488_8": "puggalānaṁ niggahāya, pesalānaṁ pātimokkhasaṁvarādisīlasampannānaṁ puggalānaṁ phāsuvihārāya",
  "tika-s0501t3:488_9": "ca padaṭṭhānaṁ hoti. Honto pana yathānurūpehi aññehi kāraṇehi sādhāraṇaṁ hutvā hotīti veditabbo.",
  "tika-s0501t3:489_0": "‘‘Vāsanābhāgiyasuttādīsu vuttadhammabhūmipadaṭṭhānānaṁ vibhattihārena vibhajitabbabhāvo",
  "tika-s0501t3:489_1": "amhehi kena jānitabbo saddahitabbo’’ti pucchitabbattā ‘‘tenāhā’’tiādi vuttaṁ. Tassattho",
  "tika-s0501t3:489_2": "vuttanayānusārena veditabbo.",
  "tika-s0501t3:490_0": "‘‘Ettāvatā ca vibhattihāro paripuṇṇo, añño niyutto natthī’’ti vattabbattā ‘‘niyutto",
  "tika-s0501t3:490_1": "vibhattihāro’’ti vuttaṁ. Yattha yattha sutte ye ye dhammādayo vuttā, tattha tattha",
  "tika-s0501t3:490_2": "sutte vuttesu tesu tesu dhammādīsu yathālābhavasena yo yo vibhattihāro yojito, so",
  "tika-s0501t3:490_3": "so vibhattihāro niddhāretvā yutto yojitoti attho daṭṭhabbo.",
  "tika-s0501t3:491": "Iti vibhattihāravibhaṅge sattibalānurūpā racitā",
  "tika-s0501t3:492": "Vibhāvanā niṭṭhitā.",
  "tika-s0501t3:493": "Paṇḍitehi pana aṭṭhakathāṭīkānusāreneva gambhīrattho vitthārato vibhajitvā gahetabboti.",
  "tika-s0501t3:494": "9. Parivattanahāravibhaṅgavibhāvanā",
  "tika-s0501t3:495_0": "35. Yena yena saṁvaṇṇāvisesabhūtena vibhattihāravibhaṅgena sutte vuttā dhammādayo",
  "tika-s0501t3:495_1": "vibhattā, so saṁvaṇṇāvisesabhūto vibhaṅgo paripuṇṇo, ‘‘katamo parivattanahāravibhaṅgo’’ti",
  "tika-s0501t3:495_2": "pucchitabbattā ‘‘tattha katamo parivattano hāro’’tiādi vuttaṁ. Tattha tatthāti tesu",
  "tika-s0501t3:495_3": "niddiṭṭhesu soḷasasu desanāhārādīsu katamo saṁvaṇṇanāviseso parivattano hāro parivattanahāravibhaṅgo",
  "tika-s0501t3:495_4": "nāmāti pucchati. ‘‘Kusalākusale dhamme’’tiādiniddesassa idāni mayā vuccamāno ‘‘sammādiṭṭhissa",
  "tika-s0501t3:495_5": "purisapuggalassā’’tiādiko vitthārasaṁvaṇṇanāviseso parivattano hāro parivattanahāravibhaṅgo",
  "tika-s0501t3:495_6": "nāmāti attho gahetabbo.",
  "tika-s0501t3:496_0": "‘‘Saṁvaṇṇiyamāne sutte niddiṭṭhassa katamassa bhāvitabbassa kusalassa katamo paṭipakkho,",
  "tika-s0501t3:496_1": "kathaṁ parivattetabbo’’ti pucchitabbattā imassa bhāvitabbassa kusalassa ayaṁ paṭipakkho,",
  "tika-s0501t3:496_2": "evaṁ pahātabbabhāvavasena parivattetabboti dassento ‘‘sammādiṭṭhissa purisapuggalassā’’tiādimāha.",
  "tika-s0501t3:496_3": "Aṭṭhakathāyaṁ pana –",
  "tika-s0501t3:497_0": "‘‘Tattha yasmā saṁvaṇṇiyamāne sutte yathāniddiṭṭhānaṁ kusalākusaladhammānaṁ paṭipakkhabhūte",
  "tika-s0501t3:497_1": "akusalakusaladhamme pahātabbabhāvādivasena niddhāraṇaṁ paṭipakkhato parivattanaṁ,",
  "tika-s0501t3:497_2": "tasmā ‘sammādiṭṭhissa purisapuggalassa micchādiṭṭhi nijjiṇṇā bhavatī’tiādi āraddha’’nti",
  "tika-s0501t3:497_3": "(netti. aṭṭha. 35) –",
  "tika-s0501t3:498_0": "Vuttaṁ. Pahāyakassa hi dhammassa pahātabbabhāvavasena niddhāraṇaṁ, pahātabbassa ca",
  "tika-s0501t3:498_1": "dhammassa pahāyakabhāvavasena niddhāraṇaṁ paṭipakkhato parivattanaṁ nāma hoti. Tattha",
  "tika-s0501t3:498_2": "sammādiṭṭhissāti sammā sundarā pasatthā diṭṭhi yassa puggalassāti sammādiṭṭhi. Puggalapadaṭṭhānā",
  "tika-s0501t3:498_3": "hi ayaṁ desanā. Tena vuttaṁ ‘‘purisapuggalassā’’ti. Sā pana sammādiṭṭhi kammakammaphalādisaddahanavasena",
  "tika-s0501t3:498_4": "vā aniccādivipassanāvasena vā maggasammādassanavasena vā pavattā niravasesāva gahitā.",
  "tika-s0501t3:498_5": "‘‘Yāya bhāvitāya sammādiṭṭhiyā pahātabbā micchādiṭṭhi nijjiṇṇā bhavati, yadi kevalā",
  "tika-s0501t3:498_6": "micchādiṭṭhiyeva nijjiṇṇā bhavati, evaṁ sati tadavasesā akusalā dhammā ajiṇṇā",
  "tika-s0501t3:499_0": "Bhaveyyu’’nti vattabbattā ‘‘ye cassa micchādiṭṭhipaccayā’’tiādi vuttaṁ. Micchādiṭṭhipaccayā",
  "tika-s0501t3:499_1": "aneke pāpakā akusalāyeva dhammā ca uppajjeyyuṁ uppajjanārahā bhaveyyuṁ, te ca akusalā",
  "tika-s0501t3:499_2": "dhammā assa sammādiṭṭhisampannassa purisapuggalassa nijjiṇṇā pahātabbārahā anuppajjanasabhāvā",
  "tika-s0501t3:499_3": "honti. Tenāha bhagavā – ‘‘upādānanirodhā bhavanirodho’’ti (udā. 2; mahāva. 1).",
  "tika-s0501t3:500_0": "‘‘Yadi sammādiṭṭhissa purisapuggalassa micchādiṭṭhi, tappaccayā akusaladhammāyeva",
  "tika-s0501t3:500_1": "nijjiṇṇā bhavanti, evaṁ sati sammādiṭṭhipaccayā kusalā dhammā na sambhaveyyu’’nti",
  "tika-s0501t3:500_2": "vattabbattā ‘‘sammādiṭṭhipaccayā cā’’tiādi vuttaṁ. Assa sammādiṭṭhisampannassa purisapuggalassa",
  "tika-s0501t3:500_3": "uppajjanārahā sammādiṭṭhipaccayā aneke kusalā samathavipassanā vā bodhipakkhiyā vā",
  "tika-s0501t3:500_4": "dhammā sambhavanti, uppannā ca te dhammā assa sammādiṭṭhisampannassa purisapuggalassa",
  "tika-s0501t3:500_5": "santāne punappunaṁ pavattanavasena bhāvanāpāripūriṁ gacchanti.",
  "tika-s0501t3:501_0": "Sammādiṭṭhiyā paṭipakkhānaṁ micchādiṭṭhiyā, tappaccayānaṁ akusalānaṁ dhammānaṁ parivattanabhāvo",
  "tika-s0501t3:501_1": "ācariyena vibhatto, amhehi ca ñāto, ‘‘sammāsaṅkappassa dhammassa paṭipakkho dhammo",
  "tika-s0501t3:501_2": "kathaṁ parivattetabbo’’ti vattabbattā ‘‘sammāsaṅkappassa purisapuggalassā’’tiādi",
  "tika-s0501t3:501_3": "vuttaṁ. Yojanattha ādayo vuttanayānusārena veditabbā. Sammā sundarā pasatthā vācā",
  "tika-s0501t3:501_4": "yassa puggalassāti sammāvāco, tassa sammāvācassa. ‘‘Purisapuggalassā’’tiādīnaṁ atthopi",
  "tika-s0501t3:501_5": "vuttanayena veditabbo. Ayaṁ pana visesatthosammā aviparītato vimuttiñāṇadassanaṁ",
  "tika-s0501t3:501_6": "yassa puggalassāti sammāvimuttiñāṇadassano, tassa sammāvimuttiñāṇadassanassa paccavekkhaṇañāṇadassanasampannassa",
  "tika-s0501t3:501_7": "purisapuggalassa ‘‘avimuttāva samānā vimuttā maya’’nti micchābhinivesavasena pavattaṁ",
  "tika-s0501t3:501_8": "micchāvimuttiñāṇadassanaṁ nijjiṇṇaṁ vigataṁ bhavati. ‘‘Ye cassā’’tiādīnaṁ anusandhyādiko",
  "tika-s0501t3:501_9": "vuttanayānusārena veditabbo.",
  "tika-s0501t3:502_0": "36. ‘‘Sammādiṭṭhissātiādinā sammādiṭṭhiādīnaṁ kusalānaṁ paṭipakkhā micchādiṭṭhādikāyeva",
  "tika-s0501t3:502_1": "akusalā pahātabbabhāvena parivattetabbā’’ti pucchitabbattā pāṇātipātāveramaṇiādīnaṁ",
  "tika-s0501t3:502_2": "kusalānaṁ paṭipakkhā pāṇātipātādikāpi akusalā pahātabbabhāvena parivattetabbāti dassetuṁ",
  "tika-s0501t3:502_3": "‘‘yassa vā pāṇātipātā paṭiviratassā’’tiādi vuttaṁ. Aṭṭhakathāyaṁ pana ‘‘evaṁ sammādiṭṭhiādimukhena",
  "tika-s0501t3:502_4": "micchādiṭṭhiādiṁ dassetvā puna pāṇātipātaadinnādānakāmesumicchācārādito veramaṇiyādīhi",
  "tika-s0501t3:502_5": "pāṇātipātādīnaṁ parivattanaṁ dassetuṁ ‘yassā’tiādi āraddha’’nti (netti. aṭṭha. 36)",
  "tika-s0501t3:502_6": "vuttaṁ. Tadaṅgādivasenapahīno hoti. Kālavādissāti vaditabbakāle vaditabbaṁ vadati",
  "tika-s0501t3:502_7": "sīlenāti kālavādī, tassa.",
  "tika-s0501t3:503_0": "‘‘Yathāvuttappakāreneva parivattetabbā’’ti pucchitabbattā aññena pakārenapi parivattetabbāti",
  "tika-s0501t3:503_1": "dassetuṁ ‘‘ye ca kho kecī’’tiādi vuttaṁ. Aṭṭhakathāyaṁ pana ‘‘ye ca kho kecītiādinā",
  "tika-s0501t3:503_2": "sammādiṭṭhiādimukheneva micchādiṭṭhiādīhi eva parivattanaṁ pakārantarena dassetī’’ti",
  "tika-s0501t3:503_3": "(netti. aṭṭha. 36) vuttaṁ. Tattha keci micchādiṭṭhikamicchāsaṅkappādikāyeva puggalā",
  "tika-s0501t3:503_4": "paresaṁ ariyānaṁ ariyaṁ aṭṭhaṅgikaṁ maggaṁ garahanti. Sandiṭṭhikā sandiṭṭhe niyuttā,",
  "tika-s0501t3:503_5": "sahadhammikā saha dhammena kāraṇena ye vattanti sahadhammikā. Gārayhā garahitabbākāre",
  "tika-s0501t3:503_6": "yuttā . Vādā ca anuvādā ca vādānuvādā, te bhavanto sammādiṭṭhiñca dhammaṁ garahanti.",
  "tika-s0501t3:503_7": "Tena garahaṇena. Pujjā pūjitabbā ca na bhavanti, pāsaṁsā pasaṁsitabbā ca na bhavanti.",
  "tika-s0501t3:503_8": "Evantiādīsu sammāsaṅkappaṁ vā sammāvācādikaṁ vā visuṁ visuṁ sammāsaṅkappañca te bhavanto",
  "tika-s0501t3:503_9": "dhammaṁ garahanti. Tena hi ye micchāsaṅkappikā, te bhavanto na pujjā ca pāsaṁsā ca…pe…",
  "tika-s0501t3:503_10": "sammāvimuttiñca te bhavanto dhammaṁ garahanti. Tena hi ye micchādiṭṭhivācikā, te",
  "tika-s0501t3:503_11": "bhavanto na pujjā ca pāsaṁsā ca. Sammāvimuttiñāṇadassanañca te bhavanto dhammaṁ garahanti.",
  "tika-s0501t3:503_12": "Tena hi ye micchāvimuttikā, te bhavanto na pujjā ca pāsaṁsā ca. Sammāvimuttiñāṇadassanañca",
  "tika-s0501t3:503_13": "te bhavanto dhammaṁ garahanti. Tena hi ye micchāvimuttiñāṇadassanikā, te bhavanto",
  "tika-s0501t3:503_14": "na pujjā ca pāsaṁsā cāti yojanā kātabbā. ‘‘Micchāvimuttiñāṇadassanā’’tipi pāṭho atthi.",
  "tika-s0501t3:504_0": "‘‘Ariyamaggasammādiṭṭhādīnaṁ garahavaseneva micchādiṭṭhādayo ca parivattetabbā, nāvasesānaṁ",
  "tika-s0501t3:504_1": "pasaṁsāvasenā’’ti vattabbattā kāmādīnaṁ pasaṁsāvasenapi kāmānaṁ paṭipakkhā veramaṇiyādayopi",
  "tika-s0501t3:504_2": "parivattetabbāti dassetuṁ ‘‘ye ca kho keci evamāhaṁsū’’tiādi vuttaṁ. Tattha bhuñjitabbā",
  "tika-s0501t3:504_3": "kāmā, paribhuñjitabbā kāmā, āsevitabbā kāmā, nisevitabbā kāmāti ettha kāmīyanteti",
  "tika-s0501t3:504_4": "kāmāti kammasādhanavasena vatthukāmā gahitā, nātipaṇītā kāmā bhuñjitabbā, atipaṇītā",
  "tika-s0501t3:504_5": "kāmā pari samantato bhuñjitabbā. Atipaṇītatarā kāmā ā bhuso sevitabbā, niyatā sevitabbā.",
  "tika-s0501t3:504_6": "Bhāvayitabbā kāmā, bahulīkātabbā kāmāti ettha pana kāmentīti kāmāti kattusādhanavasena",
  "tika-s0501t3:504_7": "kilesakāmā gahitā, punappunaṁ uppādanavasena bhāvayitabbā vaḍḍhāpetabbā pavattetabbā",
  "tika-s0501t3:504_8": "kilesakāmā, bahūnaṁ punappunaṁ uppādanavasena kātabbā vaḍḍhāpetabbā kilesakāmāti",
  "tika-s0501t3:504_9": "ye ca kāmavasikā puthujjanā keci evamāhaṁsu tesaṁ kāmavasikānaṁ puthujjanānaṁ kesañci",
  "tika-s0501t3:504_10": "tādisehi kāmehi veramaṇī kusalacetanā paṭipakkhavasena adhammo asevitabbo nāma āpajjeyyāti",
  "tika-s0501t3:504_11": "adhippāyo gahetabbo.",
  "tika-s0501t3:505_0": "Antadvayavasena parivattanaṁ dassetuṁ ‘‘ye vā pana kecī’’tiādi vuttaṁ. Attakilamathānuyogo",
  "tika-s0501t3:505_1": "dhammoti niyyānikoti ye vā pana pañcātapādipaṭipannakā tatthiyā evamāhaṁsu, tesaṁ",
  "tika-s0501t3:505_2": "pañcātapādipaṭipannakānaṁ niyyāniko dhammo majjhimāpaṭipadāsaṅkhāto vipassanāsahito",
  "tika-s0501t3:505_3": "ariyamaggo adhammo aniyyāniko abhāvetabbo nāma āpajjeyyāti. Sukhadukkhavasenapi parivattanaṁ",
  "tika-s0501t3:505_4": "dassetuṁ ‘‘ye ca kho’’tiādi vuttaṁ. ‘‘Pāpaṁ nijjarāpessāmā’’ti attahiṁsanādivasena",
  "tika-s0501t3:505_5": "paṭipannakānaṁ pavatto sarīratāpano dukkho dhammo niyyānikoti.",
  "tika-s0501t3:506": "Ye ca tathāpaṭipannakā keci evamāhaṁsu, tesaṁ tathāpaṭipannakānaṁ anavajjapaccayaparibhogavasena pavatto sarīradukkhūpasamo sukho dhammo adhammo appavattetabbo āpajjeyyāti.",
  "tika-s0501t3:507_0": "Antadvayādivasena parivattanaṁ ācariyena vibhattaṁ, amhehi ca ñātaṁ, ‘‘kathaṁ asubhasaññādivasena",
  "tika-s0501t3:507_1": "parivattetabbo’’ti pucchitabbattā evaṁ asubhasaññādivasena subhasaññādikā parivattetabbāti",
  "tika-s0501t3:507_2": "dassetuṁ ‘‘yathā vā panā’’tiādi vuttaṁ. Aṭṭhakathāyaṁ pana ‘‘idāni asubhasaññādimukhena",
  "tika-s0501t3:507_3": "subhasaññādiparivattanaṁ dassetuṁ ‘yathā vā panā’tiādi vutta’’nti (netti. aṭṭha.",
  "tika-s0501t3:507_4": "36) vuttaṁ. Sabbasaṅkhāresūti tebhūmakasaṅkhāresu. Āraddhavipassakassa hi tebhūmakā",
  "tika-s0501t3:507_5": "dhammā kilesāsucipaggharaṇakattā asubhato upaṭṭhahanti.",
  "tika-s0501t3:508_0": "‘‘Yadi sarūpatoyeva imesaṁ ime paṭipakkhāti aparivattetabbā siyuṁ, evaṁ sati niravasesā",
  "tika-s0501t3:508_1": "ca paṭipakkhā na sakkā parivattetuṁ, kathaṁ sakkā parivattetu’’nti vattabbattā parivattanalakkhaṇaṁ",
  "tika-s0501t3:508_2": "dassento ‘‘yaṁ yaṁ vā panā’’tiādimāha. Tattha kusalaṁ vā akusalaṁ vā yaṁ yaṁ dhammaṁ",
  "tika-s0501t3:508_3": "parivattetukāmo ācariyo cittena rocayati diṭṭhiyā upagacchati, kusalassa vā akusalassa",
  "tika-s0501t3:508_4": "vā tassa tassa rucikassa upagatassa dhammassa yo paṭipakkho, so paṭipakkhadhammo",
  "tika-s0501t3:508_5": "asaddhammo assa dhammassa aniṭṭhato paccanīkato ajjhāpanno pariññāto. Iṭṭhaṁ vā aniṭṭhaṁ",
  "tika-s0501t3:508_6": "vā yaṁ yaṁ dhammaṁ parivattetukāmo ācariyo cittena rocayati diṭṭhiyā upagacchati,",
  "tika-s0501t3:508_7": "iṭṭhassa vā aniṭṭhassa vā tassa tassa rucikassa dhammassa yo paṭipakkho, so paṭipakkhadhammo",
  "tika-s0501t3:508_8": "assa dhammassa aniṭṭhato paccanīkadhammato ajjhāpanno pariññāto bhavatīti parivattetukāmena",
  "tika-s0501t3:508_9": "icchitabbadhammānurūpapaṭipakkhavasena parivattanaṁ kātabbanti parivattane paṭipakkhalakkhaṇaṁ",
  "tika-s0501t3:508_10": "vuttaṁ. Tena aṭṭhakathāyaṁ vuttaṁ – ‘‘paṭipakkhassa lakkhaṇaṁ vibhāvetī’’ti.",
  "tika-s0501t3:509": "‘‘Evaṁ vuttappakāraṁ parivattanaṁ amhehi kathaṁ saddahitabba’’nti vattabbatā ‘‘tenāhā’’tiādi vuttaṁ.",
  "tika-s0501t3:510_0": "‘‘Ettāvatā parivatto hāro paripuṇṇo, añño niyutto natthī’’ti vattabbattā ‘‘niyutto",
  "tika-s0501t3:510_1": "parivattano hāro’’ti vuttaṁ. Yasmiṁ sutte kusalākusale niddiṭṭhe paṭipakkhavasena",
  "tika-s0501t3:510_2": "nīharitvā yathāsambhavaṁ yo yo parivattano hāro niyutto, tasmiṁ sutte niddiṭṭhe paṭipakkhavasena",
  "tika-s0501t3:510_3": "nīharitvā so so parivattano hāro niyutto niddhāretvā yutto yojitoti attho gahetabboti.",
  "tika-s0501t3:511": "Iti parivattanahāravibhaṅge sattibalānurūpā racitā",
  "tika-s0501t3:512": "Vibhāvanā niṭṭhitā.",
  "tika-s0501t3:513": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t3:514": "10. Vevacanahāravibhaṅgavibhāvanā",
  "tika-s0501t3:515_0": "37. Yena yena saṁvaṇṇanāvisesabhūtena pavattanahāravibhaṅgena parivattetabbā suttatthā",
  "tika-s0501t3:515_1": "vibhattā, so saṁvaṇṇanāvisesabhūto parivattanahāravibhaṅgo paripuṇṇo, ‘‘katamo vevacanahāravibhaṅgo’’ti",
  "tika-s0501t3:515_2": "pucchitabbattā ‘‘tattha katamo vevacano hāro’’tiādi vuttaṁ. Tattha tatthāti tesu",
  "tika-s0501t3:515_3": "niddiṭṭhesu soḷasasu desanāhārādīsu katamo saṁvaṇṇanāviseso vevacano hāro vevacanahāravibhaṅgo",
  "tika-s0501t3:515_4": "nāmāti pucchati. ‘‘Vevacanāni bahūnī’’tiādiniddesassa idāni mayā vuccamāno ‘‘ekaṁ",
  "tika-s0501t3:515_5": "bhagavā dhamma’’ntiādiko vitthārasaṁvaṇṇanāviseso vevacano hāro vevacanahāravibhaṅgo",
  "tika-s0501t3:515_6": "nāmāti attho gahetabbo. ‘‘Yāni vevacanāni niddhāritāni, katamāni tāni vevacanānī’’ti",
  "tika-s0501t3:515_7": "pucchitabbattā ‘‘yathā eka’’ntiādi vuttaṁ. Ekaṁ viññātabbaṁ dhammaṁ sabhāvadhammaṁ",
  "tika-s0501t3:515_8": "paññāpetabbaṁ vā dhammaṁ aññamaññehi yathā yehi pakārehi ceva vevacanehi ca bhagavā",
  "tika-s0501t3:515_9": "niddisati, tathāpakārāni vevacanāni viññātabbānīti attho. ‘‘Tāni vevacanāni kinti",
  "tika-s0501t3:515_10": "bhagavā āhā’’ti vattabbattā ‘‘yathāha bhagavā’’tiādi vuttaṁ. Yathā yaṁyaṁpakārāni vevacanāni –",
  "tika-s0501t3:516": "‘‘Āsā ca pihā ca abhinandanā ca, anekadhātūsu sarā patiṭṭhitā;",
  "tika-s0501t3:517": "Aññāṇamūlappabhavā pajappitā, sabbā mayā byantikatā samūlikā’’ti. –",
  "tika-s0501t3:518": "Bhagavā āha, taṁtaṁpakārāni vevacanāni viññātabbānīti attho.",
  "tika-s0501t3:519_0": "Ekasseva dhammassa anekehi pariyāyabhūtehi vevacanehi niddisane phalaṁ aṭṭhakathāyaṁ",
  "tika-s0501t3:519_1": "(netti. aṭṭha. 37) bahudhā vuttaṁ, tasmā amhehi na dassitaṁ. ‘‘Katamā āsā, katamā",
  "tika-s0501t3:519_2": "pihādī’’ti pucchitabbattā ‘‘āsā nāma vuccatī’’tiādi vuttaṁ. Yā bhavissassa atthassa",
  "tika-s0501t3:519_3": "āsīsanā avassaṁ āgamissatīti yā āsā assa āsīsantassa puggalassa uppajjati, tassa",
  "tika-s0501t3:519_4": "āsīsanā ‘‘āsā nāmā’’ti vuccati. Vattamānassa yā patthanā assa patthayantassa uppajjati,",
  "tika-s0501t3:519_5": "seyyataraṁ vā aññaṁ disvā ‘‘ediso ahaṁ bhaveyya’’nti yā pihā assa pihayantassa uppajjati,",
  "tika-s0501t3:519_6": "sā patthanā ‘‘pihā nāmā’’ti vuccati. Anāgatatthaṁ ārabbha pavattā taṇhā ‘‘āsā’’ti",
  "tika-s0501t3:519_7": "vuccati, anāgatapaccuppannatthaṁ ārabbha pavattā taṇhā ‘‘pihā’’ti vuccati, tathāpi",
  "tika-s0501t3:519_8": "taṇhābhāvena ekattā eko dhammova atthassa icchitassa nipphatti atthanipphatti, paṭipāleti",
  "tika-s0501t3:519_9": "etāya taṇhāyāti paṭipālanā, atthanipphattiyā paṭipālanāti atthanipphattipaṭipālanā.",
  "tika-s0501t3:519_10": "Yā taṇhā assa pālayantassa puggalassa uppajjati, sā taṇhā ‘‘abhinandanā’’ti vuccati.",
  "tika-s0501t3:520_0": "‘‘Yā atthanipphatti taṇhāya paṭipāletabbā, katamā sā atthanipphattī’’ti pucchitabbattā",
  "tika-s0501t3:520_1": "taṁ atthanipphattiṁ sattato vā saṅkhārato vā vibhajitvā dassento ‘‘piyaṁ vā ñātiṁ,",
  "tika-s0501t3:520_2": "piyaṁ vā dhamma’’ntiādimāha. Tattha ‘‘ñāti’’nti iminā mittabandhavādayopi gahitā.",
  "tika-s0501t3:520_3": "Dhammaṁ pana piyarūpārammaṇādikaṁ chabbidhampi yāya taṇhāya taṇhiko abhinandati,",
  "tika-s0501t3:520_4": "sā taṇhā ‘‘abhinandanā nāmā’’ti vuccati. Paṭikkūlaṁ ñātiṁ vā dhammaṁ vā vipallāsavasena",
  "tika-s0501t3:520_5": "appaṭikkūlaṁ ñātiṁ vā dhammaṁ vā sabhāvavasena appaṭikkūlato yāya taṇhāya taṇhiko",
  "tika-s0501t3:520_6": "abhinandati , sā taṇhā vā ‘‘abhinandanā nāmā’’ti vuccatīti yojetvā attho gahetabbo.",
  "tika-s0501t3:521": "‘‘Yāsu anekāsu dhātūsu vuttappakārā taṇhā ‘sarā’ti bhagavatā vuttā, katamā tā dhātuyo’’ti pucchitabbattā tā dhātuyo sarūpato dassetuṁ ‘‘cakkhudhātū’’tiādi vuttaṁ.",
  "tika-s0501t3:522_0": "‘‘Tāsu dhātūsu katamāya dhātuyā katamā sarā patiṭṭhitā pavattā’’ti pucchitabbattā",
  "tika-s0501t3:522_1": "imāya dhātuyā ayaṁ sarā patiṭṭhitā pavattāti niyametvā dassetuṁ ‘‘sarāti keci rūpādhimuttā’’tiādi",
  "tika-s0501t3:522_2": "vuttaṁ. Tattha kecīti sarāsaṅkhātāya rūpataṇhāya taṇhikā puggalā. Rūpādhimuttāti",
  "tika-s0501t3:522_3": "rūpadhātusaṅkhāte ārammaṇe adhimuttā ajjhositā. Iminā padena rūpataṇhāsaṅkhātā sarā",
  "tika-s0501t3:522_4": "rūpadhātuyā patiṭṭhitā pavattāti gahitā, ‘‘keci saddādhimuttā’’tiādīhipi saddataṇhāsaṅkhātādayo",
  "tika-s0501t3:522_5": "sarā saddadhātuyādīsu patiṭṭhitā pavattā sarāva gahitā. Keci dhammādhimuttāti ettha",
  "tika-s0501t3:522_6": "dhammaggahaṇena cakkhudhātusotadhātughānadhātujivhādhātukāyadhātusattaviññāṇadhātudhammadhātuyo",
  "tika-s0501t3:522_7": "gahitā, tasmā aṭṭhārasa dhātuyo patiṭṭhānabhāvena gahitāpi chabbidhāva gahitāti daṭṭhabbā.",
  "tika-s0501t3:522_8": "‘‘Rūpādhimuttādīsu kittakāni padāni taṇhāpakkhe taṇhāya vevacanā’’ti pucchitabbattā",
  "tika-s0501t3:522_9": "etādisāni ettakāni padāni taṇhāpakkhe taṇhāvevacanānīti niyametvā dassetuṁ ‘‘tattha",
  "tika-s0501t3:522_10": "yāni cha gehasitānī’’tiādi vuttaṁ. Tatthāti tesu chasu rūpādīsu. Cha gehasitāni domanassānīti",
  "tika-s0501t3:522_11": "chasu rūpādīsu pavattaṁ taṇhāpemaṁ nissāya pavattāni cha domanassāni. Esa nayo sesesupi.",
  "tika-s0501t3:522_12": "‘‘Cha upekkhā gehasitāpi bhagavatā vuttā, kasmā na gahitā’’ti vattabbattā ‘‘yā cha",
  "tika-s0501t3:522_13": "upekkhā gehasitā, ayaṁ diṭṭhipakkho’’ti vuttaṁ, diṭṭhipakkhattā na gahitāti attho.",
  "tika-s0501t3:523_0": "38. ‘‘Kathaṁ vuttappakārā taṇhā eva gahitā’’ti vattabbattā ‘‘sāyeva patthanākārenā’’tiādi",
  "tika-s0501t3:523_1": "vuttaṁ. Sā vuttappakārā eva taṇhā patthanākārena pavattanato āsādipariyāyena vuttā,",
  "tika-s0501t3:523_2": "rūpādiārammaṇadhammesu nandanato ‘‘dhammanandī’’ti pariyāyena vuttā, rūpādiārammaṇadhammesu",
  "tika-s0501t3:523_3": "gilitvā pariniṭṭhapeti viya ajjhosāya tiṭṭhanato ‘‘dhammajjhosāna’’nti pariyāyena",
  "tika-s0501t3:523_4": "vuttā, tasmā taṇhāya vevacanāni honti.",
  "tika-s0501t3:524_0": "Taṇhāya vevacanāni ācariyena niddiṭṭhāni, amhehi ca ñātāni, ‘‘katamāni cittassa vevacanānī’’ti",
  "tika-s0501t3:524_1": "pucchitabbattā ‘‘cittaṁ mano’’tiādi vuttaṁ. ‘‘Ārammaṇaṁ cintetīti cittaṁ. Manati",
  "tika-s0501t3:524_2": "jānātīti mano. Vijānātīti viññāṇa’’ntiādinā attho pakaraṇesu (dha. sa. aṭṭha. 5)",
  "tika-s0501t3:524_3": "vuttova, tasmā amhehi na vitthārito. Vevacanāniyeva imāni imassa vevacanānīti ettakāniyeva",
  "tika-s0501t3:524_4": "kathayissāma. ‘‘Paññindriyaṁ paññābala’’ntiādīni paññāvevacanāni.",
  "tika-s0501t3:525_0": "‘‘Arahaṁ sammāsambuddho’’tiādīni buddhassa vevacanāni. ‘‘Tāni kattha desitānī’’ti",
  "tika-s0501t3:525_1": "pucchitabbattā ‘‘yathā ca buddhānussatiyaṁ vutta’’ntiādi vuttaṁ. Buddhānussatidesanāyaṁ",
  "tika-s0501t3:525_2": "yathā ca yaṁyaṁpakāraṁ vevacanaṁ bhagavatā ‘‘itipi so bhagavā arahaṁ…pe… bhagavato’’ti",
  "tika-s0501t3:525_3": "vuttaṁ, etaṁpakāraṁ vevacanaṁ buddhānussatiyā vevacanaṁ buddhassa vevacananti daṭṭhabbaṁ.",
  "tika-s0501t3:525_4": "‘‘Yathā ca dhammānussatiyaṁ vutta’’ntiādīsupi evameva yojanā kātabbā.",
  "tika-s0501t3:526": "‘‘Tenāhā’’tiādyānusandhyādiattho ceva ‘‘niyutto vevacano hāro’’tiānusandhyādiattho ca vuttanayānusārena veditabbo.",
  "tika-s0501t3:527": "Iti vevacanahāravibhaṅge sattibalānurūpā racitā",
  "tika-s0501t3:528": "Vibhāvanā niṭṭhitā.",
  "tika-s0501t3:529": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t3:530": "11. Paññattihāravibhaṅgavibhāvanā",
  "tika-s0501t3:531_0": "39. Yena yena saṁvaṇṇanāvisesabhūtena vibhaṅgena vevacanāni vibhattāni, so saṁvaṇṇanāvisesabhūto",
  "tika-s0501t3:531_1": "vibhaṅgo paripuṇṇo, ‘‘katamo paññattihāravibhaṅgo’’ti pucchitabbattā ‘‘tattha katamo",
  "tika-s0501t3:531_2": "paññattihāro’’tiādi vuttaṁ. Tattha tatthāti tesu niddiṭṭhesu soḷasasu desanāhārādīsu",
  "tika-s0501t3:531_3": "katamo saṁvaṇṇanāviseso paññattihāro paññattihāravibhaṅgo nāmāti pucchati. ‘‘Ekaṁ",
  "tika-s0501t3:531_4": "bhagavā dhammaṁ paññattīhi vividhāhi desetī’’tiādiniddesassa idāni mayā vuccamāno",
  "tika-s0501t3:531_5": "‘‘yā pakatikathāya desanā’’tiādiko vitthārasaṁvaṇṇanāviseso paññattihāro paññattihāravibhaṅgo nāmāti gahetabbo.",
  "tika-s0501t3:532_0": "‘‘Yāhi vividhāhi paññattīhi ekaṁ dhammaṁ bhagavā deseti, katamā tā vividhā paññattiyo’’ti",
  "tika-s0501t3:532_1": "pucchitabbattā ‘‘yā pakatikathāyā’’tiādi vuttaṁ. Tattha pakatikathāyāti assādādipadatthavisesaṁ",
  "tika-s0501t3:532_2": "aniddhāretvā atthasabhāvena pavattāya kathāya sādhukaṁ manasikāradhammakathāya yā",
  "tika-s0501t3:532_3": "desanā yathādhippetamatthaṁ veneyyasantāne nikkhipati patiṭṭhapeti pakārena ñāpeti,",
  "tika-s0501t3:532_4": "tasmā nikkhepapaññatti, tāya paññattiyā dhammaṁ desetīti attho. ‘‘Yā paññatti ‘pakatikathāya",
  "tika-s0501t3:532_5": "desanā’ti vuttā, katamā sā’’ti pucchitabbattā tathā pucchitvā vitthārato dassetuṁ",
  "tika-s0501t3:532_6": "‘‘kā ca pakatikathāya desanā’’tiādi vuttaṁ. Aṭṭhakathāyaṁ pana –‘‘iti ‘pakatikathāya",
  "tika-s0501t3:532_7": "desanā’ti saṅkhepena vuttamatthaṁ vitthārena vibhajituṁ ‘kā ca pakatikathāya desanā’ti",
  "tika-s0501t3:532_8": "pucchitvā ‘cattāri saccānī’tiādimāhā’’ti (netti. aṭṭha. 39) vuttaṁ. Tattha desanādesetabbassa",
  "tika-s0501t3:532_9": "bhedabhāvepi abhedopacārena ‘‘desanā cattāri saccānī’’ti vuttaṁ, catunnaṁ saccānaṁ",
  "tika-s0501t3:532_10": "paññatti desanā nāmāti attho.",
  "tika-s0501t3:533_0": "‘‘Kathaṁ taṁ saccapaññattiṁ bhagavā āhā’’ti pucchitabbattā ‘‘yathā bhagavā āhā’’ti",
  "tika-s0501t3:533_1": "vuttaṁ. Yathā yena pakārena bhagavā yaṁ yaṁ paññattiṁ āha, tathā tena pakārena sā",
  "tika-s0501t3:533_2": "paññatti jānitabbā. ‘‘Idaṁ dukkha’’nti yaṁ paññattiṁ bhagavā āha, ayaṁ ‘‘idaṁ dukkha’’nti",
  "tika-s0501t3:533_3": "paññatti pañcannaṁ khandhānaṁ nikkhepapaññatti, channaṁ dhātūnaṁ nikkhepapaññatti,",
  "tika-s0501t3:533_4": "aṭṭhārasannaṁ dhātūnaṁ nikkhepapaññatti, dvādasannaṁ āyatanānaṁ nikkhepapaññatti,",
  "tika-s0501t3:533_5": "dasannaṁ indriyānaṁ nikkhepapaññattīti yojanā kātabbā. Khandhadhātuāyatanindriyāni",
  "tika-s0501t3:533_6": "ca lokiyāneva. Pīḷanasaṅkhatasantāpavipariṇāmatthatāsāmaññena ekattaṁ upanetvā ‘‘idaṁ",
  "tika-s0501t3:533_7": "dukkha’’nti vuttā. Dasannaṁ indriyānanti cakkhusotaghānajivhākāyaitthipurisajīvitamanavedanindriyānaṁ",
  "tika-s0501t3:533_8": "dasannaṁ. Anubhavanalakkhaṇena ekalakkhaṇattā vedanindriyaṁ ekanti gahitaṁ, saddhindriyādīni",
  "tika-s0501t3:533_9": "pana maggapariyāpannattā na gahitāni.",
  "tika-s0501t3:534_0": "Kabaḷīkāreti ṭhānūpacārena voharite ojāsaṅkhāte āhāre, rāgo ariyamaggena appahātabbattā",
  "tika-s0501t3:534_1": "anusayavasena, āsāvasena vā patthanāvasena vā atthi nandī. Atthi taṇhāti etthāpi",
  "tika-s0501t3:534_2": "eseva nayo. Patiṭṭhitaṁ viruḷhanti paṭisandhiākaḍḍhanasamatthatāpattiyā patiṭṭhitattā",
  "tika-s0501t3:534_3": "patiṭṭhitañceva viruḷhañcāti gahetabbaṁ. Saṅkhārānanti punabbhavanibbattakassa bhavassa",
  "tika-s0501t3:534_4": "abhinibbattihetukānaṁ saṅkhārānaṁ. Jātijarāmaraṇanti abhinibbattanalakkhaṇā jāti,",
  "tika-s0501t3:534_5": "na uppādova, paripākalakkhaṇā jarā, na ṭhitiyeva, bhedanalakkhaṇaṁ maraṇaṁ, na bhaṅgameva.",
  "tika-s0501t3:534_6": "Tena vuttaṁ ‘‘sasokaṁ sadaraṁ saupāyāsa’’nti.",
  "tika-s0501t3:535_0": "‘‘Phasse ce, bhikkhave, āhāre…pe… manosañcetanāya ce, bhikkhave, āhāre…pe… viññāṇe",
  "tika-s0501t3:535_1": "ce, bhikkhave, āhāre atthi rāgo…pe… vadāmī’’ti ayaṁ paññatti dukkhassa ca samudayassa",
  "tika-s0501t3:535_2": "ca pabhavassa paññāpanato pabhavapaññatti nāma.",
  "tika-s0501t3:536_0": "Vaṭṭavasena paññattibhedo ācariyena vibhatto, amhehi ca ñāto, ‘‘kathaṁ vivaṭṭavasena",
  "tika-s0501t3:536_1": "paññattibhedo vibhatto’’ti vattabbattā ‘‘kabaḷīkāre ce, bhikkhave, āhāre natthi rāgo’’tiādi",
  "tika-s0501t3:536_2": "vuttaṁ. ‘‘Kabaḷīkāre…pe… anupāyāsanti vadāmī’’ti ayaṁ paññatti dukkhassa pariññāya",
  "tika-s0501t3:536_3": "ca paññāpanato pariññāpaññatti nāma, samudayassa pahānassa ca paññāpanato pahānapaññatti",
  "tika-s0501t3:536_4": "nāma, maggassa bhāvanāya ca paññāpanato bhāvanāpaññatti nāma, nirodhassa sacchikiriyāya",
  "tika-s0501t3:536_5": "ca paññāpanato sacchikiriyāpaññatti nāma.",
  "tika-s0501t3:537_0": "40. Vivaṭṭavasena paññattibhedo ācariyena vibhatto, amhehi ca ñāto, ‘‘kathaṁ sammasanavasena",
  "tika-s0501t3:537_1": "paññattibhedo vibhatto’’ti vattabbattā ‘‘samādhiṁ, bhikkhave, bhāvethā’’tiādi vuttaṁ.",
  "tika-s0501t3:537_2": "‘‘Samādhiṁ, bhikkhave, bhāvetha…pe… yathābhūtaṁ pajānātī’’ti ayaṁ paññatti maggassa",
  "tika-s0501t3:537_3": "bhāvanāya ca paññāpanato bhāvanāpaññatti nāma, dukkhassa pariññāya ca paññāpanato",
  "tika-s0501t3:537_4": "pariññāpaññatti nāma, samudayassa pahānassa ca paññāpanato pahānapaññatti nāma, nirodhassa",
  "tika-s0501t3:537_5": "sacchikiriyāya ca paññāpanato sacchikiriyāpaññatti nāma.",
  "tika-s0501t3:538_0": "Sammasanavasena paññattibhedo ācariyena vibhatto, amhehi ca ñāto, ‘‘kathaṁ upādānakkhandhavasena",
  "tika-s0501t3:538_1": "paññattibhedo vibhatto’’ti vattabbattā ‘‘rūpaṁ, rādha, vikirathā’’tiādi vuttaṁ. ‘‘Rūpaṁ,",
  "tika-s0501t3:538_2": "rādha, vikiratha…pe… nibbāna’’nti ayaṁ paññatti taṇhāsaṅkhātassa rodhassa nirodhassa",
  "tika-s0501t3:538_3": "ca paññāpanato nirodhapaññatti nāma, assādassa nibbidāya ca paññāpanato nibbidāpaññatti",
  "tika-s0501t3:538_4": "nāma, dukkhassa pariññāya ca paññāpanato pariññāpaññatti nāma, samudayassa pahānassa",
  "tika-s0501t3:538_5": "ca paññāpanato pahānapaññatti nāma, maggassa bhāvanāya ca paññāpanato bhāvanāpaññatti",
  "tika-s0501t3:538_6": "nāma, nirodhassa sacchikiriyāya ca paññāpanato sacchikiriyāpaññatti nāma.",
  "tika-s0501t3:539_0": "‘‘Rūpavedanāsaññāsaṅkhāraviññāṇāni vikiranto viddhaṁsento vikīḷaniyaṁ karonto paññāya",
  "tika-s0501t3:539_1": "taṇhākkhayāya paṭipajjanto kiṁ pajānātī’’ti pucchitabbattā ‘‘so ‘idaṁ dukkha’nti",
  "tika-s0501t3:539_2": "yathābhūtaṁ pajānātī’’tiādi vuttaṁ. ‘‘So ‘idaṁ dukkha’nti yathābhūtaṁ pajānātīti…pe…",
  "tika-s0501t3:539_3": "nirodhagāminipaṭipadāti yathābhūtaṁ pajānātī’’ti ayaṁ paññatti saccānaṁ paṭivedhassa",
  "tika-s0501t3:539_4": "paññāpanato paṭivedhapaññatti nāma, dassanabhūmiyā nikkhepassa ca paññāpanato nikkhepapaññatti",
  "tika-s0501t3:539_5": "nāma, maggassa bhāvanāya ca paññāpanato bhāvanāpaññatti nāma, sotāpattiphalassa sacchikiriyāya",
  "tika-s0501t3:539_6": "ca paññāpanato sacchikiriyāpaññatti nāma. ‘‘So ‘ime āsavā’ti yathābhūtaṁ pajānāti…pe…",
  "tika-s0501t3:539_7": "‘āsavā asesaṁ nirujjhantī’ti yathābhūtaṁ pajānātī’’ti ayaṁ paññatti khayeñāṇassa",
  "tika-s0501t3:539_8": "uppādassa ca paññāpanato uppādapaññatti nāma, anuppādeñāṇassa okāsassa ca paññāpanato",
  "tika-s0501t3:539_9": "okāsapaññatti nāma, maggassa bhāvanāya ca paññāpanato bhāvanāpaññatti nāma, dukkhassa",
  "tika-s0501t3:539_10": "pariññāya ca paññāpanato pariññāpaññatti nāma, samudayassa pahānassa ca paññāpanato",
  "tika-s0501t3:539_11": "pahānapaññatti nāma, vīriyindriyassa ārambhassa ca paññāpanato ārambhapaññatti nāma,",
  "tika-s0501t3:539_12": "āsāṭikānaṁ āhaṭanāya ca paññāpanato āhaṭanāpaññatti nāma, bhāvanābhūmiyā nikkhepassa",
  "tika-s0501t3:539_13": "ca paññāpanato nikkhepapaññatti nāma, pāpakānaṁ akusalānaṁ dhammānaṁ abhinighātassa",
  "tika-s0501t3:539_14": "ca paññāpanato abhinighātapaññatti nāma.",
  "tika-s0501t3:540_0": "41. Vaṭṭavasena vā vivaṭṭavasena vā dhammasammasanavasena vā upādānakkhandhavasena",
  "tika-s0501t3:540_1": "vā pajānanavasena vā saccesu nānāvidho paññattibhedo ācariyena vibhatto, amhehi ca",
  "tika-s0501t3:540_2": "ñāto, ‘‘kathaṁ teparivaṭṭavasena saccesu paññattibhedo vibhatto’’ti vattabbattā teparivaṭṭavasena",
  "tika-s0501t3:540_3": "saccesu paññattibhedaṁ dassetuṁ ‘‘idaṁ dukkhanti me, bhikkhave’’tiādi āraddhaṁ. Aṭṭhakathāyaṁ",
  "tika-s0501t3:540_4": "pana – ‘‘evaṁ vaṭṭavivaṭṭamukhena sammasanaupādānakkhandhamukheneva saccesu paññattivibhāgaṁ",
  "tika-s0501t3:540_5": "dassetvā idāni teparivaṭṭavasena dassetuṁ ‘idaṁ dukkhanti me bhikkhave’tiādi āraddha’’nti",
  "tika-s0501t3:540_6": "(netti. aṭṭha. 41) vuttaṁ. Tattha pubbe parijānanato paṭṭhāya. Ananussutesūti parijānanavasena",
  "tika-s0501t3:540_7": "ananussutesu catūsu saccadhammesu. Cakkhunti paṭhamaṁ nibbānadassanaṭṭhena cakkhu",
  "tika-s0501t3:540_8": "nāma. Yathāsabhāvato kiccaparijānanaṭṭhena sacchikiriyaparijānanaṭṭhena ñāṇaṁ nāma.",
  "tika-s0501t3:540_9": "Yathāsabhāvato kiccaparijānanādīnaṁ paṭivijjhitvā pajānanaṭṭhena paññā nāma. Tathā",
  "tika-s0501t3:540_10": "viditakaraṇaṭṭhena vijjā nāma. Ālokobhāsakaraṇaṭṭhena āloko nāma. Idaṁ cakkhādikaṁ",
  "tika-s0501t3:540_11": "sabbaṁ paññāvevacanameva. ‘‘Idaṁ dukkhanti me bhikkhave…pe… udapādī’’ti ayaṁ paññatti",
  "tika-s0501t3:540_12": "saccānaṁ desanāya paññāpanato desanāpaññatti nāma, sutamayiyā paññāya nikkhepassa",
  "tika-s0501t3:540_13": "ca paññāpanato nikkhepapaññatti nāma, anaññātaññassāmītindriyassa sacchikiriyāya",
  "tika-s0501t3:540_14": "ca paññāpanato sacchikiriyāpaññatti nāma, dhammacakkassa pavattanāya ca paññāpanato",
  "tika-s0501t3:540_15": "pavattanāpaññatti nāma.",
  "tika-s0501t3:541_0": "‘‘Taṁ kho panidaṁ dukkhaṁ pariññeyyaṁ…pe… udapādī’’ti ayaṁ paññatti maggassa bhāvanāya",
  "tika-s0501t3:541_1": "paññāpanato bhāvanāpaññatti nāma, cintāmayiyā paññāya nikkhepassa ca paññāpanato",
  "tika-s0501t3:541_2": "nikkhepapaññatti nāma, aññindriyassa sacchikiriyāya ca paññāpanato sacchikiriyāpaññatti nāma.",
  "tika-s0501t3:542_0": "‘‘Taṁ kho panidaṁ dukkhaṁ pariññātaṁ…pe… udapādī’’ti ayaṁ paññatti maggassa bhāvanāya",
  "tika-s0501t3:542_1": "paññāpanato bhāvanāpaññatti nāma, bhāvanāmayiyā paññāya nikkhepassa ca paññāpanato",
  "tika-s0501t3:542_2": "nikkhepapaññatti nāma, aññātāvino indriyassa sacchikiriyāya ca paññāpanato sacchikiriyāpaññatti",
  "tika-s0501t3:542_3": "nāma, dhammacakkassa pavattanāya ca paññāpanato pavattanāpaññatti nāma.",
  "tika-s0501t3:543_0": "Teparivaṭṭavasena saccesu nānāvidho paññattibhedo ācariyena vibhatto, amhehi ca ñāto,",
  "tika-s0501t3:543_1": "‘‘kathaṁ kusalākusalādivasena desitadhammassa paññattibhedo vibhatto’’ti vattabbattā",
  "tika-s0501t3:543_2": "‘‘tulamatulañca sambhava’’ntiādi vuttaṁ. Atha vā dhammacakkasutte paññattibhedo ācariyena",
  "tika-s0501t3:543_3": "vibhatto, amhehi ca ñāto, ‘‘tulamatulañcātiādigāthāya kathaṁ paññattibhedo vibhatto’’ti",
  "tika-s0501t3:543_4": "vattabbattā ‘‘tulamatulañcā’’tiādi vuttaṁ. Tulīyati paricchijjīyatīti tulaṁ, kāmāvacarakammaṁ,",
  "tika-s0501t3:543_5": "natthi tulaṁ sadisaṁ aññaṁ lokiyakammaṁ assa mahaggatakammassāti atulaṁ, rūpārūpāvacarakammaṁ.",
  "tika-s0501t3:543_6": "Punabbhavaṁ sambhavati etena saṅkhārenāti sambhavo, taṁ sambhavaṁ. Punabbhavaṁ saṅkharotīti",
  "tika-s0501t3:543_7": "bhavasaṅkhāro. Ajjhatte vipassanāvasena ramatīti ajjhattarato. Samathavasena samādhiyatīti",
  "tika-s0501t3:543_8": "samāhito. Attani sambhavatīti attasambhavo, taṁ attasambhavaṁ. Muni sambuddho sambhavaṁ",
  "tika-s0501t3:543_9": "bhavasaṅkhāraṁ tulañca atulañca avassaji, ajjhattarato samāhito kavacaṁ abhindi iva,",
  "tika-s0501t3:543_10": "evaṁ attasambhavaṁ abhindi padālayīti yojanā kātabbā. Atha vā muni sambuddho ‘‘pañcakkhandhā",
  "tika-s0501t3:543_11": "aniccā dukkhā anattā vipariṇāmadhammā, nibbānaṁ pana niccaṁ sukhaṁ asaṅkhataṁ avipariṇāmadhamma’’nti",
  "tika-s0501t3:543_12": "tulaṁ tulayanto atulaṁ nibbānaṁ disvā sambhavaṁ bhavasaṅkhāraṁ ariyamaggena avassaji.",
  "tika-s0501t3:543_13": "Kathaṁ avassaji? So hi muni vipassanāvasena ajjhattarato ca hutvā, samathavasena",
  "tika-s0501t3:543_14": "upacārappanāsu samāhito ca hutvā kavacaṁ abhindi iva, evaṁ attasambhavaṁ attani sañjātaṁ",
  "tika-s0501t3:543_15": "kilesaṁ abhindi padālayi, kilesābhāvena kammañca jahīti gāthāttho gahetabbo.",
  "tika-s0501t3:544_0": "‘‘Tulamatulañca sambhava’’nti paññatti sabbadhammānaṁ abhiññāya paññāpanato abhiññāpaññatti",
  "tika-s0501t3:544_1": "nāma, dhammapaṭisambhidāya nikkhepassa ca paññāpanato nikkhepapaññatti nāma, ‘‘bhavasaṅkhāramavassaji",
  "tika-s0501t3:544_2": "munī’’ti paññatti samudayassa pariccāgassa ca paññāpanato pariccāgapaññatti nāma,",
  "tika-s0501t3:544_3": "dukkhassa pariññāya ca paññāpanato pariññāpaññatti nāma, ‘‘ajjhattarato samāhito’’ti",
  "tika-s0501t3:544_4": "paññatti kāyagatāya satiyā bhāvanāya ca paññāpanato bhāvanāpaññatti nāma, cittekaggatāya",
  "tika-s0501t3:544_5": "ṭhitiyā ca paññāpanato ṭhitipaññatti nāma, ‘‘abhindi kavacamivattasambhava’’nti paññatti",
  "tika-s0501t3:544_6": "cittassa abhinibbidāya ca paññāpanato abhinibbidāpaññatti nāma, sabbaññutāya upādānassa",
  "tika-s0501t3:544_7": "ca paññāpanato upādānapaññatti nāma, avijjāṇḍakosānaṁ padālanāya ca paññāpanato padālapaññatti",
  "tika-s0501t3:544_8": "nāma, ‘‘yathāvutto paññattippabhedo kena saddahitabbo’’ti vattabbattā ‘‘tenāhā’’tiādi",
  "tika-s0501t3:544_9": "vuttaṁ. Tathāvuttassa paññattippabhedassa sambhavato bhagavā yaṁ ‘‘tulamatula’’ntiādigāthamāha,",
  "tika-s0501t3:544_10": "tathāsambhavato yathāvuttāya gāthāya yathāvutto paññattippabhedo saddahitabboti.",
  "tika-s0501t3:545": "‘‘Tulamatulañcā’’tiādigāthāyaṁ paññattippabhedo ācariyena vibhatto, amhehi ca ñāto.",
  "tika-s0501t3:546": "‘Yo dukkhamaddakkhi yatonidānaṁ, kāmesu so jantu kathaṁ nameyya;",
  "tika-s0501t3:547": "Kāmā hi loke saṅgoti ñatvā, tesaṁ satīmā vinayāya sikkhe’ti. –",
  "tika-s0501t3:548_0": "Gāthāyaṁ pana kathaṁ paññattibhedo vibhatto’’ti vattabbattā ‘‘yo dukkhamaddakkhī’’tiādi",
  "tika-s0501t3:548_1": "vuttaṁ. Yo āraddhavipassako jantu yatonidānaṁ sabbaṁ tebhūmakaṁ hetuphalaṁ dukkhaṁ",
  "tika-s0501t3:548_2": "addakkhi, so āraddhavipassako jantu kāmesu kathaṁ nameyya nametuṁ nārahati. Kāmā",
  "tika-s0501t3:548_3": "loke ‘‘saṅgo’’ti hi yasmā passitabbā, tasmā nametuṁ nārahati, iti etaṁ dukkhabhāvaṁ",
  "tika-s0501t3:548_4": "dukkhahetubhāvaṁ ñatvā tesaṁ kāmānaṁ vinayāya vūpasamāya satimā kāyagatāsatisampanno",
  "tika-s0501t3:548_5": "tīṇi sikkhāni sikkhe sikkheyyāti gāthāttho saṅkhepena viññātabbo. Aṭṭhakathāyaṁ (netti.",
  "tika-s0501t3:548_6": "aṭṭha. 41) pana vitthārena saṁvaṇṇito.",
  "tika-s0501t3:549_0": "‘‘Yo dukkha’’nti paññatti dukkhassa vevacanassa ca pariññāya ca paññāpanato vevacanapaññatti,",
  "tika-s0501t3:549_1": "pariññāpaññatti ca hoti. ‘‘Yatonidāna’’nti paññatti samudayassa pabhavassa ca pahānassa",
  "tika-s0501t3:549_2": "ca paññāpanato pabhavapaññatti ceva pahānapaññatti ca hoti. ‘‘Addakkhī’’ti paññatti",
  "tika-s0501t3:549_3": "ñāṇacakkhussa vevacanassa ca paṭivedhassa ca paññāpanato vevacanapaññatti ceva paṭivedhapaññatti",
  "tika-s0501t3:549_4": "ca hoti. ‘‘Kāmesu so jantu kathaṁ nameyyā’’ti paññatti kāmataṇhāya vevacanassa ca",
  "tika-s0501t3:549_5": "anabhinivisassa ca paññāpanato vevacanapaññatti ceva anabhinivesapaññatti ca hoti.",
  "tika-s0501t3:549_6": "‘‘Kāmā hi loke saṅgoti ñatvā’’ti paññatti kāmānaṁ paccatthikato dassanassa ca paññāpanato",
  "tika-s0501t3:549_7": "dassanapaññatti nāma. Kāmā hi anatthajānanato paccatthikasadisā.",
  "tika-s0501t3:550_0": "‘‘Kīdisā hutvā anatthajanakā’’ti pucchitabbattā ‘‘kāmā hī’’tiādi vuttaṁ. Kāmā rāgaggiādīhi",
  "tika-s0501t3:550_1": "antodayhanato aṅgārakāsūpamā ca, pūtibhāvāpajjanato maṁsapesūpamā ca, bahi aññena",
  "tika-s0501t3:550_2": "dayhanato pāvakakappā jalitaggikkhandhūpamā ca, patiṭṭhānābhāvato papātūpamā ca,",
  "tika-s0501t3:550_3": "visasadisehi dosādīhi parahiṁsanato uragopamā ca. ‘‘Tesaṁ satīmā’’ti paññatti pahānāya",
  "tika-s0501t3:550_4": "apacayassa ca paññāpanato apacayapaññatti nāma, kāyagatāya satiyā nikkhepassa ca",
  "tika-s0501t3:550_5": "paññāpanato nikkhepapaññatti nāma, maggassa bhāvanāya ca paññāpanato bhāvanāpaññatti",
  "tika-s0501t3:550_6": "nāma. ‘‘Vinayāya sikkhe’’ti paññattirāgavinayassa dosavinayassa mohavinayassa paṭivedhassa",
  "tika-s0501t3:550_7": "ca paññāpanato paṭivedhapaññatti nāma. ‘‘Jantū’’ti paññatti yogissa vevacanassa ca",
  "tika-s0501t3:550_8": "paññāpanato vevacanapaññatti nāma.",
  "tika-s0501t3:551_0": "‘‘Jantūti sāmaññasattavācako saddo kasmā yogivācakoti viññātabbo’’ti vattabbattā",
  "tika-s0501t3:551_1": "‘‘yadā hī’’tiādi vuttaṁ. Yogī yadā yasmiṁ kāle kāmā saṅgoti pajānāti, tadā tasmiṁ",
  "tika-s0501t3:551_2": "kāle so yogī kāmānaṁ anuppādāya kusale dhamme kāyagatāsatiādīhi uppādayati, so kusale",
  "tika-s0501t3:551_3": "dhamme uppādento yogī anuppannānaṁ kusalānaṁ dhammānaṁ uppādāya vāyamati kusalavīriyaṁ",
  "tika-s0501t3:551_4": "karoti, tasmā yogīvācako jantusaddoti viññātabbo. ‘‘Jantū’’ti ayaṁ paññatti appattassa",
  "tika-s0501t3:551_5": "kusalassa jhānadhammādikassa pattiyā vāyāmassa ca paññāpanato vāyāmapaññatti nāma,",
  "tika-s0501t3:551_6": "oramattikāya asantuṭṭhiyā nikkhepassa ca paññāpanato nikkhepapaññatti nāma. ‘‘So",
  "tika-s0501t3:551_7": "anuppannānaṁ kusalānaṁ dhammānaṁ uppādāya vāyamatī’’ti ayaṁ paññatti vāyāmapaññatti,",
  "tika-s0501t3:551_8": "‘‘hetuso uppannānaṁ kusalānaṁ dhammānaṁ ṭhitiyā vāyamatīti paññatti katamā paññattī’’ti",
  "tika-s0501t3:551_9": "pucchitabbattā ‘‘tattha so uppannāna’’ntiādi vuttaṁ. Tattha tasmiṁ ‘‘anuppannāna’’ntiādimhi.",
  "tika-s0501t3:551_10": "‘‘So uppannānaṁ kusalānaṁ dhammānaṁ ṭhitiyā vāyamatī’’ti ayaṁ paññatti bhāvanāya",
  "tika-s0501t3:551_11": "appamādassa ca paññāpanato appamādapaññatti nāma, vīriyindriyassa nikkhepassa ca",
  "tika-s0501t3:551_12": "paññāpanato nikkhepapaññatti nāma, kusalānaṁ dhammānaṁ ārakkhassa ca paññāpanato",
  "tika-s0501t3:551_13": "ārakkhapaññatti nāma, adhicittasikkhāya ṭhitiyā ca paññāpanato ṭhitipaññatti nāma.",
  "tika-s0501t3:551_14": "‘‘Kena yathāvuttappakāro paññattippabhedo saddahitabbo’’ti vattabbattā ‘‘tenāhā’’tiādi vuttaṁ.",
  "tika-s0501t3:552": "‘‘Yo dukkhamaddakkhi yatonidāna’’ntiādigāthāya paññattippabhedo ācariyena vibhatto, amhehi ca ñāto.",
  "tika-s0501t3:553": "‘‘Mohasambandhano loko, bhabbarūpova dissati;",
  "tika-s0501t3:554": "Upadhibandhano bālo, tamasā parivārito;",
  "tika-s0501t3:555": "Assirī viya khāyati, passato natthi kiñcananti. –",
  "tika-s0501t3:556_0": "Gāthāyaṁ pana kathaṁ paññattippabhedo vibhatto’’ti vattabbattā ‘‘mohasambandhano’’tiādi",
  "tika-s0501t3:556_1": "vuttaṁ. Tattha mohasambandhanoti mohahetukehi saṁyojanehi sambandho. Lokoti appahīnasaṁyojano",
  "tika-s0501t3:556_2": "sattaloko. Bhabbarūpovadissatīti abhabbopi attā bhabbarūpova bhabbajātiko viya bālānaṁ",
  "tika-s0501t3:556_3": "avipassakānaṁ dissati. Upadhibandhanoti kilesūpadhīhi bandhitabbo. Yu-paccayo hi",
  "tika-s0501t3:556_4": "kammatthe vihito. Upadhīsu vā kilesānaṁ bandhanaṁ yassa bālassāti upadhibandhano.",
  "tika-s0501t3:556_5": "Dve avaḍḍhiyo lāti gaṇhātīti bālo. Tamasā sammohena parivārito paṭicchādito paṇḍitānaṁ",
  "tika-s0501t3:556_6": "vipassakānaṁ assirī viya sirīvirahito viya khāyati upaṭṭhāti. Passato paññācakkhunā",
  "tika-s0501t3:556_7": "passantassa paṇḍitassa kiñcanaṁ natthīti saṅkhepattho daṭṭhabbo.",
  "tika-s0501t3:557_0": "‘‘Mohasambandhano loko’’ti paññatti mohasīsena gahitānaṁ vipallāsānaṁ desanāya paññāpanato",
  "tika-s0501t3:557_1": "desanāpaññatti nāma. ‘‘Bhabbarūpova dissatī’’ti paññatti lokassa viparītassa viparītākārena",
  "tika-s0501t3:557_2": "upaṭṭhahantassa paññāpanato viparītapaññatti nāma. ‘‘Upadhibandhano bālo’’ti paññatti",
  "tika-s0501t3:557_3": "pāpakānaṁ icchāvacarānaṁ pabhavassa paññāpanato pabhavapaññatti nāma. ‘‘Upadhibandhano",
  "tika-s0501t3:557_4": "bālo’’ti paññatti pariyuṭṭhānānaṁ akusalānaṁ dhammānaṁ bandhanakiccassa paññāpanato",
  "tika-s0501t3:557_5": "kiccapaññatti nāma. ‘‘Upadhibandhano bālo’’ti paññatti kilesānaṁ bandhanabalamūhanabalānaṁ",
  "tika-s0501t3:557_6": "paññāpanato balapaññatti nāma. ‘‘Upadhibandhano bālo’’ti paññatti saṅkhārānaṁ viruhanāya",
  "tika-s0501t3:557_7": "paññāpanato viruhanāpaññatti nāma. ‘‘Tamasā parivārito’’ti paññatti avijjandhakārassa",
  "tika-s0501t3:557_8": "desanāya paññāpanato desanāpaññatti nāma, avijjandhakārassa vevacanassa ca paññāpanato",
  "tika-s0501t3:557_9": "vevacanapaññatti nāma. ‘‘Assirī viya khāyatī’’ti paññatti dibbacakkhussa dassanakiriyāya",
  "tika-s0501t3:557_10": "paññāpanato dassanapaññatti nāma. ‘‘Assirī viya khāyatī’’ti paññatti paññācakkhussa",
  "tika-s0501t3:557_11": "nikkhepassa paññāpanato nikkhepapaññatti nāma. ‘‘Passato natthi kiñcana’’nti paññatti",
  "tika-s0501t3:557_12": "sattānaṁ ariyānaṁ paṭivedhassa paññāpanato paṭivedhapaññatti nāma.",
  "tika-s0501t3:558_0": "‘‘Katamaṁ kiñcana’’nti pucchitabbattā ‘‘rāgo kiñcana’’ntiādi vuttaṁ. ‘‘Yathāvutto",
  "tika-s0501t3:558_1": "paññattippabhedo kathaṁ amhehi saddahitabbo’’ti vattabbattā ‘‘tenāhā’’tiādi vuttaṁ.",
  "tika-s0501t3:558_2": "Yathāvuttassa paññattippabhedassa sambhavato bhagavā yaṁ ‘‘mohasambandhano’’tiādimāha,",
  "tika-s0501t3:558_3": "tathāsambhavato tāya gāthāya yathāvutto paññattippabhedo gāthānusārena saddahitabbo.",
  "tika-s0501t3:559_0": "‘‘Mohasambandhano loko’’tiādigāthāya paññattippabhedo ācariyena vibhatto, amhehi",
  "tika-s0501t3:559_1": "ca ñāto, ‘‘atthi, bhikkhave, ajāta’ntiādipāṭhassa paññattippabhedo kathaṁ vibhatto’’ti",
  "tika-s0501t3:559_2": "pucchitabbattā ‘‘atthi bhikkhave’’tiādipāḷimāha. ‘‘Sā pana pāḷi kimatthaṁ bhagavatā",
  "tika-s0501t3:559_3": "vuttā’’ti ce puccheyya? Paramatthato avijjamānattā nibbānaṁ natthi, tasmā ‘‘atthi",
  "tika-s0501t3:559_4": "nibbāna’’nti vacanaṁ sasavisāṇavacanaṁ viya anatthaṁ, vohāramattametanti vadantānaṁ",
  "tika-s0501t3:559_5": "micchāvādaṁ bhañjituṁ bhagavatā vuttāti daṭṭhabbā.",
  "tika-s0501t3:560_0": "Kutocipi ajātattā abhūtattā ajātaṁ abhūtaṁ. Paccayehi akatattā akataṁ. Saṅkhatābhāvato",
  "tika-s0501t3:560_1": "asaṅkhataṁ nibbānaṁ atthi. Etaṁ ajātādikaṁ nibbānaṁ no ce abhavissa, evaṁ sati nissaraṇaṁ",
  "tika-s0501t3:560_2": "na paññāyetha, nibbānassa ca ariyamaggaphalānaṁ ārammaṇattā, maggaphalānañca kilesānaṁ",
  "tika-s0501t3:560_3": "samucchindanato paṭippassambhanato, samucchindanena ca tividhassa vaṭṭassa apavaṭṭanato",
  "tika-s0501t3:560_4": "ajātādikaṁ nibbānaṁ atthiyevāti daṭṭhabbaṁ.",
  "tika-s0501t3:561_0": "‘‘Atthi, bhikkhave, ajātaṁ…pe… asaṅkhata’’nti ayaṁ paññatti nibbānassa desanāpaññatti",
  "tika-s0501t3:561_1": "ca nibbānassa vevacanapaññatti ca hoti. ‘‘Nayidha jātassa…pe… paññāyethā’’ti ayaṁ",
  "tika-s0501t3:561_2": "paññatti saṅkhatassa vevacanapaññatti ca saṅkhatassa upanayanapaññatti ca hoti. ‘‘Yasmā",
  "tika-s0501t3:561_3": "ca…pe… asaṅkhata’’nti ayaṁ paññatti nibbānassa vevacanapaññatti ca nibbānassa jotanāpaññatti",
  "tika-s0501t3:561_4": "ca hoti. ‘‘Yasmā jātassa…pe… paññāyatī’’ti ayaṁ paññatti nibbānassa vevacanapaññatti",
  "tika-s0501t3:561_5": "ca maggassa saṁsārato niyyānikapaññatti ca nissaraṇapaññatti ca hotīti paññattiviseso",
  "tika-s0501t3:561_6": "paṇḍitehi niddhāretvā gahetabbo.",
  "tika-s0501t3:562_0": "‘‘Yathāvutto nibbānassa paññattippabhedo kena saddahitabbo’’ti vattabbattā ‘‘tenāha",
  "tika-s0501t3:562_1": "bhagavā’’tiādi vuttaṁ. ‘‘Tenāha āyasmā’’tiādyānusandhyādiattho ceva ‘‘niyutto paññattihāro’’ti",
  "tika-s0501t3:562_2": "anusandhyādiattho ca vuttanayānusārena veditabbo.",
  "tika-s0501t3:563": "Iti paññattihāravibhaṅge sattibalānurūpā racitā",
  "tika-s0501t3:564": "Vibhāvanā niṭṭhitā.",
  "tika-s0501t3:565": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t3:566": "12. Otaraṇahāravibhaṅgavibhāvanā",
  "tika-s0501t3:567_0": "42. Yena yena saṁvaṇṇanāvisesabhūtena paññattihāravibhaṅgena paññattiyo vibhattā,",
  "tika-s0501t3:567_1": "so saṁvaṇṇanāvisesabhūto vibhaṅgo paripuṇṇo, ‘‘katamo otaraṇo hāravibhaṅgo’’ti pucchitabbattā",
  "tika-s0501t3:567_2": "‘‘tattha katamo otaraṇo hāro’’tiādi vuttaṁ. Tattha tatthāti tesu niddiṭṭhesu soḷasasu",
  "tika-s0501t3:567_3": "desanāhārādīsu katamo saṁvaṇṇanāviseso otaraṇo hāro otaraṇahāravibhaṅgo nāmāti pucchati.",
  "tika-s0501t3:567_4": "‘‘Yo ca paṭiccuppādo’’tiādiniddesassa idāni mayā vuccamāno ‘‘uddhaṁ adho sabbadhi",
  "tika-s0501t3:567_5": "vippamutto’’tiādiko vitthārasaṁvaṇṇanāviseso otaraṇo hāro otaraṇahāravibhaṅgo nāmāti gahetabbo.",
  "tika-s0501t3:568_0": "Tattha pāṭhe ‘‘katame paṭiccasamuppādādayo niddhāretvā katamehi niddhāritehi dhammehi",
  "tika-s0501t3:568_1": "otaratī’’ti pucchitabbattā imasmiṁ pāṭhe ime paṭiccasamuppādādayo niddhāretvā imehi",
  "tika-s0501t3:568_2": "niddhāritehi dhammehi otaratīti dassetuṁ ‘‘uddhaṁ adho sabbadhi vippamutto’’tiādi",
  "tika-s0501t3:568_3": "vuttaṁ. Tattha uddhanti kāmadhātuto uddhaṁ uparibhāge pavattāya rūpadhātuarūpadhātuyā.",
  "tika-s0501t3:568_4": "Adhoti rūpadhātuto heṭṭhābhāge pavattāya kāmadhātuyā. Sabbadhīti sabbasmiṁ kāmarūpaarūpadhātumhi.",
  "tika-s0501t3:568_5": "Vippamuttoti paṭisandhivasena appavattanato vippamutto asekkho. Ayaṁ sekkho dassanamaggena",
  "tika-s0501t3:568_6": "sakkāyadiṭṭhiyā samugghātattā ‘‘ahaṁ asmī’’ti anānupassī viharati. Evaṁ sekkhāya",
  "tika-s0501t3:568_7": "vimuttiyā ceva asekkhāya vimuttiyā ca sekkho ceva asekkho ca atiṇṇapubbaṁ oghaṁ apunabbhavāya",
  "tika-s0501t3:568_8": "vimutto udatārīti gāthāttho gahetabbo.",
  "tika-s0501t3:569_0": "Tasmiṁ gāthāpāṭhe ‘‘katame niddhāretvā katamehi otaratī’’ti pucchitabbattā ‘‘uddhanti",
  "tika-s0501t3:569_1": "rūpadhātū’’tiādi vuttaṁ. Uddhanti manussalokato uddhaṁ cātumahārājikādayopi gahitāti",
  "tika-s0501t3:569_2": "atthasambhavato taṁ nivattetuṁ ‘‘rūpadhātu arūpadhātū’’ti vuttaṁ. Adhoti manussabhavato",
  "tika-s0501t3:569_3": "adho cattāro apāyabhūmiyo ca gahitāti atthasambhavato taṁ nivattetuṁ ‘‘kāmadhātū’’ti",
  "tika-s0501t3:569_4": "vuttaṁ. Sabbadhīti catubhūmiketi atthasambhavato ‘‘tedhātuke’’ti vuttaṁ. Ayaṁ asekkhā",
  "tika-s0501t3:569_5": "vimuttīti vimuttassa asekkhassa yā virāgatā atthi, ayampi virāgatā asekkhaphalavimutti.",
  "tika-s0501t3:569_6": "‘‘Uddhaṁ adho sabbadhi vippamutto’’ti pāṭhe vuttappakārā ayaṁ asekkhā vimutti niddhāritāti",
  "tika-s0501t3:569_7": "attho. Niddhāritāya asekkhāya vimuttiyā yāni saddhādipañcindriyāni niddhāritāni,",
  "tika-s0501t3:569_8": "tāniyeva asekkhāni pañcindriyāni bhavanti. Ayaṁ vuttappakārā otaraṇā indriyehi vimuttiyā",
  "tika-s0501t3:569_9": "otaraṇā nāma pavesanā nāma.",
  "tika-s0501t3:570_0": "Tāniyeva asekkhāni pañcindriyāni vijjāya upakārakattā, paññāpadaṭṭhānattā vā vijjā",
  "tika-s0501t3:570_1": "bhavanti. Vijjuppādā tādisāya vijjāya uppādā uppādahetuto avijjānirodho avijjāya",
  "tika-s0501t3:570_2": "nirodho hoti…pe… dukkhakkhandhassa nirodho hoti, ayaṁ vuttappakārā otaraṇā paṭiccasamuppādehi otaraṇā nāma.",
  "tika-s0501t3:571": "Tāniyeva asekkhāni pañcindriyāni tīhi khandhehi saṅgahitāni saddhāvīriyehi sīlasambhavato, satiyā ca paññānuvattakattā. Sesā vuttanayānusārena veditabbā.",
  "tika-s0501t3:572_0": "‘‘Uddhaṁ adho sabbadhi vippamutto’’ti pāṭhe niddhāretvā otaraṇā ācariyena vibhattā,",
  "tika-s0501t3:572_1": "amhehi ca ñātā, ‘‘ayaṁ ahasmīti anānupassī’’ti pāṭhe ‘‘katame niddhāretvā katamehi",
  "tika-s0501t3:572_2": "otaraṇehi otaratī’’ti vattabbattā ‘‘ayaṁ ahasmīti anānupassīti ayaṁ sakkāyadiṭṭhiyā’’tiādi",
  "tika-s0501t3:572_3": "vuttaṁ. Yo ayaṁ sekkho ‘‘ahamasmī’’ti nānupassī, tassa sekkhassa sakkāyadiṭṭhiyā",
  "tika-s0501t3:572_4": "yo samugghāto atthi, yā samugghātasaṅkhātā samugghātavimutti sekkhā vimutti hoti,",
  "tika-s0501t3:572_5": "tassā sekkhāya vimuttiyā yāni saddhādipañcindriyāni niddhāritāni, tāniyeva sekkhāni",
  "tika-s0501t3:572_6": "pañcindriyāni bhavanti. Ayaṁ vuttappakārā otaraṇā indriyehi otaraṇā nāma. Sesā vuttanayānusārena veditabbā.",
  "tika-s0501t3:573_0": "43. ‘‘Uddhaṁ adho’’tiādigāthāyaṁ otaraṇā ācariyena vibhattā, amhehi ca ñātā, ‘‘nissitassa",
  "tika-s0501t3:573_1": "calita’’ntiādipāṭhe ‘‘katame niddhāretvā katamehi otaratī’’ti pucchitabbattā ‘‘nissitassa",
  "tika-s0501t3:573_2": "calitaṁ, anissitassa calitaṁ natthī’’tiādi vuttaṁ. Nissitassa puggalassa calitaṁ",
  "tika-s0501t3:573_3": "calanaṁ atthi, anissitassa puggalassa calitaṁ calanaṁ natthi. Calite calane asati",
  "tika-s0501t3:573_4": "passaddhi bhavati, passaddhiyā sati vijjamānāya nati na hoti, natiyā asati avijjamānāya",
  "tika-s0501t3:573_5": "āgatigati na hoti, āgatigatiyā asati avijjamānāya cutūpapāto na hoti, cutūpapāte",
  "tika-s0501t3:573_6": "asati avijjamāne idha chasu ajjhattikāyatanesu attānaṁ neva passati, huraṁ vā chasu",
  "tika-s0501t3:573_7": "bāhirāyatanesu attānaṁ na passati, ubhayaṁ antarena vajjetvā phassādisamudāyesu dhammesu",
  "tika-s0501t3:573_8": "attānaṁ na passati, esova paṭiccasamuppādo ‘‘avijjānirodhā’’tiādiko dukkhassa anto",
  "tika-s0501t3:573_9": "avasānaṁ karotīti attho.",
  "tika-s0501t3:574_0": "Nissitassacalitanti ettha ‘‘nissayo katividho’’ti pucchitabbattā ‘‘nissitassa calitanti",
  "tika-s0501t3:574_1": "nissayo nāmā’’tiādi vuttaṁ. Tatthāti tesu duvidhesu taṇhānissayadiṭṭhinissayesu yā",
  "tika-s0501t3:574_2": "cetanā rattassa puggalassa niddhāritā, ayaṁ cetanādhammo taṇhānissayo nāma. Yā cetanā",
  "tika-s0501t3:574_3": "mūḷhassa puggalassa niddhāritā. Ayaṁ cetanādhammo diṭṭhinissayo nāma. Sā duvidhā",
  "tika-s0501t3:574_4": "cetanā pana saṅkhārā nāma. Saṅkhārapaccayā viññāṇaṁ…pe… sabbo paṭiccasamuppādo niddhārito.",
  "tika-s0501t3:574_5": "Ayaṁ vuttappakārā otaraṇā paṭiccasamuppādehi otaraṇā nāma.",
  "tika-s0501t3:575_0": "Tatthāti tasmiṁ taṇhānissayadiṭṭhinissaye yā vedanā rattassa puggalassa niddhāritā,",
  "tika-s0501t3:575_1": "ayaṁ sukhā vedanā. Yā cetanā sammūḷhassa puggalassa niddhāritā, ayaṁ adukkhamasukhā",
  "tika-s0501t3:575_2": "vedanā. Yebhuyyena sesā vuttanayānusārena veditabbā.",
  "tika-s0501t3:576": "44. ‘‘Nissitassa calita’’ntiādipāṭhe otaraṇā ācariyena vibhattā, amhehi ca ñātā.",
  "tika-s0501t3:577": "‘‘Ye keci sokā paridevitā vā…pe…",
  "tika-s0501t3:578": "Piyaṁ na kayirātha kuhiñci loke’’ti. –",
  "tika-s0501t3:579_0": "Gāthāpāṭhe ‘‘katame niddhāretvā katamehi otaratī’’ti pucchitabbattā ‘‘ye keci sokā’’tiādi",
  "tika-s0501t3:579_1": "vuttaṁ. Ye keci sokā vā yā kāci paridevitā vā anekarūpā yā kāci dukkhā vā lokasmiṁ",
  "tika-s0501t3:579_2": "sambhavanti. Ete sokādayo piyaṁ paṭicca pabhavanti, piye asante ete sokādayo na bhavanti.",
  "tika-s0501t3:579_3": "Tasmā piye asante sokādīnaṁ abhāvato yesaṁ vītasokānaṁ kuhiñci lokepi natthi, te",
  "tika-s0501t3:579_4": "vītasokā sukhino bhavanti. Tasmā vītasokānaṁ sukhasampannattā asokaṁ virajaṁ patthayāno",
  "tika-s0501t3:579_5": "sappuriso kuhiñci loke piyaṁ na kayirāthāti gāthāttho.",
  "tika-s0501t3:580": "‘‘Ye keci sokā paridevitā vā, dukkhā ca lokasmimanekarūpā piyaṁ paṭicca pabhavanti ete’’ti ettha pāṭhe yā vedanā niddhāritā, ayaṁ dukkhā vedanā. Sesā vuttanayānusārena veditabbā.",
  "tika-s0501t3:581_0": "‘‘Ye keci sokā’’tiādigāthāpāṭhe otaraṇā ācariyena vibhattā, amhehi ca ñātā , ‘‘kāmaṁ",
  "tika-s0501t3:581_1": "kāmayamānassā’’tiādigāthāpāṭhe ‘‘katame niddhāretvā katamehi otaratī’’ti vattabbattā",
  "tika-s0501t3:581_2": "‘‘kāmaṁ kāmayamānassā’’tiādi vuttaṁ. Tassaṁ gāthāyaṁ attho heṭṭhā vuttova.",
  "tika-s0501t3:582_0": "Tatthāti tasmiṁ ‘‘pītimano hotī’’ti pāṭhe yā pītimanatā vuttā niddhāritā, ayaṁ pītimanatā",
  "tika-s0501t3:582_1": "anunayo hoti. ‘‘Sallaviddhova ruppatī’’ti pāṭhe yaṁ ruppanaṁ āha, idaṁ ruppanaṁ paṭighaṁ",
  "tika-s0501t3:582_2": "hoti, anunayo ca paṭighañca niddhāritāti attho.",
  "tika-s0501t3:583_0": "‘‘Anunaye ca paṭighe ca niddhārite katamo dhammo niddhārito’’ti vattabbattā ‘‘anunayo",
  "tika-s0501t3:583_1": "paṭighañca pana taṇhāpakkho’’ti vuttaṁ. Taṇhāpakkhoti taṇhāpakkhattā taṇhā niddhāritā.",
  "tika-s0501t3:583_2": "‘‘Anunayo taṇhāpakkho hotu, paṭighaṁ pana taṇhāpakkhaṁ na siyā’’ti ce vadeyya? Paṭighassa",
  "tika-s0501t3:583_3": "attasinehavasena pavattanato paṭighampi taṇhāpakkhaṁ hoti. ‘‘Taṇhāya niddhāritāya",
  "tika-s0501t3:583_4": "katamo niddhārito’’ti vattabbattā ‘‘taṇhāya ca panā’’tiādi vuttaṁ. Dasannaṁ rūpāyatanānaṁ",
  "tika-s0501t3:583_5": "taṇhāya padaṭṭhānattā dasa rūpāni āyatanāni niddhāritāni. Ayaṁ vuttappakārā otaraṇā",
  "tika-s0501t3:583_6": "āyatanehi otaraṇā nāma. Sutte āgatā paṭiccasamuppādādayo tena saṁvaṇṇanāvisesena",
  "tika-s0501t3:583_7": "nayena niddhāritā, suttatthamukhena vā niddhāritā, tena…pe… nayena niddhāritesu paṭiccasamuppādādīsu",
  "tika-s0501t3:583_8": "yo saṁvaṇṇanānayaviseso tadatthavācakavasena vā tadatthañāpakavasena vā otarati pavisati",
  "tika-s0501t3:583_9": "samosarati, so saṁvaṇṇanānayaviseso otaraṇo hāro nāmāti adhippāyo daṭṭhabbo. Sesesupi",
  "tika-s0501t3:583_10": "vuttanayānusārena otaraṇā gahetabbā. ‘‘Tenāha āyasmā’’tiādyānusandhyādiattho ceva",
  "tika-s0501t3:583_11": "‘‘niyutto otaraṇo hāro’’ti anusandhyādiattho ca vuttanayānusārena veditabbo.",
  "tika-s0501t3:584": "Iti otaraṇahāravibhaṅge sattibalānurūpā racitā",
  "tika-s0501t3:585": "Vibhāvanā niṭṭhitā.",
  "tika-s0501t3:586": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t3:587": "13. Sodhanahāravibhaṅgavibhāvanā",
  "tika-s0501t3:588_0": "45. Yena yena saṁvaṇṇanāvisesabhūtena otaraṇahāravibhaṅgena otaretabbā suttatthā",
  "tika-s0501t3:588_1": "vibhattā, so saṁvaṇṇanāvisesabhūto vibhaṅgo paripuṇṇo, ‘‘katamo sodhanahāravibhaṅgo’’ti",
  "tika-s0501t3:588_2": "pucchitabbattā ‘‘tattha katamo sodhano hāro’’tiādi vuttaṁ. Tattha tatthāti tesu niddiṭṭhesu",
  "tika-s0501t3:588_3": "soḷasasu desanāhārādīsu katamo saṁvaṇṇanāviseso sodhano hāro sodhanahāravibhaṅgo",
  "tika-s0501t3:588_4": "nāmāti pucchati. ‘‘Vissajjitamhi pañhe’’tiādiniddesassa idāni mayā vuccamāno ‘‘yathā",
  "tika-s0501t3:588_5": "āyasmā ajito’’tiādiko vitthārasaṁvaṇṇanāviseso sodhanahāravibhaṅgo nāmāti gahetabbo.",
  "tika-s0501t3:588_6": "‘‘Kathaṁ tattha pañhe sodhano hāro viññātabbo’’ti vattabbattā ‘‘yathā āyasmā’’tiādi",
  "tika-s0501t3:588_7": "vuttaṁ. Yathā yena pakārena āyasmā ajito pārāyane bhagavantaṁ pañhaṁ pucchati, tathā",
  "tika-s0501t3:588_8": "tena pakārena vissajjitamhi pañhe ayaṁ sodhano hāro viññātabboti. ‘‘Niyametvā vibhajehī’’ti",
  "tika-s0501t3:588_9": "vattabbattā niyametvā vibhajituṁ ‘‘kenassū’’tiādi vuttaṁ. Gāthāttho vuttova.",
  "tika-s0501t3:589": "‘‘Kenassu nivuto loko, kenassu nappakāsati;",
  "tika-s0501t3:590": "Kissābhilepanaṁ brūsi, kiṁsu tassa mahabbhaya’’nti. –",
  "tika-s0501t3:591": "Pucchāvasena pavattagāthāyañca –",
  "tika-s0501t3:592": "‘‘Avijjāya nivuto loko, (ajitāti bhagavā,)",
  "tika-s0501t3:593": "Vivicchā pamādā nappakāsati;",
  "tika-s0501t3:594": "Jappābhilepanaṁ brūmi, dukkhamassa mahabbhaya’’nti. –",
  "tika-s0501t3:595_0": "Vissajjanavasena pavattagāthāyañcāti imāsu dvīsu gāthāsu ‘‘kenassu nivuto loko’’ti",
  "tika-s0501t3:595_1": "iminā padena pañhe pucchite ‘‘avijjāya nivuto loko’’ti iminā padena bhagavā ‘‘kenassu",
  "tika-s0501t3:595_2": "nivuto loko’’ti padaṁ tadatthe aññāṇasaṁsayādimalānaṁ apanayanena sodheti. Tadatthe",
  "tika-s0501t3:595_3": "hi vissajjite aññāṇasaṁsayādīnaṁ abhāvato attho sodhito nāma, atthe ca sodhite padampi",
  "tika-s0501t3:595_4": "sodhitaṁyeva. Tenāha aṭṭhakathāyaṁ – ‘‘tadatthassa vissajjanato’’ti (netti. aṭṭha.",
  "tika-s0501t3:595_5": "45), ṭīkāyañca ‘‘tabbisayaaññāṇasaṁsayādimalāpanayanena sodhetī’’ti vuttaṁ. No ca",
  "tika-s0501t3:595_6": "ārambhanti pucchituṁ ārabhitabbaṁ sabbagāthāpadaṁ, gāthātthaṁ vā, ñātuṁ icchitassa",
  "tika-s0501t3:595_7": "sabbassa atthassa vissajjanavasena apariyositattā bhagavā ‘‘avijjāya nivuto loko’’ti",
  "tika-s0501t3:595_8": "ettakeneva padena sodheti. Sesesupi esa nayo.",
  "tika-s0501t3:596": "‘‘Kiṁsu tassa mahabbhaya’’nti iminā padena pañhe pucchite ‘‘dukkhamassa mahabbhaya’’nti padena bhagavatā ārambho ñātuṁ icchito attho suddho sodhito hoti. Sesagāthāsupi eseva nayo.",
  "tika-s0501t3:597_0": "Yattha pañhe evaṁ niravasesavissajjanavasena ārambho suddho sodhito bhavati, so pañho",
  "tika-s0501t3:597_1": "vissajjito sodhito bhavati. Yattha pañhe evaṁ niravasesavissajjanavasena ārambho",
  "tika-s0501t3:597_2": "yāva asuddho asodhito bhavati, tāva so pañho vissajjito sodhito na bhavatīti yojanā.",
  "tika-s0501t3:597_3": "‘‘Tenāhā’’tiādyānusandhyādyattho ceva ‘‘niyutto sodhano hāro’’ti anusandhyādyattho",
  "tika-s0501t3:597_4": "ca vuttanayānusārena veditabbo.",
  "tika-s0501t3:598": "Iti sodhanahāravibhaṅge sattibalānurūpā racitā",
  "tika-s0501t3:599": "Vibhāvanā niṭṭhitā.",
  "tika-s0501t3:600": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t3:601": "14. Adhiṭṭhānahāravibhaṅgavibhāvanā",
  "tika-s0501t3:602_0": "46. Yena yena saṁvaṇṇanāvisesabhūtena vibhaṅgena pañhādayo sodhitā, so saṁvaṇṇanāvisesabhūto",
  "tika-s0501t3:602_1": "paripuṇṇo, ‘‘katamo adhiṭṭhānahāravibhaṅgo’’ti pucchitabbattā ‘‘tattha katamo adhiṭṭhāno",
  "tika-s0501t3:602_2": "hāro’’tiādi vuttaṁ. Tattha tatthāti tesu niddiṭṭhesu soḷasasu desanāhārādīsu katamo",
  "tika-s0501t3:602_3": "saṁvaṇṇanāviseso paṭiniddesato adhiṭṭhāno hāro adhiṭṭhānahāravibhaṅgo nāmāti pucchati.",
  "tika-s0501t3:602_4": "‘‘Ekattatāya dhammā, yepi ca vemattatāya niddiṭṭhā’’tiādiniddesassa idāni mayā vuccamāno",
  "tika-s0501t3:602_5": "‘‘ye tattha niddiṭṭhā, tathā te dhārayitabbā’’tiādiko vitthārasaṁvaṇṇanāviseso adhiṭṭhānahāravibhaṅgo nāmāti gahetabbo.",
  "tika-s0501t3:603_0": "‘‘Ye dhammā suttesu ekattatāya ca vemattatāya ca niddiṭṭhā, te dhammā kiṁ pana tatheva",
  "tika-s0501t3:603_1": "dhārayitabbā , udāhu aññathāpi vikappayitabbā’’ti pucchitabbattā ‘‘ye tatthā’’tiādi",
  "tika-s0501t3:603_2": "vuttaṁ. Tattha tesu suttantesu ye dukkhasaccādayo dhammā ekattatāya ca vemattatāya",
  "tika-s0501t3:603_3": "ca niddiṭṭhā, te dukkhasaccādayo dhammā tathā ekattatāya ca vemattatāya ca dhārayitabbā",
  "tika-s0501t3:603_4": "upalakkhitabbā, na aññathā vikappayitabbā.",
  "tika-s0501t3:604_0": "‘‘Sāmaññakappanāya vohārabhāvena anavaṭṭhānato katamā ekattatā, katamā vemattatā’’ti",
  "tika-s0501t3:604_1": "pucchitabbattā ‘‘dukkhanti ekattatā’’tiādi vuttaṁ. Dukkhanti jātiādivisesamanapekkhitvā",
  "tika-s0501t3:604_2": "yā dukkhasāmaññatā vuttā, sā ayaṁ dukkhasāmaññatā dukkhassa ekattatā nāma. ‘‘Tattha",
  "tika-s0501t3:604_3": "katamaṁ dukkha’’nti pucchitā ‘‘jāti dukkhā, jarā dukkhā…pe... viññāṇaṁ dukkha’’nti",
  "tika-s0501t3:604_4": "jātiādivisesamapekkhitvā yā dukkhavisesatā vuttā, sā ayaṁ dukkhavisesatā dukkhassa",
  "tika-s0501t3:604_5": "vemattatā nāma. Tatthāti ye dukkhādayo dhammā sutte vuttā, tattha tesu dukkhādīsu atthesu.",
  "tika-s0501t3:605_0": "Dukkhasamudayoti ‘‘taṇhā ponobhavikā’’ti visesamanapekkhitvā yā samudayasāmaññatā",
  "tika-s0501t3:605_1": "vuttā, sā ayaṁ samudayasāmaññatā samudayassa ekattatā nāma. ‘‘Tattha katamo samudayo’’ti",
  "tika-s0501t3:605_2": "pucchitvā ‘‘yāyaṁ taṇhā…pe… vibhavataṇhā’’ti visesaṁ apekkhitvā yā samudayavisesatā",
  "tika-s0501t3:605_3": "vuttā, sā ayaṁ samudayavisesatā samudayassa vemattatā nāma.",
  "tika-s0501t3:606_0": "Dukkhanirodhoti ‘‘tassāyeva taṇhāya asesavirāganirodho’’ti visesamanapekkhitvā yā",
  "tika-s0501t3:606_1": "nirodhasāmaññatā vuttā, sā ayaṁ nirodhasāmaññatā nirodhassa ekattatā nāma. ‘‘Tattha",
  "tika-s0501t3:606_2": "katamo dukkhanirodho’’ti pucchitvā ‘‘yo tassāyeva taṇhāya asesavirāganirodho cāgo",
  "tika-s0501t3:606_3": "paṭinissaggo mutti anālayo’’ti visesamapekkhitvā yā nirodhavisesatā vuttā, sā ayaṁ",
  "tika-s0501t3:606_4": "nirodhavisesatā nirodhassa vemattatā nāma.",
  "tika-s0501t3:607_0": "Dukkhanirodhagāminī paṭipadāti? Paṭipadāti sammādiṭṭhiādivisesamanapekkhitvā yā nirodhagāminipaṭipadāsāmaññatā",
  "tika-s0501t3:607_1": "vuttā, sā ayaṁ nirodhagāminipaṭipadāsāmaññatā maggassa ekattatā nāma. ‘‘Tattha katamā",
  "tika-s0501t3:607_2": "dukkhanirodhagāminī paṭipadā’’ti pucchitvā ‘‘ayameva ariyo…pe… sammāsamādhī’’ti sammādiṭṭhiādivisesamapekkhitvā",
  "tika-s0501t3:607_3": "yā visesadukkhanirodhagāminipaṭipadatā vuttā, sā ayaṁ visesadukkhanirodhagāminipaṭipadatā",
  "tika-s0501t3:607_4": "maggassa vemattatā nāma.",
  "tika-s0501t3:608_0": "Maggoti nirayagāmimaggādivisesamanapekkhitvā yā sāmaññamaggatā vuttā, sā ayaṁ sāmaññamaggatā",
  "tika-s0501t3:608_1": "maggassa ekattatā nāma. ‘‘Tattha katamo maggo’’ti pucchitvā ‘‘nirayagāmī maggo…pe…",
  "tika-s0501t3:608_2": "nibbānagāmī maggo’’ti nirayagāmimaggādivisesaṁ apekkhitvā yā visesamaggatā vuttā,",
  "tika-s0501t3:608_3": "sā ayaṁ visesamaggatā maggassa vemattatā nāma.",
  "tika-s0501t3:609_0": "Nirodhoti paṭisaṅkhānirodhādivisesaṁ anapekkhitvā yā sāmaññanirodhatā vuttā, sā ayaṁ",
  "tika-s0501t3:609_1": "sāmaññanirodhatā nirodhassa ekattatā nāma. ‘‘Tattha katamo nirodho’’ti pucchitvā",
  "tika-s0501t3:609_2": "‘‘paṭisaṅkhānirodho…pe… sabbakilesanirodho’’ti paṭisaṅkhānirodhādivisesaṁ apekkhitvā",
  "tika-s0501t3:609_3": "yā visesanirodhatā vuttā, sā ayaṁ visesanirodhatā nirodhassa vemattatā nāma.",
  "tika-s0501t3:610_0": "Rūpanti cātumahābhūtikādivisesamanapekkhitvā yā sāmaññarūpatā vuttā, sā ayaṁ sāmaññarūpatā",
  "tika-s0501t3:610_1": "rūpassa ekattatā nāma. ‘‘Tattha katamaṁ rūpa’’nti pucchitvā ‘‘cātumahābhūtikaṁ…pe…",
  "tika-s0501t3:610_2": "vāyodhātuyā cittaṁ virājetī’’ti cātumahābhūtikādivisesamapekkhitvā yā visesarūpatā",
  "tika-s0501t3:610_3": "vuttā, sā ayaṁ visesarūpatā rūpassa vemattatā nāma.",
  "tika-s0501t3:611_0": "48.Avijjāti dukkheaññāṇādivisesamanapekkhitvā yā avijjāsāmaññatā vuttā, sā ayaṁ avijjāsāmaññatā",
  "tika-s0501t3:611_1": "avijjāya ekattatā nāma. ‘‘Tattha katamā avijjā’’ti pucchitvā ‘‘dukkhe aññāṇaṁ, dukkhasamudaye",
  "tika-s0501t3:611_2": "aññāṇaṁ…pe… avijjālaṅghī moho akusalamūla’’nti dukkheaññāṇādivisesamapekkhitvā yā",
  "tika-s0501t3:611_3": "avijjāvisesatā vuttā, sā ayaṁ avijjāvisesatā avijjāya vemattatā nāma.",
  "tika-s0501t3:612_0": "Vijjāti dukkheñāṇādivisesamanapekkhitvā yā vijjāsāmaññatā vuttā, sā ayaṁ vijjāsāmaññatā",
  "tika-s0501t3:612_1": "vijjāya ekattatā nāma. ‘‘Tattha katamā vijjā’’ti pucchitvā ‘‘dukkhe ñāṇaṁ, dukkhasamudaye",
  "tika-s0501t3:612_2": "ñāṇaṁ…pe… dhammavicayasambojjhaṅgo maggaṅgaṁ maggapariyāpanna’’nti dukkheñāṇādivisesamapekkhitvā",
  "tika-s0501t3:612_3": "yā vijjāvisesatā vuttā, sā ayaṁ vijjāvisesatā vijjāya vemattatā nāma.",
  "tika-s0501t3:613_0": "Samāpattīti saññāsamāpatyādivisesaṁ anapekkhitvā yā sāmaññasamāpattitā vuttā, sā",
  "tika-s0501t3:613_1": "sāmaññasamāpattitā samāpattiyā ekattatā nāma. ‘‘Tattha katamā samāpattī’’ti pucchitvā",
  "tika-s0501t3:613_2": "‘‘saññāsamāpatti asaññāsamāpatti…pe… nirodhasamāpattī’’ti saññāsamāpatyādivisesaṁ",
  "tika-s0501t3:613_3": "apekkhitvā yā visesasamāpattitā vuttā, sā ayaṁ visesasamāpattitā samāpattiyā vemattatā nāma.",
  "tika-s0501t3:614_0": "Jhāyīti sekkhajhāyīādivisesaṁ anapekkhitvā yā jhāyīsāmaññatā vuttā, sā jhāyīsāmaññatā",
  "tika-s0501t3:614_1": "jhāyino ekattatā nāma. ‘‘Tattha katamo jhāyī’’ti pucchitvā ‘‘atthi sekkho jhāyī,",
  "tika-s0501t3:614_2": "atthi asekkho jhāyī…pe… paññuttaro jhāyī’’ti sekkhajhāyīasekkhajhāyīādivisesamapekkhitvā",
  "tika-s0501t3:614_3": "yā jhāyīvisesatā vuttā, sā ayaṁ jhāyīvisesatā jhāyino vemattatā nāma.",
  "tika-s0501t3:615_0": "Samādhīti saraṇasamādhyādivisesamanapekkhitvā yā samādhisāmaññatā vuttā, sā ayaṁ",
  "tika-s0501t3:615_1": "samādhisāmaññatā samādhino ekattatā nāma. ‘‘Tattha katamo samādhī’’ti pucchitvā ‘‘saraṇo",
  "tika-s0501t3:615_2": "samādhi, araṇo samādhi…pe… micchāsamādhi, sammāsamādhī’’ti saraṇasamādhyādivisesamapekkhitvā",
  "tika-s0501t3:615_3": "yā samādhivisesatā vuttā, sā ayaṁ samādhivisesatā samādhino vemattatā nāma.",
  "tika-s0501t3:616_0": "Paṭipadāti āgāḷhapaṭipadādivisesamanapekkhitvā yā paṭipadāsāmaññatā vuttā, ayaṁ paṭipadāsāmaññatā",
  "tika-s0501t3:616_1": "paṭipadāya ekattatā nāma. ‘‘Tattha katamā paṭipadā’’ti pucchitvā ‘‘āgāḷhapaṭipadā,",
  "tika-s0501t3:616_2": "nijjhāmapaṭipadā…pe… sukhā paṭipadā khippābhiññā’’ti āgāḷhapaṭipadādivisesamapekkhitvā",
  "tika-s0501t3:616_3": "yā paṭipadāvisesatā vuttā, sā ayaṁ paṭipadāvisesatā paṭipadāya vemattatā nāma.",
  "tika-s0501t3:617_0": "Kāyoti nāmakāyādivisesamanapekkhitvā yā kāyasāmaññatā vuttā, sā ayaṁ kāyasāmaññatā",
  "tika-s0501t3:617_1": "kāyassa ekattatā nāma. ‘‘Tattha katamo kāyo’’ti pucchitvā ‘‘nāmakāyo rūpakāyo…pe…",
  "tika-s0501t3:617_2": "ayaṁ nāmakāyo’’ti nāmakāyādivisesamapekkhitvā yā kāyavisesatā vuttā, sā ayaṁ kāyavisesatā",
  "tika-s0501t3:617_3": "kāyassa vemattatā nāmāti yojanā kātabbā. Padatthādiko viseso aṭṭhakathāyaṁ (netti.",
  "tika-s0501t3:617_4": "aṭṭha. 47) vitthārato vutto.",
  "tika-s0501t3:618_0": "Vuttappakārassa dukkhasamudayādikassa dhammassa ekattatādilakkhaṇaṁ nigamanavasena",
  "tika-s0501t3:618_1": "dassetuṁ ‘‘evaṁ yo dhammo’’tiādi vuttaṁ. Tattha evanti iminā mayā vuttena ‘‘dukkhanti",
  "tika-s0501t3:618_2": "ekattatā. Tattha katamaṁ dukkhaṁ? Jāti dukkhā, jarā dukkhā’’tiādivacanena. Yo dhammoti",
  "tika-s0501t3:618_3": "yo koci jātijarābyādhyādivisesadhammo. Yassa dhammassāti tato jātiādivisesadhammato",
  "tika-s0501t3:618_4": "aññassa jarādivisesadhammassa. Samānabhāvoti jātiādivisesadhammena jarādivisesadhammassa",
  "tika-s0501t3:618_5": "dukkhabhāvena samānabhāvo. Tassa dhammassāti jarādivisesadhammassa. Ekattatāyāti",
  "tika-s0501t3:618_6": "dukkhasamudayatādisamānatāya dukkhasamudayādibhāvānaṁ ekībhāvena. Ekībhavatīti jātiādivisesabhedena",
  "tika-s0501t3:618_7": "anekopi ‘‘dukkhasamudayo’’tiādinā ekasaddābhidheyyatāya ekībhavati. Yena yena vā",
  "tika-s0501t3:618_8": "pana vilakkhaṇo, tena tena vemattaṁ gacchati. Yassa jātiādidhammassa yena yena abhinibbattanaparipācanādisabhāvena",
  "tika-s0501t3:618_9": "yo jātiādidhammo jarādidhammena vilakkhaṇo visadiso hoti, tassa jātiādidhammassa",
  "tika-s0501t3:618_10": "tena tena abhinibbattanaparipācanādisabhāvena so jātiādidhammo jarādidhammena vemattataṁ",
  "tika-s0501t3:618_11": "visadisattaṁ gacchati, dukkhasamudayādibhāvena samānopi jātiādidhammo jarādidhammassa",
  "tika-s0501t3:618_12": "visiṭṭhataṁ gacchatīti attho daṭṭhabbo.",
  "tika-s0501t3:619_0": "Dukkhasamudayādidhammassa ekattavemattatā ācariyena vibhattā, amhehi ca ñātā, ‘‘tāya",
  "tika-s0501t3:619_1": "ekattavemattatāya kattha pucchite sati adhiṭṭhānaṁ vīmaṁsitabba’’nti pucchitabbattā",
  "tika-s0501t3:619_2": "suttādike pucchite sati vīmaṁsitabbanti dassetuṁ ‘‘evaṁ sutte vā’’tiādi vuttaṁ. Tattha",
  "tika-s0501t3:619_3": "evaṁ iminā vuttappakārena sutte vā pucchite, veyyākaraṇe vā pucchite, gāthāyaṁ vā",
  "tika-s0501t3:619_4": "pucchitāyaṁ sati adhiṭṭhānaṁ vīmaṁsitabbaṁ. ‘‘Kiṁ vīmaṁsitabba’’nti puccheyya ‘‘ekattatāya",
  "tika-s0501t3:619_5": "pucchati kiṁ, udāhu vemattatāya pucchati ki’’nti vīmaṁsitabbanti yojanā. Aṭṭhakathāyaṁ",
  "tika-s0501t3:619_6": "pana – ‘‘idāni tāva ekattavemattatāvisaye niyojetvā dassetuṁ ‘sutte vā veyyākaraṇe",
  "tika-s0501t3:619_7": "vā’tiādi vutta’’nti (netti. aṭṭha. 48) vuttaṁ. ‘‘Kathaṁ pucchitaṁ, kathaṁ vissajjitabba’’nti",
  "tika-s0501t3:619_8": "vattabbattā ‘‘yadi ekattatāyā’’tiādi vuttaṁ. ‘‘Tenāhā’’tiādyānusandhyādiko ca ‘‘niyutto",
  "tika-s0501t3:619_9": "adhiṭṭhāno hāro’’ti imassa anusandhyādiko ca vuttanayānusārena veditabbo.",
  "tika-s0501t3:620": "Iti adhiṭṭhānahāravibhaṅge sattibalānurūpā racitā",
  "tika-s0501t3:621": "Vibhāvanā niṭṭhitā.",
  "tika-s0501t3:622": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t3:623": "15. Parikkhārahāravibhaṅgavibhāvanā",
  "tika-s0501t3:624_0": "49. Yena yena saṁvaṇṇanāvisesabhūtena vibhaṅgena dukkhasaccādīnaṁ ekattatādayo vibhattā,",
  "tika-s0501t3:624_1": "so saṁvaṇṇanāvisesabhūto paripuṇṇo, ‘‘katamo parikkhārahāravibhaṅgo nāmā’’ti pucchitabbattā",
  "tika-s0501t3:624_2": "‘‘tattha katamo parikkhāro hāro’’tiādi vuttaṁ. Tattha tatthāti tesu niddiṭṭhesu soḷasasu",
  "tika-s0501t3:624_3": "desanāhārādīsu katamo saṁvaṇṇanāviseso parikkhāro hāro parikkhārahāravibhaṅgo nāmāti",
  "tika-s0501t3:624_4": "pucchati. ‘‘Ye dhammā yaṁ dhammaṁ janayantī’’tiādiniddesassa idāni mayā vuccamāno",
  "tika-s0501t3:624_5": "‘‘yo dhammo yaṁ dhammaṁ janayati, tassa so parikkhāro’’tiādiko parikkhārabhūtassa",
  "tika-s0501t3:624_6": "hetuno ceva paccayassa ca vitthārasaṁvaṇṇanāviseso parikkhāravibhaṅgo nāma.",
  "tika-s0501t3:625_0": "‘‘Katamo saṁvaṇṇetabbo parikkhāro’’ti pucchitabbattā ‘‘yo dhammo’’tiādi vuttaṁ. Tattha",
  "tika-s0501t3:625_1": "yo hetupaccayappakāro dhammo yaṁ phalabhūtaṁ dhammaṁ janayati janeti, tassa phaladhammassa",
  "tika-s0501t3:625_2": "so hetupaccayappakāro dhammo parikkhāro nāma. ‘‘Kiṁlakkhaṇo parikkhāro’’ti pucchitabbattā",
  "tika-s0501t3:625_3": "tathā pucchitvā lakkhaṇavisesaṁ dassetuṁ ‘‘kiṁlakkhaṇo’’tiādi vuttaṁ. Aṭṭhakathāyaṁ",
  "tika-s0501t3:625_4": "pana – ‘‘tattha ‘yo dhammo yaṁ dhammaṁ janayati, tassa so parikkhāro’ti saṅkhepato",
  "tika-s0501t3:625_5": "parikkhāralakkhaṇaṁ vatvā taṁ vibhāgena dassetuṁ ‘kiṁlakkhaṇo’tiādi vutta’’nti (netti.",
  "tika-s0501t3:625_6": "aṭṭha. 49) vuttaṁ. ‘‘Kittakā dhammā janayantī’’ti pucchitabbattā ‘‘dve dhammā janayanti",
  "tika-s0501t3:625_7": "hetu ca paccayo cā’’ti vuttaṁ. ‘‘Hetupi kāraṇaṁ, paccayopi kāraṇaṁ , tasmā kāraṇāyeva",
  "tika-s0501t3:625_8": "kena lakkhaṇena dvidhā vuttā’’ti vattabbattā ‘‘tattha kiṁlakkhaṇo’’tiādi vuttaṁ.",
  "tika-s0501t3:625_9": "Janitabbaphalato aññehi phalehi asādhāraṇalakkhaṇo hetu, sabbaphalehi sādhāraṇalakkhaṇo",
  "tika-s0501t3:625_10": "paccayo, iminā visesalakkhaṇena dvidhā vattabbāti attho. ‘‘Sādhāraṇāsādhāraṇaviseso",
  "tika-s0501t3:625_11": "kīdiso bhave’’ti pucchitabbattā ‘‘yathā kiṁ bhave’’ti pucchitvā ‘‘yathā aṅkurassā’’tiādi",
  "tika-s0501t3:625_12": "vuttaṁ. Yathā yo sādhāraṇāsādhāraṇaviseso atthi, tathā so sādhāraṇāsādhāraṇaviseso",
  "tika-s0501t3:625_13": "kiṁ viya bhaveti attho. Aṅkurassa nibbattiyā bījaṁ asādhāraṇaṁ yathā, tathā hetu",
  "tika-s0501t3:625_14": "phalassa nibbattiyā asādhāraṇo bhave. Pathavī ca āpo ca aṅkurassa nibbattiyā sādhāraṇā",
  "tika-s0501t3:625_15": "bhavanti yathā, tathā paccayo phalassa nibbattiyā sādhāraṇo bhave. Sabbaphalassa",
  "tika-s0501t3:625_16": "paccayattā aṅkurassa bījaṁ asādhāraṇaṁ janakaṁ hetu. ‘‘Kathaṁ pathavī, āpo ca sādhāraṇā",
  "tika-s0501t3:625_17": "janakāti saddahitabbā’’ti pucchitabbattā ‘‘aṅkurassa hī’’tiādi vuttaṁ. Samaṁ samānaṁ",
  "tika-s0501t3:625_18": "phalaṁ bhavāpetīti sabhāvo, ko so? Bījaṁ hetuyeva. ‘‘Kiṁ hetupaccayānaṁ viseso bījaṅkuropamāyeva",
  "tika-s0501t3:625_19": "dassetabbo, udāhu aññūpamāyapi dassetabbo’’ti vattabbattā aññāya upamāyapi visesaṁ",
  "tika-s0501t3:625_20": "dassetuṁ ‘‘yathā vā panā’’tiādi vuttaṁ. Imāya upamāyapi hetupaccayānaṁ viseso vijānitabboti adhippāyo.",
  "tika-s0501t3:626_0": "Bījaṅkurādīsu bāhiresu parikkhārabhūtānaṁ hetupaccayānaṁ viseso ācariyena vibhatto,",
  "tika-s0501t3:626_1": "amhehi ca ñāto, ‘‘kathaṁ ajjhattikesu vibhatto’’ti pucchitabbattā ‘‘ayañhi saṁsāro’’tiādi",
  "tika-s0501t3:626_2": "vuttaṁ. Atha vā ‘‘bāhiresu parikkhārabhūto hetupaccayo yutto hotu, kathaṁ ajjhattikesu",
  "tika-s0501t3:626_3": "yutto’’ti vattabbattā ‘‘ayañhi saṁsāro’’tiādi vuttaṁ. Aṭṭhakathāyaṁ pana – ‘‘evaṁ",
  "tika-s0501t3:626_4": "bāhiraṁ hetupaccayavibhāgaṁ dassetvā idāni ajjhattikaṁ dassetuṁ ‘ayañhi saṁsāro’tiādi",
  "tika-s0501t3:626_5": "vutta’’nti (netti. aṭṭha. 49) vuttaṁ. Hetupaccayehi saha saṁsāro bhavatīti sahetupaccayo.",
  "tika-s0501t3:626_6": "Ayaṁ saṁsāro hi yasmā sahetupaccayo hutvā nibbatto, tasmā ajjhattikepi parikkhārabhūto",
  "tika-s0501t3:626_7": "hetupaccayo yuttoyevāti daṭṭhabboti adhippāyo.",
  "tika-s0501t3:627_0": "So imassa saṁsārassa sahetupaccayattaṁ yadi bhagavatā vuttaṁ, evaṁ sati amhehi saddahitabbaṁ,",
  "tika-s0501t3:627_1": "‘‘kathaṁ saddahitabba’’nti vattabbattā ‘‘evañhī’’tiādi vuttaṁ. Evanti iminā avijjādinā",
  "tika-s0501t3:627_2": "hetupaccayena sabbo paṭiccasamuppādo saṁsāroti nibbattoti bhagavatā saṁsārassa sahetupaccayattaṁ",
  "tika-s0501t3:627_3": "vuttaṁ, tasmā saddahitabbaṁ. Avijjādayo saṅkhārādīnaṁ paccayo hotu, ‘‘katamo avijjāya",
  "tika-s0501t3:627_4": "hetū’’ti pucchitabbattā ‘‘iti avijjā avijjāya hetū’’ti vuttaṁ. ‘‘Katamo avijjāya",
  "tika-s0501t3:627_5": "paccayo’’ti pucchitabbattā ‘‘ayoniso manasikāro paccayo’’ti vuttaṁ. ‘‘Katamā avijjā",
  "tika-s0501t3:627_6": "katamāya avijjāya hetū’’ti pucchitabbattā ‘‘purimikā avijjā pacchimikāya avijjāya",
  "tika-s0501t3:627_7": "hetū’’ti vuttaṁ. ‘‘Katamā purimikā avijjā katamā pacchimikā avijjā’’ti pucchitabbattā",
  "tika-s0501t3:627_8": "‘‘tatthā’’tiādi vuttaṁ. ‘‘Avijjāpariyuṭṭhānassa hetubhūto purimo avijjānusayo samanantarova",
  "tika-s0501t3:627_9": "kiṁ, udāhu paramparahetupi hotī’’ti pucchitabbattā ‘‘bījaṅkuro viyā’’tiādi vuttaṁ.",
  "tika-s0501t3:627_10": "Bījaṅkuroti bījānaṁ aṅkuroti bījaṅkuro, bījānaṁ samanantarahetutāya aṅkuro nibbattati",
  "tika-s0501t3:627_11": "viya. Yattha rukkhādike yaṁ phalaṁ nibbattati, tasmiṁ rukkhādike nibbattassa assa",
  "tika-s0501t3:627_12": "phalassa idaṁ bījaṁ pana paramparahetutāya hetubhūtaṁ bhavati.",
  "tika-s0501t3:628_0": "‘‘Bījaṁ pana ekaṁyeva hoti, kathaṁ dvidhā vattabba’’nti vattabbattā ‘‘duvidho hī’’tiādi",
  "tika-s0501t3:628_1": "vuttaṁ, samanantarakālaparamparakālabhedena hetupi duvidho hotiyevāti attho. Bījabhūto",
  "tika-s0501t3:628_2": "hetu duvidho yathā, evaṁ avijjāya hetubhūto avijjānusayopi samanantarahetu ca paramparahetu",
  "tika-s0501t3:628_3": "cāti kālabhedena duvidho bhavati, samanantaro avijjānusayo samanantarassa avijjāpariyuṭṭhānassa",
  "tika-s0501t3:628_4": "samanantarahetu hoti. Purimataro avijjānusayo pacchimatarassa avijjāpariyuṭṭhānassa",
  "tika-s0501t3:628_5": "paramparahetu hoti. Iti bījabhūto asādhāraṇo hetu, pathavīāpādiko sādhāraṇo paccayoti",
  "tika-s0501t3:628_6": "viseso pākaṭo yathā, evaṁ avijjānusayo asādhāraṇo hetu, ayonisomanasikāro sādhāraṇo",
  "tika-s0501t3:628_7": "paccayoti viseso daṭṭhabbo.",
  "tika-s0501t3:629_0": "‘‘Ettakeneva hetupaccayānaṁ viseso vattabbo’’ti vattabbattā ‘‘yathā vā pana thālakañcā’’tiādi",
  "tika-s0501t3:629_1": "vuttaṁ. Aṭṭhakathāyaṁ pana – ‘‘yathā vā panātiādināpi hetupaccayavibhāgameva dassetī’’ti",
  "tika-s0501t3:629_2": "vuttaṁ. Tattha padīpassa paccayabhūtaṁ thālakañca vaṭṭi ca telañca padīpassa sabhāvahetu",
  "tika-s0501t3:629_3": "samānahetu na hotīti yojanā. ‘‘Padīpassa paccayabhūtampi thālakādikaṁ sabhāvahetu",
  "tika-s0501t3:629_4": "na hotīti kasmā saddahitabba’’nti vattabbattā ‘‘na hi sakkā’’tiādi vuttaṁ. Padīpassa",
  "tika-s0501t3:629_5": "paccayabhūtaṁ anaggikaṁ aggirahitaṁ thālakañca vaṭṭiñca telañca dīpetuṁ jāletuṁ hi",
  "tika-s0501t3:629_6": "yasmā na sakkā, tasmā purimo padīpo pacchimassa padīpassa sabhāvahetu hoti viya,",
  "tika-s0501t3:629_7": "evaṁ thālakādikaṁ sabhāvahetu na hoti. Iti evaṁpakāro sabhāvo samāno padīpo hetu",
  "tika-s0501t3:629_8": "hoti yathā, parabhāvo asamāno thālakādiko paccayo hoti yathā ca, tathā ajjhattiko",
  "tika-s0501t3:629_9": "sabhāvo hetu hoti, bāhiro asamāno paccayo hoti. Janako avijjānusayo avijjāpariyuṭṭhānassa",
  "tika-s0501t3:629_10": "hetu hoti, pariggāhako upatthambhako paccayo hoti. Aññehi phalehi asādhāraṇo hetu",
  "tika-s0501t3:629_11": "hoti, sabbehi phalehi sādhāraṇo paccayo hotīti yojetvā padīpopamāyapi hetupaccayānaṁ",
  "tika-s0501t3:629_12": "pākaṭo viseso daṭṭhabboti adhippāyo.",
  "tika-s0501t3:630_0": "Hetupaccayappabhedaṁ kāraṇaṁ parikkhāroti ācariyena vuttaṁ, tassa kāraṇassa kāraṇabhāvo",
  "tika-s0501t3:630_1": "ca phalāpekkho hoti, tasmā ‘‘yo kāraṇabhāvo yenākārena hoti, katamo so kāraṇabhāvo,",
  "tika-s0501t3:630_2": "katamo so ākāro’’ti pucchitabbattā ca ‘‘yaṁ phalaṁ yena visesena hoti, katamaṁ taṁ",
  "tika-s0501t3:630_3": "phalaṁ, katamo so viseso’’ti pucchitabbattā ca ‘‘kāraṇaphalānaṁ yo sambandho hoti,",
  "tika-s0501t3:630_4": "katamo so sambandho’’ti pucchitabbattā ca taṁ sabbaṁ vibhāvetuṁ ‘‘avupacchedattho’’tiādi",
  "tika-s0501t3:630_5": "vuttaṁ. Ayamanusandhyattho ca aṭṭhakathāyaṁ ‘‘idāni yasmā kāraṇaṁ ‘parikkhāro’ti",
  "tika-s0501t3:630_6": "vuttaṁ, kāraṇabhāvo ca phalāpekkhāya, tasmā kāraṇassa yo kāraṇabhāvo yathā ca so",
  "tika-s0501t3:630_7": "hoti, yañca phalaṁ, yo ca tassa viseso, yo ca kāraṇaphalānaṁ sambandho, taṁ sabbaṁ",
  "tika-s0501t3:630_8": "vibhāvetuṁ ‘avupacchedattho’tiādi vutta’’nti (netti. aṭṭha. 49) iminā vuttoti daṭṭhabbo.",
  "tika-s0501t3:631_0": "Tattha avupacchinnassa hetupaccayasaṅkhātassa kāraṇassa yo anupacchedattho atthi,",
  "tika-s0501t3:631_1": "so anupacchedattho santatiattho hoti phalena sambandhattā , yañca kāraṇaṁ attano",
  "tika-s0501t3:631_2": "phalassa janakaṁ upatthambhakaṁ hutvā nirujjhati, so anupacchinno eva nāma hotīti.",
  "tika-s0501t3:631_3": "Yañca phalaṁ aññassa kāraṇaṁ hutvā nirujjhati, tasmiṁ anupacchinne tassa ca santatiattho",
  "tika-s0501t3:631_4": "hoti. Yaṁ pana phalaṁ aññassa phalassa kāraṇaṁ ahutvā nirujjhati, taṁ upacchinnaṁ",
  "tika-s0501t3:631_5": "hoti, yathā taṁ arahato cuticittanti. Kāraṇato nibbattassa phalassa yo nibbattiattho",
  "tika-s0501t3:631_6": "atthi, so nibbattiattho phalattho hoti. Paṭisandhikkhandhānaṁ yo paṭisandhiattho",
  "tika-s0501t3:631_7": "paṭisandahanattho atthi, so paṭisandhiattho punabbhavattho punabbhavanattho hoti.",
  "tika-s0501t3:631_8": "Kilesānaṁ yo palibodhattho santāne uppajjanattho atthi, so palibodhattho pariyuṭṭhānattho",
  "tika-s0501t3:631_9": "hoti. Kilesānaṁ maggena yo asamugghātattho atthi, so asamugghātattho anusayattho",
  "tika-s0501t3:631_10": "hoti. Avijjāya catunnaṁ saccānaṁ yo asampaṭivedhattho atthi, so asampaṭivedhattho",
  "tika-s0501t3:631_11": "avijjattho hoti. Arahattamaggena yo apariññātattho atthi, so apariññātattho viññāṇassa",
  "tika-s0501t3:631_12": "paṭisandhiviññāṇassa bījattho hoti.",
  "tika-s0501t3:632_0": "Ettāvatā kāraṇabhāvo ca kāraṇākāro ca phalañca phalaviseso ca ācariyena vibhatto,",
  "tika-s0501t3:632_1": "amhehi ca ñāto, ‘‘katamo paramparahetupaccayattho, katamo ca sambandhattho’’ti pucchitabbattā",
  "tika-s0501t3:632_2": "‘‘yattha avupacchedo’’tiādi vuttaṁ. Yattha yassaṁ rūpārūpapavattiyaṁ avupacchinnassa",
  "tika-s0501t3:632_3": "hetupaccayappabhedassa kāraṇassa yo avupacchedo atthi, so avupacchedo tattha tissaṁ",
  "tika-s0501t3:632_4": "rūpārūpapavattiyaṁ santati hoti. Yattha yassaṁ rūpārūpapavattiyaṁ yā santati atthi,",
  "tika-s0501t3:632_5": "sā santatitattha rūpārūpapavattiyaṁ nibbatti hotītiādinā yojetvā paramparahetuādiko viññātabbo.",
  "tika-s0501t3:633_0": "Sīlakkhandhoti parisuddhasīlakkhandho. Samādhikkhandhassāti mahaggatakkhandhassa,",
  "tika-s0501t3:633_1": "samādhipaṭṭhāno hi mahaggatadhammo. Paññākkhandhoti maggaphalapaññāpadhānakkhandho.",
  "tika-s0501t3:633_2": "So hi vimuttiñāṇadassanasaṅkhātassa paccavekkhaṇañāṇakkhandhassa paccayo hoti. Titthaññutādīnaṁ",
  "tika-s0501t3:633_3": "attho padaṭṭhānahāravibhaṅgavaṇṇanāyaṁ vuttova.",
  "tika-s0501t3:634_0": "Sabhāvo hetūti ācariyena vutto, ‘‘kīdiso so sabhāvo hetū’’ti pucchitabbattā ‘‘yathā",
  "tika-s0501t3:634_1": "vā pana cakkhuñca paṭiccā’’tiādi vuttaṁ . Cakkhuviññāṇaṁ cakkhuñca cakkhundriyañca",
  "tika-s0501t3:634_2": "paṭicca nissayaṁ katvā rūpe paṭicca ārammaṇaṁ katvā uppajjati. Tattha cakkhādīsu",
  "tika-s0501t3:634_3": "cakkhundriyaṁ ādhipateyyapaccayatāya indriyapaccayatāya cakkhuviññāṇassa paccayo,",
  "tika-s0501t3:634_4": "rūpārammaṇaṁ purejātārammaṇapaccayatāya paccayo, āloko sannissayatāya upanissayatāya",
  "tika-s0501t3:634_5": "paccayo hoti. So paccayo honto phalena cakkhuviññāṇena asamānattā sabhāvo hetu na",
  "tika-s0501t3:634_6": "hoti, paccayo ca hoti manasikāro. Kiriyamanodhātu pana phalena cakkhuviññāṇena viññāṇabhāvena",
  "tika-s0501t3:634_7": "samānattā sabhāvo hetu hoti yathā, evaṁ saṅkhārā nāmakkhandhabhāvena samānattā viññāṇassa",
  "tika-s0501t3:634_8": "paccayā hontā sabhāvo hetu honti. Viññāṇaṁ nāmarūpena ekasantativasena samānattā",
  "tika-s0501t3:634_9": "nāmarūpassa paccayo hontaṁ sabhāvo hetu hoti. Iminā nayena ‘‘nāmarūpaṁ saḷāyatanassā’’tiādīsupi",
  "tika-s0501t3:634_10": "attho veditabbo. Evaṁ vuttappakāro hetu, paccayo janako, upatthambhako ca yo koci",
  "tika-s0501t3:634_11": "upanissayo balavapaccayo hoti, sabbo so hetupaccayo janakaupatthambhako janitabbupatthambhiyassa",
  "tika-s0501t3:634_12": "phalassa parikkharaṇato abhisaṅkharaṇato nippariyāyato parikkhāro nāma.",
  "tika-s0501t3:635_0": "‘‘Vuttappakāro hetupaccayo parikkhāro nāmāti kena amhehi saddahitabbo’’ti vattabbattā",
  "tika-s0501t3:635_1": "‘‘tenāhā’’tiādi vuttaṁ. Tena kāraṇabhūtena sabbassa hetupaccayassa parikkhārabhāvena",
  "tika-s0501t3:635_2": "āyasmā mahākaccāno ‘‘ye dhammā yaṁ dhammaṁ janayantī’’ti yaṁ vacanaṁ āha, tena vacanena",
  "tika-s0501t3:635_3": "saddahitabbo, ‘‘ye dhammā yaṁ dhammaṁ janayantī’’ti vacanaṁ nissāya tumhehi sallakkhetabboti adhippāyo.",
  "tika-s0501t3:636": "‘‘Ettakova parikkhāro hāro yuñjitabbo’’ti vattabbattā ‘‘niyutto parikkhāro hāro’’ti vuttaṁ, yo yo parikkhāro hāro yuñjitabbo, so so parikkhāro hāro nīharitvā yutto yuñjitabboti.",
  "tika-s0501t3:637": "Iti parikkhārahāravibhaṅge sattibalānurūpā racitā",
  "tika-s0501t3:638": "Vibhāvanā niṭṭhitā.",
  "tika-s0501t3:639": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t3:640": "16. Samāropanahāravibhaṅgavibhāvanā",
  "tika-s0501t3:641_0": "50. Yena yena saṁvaṇṇanāvisesabhūtena parikkhārahāravibhaṅgena suttatthānaṁ hetupaccayo",
  "tika-s0501t3:641_1": "vibhatto, so…pe… vibhaṅgo paripuṇṇo, ‘‘katamo samāropanahāravibhaṅgo’’ti pucchitabbattā",
  "tika-s0501t3:641_2": "‘‘tattha katamo samāropano hāro’’tiādi vuttaṁ. Tattha tesu niddiṭṭhesu soḷasasu desanāhārādīsu",
  "tika-s0501t3:641_3": "katamo saṁvaṇṇanāviseso samāropano hāro samāropanahāravibhaṅgo nāmāti pucchati. ‘‘Ye",
  "tika-s0501t3:641_4": "dhammā yaṁmūlā’’tiādiniddesassa idāni mayā vuccamāno ‘‘ekasmiṁ padaṭṭhāne yattakāni",
  "tika-s0501t3:641_5": "padaṭṭhānāni otarantī’’tiādiko vitthārasaṁvaṇṇanāviseso samāropanahāravibhaṅgo nāma.",
  "tika-s0501t3:642_0": "‘‘Kittake padaṭṭhāne sutte vutte kittakāni padaṭṭhānāni samāropayitabbānī’’ti pucchitabbattā",
  "tika-s0501t3:642_1": "‘‘ekasmiṁ padaṭṭhāne’’tiādi vuttaṁ. Ekasmiṁ padaṭṭhāne sutte vutte sati avuttāni",
  "tika-s0501t3:642_2": "yattakāni padaṭṭhānāni otaranti samosaranti, sabbāni tāni avuttāni padaṭṭhānāni sutte",
  "tika-s0501t3:642_3": "vuttāni viya niddhāraṇavasena ānetvā desanāya āropayitabbāni. ‘‘Kāni viya samāropayitabbānī’’ti",
  "tika-s0501t3:642_4": "vattabbattā ‘‘yathā āvaṭṭe’’tiādi vuttaṁ. Āvaṭṭe hāre ekasmiṁ padaṭṭhāne sutte vutte",
  "tika-s0501t3:642_5": "sati sutte avuttāni bahukāni padaṭṭhānāni otaranti, tāni bahukāni padaṭṭhānāni pariyesitabbāni",
  "tika-s0501t3:642_6": "yathā, evaṁ samāropane hārepi bahukāni padaṭṭhānāni desanāya samāropayitabbānīti attho.",
  "tika-s0501t3:643_0": "‘‘Kevalaṁ pana padaṭṭhānavaseneva samāropanā kātabbā kiṁ, udāhu aññavasenāpi samāropanā",
  "tika-s0501t3:643_1": "kātabbā ki’’nti vattabbattā aññavasenāpi samāropanā kātabbā; tasmā samāropanā catubbidhā",
  "tika-s0501t3:643_2": "kātabbāti dassento ‘‘tattha samāropanā catubbidhā’’tiādimāha. Tattha tatthāti tāsu",
  "tika-s0501t3:643_3": "samāropayitabbasamāropanāsu padaṭṭhānaṁ padaṭṭhānasamāropanā, vevacanaṁ vevacanasamāropanā,",
  "tika-s0501t3:643_4": "bhāvanā bhāvanāsamāropanā, pahānaṁ pahānasamāropanā, iti iminā pabhedena samāropanā catubbidhā kātabbā.",
  "tika-s0501t3:644_0": "‘‘Tāsu catubbidhāsu samāropanāsu katamā padaṭṭhānasamāropanā’’ti pucchitabbattā tathā",
  "tika-s0501t3:644_1": "pucchitvā padaṭṭhānasamāropanaṁ dassetuṁ ‘‘tatthakatamā’’tiādi vuttaṁ. Sutte vuttena",
  "tika-s0501t3:644_2": "padaṭṭhānena sutte avuttānaṁ padaṭṭhānānaṁ samāropanā katamāti pucchati.",
  "tika-s0501t3:645_0": "Sabbapāpassa akusalassa yaṁ akaraṇaṁ akaraṇahetu sāsanaṁ atthi, etaṁ sāsanaṁ buddhānaṁ",
  "tika-s0501t3:645_1": "sāsanaṁ ovādo hoti, atha vā akaraṇaṁ akaraṇatthāya yaṁ sāsanaṁ atthi, etaṁ buddhānaṁ",
  "tika-s0501t3:645_2": "sāsanaṁ ovādo hoti, na yassa kassaci sāsananti attho. Akaraṇanti hi sampadānatthe",
  "tika-s0501t3:645_3": "pavattaṁ paccattavacanaṁ yathā ‘‘kissa atthāya kimattha’’nti. Kusalassa sampadā sampadāya",
  "tika-s0501t3:645_4": "yaṁ sāsanaṁ atthi, etaṁ buddhānaṁ sāsanaṁ. Sacittapariyodāpanaṁ sacittapariyodāpanatthaṁ",
  "tika-s0501t3:645_5": "yaṁ sāsanaṁ atthi, etaṁ buddhānaṁ sāsanaṁ hoti.",
  "tika-s0501t3:646_0": "Iti evaṁpakārena vuttassa tassa sāsanassa kiṁ padaṭṭhānanti visesassa visesapadaṭṭhānaṁ",
  "tika-s0501t3:646_1": "puna pucchati. Idaṁ sucaritattayaṁ sāsanassa ovādassa padaṭṭhānaṁ sucaritattayena",
  "tika-s0501t3:646_2": "hetunā sāsanattāti daṭṭhabbaṁ yathā ‘‘annena vasatī’’tiādi. ‘‘Sucaritattaye padaṭṭhāne",
  "tika-s0501t3:646_3": "vutte katamaṁ padaṭṭhānaṁ samāropayitabba’’nti pucchitabbattā ‘‘tattha yaṁ kāyikañcā’’tiādi",
  "tika-s0501t3:646_4": "vuttaṁ. Idaṁ khandhattayaṁ sāsanassa padaṭṭhānaṁ samāropayitabbaṁ, ‘‘khandhattaye",
  "tika-s0501t3:646_5": "padaṭṭhāne samāropayite katamaṁ samāropayitabba’’nti pucchitabbattā ‘‘tattha sīlakkhandho",
  "tika-s0501t3:646_6": "cā’’tiādi vuttaṁ. Idaṁ samathavipassanādvayaṁ sāsanassa padaṭṭhānaṁ samāropayitabbaṁ.",
  "tika-s0501t3:646_7": "‘‘Samathavipassanādvaye padaṭṭhāne samāropayite katamaṁ padaṭṭhānaṁ samāropayitabba’’nti",
  "tika-s0501t3:646_8": "pucchitabbattā ‘‘tattha samathassa phala’’ntiādi vuttaṁ. Idaṁ phaladvayaṁ sāsanassa",
  "tika-s0501t3:646_9": "padaṭṭhānaṁ samāropayitabbaṁ.",
  "tika-s0501t3:647_0": "Sāsanassa padaṭṭhānāni samāropayitabbānīti ācariyena niddhāretvā vibhattāni, amhehi",
  "tika-s0501t3:647_1": "ca ñātāni, ‘‘idāni katamassa katamaṁ padaṭṭhānaṁ samāropayitabba’’nti pucchitabbattā",
  "tika-s0501t3:647_2": "‘‘vanaṁ vanathassā’’tiādi vuttaṁ. Idaṁ kāmaguṇapañcakaṁ vanaṁ taṇhābhūtassa vanathassa",
  "tika-s0501t3:647_3": "padaṭṭhānaṁ taṇhāvatthubhāvato, ‘‘itthī’’ti vā ‘‘puriso’’ti vā nimittaggāhasaṅkhātaṁ",
  "tika-s0501t3:647_4": "idaṁ vanaṁ ‘‘aho cakkhu, aho sotaṁ, aho ghānaṁ, aho jivhā, aho kāyo’’ti tesaṁ tesaṁ",
  "tika-s0501t3:647_5": "aṅgapaccaṅgānaṁ anubyañjanaggāhasaṅkhātassa vanathassa padaṭṭhānaṁ samāropayitabbaṁ.",
  "tika-s0501t3:647_6": "Apariññātaṁ dvādasāyatanasaṅkhātaṁ idaṁ vanaṁ saṁyojanasaṅkhātassa vanathassa padaṭṭhānaṁ",
  "tika-s0501t3:647_7": "samāropayitabbaṁ, āyatanaṁ paṭicca saṁyojanuppajjanato anusayasaṅkhātaṁ idaṁ vanaṁ",
  "tika-s0501t3:647_8": "pariyuṭṭhānasaṅkhātassa vanathassa padaṭṭhānaṁ samāropayitabbaṁ. ‘‘Pañcakāmaguṇādīnaṁ",
  "tika-s0501t3:647_9": "vanabhāvo ca taṇhādīnaṁ vanathabhāvo ca kena amhehi saddahitabbo’’ti vattabbattā",
  "tika-s0501t3:647_10": "‘‘tenāha bhagavā’’tiādi vuttaṁ. Tena pañcakāmaguṇādīnaṁ vanabhāvena ca taṇhādīnaṁ",
  "tika-s0501t3:647_11": "vanathabhāvena ca bhagavā ‘‘chetvā vanañca vanathañcā’’ti yaṁ vacanaṁ āha, tena bhagavato",
  "tika-s0501t3:647_12": "vacanena vacanānusārena saddahitabboti. Ayanti ayaṁ ‘‘ekasmiṁ padaṭṭhāne’’tiādisaṁvaṇṇanā.",
  "tika-s0501t3:647_13": "Padaṭṭhānenāti ekekena padaṭṭhānena. Samāropanāti tadaññapadaṭṭhānānaṁ samāropanā",
  "tika-s0501t3:647_14": ". Samāropenti samāropayitabbāni etāya saṁvaṇṇanāyāti samāropanāti viggahoti. (1)",
  "tika-s0501t3:648_0": "51. Padaṭṭhānena samāropanā ācariyena niddiṭṭhā, amhehi ca ñātā, ‘‘katamā vevacanena",
  "tika-s0501t3:648_1": "samāropanā’’ti pucchitabbattā ‘‘tattha katamā vevacanenā’’tiādi vuttaṁ. Tatthāti",
  "tika-s0501t3:648_2": "tāsu catūsu padaṭṭhānasamāropanādīsu samāropanāsu vevacanena ekekena rotadaññavevacanānaṁ",
  "tika-s0501t3:648_3": "samāropanā katamāti pucchati. ‘‘Rāgavirāgā’’ti ca ‘‘cetovimuttī’’ti ca ‘‘sekkhaphala’’nti",
  "tika-s0501t3:648_4": "ca idaṁ vacanattayaṁ anāgāmiphalatthattā anāgāmiphalassa vevacanaṁ. ‘‘Avijjāvirāgā’’ti",
  "tika-s0501t3:648_5": "ca ‘‘paññāvimuttī’’ti ca ‘‘asekkhaphala’’nti ca idaṁ vacanattayaṁ arahattaphalatthattā",
  "tika-s0501t3:648_6": "arahattaphalassa vevacanaṁ. Iminā nayena sesesu yojanā kātabbā. (2)",
  "tika-s0501t3:649_0": "Vevacanena samāropanā ācariyena niddiṭṭhā, amhehi ca ñātā, ‘‘katamā bhāvanāya samāropanā’’ti",
  "tika-s0501t3:649_1": "pucchitabbattā ‘‘tattha katamā bhāvanāyā’’tiādi vuttaṁ. Tatthāti tāsu catūsu padaṭṭhānasamāropanādīsu",
  "tika-s0501t3:649_2": "katamāya desitāya bhāvanāya katamesānaṁ adesitānaṁ bhāvanāropanā katamāti pucchati.",
  "tika-s0501t3:649_3": "Yathā yena pakārena yaṁ bhāvanaṁ bhagavā ‘‘tasmātiha, tvaṁ bhikkhu, kāye kāyānupassī",
  "tika-s0501t3:649_4": "viharati, ātāpī sampajāno satimā vineyya loke abhijjhādomanassa’’nti (saṁ. ni. 5.369,",
  "tika-s0501t3:649_5": "371, 395, 415) āha, tathā tena pakārena tāya bhāvanāya tadaññabhāvanāpi samāropayitabbāti attho.",
  "tika-s0501t3:650_0": "‘‘Tasmātihā’’tiādipāṭhe ‘‘kiṁ bhāvanaṁ bhagavā āhā’’ti pucchitabbattā ‘‘ātāpī’’tiādi",
  "tika-s0501t3:650_1": "vuttaṁ. ‘‘Ātāpī’’ti vacanena vīriyindriyaṁ bhagavā āha. ‘‘Sampajāno’’ti vacanena",
  "tika-s0501t3:650_2": "paññindriyaṁ bhagavā āha. ‘‘Satimā’’ti vacanena satindriyaṁ āha. ‘‘Vineyya loke abhijjhādomanassa’’nti",
  "tika-s0501t3:650_3": "vacanena samādhindriyaṁ āha. ‘‘Evaṁ vutte katamā bhāvanā samāropayitabbā’’ti pucchitabbattā",
  "tika-s0501t3:650_4": "‘‘evaṁ kāye kāyānupassino viharato cattāro satipaṭṭhānā bhāvanāpāripūriṁ gacchantī’’ti",
  "tika-s0501t3:650_5": "vuttaṁ. Evaṁ vuttāya vīriyindriyādibhāvanāya cattāro satipaṭṭhānā samāropayitabbāti",
  "tika-s0501t3:650_6": "attho. Kena kāraṇena bhāvanāpāripūriṁ gacchantīti pucchati. Catunnaṁ indriyānaṁ indriyabhāvena,",
  "tika-s0501t3:650_7": "bhāvetabbabhāvena vā ekalakkhaṇattā bhāvanāpāripūriṁ gacchantīti vissajjeti. ‘‘Tesu",
  "tika-s0501t3:650_8": "samāropitesu katame samāropayitabbā’’ti pucchitabbattā ‘‘catūsū’’tiādi vuttaṁ. Catūsu",
  "tika-s0501t3:650_9": "satipaṭṭhānesu bhāviyamānesu samāropayitabbesu cattāro sammappadhānā bhāvanāpāripūriṁ",
  "tika-s0501t3:650_10": "gacchantīti samāropayitabbāti attho. Sesesupi evameva samāropayitabbā.",
  "tika-s0501t3:651_0": "Bhāvanāya samāropanā ācariyena vibhattā, amhehi ca ñātā, ‘‘katamā pahānena samāropanā’’ti",
  "tika-s0501t3:651_1": "pucchitabbattā ‘‘tattha katamā’’tiādi vuttaṁ. Tatthāti tāsu catūsu padaṭṭhānasamāropanādīsu",
  "tika-s0501t3:651_2": "katamena desitena pahānena katamesaṁ adesitānaṁ pahānānaṁ katamā samāropanāti pucchati.",
  "tika-s0501t3:651_3": "‘‘Kāye kāyānupassī viharanto asubhe ‘subha’nti vipallāsaṁ pajahatī’’ti desitena ‘‘subha’’nti",
  "tika-s0501t3:651_4": "vipallāsappahānena kabaḷīkārāhārapariññāya paribandhakilesakāmupādānappahānādayopi samāropayitabbā.",
  "tika-s0501t3:652_0": "‘‘Vedanāsu vedanānupassī viharanto dukkhe ‘sukha’nti vipallāsaṁ pajahatī’’ti desitena",
  "tika-s0501t3:652_1": "‘‘sukha’’nti vipallāsappahānena phassāhārapariññāya paribandhakilesabhavupādānappahānādayopi samāropayitabbā.",
  "tika-s0501t3:653_0": "‘‘Citte cittānupassī viharanto anicce ‘nicca’nti vipallāsaṁ pajahatī’’ti desitena",
  "tika-s0501t3:653_1": "‘‘nicca’’nti vipallāsappahānena viññāṇāhārapariññāya paribandhakilesadiṭṭhupādānappahānādayopi samāropayitabbā.",
  "tika-s0501t3:654_0": "‘‘Dhammesudhammānupassī viharanto anattani ‘attā’ti vipallāsaṁ pajahatī’’ti desitena",
  "tika-s0501t3:654_1": "‘‘attā’’ti vipallāsappahānena manosañcetanāhārapariññāya? Manosañcetanāhārapariññāya",
  "tika-s0501t3:654_2": "paribandhakilesaattavādupādānappahānādayopi samāropayitabbāti adhippāyo. (4)",
  "tika-s0501t3:655": "Pahānahāro pana lakkhaṇahāravibhaṅgavaṇṇanāyaṁ vuttoyevāti idha na vadāma.",
  "tika-s0501t3:656_0": "‘‘Sutte desitena ekekena padaṭṭhānādikena adesitānaṁ padaṭṭhānādīnaṁ samāropanabhāvo",
  "tika-s0501t3:656_1": "kena amhehi vijānitabbo saddahitabbo’’ti vattabbattā ‘‘tenāha āyasmā’’tiādimāha.",
  "tika-s0501t3:656_2": "Tena tathā samāropanabhāvena āyasmā mahākaccāno –",
  "tika-s0501t3:657": "‘‘Ye dhammā yaṁmūlā, ye cekatthā pakāsitā muninā;",
  "tika-s0501t3:658": "Te samāropayitabbā, esa samāropano hāro’’ti –",
  "tika-s0501t3:659": "Yaṁ vacanaṁ āha, tena vacanena vacanānusārena tathā samāropanabhāvo tumhehi vijānitabbo saddahitabboti vuttaṁ hoti.",
  "tika-s0501t3:660_0": "‘‘Kiṁ pana ettāvatā samāropano hāro paripuṇṇo, añño niyutto natthī’’ti vattabbattā",
  "tika-s0501t3:660_1": "‘‘niyutto samāropano hāro’’ti vuttaṁ. Sutte desitena nayena padaṭṭhānādikena adesitāni",
  "tika-s0501t3:660_2": "padaṭṭhānāni samāropayitabbāni bhavanti, tena tena padaṭṭhānādikena adesitānaṁ padaṭṭhānādīnaṁ",
  "tika-s0501t3:660_3": "samāropano hāro niyutto niddhāretvā yuñjitabboti attho daṭṭhabbo.",
  "tika-s0501t3:661": "Iti samāropanahāravibhaṅge sattibalānurūpā racitā",
  "tika-s0501t3:662": "Vibhāvanā niṭṭhitā.",
  "tika-s0501t3:663": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabbo.",
  "tika-s0501t3:664": "Ime yathāvuttā soḷasa saṁvaṇṇanāvisesā saṁvaṇṇetabbatthesu aññāṇasaṁsayānaṁ haraṇato apanayanato hārā nāmāti.",
  "tika-s0501t3:665": "Niṭṭhitā hāravibhaṅgavāravibhāvanā.",
  "tika-s0501t3:666": "1. Desanāhārasampātavibhāvanā",
  "tika-s0501t3:667": "52. Yena yena saṁvaṇṇanāvisesabhūtena desanāhāravibhaṅgādihāravibhaṅgena assādādayo nānāsuttatthā vibhattā, so saṁvaṇṇanāvisesabhūto desanāhāravibhaṅgādihāravibhaṅgo paripuṇṇo.",
  "tika-s0501t3:668": "‘‘Soḷasa hārā paṭhamaṁ, disālocanato disā viloketvā;",
  "tika-s0501t3:669": "Saṅkhipiya aṅkusena hi, nayehi tīhi niddise sutta’’nti. (netti. 4 nayasaṅkhepa) –",
  "tika-s0501t3:670_0": "Gāthā niddesavāre ācariyena vuttā, tassā gāthāya niddeso hāravibhaṅgavārassa ādimhi",
  "tika-s0501t3:670_1": "na vibhatto, ‘‘kuhiñci vibhatto, hārasampāte vā vibhatto kiṁ, udāhu nayasamuṭṭhānahāre",
  "tika-s0501t3:670_2": "vā vibhatto ki’’nti pucchitabbattā ‘‘hārasampāte vibhatto’’ti tumhehi daṭṭhabboti",
  "tika-s0501t3:670_3": "viññāpanatthaṁ ‘‘soḷasa hārā paṭhama’’ntiādi vuttaṁ.",
  "tika-s0501t3:671_0": "Atha vā suparikammakatabhūmisadisesu saṁvaṇṇetabbesu nānāsuttappadesesu nānāvaṇṇasugandhapupphasadise",
  "tika-s0501t3:671_1": "soḷasa hāre saṁvaṇṇanābhāvena yojetvā soḷasa hārā ācariyena vibhattā, tathā susikkhitasippācariyasuvicāritajambunadābharaṇasadisesu",
  "tika-s0501t3:671_2": "saṁvaṇṇetabbesu nānāsuttappadesesu nānāvidharaṁsijālavividhamaṇiratanasadise soḷasa",
  "tika-s0501t3:671_3": "hāre saṁvaṇṇanābhāvena yojetvāva soḷasa hārā vibhattā, mahāpathaviṁ parivattetvā",
  "tika-s0501t3:671_4": "pappaṭakojassa khādāpanaṁ atidukkaraṁ viya, nānāvidhesu saṁvaṇṇetabbesu suttappadesesu",
  "tika-s0501t3:671_5": "paramatthojāya soḷasahi hārehi atidukkarakhādāpanasadisaṁ viññāpanaṁ karontena ca",
  "tika-s0501t3:671_6": "yojanikamadhugaṇḍaṁ pīḷetvā sumadhurasassa pāyāpanaṁ atidukkaraṁ viya nānāvidhesu",
  "tika-s0501t3:671_7": "saṁvaṇṇetabbesu suttappadesesu paramatthamadhurasassa soḷasahi hārehi atidukkaraṁ",
  "tika-s0501t3:671_8": "pāyāpanasadisaṁ viññāpanaṁ karontena ca ācariyena anekesu saṁvaṇṇetabbasuttappadesesu",
  "tika-s0501t3:671_9": "soḷasa hāre saṁvaṇṇanābhāvena yojetvā soḷasa hārā vibhattā, amhehi ca ñātā, ‘‘nānāvidhasuttappadesesu",
  "tika-s0501t3:671_10": "te saṁvaṇṇanābhāvena yojetvā soḷasa hārā vibhattā kiṁ , udāhu ekasmimpi saṁvaṇṇetabbasuttappadese",
  "tika-s0501t3:671_11": "saṁvaṇṇanābhāvena yojetvā soḷasa hārā vibhattā ki’’nti vattabbattā ekasmimpi saṁvaṇṇetabbasuttappadese",
  "tika-s0501t3:671_12": "saṁvaṇṇanābhāvena yojetvā soḷasa hārā vibhattāyevāti tathā vibhajanto ‘‘soḷasa hārā",
  "tika-s0501t3:671_13": "paṭhama’’ntiādikaṁ hārasampātavāraṁ āha.",
  "tika-s0501t3:672_0": "Nanu hārasampātavāraṁ kathetukāmena ācariyena ‘‘tattha katamo desanāhārasampāto’’tiādivacanaṁ",
  "tika-s0501t3:672_1": "vattabbaṁ, atha kasmā ‘‘soḷasa hārā paṭhama’’ntiādi vattabbanti ce? Niddese vuttaṁ",
  "tika-s0501t3:672_2": "‘‘soḷasa hārā paṭhama’’ntiādikaṁ gāthaṁ hāravibhaṅgavāro nappayojeti vippakiṇṇavisayattā",
  "tika-s0501t3:672_3": "ca nayavicārassa ca antaritattā. Hārasampātavāro pana taṁ gāthaṁ payojeti avikiṇṇavisayattā.",
  "tika-s0501t3:672_4": "Tasmā taṁ gāthaṁ paccāmasitvā hārasampātavāre tassā gāthāya niddeso daṭṭhabboti viññāpanatthaṁ",
  "tika-s0501t3:672_5": "‘‘soḷasa hārā paṭhama’’ntiādi vattabbaṁyevāti. Aṭṭhakathāyaṁ pana –",
  "tika-s0501t3:673_0": "Evaṁ suparikammakatāya bhūmiyā nānāvaṇṇāni muttapupphāni pakiranto viya, susikkhitasippācariyavicāritesu",
  "tika-s0501t3:673_1": "surattasuvaṇṇālaṅkāresu nānāvidharaṁsijālasamujjalāni vividhāni maṇiratanāni bandhanto",
  "tika-s0501t3:673_2": "viya, mahāpathaviṁ parivattetvā pappaṭakojaṁ khādāpento viya , yojanikamadhugaṇḍaṁ",
  "tika-s0501t3:673_3": "pīḷetvā sumadhurasaṁ pāyento viya ca āyasmā mahākaccāno nānāsuttappadese udāharanto",
  "tika-s0501t3:673_4": "soḷasa hāre vibhajitvā idāni te ekasmiṁyeva sutte yojetvā dassento hārasampātavāraṁ",
  "tika-s0501t3:673_5": "ārabhi. Ārabhanto ca yāyaṁ niddesavāre –",
  "tika-s0501t3:674": "‘‘Soḷasa hārā paṭhamaṁ, disālocanato disā viloketvā;",
  "tika-s0501t3:675": "Saṅkhipiya aṅkusena hi, nayehi tīhi niddise sutta’’nti. –",
  "tika-s0501t3:676_0": "Gāthā vuttā. Yasmā taṁ hāravibhaṅgavāro nappayojeti vippakiṇṇavisayattā, nayavicārassa",
  "tika-s0501t3:676_1": "ca antaritattā. Anekehi suttappadesehi hārānaṁ vibhāgadassanameva hi hāravibhaṅgavāro.",
  "tika-s0501t3:676_2": "Hārasampātavāro pana taṁ payojeti ekasmiṁyeva suttappadese soḷasa hāre yojetvāva",
  "tika-s0501t3:676_3": "tadanantaraṁ nayasamuṭṭhānassa kathitattā. Tasmā ‘‘soḷasa hārā paṭhama’’nti gāthaṁ",
  "tika-s0501t3:676_4": "paccāmasitvā ‘‘tassā niddeso kuhiṁ daṭṭhabbo? Hārasampāteti āhā’’ti –",
  "tika-s0501t3:677_0": "Vuttaṁ. Gāthāttho niddesavibhāvanāyaṁ vuttova. ‘‘Soḷasa…pe… sutta’’nti yā gāthā niddese",
  "tika-s0501t3:677_1": "ācariyena vuttā, tassā gāthāya niddeso kuhiṁ daṭṭhabbo, hāravibhaṅgassa ādimhi ācariyena",
  "tika-s0501t3:677_2": "na vibhatto, hārasampāte vā paccāmasitvā vibhattoti daṭṭhabbo kiṁ, udāhu nayasamuṭṭhāne",
  "tika-s0501t3:677_3": "vā paccāmasitvā vibhattoti daṭṭhabbo kinti pucchati. Hārasampāte paccāmasitvā vibhattoti",
  "tika-s0501t3:677_4": "daṭṭhabboti vissajjanā.",
  "tika-s0501t3:678_0": "Hārasampāte tassā gāthāya niddeso daṭṭhabboti ācariyena vutto, so hārasampāto desanāhārasampātabhedena",
  "tika-s0501t3:678_1": "soḷasavidho, ‘‘tattha katamo hārasampāto desanāhārasampāto’’ti pucchitabbattā imasmiṁ",
  "tika-s0501t3:678_2": "sutte saṁvaṇṇetabbe saṁvaṇṇanābhāvena mayā vibhajiyamāno hārasampātabhūto saṁvaṇṇanāviseso",
  "tika-s0501t3:678_3": "desanāhārasampāto nāmāti tathā vibhajituṁ ‘‘tattha katamo desanāhārasampāto’’tiādi",
  "tika-s0501t3:678_4": "vuttaṁ. Tatthāti tasmiṁ soḷasavidhe desanāhārasampātādike hārasampāte. Katamo hārasampātabhūto",
  "tika-s0501t3:678_5": "saṁvaṇṇanāviseso desanāhārasampāto nāmāti pucchati.",
  "tika-s0501t3:679": "‘‘Arakkhitena cittena, micchādiṭṭhihatena ca;",
  "tika-s0501t3:680": "Thinamiddhābhibhūtena, vasaṁ mārassa gacchatī’’ti. –",
  "tika-s0501t3:681_0": "Sutte ‘‘arakkhitena cittenāti kiṁdesayatī’’ti pucchitvā ‘‘pamādaṁ desayatī’’tiādisaṁvaṇṇanāviseso",
  "tika-s0501t3:681_1": "desanāhārasampāto nāmāti vuttaṁ hoti. Gāthāttho aṭṭhakathāyaṁ (netti. aṭṭha. 52)",
  "tika-s0501t3:681_2": "vibhatto. Yojanattho pana arakkhitena cittena arakkhitacittasamaṅgī puggalo mārassa",
  "tika-s0501t3:681_3": "maccuno vasaṁ gacchati. Micchādiṭṭhihatena vipallāsena vipallāsasamaṅgī puggalo mārassa",
  "tika-s0501t3:681_4": "vasaṁ gacchati. Thinamiddhābhibhūtena sasaṅkhārikacittena kusītacittena taṁcittasamaṅgī",
  "tika-s0501t3:681_5": "puggalo mārassa kilesādimārassa vasaṁ gacchatīti.",
  "tika-s0501t3:682_0": "‘‘Arakkhitena cittenā’ti padena desitaṁ taṁ pamādadhammajātaṁ kassa pada’’nti vattabbattā",
  "tika-s0501t3:682_1": "‘‘taṁ maccuno pada’’nti vuttaṁ. ‘‘Arakkhitena cittenā’’ti iminā suttappadesena desito",
  "tika-s0501t3:682_2": "attho ācariyena vibhatto, amhehi ca ñāto, ‘‘micchādiṭṭhihatena cāti suttappadesena",
  "tika-s0501t3:682_3": "desito attho kathaṁ vibhatto’’ti vattabbattā ‘‘micchādiṭṭhihatena cā’’tiādi vuttaṁ.",
  "tika-s0501t3:682_4": "Yena vipallāsena yadā anicce ‘‘nicca’’nti passati, tadā pavatto so vipallāso ‘‘micchādiṭṭhihataṁ",
  "tika-s0501t3:682_5": "nāmā’’ti vuccati. ‘‘So pana vipallāso kiṁlakkhaṇo’’ti pucchitabbattā tathā pucchitvā",
  "tika-s0501t3:682_6": "‘‘viparītaggāhalakkhaṇo vipallāso’’ti vuttaṁ.",
  "tika-s0501t3:683_0": "Viparītaggāhalakkhaṇoti asubhādīnaṁyeva subhādiviparītaggāhalakkhaṇo vipallāso ‘‘vipallāsayatī’’ti",
  "tika-s0501t3:683_1": "kāritatthasambhavato. Kiṁ vipallāso viparītaggāhalakkhaṇo? So vipallāso saññaṁ vipallāsayati,",
  "tika-s0501t3:683_2": "cittampi vipallāsayati, diṭṭhimpi vipallāsayati. Iti tayo dhamme vipallāsayatīti",
  "tika-s0501t3:683_3": "vipallāsetabbānaṁ tividhattā vipallāsāpi tividhā honti. Tesu saññāvipallāso muduko",
  "tika-s0501t3:683_4": "dubbalo subhādivasena upaṭṭhitākāraggahaṇamattattā, cittavipallāso saññāvipallāsato",
  "tika-s0501t3:683_5": "balavā subhādivasena upaṭṭhahantānaṁ rūpakkhandhādīnaṁ subhādivasena sanniṭṭhānaṁ",
  "tika-s0501t3:683_6": "katvā gahaṇato. Diṭṭhivipallāso saññāvipallāsacittavipallāsehi balavataro, yaṁ yaṁ",
  "tika-s0501t3:683_7": "ārammaṇaṁ subhādiākārena upaṭṭhāti. Taṁ taṁ ārammaṇaṁ sassatādivasena abhinivisitvā",
  "tika-s0501t3:683_8": "gahaṇato. Tasmā saññāvipallāso paṭhamaṁ vutto, tadanantaraṁ cittavipallāso, tadanantaraṁ",
  "tika-s0501t3:683_9": "diṭṭhivipallāso vutto. Vitthārato pana ekekassa subhasukhaattaniccaggahaṇavasena",
  "tika-s0501t3:683_10": "catubbidhattā dvādasavidhā honti.",
  "tika-s0501t3:684_0": "Vipallāsā ācariyena vibhattā, amhehi ca ñātā, ‘‘katame vipallāsapavattiṭṭhānavisayā’’ti",
  "tika-s0501t3:684_1": "pucchitabbattā imāni attabhāvavatthūni vipallāsapavattiṭṭhānavisayānīti dassetuṁ",
  "tika-s0501t3:684_2": "‘‘so kuhiṁ vipallāsayati catūsu attabhāvavatthūsū’’ti vuttaṁ. Catūsu rūpakāyavedanācittadhammasaṅkhātesu",
  "tika-s0501t3:684_3": "attabhāvavatthūsu so sabbo vipallāso saññācittadiṭṭhiyo vipallāsayati. ‘‘Kathaṁ samanupassantassa",
  "tika-s0501t3:684_4": "vipallāsayatī’’ti pucchitabbattā ‘‘rūpaṁ attato samanupassatī’’tiādi vuttaṁ. Yo puggalo",
  "tika-s0501t3:684_5": "rūpaṁ vā attato samanupassati, rūpavantaṁ attānaṁ vā attato samanupassati , attani",
  "tika-s0501t3:684_6": "rūpaṁ vā attato samanupassati. Rūpasmiṁ attānaṁ vā attato samanupassati, evaṁ tassa",
  "tika-s0501t3:684_7": "samanupassantassa puggalassa vipallāso rūpakāye saññācittadiṭṭhiyo vipallāsayati.",
  "tika-s0501t3:684_8": "Eseva nayo vedanādīsupi.",
  "tika-s0501t3:685_0": "‘‘Tesu rūpakāyādīsu katamaṁ katamassa vipallāsassa vatthū’’ti pucchitabbattā evaṁ",
  "tika-s0501t3:685_1": "pavattamānassa vipallāsassa idaṁ imassa vatthūti vibhajituṁ ‘‘tattha rūpa’’ntiādi",
  "tika-s0501t3:685_2": "vuttaṁ. Tatthāti tesu rūpādīsu catūsu paṭhamaṁ vipallāsavatthu rūpaṁ ‘‘asubhe subha’’nti",
  "tika-s0501t3:685_3": "evaṁ pavattamānassa vipallāsassa vatthu hotīti vibhajitvā gahetabbaṁ. Esa nayo sesesupi.",
  "tika-s0501t3:685_4": "Evaṁ ‘‘asubhe subha’’ntiādippakārena vipallāsā catubbidhā bhavanti.",
  "tika-s0501t3:686_0": "Idaṁ imassa vatthūti ācariyena vibhajitvā dassitā, amhehi ca ñātā, ‘‘tesaṁ vipallāsānaṁ",
  "tika-s0501t3:686_1": "katame mūlakāraṇadhammā’’ti pucchitabbattā ‘‘dve dhammā’’tiādi vuttaṁ. Cittassa saṁkilesā,",
  "tika-s0501t3:686_2": "taṇhā ca avijjā ca – ime dve dhammā vipallāsānaṁ mūlakāraṇabhūtā bhavanti.",
  "tika-s0501t3:687_0": "‘‘Ime dve dhammā ekato vipallāsānaṁ mūlakāraṇaṁ kiṁ honti, udāhu visuṁ visu’’nti",
  "tika-s0501t3:687_1": "vattabbattā visuṁ visuṁ vibhajituṁ ‘‘taṇhānivuta’’ntiādi vuttaṁ. Avijjārahitā taṇhā",
  "tika-s0501t3:687_2": "nāma natthi, tasmā ‘‘taṇhāavijjānivuta’’nti vattabbanti? Na, taṇhāya sātisayapaccayattā.",
  "tika-s0501t3:687_3": "Sātisayāya hi taṇhāya asubhepi ‘‘subha’’nti, dukkhepi ‘‘sukha’’nti samanupassanti.",
  "tika-s0501t3:687_4": "‘‘Taṇhā ca avijjā cā’’ti vuttattā ‘‘avijjānivuta’’nti vattabbaṁ, kasmā ‘‘diṭṭhinivuta’’nti",
  "tika-s0501t3:687_5": "vuttanti? Avijjāya diṭṭhi bhavatīti diṭṭhisīsena avijjaṁ gahetvā ‘‘diṭṭhinivuta’’nti",
  "tika-s0501t3:687_6": "vuttaṁ, avijjānivutanti attho gahetabbo. ‘‘Avijjānivuta’’nti vutte pana diṭṭhirahitā",
  "tika-s0501t3:687_7": "avijjāpi gahitā siyā, diṭṭhisahitāya hi avijjāya aniccepi ‘‘nicca’’nti, anattaniyepi",
  "tika-s0501t3:687_8": "‘‘attā’’ti samanupassanti.",
  "tika-s0501t3:688_0": "‘‘Kathaṁ taṇhāmūlako vipallāso pavatto, kathaṁ diṭṭhisahitāvijjāmūlako vipallāso",
  "tika-s0501t3:688_1": "pavatto’’ti vattabbattā ‘‘tattha yo diṭṭhivipallāso’’tiādi vuttaṁ. Tatthāti tesu",
  "tika-s0501t3:688_2": "taṇhāmūlakadiṭṭhisahitāvijjāmūlakesu. Diṭṭhivipallāsoti diṭṭhisahitāvijjāmūlakavipallāso.",
  "tika-s0501t3:688_3": "Atītaṁ rūpaṁ attato samanupassatīti adabbabhūtopi dabbabhūto viya vutto. Taṇhāvipallāsoti",
  "tika-s0501t3:688_4": "diṭṭhisahitataṇhāmūlako vipallāso anāgataṁrūpaṁ diṭṭhibhinandanavasena abhinandatīti.",
  "tika-s0501t3:688_5": "Evaṁ atītasamanupassanaanāgatābhinandanabhedena pavattiviseso daṭṭhabbo. ‘‘Cittassa",
  "tika-s0501t3:688_6": "saṁkileso taṇhāavijjāyeva dve dhammā na honti, atha kho dasa kilesāpi, kasmā dveyeva",
  "tika-s0501t3:688_7": "vuttā’’ti vattabbattā ‘‘dve dhammā cittassa upakkilesā’’tiādi vuttaṁ. Taṇhā ca avijjā",
  "tika-s0501t3:688_8": "ca – ime dveyeva dhammā paramasāvajjassa vipallāsassa mūlakāraṇattā. Tāhi taṇhāavijjāhi",
  "tika-s0501t3:688_9": "visujjhantaṁ cittaṁ sabbehi kilesehi visujjhati, tasmā ca visesato cittassa upakkilesā",
  "tika-s0501t3:688_10": "hontīti dve dhammā vuttā. Na hi tāsu taṇhāavijjāsu arahattamaggena pahīnāsu koci",
  "tika-s0501t3:688_11": "saṁkileso appahīno nāma natthīti.",
  "tika-s0501t3:689_0": "‘‘Vuttappakārā taṇhāavijjā vuttappakārānaṁ vipallāsānaṁyeva mūlakāraṇaṁ honti kiṁ,",
  "tika-s0501t3:689_1": "udāhu sakalassa vaṭṭassāpi mūlakāraṇaṁ honti ki’’nti vattabbattā vuttappakārā taṇhāavijjā",
  "tika-s0501t3:689_2": "vuttappakārānaṁ mūlakāraṇaṁ honti yathā, evaṁ sakalassa vaṭṭassāpi mūlakāraṇaṁ hontīti",
  "tika-s0501t3:689_3": "dassetuṁ ‘‘tesa’’ntiādi vuttaṁ. Tattha yesaṁ puggalānaṁ cittaṁ arakkhitaṁ, micchādiṭṭhihatañca",
  "tika-s0501t3:689_4": "hoti, tesaṁ puggalānaṁ. Yesaṁ avijjānīvaraṇānaṁ taṇhāsaṁyojanānaṁ pubbakoṭi na paññāyati,",
  "tika-s0501t3:689_5": "tehi avijjānīvaraṇehi taṇhāsaṁyojanehi saṁsāre sandhāvantānaṁ saṁsarantānaṁ puggalānaṁ",
  "tika-s0501t3:689_6": "sakiṁ nirayaṁ māravasagamanena sandhāvanaṁ saṁsaraṇaṁ hoti, sakiṁ tiracchānayoniṁ",
  "tika-s0501t3:689_7": "sandhāvanaṁ saṁsaraṇaṁ hoti, sakiṁ pettivisayaṁ sandhāvanaṁ saṁsaraṇaṁ hoti, sakiṁ",
  "tika-s0501t3:689_8": "asurakāyaṁ sandhāvanaṁ saṁsaraṇaṁ hoti, sakiṁ deve sandhāvanaṁ saṁsaraṇaṁ hoti, sakiṁ",
  "tika-s0501t3:689_9": "manusse sandhāvanaṁ saṁsaraṇaṁ hotīti attho.",
  "tika-s0501t3:690_0": "‘‘Micchādiṭṭhihatena cā’’ti suttappadesena desito attho ācariyena vibhatto, amhehi",
  "tika-s0501t3:690_1": "ca ñāto, ‘‘thinamiddhābhibhūtenāti suttappadesena desito attho kathaṁ vibhatto’’ti",
  "tika-s0501t3:690_2": "vattabbattā ‘‘thinamiddhābhibhūtenā’’tiādi vuttaṁ. Cittassa viññāṇakkhandhassa yā",
  "tika-s0501t3:690_3": "akallatā akammaniyatā atthi, idaṁ akallattaṁ akammaniyattaṁ thinaṁ nāma. Yaṁ kāyassa",
  "tika-s0501t3:690_4": "līnattaṁ vedanādikkhandhattayalīnattaṁ atthi, idaṁ kāyassa līnattaṁ middhaṁ nāmāti",
  "tika-s0501t3:690_5": "thinamiddhasarūpameva vuttaṁ. Tehi thinamiddhehi cittassa abhibhūtabhāvādiko pana",
  "tika-s0501t3:690_6": "suviññeyyattā na vutto, avuttepi yesaṁ puggalānaṁ cittaṁ thinamiddhehi abhibhūtaṁ,",
  "tika-s0501t3:690_7": "tesaṁ puggalānaṁ tena cittena cittasīsena saṁyojanena saṁsāre māravasagamanena sandhāvanaṁ",
  "tika-s0501t3:690_8": "saṁsaraṇaṁ pariyosānasabhāvo vitthāretvā gahetabbo.",
  "tika-s0501t3:691_0": "‘‘Vasaṁ mārassa gacchatīti suttappadesena desito attho kathaṁ vibhatto’’ti vattabbattā",
  "tika-s0501t3:691_1": "‘‘vasaṁ mārassa gacchatī’’ti vuttaṁ. Tattha kilesamārassāti kileso dānādipuññe māreti",
  "tika-s0501t3:691_2": "nivāretīti atthena māroti kilesamāro. Iminā kilesamāraṁ nissāya pavattattā abhisaṅkhāramārakhandhamāramaccumārā",
  "tika-s0501t3:691_3": "ca gahitā, ca-saddena vā gahitāti veditabbā. Sattamārassāti devaputtamārassa. Atha",
  "tika-s0501t3:691_4": "vā ‘‘devaputtamārassā’’ti avatvā ‘‘sattamārassā’’ti vuttattā yo yo rājacorādiko dānādīni",
  "tika-s0501t3:691_5": "vā issariyabhogādīni vā māreti, so so rājacorādikopi gahito, tasmā yassa kassaci",
  "tika-s0501t3:691_6": "sattamārassāti attho. Vasanti icchaṁ lobhaṁ adhippāyaṁ ruciṁ ākaṅkhaṁ āṇaṁ āṇattiṁ.",
  "tika-s0501t3:691_7": "Gacchatīti upagacchati upeti anuvattati anugacchati nātikkamatīti attho. ‘‘Kasmā",
  "tika-s0501t3:691_8": "vasaṁ gacchatī’’ti vattabbattā ‘‘so hī’’tiādi vuttaṁ. Yo satto arakkhitacittena ca",
  "tika-s0501t3:691_9": "micchādiṭṭhihatacittena ca thinamiddhābhibhūtacittena ca samannāgato hoti, so satto",
  "tika-s0501t3:691_10": "avijjānīvaraṇādīhi nivuto hutvā saṁsārābhimukho hi yasmā hoti, na visaṅkhārābhimukho,",
  "tika-s0501t3:691_11": "tasmā mārassa vasaṁ gacchatīti attho.",
  "tika-s0501t3:692_0": "‘‘Arakkhitenātiādikassa yassa suttassa attho vibhatto, tena ‘arakkhitenā’tiādikena",
  "tika-s0501t3:692_1": "suttena kittakāni saccāni desitānī’’tivattabbattā ‘‘imāni bhagavatā’’tiādi vuttaṁ.",
  "tika-s0501t3:692_2": "‘‘Arakkhitenā’’tiādisuttena bhagavatā imāni dve saccāni desitāni dukkhaṁ, samudayo",
  "tika-s0501t3:692_3": "cāti. Kathaṁ desitāni? Abhidhammanissitāya kathāya ceva suttantanissitāya kathāya",
  "tika-s0501t3:692_4": "ca desitāni. Tāsu kathāsu abhidhammanissitāya kathāya desite sati ‘‘arakkhitena cittenā’’ti",
  "tika-s0501t3:692_5": "iminā padena arakkhitaṁ rattampi cittaṁ, arakkhitaṁ duṭṭhampi cittaṁ, arakkhitaṁ",
  "tika-s0501t3:692_6": "mūḷhampi cittaṁ bhagavatā desitaṁ ñāpitaṁ. Tattha rattacittaṁ lobhasahagatacittuppādavasena",
  "tika-s0501t3:692_7": "aṭṭhavidhaṁ, duṭṭhacittaṁ paṭighasampayuttacittuppādavasena dubbidhaṁ, mūḷhacittaṁ",
  "tika-s0501t3:692_8": "momūhacittuppādavasena dubbidhanti veditabbaṁ. Imesañhi cittuppādānaṁ vasena yā cakkhundriyādīnaṁ",
  "tika-s0501t3:692_9": "agutti anārakkhā uppannā, tāya aguttiyā anārakkhāya cittaṁ arakkhitaṁ hoti phalūpacārenāti.",
  "tika-s0501t3:693_0": "‘‘Micchādiṭṭhihatenā’’ti iminā padena micchādiṭṭhisaṁsaṭṭhaṁ cittaṁ desitaṁ, taṁ",
  "tika-s0501t3:693_1": "diṭṭhisampayuttacittuppādavasena catubbidhanti veditabbaṁ. Tañhi micchādiṭṭhiyā saṁsaṭṭhabhāvena",
  "tika-s0501t3:693_2": "micchādiṭṭhivasānugatattā micchādiṭṭhihataṁ nāmāti. ‘‘Thinamiddhābhibhūtenā’’ti iminā",
  "tika-s0501t3:693_3": "padena thinamiddhena saṁsaṭṭhaṁ cittaṁ desitaṁ, taṁ sasaṅkhārikacittuppādavasena",
  "tika-s0501t3:693_4": "pañcavidhanti veditabbaṁ. Tañhi thinamiddhena saṁsaṭṭhabhāvena thinamiddhavasānugatattā",
  "tika-s0501t3:693_5": "thinamiddhābhibhūtaṁ nāmāti evaṁ ye dvādasākusalā cittuppādakaṇḍe ‘‘katame dhammā",
  "tika-s0501t3:693_6": "akusalā? Yasmiṁ samaye akusalaṁ cittaṁ uppannaṁ hotī’’tiādinā (dha. sa. 365) vitthārato",
  "tika-s0501t3:693_7": "vattabbā, te dvādasākusalacittuppādā tīhi padehi bhagavatā desitāti veditabbā. ‘‘Mārassā’’ti",
  "tika-s0501t3:693_8": "padena pañca mārā gahitā. Tesu kilesamāro ‘‘cattāro āsavā, cattāro oghā, cattāro",
  "tika-s0501t3:693_9": "yogā, cattāro ganthā, cattāri upādānāni, aṭṭha nīvaraṇā, dasa kilesā’’ti (dha. sa.",
  "tika-s0501t3:693_10": "1102 ādayo) desito. Abhisaṅkhāramāro pana ‘‘kusalā cetanā (vibha. 226) akusalā cetanā",
  "tika-s0501t3:693_11": "(vibha. 226) kusalaṁ kammaṁ akusalaṁ kamma’’ntiādinā desito. Khandhamāro pana ‘‘attabhāvo",
  "tika-s0501t3:693_12": "pañcakkhandhā’’tiādinā desito. Maccumāro pana ‘‘cuti cavanatā’’tiādinā (vibha. 193)",
  "tika-s0501t3:693_13": "desito. Evaṁ tāvettha abhidhammanissitāya kathāya desito attho daṭṭhabbo.",
  "tika-s0501t3:694_0": "Suttantanissitāya pana kathāya desite sati ‘‘cakkhunā rūpaṁ disvā nimittaggāhī hoti",
  "tika-s0501t3:694_1": "anubyañjanaggāhī, yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā",
  "tika-s0501t3:694_2": "pāpakā akusalā dhammā anvāssaveyyuṁ, tassa saṁvarāya na paṭipajjati, na rakkhati",
  "tika-s0501t3:694_3": "cakkhundriyaṁ, cakkhundriye na saṁvaraṁ āpajjati…pe… sotindriye na saṁvaraṁ āpajjati…",
  "tika-s0501t3:694_4": "ghānindriye na saṁvaraṁ āpajjati… jivhindriye na saṁvaraṁ āpajjati… kāyindriye na",
  "tika-s0501t3:694_5": "saṁvaraṁ āpajjati… manindriye na saṁvaraṁ āpajjatī’’ti (ma. ni. 1.347) evaṁ puggalādhiṭṭhānena",
  "tika-s0501t3:694_6": "yaṁ chadvārikacittaṁ vuttaṁ, taṁ chadvārikacittaṁ ‘‘arakkhitena cittenā’’ti iminā",
  "tika-s0501t3:694_7": "padena desitaṁ. Yā micchādiṭṭhiyo pubbantakappanavasena vā aparantakappanavasena",
  "tika-s0501t3:694_8": "vā pubbantāparantakappanavasena vā micchā abhinivisantassa ayoniso ummujjantassa",
  "tika-s0501t3:694_9": "‘‘sassato loko’’ti vā ‘‘asassato loko’’ti vā ‘‘na hoti tathāgato paraṁ maraṇā’’ti",
  "tika-s0501t3:694_10": "vā uppannā, tāhi diṭṭhīhi vā, yā ca diṭṭhiyo ‘‘imā cattāro sassatavādā…pe… paramadiṭṭhadhammanibbānavādā’’ti",
  "tika-s0501t3:694_11": "brahmajālasuttādīsu (dī. ni. 1.30 ādayo) vuttā, tāhi diṭṭhīhi vā sampayuttaṁ yaṁ",
  "tika-s0501t3:694_12": "cittaṁ ‘‘micchādiṭṭhihatena cā’’ti iminā padena desitaṁ.",
  "tika-s0501t3:695_0": "‘‘Thinaṁ nāma cittassa akammaññatā, middhaṁ nāma vedanādikkhandhattayassa akammaññatā’’ti",
  "tika-s0501t3:695_1": "vā ‘‘thinaṁ anussāhasaṁsīdanaṁ, middhaṁ ussāhasattivighāto’’ti vā yāni thinamiddhāni",
  "tika-s0501t3:695_2": "vuttāni, tehi thinamiddhehi yaṁ cittaṁ abhibhūtaṁ ajjhotthaṭaṁ, taṁ cittaṁ ‘‘thinamiddhābhibhūtenā’’ti",
  "tika-s0501t3:695_3": "iminā padena desitaṁ.",
  "tika-s0501t3:696_0": "‘‘Vaso nāma icchā lobho adhippāyo ruci ākaṅkhā āṇā āṇattī’’ti yo vaso vutto, so vaso",
  "tika-s0501t3:696_1": "‘‘vasa’’nti iminā padena desito. ‘‘Pañca mārā – khandhamāro abhisaṅkhāramāro maccumāro",
  "tika-s0501t3:696_2": "devaputtamāro kilesamāro’’ti yo māro vutto, so māro ‘‘mārassā’’ti iminā desito. ‘‘Gacchati,",
  "tika-s0501t3:696_3": "upagacchati, upeti, anuvattati, anugacchati, nātikkamatī’’ti yo puggalo vutto, so",
  "tika-s0501t3:696_4": "puggalo ‘‘gacchatī’’ti iminā desitoti. Evaṁ desitesu dhammesu akusalā samudayasaccaṁ,",
  "tika-s0501t3:696_5": "‘‘vasaṁ mārassa gacchatī’’ti iminā padena ye pañcupādānakkhandhe upādāya paññatto",
  "tika-s0501t3:696_6": "puggalo vutto, te pañcupādānakkhandhā dukkhasaccanti dve saccāni desitāni. ‘‘Kimatthāya",
  "tika-s0501t3:696_7": "dve saccāni desitānī’’ti pucchitabbattā ‘‘tesaṁ bhagavā’’tiādi vuttaṁ. Tesaṁ dvinnaṁ",
  "tika-s0501t3:696_8": "saccānaṁ pariññāya ca pahānāya ca ‘‘arakkhitenā’’tiādi dhammaṁ bhagavā deseti, tāni",
  "tika-s0501t3:696_9": "dve saccāni ‘‘arakkhitenā’’tiādikena ñāpetīti attho.",
  "tika-s0501t3:697_0": "‘‘Tesu dvīsu saccesu kassa saccassa pariññāya, kassa saccassa pahānāya desetī’’ti",
  "tika-s0501t3:697_1": "pucchitabbattā ‘‘dukkhassa pariññāya, samudayassa pahānāyā’’ti vuttaṁ. ‘‘Pariññāpahānehi",
  "tika-s0501t3:697_2": "katamāni saccāni desitānī’’ti vattabbattā ‘‘yena cā’’tiādi vuttaṁ. Yena arahattamaggena",
  "tika-s0501t3:697_3": "parijānāti, yena arahattamaggena pajahati ca, ayaṁ arahattamaggo maggasaccaṁ nāma.",
  "tika-s0501t3:697_4": "Yaṁ nibbānadhammaṁ ārabbha taṇhāya, avijjāya ca pahānaṁ jātaṁ, ayaṁ nibbānadhammo",
  "tika-s0501t3:697_5": "nirodho nirodhasaccaṁ nāmāti. Evaṁ cattāri saccāni bhagavatā desitāni.",
  "tika-s0501t3:698_0": "‘‘Catunnaṁ saccānaṁ desitabhāvo kena viññātabbo’’ti vattabbattā ‘‘tenāhā’’tiādi vuttaṁ.",
  "tika-s0501t3:698_1": "Tesu catūsu saccesu samudayasaccena assādo gahito, dukkhasaccena ādīnavo gahito,",
  "tika-s0501t3:698_2": "maggasaccanirodhasaccehi nissaraṇaṁ gahitaṁ, samudayappahānavasena sabbagatipajahanaṁ",
  "tika-s0501t3:698_3": "jātaṁ, sabbagatipajahanaṁ phalanti gahitaṁ. Yena rakkhitacittatādikena sabbagatipajahanaṁ",
  "tika-s0501t3:698_4": "jātaṁ, so rakkhitacittatādiko upāyoti gahito, arakkhitacittatādikassa paṭisedhanamukhena",
  "tika-s0501t3:698_5": "rakkhitacittatādikassa niyojanaṁ bhagavato āṇattīti gahitanti desanāhārena nānāsuttesu",
  "tika-s0501t3:698_6": "dassitā assādādayo ‘‘arakkhitenā’’tiādike ekasmiṁyeva sutte nīharitvā dassitā.",
  "tika-s0501t3:699_0": "‘‘Assādādīnaṁ nīharitvā dassitabhāvo kena viññātabbo saddahitabbo’’ti vattabbattā",
  "tika-s0501t3:699_1": "‘‘tenāhā’’tiādi vuttaṁ. Ettha ca yena saṁvaṇṇanāvisesena nānāsuttesu assādādayo nīharitvā",
  "tika-s0501t3:699_2": "dassitā, so saṁvaṇṇanāviseso desanāhāravibhaṅgo nāma. Yena saṁvaṇṇanāvisesena ekasmiṁyeva",
  "tika-s0501t3:699_3": "sutte assādādayo nīharitvā dassitā, so saṁvaṇṇanāviseso desanāhārasampāto nāmāti viseso daṭṭhabbo.",
  "tika-s0501t3:700_0": "‘‘Ettakova desanāhārasampāto paripuṇṇo’’ti vattabbattā ‘‘niyutto desanāhārasampāto’’ti",
  "tika-s0501t3:700_1": "vuttaṁ. Ekekasmiṁyeva sutte assādādayo yena yena saṁvaṇṇanāvisesabhūtena desanāhārasampātena",
  "tika-s0501t3:700_2": "nīharitvā yathārahaṁ dassitā, so so saṁvaṇṇanāvisesabhūto desanāhārasampāto niyutto",
  "tika-s0501t3:700_3": "yathārahaṁ niddhāretvā yujjitabboti attho gahito.",
  "tika-s0501t3:701": "Iti desanāhārasampāte sattibalānurūpā racitā",
  "tika-s0501t3:702": "Vibhāvanā niṭṭhitā.",
  "tika-s0501t3:703": "Paṇḍitehi pana…pe… gahetabboti.",
  "tika-s0501t3:704": "2. Vicayahārasampātavibhāvanā",
  "tika-s0501t3:705_0": "53. Yena desanāhārasampātena assādādayo ācariyena vibhattā, amhehi ca ñātā, so desanāhārasampāto",
  "tika-s0501t3:705_1": "paripuṇṇo, ‘‘katamo vicayahārasampāto’’ti pucchitabbattā ‘‘tattha katamo vicayo hārasampāto’’tiādi",
  "tika-s0501t3:705_2": "vuttaṁ. Tatthāti tesu desanāhārasampātādīsu soḷasasu hārasampātesu katamo saṁvaṇṇanāviseso",
  "tika-s0501t3:705_3": "vicayahārasampāto nāmāti pucchati. Imesu dhammesu ayaṁ dhammo yena saṁvaṇṇanāvisesena",
  "tika-s0501t3:705_4": "vicayitabbo, so saṁvaṇṇanāviseso vicayahārasampāto nāmāti niyametvā vibhajituṁ ‘‘tattha",
  "tika-s0501t3:705_5": "taṇhā’’tiādi vuttaṁ. Aṭṭhakathāyaṁ pana –",
  "tika-s0501t3:706_0": "‘‘Evaṁ desanāhārasampātaṁ dassetvā idāni vicayahārasampātaṁ dassento yasmā desanāhārapadatthavicayo",
  "tika-s0501t3:706_1": "vicayahāro, tasmā desanāhāre vipallāsahetubhāvena niddhāritāya taṇhāya kusalādivibhāgapavicayamukhena",
  "tika-s0501t3:706_2": "vicayahārasampātaṁ dassetuṁ ‘tattha taṇhā duvidhā’tiādi āraddha’’nti (netti. aṭṭha. 53) –",
  "tika-s0501t3:707_0": "Vuttaṁ. Tattha tatthāti tasmiṁ ‘‘arakkhitena cittenā’’tiādisuttatthe desanāhārasampātena",
  "tika-s0501t3:707_1": "saṁvaṇṇite akusaladhamme ‘‘taṇhā’’ti niddhāritā sabbataṇhā. Kusalāpīti catubhūmake",
  "tika-s0501t3:707_2": "kusale uddissa pavattā taṇhāpi. Akusalāpīti akusaladhamme uddissa pavattā taṇhāpīti",
  "tika-s0501t3:707_3": "duvidhā hotīti vicayitabbā. Tena vuttaṁ ṭīkāyaṁ – ‘‘kusaladhammārammaṇāti kusaladhamme",
  "tika-s0501t3:707_4": "uddissa pavattamattaṁ sandhāya vuttaṁ, na tesaṁ ārammaṇapaccayataṁ, idha ‘kusalā",
  "tika-s0501t3:707_5": "dhammā’ti lokuttaradhammānampi adhippetattā’’ti.",
  "tika-s0501t3:708_0": "‘‘Kusalā taṇhā kiṁgāminī, akusalā taṇhā kiṁ gāminī’’ti pucchitabbattā ‘‘akusalā saṁsāragāminī’’tiādi",
  "tika-s0501t3:708_1": "vuttaṁ. Atha vā ‘‘katamo kusalākusalataṇhānaṁ viseso’’ti pucchitabbattā ‘‘akusalā",
  "tika-s0501t3:708_2": "saṁsāragāminī’’tiādi vuttaṁ. ‘‘Taṇhā nāma saṁsāragāminī hotu, kathaṁ apacayagāminī’’ti",
  "tika-s0501t3:708_3": "vattabbattā ‘‘pahānataṇhā’’ti vuttaṁ, pahānassa hetubhūtā taṇhā pahānataṇhāti attho,",
  "tika-s0501t3:708_4": "pahātabbataṇhaṁ āgamma yaṁ pahānaṁ pavattetabbaṁ, tena pavattetabbena pahānena apacayaṁ",
  "tika-s0501t3:708_5": "gacchatīti vuttaṁ hoti.",
  "tika-s0501t3:709_0": "‘‘Kiṁ pana taṇhāyeva kusalākusalāti dubbidhā, udāhu aññopi kusalākusalāti dubbidho’’ti",
  "tika-s0501t3:709_1": "vattabbattā ‘‘mānopī’’tiādi vuttaṁ. ‘‘Katamo māno kusalo, katamo māno akusalo’’ti",
  "tika-s0501t3:709_2": "pucchitabbattā ‘‘yaṁ mānaṁ nissāya mānaṁ pajahati, ayaṁ māno kusalo. Yo pana māno",
  "tika-s0501t3:709_3": "dukkhaṁ nibbattayati, ayaṁ māno akusalo’’ti vuttaṁ. Tattha yaṁ mānaṁ…pe… kusaloti",
  "tika-s0501t3:709_4": "yaṁ mānaṁ nissāya upanissāya pahānaṁ pavattitaṁ, tena pahānena santāne uppajjanārahaṁ",
  "tika-s0501t3:709_5": "mānaṁ pajahati, ayaṁ upanissayapaccayabhūto māno phalūpacārena kusalo. Yo pana…pe…",
  "tika-s0501t3:709_6": "akusaloti yo pana māno parahiṁsanādivasena pavattamāno hutvā attano ca parassa ca",
  "tika-s0501t3:709_7": "dukkhaṁ nibbattayati, ayaṁ māno akusaloti vicayitvā veditabbo.",
  "tika-s0501t3:710_0": "‘‘Saṁsārāpacayagāminīsu tāsu taṇhāsu katamā apacayagāminī taṇhā kusalā’’ti pucchitabbattā",
  "tika-s0501t3:710_1": "‘‘kusalā’’ti vuttāya taṇhāya sarūpaṁ dassetuṁ ‘‘tattha yaṁ nekkhammasita’’ntiādi",
  "tika-s0501t3:710_2": "vuttaṁ. Tatthāti tāsu saṁsārāpacayagāminīsu taṇhābhūtāsu kusalākusalāsu. Ayaṁ taṇhā",
  "tika-s0501t3:710_3": "kusalāti sambandho. ‘‘Ariyā puggalā santaṁ āyatanaṁ yaṁ ariyaphaladhammaṁ sacchikatvā",
  "tika-s0501t3:710_4": "upasampajja viharanti, taṁ āyatanaṁ ariyaphaladhammaṁ ahaṁ kudāssu sacchikatvā viharissa’’nti",
  "tika-s0501t3:710_5": "patthayantassa tassa kulaputtassa tasmiṁ ariyaphale pihā uppajjati, pihāpaccayā yaṁ",
  "tika-s0501t3:710_6": "domanassaṁ uppajjati, idaṁ domanassaṁ ‘‘nekkhammasita’’nti vuccati. Ayaṁ ariyaphale",
  "tika-s0501t3:710_7": "pihāsaṅkhātā taṇhā kusalā anavajjā anavajjaariyaphaladhammaṁ uddissa pavattattāti vicayitabbaṁ.",
  "tika-s0501t3:711_0": "‘‘Kathaṁ pavattā’’ti vattabbattā ‘‘rāgavirāgā’’tiādi vuttaṁ. Yā rāgavirāgā cetovimutti",
  "tika-s0501t3:711_1": "pattabbā. Tadārammaṇā taṁ cetovimuttiṁ āgamma pavattā taṇhā kusalā anavajjā, yā avijjāvirāgā",
  "tika-s0501t3:711_2": "paññāvimutti pattabbā, tadārammaṇā taṁ paññāvimuttiṁ āgamma pavattā taṇhā kusalā",
  "tika-s0501t3:711_3": "anavajjāti vicayitabbā. Tāya paññāvimuttiyā vasena bhagavatā –",
  "tika-s0501t3:712": "‘‘Tasmā rakkhitacittassa, sammāsaṅkappagocaro;",
  "tika-s0501t3:713": "Sammādiṭṭhipurekkhāro, ñatvāna udayabbayaṁ;",
  "tika-s0501t3:714": "Thinamiddhābhibhū bhikkhu, sabbā duggatiyo jahe’’ti. (udā. 32; netti. 31, 65, 78) –",
  "tika-s0501t3:715_0": "Gāthāyaṁ ‘‘sabbā duggatiyo jahe’’ti padaṁ vuttaṁ, ‘‘tassā paññāvimuttiyā yo pavicayo",
  "tika-s0501t3:715_1": "kātabbo, katamo so pavicayo’’ti pucchitabbattā ‘‘tassā ko pavicayo’’tiādi vuttaṁ.",
  "tika-s0501t3:715_2": "Tassā paññāvimuttiyā ko pavicayoti ce puccheyya ‘‘aṭṭha maggaṅgāni – sammādiṭṭhi",
  "tika-s0501t3:715_3": "sammāsaṅkappo sammāvācā sammākammanto sammāājīvo sammāvāyāmo sammāsati sammāsamādhī’’ti",
  "tika-s0501t3:715_4": "pavicayo veditabbo. ‘‘So pavicayo kattha daṭṭhabbo’’ti pucchitabbattā ‘‘so katthā’’tiādi",
  "tika-s0501t3:715_5": "vuttaṁ. So paññāvimuttiyā pavicayo kattha kasmiṁ dhamme daṭṭhabboti pucchati. Catutthe",
  "tika-s0501t3:715_6": "jhāne pāramitāya ukkaṁsagatāya catutthajjhānabhāvanāya so pavicayo daṭṭhabbo.",
  "tika-s0501t3:716_0": "‘‘Catutthe jhāne pāramitāyā’’ti vuttamatthaṁ vivarituṁ ‘‘catutthe hi jhāne’’tiādi",
  "tika-s0501t3:716_1": "vuttaṁ. Yo so catutthajjhānalābhī puggalo catutthe jhāne parisuddhaṁ pariyodātaṁ",
  "tika-s0501t3:716_2": "anaṅgaṇaṁ vigatūpakkilesaṁ mudu kammaniyaṁ ṭhitaṁ āneñjappattaṁ, iti aṭṭhaṅgasamannāgataṁ",
  "tika-s0501t3:716_3": "cittaṁ bhāvayati, so catutthajjhānalābhī puggalo tattha catutthe jhāne aṭṭhavidhaṁ",
  "tika-s0501t3:716_4": "vijjācaraṇaṁ adhigacchati. Katamaṁ aṭṭhavidhaṁ? Cha abhiññā, dve ca visese vā adhigacchatīti",
  "tika-s0501t3:716_5": "yojanā. Iddhividhādayo pañca, lokiyābhiññā ceva arahattamaggapaññā cāti cha abhiññā.",
  "tika-s0501t3:716_6": "Manomayiddhi ceva vipassanāñāṇañcāti dve ca visesā honti.",
  "tika-s0501t3:717_0": "‘‘Taṁ catutthajjhānacittaṁ kuto parisuddhaṁ…pe… kuto āneñjappatta’’nti pucchitabbattā",
  "tika-s0501t3:717_1": "‘‘taṁ cittaṁ yato parisuddha’’ntiādi vuttaṁ. Taṁ cittaṁ yato upekkhāsatipārisuddhibhāvato",
  "tika-s0501t3:717_2": "parisuddhaṁ, tato upekkhāsatipārisuddhibhāvato pariyodātaṁ hoti. Sukhādīnaṁ paccayaghātena",
  "tika-s0501t3:717_3": "yato vītarāgādianaṅgaṇabhāvato anaṅgaṇaṁ, tato vītarāgādianaṅgaṇabhāvato vigatūpakkilesaṁ.",
  "tika-s0501t3:717_4": "Yato subhāvitabhāvato mudu, tato subhāvitabhāvato kammaniyaṁ. Yato parisuddhādīsu",
  "tika-s0501t3:717_5": "ṭhitabhāvato ṭhitaṁ, tato parisuddhādīsu ṭhitabhāvato āneñjappattaṁ hotītipi yojanā",
  "tika-s0501t3:717_6": "yuttā aṭṭhakathāyaṁ (netti. aṭṭha. 53) yugaḷato āgatattā. Saddhāvīriyasatisamādhipaññāobhāsehi",
  "tika-s0501t3:717_7": "pariggahitabhāvato āneñjappattaṁ. Saddhāya hi pariggahitaṁ cittaṁ paṭipakkhe assaddhiye",
  "tika-s0501t3:717_8": "na iñjati na calati, vīriyena pariggahitaṁ cittaṁ paṭipakkhe kosajje na iñjati, satiyā",
  "tika-s0501t3:717_9": "pariggahitaṁ cittaṁ paṭipakkhe pamāde na iñjati, samādhinā pariggahitaṁ cittaṁ paṭipakkhe",
  "tika-s0501t3:717_10": "uddhacce na iñjati, paññāya pariggahitaṁ cittaṁ paṭipakkhāya avijjāya na iñjati,",
  "tika-s0501t3:717_11": "obhāsagataṁ cittaṁ kilesandhakāre na iñjati. Iti imehi chahi dhammehi pariggahitaṁ",
  "tika-s0501t3:717_12": "catutthajjhānacittaṁ āneñjappattaṁ hoti. Evaṁ aṭṭhaṅgasamannāgatattā catutthajjhānacittaṁ",
  "tika-s0501t3:717_13": "channaṁ abhiññāñāṇānañca manomayiddhivipassanāñāṇānañca adhigamūpāyo hoti, tasmā",
  "tika-s0501t3:717_14": "so paññāvimuttiparicayo catutthajjhāne daṭṭhabboyevāti saṅkhepattho. Vitthārato pana",
  "tika-s0501t3:717_15": "aṭṭhakathāyaṁ (netti. aṭṭha. 53) ‘‘tattha upekkhāsatipārisuddhibhāvenā’’tiādinā vā",
  "tika-s0501t3:717_16": "‘‘aparo nayo’’tiādinā vā vuttoyevāti amhehi na vutto.",
  "tika-s0501t3:718_0": "‘‘Yesaṁ rāgādiaṅgaṇānaṁ abhāvena anaṅgaṇaṁ, yesaṁ abhijjhādiupakkilesānaṁ abhāvena",
  "tika-s0501t3:718_1": "vigatūpakkilesaṁ, yāya cittassa ṭhitiyā abhāvena ṭhitaṁ, iñjanāya abhāvena āneñjappattaṁ,",
  "tika-s0501t3:718_2": "te rāgādiaṅgaṇādayo katamāya pakkhā’’ti pucchitabbattā ‘‘tattha aṅgaṇā’’tiādi vuttaṁ.",
  "tika-s0501t3:718_3": "Tatthāti tesu rāgādiaṅgaṇādīsu aṅgaṇā ca rāgādiaṅgaṇā ca upakkilesā abhijjhādiupakkilesā",
  "tika-s0501t3:718_4": "ca santi, tadubhayaṁ rāgādiaṅgaṇaabhijjhādiupakkilesadvayaṁ taṇhāpakkho rāgādiaṅgaṇānaṁ",
  "tika-s0501t3:718_5": "taṇhāsabhāvattā, abhijjhādiupakkilesānañca taṇhāya anulomattā. Yā iñjanā phandanā",
  "tika-s0501t3:718_6": "yā ca cittassa aṭṭhiti anavaṭṭhānaṁ atthi, ayaṁ iñjanā aṭṭhiti diṭṭhipakkho iñjanāya",
  "tika-s0501t3:718_7": "ca aṭṭhitiyā ca micchābhinivesahetubhāvatoti pavicayo kātabbo.",
  "tika-s0501t3:719_0": "‘‘Kiṁ pana catutthajjhānacittaṁ aṭṭhaṅgasamannāgatattāyeva channaṁ abhiññāñāṇānañca",
  "tika-s0501t3:719_1": "manomayiddhivipassanāñāṇānañca adhigamūpāyo hotī’’ti pucchitabbattā ‘‘cattāri indriyānī’’ti",
  "tika-s0501t3:719_2": "vuttaṁ. ‘‘Tassa catutthajjhānalābhino, dukkhindriyaṁ domanassindriyaṁ sukhindriyaṁ",
  "tika-s0501t3:719_3": "somanassindriyaṁ iti cattārindriyāni catutthajjhāne nirujjhanti, tassa catutthajjhānalābhino",
  "tika-s0501t3:719_4": "upekkhindriyaṁ avasiṭṭhaṁ bhavati, tasmāpi catutthajjhānacittaṁ vuttappakārānaṁ aṭṭhannaṁ",
  "tika-s0501t3:719_5": "ñāṇānaṁ adhigamūpāyo hoti, so ca adhigamūpāyabhāvo ciṇṇavasībhāvasseva bhaveyya,",
  "tika-s0501t3:719_6": "kathaṁ catutthajjhānamattalābhino ciṇṇavasībhāvo siyā’’ti vattabbattā so catutthajjhānalābhī",
  "tika-s0501t3:719_7": "catutthajjhāneyeva aṭṭhatvā arūpasamāpattiyopi evaṁ katvā nibbatteti bhāveti, tasmā",
  "tika-s0501t3:719_8": "ciṇṇavasībhāvo hotīti dassetuṁ ‘‘so uparimaṁ samāpatti’’ntiādi vuttaṁ. Tassattho",
  "tika-s0501t3:719_9": "aṭṭhakathāyaṁ (netti. aṭṭha. 53) vitthārato vutto, tasmā yojanamattaṁ karissāma.",
  "tika-s0501t3:720_0": "So rūpāvacaracatutthajjhānalābhī yogāvacaro rūpāvacaracatutthajjhānasamāpattito uparimaṁ",
  "tika-s0501t3:720_1": "ākāsānañcāyatanasamāpattiṁsantato santatarato manasi karoti. Yathāvuttaṁ uparimaṁ",
  "tika-s0501t3:720_2": "samāpattiṁ santato manasi karoto tassa catutthajjhānalābhino yogāvacarassa catutthajjhāne",
  "tika-s0501t3:720_3": "saññā saññāpadhānā samāpatti oḷārikā viya hutvā saṇṭhahati, paṭighasaññā ca ukkaṇṭhā",
  "tika-s0501t3:720_4": "anabhirati hutvā saṇṭhahati, so yathāvuttena vidhinā manasi karonto yogāvacaro sabbaso",
  "tika-s0501t3:720_5": "niravasesato rūpasaññānaṁ samatikkamā paṭighasaññānaṁ atthaṅgamā nānattasaññānaṁ",
  "tika-s0501t3:720_6": "amanasikārā ‘‘ākāsaṁ ananta’’nti manasi katvā pavattamānaṁ ākāsānañcāyatanasamāpattiṁ",
  "tika-s0501t3:720_7": "sacchikatvā upasampajja viharati. Rūpasaññā rūpāvacarasaññā pañcavidhaabhiññābhinīhāro",
  "tika-s0501t3:720_8": "hoti. Nānattasaññā nānārammaṇesu vokāro akusalo pavattati. Evaṁ rūpāvacarajjhāne",
  "tika-s0501t3:720_9": "ādīnavadassī hutvā tā rūpasaññānānattasaññāyo ārammaṇe samatikkamati, assa yogāvacarassa",
  "tika-s0501t3:720_10": "paṭighasaññā ca abbhatthaṁ gacchati. Evaṁ iminā vuttanayena samatikkamena samāhitassa,",
  "tika-s0501t3:720_11": "santavuttinā arūpāvacarasamādhinā samāhitassa yogāvacarassa obhāso rūpāvacarajjhānobhāso",
  "tika-s0501t3:720_12": "antaradhāyati. Rūpānaṁ kasiṇarūpānaṁ jhānacakkhunā dassanañca antaradhāyatīti yojanā.",
  "tika-s0501t3:721_0": "‘‘Yena samādhinā samāhitassa, samāhitassa obhāso ca rūpānaṁ dassanañca antaradhāyati,",
  "tika-s0501t3:721_1": "so samādhi kittakehi aṅgehi samannāgato, kathaṁ paccavekkhitabbo’’ti pucchitabbattā",
  "tika-s0501t3:721_2": "‘‘so samādhī’’tiādi vuttaṁ. So samādhīti yena rūpārūpāvacarasamādhinā samāhito, so",
  "tika-s0501t3:721_3": "duvidhopi samādhi anabhijjhābyāpādavīriyārambhehi tīhi upakārakaṅgehi ca passaddhisatīhi",
  "tika-s0501t3:721_4": "dvīhi parikkhāraṅgehi ca avikkhittena ekena sabhāvaṅgena ca chahi aṅgehi samannāgatoti",
  "tika-s0501t3:721_5": "paccavekkhitabbo punappunaṁ cintetabbo sallakkhetabbo . ‘‘Kathaṁ kattha paccavekkhitabbo’’ti",
  "tika-s0501t3:721_6": "pucchitabbattā ‘‘anabhijjhāsahagataṁ me mānasaṁ sabbaloke’’tiādi vuttaṁ. ‘‘Tesu chasu",
  "tika-s0501t3:721_7": "aṅgesu kittako samatho, kittakā vipassanā’’ti pucchitabbattā ettako samatho, ettakā",
  "tika-s0501t3:721_8": "vipassanāti vibhajituṁ ‘‘tattha yañcā’’tiādi vuttaṁ.",
  "tika-s0501t3:722_0": "54. ‘‘Paññāvimuttī’’ti vuttassa arahattaphalassa samādhissa samathavipassanāsaṅkhātā",
  "tika-s0501t3:722_1": "pubbabhāgapaṭipadā samādhimukhena ācariyena vibhattā, ‘‘tāya paṭipadāya labhitabbo",
  "tika-s0501t3:722_2": "arahattaphalasamādhi kittakena veditabbo’’ti pucchitabbattā ‘‘so samādhi pañcavidhena",
  "tika-s0501t3:722_3": "veditabbo’’ti vuttaṁ. Yo arahattaphalasamādhi samathavipassanāpaṭipadāya labhitabbo,",
  "tika-s0501t3:722_4": "so arahattaphalasamādhi pañcavidhena ñāṇadassanena veditabbo.",
  "tika-s0501t3:723_0": "‘‘Kathaṁ pañcavidhañāṇadassanaṁ paccupaṭṭhitaṁ bhavatī’’ti vattabbattā ‘‘ayaṁ samādhī’’tiādi",
  "tika-s0501t3:723_1": "vuttaṁ. Ayaṁ arahattaphalasamādhi appitappitakkhaṇe phalasamāpattisukhattā paccuppannasukho",
  "tika-s0501t3:723_2": "hoti, iti paccavekkhantassa assa arahato paccattameva ñāṇadassanaṁ paccupaṭṭhitaṁ",
  "tika-s0501t3:723_3": "bhavati. Ayaṁ arahattaphalasamādhi āyatiṁ samāpajjitabbassa arahattaphalasamādhissa",
  "tika-s0501t3:723_4": "upanissayapaccayattā āyatiṁ sukhavipāko hoti, iti paccavekkhantassa…pe… bhavati.",
  "tika-s0501t3:723_5": "Ayaṁ arahattaphalasamādhi kilesaarīhi ārakattā ariyo, kāmāmisavaṭṭāmisalokāmisānaṁ",
  "tika-s0501t3:723_6": "abhāvato nirāmiso ca hoti, iti paccavekkhantassa…pe… bhavati. Ayaṁ arahattaphalasamādhi",
  "tika-s0501t3:723_7": "akāpurisehi sammāsambuddhapaccekabuddhasāvakabuddhehi sevitabbattā akāpurisasevito",
  "tika-s0501t3:723_8": "hoti, iti paccavekkhantassa…pe… bhavati. Ayaṁ arahattaphalasamādhi aṅgasantakilesadarathasantattā",
  "tika-s0501t3:723_9": "santo ceva divasampi samāpajjantassa atittikaraṇato paṇīto ca paṭippassaddhakilesena",
  "tika-s0501t3:723_10": "arahatā puggalena laddhattā paṭippassaddhiladdho ca arahattamaggasamādhisaṅkhātena",
  "tika-s0501t3:723_11": "ekodibhāvena adhigatattā ekodibhāvādhigato ca sasaṅkhārena sapayogena adhigatattā,",
  "tika-s0501t3:723_12": "nīvaraṇādipaccanīkadhamme niggayha anadhigatattā, aññe kilese vāretvā anadhigatattā,",
  "tika-s0501t3:723_13": "arahattamaggaphalabhāveneva pavattattā nasasaṅkhāraniggayhavāritagato hoti, iti paccavekkhantassa",
  "tika-s0501t3:723_14": "assa arahato paccattameva ñāṇadassanaṁ paccupaṭṭhitaṁ bhavatīti pañcavidhena ñāṇadassanena",
  "tika-s0501t3:723_15": "so arahattaphalasamādhi vicayitvā veditabboti.",
  "tika-s0501t3:724_0": "‘‘Paccuppannasukhādīsu samādhīsu kittako samatho, kittakā vipassanā’’ti pucchitabbattā",
  "tika-s0501t3:724_1": "‘‘tattha yo ca samādhi paccuppannasukho’’tiādi vuttaṁ. Samatho, vipassanāti ca arahattaphalasamathavipassanāva",
  "tika-s0501t3:724_2": "adhippetā, na pubbabhāgasamathavipassanāti. Arahattaphalasamādhi pañcavidhena veditabboti",
  "tika-s0501t3:724_3": "ācariyena vutto, ‘‘tassa arahattaphalasamādhissa pubbabhāgapaṭipadāyaṁ vutto samādhi",
  "tika-s0501t3:724_4": "kittakena veditabbo’’ti pucchitabbattā ‘‘so samādhi pañcavidhena veditabbo’’ti vuttaṁ.",
  "tika-s0501t3:724_5": "Yo rūpāvacaracatutthajjhānasamādhi pubbabhāgapaṭipadāyaṁ vutto, so rūpāvacaracatutthajjhānasamādhi",
  "tika-s0501t3:724_6": "pañcavidhena pakārena veditabbo. ‘‘Katamenā’’ti pucchitabbattā ‘‘pītipharaṇatā’’tiādi",
  "tika-s0501t3:724_7": "vuttaṁ. Paṭhamadutiyajjhānesu paññā pītipharaṇatā hoti. Paṭhamadutiyatatiyajjhānesu",
  "tika-s0501t3:724_8": "paññā sukhapharaṇatā hoti. Catutthajjhāne cetopariyapaññā cetopharaṇatā hoti. Dibbacakkhupaññā",
  "tika-s0501t3:724_9": "ālokapharaṇatā hoti. Jhānaṁ paccavekkhitvā pavattamānapaññā paccavekkhaṇānimittaṁ",
  "tika-s0501t3:724_10": "hoti. Iti pañcavidhena paññāpakārena vicayitvā veditabboti. ‘‘Tesu pañcavidhesu pakāresu",
  "tika-s0501t3:724_11": "kittako samatho, kittakā vipassanā’’ti pucchitabbattā ‘‘tattha yo ca pītipharaṇo’’tiādi vuttaṁ.",
  "tika-s0501t3:725_0": "55. Sampayogavasena samādhi ācariyena vibhatto, amhehi ca ñāto, ‘‘kathaṁ ārammaṇavasena",
  "tika-s0501t3:725_1": "vibhatto’’ti pucchitabbattā ‘‘dasa kasiṇāyatanānī’’tiādi vuttaṁ. Imehi dasahi ārammaṇehi",
  "tika-s0501t3:725_2": "kasiṇehipi samādhi vicinitvā veditabboti. ‘‘Tesu dasasu kittako samatho, kittakā",
  "tika-s0501t3:725_3": "vipassanā’’ti pucchitabbattā ‘‘tattha yañcā’’tiādi vuttaṁ. Kasiṇanti ca kasiṇamaṇḍalampi",
  "tika-s0501t3:725_4": "parikammampi paṭibhāganimittampi tasmiṁ paṭibhāganimitte uppannajjhānampi vuccati,",
  "tika-s0501t3:725_5": "idha pana sasampayuttajjhānameva adhippetaṁ.",
  "tika-s0501t3:726_0": "‘‘Kiṁ pana vuttappakāro samādhiyeva samathavipassanāya yojetabbo, udāhu aññopi yojetabbo’’ti",
  "tika-s0501t3:726_1": "vattabbattā satipaṭṭhānādipubbabhāgapaṭipadābhedena anekabhedabhinno niravaseso ariyamaggopi",
  "tika-s0501t3:726_2": "vicayitvā yojetabboti dassetuṁ ‘‘evaṁ sabbo’’tiādi vuttaṁ. Tattha evanti mayā vuttanayena",
  "tika-s0501t3:726_3": "vuttanayānusārena sabbo niravaseso satipaṭṭhānādipubbabhāgapaṭipadābhedena anekabhedabhinno",
  "tika-s0501t3:726_4": "ariyo maggo yojetabbo. Kathaṁ? Yena yena anabhijjhādiākārena paccuppannasukhatādiākārena",
  "tika-s0501t3:726_5": "samādhi mayā vutto, tena tena anabhijjhādiākārena paccuppannasukhatādiākārena yo",
  "tika-s0501t3:726_6": "yo ariyamaggo samathena yojetuṁ sambhavati, so so ariyamaggo samathena vicayitvā",
  "tika-s0501t3:726_7": "yojayitabbo. Yo yo ariyamaggo vipassanāya yojetuṁ sambhavati, so so ariyamaggo vipassanāya",
  "tika-s0501t3:726_8": "yojayitvā yojayitabboti attho gahetabbo.",
  "tika-s0501t3:727_0": "‘‘Yehi samathādhiṭṭhānehi vipassanādhammehi yojayitabbo, te samathādhiṭṭhānā vipassanādhammā",
  "tika-s0501t3:727_1": "katamehi dhammehi saṅgahitā’’ti pucchitabbattā ‘‘te tīhi dhammehi saṅgahitā aniccatāya",
  "tika-s0501t3:727_2": "dukkhatāya anattatāyā’’ti vuttaṁ, te samathādhiṭṭhānā vipassanādhammā ‘‘aniccatāya",
  "tika-s0501t3:727_3": "paññāya dukkhatāya paññāya anattatāya paññāyā’’ti tīhi anupassanādhammehi saṅgahitā",
  "tika-s0501t3:727_4": "gaṇhitāti attho. Aniccatādinā sahacaraṇato anupassanāpaññāpi ‘‘aniccatā dukkhatā",
  "tika-s0501t3:727_5": "anattatā’’ti vuccati.",
  "tika-s0501t3:728": "‘‘Yo yogī puggalo samathādhiṭṭhānaṁ vipassanaṁ bhāvayamāno hoti, so yogī puggalo kiṁ bhāvayatī’’ti pucchitabbattā ‘‘so samathavipassanaṁ bhāvayamāno’’tiādi vuttaṁ.",
  "tika-s0501t3:729_0": "Samathavipassanādīni bhāvayamāno puggalo rāgacarito dosacarito mohacaritoti tividho,",
  "tika-s0501t3:729_1": "‘‘tattha katamo puggalo katamena katamena vimokkhamukhena niyyāti, katamāyaṁ katamāyaṁ",
  "tika-s0501t3:729_2": "sikkhanto, katamaṁ katamaṁ pajahanto, katamaṁ katamaṁ anupagacchanto, katamaṁ katamaṁ",
  "tika-s0501t3:729_3": "parijānanto, katamaṁ katamaṁ pavāhento, katamaṁ katamaṁ niddhunanto, katamaṁ katamaṁ",
  "tika-s0501t3:729_4": "vamento, katamaṁ katamaṁ nibbāpento, katamaṁ katamaṁ uppāṭento, katamaṁ katamaṁ vijaṭento",
  "tika-s0501t3:729_5": "niyyātī’’ti pucchitabbattā ‘‘rāgacarito puggalo’’tiādi vuttaṁ. Aṭṭhakathāyaṁ pana",
  "tika-s0501t3:729_6": "‘‘idāni yesaṁ puggalānaṁ yattha sikkhantānaṁ visesato niyyānamukhāni, yesañca kilesānaṁ",
  "tika-s0501t3:729_7": "paṭipakkhabhūtāni tīṇi vimokkhamukhāni, tehi saddhiṁ tāni dassetuṁ ‘rāgacarito’tiādi",
  "tika-s0501t3:729_8": "vutta’’nti vuttaṁ. Tassatthopi aṭṭhakathāyaṁ (netti. aṭṭha. 55) vuttoyeva.",
  "tika-s0501t3:730_0": "‘‘Kasmā tīṇi vimokkhamukhāni bhāvayanto tayo khandhe bhāvayatī’’ti vattabbattā ‘‘tattha",
  "tika-s0501t3:730_1": "suññatavimokkhamukha’’ntiādi vuttaṁ. Tatthāti tesu tīsu vimokkhamukhesu. Suññatavimokkhamukhaṁ",
  "tika-s0501t3:730_2": "paññākkhandho anattānupassanāya paññāpadhānattā. Animittavimokkhamukhaṁ samādhikkhandho",
  "tika-s0501t3:730_3": "aniccānupassanāya samādhipadhānattā. Appaṇihitavimokkhamukhaṁ sīlakkhandho dukkhānupassanāya",
  "tika-s0501t3:730_4": "sīlapadhānattā. Iti tīhi vimokkhamukhehi tiṇṇaṁ khandhānaṁ saṅgahitattā tīṇi vimokkhamukhāni",
  "tika-s0501t3:730_5": "bhāvayanto so yogī puggalo tayo khandhe bhāvayatiyevāti paññāpadhānādibhāvo aṭṭhakathāyaṁ",
  "tika-s0501t3:730_6": "(netti. aṭṭha. 55) vutto. Tayo khandhe bhāvayanto ariyaṁ aṭṭhaṅgikaṁ maggaṁ bhāvayati.",
  "tika-s0501t3:730_7": "‘‘Kasmā bhāvayatī’’ti vattabbattā kāraṇaṁ dassetuṁ ‘‘tattha yā’’tiādi vuttaṁ.",
  "tika-s0501t3:731_0": "Tiṇṇaṁ khandhānaṁ ariyaaṭṭhaṅgikamaggabhāvo vibhatto, amhehi ca jānito, ‘‘kathaṁ",
  "tika-s0501t3:731_1": "samathavipassanābhāvo jānitabbo’’ti vattabbattā tiṇṇaṁ khandhānaṁ samathavipassanābhāvaṁ",
  "tika-s0501t3:731_2": "dassetuṁ ‘‘tattha sīlakkhandho cā’’tiādi vuttaṁ. ‘‘Yo yogī puggalo samathavipassanaṁ",
  "tika-s0501t3:731_3": "bhāveti, tassa yogino puggalassa bhavaṅgāni katamaṁ bhāvanaṁ gacchantī’’ti pucchitabbattā",
  "tika-s0501t3:731_4": "‘‘yo samathavipassanaṁ bhāveti, tassā’’tiādi vuttaṁ. Kāyo ca cittañca dve bhavaṅgāni",
  "tika-s0501t3:731_5": "upapattibhavassa aṅgāni bhāvanaṁ vaḍḍhanaṁ gacchanti. Sīlañca samādhi ca dve padāni",
  "tika-s0501t3:731_6": "dve pādā bhavanirodhagāminī paṭipadā bhāvanaṁ vaḍḍhanaṁ gacchanti.",
  "tika-s0501t3:732_0": "‘‘Kathaṁ gacchantī’’ti vattabbattā ‘‘so hoti bhikkhū’’tiādi vuttaṁ. Bhāvitakāyoti",
  "tika-s0501t3:732_1": "bhāvito kāyo kāyaābhisamācāriko, kāyasaṁvaro vā yena bhikkhunāti bhāvitakāyo. Sesesupi",
  "tika-s0501t3:732_2": "esa nayo. Kāye kāyaābhisamācārike, kāyasaṁvare vā bhāviyamāne sati sammākammanto,",
  "tika-s0501t3:732_3": "sammāvāyāmo ca dve dhammā bhāvanaṁ gacchanti kāyasamācārasīlattā. Sīle vācāsaṁvaraājīvasaṁvaravasena",
  "tika-s0501t3:732_4": "pavatte sīle bhāviyamāne sati sammāvācā ca sammāājīvo ca dve dhammā bhāvanaṁ gacchanti",
  "tika-s0501t3:732_5": "vācādisaṁvarasīlattā. Citte cittasaṁvaravasena pavatte citte bhāviyamāne sati sammāsati",
  "tika-s0501t3:732_6": "ca sammāsamādhi ca dve dhammā bhāvanaṁ gacchanti cittasaṁvarasīlattā. Paññāya bhāviyamānāya",
  "tika-s0501t3:732_7": "sati sammādiṭṭhi ca sammāsaṅkappo ca dve dhammā bhāvanaṁ gacchanti samānattā, upakārakattā",
  "tika-s0501t3:732_8": "ca. Sammāsaṅkappena hi punappunaṁ saṅkappantassa paññā vaḍḍhatīti.",
  "tika-s0501t3:733_0": "‘‘Sammākammanto ca sammāvāyāmo ca dve dhammā kāyavaseneva vibhattā vicetabbā kiṁ,",
  "tika-s0501t3:733_1": "udāhu cittavasena vibhattā vicetabbā ki’’nti pucchitabbattā ‘‘tattha yo ca sammākammanto’’tiādi",
  "tika-s0501t3:733_2": "vuttaṁ. Kāyasucaritacetanābhūto yo ca sammākammanto, taṁsahito yo ca sammāvāyāmo",
  "tika-s0501t3:733_3": "siyā kāyiko, viratibhūto yo ca sammākammanto, taṁsahito yo ca sammāvāyāmo siyā cetasiko,",
  "tika-s0501t3:733_4": "tattha tesu kāyikacetasikabhūtesu sammākammantasammāvāyāmesu yo sammākammantasammāvāyāmo",
  "tika-s0501t3:733_5": "kāyasaṅgaho, so sammākammantasammāvāyāmo kāye kāyaābhisamācārike, kāyasaṁvare vā",
  "tika-s0501t3:733_6": "bhāvite sati bhāvanaṁ gacchati. Yo sammākammantasammāvāyāmo cittasaṅgaho, so sammākammantasammāvāyāmo",
  "tika-s0501t3:733_7": "citte cittasaṁvare bhāvite sati bhāvanaṁ gacchatīti yojanā.",
  "tika-s0501t3:734_0": "‘‘Samathavipassanaṁ bhāvayanto so yogī puggalo kittakaṁ adhigamaṁ gacchatī’’ti vicayitabbattā",
  "tika-s0501t3:734_1": "‘‘so samathavipassanaṁ bhāvayanto’’tiādi vuttaṁ. Pañcavidhaṁ ariyamaggādhigamaṁ dassetuṁ",
  "tika-s0501t3:734_2": "‘‘khippādhigamo cā’’tiādi vuttaṁ. Tassattho aṭṭhakathāyaṁ (netti. aṭṭha. 55) vibhatto.",
  "tika-s0501t3:734_3": "‘‘Kena katamo adhigamo hotī’’ti pucchitabbattā ‘‘tattha samathenā’’tiādi vuttaṁ.",
  "tika-s0501t3:735_0": "56. ‘‘Arakkhitena cittenā’’tiādisuttattho veneyyānaṁ arahattaphalavimuttimukhena",
  "tika-s0501t3:735_1": "ācariyena vicayito vibhatto, amhehi ca ñāto, ‘‘desakassa dasabalasamannāgatassa dasa",
  "tika-s0501t3:735_2": "balāni kathaṁ vicayitabbānī’’ti pucchitabbattā ‘‘tattha yo desayati, so dasabalasamannāgato’’tiādi",
  "tika-s0501t3:735_3": "vuttaṁ. Aṭṭhakathāyaṁ pana –",
  "tika-s0501t3:736_0": "‘‘Iti mahāthero ‘tasmā rakkhitacittassā’ti gāthāya vasena arahattaphalavimuttimukhena",
  "tika-s0501t3:736_1": "vicayahārasampātaṁ niddisanto, desanākusalatāya anekehi suttappadesehi tassā pubbabhāgapaṭipadāya",
  "tika-s0501t3:736_2": "bhāvanāvisesānaṁ bhāvanānisaṁsānañca vibhajanavasena nānappakārato vicayahāraṁ dassetvā,",
  "tika-s0501t3:736_3": "idāni dasannaṁ tathāgatabalānampi vasena taṁ dassetuṁ ‘tattha yo desayatī’tiādimāhā’’ti –",
  "tika-s0501t3:737_0": "Vuttaṁ. Tattha tatthāti tesu samathavipassanaṁ bhāvayantesu sāsitabbasāsakesu. Dasabalasamannāgato",
  "tika-s0501t3:737_1": "yo desako satthā ‘‘arakkhitena cittenā’’tiādidhammaṁ deseti, ovādena sāvake na visaṁvādayati,",
  "tika-s0501t3:737_2": "tassa desakassa satthuno dasa balāni vicayitabbānīti yojanā.",
  "tika-s0501t3:738_0": "‘‘Kinti desetī’’ti pucchitabbattā ‘‘so tividha’’ntiādi vuttaṁ. Tesu dasasu tathāgatabalesu",
  "tika-s0501t3:738_1": "ṭhānāṭṭhānañāṇaṁ paṭhamaṁ tathāgatabalaṁ nāma, ‘‘taṁ balaṁ kathaṁ vicayitabba’’nti",
  "tika-s0501t3:738_2": "pucchitabbattā ‘‘so tathā ovadito’’tiādi vuttaṁ. Attho aṭṭhakathāyaṁ (netti. aṭṭha.",
  "tika-s0501t3:738_3": "56) vutto, pāḷivasenapi pākaṭo. ‘‘Etaṁ ṭhānaṁ na vijjatī’’ti jānanaṁ aṭṭhānañāṇaṁ",
  "tika-s0501t3:738_4": "nāma, ‘‘etaṁ ṭhānaṁ vijjatī’’ti jānanaṁ ṭhānañāṇaṁ nāmāti ṭhānāṭṭhānānaṁ jānanañāṇaṁ",
  "tika-s0501t3:738_5": "paṭhamaṁ tathāgatabalaṁ vicayitabbanti adhippāyo veditabbo. (1)",
  "tika-s0501t3:739_0": "57. Ṭhānāṭṭhānañāṇaṁ paṭhamaṁ tathāgatabalaṁ ācariyena vicayitaṁ vibhattaṁ amhehi",
  "tika-s0501t3:739_1": "ca ñātaṁ, ‘‘kathaṁ sabbatthagāminipaṭipadāñāṇaṁ dutiyatathāgatabalaṁ vicayitabba’’nti",
  "tika-s0501t3:739_2": "pucchitabbattā ‘‘iti ṭhānāṭṭhānatā’’ti vuttaṁ. ‘‘Ayaṁ paṭipadā imasmiṁ bhave gāminī,",
  "tika-s0501t3:739_3": "ayaṁ paṭipadā imasmiṁ bhave gāminī’’ti sabbattha gāminiyā paṭipadāya jānanañāṇaṁ",
  "tika-s0501t3:739_4": "sabbatthagāminipaṭipadāñāṇaṁ nāmāti sabbatthagāminipaṭipadāñāṇaṁ dutiyaṁ tathāgatabalaṁ",
  "tika-s0501t3:739_5": "vicayitabbanti adhippāyo. (2)",
  "tika-s0501t3:740_0": "59. Sabbatthagāminipaṭipadāñāṇaṁ dutiyaṁ tathāgatabalaṁ ācariyena vicayitaṁ, amhehi",
  "tika-s0501t3:740_1": "ca ñātaṁ, ‘‘kathaṁ anekadhātunānādhātuñāṇaṁ tatiyaṁ tathāgatabalaṁ vicayitabba’’nti",
  "tika-s0501t3:740_2": "pucchitabbattā ‘‘iti sabbatthagāminī paṭipadā’’tiādi vuttaṁ. ‘‘Ayaṁ dhātu ca ayaṁ",
  "tika-s0501t3:740_3": "dhātu ca anekadhātu nāma, ayaṁ dhātu ca ayaṁ dhātu ca nānādhātu nāmā’’ti anekadhātunānādhātūnaṁ",
  "tika-s0501t3:740_4": "jānanañāṇaṁ anekadhātunānādhātuñāṇaṁ nāmāti anekadhātunānādhātuñāṇaṁ tatiyaṁ tathāgatabalaṁ vicayitabbanti. (3)",
  "tika-s0501t3:741_0": "60. Anekadhātunānādhātuñāṇaṁ tatiyaṁ tathāgatabalaṁ ācariyena vicayitaṁ vibhattaṁ,",
  "tika-s0501t3:741_1": "amhehi ca ñātaṁ, ‘‘kathaṁ sattānaṁ nānādhimuttikatāñāṇaṁ catutthaṁ tathāgatabalaṁ",
  "tika-s0501t3:741_2": "vicayitabba’’nti pucchitabbattā ‘‘iti anekadhātunānādhātukassa lokassā’’tiādi vuttaṁ.",
  "tika-s0501t3:741_3": "‘‘Ime sattā evaṁ adhimuttā, ime sattā evaṁ adhimuttā’’ti sattānaṁ adhimuccanānaṁ",
  "tika-s0501t3:741_4": "jānanañāṇaṁ sattānaṁ nānādhimuttikatāñāṇaṁ nāmāti sattānaṁ nānādhimuttikatāñāṇaṁ",
  "tika-s0501t3:741_5": "catutthaṁ tathāgatabalaṁ vicayitabbanti. (4)",
  "tika-s0501t3:742_0": "Sattānaṁ nānādhimuttikatāñāṇaṁ catutthaṁ tathāgatabalaṁ ācariyena vibhattaṁ, amhehi",
  "tika-s0501t3:742_1": "ca ñātaṁ, ‘‘kathaṁ vipākavemattatāñāṇaṁ pañcamaṁ tathāgatabalaṁ vicayitabba’’nti",
  "tika-s0501t3:742_2": "pucchitabbattā ‘‘iti te yathādhimuttā cā’’tiādi vuttaṁ. ‘‘Evaṁ adhimuttānaṁ sattānaṁ",
  "tika-s0501t3:742_3": "idaṁ kammaṁ kaṇhaṁ, imassa kaṇhakammassa ayaṁ vipāko. Idaṁ kammaṁ sukkaṁ, imassa",
  "tika-s0501t3:742_4": "sukkakammassa ayaṁ vipāko’’ti evamādīhi vipākānaṁ nānattajānanañāṇaṁ vipākavemattatāñāṇaṁ",
  "tika-s0501t3:742_5": "nāmāti vipākavemattatāñāṇaṁ pañcamaṁ tathāgatabalaṁ vicayitabbanti.",
  "tika-s0501t3:743_0": "62. Vipākavemattatāñāṇaṁ pañcamaṁ tathāgatabalaṁ ācariyena vicayitaṁ, amhehi ca ñātaṁ,",
  "tika-s0501t3:743_1": "‘‘kathaṁ jhānānaṁ saṁkilesavodānavuṭṭhānañāṇaṁ chaṭṭhaṁ tathāgatabalaṁ vicayitabba’’nti",
  "tika-s0501t3:743_2": "pucchitabbattā ‘‘iti tathā samādinnāna’’ntiādi vuttaṁ. ‘‘Evaṁ samādinnānaṁ kammānaṁ",
  "tika-s0501t3:743_3": "jhānānaṁ vimokkhānaṁ samādhīnaṁ samāpattīnaṁ ayaṁ saṁkileso, idaṁ vodānaṁ, idaṁ vuṭṭhānaṁ,",
  "tika-s0501t3:743_4": "evaṁ saṁkilissati, evaṁ vodāyati, evaṁ vuṭṭhahatī’’ti jhānānaṁ saṁkilesavodānavuṭṭhānānaṁ",
  "tika-s0501t3:743_5": "anāvaraṇañāṇaṁ jhānānaṁ saṁkilesavodānavuṭṭhānañāṇaṁ nāmāti jhānānaṁ saṁkilesavodānavuṭṭhānañāṇaṁ",
  "tika-s0501t3:743_6": "chaṭṭhaṁ tathāgatabalaṁ vicayitabbanti. (5)",
  "tika-s0501t3:744_0": "63. Jhānānaṁ saṁkilesañāṇaṁ chaṭṭhaṁ tathāgatabalaṁ ācariyena vicayitaṁ, ‘‘kathaṁ",
  "tika-s0501t3:744_1": "indriyaparopariyattavemattatāñāṇaṁ sattamaṁ tathāgatabalaṁ vicayitabba’’nti pucchitabbattā",
  "tika-s0501t3:744_2": "‘‘iti tasseva samādhissā’’tiādi vuttaṁ. ‘‘Evaṁ ādhipateyyaṭṭhena indriyāni, evaṁ",
  "tika-s0501t3:744_3": "akampiyaṭṭhena balānī’’ti jānanena saha ‘‘ayaṁ mudindriyo, ayaṁ majjhindriyo, ayaṁ",
  "tika-s0501t3:744_4": "tikkhindriyo’’ti parasattānaṁ parapuggalānaṁ indriyabalānaṁ amudumajjhādhimattatājānanañāṇaṁamudumajjhādhimattatājānanañāṇaṁ",
  "tika-s0501t3:744_5": "indriyaparopariyattavemattatāñāṇaṁ nāmāti indriyaparopariyattavemattatāñāṇaṁ sattamaṁ",
  "tika-s0501t3:744_6": "tathāgatabalaṁ vicayitabbanti. (6)",
  "tika-s0501t3:745_0": "64. Indriyaparopariyattañāṇaṁ sattamaṁ tathāgatabalaṁ ācariyena vicayitaṁ, ‘‘kathaṁ",
  "tika-s0501t3:745_1": "pubbenivāsānussatiñāṇaṁ aṭṭhamaṁ tathāgatabalaṁ vicayitabbaṁ, kathaṁ dibbacakkhuñāṇaṁ",
  "tika-s0501t3:745_2": "navamaṁ tathāgatabalaṁ vicayitabba’’nti pucchitabbattā ‘‘iti tattha yaṁ anekavihita’’ntiādi",
  "tika-s0501t3:745_3": "vuttaṁ. ‘‘Ekaṁ jāti’’ntiādinā jātivasena vā ‘‘evaṁnāmo’’tiādinā nāmagottavaṇṇāhārasukhadukkhapaṭisaṁvedanāya",
  "tika-s0501t3:745_4": "pariyantavasena vā sākārassa sauddesassa anekavihitapubbenivāsassa taṁtaṁbhavassa",
  "tika-s0501t3:745_5": "asesato jānanañāṇaṁ pubbenivāsānussatiñāṇaṁ nāmāti pubbenivāsānussatiñāṇaṁ aṭṭhamaṁ",
  "tika-s0501t3:745_6": "tathāgatabalaṁ vicayitabbanti. (7)",
  "tika-s0501t3:746_0": "Cavamānaupapajjamānahīnapaṇītasuvaṇṇadubbaṇṇasugataduggatayathākammūpagānaṁ sattānaṁ",
  "tika-s0501t3:746_1": "asesato cutūpapātānaṁ jānanañāṇaṁ dibbacakkhuñāṇaṁ nāmāti dibbacakkhuñāṇaṁ navamaṁ",
  "tika-s0501t3:746_2": "tathāgatabalaṁ vicayitabbanti. (8-9)",
  "tika-s0501t3:747_0": "Pubbenivāsādiaṭṭhamanavamaṁ tathāgatabalaṁ ācariyena vicayitaṁ vibhattaṁ, ‘‘kathaṁ",
  "tika-s0501t3:747_1": "sabbāsavakkhayañāṇaṁ dasamaṁ tathāgatabalaṁ vicayitabba’’nti pucchitabbattā ‘‘iti",
  "tika-s0501t3:747_2": "tattha ya’’ntiādi vuttaṁ. Bodhimūle saṁkilesamāranihanaṁ ñāṇaṁ uppannaṁ, idaṁ kilesamāranihanaṁ",
  "tika-s0501t3:747_3": "ñāṇaṁ sabbāsavakkhayañāṇaṁ nāmāti sabbāsavakkhayañāṇaṁ dasamaṁ tathāgatabalaṁ vicayitabbanti",
  "tika-s0501t3:747_4": "ayaṁ saṅkhepattho. Vitthārato pana pāḷito ca aṭṭhakathāto ca yatipotānampi pākaṭo",
  "tika-s0501t3:747_5": "bhaveyyāti maññitvā na dassito.(10)",
  "tika-s0501t3:748_0": "‘‘Ettakova vicayahārasampāto paripuṇṇo’’ti vattabbattā ‘‘niyutto vicayo hārasampāto’’ti",
  "tika-s0501t3:748_1": "vuttaṁ. Ye ye suttappadesatthā vuttā, te te suttappadesatthā yena yena saṁvaṇṇanāvisesabhūtena",
  "tika-s0501t3:748_2": "vicayahārasampātena vicayitabbā, so so saṁvaṇṇanāvisesabhūto vicayahārasampāto niyutto",
  "tika-s0501t3:748_3": "yathārahaṁ nīharitvā yujjitabboti attho gahetabboti.",
  "tika-s0501t3:749": "Iti vicayahārasampāte sattibalānurūpā racitā",
  "tika-s0501t3:750": "Vibhāvanā niṭṭhitā.",
  "tika-s0501t3:751": "Paṇḍitehi pana…pe… gahetabboti.",
  "tika-s0501t3:752": "3. Yuttihārasampātavibhāvanā",
  "tika-s0501t3:753_0": "65. Yena yena vicayahārasampātena suttappadesatthā ācariyena vicayitabbā, amhehi",
  "tika-s0501t3:753_1": "ca ñātā, so vicayahārasampāto paripuṇṇo, ‘‘katamo yuttihārasampāto’’ti pucchitabbattā",
  "tika-s0501t3:753_2": "‘‘tattha katamo yuttihārasampāto’’tiādi vuttaṁ. Aṭṭhakathāyaṁ pana – ‘‘evaṁ nānānayehi",
  "tika-s0501t3:753_3": "vicayahārasampātaṁ vitthāretvā idāni yuttihārasampātādīni dassetuṁ ‘tattha katamo",
  "tika-s0501t3:753_4": "yuttihārasampāto’tiādi āraddha’’nti (netti. aṭṭha. 65) vuttaṁ. Tatthāti tesu desanāhārasampātādīsu",
  "tika-s0501t3:753_5": "soḷasasu hārasampātesu katamo saṁvaṇṇanāviseso yuttihārasampāto nāmāti pucchati,",
  "tika-s0501t3:753_6": "pucchitvā yasmiṁ suttappadese vuttānaṁ atthānaṁ yuttibhāvo vicāretabbo, taṁ suttappadesaṁ nīharituṁ –",
  "tika-s0501t3:754": "‘‘Tasmā rakkhitacittassa, sammāsaṅkappagocaro;",
  "tika-s0501t3:755": "Sammādiṭṭhipurekkhāro, ñatvāna udayabbayaṁ;",
  "tika-s0501t3:756": "Thinamiddhābhibhū bhikkhu, sabbā duggatiyo jahe’’ti. (udā. 32; netti. 31, 78) –",
  "tika-s0501t3:757_0": "Vuttaṁ. Tassaṁ gāthāyaṁ tasmā arakkhitacittassa māravasānugatattā satisaṁvaraindriyasaṁvarādivasena",
  "tika-s0501t3:757_1": "bhikkhu rakkhitacitto assa bhaveyya, tasmā kāmavitakkādimicchāsaṅkappagocarassa māravasānugatattā",
  "tika-s0501t3:757_2": "nekkhammasaṅkappādivasena bhikkhu sammāsaṅkappagocaro assa bhaveyya, tasmā micchādiṭṭhihatacittassa",
  "tika-s0501t3:757_3": "māravasānugatattā yonisomanasikārena bhikkhu udayabbayaṁ ñatvāna sammādiṭṭhipurekkhāro",
  "tika-s0501t3:757_4": "assa bhaveyya, tasmā thinamiddhena hatacittassa māravasānugatattā vīriyavasena bhikkhu",
  "tika-s0501t3:757_5": "thinamiddhābhibhū assa bhaveyya, tādiso bhikkhu sabbā duggatiyo jahe jahissatīti attho veditabbo.",
  "tika-s0501t3:758_0": "‘‘Tassaṁ gāthāyaṁ kathaṁ yuttibhāvo vicāretabbo’’ti vattabbattā ‘‘tasmā rakkhitacittassā’’tiādi",
  "tika-s0501t3:758_1": "vuttaṁ. Rakkhitacittassa sammāsaṅkappagocaro bhavissatīti attho yujjati eva, no na",
  "tika-s0501t3:758_2": "yujjati. Micchāsaṅkappānampi jahitattā sammādiṭṭhipurekkhāro hutvā viharanto udayabbayaṁ",
  "tika-s0501t3:758_3": "paṭivijjhissatīti attho yujjati sammādiṭṭhipurekkhārassa udayabbayānupassanāsambhavato.",
  "tika-s0501t3:758_4": "Udayabbayaṁ paṭivijjhanto sabbā duggatiyo jahissatīti attho yujjati udayabbayānupassanānukkamena",
  "tika-s0501t3:758_5": "ariyamaggasambhavato. Sabbā duggatiyo jahanto sabbāni duggativinipātabhayāni samatikkamissatīti",
  "tika-s0501t3:758_6": "attho yujjati sabbesaṁ duggativinipātabhayānaṁ anuppajjanato.",
  "tika-s0501t3:759_0": "‘‘Ettakova yuttihārasampāto paripuṇṇo’’ti vattabbattā ‘‘niyutto yuttihārasampāto’’ti",
  "tika-s0501t3:759_1": "vuttaṁ. Yena yena saṁvaṇṇanāvisesabhūtena yuttihārasampātena suttappadesatthānaṁ",
  "tika-s0501t3:759_2": "yuttibhāvo vicāretabbo , so so saṁvaṇṇanāvisesabhūto yuttihārasampāto niyutto yathārahaṁ",
  "tika-s0501t3:759_3": "niddhāretvā yujjitabboti attho gahetabboti.",
  "tika-s0501t3:760": "Iti yuttihārasampāte sattibalānurūpā racitā",
  "tika-s0501t3:761": "Vibhāvanā niṭṭhitā.",
  "tika-s0501t3:762": "Paṇḍitehi pana…pe… gahetabboti.",
  "tika-s0501t3:763": "4. Padaṭṭhānahārasampātavibhāvanā",
  "tika-s0501t3:764_0": "66. Yena yena yuttihārasampātena suttappadesatthānaṁ yuttibhāvo ācariyena vibhāvito,",
  "tika-s0501t3:764_1": "amhehi ca ñāto, so yuttihārasampāto paripuṇṇo, ‘‘katamo padaṭṭhānahārasampāto’’ti",
  "tika-s0501t3:764_2": "pucchitabbattā ‘‘tattha katamo padaṭṭhāno hārasampāto’’ti pucchati.",
  "tika-s0501t3:765_0": "Pucchitvā yasmiṁ suttappadese vuttāni padaṭṭhānāni nīharitāni, taṁ suttappadesaṁ",
  "tika-s0501t3:765_1": "nīharituṁ ‘‘tasmā rakkhitacittassa, sammāsaṅkappagocaroti gāthā’’ti vuttā. Gāthāttho",
  "tika-s0501t3:765_2": "vuttova. ‘‘Katame gāthātthā katamesaṁ dhammānaṁ padaṭṭhānānī’’ti pucchitabbattā ‘‘tasmā",
  "tika-s0501t3:765_3": "rakkhitacittassā’’tiādi vuttaṁ. ‘‘Tasmā rakkhitacittassā’’ti suttappadesassa atthabhūtā",
  "tika-s0501t3:765_4": "indriyesu guttadvāratā tiṇṇaṁ sucaritānaṁ padaṭṭhānaṁ nāma sucaritapāripūriyā āsannakāraṇattā.",
  "tika-s0501t3:765_5": "‘‘Sammāsaṅkappagocaro’’ti suttappadesassa atthabhūtā nekkhammasaṅkappādayo sammāsaṅkappā",
  "tika-s0501t3:765_6": "samathassa padaṭṭhānaṁ nāma kāmacchandaādinīvaraṇavikkhambhanassa āsannakāraṇattā.",
  "tika-s0501t3:765_7": "‘‘Sammādiṭṭhipurekkhāro’’ti suttappadesassa atthabhūtā kammassakatāsammādiṭṭhi ca",
  "tika-s0501t3:765_8": "sappaccayanāmarūpadassanasammādiṭṭhi ca vipassanāya padaṭṭhānaṁ nāma aniccānupassanādīnaṁ",
  "tika-s0501t3:765_9": "visesakāraṇattā. ‘‘Ñatvāna udayabbaya’’nti suttappadesassa atthabhūtā udayabbayānupassanāpaññā",
  "tika-s0501t3:765_10": "dassanabhūmiyā padaṭṭhānaṁ nāma paṭhamamaggādhigamassa āsannakāraṇattā. ‘‘Thinamiddhābhibhū",
  "tika-s0501t3:765_11": "bhikkhū’’ti suttappadesassa atthabhūtaṁ thinamiddhābhibhavanaṁ vīriyassa padaṭṭhānaṁ",
  "tika-s0501t3:765_12": "nāma āsannakāraṇattā. ‘‘Sabbā duggatiyo jahe’’ti suttappadesassa atthabhūtā pahātabbajahanabhāvanāya",
  "tika-s0501t3:765_13": "ariyamaggabhāvanāya padaṭṭhānaṁ nāma pahātabbappahānena ariyamaggabhāvanāpāripūrisambhavato.",
  "tika-s0501t3:766_0": "‘‘Ettakova padaṭṭhānahārasampāto paripuṇṇo’’ti vattabbattā ‘‘niyutto padaṭṭhāno hārasampāto’’ti",
  "tika-s0501t3:766_1": "vuttaṁ. Yena yena saṁvaṇṇanāvisesabhūtena padaṭṭhānahārasampātabhūtena suttappadesatthāni",
  "tika-s0501t3:766_2": "padaṭṭhānāni nīharitāni, so so saṁvaṇṇanāvisesabhūto padaṭṭhānahārasampāto niyutto",
  "tika-s0501t3:766_3": "yathārahaṁ niddhāretvā yujjitabboti attho gahetabboti.",
  "tika-s0501t3:767": "Iti padaṭṭhānahārasampāte sattibalānurūpā racitā",
  "tika-s0501t3:768": "Vibhāvanā niṭṭhitā.",
  "tika-s0501t3:769": "Paṇḍitehi pana…pe… gahetabboti.",
  "tika-s0501t3:770": "5. Lakkhaṇahārasampātavibhāvanā",
  "tika-s0501t3:771_0": "67. Yena yena padaṭṭhānahārasampātena suttappadesatthāni padaṭṭhānāni ācariyena niddhāritāni,",
  "tika-s0501t3:771_1": "amhehi ca ñātāni, so padaṭṭhānahārasampāto paripuṇṇo, ‘‘katamo lakkhaṇahārasampāto’’ti",
  "tika-s0501t3:771_2": "pucchitabbattā ‘‘tattha katamo lakkhaṇo hārasampāto’’tiādi vuttaṁ. Tattha tesu desanāhārasampātādīsu",
  "tika-s0501t3:771_3": "soḷasasu hārasampātesu katamo saṁvaṇṇanāviseso lakkhaṇahārasampāto nāmāti pucchati.",
  "tika-s0501t3:772_0": "‘‘Katamehi suttatthehi samānalakkhaṇā katame dhammā gahitā’’ti pucchitabbattā ‘‘tasmā’’tiādi",
  "tika-s0501t3:772_1": "vuttaṁ. ‘‘Tasmā rakkhitacittassa, sammāsaṅkappagocaro’’ti suttappadesena vuttaṁ idaṁ",
  "tika-s0501t3:772_2": "rakkhaṇaṁ satindriyaṁ gahitaṁ, satindriye gahite saddhādipañcindriyāni gahitāni bhavanti",
  "tika-s0501t3:772_3": "indriyaṭṭhena samānalakkhaṇattā. ‘‘Sammādiṭṭhipurekkhāro’’ti suttappadesena vuttā",
  "tika-s0501t3:772_4": "sammādiṭṭhi gahitā, sammādiṭṭhiyā gahitāya ariyo aṭṭhaṅgiko maggo gahito bhavati.",
  "tika-s0501t3:772_5": "Taṁ kissa hetūti kāraṇaṁ pucchati. Pucchitvā kāraṇamāha ‘‘sammādiṭṭhito hī’’tiādinā.",
  "tika-s0501t3:772_6": "Sammādiṭṭhihetuto sammāsaṅkappo hi yasmā pabhavati, tasmā, sammāsaṅkappato sammāvācā",
  "tika-s0501t3:772_7": "hi yasmā pabhavati, tasmā, sammāvācāto sammākammanto hi yasmā pabhavati, tasmā, sammākammantato",
  "tika-s0501t3:772_8": "sammāājīvo hi yasmā pabhavati, tasmā, sammāājīvato sammāvāyāmo hi yasmā pabhavati,",
  "tika-s0501t3:772_9": "tasmā, sammāvāyāmato sammāsatihi yasmā pabhavati, tasmā, sammāsatito sammāsamādhi",
  "tika-s0501t3:772_10": "hi yasmā pabhavati, tasmā, sammāsamādhito sammāvimutti hi yasmā pabhavati, tasmā,",
  "tika-s0501t3:772_11": "sammāvimuttito sammāvimuttiñāṇadassanaṁ hi yasmā pabhavati, tasmā, ariyo aṭṭhaṅgiko",
  "tika-s0501t3:772_12": "maggo gahito bhavatīti.",
  "tika-s0501t3:773_0": "‘‘Ettakova lakkhaṇahārasampāto paripuṇṇo’’ti vattabbattā ‘‘niyutto lakkhaṇo hārasampāto’’ti",
  "tika-s0501t3:773_1": "vuttaṁ. Yena yena saṁvaṇṇanāvisesabhūtena lakkhaṇahārasampātena suttappadesatthā",
  "tika-s0501t3:773_2": "samānalakkhaṇena gahitā bhavanti, so so saṁvaṇṇanāvisesabhūto lakkhaṇahārasampāto",
  "tika-s0501t3:773_3": "niyutto yathārahaṁ niddhāretvā yujjitabboti attho gahitoti.",
  "tika-s0501t3:774": "Iti lakkhaṇahārasampāte sattibalānurūpā racitā",
  "tika-s0501t3:775": "Vibhāvanā niṭṭhitā.",
  "tika-s0501t3:776": "Paṇḍitehi pana…pe… gahetabboti.",
  "tika-s0501t3:777": "6. Catubyūhahārasampātavibhāvanā",
  "tika-s0501t3:778_0": "68. Yena yena lakkhaṇahārasampātena suttappadesatthā samānalakkhaṇena gahitā, so",
  "tika-s0501t3:778_1": "lakkhaṇahārasampāto paripuṇṇo, ‘‘katamo catubyūhahārasampāto’’ti pucchitabbattā ‘‘tattha",
  "tika-s0501t3:778_2": "katamo catubyūho hārasampāto’’tiādi vuttaṁ. Tattha tesu desanāhārasampātādīsu soḷasasu",
  "tika-s0501t3:778_3": "hārasampātesu katamo saṁvaṇṇanāviseso catubyūhahārasampāto nāmāti pucchati.",
  "tika-s0501t3:779_0": "‘‘Katamasmiṁ sutte katame nirutyādhippāyanidānapubbāparānusandhayo niddhāritā’’ti",
  "tika-s0501t3:779_1": "pucchitabbattā ‘‘tasmā’’tiādi vuttaṁ. ‘‘Tasmā rakkhitacittassā’’ti suttappadese ‘‘rakkhīyate",
  "tika-s0501t3:779_2": "rakkhita’’nti niruttiṁ ‘‘paripālīyatī’’ti iminā pariyāyena dasseti, itisaddassa ādyatthattā",
  "tika-s0501t3:779_3": "‘‘cintetīti cittaṁ, attano santānaṁ cinotīti cittaṁ, paccayehi citanti cittaṁ, cittavicittaṭṭhena",
  "tika-s0501t3:779_4": "cittaṁ, cittakaraṇaṭṭhena cittaṁ, rakkhitaṁ cittaṁ yassāti rakkhitacitto. Sammā saṅkappetīti",
  "tika-s0501t3:779_5": "sammāsaṅkappo, gāvo caranti etthāti gocaro, gocaro viyāti gocaro, sammāsaṅkappo gocaro",
  "tika-s0501t3:779_6": "assāti sammāsaṅkappagocaro. Sammā passatīti sammādiṭṭhi, sammādiṭṭhi purekkhāro assāti",
  "tika-s0501t3:779_7": "sammādiṭṭhipurekkhāro. Jānātīti ñatvāna. Udayo ca vayo ca udayabbayaṁ. Thinañca middhañca",
  "tika-s0501t3:779_8": "thinamiddhaṁ, abhibhavatīti abhibhū, thinamiddhaṁ abhibhūti thinamiddhābhibhū. Bhikkhatīti",
  "tika-s0501t3:779_9": "bhikkhū’’ti niruttipi nīharitā. Tenāha – ‘‘iti-saddo ādyattho’’ti (netti. aṭṭha.",
  "tika-s0501t3:779_10": "68). Esā vuttappakārā paññatti nirutti nāmāti nīharitā.",
  "tika-s0501t3:780_0": "Idha suttappadese bhagavato ko adhippāyoti ce puccheyya, ye sappurisā sabbāhi duggatīhi",
  "tika-s0501t3:780_1": "parimuccitukāmā bhavissanti, te sappurisā dhammacārino rakkhitacittā bhavissantīti",
  "tika-s0501t3:780_2": "ayaṁ adhippāyo. Ettha ‘‘tasmā rakkhitacittassā’’tiādisuttappadese bhagavato adhippāyoti nīharitabbo.",
  "tika-s0501t3:781_0": "‘‘Katamaṁ nidāna’’nti ce puccheyya, kokāliko sāriputtamoggallānesu theresu cittaṁ",
  "tika-s0501t3:781_1": "arakkhitvā padosayitvā mahāpadumaniraye yasmā upapanno, yasmā bhagavā ca satiārakkhena",
  "tika-s0501t3:781_2": "samannāgato sabbā duggatiyo jahati, tasmā ca sabbā duggatiyo jahitukāmo bhikkhu sappuriso",
  "tika-s0501t3:781_3": "rakkhitacitto assa bhaveyyāti nidānaṁ nīharitabbaṁ.",
  "tika-s0501t3:782_0": "‘‘Katamo pubbāparasandhī’’ti ce puccheyya, suttamhi ‘‘satiyā cittaṁ rakkhitabba’’nti",
  "tika-s0501t3:782_1": "yaṁ vacanaṁ vuttaṁ, tena pubbavacanena ayaṁ ‘‘tasmā rakkhitacittassa…pe… sabbā duggatiyo",
  "tika-s0501t3:782_2": "jahe’’ti suttappadeso anusandhi saṁsandati sametīti pubbaparānusandhi niddhāritabboti.",
  "tika-s0501t3:783_0": "‘‘Ettakova catubyūhahārasampāto paripuṇṇo’’ti vattabbattā ‘‘niyutto catubyūho hārasampāto’’ti",
  "tika-s0501t3:783_1": "vuttaṁ. Yena yena saṁvaṇṇanāvisesabhūtena catubyūhahārasampātena nirutyādhippāyanidānapubbāparānusandhi",
  "tika-s0501t3:783_2": "niddhāritabbo, so so saṁvaṇṇanāvisesabhūto catubyūhahārasampāto niyutto yathārahaṁ",
  "tika-s0501t3:783_3": "niddhāretvā yujjitabboti attho gahetabboti.",
  "tika-s0501t3:784": "Iti catubyūhahārasampāte sattibalānurūpā racitā",
  "tika-s0501t3:785": "Vibhāvanā niṭṭhitā.",
  "tika-s0501t3:786": "Paṇḍitehi pana…pe… gahetabboti.",
  "tika-s0501t3:787": "7. Āvaṭṭahārasampātavibhāvanā",
  "tika-s0501t3:788_0": "69. Yena yena catubyūhahārasampātena nirutyādhippāyanidānapubbāparānusandhayo vibhattā,",
  "tika-s0501t3:788_1": "so catubyūhahārasampāto paripuṇṇo, ‘‘katamo āvaṭṭahārasampāto’’ti pucchitabbattā",
  "tika-s0501t3:788_2": "‘‘tattha katamo āvaṭṭo hārasampāto’’tiādi vuttaṁ. Tattha katamo saṁvaṇṇanāviseso",
  "tika-s0501t3:788_3": "āvaṭṭahārasampāto nāmāti pucchati.",
  "tika-s0501t3:789_0": "‘‘Katame suttatthā kathaṁ āvaṭṭetabbā’’ti pucchitabbattā ‘‘tasmā’’tiādi vuttaṁ. Nekkhammasaṅkappasaṅkhātasammāsaṅkappabahulo",
  "tika-s0501t3:789_1": "kasiṇādivasena, avihiṁsāsaṅkappasaṅkhātasammāsaṅkappabahulo mettādivasena adhigatāya",
  "tika-s0501t3:789_2": "cittekaggatāya cittaṁ ṭhapento saṁkilesato rakkhitacitto nāma hoti, ‘‘tasmā rakkhitacittassa,",
  "tika-s0501t3:789_3": "sammāsaṅkappagocaro’’ti iminā rakkhitacitte vutte sati yā ekaggatā āvaṭṭetabbā, sā",
  "tika-s0501t3:789_4": "ayaṁ ekaggatā samatho. ‘‘Sammādiṭṭhipurekkhāro’’ti iminā sammādiṭṭhipurekkhāre vutte",
  "tika-s0501t3:789_5": "sati yā paññā āvaṭṭetabbā, sā ayaṁ paññā vipassanā. ‘‘Ñatvāna udayabbaya’’nti iminā",
  "tika-s0501t3:789_6": "udayabbayañāṇasamannāgate vutte sati yā dukkhaparijānanā āvaṭṭetabbā, sā ayaṁ dukkhaparijānanā",
  "tika-s0501t3:789_7": "dukkhapariññā. ‘‘Thinamiddhābhibhū bhikkhū’’ti iminā puggalādhiṭṭhānena yaṁ thinamiddhābhibhavanaṁ",
  "tika-s0501t3:789_8": "vuttaṁ, idaṁ thinamiddhābhibhavanaṁ samudayappahānaṁ. ‘‘Sammā duggatiyo jahe’’ti",
  "tika-s0501t3:789_9": "iminā yo sabbaduggatijahanasaṅkhāto anuppādo vutto, so ayaṁ anuppādo nirodho. Iti",
  "tika-s0501t3:789_10": "dukkhapariññāya pariññetabbaṁ dukkhasaccaṁ āvaṭṭetabbaṁ, samudayappahānena pahātabbaṁ",
  "tika-s0501t3:789_11": "samudayasaccaṁ āvaṭṭetabbaṁ, nirodhena nirodhasaccaṁ āvaṭṭetabbaṁ, samathavipassanāhi",
  "tika-s0501t3:789_12": "maggasaccaṁ āvaṭṭetabbanti imāni cattāri saccāni āvaṭṭetabbānīti.",
  "tika-s0501t3:790_0": "‘‘Ettakova āvaṭṭo hārasampāto paripuṇṇo’’ti vattabbattā ‘‘niyutto āvaṭṭo hārasampāto’’ti",
  "tika-s0501t3:790_1": "vuttaṁ. Yena yena saṁvaṇṇanāvisesabhūtena āvaṭṭahārasampātena samathādayo āvaṭṭetabbā",
  "tika-s0501t3:790_2": ", so so saṁvaṇṇanāvisesabhūto āvaṭṭahārasampāto niyutto yathārahaṁ niddhāretvā yujjitabboti attho gahetabboti.",
  "tika-s0501t3:791": "Iti āvaṭṭahārasampāte sattibalānurūpā racitā",
  "tika-s0501t3:792": "Vibhāvanā niṭṭhitā.",
  "tika-s0501t3:793": "Paṇḍitehi pana…pe… gahetabboti.",
  "tika-s0501t3:794": "8. Vibhattihārasampātavibhāvanā",
  "tika-s0501t3:795_0": "70. Yena yena āvaṭṭahārasampātena suttatthā āvaṭṭetabbā, so āvaṭṭahārasampāto paripuṇṇo,",
  "tika-s0501t3:795_1": "‘‘katamo vibhattihārasampāto’’ti pucchitabbattā ‘‘tattha katamo vibhattihārasampāto’’tiādi",
  "tika-s0501t3:795_2": "vuttaṁ. Tattha katamo saṁvaṇṇanāviseso vibhattihārasampāto nāmāti pucchati.",
  "tika-s0501t3:796_0": "‘‘Katame suttatthā kattha vibhattā’’ti pucchitabbattā ‘‘tasmā rakkhitacittassā’’tiādi",
  "tika-s0501t3:796_1": "vuttaṁ. Yā ‘‘tasmā…pe… gocaro’’ti gāthā vuttā, tissaṁ gāthāyaṁ vutto kusalapakkho",
  "tika-s0501t3:796_2": "dhammo kusalapakkhena dhammena satisaṁvaro dhammo niddisitabbo vibhajitabbo, akusalapakkhena",
  "tika-s0501t3:796_3": "dhammena niddisitabbo vibhajitabbo.",
  "tika-s0501t3:797_0": "Kathaṁ? ‘‘Rakkhitacittassā’’ti padena vutto kusalapakkho satisaṁvaro dhammo ‘‘cakkhudvārasaṁvaro…pe…",
  "tika-s0501t3:797_1": "manodvārasaṁvaro’’ti chabbidhena kusalapakkhena dhammena niddisitabbo vibhajitabbo.",
  "tika-s0501t3:797_2": "‘‘Sammāsaṅkappo’’ti padena vutto kusalapakkho sammāsaṅkappo dhammo ‘‘nekkhammasaṅkappo",
  "tika-s0501t3:797_3": "abyāpāda-saṅkappo avihiṁsāsaṅkappo’’ti tividhena kusalapakkhena dhammena vibhajitabbo.",
  "tika-s0501t3:797_4": "‘‘Sammādiṭṭhipurekkhāro’’ti padena vuttā kusalapakkhā dhammajāti ‘‘dukkhe ñāṇaṁ,",
  "tika-s0501t3:797_5": "dukkhasamudaye ñāṇaṁ, dukkhanirodhe ñāṇaṁ, dukkhanirodhagāminipaṭipadāya ñāṇaṁ, pubbante",
  "tika-s0501t3:797_6": "ñāṇaṁ, aparante ñāṇaṁ, pubbantāparante ñāṇaṁ, idappaccayatāpaṭiccasamuppannesu dhammesu",
  "tika-s0501t3:797_7": "ñāṇa’’nti (dha. sa. 1063) aṭṭhavidhena kusalapakkhena dhammena vibhajitabbā. ‘‘Ñatvāna",
  "tika-s0501t3:797_8": "udayabbaya’’nti padena vuttaṁ kusalapakkhaudayabbayañāṇaṁ dhammajātaṁ paññāsavidhena",
  "tika-s0501t3:797_9": "udayabbayañāṇena kusalapakkhena vibhajitabbaṁ. ‘‘Thinamiddhābhibhū’’ti padena vuttaṁ",
  "tika-s0501t3:797_10": "thinamiddhābhibhavanaṁ kusalapakkhaṁ dhammajātaṁ ‘‘sotāpattimaggābhibhavanaṁ sakadāgāmimaggābhibhavanaṁ",
  "tika-s0501t3:797_11": "anāgāmimaggābhibhavanaṁ arahattamaggābhibhavana’’nti catubbidhena kusalapakkhena vibhajitabbaṁ.",
  "tika-s0501t3:798_0": "Satisaṁvaro kusalapakkho ‘‘lokiyo satisaṁvaro, lokuttaro satisaṁvaro’’ti dubbidhena",
  "tika-s0501t3:798_1": "vibhajitabboti. Lokiyo satisaṁvaro kāmāvacarovāti ekavidhena vibhajitabbo. Lokuttarā",
  "tika-s0501t3:798_2": "satisaṁvaro ‘‘dassanabhūmi, bhāvanābhūmī’’ti dubbidhena vibhajitabbo. Kāmāvacaro",
  "tika-s0501t3:798_3": "satisaṁvaro ‘‘kāyānupassanāsatisaṁvaro vedanānupassanāsatisaṁvaro cittānupassanāsatisaṁvaro",
  "tika-s0501t3:798_4": "dhammānupassanāsatisaṁvaro’’ti catubbidhena vibhajitabbo. Lokuttaro satisaṁvaropi",
  "tika-s0501t3:798_5": "tathā catubbidhena vibhajitabbo. Sammāsaṅkappasammādiṭṭhiyopi lokiyalokuttaravasena",
  "tika-s0501t3:798_6": "dubbidhādibhedena vibhajitabbā. Padaṭṭhānenapi padaṭṭhānahārasampāte vuttanayena vibhajitabbā.",
  "tika-s0501t3:799_0": "Akusalapakkhena ‘‘arakkhitena cittenā’’ti padena vutto asaṁvaro ‘‘cakkhuasaṁvaro",
  "tika-s0501t3:799_1": "…pe… kāyaasaṁvaro, copanakāyaasaṁvaro, vācāasaṁvaro, manoasaṁvaro’’ti aṭṭhavidhena",
  "tika-s0501t3:799_2": "vibhajitabbo. ‘‘Micchādiṭṭhihatenā’’ti padena gahito micchāsaṅkappo ‘‘kāmavitakko",
  "tika-s0501t3:799_3": "byāpādavitakko vihiṁsāvitakko’’ti tividhena vibhajitabbo. ‘‘Micchādiṭṭhī’’ti padena",
  "tika-s0501t3:799_4": "vuttā micchādiṭṭhi ‘‘dukkhe aññāṇaṁ…pe…idappaccayatāpaṭiccasamuppannesu dhammesu",
  "tika-s0501t3:799_5": "aññāṇa’’nti aṭṭhavidhena vibhajitabbā, dvāsaṭṭhidiṭṭhividhenapi vibhajitabbā. Thinamiddhaṁ",
  "tika-s0501t3:799_6": "pañcavidhena sasaṅkhārikavidhena vibhajitabbaṁ.",
  "tika-s0501t3:800_0": "‘‘Ettakova vibhattihārasampāto paripuṇṇo’’ti vattabbattā ‘‘niyutto vibhattihārasampāto’’ti",
  "tika-s0501t3:800_1": "vuttaṁ. Yena yena saṁvaṇṇanāvisesabhūtena vibhattihārasampātena suttappadesatthā",
  "tika-s0501t3:800_2": "vibhattā, so so saṁvaṇṇanāvisesabhūto vibhattihārasampāto niyuttoti yathāraha niddhāretvā",
  "tika-s0501t3:800_3": "yujjitabboti attho gahetabboti.",
  "tika-s0501t3:801": "Iti vibhattihārasampāte sattibalānurūpā racitā",
  "tika-s0501t3:802": "Vibhāvanā niṭṭhitā.",
  "tika-s0501t3:803": "Paṇḍitehi pana…pe… gahetabboti.",
  "tika-s0501t3:804": "9. Parivattanahārasampātavibhāvanā",
  "tika-s0501t3:805_0": "71. Yena yena vibhattihārasampātena suttappadesatthā vibhattā, so vibhattihārasampāto",
  "tika-s0501t3:805_1": "paripuṇṇo, ‘‘katamo parivattanahārasampāto’’ti pucchitabbattā ‘‘tattha katamo parivattano",
  "tika-s0501t3:805_2": "hārasampāto’’tiādi vuttaṁ.",
  "tika-s0501t3:806_0": "‘‘Katame suttappadesatthā kathaṁ parivattetabbā’’ti pucchitabbattā ‘‘tasmā’’tiādi",
  "tika-s0501t3:806_1": "vuttaṁ. Yā ‘‘tasmā…pe… gocaro’’ti gāthā vuttā, tāya gāthāya yā samathavipassanā niddhāritā,",
  "tika-s0501t3:806_2": "tāya samathavipassanāya bhāvitāya akusalānaṁ nirodho phalaṁ payojanaṁ hoti, pariññātaṁ",
  "tika-s0501t3:806_3": "dukkhaṁ hoti, samudayo pahīno hoti, maggo bhāvito hotīti parivattetabbo. Paṭipakkhena",
  "tika-s0501t3:806_4": "pana samathavipassanāya abhāvitāya akusalānaṁ anirodho, apariññātaṁ dukkhaṁ, samudayo",
  "tika-s0501t3:806_5": "appahīno, maggo abhāvito hotīti parivattetabbo.",
  "tika-s0501t3:807_0": "‘‘Ettakova parivattanahārasampāto paripuṇṇo’’ti vattabbattā ‘‘niyutto parivattano",
  "tika-s0501t3:807_1": "hārasampāto’’ti vuttaṁ. Yena yena saṁvaṇṇanāvisesabhūtena parivattanahārasampātena",
  "tika-s0501t3:807_2": "suttappadesatthā parivattetabbā, so so saṁvaṇṇanāvisesabhūto parivattanahārasampāto",
  "tika-s0501t3:807_3": "niyutto yathārahaṁ nīharitvā yujjitabboti attho gahetabboti.",
  "tika-s0501t3:808": "Iti parivattanahārasampāte sattibalānurūpā racitā",
  "tika-s0501t3:809": "Vibhāvanā niṭṭhitā.",
  "tika-s0501t3:810": "Paṇḍitehi pana…pe… gahetabboti.",
  "tika-s0501t3:811": "10. Vevacanahārasampātavibhāvanā",
  "tika-s0501t3:812_0": "72. Yena yena parivattanahārasampātena suttappadesatthā parivattetabbā, so parivattano",
  "tika-s0501t3:812_1": "hārasampātoti paripuṇṇo, ‘‘katamo vevacano hārasampāto’’ti pucchitabbattā ‘‘tattha",
  "tika-s0501t3:812_2": "katamo vevacano hārasampāto’’tiādi vuttaṁ.",
  "tika-s0501t3:813_0": "‘‘Katamesaṁ suttappadesatthānaṁ, suttapadānaṁ vā katamāni vevacanānī’’ti pucchitabbattā",
  "tika-s0501t3:813_1": "‘‘tasmā’’tiādi vuttaṁ. Yā ‘‘tasmā…pe… gocaro’’ti gāthā vuttā, tāya gāthāya ‘‘rakkhitacittassā’’ti",
  "tika-s0501t3:813_2": "padena vuttassa cittassa, ‘‘rakkhitacittassā’’ti ettha cittassa padassa vā ‘‘cittaṁ…pe…",
  "tika-s0501t3:813_3": "vijānitatta’’nti yaṁ vacanaṁ vuttaṁ, idaṁ vacanaṁ vevacanaṁ, ‘‘mānasaṁ hadaya’’ntiādivacanampi",
  "tika-s0501t3:813_4": "(dha. sa. 17, 63) cittassa vevacanaṁ. ‘‘Sammāsaṅkappagocaro’’ti ettha sammāsaṅkappassa",
  "tika-s0501t3:813_5": "‘‘nekkhammasaṅkappo abyāpādasaṅkappo avihiṁsāsaṅkappo’’ti yaṁ vacanaṁ vuttaṁ, idaṁ",
  "tika-s0501t3:813_6": "vacanaṁ vevacanaṁ, ‘‘takko vitakko’’tiādi (dha. sa. 7) vacanampi sammāsaṅkappassa",
  "tika-s0501t3:813_7": "vevacanaṁ. ‘‘Sammādiṭṭhipurekkhāro’’ti ettha sammādiṭṭhipadassa ‘‘sammādiṭṭhi nāma",
  "tika-s0501t3:813_8": "paññāsatthaṁ paññākhaggo paññāratanaṁ paññāpatodo paññāpāsādo’’ti yaṁ vacanaṁ vuttaṁ,",
  "tika-s0501t3:813_9": "idaṁ vacanaṁ vevacanaṁ, ‘‘paññā pajānanā vicayo’’tiādi (dha. sa. 16) vacanampi sammādiṭṭhipadassa",
  "tika-s0501t3:813_10": "vevacanaṁ. ‘‘Thinaṁ thiyanā thiyitattaṁ cittassa, cittassa akallatā akammaññatā onāho",
  "tika-s0501t3:813_11": "pariyonāho antosaṅkoco’’ti (dha. sa. 1162-1163) yaṁ vacanaṁ vuttaṁ, idaṁ vacanaṁ",
  "tika-s0501t3:813_12": "thinassa vevacanaṁ. ‘‘Kāyassa akallatā akammaññatā kāyālasiyaṁ soppaṁ supanā suppitatta’’nti",
  "tika-s0501t3:813_13": "(dha. sa. 1163) yaṁ vacanaṁ vuttaṁ, idaṁ vacanaṁ middhassa vevacanaṁ. ‘‘Bhikkhako",
  "tika-s0501t3:813_14": "bhikkhū’’tiādikaṁ (pārā. 45; vibha. 510) yaṁ vacanaṁ vuttaṁ, idaṁ vacanaṁ bhikkhupadassa",
  "tika-s0501t3:813_15": "vevacanaṁ. ‘‘Duggati apāyo vinipāto vaṭṭadukkhaṁ saṁsāro’’tiādikaṁ yaṁ vacanaṁ vuttaṁ,",
  "tika-s0501t3:813_16": "idaṁ vacanaṁ duggatipadassa vevacanaṁ. Iti vevacanāni nīharitāni.",
  "tika-s0501t3:814_0": "‘‘Ettakova vevacanahārasampāto paripuṇṇo’’ti vattabbattā ‘‘niyutto vevacano hārasampāto’’ti",
  "tika-s0501t3:814_1": "vuttaṁ. Yena yena saṁvaṇṇanāvisesabhūtena vevacanahārasampātena vevacanāni nīharitāni,",
  "tika-s0501t3:814_2": "so so saṁvaṇṇanāvisesabhūto vevacanahārasampāto niyutto yathāsambhavaṁ nīharitvā",
  "tika-s0501t3:814_3": "yujjitabboti attho gahitoti.",
  "tika-s0501t3:815": "Iti vevacanahārasampāte sattibalānurūpā racitā",
  "tika-s0501t3:816": "Vibhāvanā niṭṭhitā.",
  "tika-s0501t3:817": "Paṇḍitehi pana…pe… gahetabboti.",
  "tika-s0501t3:818": "11. Paññattihārasampātavibhāvanā",
  "tika-s0501t3:819_0": "73. Yena yena vevacanahārasampātena vevacanāni niddhāritāni, so vevacanahārasampāto",
  "tika-s0501t3:819_1": "paripuṇṇo, ‘‘katamo paññattihārasampāto’’ti pucchitabbattā ‘‘tattha katamo paññattihārasampāto’’tiādi vuttaṁ.",
  "tika-s0501t3:820_0": "‘‘Katamā suttappadesabhūtā paññatti katamesaṁ dhammānaṁ paññattī’’ti pucchitabbattā",
  "tika-s0501t3:820_1": "‘‘tasmā’’tiādi vuttaṁ. ‘‘Tasmā rakkhitacittassā’’ti paññatti satiyā padaṭṭhānassa",
  "tika-s0501t3:820_2": "rakkhitabbassa cittassa paññāpanato satiyā padaṭṭhānapaññatti nāma. Satiyā hi rakkhitabbaṁ",
  "tika-s0501t3:820_3": "cittaṁ satiyā padaṭṭhānaṁ adhiṭṭhānaṁ nāma. Tenāha aṭṭhakathāyaṁ – ‘‘adhiṭṭhahitvā",
  "tika-s0501t3:820_4": "rakkhantiyā satiyā rakkhiyamānaṁ cittaṁ tassā adhiṭṭhānaṁ viya hotī’’ti. ‘‘Sammāsaṅkappagocaro’’ti",
  "tika-s0501t3:820_5": "paññatti samathassa bhāvanāya paññāpanato samathassa bhāvanāpaññatti nāma. ‘‘Sammādiṭṭhipurekkhāro,",
  "tika-s0501t3:820_6": "ñatvāna udayabbaya’’nti paññatti dassanabhūmiyā nikkhepassa paññāpanato nikkhepapaññatti",
  "tika-s0501t3:820_7": "nāma. ‘‘Thinamiddhābhibhū bhikkhū’’ti samudayassa anavasesappahānassa paññāpanato",
  "tika-s0501t3:820_8": "anavasesappahānapaññatti nāma. ‘‘Sabbā duggatiyo jahe’’ti paññatti maggassa ariyamaggassa",
  "tika-s0501t3:820_9": "bhāvanāya paññāpanato bhāvanāpaññatti nāma.",
  "tika-s0501t3:821_0": "‘‘Ettakova paññattihārasampāto paripuṇṇo’’ti vattabbattā ‘‘niyutto paññattihārasampāto’’ti",
  "tika-s0501t3:821_1": "vuttaṁ. Yena yena saṁvaṇṇanāvisesabhūtena paññattihārasampātena paññattippabhedā",
  "tika-s0501t3:821_2": "niddhāritā, so so saṁvaṇṇanāvisesabhūto paññattihārasampāto niyutto yathārahaṁ niddhāretvā",
  "tika-s0501t3:821_3": "yujjitabboti attho gahetabboti.",
  "tika-s0501t3:822": "Iti paññattihārasampāte sattibalānurūpā racitā",
  "tika-s0501t3:823": "Vibhāvanā niṭṭhitā.",
  "tika-s0501t3:824": "Paṇḍitehi pana…pe… gahetabboti.",
  "tika-s0501t3:825": "12. Otaraṇahārasampātavibhāvanā",
  "tika-s0501t3:826_0": "74. Yena yena paññattihārasampātena paññattippabhedā niddhāritā, so paññattihārasampāto",
  "tika-s0501t3:826_1": "paripuṇṇo, ‘‘katamo otaraṇo hārasampāto’’ti pucchitabbattā ‘‘tattha katamo otaraṇo",
  "tika-s0501t3:826_2": "hārasampāto’’tiādimāha.",
  "tika-s0501t3:827_0": "‘‘Tattha tissaṁ gāthāyaṁ katamāni indriyāni niddhāretvā katamehi niddhāritehi dhammehi",
  "tika-s0501t3:827_1": "otaratī’’ti pucchitabbattā ‘‘tasmā’’tiādi vuttaṁ. Yā ‘‘tasmā rakkhitacittassā’’tiādigāthā",
  "tika-s0501t3:827_2": "vuttā, tissaṁ gāthāyaṁ ‘‘tasmā…pe… purekkhāro’’ti suttappadesena sammādiṭṭhi gahitā,",
  "tika-s0501t3:827_3": "sammādiṭṭhiyā gahitāya pañcindriyāni saddhādipañcindriyāni gahitāni bhavanti.",
  "tika-s0501t3:828_0": "Tāniyeva saddhādipañcindriyāni vijjāya upakārattā vā padaṭṭhānattā vā vijjā bhavanti,",
  "tika-s0501t3:828_1": "vijjuppādā tādisāya vijjāya uppādā uppādahetuto avijjānirodho sambhavati, avijjānirodhā",
  "tika-s0501t3:828_2": "saṅkhāranirodho sambhavati…pe… jātinirodhā jarāmaraṇanirodho sambhavatīti. Ayaṁ otaraṇā",
  "tika-s0501t3:828_3": "paṭiccasamuppādena pañcindriyānaṁ otaraṇā nāma.",
  "tika-s0501t3:829_0": "Tāniyeva pañcindriyāni sīlakkhandhena samādhikkhandhena paññākkhandhena tīhi khandhehi",
  "tika-s0501t3:829_1": "saṅgahitāni bhavanti saddhāvīriyehi sīlasambhavato, satiyā ca paññānuvattakattā.",
  "tika-s0501t3:829_2": "Ayaṁ otaraṇā khandhehi pañcindriyānaṁ otaraṇā nāma.",
  "tika-s0501t3:830_0": "Tāniyeva pañcindriyāni saṅkhārapariyāpannāni bhavanti. Ye saṅkhārā anāsavā bhavanti,",
  "tika-s0501t3:830_1": "bhavaṅgā bhavahetū no bhavanti, te anāsavā saṅkhārā dhammadhātusaṅgahitā bhavanti",
  "tika-s0501t3:830_2": "dhammadhātuyā antogadhattā. Ayaṁ otaraṇā dhātūhi pañcindriyānaṁ otaraṇā nāma.",
  "tika-s0501t3:831": "Sā anāsavā dhammadhātu dhammāyatanapariyāpannā bhavati, yaṁ āyatanaṁ anāsavaṁ bhavati, bhavaṅgaṁ bhavahetu no bhavati. Ayaṁ otaraṇā āyatanehi dhammadhātuyā otaraṇā nāma.",
  "tika-s0501t3:832_0": "‘‘Ettakova otaraṇo hārasampāto paripuṇṇo’’ti vattabbattā ‘‘niyutto otaraṇo hārasampāto’’ti",
  "tika-s0501t3:832_1": "vuttaṁ. Yena yena saṁvaṇṇanāvisesabhūtena otaraṇahārasampātena suttappadesatthā otaritabbā,",
  "tika-s0501t3:832_2": "so so saṁvaṇṇanāvisesabhūto otaraṇo hārasampāto niyutto yathārahaṁ niddhāretvā yujjitabboti attho gahetabboti.",
  "tika-s0501t3:833": "Iti otaraṇahārasampāte sattibalānurūpā racitā",
  "tika-s0501t3:834": "Vibhāvanā niṭṭhitā.",
  "tika-s0501t3:835": "Paṇḍitehi pana…pe… gahetabboti.",
  "tika-s0501t3:836_0": "Ito paṭṭhāya ‘‘tattha katamo’’tiādianusandhyattho ca pariyosāne ‘‘niyutto’’tiādianusandhyattho",
  "tika-s0501t3:836_1": "ca vuttanayānusāreneva viññātabbo. Katthaci katthaci pāṭhe apākaṭaṁyeva yathābalaṁ kathayissāma.",
  "tika-s0501t3:837": "13. Sodhanahārasampātavibhāvanā",
  "tika-s0501t3:838_0": "75.Yatthāti yasmiṁ pañhe. Ārambho attho suddho paripuṇṇo, so pañho niravasesato vissajjito",
  "tika-s0501t3:838_1": "bhavati. Yattha pañhe pana ārambho attho na suddho aparipuṇṇo koci vissajjetabbo",
  "tika-s0501t3:838_2": "avasiṭṭho, so pañho tāva vissajjito na bhavati.",
  "tika-s0501t3:839": "15. Parikkhārahārasampātavibhāvanā",
  "tika-s0501t3:840_0": "77.‘‘Tasmā rakkhitacittassā’’ti padena yo satisaṁvaro vutto, ayaṁ satisaṁvaro samathassa",
  "tika-s0501t3:840_1": "parikkhāro. ‘‘Sammāsaṅkappagocaro’’ti padena yo sammāsaṅkappo vutto, so sammāsaṅkappo",
  "tika-s0501t3:840_2": "vipassanāya parikkhāroti vibhajitvā yojetabbo.",
  "tika-s0501t3:841": "16. Samāropanahārasampātavibhāvanā",
  "tika-s0501t3:842_0": "78.‘‘Tasmārakkhitacittassā’’ti padena yaṁ rakkhitacittaṁ vuttaṁ, taṁ rakkhitacittaṁ",
  "tika-s0501t3:842_1": "tiṇṇaṁ sucaritānaṁ kammānaṁ padaṭṭhānaṁ. Sammādiṭṭhiyā bhāvitāya ariyo aṭṭhaṅgiko",
  "tika-s0501t3:842_2": "maggo bhāvito bhavati ekato bhāvitabbattā, padaṭṭhānakāraṇattā ca. Tena vuttaṁ –",
  "tika-s0501t3:842_3": "‘‘sammādiṭṭhito hī’’tiādi. Yassa arahato samādhivimutti bhavati, ayaṁ arahā anupādiseso",
  "tika-s0501t3:842_4": "puggalo, ayaṁ samādhivimutti anupādisesā nibbānadhātu.",
  "tika-s0501t3:843_0": "‘‘Desanāhārasampātādiko hārasampāto yena soḷasappabhedabhāvena suttappadesatthe niddhāretvā",
  "tika-s0501t3:843_1": "yujjito, soḷasappabhedabhāvo kena amhehi saddahitabbo’’ti vattabbattā ‘‘tenāhā’’tiādi",
  "tika-s0501t3:843_2": "vuttaṁ. Tena soḷasappabhedabhāvena āyasmā mahākaccāno ‘‘soḷasa…pe… sutta’’nti yaṁ",
  "tika-s0501t3:843_3": "vacanaṁ āha, tena vacanena soḷasappabhedabhāvo tumhehi saddahitabbo.",
  "tika-s0501t3:844_0": "‘‘Ettakova hārasampāto paripuṇṇo’’ti vattabbattā ‘‘niyutto hārasampāto’’ti vuttaṁ.",
  "tika-s0501t3:844_1": "Yena yena saṁvaṇṇanāvisesabhūtena desanāhārasampātena suttappadesatthā niddhāritā,",
  "tika-s0501t3:844_2": "so so saṁvaṇṇanāvisesabhūto desanāhārasampātādihārasampāto niyutto yathārahaṁ niddhāretvā",
  "tika-s0501t3:844_3": "yujjitabboti attho gahetabbo, aṭṭhakathāyañca (netti. aṭṭha. 73, 76) tathā niddhāretvā yujjitoti.",
  "tika-s0501t3:845": "Iti desanāhārasampātādihārasampāte sattibalānurūpā",
  "tika-s0501t3:846": "Racitā vibhāvanā niṭṭhitā.",
  "tika-s0501t3:847": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti."
}