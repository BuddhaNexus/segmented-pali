{
  "anya-e0902n0:0": "Namo tassa bhagavato arahato sammāsambuddhassa",
  "anya-e0902n0:1": "Suttantapiṭaka",
  "anya-e0902n0:2": "Majjhimanikāya",
  "anya-e0902n0:3": "Mūlapaṇṇāsapāḷi",
  "anya-e0902n0:4": "Saṃgāyanassa pucchā vissajjanā",
  "anya-e0902n0:5": "Pucchā – paṭhamamahāsaṃgītikāle āvuso dhammasaṃgāhakā mahākassapādayo mahātheravarā dīghanikāyaṃ saṃgāyitvā tadanantaraṃ kiṃ nāma pāvacanaṃ saṃgāyiṃsu.",
  "anya-e0902n0:6": "Vissajjanā – paṭhamamahāsaṃgītikāle bhante dhammasaṃgāhakā mahākassapādayo mahātheravarā dīghanikāyaṃ saṃgāyitvā tadanantaraṃ majjhimaṃ nāma nikāyaṃ saṃgāyiṃsu.",
  "anya-e0902n0:7": "Pucchā – majjhimanikāyo nāma āvuso mūlapaṇṇāsako majjhima paṇṇāsako uparipaṇṇāsakoti paṇṇāsakavasena tividho, tattha kataraṃ paṇṇāsakaṃ paṭhamaṃ saṃgāyiṃsu.",
  "anya-e0902n0:8": "Vissajjanā – tīsu bhante paṇṇāsakesu mūlapaṇṇāsakaṃ nāma pāvacanaṃ dhammasaṃgāhakā mahātheravarā paṭhamaṃ saṃgāyiṃsu.",
  "anya-e0902n0:9": "Pucchā – mūlapaṇṇāsakepi āvuso pañcavaggā paṇṇāsa ca suttāni, tesu kataraṃ vaggaṃ katarañca suttaṃ paṭhamaṃ saṃgāyiṃsu.",
  "anya-e0902n0:10": "Vissajjanā – mūlapaṇṇāsake bhante pañcasu vaggesu paṭhamaṃ mūlapariyāyavaggaṃ paṇṇāsakesu ca suttesu paṭhamaṃ mūlapariyāyasuttaṃ saṃgāyiṃsu.",
  "anya-e0902n0:11": "Sādhu āvuso mayampi dāni tatoyeva paṭṭhāya saṃgītipubbaṅgamāni pucchāvissajjanakiccāni kātuṃ samārabhāma.",
  "anya-e0902n0:12": "Mūlapariyāyasutta",
  "anya-e0902n0:13": "Pucchā – tena āvuso bhagavatā jānatā passatā arahatā sammāsambuddhena mūlapariyāyasuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:14_0": "Vissajjanā – ukkaṭṭhāyaṃ bhante pañcasate brāhmaṇakulā pabbajite ārabbha bhāsitaṃ,",
  "anya-e0902n0:14_1": "pañcasatā bhante brāhmaṇakulā pabbajitā bhikkhū pariyattiṃ nissāya mānaṃ uppādesuṃ,",
  "anya-e0902n0:14_2": "tasmiṃ bhante vatthusmiṃ bhāsitaṃ.",
  "anya-e0902n0:15": "Pucchā – taṃ panāvuso suttaṃ bhagavatā katihi vārehi katihi ca antogadhapadehi vibhajitvā bhāsitaṃ.",
  "anya-e0902n0:16": "Vissajjanā – taṃ pana bhante mūlapariyāyasuttaṃ bhagavatā aṭṭhahi ca vārehi catuvīsatiyā ca antogadhapadehi vibhajitvā desitaṃ.",
  "anya-e0902n0:17": "Sabbāsavasutta",
  "anya-e0902n0:18": "Pucchā – dutiyaṃ panāvuso sabbāsavasuttaṃ bhagavatā kattha kaṃ ārabbha bhāsitaṃ.",
  "anya-e0902n0:19": "Vissajjanā – sabbāsavasuttaṃ pana bhante bhagavatā sāvatthiyaṃ sambahule bhikkhū ārabbha bhāsitaṃ.",
  "anya-e0902n0:20": "Pucchā – tatthāvuso bhagavatā āsavā katihi pakārehi vibhajitvā dassitā.",
  "anya-e0902n0:21": "Vissajjanā – sattahi bhante pakārehi vibhajitvā āsavā bhagavatā pakāsitā.",
  "anya-e0902n0:22": "Dhammadāyādasutta",
  "anya-e0902n0:23": "Pucchā – dhammadāyādasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:24": "Vissajjanā – sāvatthiyaṃ bhante sambahule bhikkhū ārabbha bhāsitaṃ, bhagavato ca bhante bhikkhusaṅghassa ca tadā mahālābhasakkāro udapādi, tasmiṃ bhante vatthusmiṃ bhāsitaṃ.",
  "anya-e0902n0:25": "Pucchā – tatthāvuso dve anusandhayo, tesu paṭhame anusandhimhi kathaṃ bhagavatā bhikkhūnaṃ ovādo dinno.",
  "anya-e0902n0:26_0": "Vissajjanā – paṭhame bhante anusandhimhi dhammadāyādā me bhikkhave bhavatha mā āmisadāyādā,",
  "anya-e0902n0:26_1": "atthi me tumhesu anukampā, kinti me sāvakā dhammadāyādā bhaveyyuṃ no āmisadāyādāti",
  "anya-e0902n0:26_2": "evamādinā bhagavatā bhikkhūnaṃ ovādo dinno.",
  "anya-e0902n0:27": "Dhammadāyādā me bhikkhave bhavatha mā āmisadāyādā, atthi me tumhesu anukampā kinti me sāvakā dhammadāyādā bhaveyyuṃ, no āmisadāyādā.",
  "anya-e0902n0:28": "Pucchā – dutiye panāvuso anusandhimhi āyasmatā sāriputtattherena dhammasenāpatinā kīdisī dhammadesanā vibhajitvā pakāsitā.",
  "anya-e0902n0:29_0": "Vissajjanā – dutiye pana bhante anusandhimhi āyasmatā sāriputtattherena dhammasenāpatinā",
  "anya-e0902n0:29_1": "satthu pavivittassa viharato sāvakānaṃ vivekaṃ ananusikkhataṃ tīhi ṭhānehi gārayutaṃ,",
  "anya-e0902n0:29_2": "anusikkhantānañca tīhi ṭhānehi pāsaṃsataṃ, soḷasa ca pāpake dhamme tesañca pahānāya",
  "anya-e0902n0:29_3": "majjhimā paṭipadā vibhajitvā pakāsitā.",
  "anya-e0902n0:30": "Bhayabheravasutta",
  "anya-e0902n0:31": "Pucchā – bhayabheravasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:32_0": "Vissajjanā – sāvatthiyaṃ bhante jāṇussoṇiṃ brāhmaṇaṃ ārabbha bhāsitaṃ, jāṇussoṇi",
  "anya-e0902n0:32_1": "bhante brāhmaṇo bhagavantaṃ upasaṅkamitvā etadavoca “ye me bho gotama kulaputtā bhavantaṃ",
  "anya-e0902n0:32_2": "gotamaṃ uddissa saddhā agārasmā anagāriyaṃ pabbajitā, bhavaṃ tesaṃ gotamo pubbaṅgamo, bhavaṃ",
  "anya-e0902n0:33": "Tesaṃ gotamo bahukāro, bhavaṃ tesaṃ gotamo samādapetā, bhoto ca pana gotamassa sā janatā diṭṭhānugatiṃ āpajjatī”ti, tasmiṃ bhante vatthusmiṃ bhāsitaṃ.",
  "anya-e0902n0:34": "Anaṅgaṇasutta",
  "anya-e0902n0:35": "Pucchā – anaṅgaṇasuttaṃ panāvuso kattha kaṃ ārabbha kena bhāsitaṃ.",
  "anya-e0902n0:36": "Vissajjanā – sāvatthiyaṃ bhante sambahule bhikkhū ārabbha āyasmatā sāriputtattherena dhammasenāpatinā bhāsitaṃ.",
  "anya-e0902n0:37": "Ākaṅkheyyasutta",
  "anya-e0902n0:38": "Pucchā – ākaṅkheyyasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n0:39": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n0:40": "Vatthasutta",
  "anya-e0902n0:41": "Pucchā – vatthasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n0:42": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n0:43": "Sallekhasutta",
  "anya-e0902n0:44": "Pucchā – sallekhasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:45_0": "Vissajjanā – sāvatthiyaṃ bhante āyasmantaṃ mahācundaṃ ārabbha bhāsitaṃ, āyasmā mahācundo",
  "anya-e0902n0:45_1": "bhante bhagavantaṃ upasaṅkamitvā etadavoca “yā imā bhante anekavihitā diṭṭhiyo loke",
  "anya-e0902n0:45_2": "uppajjanti, attavādapaṭisaṃyuttā vā lokavādapaṭisaṃyuttā vā, ādimeva nu kho bhante",
  "anya-e0902n0:45_3": "bhikkhuno manasikaroto evametāsaṃ diṭṭhīnaṃ pahānaṃ hoti, evametāsaṃ diṭṭhīnaṃ paṭinissaggo",
  "anya-e0902n0:45_4": "hotī”ti, tasmiṃ bhante vatthusmiṃ bhāsitaṃ.",
  "anya-e0902n0:46": "Pucchā – tattha ca āvuso kati pariyāyā kati ca antogadhapadāni bhagavatā vibhajitvā pakāsitāni.",
  "anya-e0902n0:47": "Vissajjanā – tattha bhante pañca pariyāyā catucattālīsa ca antogadhapadāni bhagavatā vitthārena bhāsitāni.",
  "anya-e0902n0:48": "Sammāṭṭhisutta",
  "anya-e0902n0:49": "Pucchā – sammādiṭṭhisuttaṃ panāvuso kattha kaṃ ārabbha kena bhāsitaṃ.",
  "anya-e0902n0:50": "Vissajjanā – sāvatthiyaṃ bhante sambahule bhikkhū ārabbha āyasmatā sāriputtattherena dhammasenāpatinā bhāsitaṃ.",
  "anya-e0902n0:51": "Pucchā – kassa āvuso vacanaṃ.",
  "anya-e0902n0:52": "Vissajjanā – bhagavato bhante vacanaṃ arahato sammāsambuddhassa.",
  "anya-e0902n0:53": "Pucchā – kenāvuso ābhataṃ.",
  "anya-e0902n0:54": "Vissajjanā – paramparāya bhante ābhataṃ.",
  "anya-e0902n0:55": "Mahāsatipaṭṭhānasutta",
  "anya-e0902n0:56_0": "Pucchā – mahāsatipaṭṭhānasuttaṃ panāvuso yogāvacarānaṃ bahupakārattā dīghanikāye",
  "anya-e0902n0:56_1": "ca idha cāti dvīsu nikāyesu porāṇakehi saṃgītikārehi dvikkhattuṃ saṃgāyitvā vitthārena",
  "anya-e0902n0:56_2": "patiṭṭhāpitaṃ, taṃ amhehi dīghanikāye yathānuppattavasena pucchitañca vissajjitañca.",
  "anya-e0902n0:56_3": "Tathāpi yogāvacarānaṃ bahupakārattāyeva taṃ idānipi yathānuppattavasena puna pucchissāmi,",
  "anya-e0902n0:56_4": "taṃ panetaṃ āvuso mahāsatipaṭṭhānasuttaṃ bhagavatā kattha kaṃ ārabbha bhāsitaṃ.",
  "anya-e0902n0:57": "Vissajjanā – kurūsu bhante kammāsadhamme nāma kurūnaṃ nigame sambahule bhikkhū ārabbha bhāsitaṃ.",
  "anya-e0902n0:58": "Pucchā – kathañcāvuso tattha ānāpānassati kāyānupassanā bhagavatā vibhajitvā pakāsitā.",
  "anya-e0902n0:59_0": "Vissajjanā – idha bhikkhave bhikkhu araññagato vā rukkhamūlagato vā suññāgāragato",
  "anya-e0902n0:59_1": "vā nisīdati pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā",
  "anya-e0902n0:59_2": "so satova assasati, satova passasati, dīghaṃ vā assasanto ‘dīghaṃ assasāmī’ti pajānāti,",
  "anya-e0902n0:59_3": "dīghaṃ vā passasanto ‘dīghaṃ passasāmī’ti pajānāti, evamādinā bhante tattha ānāpānassati",
  "anya-e0902n0:59_4": "kāyānupassanā bhagavatā vibhajitvā pakāsitā.",
  "anya-e0902n0:60": "Pucchā – kathañcāvuso tattha iriyāpathakāyānupassanā bhagavatā vibhajitvā pakāsitā.",
  "anya-e0902n0:61_0": "Vissajjanā – puna caparaṃ bhikkhave bhikkhu gacchanto vā gacchāmīti pajānāti, ṭhito",
  "anya-e0902n0:61_1": "vā ṭhitomhīti pajānāti, nisinno vā nisinnomhīti pajānāti, sayāno vā sayānomhīti pajānāti,",
  "anya-e0902n0:61_2": "evamādinā bhante bhagavatā iriyāpathakāyānupassanā bhāvanā vibhajitvā pakāsitā.",
  "anya-e0902n0:62": "Pucchā – kathañcāvuso tattha sampajaññakāyānupassanā bhagavatā vibhajitvā pakāsitā.",
  "anya-e0902n0:63_0": "Vissajjanā – puna caparaṃ bhikkhave bhikkhu abhikkante paṭikkante sampajānakārī hoti,",
  "anya-e0902n0:63_1": "ālokite vilokite sampajānakārī hoti, samiñjite pasārite sampajānakārī hoti, saṅghāṭipattacīvaradhāraṇe",
  "anya-e0902n0:63_2": "sampajānakārī hoti, asite pīte khāyite sāyite sampajānakārī hoti, uccārapassāvakamme",
  "anya-e0902n0:63_3": "sampajānakārī hoti, gate ṭhite nisinne sutte jāgarite bhāsite tuṇhībhāve sampajānakārī",
  "anya-e0902n0:63_4": "hoti, evamādinā bhante bhagavatā tattha sampajaññakāyānupassanā vibhajitvā pakāsitā.",
  "anya-e0902n0:64": "Pucchā – kathañcāvuso tattha paṭikūlamanasikārakāyānupassanā bhagavatā vibhajitvā pakāsitā.",
  "anya-e0902n0:65_0": "Vissajjanā – puna caparaṃ bhikkhave bhikkhu imameva kāyaṃ uddhaṃ pādatalā adho kesamatthakā",
  "anya-e0902n0:65_1": "tacapariyantaṃ pūraṃ nānappakārassa asucino paccavekkhati atthi imasmiṃ kāye kesālomā",
  "anya-e0902n0:65_2": "nakhā dantā taco evamādinā bhante tattha bhagavatā paṭikūlamanasikārakāyānupassanā",
  "anya-e0902n0:65_3": "vibhajitvā pakāsitā.",
  "anya-e0902n0:66": "Pucchā – kathañcāvuso tattha dhātumanasikārakāyānupassanā bhagavatā vibhajitvā pakāsitā.",
  "anya-e0902n0:67_0": "Vissajjanā – puna caparaṃ bhikkhave bhikkhu imameva kāyaṃ yathāṭhitaṃ yathāpaṇihitaṃ",
  "anya-e0902n0:67_1": "dhātuso paccavekkhati atthi imasmiṃ kāye pathavīdhātu āpodhātu tejodhātu vāyodhātu",
  "anya-e0902n0:67_2": "evamādinā bhante bhagavatā dhātumanasikārakāyānupassanā vibhajitvā pakāsitā.",
  "anya-e0902n0:68": "Pucchā – kathañcāvuso tattha nava sivathikakāyānupassanā bhagavatā vibhajitvā pakāsitā.",
  "anya-e0902n0:69_0": "Vissajjanā – puna caparaṃ bhikkhave bhikkhu seyyathāpi passeyya sarīraṃ sivathikāya",
  "anya-e0902n0:69_1": "chaḍḍitaṃ ekāhamataṃ vā dvīhamataṃ vā tīhamataṃ vā uddhumātakaṃ vinīlakaṃ vipubbakajātaṃ",
  "anya-e0902n0:69_2": "so imameva kāyaṃ upasaṃharati “ayampi kho kāyo evaṃdhammo evaṃbhāvī evaṃanatīto”ti",
  "anya-e0902n0:69_3": "evamādinā bhante tattha bhagavatā nava sivathikakāyānupassanā bhāvanā vibhajitvā pakāsitā.",
  "anya-e0902n0:70": "Pucchā – kathañcāvuso tattha vedanānupassanā bhagavatā vibhajitvā desitā.",
  "anya-e0902n0:71_0": "Vissajjanā – idha bhikkhave bhikkhu sukhaṃ vā vedanaṃ vedayamāno “sukhaṃ vedanaṃ",
  "anya-e0902n0:71_1": "vedayāmī”ti pajānāti, dukkhaṃ vā vedanaṃ vedayamāno “dukkha vedanaṃ vedayāmī”ti pajānāti,",
  "anya-e0902n0:71_2": "adukkhamasukhaṃ vā vedanaṃ vedayamāno “adukkhamasukhaṃ vedanaṃ vedayāmī”ti pajānāti,",
  "anya-e0902n0:71_3": "evamādinā bhante tattha bhagavatā vedanānupassanā vibhajitvā pakāsitā.",
  "anya-e0902n0:72": "Pucchā – kathañcāvuso tattha cittānupassanā bhagavatā vibhajitvā desitā.",
  "anya-e0902n0:73_0": "Vissajjanā – idha bhikkhave bhikkhu sarāgaṃ vā cittaṃ “sarāgaṃ citta”nti pajānāti,",
  "anya-e0902n0:73_1": "vītarāgaṃ vā cittaṃ “vītarāgaṃ citta”nti pajānāti, sadosaṃ vā vītadosaṃ vā samohaṃ",
  "anya-e0902n0:73_2": "vā vītamohaṃ vā saṃkhittaṃ vā cittaṃ “saṃkhittaṃ citta”nti pajānāti, vikkhittaṃ vā",
  "anya-e0902n0:73_3": "cittaṃ “vikkhittaṃ citta”nti pajānāti, evamādinā tattha bhagavatā cittānupassanā",
  "anya-e0902n0:73_4": "vibhajitvā pakāsitā.",
  "anya-e0902n0:74": "Pucchā – kathañcāvuso tattha dhammānupassanā bhagavatā vibhajitvā desitā, taṃ saṅkhepamatteneva vissajjehi.",
  "anya-e0902n0:75": "Vissajjanā – idha bhikkhave bhikkhu dhammesu dhammānupassī viharati, pañcasu nīvaraṇesu evamādinā bhante tattha bhagavatā pañcahi pabbehi dhammānupassanā vibhajitvā pakāsitā.",
  "anya-e0902n0:76": "Cūḷasīhanādasutta",
  "anya-e0902n0:77": "Pucchā – cūḷanasīhanādasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:78_0": "Vissajjanā – sāvatthiyaṃ bhante parihīnalābhasakkāre nānātitthiye ārabbha bhāsitaṃ,",
  "anya-e0902n0:78_1": "nānātitthiyā bhante parihīnalābhasakkārā tesu tesu ṭhānesu parideviṃsu, catasso ca",
  "anya-e0902n0:78_2": "bhante parisā bhagavato ekamatthaṃ ārocesuṃ, tasmiṃ bhante vatthusmiṃ bhāsitaṃ.",
  "anya-e0902n0:79": "Mahāsīhanādasutta",
  "anya-e0902n0:80": "Pucchā – tenāvuso bhagavatā jānatā passatā arahatā sammāsambuddhena mahāsīhanādasuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:81_0": "Vissajjanā – vesāliyaṃ bhante sunakkhattaṃ licchaviputtaṃ ārabbha bhāsitaṃ, sanukkhatto",
  "anya-e0902n0:81_1": "bhante licchaviputto acirapakkanto hoti imasmā dhammavinayā, so vesāliyaṃ parisati",
  "anya-e0902n0:81_2": "evaṃ vācaṃ bhāsati “natthi samaṇassa gotamassa uttarimanussadhammā alamariyañāṇadassanaviseso,",
  "anya-e0902n0:81_3": "takkapariyāhataṃ samaṇo gotamo dhammaṃ deseti vīmaṃsānucaritaṃ sayaṃ paṭibhānaṃ.",
  "anya-e0902n0:81_4": "Yassa ca khvāssa atthāya dhammo desito, so niyyāti takkarassa sammā dukkhakkhayāyā”ti,",
  "anya-e0902n0:81_5": "etamatthaṃ bhante āyasmā sāriputto bhagavato ārocesi, tasmiṃ bhante vatthusmiṃ bhāsitaṃ.",
  "anya-e0902n0:82_0": "Pucchā – kati panāvuso tattha bhagavatā tathāgatassa tathāgatabalāni vibhajitvā pakāsitāni,",
  "anya-e0902n0:82_1": "yehi balehi samannāgato tathāgato āsabhaṃ ṭhānaṃ paṭijānāti, parisāsu sīhanādaṃ nadati,",
  "anya-e0902n0:82_2": "brahmacakkaṃ pavatteti.",
  "anya-e0902n0:83_0": "Vissajjanā – dasa bhante tathāgatassa tathāgatabalāni bhagavatā vibhajitvā pakāsitāni,",
  "anya-e0902n0:83_1": "yehi balehi samannāgato tathāgato āsabhaṃ ṭhānaṃ paṭijānāti, parisāsu sīhanādaṃ nadati,",
  "anya-e0902n0:83_2": "brahmacakkaṃ pavatteti.",
  "anya-e0902n0:84_0": "Pucchā – kathañcāvuso tattha bhagavatā catuverajjañāṇāni vibhajitvā pakāsitāni, yehi",
  "anya-e0902n0:84_1": "vesārajjehi samannāgato tathāgato āsabhaṃ ṭhānaṃ paṭijānāti, parisāsu sīhanādaṃ nadati,",
  "anya-e0902n0:84_2": "brahmacakkaṃ pavatteti.",
  "anya-e0902n0:85_0": "Vissajjanā – khīṇāsavassa te paṭijānato ime āsavā aparikkhīṇāti tatra vata maṃ samaṇo",
  "anya-e0902n0:85_1": "vā brāhmaṇo vā devo vā māro vā brahmā vā koci vā lokasmiṃ sahadhammena paṭicodessatīti",
  "anya-e0902n0:85_2": "nimittametaṃ sāriputta na samanupassāmi, etamahaṃ sāriputta nimittaṃ asamanupassanto",
  "anya-e0902n0:85_3": "khemappatto abhayappatto vesārajjappatto viharāmi. Evamādinā bhante tattha catuvesārajjañāṇāni",
  "anya-e0902n0:85_4": "bhagavatā vitthārena vibhajitvā pakāsitāni.",
  "anya-e0902n0:86": "Pucchā – kathañcāvuso tattha bhagavatā pañcagatiparicchedañāṇaṃ vibhajitvā pakāsitaṃ.",
  "anya-e0902n0:87_0": "Vissajjanā – pañca kho imā sāriputta gatiyo, katamā pañca, nirayo tiracchānayoni",
  "anya-e0902n0:87_1": "pettivisayo manussā devā, evamādinā bhante bhagavatā tattha pañcagatiparicchedakañāṇaṃ",
  "anya-e0902n0:87_2": "vibhajitvā pakāsitaṃ.",
  "anya-e0902n0:88": "Pucchā – kathañcāvuso tattha tathāgato attano paññāveyyattiyā aparihāniṃ pakāsesi.",
  "anya-e0902n0:89_0": "Vissajjanā – santi kho pana sāriputta eke samaṇabrāhmaṇā evaṃvādino evaṃdiṭṭhino",
  "anya-e0902n0:89_1": "yāvadevāyaṃ bhavaṃ puriso daharo hoti, evamādinā bhante tattha tathāgato attano paññāveyyattiyā",
  "anya-e0902n0:89_2": "aparihāniṃ pakāsesi.",
  "anya-e0902n0:90": "Mahādukkhakkhandhasutta",
  "anya-e0902n0:91": "Pucchā – mahādukkhakkhandhasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:92_0": "Vissajjanā – sāvatthiyaṃ bhante aññatitthiye ārabbha bhāsitaṃ, sambahulā bhante aññatitthiyā",
  "anya-e0902n0:92_1": "bhikkhū etadavocuṃ “samaṇo āvuso gotamo kāmānaṃ pariññaṃ paññapeti, mayampi kāmānaṃ",
  "anya-e0902n0:92_2": "pariññaṃ paññapema, samaṇo āvuso gotamo rūpānaṃ vedanānaṃ pariññaṃ paññapeti, mayampi",
  "anya-e0902n0:92_3": "rūpānaṃ vedanānaṃ pariññaṃ paññapema, idha no āvuso ko viseso, ko adhippayāso, kiṃ",
  "anya-e0902n0:92_4": "nānākaraṇaṃ samaṇassa vā gotamassa amhākaṃ vā yadidaṃ dhammadesanāya vā dhammadesanaṃ",
  "anya-e0902n0:92_5": "anusāsaniyā vā anusāsani”nti, etamatthaṃ bhikkhū bhagavato ārocesuṃ, tasmiṃ bhante",
  "anya-e0902n0:92_6": "vatthusmiṃ bhāsitaṃ.",
  "anya-e0902n0:93": "Cūḷadukkhakkhandhasutta",
  "anya-e0902n0:94": "Pucchā – cūḷadukkhakkhandhasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:95_0": "Vissajjanā – sakkesu bhante kapilavatthusmiṃ mahānāmaṃ sakkaṃ ārabbha bhāsitaṃ, mahānāmo",
  "anya-e0902n0:95_1": "bhante sakko bhagavantaṃ upasaṅkamitvā etadavoca “dīgharattāhaṃ bhante bhagavatā",
  "anya-e0902n0:95_2": "evaṃ dhammaṃ desitaṃ ājānāmi ‘lobho cittassa upakkileso, doso cittassa upakkileso,",
  "anya-e0902n0:95_3": "moho cittassa upakkileso’ti, evañcāhaṃ bhante bhagavatā dhammaṃ desitaṃ ājānāmi ‘lobho",
  "anya-e0902n0:95_4": "cittassa upakkileso, doso cittassa upakkileso, moho cittassa upakkileso’ti. Atha",
  "anya-e0902n0:95_5": "ca pana me ekadā lobhadhammāpi cittaṃ pariyādāya tiṭṭhanti, dosadhammāpi cittaṃ pariyādāya",
  "anya-e0902n0:95_6": "tiṭṭhanti, mohadhammāpi cittaṃ pariyādāya tiṭṭhanti, tassa mayhaṃ bhante evaṃ hoti",
  "anya-e0902n0:95_7": "‘ko su nāma me dhammo ajjhattaṃ appahino, yena me ekadā lobhadhammāpi cittaṃ pariyādāya",
  "anya-e0902n0:95_8": "tiṭṭhanti, dosadhammāpi cittaṃ pariyādāya tiṭṭhanti, mohadhammāpi cittaṃ pariyādāya",
  "anya-e0902n0:95_9": "tiṭṭhantī’ti”, tasmiṃ bhante vatthusmiṃ bhāsitaṃ.",
  "anya-e0902n0:96": "Anumānasutta",
  "anya-e0902n0:97": "Pucchā – anumānasuttaṃ panāvuso kattha kaṃ ārabbha kena bhāsitaṃ.",
  "anya-e0902n0:98": "Vissajjanā – bhaggesu bhante susumāragire bhesakaḷāvane āyasmatā mahāmoggallānattherena sambahule bhikkhū ārabbha bhāsitaṃ.",
  "anya-e0902n0:99": "Cetokhilasutta",
  "anya-e0902n0:100": "Pucchā – cetokhilasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n0:101": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n0:102": "Vanapatthasutta",
  "anya-e0902n0:103": "Pucchā – vanapatthasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n0:104": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n0:105": "Madhupiṇḍikasutta",
  "anya-e0902n0:106": "Pucchā – madhupiṇḍikasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:107_0": "Vissajjanā – sakkesu bhante daṇḍapāṇiṃ sakkaṃ ārabbha bhāsitaṃ, daṇḍapāṇi bhante",
  "anya-e0902n0:107_1": "sakko bhagavantaṃ upasaṅkamitvā etadavoca “kiṃ vādī samaṇo kimakkhāyī”ti, tasmiṃ",
  "anya-e0902n0:107_2": "bhante vatthusmiṃ bhāsitaṃ.",
  "anya-e0902n0:108": "Dvedhāvitakkasutta",
  "anya-e0902n0:109": "Pucchā – dvedhāvitakkasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n0:110": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n0:111": "Vitakkasaṇṭhānasutta",
  "anya-e0902n0:112": "Pucchā – vitakkasaṇṭhānasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n0:113": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n0:114": "Kakacūpamasutta",
  "anya-e0902n0:115": "Pucchā – tenāvuso bhagavatā…pe… sammāsambuddhena kakacūpamasuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:116_0": "Vissajjanā – sāvatthiyaṃ bhante āyasmantaṃ moḷiyaphaggunaṃ ārabbha bhāsitaṃ, āyasmā",
  "anya-e0902n0:116_1": "bhante moḷiyaphagguno bhikkhunīhi saddhiṃ ativelaṃ saṃsaṭṭho viharati, tasmiṃ bhante",
  "anya-e0902n0:116_2": "vatthusmiṃ bhāsitaṃ.",
  "anya-e0902n0:117": "Pucchā – atha kho āvuso āyasmato moḷiyaphaggunassa taṃ bhagavato ovādaṃ sutvā kathaṃ cittaṃ uppannaṃ, kathañja bhagavā uttari bhikkhūna ovādamadāsi.",
  "anya-e0902n0:118_0": "Vissajjanā – atha kho bhante moḷiyaphaggunassa bhagavato imaṃ ovādaṃ sutvā bhikkhunisaṃsaggato",
  "anya-e0902n0:118_1": "oramissāmi viramissāmītipi cittaṃ na uppannaṃ, asaṃvarameva bhante cittaṃ uppannaṃ,",
  "anya-e0902n0:118_2": "bhagavā ca bhante ārādhayiṃsu vata me bhikkhave bhikkhū ekaṃ samayaṃ cittaṃ, evamādinā",
  "anya-e0902n0:118_3": "uttari bhikkhūnaṃ ovādamadāsi.",
  "anya-e0902n0:119": "Ubhato daṇḍakena cepi bhikkhave kakacena corā ocarakā aṅgamaṅgāni okanteyyuṃ.",
  "anya-e0902n0:120": "Alagaddūpamasutta",
  "anya-e0902n0:121": "Pucchā – alagaddūpamasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:122_0": "Vissajjanā – sāvatthiyaṃ bhante ariṭṭhaṃ bhikkhuṃ gaddhabādhipubbaṃ ārabbha bhāsitaṃ,",
  "anya-e0902n0:122_1": "ariṭṭhassa bhante bhikkhuno gaddhabādhipubbassa evarūpaṃ pāpakaṃ diṭṭhigataṃ uppannaṃ",
  "anya-e0902n0:122_2": "“tathāhaṃ bhagavatā dhammaṃ desitaṃ ājādāmi, yathā yeme antarāyikā dhammā vuttā bhagavatā,",
  "anya-e0902n0:122_3": "te paṭisevato nālaṃ antarāyāyā”ti, tasmiṃ bhante vatthusmiṃ bhāsitaṃ.",
  "anya-e0902n0:123": "Pucchā – atha kho āvuso āyasmato ariṭṭhassa gaddhabādhipubbassa kathaṃ cetaso parivitakko udapādi, kathañca bhagavā uttari bhikkhunaṃ dhammadesanaṃ pavattesi.",
  "anya-e0902n0:124_0": "Vissajjanā – atha kho bhante ariṭṭhassa bhikkhuno gaddhabādhipubbassa “kiñcāpi maṃ",
  "anya-e0902n0:124_1": "bhagavā moghapurisavādena vadesi, na kho pana me maggaphalānaṃ upanissayo na hoti,",
  "anya-e0902n0:124_2": "svāhaṃ ārabhitvā ghaṭṭetvā maggaphalāni nibbattessāmī”ti, evaṃ kho bhante cetaso",
  "anya-e0902n0:124_3": "parivitakko udapādi, bhagavā ca bhante duppaññassa alagaddūpamaṃ dassetvā alagaddūpamaṃ",
  "anya-e0902n0:124_4": "pariyattiñca dassetvā paññavato alagaddūpamāya ca kullūpamāya ca paññavato nissaraṇapariyattiṃ",
  "anya-e0902n0:124_5": "dassetvā cha ca diṭṭhiṭṭhānāni, tesañca channaṃ diṭṭhiṭṭhānānaṃ viniveṭhanākāraṃ",
  "anya-e0902n0:124_6": "dassetvā pariyosāne ca khandhakammaṭṭhānaṃ arahattanikūṭena dassetvā uttari bhikkhūnaṃ",
  "anya-e0902n0:124_7": "dhammakathaṃ pavattesi.",
  "anya-e0902n0:125": "Vammikasutta",
  "anya-e0902n0:126": "Pucchā – dhammikasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:127_0": "Vissajjanā – sāvatthiyaṃ bhante āyasmantaṃ kumārakassapaṃ ārabbha bhāsitaṃ. Āyasmā",
  "anya-e0902n0:127_1": "bhante kumārakassapo bhagavantaṃ upasaṅkamitvā vammikapañhaṃ pucchi, tasmiṃ bhante",
  "anya-e0902n0:127_2": "vatthusmiṃ bhāsitaṃ.",
  "anya-e0902n0:128": "Rathavinītasutta",
  "anya-e0902n0:129": "Pucchā – rathavinītasuttaṃ panāvuso kattha kena bhāsitaṃ.",
  "anya-e0902n0:130": "Vissajjanā – sāvatthiyaṃ bhante āyasmatā ca sāriputtattherena dhammasenāpatinā āyasmatā ca puṇṇena mantāṇiputtena aññamaññaṃ pucchāvissajjanavasena bhāsitaṃ.",
  "anya-e0902n0:131": "Nivāpasutta",
  "anya-e0902n0:132": "Pucchā – nivāpasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n0:133": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n0:134": "Pucchā – imasmiṃ āvuso sutte ko nivāpo ko nevāpiko kā nevāpikaparisā kā migajātā kathañcetissā upamāya attho daṭṭhabbo.",
  "anya-e0902n0:135_0": "Vissajjanā – imasmiṃ bhante sutte nivāpoti kho bhante pañcannetaṃ kāmaguṇānaṃ adhivacanaṃ,",
  "anya-e0902n0:135_1": "nevāpikoti kho bhante mārassetaṃ pāpimato adhivacanaṃ, nevāpikaparisāti kho bhante",
  "anya-e0902n0:135_2": "māraparisāyetaṃ adhivacanaṃ, migajātāti kho bhante samaṇabrāhmaṇānametaṃ adhivacanaṃ,",
  "anya-e0902n0:135_3": "imasmiṃ bhante sutte etassa attho evaṃ daṭṭhabbo.",
  "anya-e0902n0:136": "Pāsarāsisutta",
  "anya-e0902n0:137": "Pucchā – kenāvuso bhagavatā…pe… sammāsambuddhena pāsarāsisuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:138_0": "Vissajjanā – sāvatthiyaṃ bhante sambahule bhikkhū ārabbha bhāsitaṃ, sambahulā bhante",
  "anya-e0902n0:138_1": "bhikkhū rammakassa brāhmaṇassa assame bhagavantaṃ ārabbha dhammiyā kathāya sannisīdiṃsu,",
  "anya-e0902n0:138_2": "tasmiṃ bhante vatthusmiṃ bhāsitaṃ.",
  "anya-e0902n0:139": "Pucchā – atha kho āvuso tesaṃ sambahulānaṃ bhikkhūnaṃ dhammiyā kathāya sannisinnānaṃ kīdisaṃ dhammakathaṃ kathesi.",
  "anya-e0902n0:140_0": "Vissajjanā – sādhu bhikkhave etaṃ kho bhikkhave tumhākaṃ patirūpaṃ kulaputtānaṃ saddhā",
  "anya-e0902n0:140_1": "agārasmā anagāriyaṃ pabbajitānaṃ, yaṃ tumhe dhammiyā kathāya sannisīdeyyātha, sannipatitānaṃ",
  "anya-e0902n0:140_2": "vo bhikkhave dvayaṃ karaṇīyaṃ dhammī vā kathā ariyo vā tuṇhībhāvo. Dvemā bhikkhave",
  "anya-e0902n0:140_3": "pariyesanā ariyā ca pariyesanā anariyā ca pariyesanā. Evamādinā bhante bhagavā sannipatitānaṃ",
  "anya-e0902n0:140_4": "tesaṃ bhikkhūnaṃ ariyapariyesanañca anariyapariyesanañca vibhajitvā desesi.",
  "anya-e0902n0:141": "Pucchā – kathañcāvuso bhagavā attanāpi anariyapariyesanaṃ pahāya ariyapariyesanāya pariyesitabhāvaṃ pakāsesi.",
  "anya-e0902n0:142_0": "Vissajjanā – ahampi sudaṃ bhikkhave pubbeva sambodhā anabhisambuddho bodhisattova",
  "anya-e0902n0:142_1": "samāno attanā jātidhammo samāno jātidhammaṃyeva pariyesāmi, attanā jarādhammo byādhidhammo",
  "anya-e0902n0:142_2": "maraṇadhammo sokadhammo saṃkilesadhammo samāno saṃkilesadhammaṃyeva pariyesāmi. Evamādinā",
  "anya-e0902n0:142_3": "bhante bhagavā attanāpi anariyapariyesanaṃ pahāya ariyapariyesanāya pariyesitabhāvaṃ pakāsesi.",
  "anya-e0902n0:143": "Pucchā – evaṃ paṭhamābhisambuddhassa āvuso bhagavato ajapālanigrodharukkhamūle nisinnassa dhammadesanāya katasanniṭṭhānassa kīdiso",
  "anya-e0902n0:144": "Cetaso parivitakko udapādi, kathañca dhammadesanāya cārikā ahosi, kathañca paṭhamā dhammadesanā ahosi.",
  "anya-e0902n0:145_0": "Vissajjanā – “kassa nu kho ahaṃ paṭhamaṃ dhammaṃ deseyyaṃ, ko imaṃ dhammaṃ khippameva",
  "anya-e0902n0:145_1": "ājānissatī”ti evaṃ kho bhante bhagavato paṭhamābhisambuddhassa ajapālanigrodhamūle",
  "anya-e0902n0:145_2": "dhammadesanāya katasanniṭṭhānassa parivitakko udapādi, atha bhante bhagavā uruvelāyaṃ",
  "anya-e0902n0:145_3": "yathābhirantaṃ viharitvā yena bārāṇasī, tena padasāyeva cārikaṃ pakkāmi dhammadesanāya,",
  "anya-e0902n0:145_4": "dveme bhikkhave antā pabbajitena na sevitabbā, katame dve, yo cāyaṃ kāmesu kāmasukhallikānuyogo",
  "anya-e0902n0:145_5": "hīno gāmmo pothujjaniko anariyo anattasaṃhito, evamādinā bhante bhagavato paṭhamā dhammadesanā ahosi.",
  "anya-e0902n0:146": "Sabbābhibhū sabbavidūhamasmi,",
  "anya-e0902n0:147": "Sabbadhammesu anūpalitto;",
  "anya-e0902n0:148": "Sabbañjaho taṇhākkhaye vimutto,",
  "anya-e0902n0:149": "Sayaṃ abhiññāya kamuddiseyyaṃ.",
  "anya-e0902n0:150": "Pucchā – kathañcāvuso bhagavā pāsarāsiupamāya taṃ desanaṃ pariniṭṭhāpesi.",
  "anya-e0902n0:151_0": "Vissajjanā – pañcime bhikkhave kāmaguṇā, katame pañca, cakkhuviññeyyā rūpā iṭṭhā",
  "anya-e0902n0:151_1": "kantā manāpā piyarūpā kāmūpasaṃhitā rajanīyā. Sotaviññeyyā saddā. Ghānaviññeyyā gandhā.",
  "anya-e0902n0:151_2": "Jivhāviññeyyā rasā. Kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā",
  "anya-e0902n0:151_3": "rajanīyā. Ime kho bhikkhave pañca kāmaguṇā. Ye hi keci bhikkhave samaṇā vā brāhmaṇā",
  "anya-e0902n0:151_4": "vā ime kāmaguṇe gathitā mucchitā ajjhopannā anādīnavadassāvino anissaraṇapaññā paribhuñjanti,",
  "anya-e0902n0:151_5": "te evamassu veditabbā “anayamāpannā byāsanamāpannā yathākāmakaraṇīyā pāpimato”, evamādinā",
  "anya-e0902n0:151_6": "bhante bhagavā pāsarāsiupamāya dhammadesanaṃ pariniṭṭhāpesi.",
  "anya-e0902n0:152": "Cūḷahatthipadopamasutta",
  "anya-e0902n0:153": "Pucchā – tenāvuso jānatā…pe… sammāsambuddhena cūḷahatthipadopamasuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:154_0": "Vissajjanā – sāvatthiyaṃ bhante jāṇussoṇiṃ brāhmaṇaṃ ārabbha bhāsitaṃ. Jāṇussoṇi",
  "anya-e0902n0:154_1": "bhante brāhmaṇo bhagavantaṃ upasaṅkamitvā yāvatako ahosi pilotikena paribbājakena",
  "anya-e0902n0:154_2": "saddhiṃ kathāsallāpo, taṃ sabbaṃ bhagavato ārocesi, tasmiṃ bhante vatthusmiṃ bhāsitaṃ.",
  "anya-e0902n0:155": "Pucchā – kathañcāvuso bhagavā hatthipadopamaṃ vitthārena paripūretvā desesi.",
  "anya-e0902n0:156_0": "Vissajjanā – “na kho brāhmaṇa ettāvatā hatthipadopamo vitthārena paripūro hoti, api",
  "anya-e0902n0:156_1": "ca brāhmaṇa yathā hatthipadopamo vitthārena paripūro hoti, taṃ suṇāhi sādhukaṃ manasikarohi",
  "anya-e0902n0:156_2": "bhāsissāmī”ti, evamādinā bhante bhagavā hatthipadopamaṃ paripūretvā brāhmaṇassa jāṇussoṇissa desesi.",
  "anya-e0902n0:157": "Mahāhatthipadopamasutta",
  "anya-e0902n0:158": "Pucchā – mahāhatthipadopamasuttaṃ panāvuso kattha kaṃ ārabbha kena bhāsitaṃ.",
  "anya-e0902n0:159": "Vissajjanā – sāvatthiyaṃ bhante sambahule bhikkhū ārabbha āyasmatā sāriputtattherena dhammasenāpatinā bhāsitaṃ.",
  "anya-e0902n0:160": "Mahāsāropamasutta",
  "anya-e0902n0:161": "Pucchā – mahāsāropamasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:162": "Vissajjanā – rājagahe bhante devadattaṃ ārabbha bhāsitaṃ, devadatto bhante saṅghaṃ bhinditvā ruhiruppādakammaṃ katvā acirapakkanto hoti, tasmiṃ bhante vatthusmiṃ bhāsitaṃ.",
  "anya-e0902n0:163": "Cūḷasāropamasutta",
  "anya-e0902n0:164": "Pucchā – cūḷasāropamasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:165": "Vissajjanā – sāvatthiyaṃ bhante piṅgalakocchaṃ brāhmaṇaṃ ārabbha bhāsitaṃ, piṅgalakoccho bhante brāhmaṇo bhagavantaṃ upasaṅkamitvā pañhaṃ pucchi, tasmiṃ bhante vatthusmiṃ bhāsitaṃ.",
  "anya-e0902n0:166": "Cūḷagosiṅgasutta",
  "anya-e0902n0:167": "Pucchā – cūḷagosiṅgasuttaṃ panāvuso bhagavatā kattha kena saddhiṃ bhāsitaṃ.",
  "anya-e0902n0:168": "Vissajjanā – nābhike bhante gosiṅgasālavanadāye āyasmatā anuruddhattherena saddhiṃ bhāsitaṃ.",
  "anya-e0902n0:169": "Mahāgosiṅgasutta",
  "anya-e0902n0:170": "Pucchā – mahāgosiṅgasuttaṃ panāvuso bhagavatā kattha kena saddhiṃ bhāsitaṃ.",
  "anya-e0902n0:171": "Vissajjanā – gosiṅgasālavanadāye bhante āyasmatā ca sāriputtattherena dhammasenāpatinā āyasmatā ca mahāmoggallānattherena saddhiṃ bhāsitaṃ.",
  "anya-e0902n0:172": "Mahāgopālakasutta",
  "anya-e0902n0:173": "Pucchā – mahāgopālakasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n0:174": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n0:175": "Cūḷagopālakasutta",
  "anya-e0902n0:176": "Pucchā – cūḷagopālakasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n0:177": "Vissajjanā – vajjīsu bhante ukkacelāyaṃ gaṅgāya nadiyā tīre sambahule bhikkhū ārabbha bhāsitaṃ.",
  "anya-e0902n0:178": "Cūḷasaccakasutta",
  "anya-e0902n0:179": "Pucchā – tenāvuso jānatā…pe… sammāsambuddhena cūḷasaccakasuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:180_0": "Vissajjanā – vesāliyaṃ bhante saccakaṃ nigaṇṭhaputtaṃ ārabbha bhāsitaṃ, saccako nigaṇṭhaputto",
  "anya-e0902n0:180_1": "mahatiyā licchaviparisāya saddhiṃ yena bhagavā tenupasaṅkami, upasaṅkamitvā bhagavantaṃ",
  "anya-e0902n0:180_2": "etadavoca “kathaṃ pana bhavaṃ gotamo sāvake vineti, kathaṃ bhāgā ca pana bhoto gotamassa",
  "anya-e0902n0:180_3": "sāvakesu anusāsanī bahulā pavattatī”ti, atha bhante bhagavatā aniccavāde ca anattavāde",
  "anya-e0902n0:180_4": "ca pakāsite saccako nigaṇṭhaputto pathavīupamaṃ dassetvā attano attavādaṃ pakāsesi,",
  "anya-e0902n0:180_5": "tasmiṃ bhante vatthusmiṃ bhāsitaṃ.",
  "anya-e0902n0:181": "Pucchā – evaṃ āvuso saccakena nigaṇṭhaputtena mahāpathavīupamaṃ dassetvā attavāde pakāsite kathaṃ bhagavā taṃ attavādaṃ puna patiṭṭhāpetvā samanuyuñji samanugāhi samanubhāsi.",
  "anya-e0902n0:182_0": "Vissajjanā – “nanu tvaṃ aggivessana evaṃ vadesi, rūpaṃ me attā, vedanā me attā, saññā",
  "anya-e0902n0:182_1": "me attā, saṅkhārā me attā, viññāṇaṃ me attā”ti, evaṃ kho bhante bhagavā saccakaṃ",
  "anya-e0902n0:182_2": "nigaṇṭhaputtaṃ taṃ attavādaṃ patiṭṭhāpesi. Patiṭṭhāpetvā ca pana bhante bhagavā “tena",
  "anya-e0902n0:182_3": "hi aggivessana taññevettha paṭipucchissāmi, yathā te khameyya, tathā taṃ byākareyyāsī”ti",
  "anya-e0902n0:182_4": "evamādinā bhante bhagavā saccakaṃ nigaṇṭhaputtaṃ samanuyuñji samanugāhi samanubhāsi.",
  "anya-e0902n0:183": "Pucchā – evaṃ kho āvuso saccake nigaṇṭhaputte tuṇhībhūte adhomukhe pajjhāyante appaṭibhāne nisinne dummukho nāma licchaviputto bhagavantaṃ kiṃ vacanaṃ avoca.",
  "anya-e0902n0:184_0": "Vissajjanā – evaṃ bhante saccake nigaṇṭhaputte tuṇhībhūte maṅkubhūte pattakkhandhe",
  "anya-e0902n0:184_1": "adhomukhe pajjhāyante appaṭibhāne dummukho licchaviputto bhagavantaṃ etadavoca “upamā",
  "anya-e0902n0:184_2": "maṃ bhagavā paṭibhātī”ti.",
  "anya-e0902n0:185": "Pucchā – atha kho āvuso saccako nigaṇṭhaputto bhagavantaṃ kīdisaṃ pañhaṃ pucchi, kathañca taṃ bhagavā byākāsi.",
  "anya-e0902n0:186_0": "Vissajjanā – atha kho bhante saccako nigaṇṭhaputto dummukhaṃ licchaviṃ apasādetvā",
  "anya-e0902n0:186_1": "bhagavantaṃ sekhañca asekhañca pañhaṃ pucchi, bhagavā ca bhante “idha aggivessana",
  "anya-e0902n0:186_2": "mama sāvako yaṃ kiñci rūpaṃ atītānāgatapaccuppannaṃ ajjhattaṃ vā bahiddhā vā oḷārikaṃ",
  "anya-e0902n0:186_3": "vā sukhumaṃ vā hīnaṃ vā paṇītaṃ vā yaṃ dūre santike vā” evamādinā sekhañca asekhañca",
  "anya-e0902n0:186_4": "puggalaṃ vibhajitvā byākāsi.",
  "anya-e0902n0:187": "Buddho so bhagavā bodhāya dhammaṃ deseti.",
  "anya-e0902n0:188": "Danto so bhagavā damathāya dhammaṃ deseti.",
  "anya-e0902n0:189": "Santo so bhagavā samathāya dhammaṃ deseti.",
  "anya-e0902n0:190": "Tiṇṇo so bhagavā taraṇāya dhammaṃ deseti.",
  "anya-e0902n0:191": "Parinibbuto so bhagavā parinibbānāya dhammaṃ deseti.",
  "anya-e0902n0:192": "Mahāsaccakasutta",
  "anya-e0902n0:193": "Pucchā – mahāsaccakasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:194_0": "Vissajjanā – vesāliyaṃ bhante saccakaṃyeva nigaṇṭhaputtaṃ ārabbha bhāsitaṃ. Saccako",
  "anya-e0902n0:194_1": "bhante nigaṇṭhaputto aparadivase bhagavantaṃ upasaṅkamitvā bhagavato sāvake āsajja",
  "anya-e0902n0:194_2": "bhāvanādvayapaṭisaṃyuttaṃ vācaṃ bhāsati, tasmiṃ bhante vatthusmiṃ bhāsitaṃ.",
  "anya-e0902n0:195": "Pucchā – kathañcāvuso bhagavā saccakaṃ nigaṇṭhaputtaṃ paṭipucchitvā bhāvanādvayaṃ vibhajja kathesi.",
  "anya-e0902n0:196_0": "Vissajjanā – atha kho bhante bhagavā “kinti pana te aggivessana kāyabhāvanā sutā”ti",
  "anya-e0902n0:196_1": "evamādinā saccakaṃ nigaṇṭhaputtaṃ paṭipucchitvā, kathañca aggivessana abhāvitakāyo",
  "anya-e0902n0:196_2": "ca hoti abhāvitacitto ca evamādinā bhāvanādvayaṃ vibhajitvā byākāsi.",
  "anya-e0902n0:197_0": "Pucchā – atha kho āvuso saccako nigaṇṭhaputto bhagavantaṃ kiṃ vacanaṃ avoca, kathañca",
  "anya-e0902n0:197_1": "bhagavā padhānakāle attanāanubhūtapubbā paramukkaṃsagatā sukhadukkhavedanāyo pakāsesi,",
  "anya-e0902n0:197_2": "yāpi bhagavato cittaṃ na pariyādāya aṭṭhaṃsu.",
  "anya-e0902n0:198_0": "Vissajjanā – atha kho bhante saccako nigaṇṭhaputto bhagavantaṃ etadavoca “na hi nūna",
  "anya-e0902n0:198_1": "bhoto gotamassa uppajjati, tathā rūpā sukhāvedanā, yathārūpā uppannā sukhāvedanā",
  "anya-e0902n0:198_2": "cittaṃ pariyādāya tiṭṭheyya, na hi nūna bhoto gotamassa uppajjati tathārūpā dukkhā",
  "anya-e0902n0:198_3": "vedanā, yathārūpā uppannā dukkhā vedanā cittaṃ pariyādāya tiṭṭheyyā”ti atha kho bhagavā",
  "anya-e0902n0:198_4": "“kiñhi no siyā aggivessana, idha me aggivessena pubbeva sambodhā anabhisambuddhassa",
  "anya-e0902n0:198_5": "bodhisattasseva sato etadahosi, evamādinā bhante bhagavā padhānakāle attanānubhūtapubbā",
  "anya-e0902n0:198_6": "paramukkaṃsagatā sukhadukkhavedanāyo vitthārena, yāpi bhagavato cittaṃ na pariyādāya aṭṭhaṃsu.",
  "anya-e0902n0:199": "Cūḷataṇhāsaṅkhayasutta",
  "anya-e0902n0:200": "Pucchā – tenāvuso bhagavatā jānatā…pe… sammāsambuddhena cūḷataṇhāsaṅkhayasuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:201_0": "Vissajjanā – sāvatthiyaṃ bhante sakkaṃ devānamindaṃ ārabbha bhāsitaṃ. Sakko bhante",
  "anya-e0902n0:201_1": "devānamindo bhagavantaṃ upasaṅkamitvā etadavoca “kittāvatānukho bhante bhikkhu saṃkhittena",
  "anya-e0902n0:201_2": "taṇhāsaṅkhayavimutto hoti accantaniṭṭho accantayogakkhemi accantabrahmacārī accantapariyosāno",
  "anya-e0902n0:201_3": "seṭṭho devamanussāna”nti. Tasmiṃ bhante vatthusmiṃ bhāsitaṃ.",
  "anya-e0902n0:202": "Kittāvatā nu kho bhante bhikkhu saṃkhittena taṇhāsaṅkhayavimutto hoti accantaniṭṭho accantayogakkhemī accantabrahmacārī accantapariyāsāno seṭṭho devamanussānaṃ –",
  "anya-e0902n0:203": "Mahātaṇhāsaṅkhayasutta",
  "anya-e0902n0:204": "Pucchā – mahātaṇhāsaṅkhayasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:205_0": "Vissajjanā – sāvatthiyaṃ bhante sātiṃ bhikkhuṃ kevaṭṭaputtaṃ ārabbha bhāsitaṃ. Sātissa",
  "anya-e0902n0:205_1": "bhante bhikkhuno kevaṭṭaputtassa evarūpaṃ pāpakaṃ diṭṭhigataṃ uppannaṃ hoti “tathāhaṃ",
  "anya-e0902n0:205_2": "bhagavatā dhammaṃ desitaṃ ājānāmi, yathā tadevidaṃ viññāṇaṃ sandhāvati saṃsarati",
  "anya-e0902n0:205_3": "anañña”nti. Tasmiṃ bhante vatthusmiṃ bhāsitaṃ.",
  "anya-e0902n0:206": "Pucchā – atha kho āvuso bhagavā kathaṃ bhikkhū āmantetvā ca paṭipucchitvā ca anattabhāvadīpikaṃ dhammakathaṃ kathesi.",
  "anya-e0902n0:207_0": "Vissajjanā – atha bhante bhagavā bhikkhū “taṃ kiṃ maññatha bhikkhave, apināyaṃ sāti",
  "anya-e0902n0:207_1": "bhikkhu kevaṭṭaputto usmīkatopi ismiṃ dhammavinaye”ti āmantetvā, tumhepi me bhikkhave",
  "anya-e0902n0:207_2": "evaṃ dhammaṃ desitaṃ ājānāthatyādinā bhikkhū paṭipucchitvā ca yaṃ yadeva bhikkhave",
  "anya-e0902n0:207_3": "paccayaṃ paṭicca uppajjati viññāṇaṃ, tena teneva viññāṇaṃ tveva saṅkhyaṃ gacchati,",
  "anya-e0902n0:207_4": "cakkhuñca paṭicca rūpe ca uppajjati viññāṇaṃ cakkhuviññāṇaṃ tveva saṅkhyaṃ gacchati,",
  "anya-e0902n0:207_5": "evamādinā bhante anattatādīpikaṃ dhammiṃ kathaṃ kathesi.",
  "anya-e0902n0:208": "Mahāassapurasutta",
  "anya-e0902n0:209": "Pucchā – mahāassapurasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:210_0": "Vissajjanā – aṅgesu bhante assapure nāma aṅgānaṃ nigame bahū manusse saddhe pasanne",
  "anya-e0902n0:210_1": "ārabbbha bhāsitaṃ. Bahū bhante manussā saddhā pasannā bhikkhusaṅghaṃ sakkaccaṃ upaṭṭhahiṃsu,",
  "anya-e0902n0:210_2": "sabbakālañca ratanattayapaṭisaṃyuttaṃ vaṇṇakathaṃyeva kathayiṃsu. Tasmiṃ bhante vatthusmiṃ bhāsitaṃ.",
  "anya-e0902n0:211": "Pucchā – katame āvuso tattha bhagavatā dhammā samaṇakaraṇā ca brāhmaṇakaraṇā ca uttaruttari paṇītapaṇītā desitā.",
  "anya-e0902n0:212_0": "Vissajjanā – hirottappā parisuddhakāyasamācāro parisuddhavacīsamācāro parisuddhamanosamācāro",
  "anya-e0902n0:212_1": "parisuddhājīvo indriyesu guttadvāratā bhojanemattaññutā jāgariyānuyogo satisampajaññaṃ",
  "anya-e0902n0:212_2": "nīvaraṇappahānaṃ cattāri ca jhānāni tisso ca vijjā ime kho bhante tattha bhagavatā",
  "anya-e0902n0:212_3": "samaṇakaraṇā ca brāhmaṇakaraṇā ca uttaruttari paṇītapaṇītā dhammā desitā.",
  "anya-e0902n0:213": "Cūḷaassapurasutta",
  "anya-e0902n0:214": "Pucchā – cūḷaassapurasuttaṃ panāvuso bhagavatā katta kaṃ ārabbha bhāsitaṃ.",
  "anya-e0902n0:215": "Vissajjanā – tasmiṃyeva bhante assapure nigame teyeva manusse saddhe pasanne ārabbha bhāsitaṃ, tasmiṃyeva bhante vatthusmiṃ bhāsitaṃ.",
  "anya-e0902n0:216": "Pucchā – kathañcāvuso tattha bhagavatā samaṇasāmīcippaṭipadā ca assamaṇasāmīcippaṭipadā ca vibhajitvā desitā.",
  "anya-e0902n0:217_0": "Vissajjanā – “kathañca bhikkhave bhikkhu na samaṇasāmīcippaṭipadaṃ paṭipanno hoti,",
  "anya-e0902n0:217_1": "yassa kassaci bhikkhave bhikkhuno abhijjhālussa abhijjhā appahīnā hoti, byāpannacittassa",
  "anya-e0902n0:217_2": "byāpādo appahīno hotī”ti evamādinā ca. Kathañca bhikkhave bhikkhu samaṇasāmīcippaṭipadaṃ",
  "anya-e0902n0:217_3": "paṭipanno hoti, yassa kassaci bhikkhave bhikkhuno abhijjhālussa abhijjhā pahīnā hoti,",
  "anya-e0902n0:217_4": "byāpannacittassa byāpādo pahīno hoti evamādinā ca bhante bhagavatā tattha samaṇasāmīcippaṭipadā",
  "anya-e0902n0:217_5": "ca assamaṇasāmīcippaṭipadā ca vitthārena vibhajitvā desitā.",
  "anya-e0902n0:218": "Sāleyyakasutta",
  "anya-e0902n0:219": "Pucchā – sāleyyakasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:220_0": "Vissajjanā – kosalesu bhante sālāyaṃ nāma brāhmaṇagāme sāleyyake brāhmaṇagahapatike",
  "anya-e0902n0:220_1": "ārabbha bhāsitaṃ. Sāleyyakā bhante brāhmaṇagahapatikā bhagavantaṃ upasaṅkamitvā etadavocuṃ",
  "anya-e0902n0:220_2": "“ko nu kho bho gotama hetu ko paccayo, yena midhekacce sattā kāyassa bhedā paraṃ",
  "anya-e0902n0:220_3": "maraṇā apāyaṃ duggatiṃ vinipātaṃ nirayaṃ upapajjanti, ko pana bho gotama hetu ko",
  "anya-e0902n0:220_4": "paccayo, yena midhekacce sattā kāyassa bhedā paraṃ maraṇā sugatiṃ saggaṃ lokaṃ upapajjantī”ti.",
  "anya-e0902n0:220_5": "Tasmiṃ bhante vatthusmiṃ bhāsitaṃ.",
  "anya-e0902n0:221": "Verañjakasutta",
  "anya-e0902n0:222": "Pucchā – verañjakasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:223_0": "Vissajjanā – sāvatthiyaṃ bhante verañjake brāhmaṇagahapatike ārabbha bhāsitaṃ. Verañjakā",
  "anya-e0902n0:223_1": "bhante brāhmaṇagahapatikā bhagavantaṃ upasaṅkamitvā etadavocuṃ “ko nu kho bho gotama",
  "anya-e0902n0:223_2": "hetu ko paccayo, yena midhekacce sattā kāyassa bhedā paraṃ maraṇā apāyaṃ duggatiṃ",
  "anya-e0902n0:223_3": "vinipātaṃ nirayaṃ upapajjanti, ko pana bho gotama hetu ko paccayo, yena midhekacce",
  "anya-e0902n0:223_4": "sattā kāyassa bhedā paraṃ maraṇā sugatiṃ saggaṃ lokaṃ upapajjantī”ti. Tasmiṃ bhante",
  "anya-e0902n0:223_5": "vatthusmiṃ bhāsitaṃ.",
  "anya-e0902n0:224": "Mahāvedallasutta",
  "anya-e0902n0:225": "Pucchā – mahāvedallasuttaṃ panāvuso kattha kena bhāsitaṃ.",
  "anya-e0902n0:226": "Vissajjanā – sāvatthiyaṃ bhante āyasmatā mahākoṭṭhikena puṭṭhena āyasmatā sāriputtattherena dhammasenāpatinā bhāsitaṃ.",
  "anya-e0902n0:227": "Cūḷavedallasutta",
  "anya-e0902n0:228": "Pucchā – cūḷavedallasuttaṃ panāvuso kattha kena bhāsitaṃ.",
  "anya-e0902n0:229": "Vissajjanā – rājagahe bhante visākhena upāsakena puṭṭhāya dhammadinnāya theriyā bhāsitaṃ.",
  "anya-e0902n0:230": "Cūḷadhammasamādānasutta",
  "anya-e0902n0:231": "Pucchā – cūḷadhammasamādānasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n0:232": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n0:233": "Mahādhammasamādānasutta",
  "anya-e0902n0:234": "Pucchā – mahādhammasamādānasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n0:235": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n0:236": "Vīmaṃsakasutta",
  "anya-e0902n0:237": "Pucchā – vīmaṃsakasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n0:238": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n0:239": "Kosambiyasutta",
  "anya-e0902n0:240": "Pucchā – kosambiyasuttaṃ panāvuso kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:241_0": "Vissajjanā – kosambiyaṃ bhante kosambike bhikkhū ārabbha bhāsitaṃ. Kosambikā bhante",
  "anya-e0902n0:241_1": "bhikkhū bhaṇḍanajātā kalahajātā vivādāpannā aññamaññaṃ mukhasattīhi vitudantā viharanti.",
  "anya-e0902n0:241_2": "Tasmiṃ bhante vatthusmiṃ bhāsitaṃ.",
  "anya-e0902n0:242": "Brahmanimantanikasutta",
  "anya-e0902n0:243": "Pucchā – brahmanimantanikasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:244": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n0:245": "Māratajjaniyasutta",
  "anya-e0902n0:246": "Pucchā – māratajjanīyasuttaṃ panāvuso kattha kaṃ ārabbha kismiṃ vatthusmiṃ kena bhāsitaṃ.",
  "anya-e0902n0:247_0": "Vissajjanā – sakkesu bhante susumāragire bhesakaḷāvane migadāye āyasmatā mahāmoggallānena",
  "anya-e0902n0:247_1": "māraṃ pāpimantaṃ ārabbha bhāsitaṃ. Māro bhante pāpimā āyasmato mahāmoggallānassa",
  "anya-e0902n0:247_2": "kucchigato hoti koṭṭhamanupaviṭṭho. Tasmiṃ bhante vatthusmiṃ bhāsitaṃ.",
  "anya-e0902n0:248": "Majjhimapaṇṇāsapāḷi",
  "anya-e0902n0:249": "Kandarakasutta",
  "anya-e0902n0:250": "Pucchā – tenāvuso jānatā…pe… sammāsambuddhena kandarakasuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:251_0": "Vissajjanā – campāyaṃ bhante gaggarāya pokkharaṇiyā tīre pessañca hatthārohaputtaṃ",
  "anya-e0902n0:251_1": "kandarakañca paribbājakaṃ ārabbha bhāsitaṃ, kandarako bhante paribbājako bhagavato",
  "anya-e0902n0:251_2": "ca bhikkhusaṅghassa ca vaṇṇaṃ abhāsi, pesso ca bhante hatthārohaputto bhagavato ca",
  "anya-e0902n0:251_3": "dhammadesanāya ca vaṇṇaṃ abhāsi. Tasmiṃ bhante vatthusmiṃ bhāsitaṃ.",
  "anya-e0902n0:252_0": "Pucchā – evaṃ kho āvuso kandarakena paribbājakena bhagavato ca bhikkhusaṅghassa ca",
  "anya-e0902n0:252_1": "abhippasannena vaṇṇe bhāsite kathaṃ bhagavā taṃ samanujānitvā dhammadesanārambhaṃ",
  "anya-e0902n0:252_2": "ārabhi, kathañca pesso hatthārohaputto bhagavato ca dhammadesanāya ca vaṇṇaṃ abhāsi,",
  "anya-e0902n0:252_3": "kathañca pessassa hatthārohaputtassa ajjhāsayānurūpaṃ dhammaṃ desesi.",
  "anya-e0902n0:253_0": "Vissajjanā – evaṃ kho bhante kandarakena paribbājakena bhagavato ca bhikkhusaṅghassa",
  "anya-e0902n0:253_1": "ca abhippasannena vaṇṇe bhāsite “evametaṃ kandaraka evametaṃ kandaraka” evamādinā",
  "anya-e0902n0:253_2": "bhagavā taṃ samanujānitvā “santi hi kandaraka bhikkhū imasmiṃ bhikkhusaṅghe arahanto",
  "anya-e0902n0:253_3": "khīṇāsavā vusitavanto katakaraṇīyā ohitabhārā anuppattasadatthā parikkhīṇabhavasaṃyojanā",
  "anya-e0902n0:253_4": "sammadaññā vimuttā”ti evamādinā dhammadesanaṃ samārabhi. Atha kho bhante pesso hatthārohaputto",
  "anya-e0902n0:253_5": "“acchariyaṃ bhante abbhutaṃ bhante yāva supaññattā cime bhante bhagavatā cattāro",
  "anya-e0902n0:253_6": "satipaṭṭhānā sattānaṃ visuddhiyā sokaparidevānaṃ samatikkamāya dukkhadomanassānaṃ",
  "anya-e0902n0:253_7": "atthaṅgamāya ñāyassa adhigamāya nibbānassa sacchikiriyāyā”ti evamādinā bhagavato",
  "anya-e0902n0:253_8": "ca dhammadesanāya vaṇṇaṃ abhāsi, bhagavāpi bhante “gahanañhetaṃ pessa yadidaṃ manussā,",
  "anya-e0902n0:253_9": "uttānakañhetaṃ pessa yadidaṃ pasavo”tiādinā pessassa hatthārohaputtassa ajjhāsayānurūpaṃ",
  "anya-e0902n0:253_10": "dhammakathaṃ desesi.",
  "anya-e0902n0:254_0": "Pucchā – taṃ panāvuso dhammadesanaṃ sutvā pessassa hatthārohaputtassa kīdiso ānisaṃso",
  "anya-e0902n0:254_1": "adhigato, kathañca bhagavā taṃ puggalacatukkadesanaṃ saṃkhittena bhāsitaṃ, bhikkhūnaṃ",
  "anya-e0902n0:254_2": "vitthārena vibhajitvā desesi.",
  "anya-e0902n0:255_0": "Vissajjanā – taṃ kho pana bhante dhammaṃ sutvā pessassa hatthārohaputtassa dve ānisaṃsā",
  "anya-e0902n0:255_1": "adhigatā saṅghe ca pasādo satipaṭṭhānapariggahaṇūpāyo ca abhinavo. Bhagavā ca bhante",
  "anya-e0902n0:255_2": "taṃ puggalacatukkadesanaṃ bhikkhūhi yācito “katamo ca bhikkhave puggalo attaparitāpanānuyogamanuyutto”tiādinā",
  "anya-e0902n0:255_3": "saṃkhittena bhāsitaṃ, vitthārena atthaṃ avibhattaṃ. Vitthārena vibhajitvā desesi.",
  "anya-e0902n0:256": "Aṭṭhakanāgarasutta",
  "anya-e0902n0:257": "Pucchā – aṭṭhakanāgarasuttaṃ panāvuso kattha kaṃ ārabbha kismiṃ vatthusmiṃ kena bhāsitaṃ.",
  "anya-e0902n0:258_0": "Vissajjanā – vesāliyaṃ bhante veḷuvagāmake gahapatiṃ aṭṭhakanāgaraṃ ārabbha āyasmatā",
  "anya-e0902n0:258_1": "ānandattherena dhammabhaṇḍāgārikena bhāsitaṃ. Dasamo bhante gahapati aṭṭhakanāgaro",
  "anya-e0902n0:258_2": "āyasmantaṃ ānandaṃ upasaṅkamitvā etadavoca “atthi nu kho bhante ānanda tena bhagavatā",
  "anya-e0902n0:258_3": "jānatā passatā arahatā sammāsambuddhena ekadhammo akkhāto, yattha bhikkhuno appamattassa",
  "anya-e0902n0:258_4": "ātāpino pahitattassa viharato avimuttañceva cittaṃ vimuccati, aparikkhiṇā ca āsavā",
  "anya-e0902n0:258_5": "parikkhayaṃ gacchanti, ananuppattañca anuttaraṃ yogakkhemaṃ anupāpuṇātī”ti, tasmiṃ",
  "anya-e0902n0:258_6": "bhante vatthusmiṃ bhāsitaṃ.",
  "anya-e0902n0:259": "Sekhasutta",
  "anya-e0902n0:260": "Pucchā – sekhasuttaṃ panāvuso kattha kaṃ ārabbha kismiṃ vatthusmiṃ kena bhāsitaṃ.",
  "anya-e0902n0:261_0": "Vissajjanā – sakkesu bhante kapilavatthusmiṃ santhāgāre āyasmatā ānandattherena dhammabhaṇḍāgārikena",
  "anya-e0902n0:261_1": "kāpilavatthave sakye ārabbha bhāsitaṃ. Bhagavā bhante kāpilavatthave sakye bahudevarattiṃ",
  "anya-e0902n0:261_2": "dhammiyā kathāya sandassetvā samādapetvā samuttejetvā sampahaṃsetvā āyasmantaṃ ānandaṃ",
  "anya-e0902n0:261_3": "āmantesi “paṭibhātu taṃ ānanda kāpilavatthavānaṃ sakyānaṃ sekho pāṭipado, piṭṭhi",
  "anya-e0902n0:261_4": "me āgilāyati, tamahaṃ āyamissāmī”ti. Tasmiṃ bhante vatthusmiṃ bhāsitaṃ.",
  "anya-e0902n0:262": "Potaliyasutta",
  "anya-e0902n0:263": "Pucchā – potaliyasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:264_0": "Vissajjanā – aṅguttarāpesu bhante āpaṇe nāma aṅguttarāpānaṃ nigame potaliyaṃ gahapatiṃ",
  "anya-e0902n0:264_1": "paṭikkhittasabbakammantaṃ ārabbha bhāsitaṃ. Potaliyo bhante gahapati paṭikkhittasabbakammanto",
  "anya-e0902n0:264_2": "yena bhagavā tenupasaṅkami, upasaṅkamanto bhagavatā gahapativādena samudācariyamāno",
  "anya-e0902n0:264_3": "kupito anattamano bhagavantaṃ etadavoca “tayidaṃ bho gotama nacchannaṃ tayidaṃ nappatirūpaṃ,",
  "anya-e0902n0:264_4": "yaṃ maṃ tvaṃ gahapativādena samudācarasī”ti. Tasmiṃ bhante vatthusmiṃ bhāsitaṃ.",
  "anya-e0902n0:265": "Pucchā – kathañcāvuso bhagavā kāmānaṃ ādīnavaṃ vitthārena pakāsetvā ariyassa vinaye vohārasamucchedaṃ dassesi.",
  "anya-e0902n0:266_0": "Vissajjanā – atha bhante bhagavā ariyassa vinaye vohārasamucchedāya aṭṭha dhamme",
  "anya-e0902n0:266_1": "vibhajitvā “seyyathāpi gahapati kukkuro jighacchādubbalyapareto goghātakasūnaṃ paccupaṭṭhito",
  "anya-e0902n0:266_2": "assa” evamādinā kāmesu ādīnavaṃ dassetvā pariyosāne tīhi vijjāhi ariyassa vinaye",
  "anya-e0902n0:266_3": "vohārasamucchedaṃ sabbenasabbaṃ sabbathāsabbaṃ vohārasamucchedaṃ vitthārena vibhajitvā desesi.",
  "anya-e0902n0:267": "Jīvakasutta",
  "anya-e0902n0:268": "Pucchā – tenāvuso bhagavatā…pe… sammāsambuddhena jīvakasuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:269_0": "Vissajjanā – rājagahe bhante jīvakaṃ komārabhaccaṃ ārabbha bhāsitaṃ. Jīvako bhante",
  "anya-e0902n0:269_1": "komārabhacco bhagavantaṃ upasaṅkamitvā etadavoca “sutaṃ metaṃ bhante samaṇaṃ gotamaṃ",
  "anya-e0902n0:269_2": "uddissa pāṇaṃ ārabhanti, taṃ samaṇo gotamo jānaṃ uddissa kataṃ maṃsaṃ paribhuñjati",
  "anya-e0902n0:269_3": "paṭicca kammanti. Ye te bhante evamāhaṃsu ‘samaṇaṃ gotamaṃ uddissa pāṇaṃ ārabhanti,",
  "anya-e0902n0:269_4": "taṃ samaṇo gotamo jānaṃ uddissa kataṃ maṃsaṃ paribhuñjati paṭicca kamma’nti, kacci",
  "anya-e0902n0:269_5": "te bhante bhagavato vuttavādino na ca bhagavantaṃ abhūtena abbhācikkhanti, dhammassa",
  "anya-e0902n0:269_6": "cānudhammaṃ byākaronti, na ca koci sahadhammiko vādānuvādo gārayhaṃ ṭhānaṃ āgacchatī”ti.",
  "anya-e0902n0:269_7": "Tasmiṃ bhante vatthusmiṃ bhāsitaṃ.",
  "anya-e0902n0:270": "Upālisutta",
  "anya-e0902n0:271": "Pucchā – upālisuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:272_0": "Vissajjanā – nāḷandāyaṃ bhante upāliṃ gahapatiṃ ārabbha bhāsitaṃ. Upāli bhante gahapati",
  "anya-e0902n0:272_1": "bhagavantaṃ upasaṅkamitvā etadavoca “āgamā nukhvidha bhante dīghatapassī nigaṇṭho”ti,",
  "anya-e0902n0:272_2": "evamādinā ca bhante upāli gahapati bhagavato paṭisandhāraṃ katvā attano ācariyassa",
  "anya-e0902n0:272_3": "nigaṇṭhassa nāṭaputtassa vādaṃ pakāsesi, vādaṃ vaṇṇesi. Tasmiṃ bhante vatthusmiṃ bhāsitaṃ.",
  "anya-e0902n0:273": "Pucchā – atha kho āvuso bhagavā upāliṃ gahapatiṃ tasmiṃ vāde kathaṃ samanuyuñjī samanugāhī samanubhāsī, kathañcassa upāyaṃ dassetvā yathābhūtaṃ atthaṃ ñāpesi.",
  "anya-e0902n0:274_0": "Vissajjanā – atha kho bhante bhagavā upāliṃ gahapatiṃ “sace kho tvaṃ gahapati sacce",
  "anya-e0902n0:274_1": "patiṭṭhāya manteyyāsi, siyā no ettha kathāsallāpo”ti upāliṃ gahapatiṃ kathaṃ samuṭṭhāpetvā",
  "anya-e0902n0:274_2": "“taṃ kiṃmaññasi gahapati, idhassa nigaṇṭho ābādhiko dukkhito bāñhagilāno sītodakaparikkhitto",
  "anya-e0902n0:274_3": "uṇhodakapaṭisevī, so sītodakaṃ alabhamāno kālaṅkareyyā”ti evamādinā bhante bhagavā",
  "anya-e0902n0:274_4": "cattāro upāye dassetvā upāliṃ gahapatiṃ yathābhūtamatthaṃ ñāpesi.",
  "anya-e0902n0:275": "Pucchā – evaṃ kho āvuso upāli gahapati bhagavatā saññāpito imasmiṃ dhammavinaye pasanno kīdisaṃ pasannākāraṃ akāsi, kathañca bhagavā taṃ puna anusāsitvā uttari vinesi.",
  "anya-e0902n0:276_0": "Vissajjanā – “purimenevāhaṃ bhante opammena bhagavato attamano abhiraddho, apicāhaṃ",
  "anya-e0902n0:276_1": "imāni bhagavato vicitrāni pañhapaṭibhānāni sotukāmo, evāhaṃ bhagavantaṃ paccanīkaṃ",
  "anya-e0902n0:276_2": "kātabbaṃ amaññissa”nti, evamādinā bhante upāli gahapati bhagavatā viññāpito imasmiṃ",
  "anya-e0902n0:276_3": "dhammavinaye pasanno pasannākāraṃ akāsi. Tattha bhagavā ca bhante “anuviccakāraṃ",
  "anya-e0902n0:276_4": "kho gahapati karohi, anuviccakāro tumhādisānaṃ ñātamanussānaṃ sādhu hotī”ti evamādinā",
  "anya-e0902n0:276_5": "puna anusāsitvā uttari yāva dhammacakkhupaṭilābhā vinesi.",
  "anya-e0902n0:277": "Pucchā – kathañcāvuso nigaṇṭhassa nāṭaputtassa upālissa gahapatissa nivesanaṃ gantvā āvīmaṃsanā ca upālissa gahapatissa paccuttarā kathā ca ahosi.",
  "anya-e0902n0:278_0": "Vissajjanā – “ummattosi tvaṃ gahapati dattosi tvaṃ gahapatī”ti evamādinā bhante nigaṇṭhassa",
  "anya-e0902n0:278_1": "nāṭaputtassa upālissa gahapatissa nivesanaṃ gantvā vīmaṃsā ca “bhaddikā bhante āvaṭṭanīmāyā",
  "anya-e0902n0:278_2": "kalyāṇī bhante āvaṭṭanīmāyāti” evamādinā upālissa gahapatissa paccuttarakathā ca ahosi.",
  "anya-e0902n0:279": "Dhīrassa vigatamohassa,",
  "anya-e0902n0:280": "Pabhinnakhīlassa vijitavijayassa;",
  "anya-e0902n0:281": "Anīghassa susamacittassa,",
  "anya-e0902n0:282": "Vuddhasīlassa sādhupaññassa;",
  "anya-e0902n0:283": "Vesamantarassa vimalassa,",
  "anya-e0902n0:284": "Bhagavato tassa sāvakohamasmiṃ.",
  "anya-e0902n0:285": "Akathaṃ kathissa tusitassa,",
  "anya-e0902n0:286": "Vantalokāmisassa muditassa;",
  "anya-e0902n0:287": "Katasamaṇassa manujassa,",
  "anya-e0902n0:288": "Antimasārīrassa narassa.",
  "anya-e0902n0:289": "Anopamassa virajassa,",
  "anya-e0902n0:290": "Bhagavato tassa sāvako hamasmi –",
  "anya-e0902n0:291": "Taṇhacchidassa buddhassa,",
  "anya-e0902n0:292": "Vītadhūmassa anupalittassa.",
  "anya-e0902n0:293": "Āhuneyyassa yakkhassa,",
  "anya-e0902n0:294": "Uttamapuggalassa atulassa;",
  "anya-e0902n0:295": "Mahato yasaggapattassa,",
  "anya-e0902n0:296": "Bhagavato tassa sāvako hamasmi –",
  "anya-e0902n0:297": "Kukkuravatikasutta",
  "anya-e0902n0:298": "Pucchā – kukkuravatikasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:299_0": "Vissajjanā – koliyesu bhante haliddavasane nāma koliyānaṃ nigame puṇṇañca koliyaputtaṃ",
  "anya-e0902n0:299_1": "govatikaṃ acelañca seniyaṃ kukkuravatikaṃ ārabbha bhāsitaṃ. Puṇṇo bhante koliya putto",
  "anya-e0902n0:299_2": "govatiko bhagavantaṃ etadavoca “ayaṃ bhante acelo seniyo kukkuravatiko dukkarakārako",
  "anya-e0902n0:299_3": "chamānikkhittaṃ bhojanaṃ bhuñjati, tassa taṃ kukkuravataṃ dīgharattaṃ samattaṃ samādinnaṃ,",
  "anya-e0902n0:299_4": "tassa kā gati, ko abhisamparāyo”ti, tasmiṃ bhante vatthusmiṃ bhāsitaṃ.",
  "anya-e0902n0:300": "Abhayarājakumārasutta",
  "anya-e0902n0:301": "Pucchā – tenāvuso jānatā…pe… sammāsambuddhena abhayarājakumārasuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:302_0": "Vissajjanā – rājagahe me bhante abhayaṃ rājakumāraṃ ārabbha bhāsitaṃ. Abhayo bhante",
  "anya-e0902n0:302_1": "rājakumāro bhagavantaṃ upasaṅkamitvā etadavoca “bhāseyya nu kho bhante tathāgato",
  "anya-e0902n0:302_2": "taṃ vācaṃ, yā sā vācā paresaṃ appiyā amanāpā”ti, tasmiṃ bhante vatthusmiṃ bhāsitaṃ.",
  "anya-e0902n0:303": "Bahuvedanīyasutta",
  "anya-e0902n0:304": "Pucchā – bahuvedanīyasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:305_0": "Vissajjanā – sāvatthiyaṃ bhante āyasmantañca udāyiṃ pañcakaṅgañca thapatiṃ ārabbha",
  "anya-e0902n0:305_1": "bhāsitaṃ, pañcakaṅgo bhante thapati āyasmantaṃ udāyiṃ upasaṅkamitvā vedanaṃ pucchi,",
  "anya-e0902n0:305_2": "āyasmā bhante udāyī pañcakaṅgaṃ thapatiṃ etadavoca “tisso kho thapati vedanā vuttā",
  "anya-e0902n0:305_3": "bhagavatā sukhā vedanā dukkhā vedanā adukkhamasukhā vedanā”ti. Evaṃ vutte bhante",
  "anya-e0902n0:305_4": "pañcakaṅgo thapati āyasmantaṃ udāyiṃ etadavoca “na kho bhante udāyi tisso vedanā",
  "anya-e0902n0:305_5": "vuttā bhagavatā, dve vedanā vuttā bhagavatā sukhā vedanā dukkhā vedanā, yāyaṃ bhante",
  "anya-e0902n0:305_6": "adukkhamasukhā vedanā, santasmiṃ esā paṇīte sukhe vuttā bhagavatā”ti. Neva asakkhi",
  "anya-e0902n0:305_7": "kho bhante āyasmā udāyī pañcakaṅgaṃ thapatiṃ saññāpetuṃ, na pana asakkhi pañcakaṅgo",
  "anya-e0902n0:305_8": "thapati āyasmantaṃ udāyiṃ saññāpetuṃ. Assosi kho āyasmā ānando āyasmato udāyissa",
  "anya-e0902n0:305_9": "pañcakaṅgena thapatinā saddhiṃ imaṃ kathāsallāpaṃ, atha kho bhante āyasmā ānando",
  "anya-e0902n0:305_10": "yāvatako ahosi āyasmato udāyissa pañcakaṅgena thapatinā saddhiṃ kathāsallāpo, taṃ",
  "anya-e0902n0:305_11": "sabbaṃ bhagavato ārocesi. Tasmiṃ bhante vatthusmiṃ bhāsitaṃ.",
  "anya-e0902n0:306": "Apaṇṇakasutta",
  "anya-e0902n0:307": "Pucchā – apaṇṇakasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:308_0": "Vissajjanā – kosalesu bhante sālāyaṃ nāma kosalānaṃ brāhmaṇagāme sāleyyake brāhmaṇagahapatike",
  "anya-e0902n0:308_1": "ārabbha bhāsitaṃ. Sambahulā bhante aññatitthiyā sāleyyakānaṃ brāhmaṇagahapatikānaṃ",
  "anya-e0902n0:308_2": "attano attano micchādiṭṭhiyo paṭiggaṇhāpesuṃ uggaṇhāpesuṃ. Te pana bhante sāleyyakā",
  "anya-e0902n0:308_3": "brāhmaṇagahapatikā ekadiṭṭhiyampi patiṭṭhātuṃ na sakkhiṃsu. Tasmiṃ bhante vatthusmiṃ bhāsitaṃ.",
  "anya-e0902n0:309": "Pucchā – tatra āvuso bhagavatā paṭhamaṃ micchāvādo ca sammāvādo ca kathaṃ vibhajitvā pakāsito.",
  "anya-e0902n0:310_0": "Vissajjanā – tatra bhante bhagavatā “santi gahapatayo eke samaṇabrāhmaṇā evaṃvādino",
  "anya-e0902n0:310_1": "evaṃdiṭṭhino natthi dinnaṃ natthi yiṭṭhaṃ natthi hutaṃ natthi sukatadukkaṭānaṃ kammānaṃ",
  "anya-e0902n0:310_2": "phalaṃ vipāko”ti evamādinā paṭhamaṃ micchāvādo ca sammāvādo ca vibhajitvā pakāsito.",
  "anya-e0902n0:311": "Pucchā – tattha āvuso bhagavatā micchāvādīnañca doso sammāvādīnañca guṇo kathaṃ vicāretvā pakāsito.",
  "anya-e0902n0:312_0": "Vissajjanā – tattha bhante bhagavatā “tatra gahapatayo yete samaṇabrāhmaṇā evaṃvādino",
  "anya-e0902n0:312_1": "evaṃdiṭṭhino natthi dinnaṃ natthi yiṭṭhaṃ natthi hutaṃ natthi sukatadukkaṭānaṃ kammānaṃ",
  "anya-e0902n0:312_2": "phalaṃ vipāko”ti evamādinā bhante micchāvādīnañca doso sammāvādīnañca guṇo bhagavatā vicāretvā pakāsito.",
  "anya-e0902n0:313": "Pucchā – kathañcāvuso tattha bhagavatā viññuno purisapuggalassa paṭisañcikkhaṇā pakāsitā.",
  "anya-e0902n0:314": "Vissajjanā – tatra gahapatayo viññū puriso iti paṭisañcikkhatīti evamādinā bhante tattha bhagavatā viññuno purisapuggalassa paṭisañcikkhaṇā pakāsitā.",
  "anya-e0902n0:315": "Pucchā – kathañcāvuso bhagavatā aññesupi micchāvādasammāvādesu apaṇṇakapaṭipadā vicāretvā pakāsitā, taṃ saṅkhepato kathesi.",
  "anya-e0902n0:316_0": "Vissajjanā – yatheva bhante paṭhame vāde, evameva kho bhante akiriyavādādīsu catūsu",
  "anya-e0902n0:316_1": "ca micchāvādesu dosaṃ kiriyavādādīsu ca catūsu sammāvādesu guṇaṃ, tattha ca viññuno",
  "anya-e0902n0:316_2": "purisassa paṭisañcikkhaṇākāraṃ dassetvā bhagavatā apaṇṇakapaṭipadā pakāsitā.",
  "anya-e0902n0:317": "Ambalaṭṭhikarāhulovādasutta",
  "anya-e0902n0:318": "Pucchā – ambalaṭṭhikarāhulovādasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n0:319": "Vissajjanā – rājagahe bhante āyasmantaṃ rāhulaṃ ārabbha bhāsitaṃ.",
  "anya-e0902n0:320": "Mahārāhulovādasutta",
  "anya-e0902n0:321": "Pucchā – mahārāhulovādasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:322_0": "Vissajjanā – sāvatthiyaṃ bhante āyasmantaṃ rāhulaṃ ārabbha bhāsitaṃ. Āyasmā bhante",
  "anya-e0902n0:322_1": "rāhulo bhagavato ceva attano ca attabhāvasampattiṃ nissāya gehassitaṃ chandarāgaṃ",
  "anya-e0902n0:322_2": "uppādesi. Tasmiṃ bhante vatthusmiṃ bhāsitaṃ.",
  "anya-e0902n0:323": "Cūḷamālukyasutta",
  "anya-e0902n0:324": "Pucchā – cūḷamālukyasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:325_0": "Vissajjanā – sāvatthiyaṃ bhante āyasmantaṃ mālukyaputtaṃ ārabbha bhāsitaṃ. Āyasmā",
  "anya-e0902n0:325_1": "bhante mālukyaputto attano pavivittassa rahogatassa paṭisallīnassa cetaso parivitakkaṃ",
  "anya-e0902n0:325_2": "bhagavato ārocesi. Tasmiṃ bhante vatthusmiṃ bhāsitaṃ.",
  "anya-e0902n0:326": "Mahāmālukyasutta",
  "anya-e0902n0:327": "Pucchā – mahāmālukyasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:328": "Vissajjanā – tasmiṃyeva bhante sāvatthiyaṃ āyasmantaṃ mahāmālukyaputtaṃ ārabbha bhāsitaṃ.",
  "anya-e0902n0:329": "Bhaddālisutta",
  "anya-e0902n0:330": "Pucchā – tenāvuso bhagavatā…pe… sammāsambuddhena bhaddālisuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:331_0": "Vissajjanā – sāvatthiyaṃ bhante āyasmantaṃ bhaddāliṃ ārabbha bhāsitaṃ. Āyasmā bhante",
  "anya-e0902n0:331_1": "bhaddāli bhagavatā sikkhāpade paññāpiyamāne bhikkhusaṅghe sikkhaṃ samādiyamāne anussāhaṃ",
  "anya-e0902n0:331_2": "pavedesi. Tasmiṃ bhante vatthusmiṃ bhāsitaṃ.",
  "anya-e0902n0:332_0": "Accayo maṃ bhante accagamā yathābālaṃ yathāmūḷhaṃ yathāakusalaṃ, yohaṃ bhagavatā",
  "anya-e0902n0:332_1": "sikkhāpade paññāpiyamāne bhikkhusaṅghe sikkhaṃ samādiyamāne anussāhaṃ pavedesiṃ,",
  "anya-e0902n0:332_2": "tassa me bhante bhagavā accayaṃ accayato paṭiggaṇhātu āyatiṃ saṃvarāya –",
  "anya-e0902n0:333": "Pucchā – atha kho āvuso āyasmā bhaddāli bhagavantaṃ kīdisaṃ pañhaṃ pucchi, kathañcassa bhagavā taṃ vibhajitvā byākāsi.",
  "anya-e0902n0:334_0": "Vissajjanā – atha kho bhante āyasmā bhaddāli “ko nu kho bhante hetu, ko paccayo,",
  "anya-e0902n0:334_1": "yena midhekaccaṃ bhikkhuṃ pasayu pasayu kāraṇaṃ karontī”ti evamādinā bhagavantaṃ",
  "anya-e0902n0:334_2": "pañhaṃ apucchi. Bhagavā ca bhante “idha bhaddāli ekacco bhikkhu abhiṇhāpattiko hoti,",
  "anya-e0902n0:334_3": "āpattibahulo” evamādinā āyasmato bhaddālissa vibhajitvā byākāsi.",
  "anya-e0902n0:335": "Pucchā – tadāpi kho āvuso āyasmā bhaddāli punapi bhagavantaṃ kīdisaṃ pañhaṃ pucchi, kathañcassa bhagavā tampi vibhajitvā byākāsi.",
  "anya-e0902n0:336_0": "Vissajjanā – tadāpi bhante āyasmā bhaddāli “ko nu kho bhante hetu, ko paccayo, yena",
  "anya-e0902n0:336_1": "pubbe appatarāni ceva sikkhāpadāni ahesuṃ, bahutarā ca bhikkhū aññāya saṇḍahiṃsu.",
  "anya-e0902n0:336_2": "Ko pana bhante hetu, ko paccayo yena etarahi bahutarāni ceva sikkhāpadāni honti appatarā",
  "anya-e0902n0:336_3": "ca bhikkhū aññāya saṇḍahantī”ti bhagavantaṃ punapi pañhaṃ apucchi. Bhagavā ca bhante",
  "anya-e0902n0:336_4": "“evametaṃ bhaddāli hoti, sattesu hāyamānesu saddhamme antaradhāyamāne bahutarāni",
  "anya-e0902n0:336_5": "honti appatarā ca bhikkhū aññāya saṇḍahantī”ti, evamādinā āyasmato bhaddālissa vibhajitvā vibhajitvā byākatā.",
  "anya-e0902n0:337": "Laṭukikopamasutta",
  "anya-e0902n0:338": "Pucchā – laṭukikopamasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:339_0": "Vissajjanā – aṅguttarāpesu bhante āpaṇe nāma aṅguttarāpānaṃ nigame āyasmantaṃ udāyiṃ",
  "anya-e0902n0:339_1": "ārabbha bhāsitaṃ. Āyasmā bhante udāyī bhagavantaṃ upasaṅkamitvā etadavoca “idha mayhaṃ",
  "anya-e0902n0:339_2": "bhante rahogatassa paṭisallīnassa evaṃ cetaso parivitakko udapādi “bahūnaṃ vata no",
  "anya-e0902n0:339_3": "bhagavā dukkhadhammānaṃ apahattā, bahūnaṃ vata no bhagavā sukhadhammānaṃ upahattā,",
  "anya-e0902n0:339_4": "bahūnaṃ vata no bhagavā akusalānaṃ dhammānaṃ apahattā, bahūnaṃ vata no bhagavā kusalānaṃ",
  "anya-e0902n0:339_5": "dhammānaṃ upahattā’ti”. Tasmiṃ bhante vatthusmiṃ bhāsitaṃ.",
  "anya-e0902n0:340": "Pucchā – atha kho āvuso bhagavā kīdisī upamāyo dassetvā bhikkhūnaṃ ovādaṃ adāsi.",
  "anya-e0902n0:341": "Vissajjanā – atha kho bhante bhagavā laṭukikopamaṃ hatthināgopamaṃ daliddapurisopamaṃ gahapatikopamanti catasso upamāyo dassetvā bhikkhūnaṃ ovādamadāsi.",
  "anya-e0902n0:342": "Pucchā – evañcāvuso bhagavā catūhi upamāhi bhikkhūnaṃ ovādaṃ datvā kathaṃ uttari dhammadesanaṃ pavaḍḍhesi.",
  "anya-e0902n0:343_0": "Vissajjanā – evaṃ kho bhante bhagavā catūhi upamāhi bhikkhūnaṃ ovādaṃ datvā “cattāro",
  "anya-e0902n0:343_1": "me udāyi puggalā santo saṃvijjamānā lokasmiṃ”nti evamādinā uttari bhikkhūnaṃ dhammakathaṃ pavaḍḍhesi.",
  "anya-e0902n0:344": "Cātumasutta",
  "anya-e0902n0:345": "Pucchā – cātumasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:346_0": "Vissajjanā – cātumāyaṃ bhante āyasmantānaṃ sāriputtamoggalānattherānaṃ saddhivihārike",
  "anya-e0902n0:346_1": "adhunā pabbajite sambahule bhikkhū ārabbha bhāsitaṃ. Sāriputtamoggallānappamukhāni",
  "anya-e0902n0:346_2": "bhante pañcamattāni bhikkhusatāni cātumaṃ anuppattāni honti bhagavantaṃ dassanāya,",
  "anya-e0902n0:346_3": "te ca āgantukā bhikkhū nevāsikehi bhikkhūhi saddhiṃ paṭisammodamānā senāsanāni paññāpayamānā",
  "anya-e0902n0:346_4": "pattacīvarāni paṭisāmayamānā uccāsaddā mahāsaddā ahesuṃ. Tasmiṃ bhante vatthusmiṃ bhāsitaṃ.",
  "anya-e0902n0:347": "Pucchā – kathañcāvuso tattha bhagavā bhikkhūnaṃ ovādaṃ adāsi.",
  "anya-e0902n0:348": "Vissajjanā – cattārimāni bhikkhave bhayāni udakorohante pātikaṅkhitabbānīti evamādinā bhante bhagavā tattha bhikkhūnaṃ ovādaṃ adāsi.",
  "anya-e0902n0:349": "Naḷakapānasutta",
  "anya-e0902n0:350": "Pucchā – naḷakapānasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n0:351": "Vissajjanā – naḷakapāne bhante anuruddhattherappamukhe sambahule abhiññāte abhiññāte kulaputte ārabbha bhāsitaṃ.",
  "anya-e0902n0:352": "Goliyānisutta",
  "anya-e0902n0:353": "Pucchā – goliyānisuttaṃ panāvuso kattha kaṃ ārabbha kismiṃ vatthusmiṃ kena bhāsitaṃ.",
  "anya-e0902n0:354_0": "Vissajjanā – rājagahe bhante āyasmantaṃ goliyāniṃ ārabbha āyasmatā sāriputtattherena",
  "anya-e0902n0:354_1": "dhammasenāpatinā bhāsitaṃ. Āyasmā bhante goliyāni āraññiko padasamācāro saṅghamajjhe",
  "anya-e0902n0:354_2": "osaṭo hoti kenacideva karaṇīyena, tasmiṃ bhante vatthusmiṃ bhāsitaṃ.",
  "anya-e0902n0:355": "Kīṭāgirisutta",
  "anya-e0902n0:356": "Pucchā – tenāvuso bhagavatā…pe… sammāsambuddhena kīṭāgirisuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:357_0": "Vissajjanā – kāsīsu bhante kīṭāgirismiṃ kāsīnaṃ nigame assajipunabbasuke bhikkhū",
  "anya-e0902n0:357_1": "ārabbha bhāsitaṃ. Assajipunabbasukā bhante bhikkhū bhikkhūhi sahadhammikaṃ vuccamānā",
  "anya-e0902n0:357_2": "evamāhaṃsu “mayaṃ kho āvuso sāyañceva bhuñjāma pāto ca divā ca vikāle, te mayaṃ sāyañceva",
  "anya-e0902n0:357_3": "bhuñjamānā pāto ca divā ca vikāle appābādhatañca sañjānāma appātaṅkatañca lahuṭṭhānañca",
  "anya-e0902n0:357_4": "balañca phāsuvihārañca, te mayaṃ kiṃ sandiṭṭhikaṃ hitvā kālikaṃ anudhāvissāma, sāyañceva",
  "anya-e0902n0:357_5": "mayaṃ bhuñjissāma pāto ca divā ca vikāle”ti. Tasmiṃ bhante vatthusmiṃ bhāsitaṃ.",
  "anya-e0902n0:358": "Tevijjavacchasutta",
  "anya-e0902n0:359": "Pucchā – tevijjavacchasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:360_0": "Vissajjanā – vesāliyaṃ bhante vacchagottaṃ paribbājakaṃ ārabbha bhāsitaṃ. Vacchagotto",
  "anya-e0902n0:360_1": "bhante paribbājako bhagavantaṃ etadavoca “sutaṃ me bhante samaṇo gotamo sabbaññū",
  "anya-e0902n0:360_2": "sabbadassāvī aparisesaṃ ñāṇadassanaṃ paṭijānāti, carato ca me tiṭṭhato ca suttassa",
  "anya-e0902n0:360_3": "ca jāgarassa ca satataṃ samitaṃ ñāṇadassanaṃ paccupaṭṭhita”nti. Ye te bhante evamāhaṃsu",
  "anya-e0902n0:360_4": "“samaṇo gotamo sabbaññū sabbadassāvī aparisesaṃ ñāṇadassanaṃ paṭijānāti, carato ca",
  "anya-e0902n0:360_5": "me tiṭṭhato ca suttassa ca jāgarassa ca satataṃ samitaṃ ñāṇadassanaṃ paccupaṭṭhita”nti.",
  "anya-e0902n0:360_6": "Kacci te bhante bhagavato vuttavādino, na ca bhagavantaṃ abhūtena abbhācikkhanti,",
  "anya-e0902n0:360_7": "dhammassa cānudhammaṃ byākaronti, na ca koci sahadhammiko vādānuvādo gārayhaṃ ṭhānaṃ",
  "anya-e0902n0:360_8": "āgacchatī”ti. Tasmiṃ bhante vatthusmiṃ bhāsitaṃ.",
  "anya-e0902n0:361": "Aggivacchasutta",
  "anya-e0902n0:362": "Pucchā – aggivacchasuttaṃ panāvuso kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:363_0": "Vissajjanā – sāvatthiyaṃ bhante vacchagottaṃ paribbājakaṃ bhāsitaṃ. Vacchagotto bhante",
  "anya-e0902n0:363_1": "paribbājako bhagavantaṃ upasaṅkamitvā “kiṃ nu kho bho gotama ‘sassato loko idameva",
  "anya-e0902n0:363_2": "saccaṃ moghamañña’nti evaṃdiṭṭhi bhavaṃ gotamo”ti evamādikaṃ pañhaṃ apucchi. Tasmiṃ",
  "anya-e0902n0:363_3": "bhante vatthusmiṃ bhāsitaṃ.",
  "anya-e0902n0:364": "Mahāvacchasutta",
  "anya-e0902n0:365": "Pucchā – mahāvacchasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:366_0": "Vissajjanā – rājagahe bhante vacchagottaṃyeva paribbājakaṃ ārabbha bhāsitaṃ. Vacchagotto",
  "anya-e0902n0:366_1": "bhante paribbājako bhagavantaṃ upasaṅkamitvā etadavoca “dīgharattāhaṃ bhotā gotamena",
  "anya-e0902n0:366_2": "sahakathī, sādhu me bhavaṃ gotamo saṃkhittena kusalākusalaṃ desetū”ti. Tasmiṃ bhante",
  "anya-e0902n0:366_3": "vatthusmiṃ bhāsitaṃ.",
  "anya-e0902n0:367": "Pucchā – evaṃ vutte kho āvuso vacchagotto paribbājako imasmiṃ dhammavinaye pasanno hutvā kīdisaṃ pasannākāraṃ akāsi, kathañcassa dhammābhisamayo ahosi.",
  "anya-e0902n0:368_0": "Vissajjanā – evaṃ vutte bhante vacchagotto paribbājako “sace hi bho gotama imaṃ dhammaṃ",
  "anya-e0902n0:368_1": "bhavaṃyeva gotamo ārādhako abhavissa, no ca kho bhikkhū ārādhakā abhavissaṃsu, evamidaṃ",
  "anya-e0902n0:368_2": "brahmacariyaṃ aparipūraṃ abhavissa tenaṅgenā”ti evamādinā imasmiṃ dhammavinaye pasanno",
  "anya-e0902n0:368_3": "pasannākāramakāsi. Yāva arahattañcassa dhammābhisamayo ahosi.",
  "anya-e0902n0:369": "Dīghanakhasutta",
  "anya-e0902n0:370": "Pucchā – dīghanakhasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:371_0": "Vissajjanā – rājagahe bhante dīghanakhaṃ paribbājakaṃ ārabbha bhāsitaṃ. Dīghanakho",
  "anya-e0902n0:371_1": "bhante paribbājako bhagavantaṃ upasaṅkamitvā etadavoca “ahañhi bho gotama evaṃvādī",
  "anya-e0902n0:371_2": "evaṃdiṭṭhi sabbaṃ me nakkhamatī”ti. Tasmiṃ bhante vatthusmiṃ bhāsitaṃ.",
  "anya-e0902n0:372": "Pucchā – imasmiṃ ca panāvuso veyyākaraṇasmiṃ bhaññamāne kesaṃ puggalānaṃ visesādhigamo ahosi.",
  "anya-e0902n0:373_0": "Vissajjanā – imasmiñca pana bhante veyyākaraṇasmiṃ bhaññamāne āyasmato sāriputtassa",
  "anya-e0902n0:373_1": "anupādāya āsavehi cittaṃ vimucci, dīghanakhassa pana paribbājakassa tasmiṃyeva āsane",
  "anya-e0902n0:373_2": "virajaṃ vītamalaṃ dhammacakkhuṃ udapādi yaṃkiñci samudayadhammaṃ, sabbaṃ taṃ nirodhadhamma”nti.",
  "anya-e0902n0:374": "Māgaṇḍiyasutta",
  "anya-e0902n0:375": "Pucchā – māgaṇḍiyasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:376_0": "Vissajjanā – kurūsu bhante kammāsadhamme nāma kurūnaṃ nigame bhāradvāja gottassa",
  "anya-e0902n0:376_1": "brāhmaṇassa agyāgāre tiṇasanthārake māgaṇḍiyaṃ paribbājakaṃ ārabbha bhāsitaṃ. Māgaṇḍiyo",
  "anya-e0902n0:376_2": "bhante paribbājako bhagavantaṃ “bhūnahu samaṇo gotamo”ti vadesi, tasmiṃ bhante vaṭṭhusmiṃ bhāsitaṃ.",
  "anya-e0902n0:377": "Pucchā – kathañcāvuso bhagavā tattha māgaṇḍiyassa paribbājakassa samanuyuñjitvā samanuyuñjitvā dhammaṃ desesi.",
  "anya-e0902n0:378_0": "Vissajjanā – “cakkhuṃ kho māgaṇḍiya rūpārataṃ rūpasammuditaṃ, taṃ tathāgatassa dantaṃ",
  "anya-e0902n0:378_1": "guttaṃ rakkhitaṃ saṃvutaṃ, tassa ca saṃvarāya dhammaṃ desetī”ti evamādinā bhante",
  "anya-e0902n0:378_2": "tattha bhagavā māgaṇḍiyassa paribbājakassa samanuyuñjitvā samanuyuñjitvā dhammaṃ desesi.",
  "anya-e0902n0:379": "Pucchā – evaṃ kho āvuso māgaṇḍiyena paribbājakena “nakiñci bho gotamā”ti yathābhūtaṃ paṭissute kathaṃ bhagavā attanopi na kiñci kenacipi vattabbataṃ pakāsesi.",
  "anya-e0902n0:380_0": "Vissajjanā – evaṃ kho bhante māgaṇḍiyena paribbājakena nakiñci bhogotamāti yathābhūtaṃ",
  "anya-e0902n0:380_1": "paṭissute “ahaṃ kho pana māgaṇḍiya pubbe agāriyabhūto samāno pañcahi kāmaguṇehi samappito",
  "anya-e0902n0:380_2": "samaṅgībhūto paricāresiṃ cakkhuviññeyyahi rūpehi iṭṭhehi manāpehi piyarūpehi kāmūpasaṃhitehi",
  "anya-e0902n0:380_3": "rajanīyehī”ti evamādinā bhagavā attanopi na kiñci kenacipi vattabbataṃ pakāsesi.",
  "anya-e0902n0:381": "Pucchā – imasmiṃ sutte pariyosānapucchaṃ pucchissāmi imañca panāvuso dhammadesanaṃ sutvā māgaṇḍiyo paribbājako imasmiṃ dhammavinaye pasanno hutvā kīdisaṃ pasannākāramakāsi.",
  "anya-e0902n0:382_0": "Vissajjanā – imaṃ ca pana bhante dhammadesanaṃ sutvā māgaṇḍiyo paribbājako ‘abhikkantaṃ",
  "anya-e0902n0:382_1": "bho gotama abhikkantaṃ bho gotamā”ti evamādinā imasmiṃ dhammavinaye pasanno pasannākāramakāsi.",
  "anya-e0902n0:383": "Sandakasutta",
  "anya-e0902n0:384": "Pucchā – sandakasuttaṃ panāvuso kattha kaṃ ārabbha kismiṃ vatthusmiṃ kena bhāsitaṃ.",
  "anya-e0902n0:385_0": "Vissajjanā – kosambiyaṃ bhante sandakaṃ paribbājakaṃ ārabbha āyasmatā ānandattherena",
  "anya-e0902n0:385_1": "dhammabhaṇḍāgārikena bhāsitaṃ. Sandako bhante paribbājako āyasmantaṃ ānandaṃ etadavoca",
  "anya-e0902n0:385_2": "“sādhuvata bhavantaṃyeva ānandaṃ paṭibhātu sake ācariya ke dhammikathā”ti, tasmiṃ",
  "anya-e0902n0:385_3": "bhante vatthusmiṃ bhāsitaṃ.",
  "anya-e0902n0:386": "Pucchā – kathañcāvuso tattha cattāro abrahmacariyavāsā āyasmatā ānandattherena dhammabhaṇḍāgārikena vicāretvā pakāsitā.",
  "anya-e0902n0:387_0": "Vissajjanā – idha sandaka ekacco satthā evaṃvādī hoti evaṃdiṭṭhi natthi dinnaṃ, natthi",
  "anya-e0902n0:387_1": "yiṭṭhaṃ, natthi hutaṃ, natthi sukatadukkaṭānaṃ kammānaṃ phalaṃvipāko, natthi ayaṃloko,",
  "anya-e0902n0:387_2": "natthi paroloko, natthi mātā, natthi pitā, natthi sattā opapātikāti",
  "anya-e0902n0:388": "Evamādinā bhante tattha āyasmatā ānandattherena dhammabhaṇḍāgārikena cattāro abrahmacariyavāsā vicāretvā pakāsitā.",
  "anya-e0902n0:389": "Pucchā – kathañcāvuso tattha cattāri anassāsikāni brahmacariyāni āyasmatā ānandattherena dhammabhaṇḍāgārikena vicāretvā pakāsitāni.",
  "anya-e0902n0:390_0": "Vissajjanā – idha sandaka ekacco satthā sabbaññū sabbadassāvī aparisesaṃ ñāṇadassanaṃ",
  "anya-e0902n0:390_1": "paṭijānāti “carato ca me tiṭṭhato ca suttassa ca jāgarassa ca satataṃ samitaṃ ñāṇadassanaṃ",
  "anya-e0902n0:390_2": "paccupaṭṭhita”nti evamādinā bhante tattha āyasmatā ānandattherena dhammabhaṇḍāgārikena",
  "anya-e0902n0:390_3": "cattāri anassāsikāni brahmacariyāni vibhajitvā pakāsitāni.",
  "anya-e0902n0:391": "Pucchā – atha",
  "anya-e0902n0:392": "Kho āvuso sandako paribbājako āyasmantaṃ ānandattheraṃ kathaṃ pucchi, tathañcassāyasmānandatthero byākāsi.",
  "anya-e0902n0:393_0": "Vissajjanā – atha kho bhante sandako paribbājako “so pana bho ānanda satthā kiṃvādī",
  "anya-e0902n0:393_1": "kiṃ akkhāyī”ti evamādinā āyasmantaṃ ānandattheraṃ pucchi, āyasmā ca bhante ānandatthero",
  "anya-e0902n0:393_2": "“idha sandaka tathāgato loke uppajjati arahaṃ sammāsambuddho vijjācaraṇasampanno”ti",
  "anya-e0902n0:393_3": "evamādinā sandakassa paribbājakassa vibhajitvā vibhajitvā byākāsi.",
  "anya-e0902n0:394": "Pucchā – imañca panāvuso dhammadesanaṃ sutvā sandako paribbājako imasmiṃ dhammavinaye pasanno kīdisaṃ pasannākāramakāsi.",
  "anya-e0902n0:395_0": "Vissajjanā – imañca bhante dhammadesanaṃ sutvā sandako paribbājako “acchariyaṃ bho",
  "anya-e0902n0:395_1": "ānanda, abbhutaṃ bho ānanda, na ca nāma sadhammokkaṃsanā bhavissati, na paradhammavambhanā,",
  "anya-e0902n0:395_2": "āyatane ca dhammadesanā, tāva bahukā ca niyyātāro paññāyissantī”ti evamādinā imasmiṃ",
  "anya-e0902n0:395_3": "dhammavinaye pasanno pasannākāramakāsi.",
  "anya-e0902n0:396": "Mahāsakuludāyīsutta",
  "anya-e0902n0:397": "Pucchā – mahāsakuludāyisuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:398_0": "Vissajjanā – rājagahe bhante sakuludāyiṃ paribbājakaṃ ārabbha bhāsitaṃ. Sakuludāyī",
  "anya-e0902n0:398_1": "bhante paribbājako purimāni divasāni purimatarāni kotūhalasālāyaṃ nānātitthiyānaṃ",
  "anya-e0902n0:398_2": "samaṇabrāhmaṇānaṃ yāvatako ahosi bhagavantañca cha ca satthāro ārabbha kathāsallāpo,",
  "anya-e0902n0:398_3": "taṃ sabbaṃ bhagavato ārocesi. Tasmiṃ bhante vatthusmiṃ bhāsitaṃ.",
  "anya-e0902n0:399": "Samaṇamuṇḍikasutta",
  "anya-e0902n0:400": "Pucchā – samaṇamuṇḍikasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:401_0": "Vissajjanā – sāvatthiyaṃ bhante uggāhamāna paribbājakaṃ samaṇamuṇḍikāputtaṃ ārabbha",
  "anya-e0902n0:401_1": "bhāsitaṃ. Uggāhamāno bhante paribbājako samaṇamuṇḍikāputto pañcakaṅgaṃ tapatiṃ etadavoca",
  "anya-e0902n0:401_2": "“catūhi kho ahaṃ gahapati dhammehi samannāgataṃ purisapuggalaṃ paññapemi sampannakusalaṃ",
  "anya-e0902n0:401_3": "paramakusalaṃ uttamapattipattaṃ samaṇaṃ ayojjha”nti, tasmiṃ bhante vatthusmiṃ bhāsitaṃ.",
  "anya-e0902n0:402": "Cūḷasakuludāyīsutta",
  "anya-e0902n0:403": "Pucchā – cūḷasakuludāyīsuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:404_0": "Vissajjanā – rājagahe bhante sakuludāyiṃ paribbājakaṃ ārabbha bhāsitaṃ, sakuludāyī",
  "anya-e0902n0:404_1": "bhante paribbājako bhagavantaṃ etadavoca “yadāhaṃ bhante imaṃ parisaṃ anupasaṅkanto",
  "anya-e0902n0:404_2": "homi, athāyaṃ parisā anekavihitaṃ tiracchānakathaṃ kathenti nisinnā hoti. Yadā ca",
  "anya-e0902n0:404_3": "kho ahaṃ bhante imaṃ parisaṃ upasaṅkamanto homi, athāyaṃ parisā mamaññeva mukhaṃ",
  "anya-e0902n0:404_4": "ullokentī nisinnā hoti ‘yaṃ no samaṇo udāyī dhammaṃ bhāsissati, taṃ sossāmā’ti, yadā",
  "anya-e0902n0:404_5": "pana bhante bhagavā imaṃ parisaṃ upasaṅkanto hoti, athāhañceva ayañca parisā bhagavato",
  "anya-e0902n0:404_6": "mukhaṃ ullokentā nisinnā homa yaṃ no bhagavā dhammaṃ bhāsissati, taṃ sossāmā”ti,",
  "anya-e0902n0:404_7": "tasmiṃ bhante vatthusmiṃ bhāsitaṃ.",
  "anya-e0902n0:405": "Vekhanasasutta",
  "anya-e0902n0:406": "Pucchā – vekhanasasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:407_0": "Vissajjanā – sāvatthiyaṃ bhante vekhanasaṃ paribbājakaṃ ārabbha bhāsitaṃ, vekhanaso",
  "anya-e0902n0:407_1": "bhante paribbājako bhagavato santike udānaṃ udānesi “ayaṃ paramo vaṇṇo ayaṃ paramo",
  "anya-e0902n0:407_2": "vaṇṇo”ti, tasmiṃ bhante vatthusmiṃ bhāsitaṃ.",
  "anya-e0902n0:408": "Ghaṭikārasutta",
  "anya-e0902n0:409": "Pucchā – ghaṭikārasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:410_0": "Vissajjanā – kosalesu bhante ghaṭikārassa kumbhakārassa gharavatthupadese āyasmantaṃ",
  "anya-e0902n0:410_1": "ānandaṃ ārabbha bhāsitaṃ. Bhagavā bhante tasmiṃ bhūmipadese sitaṃ pātvākāsi, āyasmā",
  "anya-e0902n0:410_2": "ca ānando bhagavantaṃ etadavoca “ko nu kho bhante hetu ko paccayo bhagavato sitassa",
  "anya-e0902n0:410_3": "pātukammāya, na akāraṇena tathāgatā sitaṃ pātukarontī”ti, tasmiṃ bhante vatthusmiṃ bhāsitaṃ.",
  "anya-e0902n0:411": "Raṭṭhapālasutta",
  "anya-e0902n0:412": "Pucchā – raṭṭhapālasuttaṃ panāvuso kattha kaṃ ārabbha kismiṃ vatthusmiṃ kena bhāsitaṃ.",
  "anya-e0902n0:413_0": "Vissajjanā – kurūsu bhante rājānaṃ korabyaṃ ārabbha āyasmatā raṭṭhapālattherena bhāsitaṃ.",
  "anya-e0902n0:413_1": "Rājā bhante korabyo āyasmantaṃ raṭṭhapālaṃ etadavoca “cattārimāni bho raṭṭhapāla",
  "anya-e0902n0:413_2": "pārijuññāni, yehi pārijuññehi samannāgatā idhekacce kesamassuṃ ohāretvā kāsāyāni",
  "anya-e0902n0:413_3": "vatthāni acchādetvā agārasmā anāgāriyaṃ pabbajantī”ti evamādikaṃ vacanaṃ avoca, tasmiṃ",
  "anya-e0902n0:413_4": "bhante vatthusmiṃ bhāsitaṃ.",
  "anya-e0902n0:414": "Pucchā – atha kho āvuso āyasmā raṭṭhapālatthero rañño korabyassa kathaṃ paṭhamaṃ dhammuddesaṃ vitthāretvā pakāsesi.",
  "anya-e0902n0:415_0": "Vissajjanā – atha kho bhante āyasmā raṭṭhapālatthero “taṃ kiṃ maññasi mahārāja tvaṃ",
  "anya-e0902n0:415_1": "vīsativassuddesikopi paṇṇavīsativassuddesikopi hatthismimpi katāvī assasmimpi katāvī",
  "anya-e0902n0:415_2": "rathasmimpi katāvī dhanusmimpi katāvī tharusmimpi katāvī ūrubalī bāhubalī alamatto",
  "anya-e0902n0:415_3": "saṅgāmāvacaro”ti evamādinā paṭhamaṃ dhammuddesaṃ vitthāretvā pakāsesi.",
  "anya-e0902n0:416": "Pucchā – kathaṃ panāvuso āyasmā raṭṭhapālatthero rañño korabyassa dutiyampi dhammuddesaṃ vitthāretvā pakāsesi.",
  "anya-e0902n0:417": "Vissajjanā – “taṃ kiṃ maññasi mahārāja, atthi te koci anusāyiko ābādho”ti evamādinā bhante āyasmā raṭṭhapālo rañño korabyassa dutiyaṃ dhammuddesaṃ vitthāretvā pakāsesi.",
  "anya-e0902n0:418": "Pucchā – kathaṃ panāvuso āyasmā raṭṭhapālatthero rañño korabyassa tatiyampi dhammuddesaṃ vitthāretvā pakāsesi.",
  "anya-e0902n0:419_0": "Vissajjanā – “taṃ kiṃ maññasi mahārāja, yathā tvaṃ etarahi pañcahi kāmaguṇehi samappito",
  "anya-e0902n0:419_1": "samaṅgībhūto paricāresi, lacchasi tvaṃ paratthāpi evamevāhaṃ imeheva pañcahi kāmaguṇehi",
  "anya-e0902n0:419_2": "samappito samaṅgībhūto paricāremī”ti evamādinā bhante āyasmā raṭṭhapālo rañño korabyassa",
  "anya-e0902n0:419_3": "tatiyaṃ dhammuddesaṃ vitthāretvā pakāsesi.",
  "anya-e0902n0:420": "Pucchā – catutthampi kho āvuso dhammuddesaṃ āyasmā raṭṭhapālatthero rañño korabyassa kathaṃ vitthāretvā pakāsesi.",
  "anya-e0902n0:421": "Vissajjanā – “taṃ kiṃ maññasi mahārāja, phītaṃ kuruṃ ajjhāvasasī”ti evamādinā bhante āyasmā raṭṭhapālatthero rañño korabyassa catutthaṃ dhammuddesaṃ vitthāretvā pakāsesi.",
  "anya-e0902n0:422": "Maghadevasutta",
  "anya-e0902n0:423": "Pucchā – maghadevasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:424_0": "Vissajjanā – mithilāyaṃ bhante maghadevaambavane āyasmantaṃ ānandaṃ ārabbha bhāsitaṃ.",
  "anya-e0902n0:424_1": "Bhagavā bhante aññatarasmiṃ padese sitaṃ pātvākāsi, āyasmā ānando bhagavantaṃ etadavoca",
  "anya-e0902n0:424_2": "“ko nu kho bhante ko paccayo bhagavato sitassa pātukammāya, na akāraṇena tathāgatā",
  "anya-e0902n0:424_3": "sitaṃ pātukarontī”ti, tasmiṃ bhante vatthusmiṃ bhāsitaṃ.",
  "anya-e0902n0:425": "Madhurasutta",
  "anya-e0902n0:426": "Pucchā – madhurasuttaṃ panāvuso kattha kaṃ ārabbha kismiṃ vatthusmiṃ kena bhāsitaṃ.",
  "anya-e0902n0:427_0": "Vissajjanā – madhurāyaṃ bhante rājānaṃ mādhuraṃ avantiputtaṃ ārabbha āyasmatā mahākaccānattherena",
  "anya-e0902n0:427_1": "bhāsitaṃ, rājā bhante mādhuro avantiputto āyasmantaṃ mahākaccānaṃ etadavoca “brahmaṇā",
  "anya-e0902n0:427_2": "bho kaccāna evamāhaṃsu brāhmaṇova seṭṭho vaṇṇo, hīno añño vaṇṇo. Brāhmaṇova sukko",
  "anya-e0902n0:427_3": "vaṇṇo, kaṇho añño vaṇṇo. Brāhmaṇāva sujjhanti, no abrāhmaṇā. Brāhmaṇāva brahmuno",
  "anya-e0902n0:427_4": "puttā orasā mukhato jātā brahmajā brahmanimmitā brahmadāyādāti. Idha bhavaṃ kaccāno",
  "anya-e0902n0:427_5": "kimakkhāyī”ti. Tasmiṃ bhante vatthusmiṃ bhāsitaṃ.",
  "anya-e0902n0:428": "Bodhirājakumārasutta",
  "anya-e0902n0:429": "Pucchā – bodhirājakumārasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:430_0": "Vissajjanā – bhaggesu bhante susumāragire bodhiṃ rājakumāraṃ ārabbha bhāsitaṃ. Bodhi",
  "anya-e0902n0:430_1": "bhante rājakumāro bhagavantaṃ etadavoca “mayaṃ kho bhante evaṃ hoti. Na kho sukhena",
  "anya-e0902n0:430_2": "sukhaṃ adhigantabbaṃ, dukkhena kho sukhaṃ adhigantabba”nti, tasmiṃ bhante vatthusmiṃ bhāsitaṃ.",
  "anya-e0902n0:431": "Pucchā – evaṃ vutte kho āvuso bodhi rājakumāro bhagavantaṃ kathaṃ pucchi, kathañcassa bhagavā byākāsi.",
  "anya-e0902n0:432_0": "Vissajjanā – evaṃ vutte bhante bodhirājakumāro bhagavantaṃ etadavoca “kīva cirena",
  "anya-e0902n0:432_1": "nu kho bhante bhikkhu tathāgataṃ vināyakaṃ labhamāno yassatthāya kulaputtā sammadeva",
  "anya-e0902n0:432_2": "agārasmā anagāriyaṃ pabbajanti, tadanuttaraṃ brahmacariyapariyosānaṃ diṭṭheva dhamme",
  "anya-e0902n0:432_3": "sayaṃ abhiññā sacchikatvā upasampajja vihareyyā”ti, bhagavā ca bhante “tena hi rājakumāra",
  "anya-e0902n0:432_4": "taṃyevettha paṭipucchissāmi, yathā te khameyya, tathā naṃ byākareyyāsī”ti, evamādinā vibhajitvā byākāsi.",
  "anya-e0902n0:433": "Pucchā – imañca panāvuso dhammadesanaṃ sutvā bodhirājakumāro imissaṃ dhammadesanāyaṃ pasanno kīdisaṃ pasannākāramakāsi.",
  "anya-e0902n0:434_0": "Vissajjanā – imañca pana bhante dhammadesanaṃ sutvā bodhirājakumāro “aho buddho aho",
  "anya-e0902n0:434_1": "dhammo aho dhammassa svākkhātatā, yatra hi nāma sāyamanusiṭṭho, pāto visesaṃ adhigamissati,",
  "anya-e0902n0:434_2": "pātamanusiṭṭho sāyaṃ visesaṃ adhigamissatī”ti evamādinā imissaṃ dhammadesanāyaṃ pasanno pasannākāramakāsi.",
  "anya-e0902n0:435": "Aṅgulimālasutta",
  "anya-e0902n0:436": "Pucchā – aṅgulimālasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:437_0": "Vissajjanā – sāvatthiyaṃ bhante āyasmantaṃ aṅgulimālattheraṃ ārabbha bhāsitaṃ. Āyasmā",
  "anya-e0902n0:437_1": "bhante aṅgulimālatthero bhagavantaṃ etadavoca “idhāhaṃ bhante pubbaṇhasamayaṃ nivāsetvā",
  "anya-e0902n0:437_2": "pattacīvaramādāya sāvatthiṃ piṇḍāya pāvisiṃ, addasaṃ kho ahaṃ bhante sāvatthiyaṃ",
  "anya-e0902n0:437_3": "sapadānaṃ piṇḍāya caramāno aññataraṃ itthiṃ mūḷhagabbhaṃ vighātagabbhaṃ disvāna mayhaṃ",
  "anya-e0902n0:437_4": "etadahosi “kilissanti vata bho sattā, kilissanti vata bho sattā”ti, tasmiṃ bhante",
  "anya-e0902n0:437_5": "vatthusmiṃ bhāsitaṃ.",
  "anya-e0902n0:438": "Piyajātikasutta",
  "anya-e0902n0:439": "Pucchā – piyajātikasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:440_0": "Vissajjanā – sāvatthiyaṃ bhante aññataraṃ gahapatiṃ ārabbha bhāsitaṃ, sāvatthiyaṃ",
  "anya-e0902n0:440_1": "bhante aññatarassa gahapatissa ekaputtako piyo manāpo kālaṅkato hoti, tassa kālaṃ",
  "anya-e0902n0:440_2": "kiriyāya neva kammantā paṭibhanti, na bhattaṃ paṭibhāti, so āḷāhanaṃ gantvā kandati",
  "anya-e0902n0:440_3": "“kahaṃ ekaputtaka kahaṃ ekaputtakā”ti, tasmiṃ bhante vatthusmiṃ bhāsitaṃ.",
  "anya-e0902n0:441": "Bāhitikasutta",
  "anya-e0902n0:442": "Pucchā – bāhitika suttaṃ panāvuso kattha kaṃ ārabbha kismiṃ vatthusmiṃ kena bhāsitaṃ.",
  "anya-e0902n0:443_0": "Vissajjanā – sāvatthiyaṃ bhante rājānaṃ pasenadiṃ kosalaṃ ārabbha āyasmatā ānandattherena",
  "anya-e0902n0:443_1": "dhammabhaṇḍāgārikena bhāsitaṃ. Rājā bhante pasenadi kosalo āyasmantaṃ ānandaṃ etadavoca",
  "anya-e0902n0:443_2": "“kiṃ nu kho bhante ānanda sobhagavā tathārūpaṃ kāyasamācāraṃ samācareyya, yvassa",
  "anya-e0902n0:443_3": "kāyasamācāro opārambho samaṇehi brāhmaṇehī”ti, tasmiṃ bhante vatthusmiṃ bhāsitaṃ.",
  "anya-e0902n0:444": "Dhammacetiyasutta",
  "anya-e0902n0:445": "Pucchā – dhammacetiyasuttaṃ panāvuso bhagavatā kattha kena saddhiṃ bhāsitaṃ.",
  "anya-e0902n0:446": "Vissajjanā – sakkesu bhante medāḷupe nāma sakyānaṃ nigame raññā pasenadinā kosalena saddhiṃ bhāsitaṃ.",
  "anya-e0902n0:447": "Kaṇṇakatthalasutta",
  "anya-e0902n0:448": "Pucchā – kaṇṇakatthalasuttaṃ panāvuso bhagavatā kattha kena saddhiṃ bhāsitaṃ.",
  "anya-e0902n0:449": "Vissajjanā – uruññāyaṃ bhante kaṇṇakatthale migadāye raññā pasenadinā kosalena saddhiṃ bhāsitaṃ.",
  "anya-e0902n0:450": "Brahmāyusutta",
  "anya-e0902n0:451": "Pucchā – tenāvuso bhagavatā…pe… sammāsambuddhena brahmāyusuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:452_0": "Vissajjanā – videhesu bhante mithilāyaṃ maghadevaambavane brahmāyuṃ brāhmaṇaṃ ārabbha",
  "anya-e0902n0:452_1": "bhāsitaṃ. Brahmāyu bhante brāhmaṇo bhagavantaṃ upasaṅkamitvā aṭṭhapañhāni pucchi,",
  "anya-e0902n0:452_2": "tasmiṃ bhante vatthusmiṃ bhāsitaṃ.",
  "anya-e0902n0:453": "Pucchā – tattha āvuso uttaro māṇavo kathaṃ bhagavato dvattiṃsamahāpurisalakkhaṇehi samannāgatataṃ attano ācariyassa brahmāyussa brāhmaṇassa sampaṭivedesi.",
  "anya-e0902n0:454_0": "Vissajjanā – tattha bhante uttaro māṇavo “suppatiṭṭhitapādo kho pana so bhavaṃ gotamo,",
  "anya-e0902n0:454_1": "idampi tassa bhoto gotamassa mahāpurisassa mahāpurisalakkhaṇaṃ bhavatī”ti evamādinā",
  "anya-e0902n0:454_2": "bhagavato dvattiṃsamahāpurisalakkhaṇehi samannāgatataṃ attano ācariyassa brahmāyussa",
  "anya-e0902n0:454_3": "brāhmaṇassa sampaṭivedesi.",
  "anya-e0902n0:455": "Pucchā – aparampi āvuso uttaro māṇavo bhagavato gamanakāle kīdisaṃ pāsādikaṃ ākāraṃ disvā ca sallakkhetvā ca attano ācariyassa brahmāyussa brāhmaṇassa sampaṭivedesi.",
  "anya-e0902n0:456_0": "Vissajjanā – aparampi bhante uttaro māṇavo bhagavato gamanakāle paṭhamaṃ dakkhiṇaṃ",
  "anya-e0902n0:456_1": "pāduddharaṇādikaṃ ākāraṃ disvā ca sallakkhetvā ca attano ācariyassa brahmāyussa brāhmaṇassa sampaṭivedesi.",
  "anya-e0902n0:457": "Pucchā – aparampi āvuso uttaro māṇavo bhagavato antaragharaṃ pavisanakāle kīdisaṃ pāsādikaṃ ākāraṃ disvā ca sallakkhetvā ca attano ācariyassa brahmāyussa brāhmaṇassa sampaṭivedesi.",
  "anya-e0902n0:458_0": "Vissajjanā – aparampi bhante uttaro māṇavo bhagavato antaragharaṃ pavisanakāle na",
  "anya-e0902n0:458_1": "kāyassa unnamanādikaṃ pāsādikaṃ disvā ca sallakkhetvā ca attano ācariyassa brahmāyussa",
  "anya-e0902n0:458_2": "brāhmaṇassa sampaṭivedesi.",
  "anya-e0902n0:459": "Pucchā – aparampi āvuso uttaro māṇavo bhagavato bhojanakāle kīdisaṃ pāsādikaṃ ākāraṃ disvā ca sallakkhetvā ca attano ācariyassa brahmāyussa brāhmaṇassa sampaṭivedesi.",
  "anya-e0902n0:460_0": "Vissajjanā – aparampi bhante uttaro māṇavo bhagavato bhojanakāle pattodakādikaṃ paṭiggahaṇādikāle",
  "anya-e0902n0:460_1": "na pattassa unnamanādikaṃ bhagavato pāsādikaṃ ākāraṃ disvā ca sallakkhetvā ca attano",
  "anya-e0902n0:460_2": "ācariyassa brahmāyussa brāhmaṇassa sampaṭivedesi.",
  "anya-e0902n0:461": "Pucchā – aparampi āvuso uttaro māṇavo bhagavato bhuttāvikāle kīdisaṃ pāsādikaṃ ākāraṃ disvā ca sallakkhetvā ca attano ācariyassa brahmāyussa brāhmaṇassa sampaṭivedesi.",
  "anya-e0902n0:462_0": "Vissajjanā – aparampi bhante uttaro māṇavo bhagavato bhuttāvikāle pattodanādikaṃ",
  "anya-e0902n0:462_1": "paṭiggaṇhādikāle na pattassa unnamanādikaṃ pāsādikaṃ ākāraṃ disvā ca sallakkhetvā",
  "anya-e0902n0:462_2": "ca attano ācariyassa brahmāyussa brāhmaṇassa sampaṭivedesi.",
  "anya-e0902n0:463_0": "Pucchā – aparampi āvuso uttaro māṇavo bhagavato cīvaradhāraṇe ca ārāmagatakāle ca",
  "anya-e0902n0:463_1": "dhammadesanākāle ca sabbairiyāpathesu ca kīdisaṃ pāsādikaṃ ākāraṃ disvā ca sallakkhetvā",
  "anya-e0902n0:463_2": "ca attano ācariyassa brahmāyussa brāhmaṇassa sampaṭivedesi.",
  "anya-e0902n0:464_0": "Vissajjanā – aparampi bhante uttaro māṇavo bhagavato cīvaradhāraṇakāle ca ārāmagatakāle",
  "anya-e0902n0:464_1": "ca sabbesu ca iriyāpathesu na accukkaṭṭhādikaṃ pāsādikaṃ ākāraṃ disvā ca sallakkhetvā",
  "anya-e0902n0:464_2": "ca attano ācariyassa brahmāyussa brāhmaṇassa sampaṭivedesi.",
  "anya-e0902n0:465": "Pucchā – kathañcāvuso brahmāyu brahmaṇo bhagavantaṃ pucchi, kathañcassa bhagavā byākāsi.",
  "anya-e0902n0:466_0": "Vissajjanā – “kathaṃ kho brāhmaṇo hoti, kathaṃ bhavati vedagū. Tevijjo bho kathaṃ",
  "anya-e0902n0:466_1": "hoti, sottiyo kinti vuccati. Arahaṃ bho kathaṃ hoti, kathaṃ bhavati kevalī. Muni",
  "anya-e0902n0:466_2": "ca bho kathaṃ hoti, buddho kinti pavuccatī”ti – evaṃ kho bhante brahmāyu brāhmaṇo",
  "anya-e0902n0:466_3": "bhagavantaṃ pañhaṃ apucchi. Bhagavā bhante–",
  "anya-e0902n0:467": "“Pubbenivāsaṃ yo vedi, saggāpāyañca passati;",
  "anya-e0902n0:468": "Atho jātikkhayaṃ patto, abhiññāvosito muni;",
  "anya-e0902n0:469": "Cittaṃ visuddhaṃ jānāti, muttaṃ rāgehi sabbaso;",
  "anya-e0902n0:470": "Pahīnajātimaraṇo, brahmacariyassa kevalī;",
  "anya-e0902n0:471": "Pāragū sabbadhammānaṃ, buddho tādī pavuccatī”ti –",
  "anya-e0902n0:472": "Evaṃ kho bhante bhagavā brahmāyussa brāhmaṇassa vibhajitvā byākāsi.",
  "anya-e0902n0:473": "Pucchā – imañca panāvuso bhagavato byākaraṇaṃ sutvā brahmāyu brāhmaṇo bhagavati kīdisaṃ nipaccakāraṃ akāsi, kathañcassa bhagavā punapi anupubbiṃ dhammakathaṃ kathesi.",
  "anya-e0902n0:474_0": "Vissajjanā – imañca pana bhante bhagavato byākaraṇaṃ sutvā brahmāyu brāhmaṇo uṭṭhāyāsanā",
  "anya-e0902n0:474_1": "ekaṃsaṃ uttarāsaṅgaṃ karitvā bhagavato pādesu sirasā nipatitvā bhagavato pādāni mukhena",
  "anya-e0902n0:474_2": "ca paricumbati, pāṇīhi ca parisambāhati, nāmañca sāveti “brahmāyu ahaṃ bho gotama",
  "anya-e0902n0:474_3": "brāhmaṇo, brahmāyu ahaṃ bho gotama brāhmaṇo”ti, evaṃ paramanipaccakāraṃ akāsi, bhagavā",
  "anya-e0902n0:474_4": "ca bhante dānakathaṃ sīlakathaṃ saggakathaṃ kāmānaṃ ādīnavaṃ okāraṃ saṃkilesaṃ nekkhamme",
  "anya-e0902n0:474_5": "ānisaṃsaṃ pakāsesi, evaṃ kho bhante brahmāyussa brāhmaṇassa bhagavā anupubbiṃ kathaṃ kathesi.",
  "anya-e0902n0:475": "Pucchā – imañca panāvuso dammadesanaṃ sutvā brahmāyussa brāhmaṇassa kīdiso dhammābhisamayo ahosi.",
  "anya-e0902n0:476_0": "Vissajjanā – imañca pana bhante dhammadesanaṃ sutvā brahmāyussa brāhmaṇassa tasmiṃyeva",
  "anya-e0902n0:476_1": "āsane virajaṃ vītamalaṃ dhammacakkhuṃ udapādi “yaṃkiñci samudayadhammaṃ sabbaṃ taṃ nirodhadhamma”nti.",
  "anya-e0902n0:477": "Selasutta",
  "anya-e0902n0:478": "Pucchā – selasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:479_0": "Vissajjanā – aṅguttarāpesu bhante āpaṇe nāma aṅguttarāpānaṃ nigameselaṃ brāhmaṇaṃ",
  "anya-e0902n0:479_1": "ārabbha bhāsitaṃ. Selo bhante brāhmaṇo sapariso bhagavantaṃ upasaṅkamitvā bhagavantaṃ",
  "anya-e0902n0:479_2": "sammukhā sāruppāhi gāthāhi abhitthavi, tasmiṃ bhante vatthusmiṃ bhāsitaṃ.",
  "anya-e0902n0:480": "Paripuṇṇakāyo suruci, sujāto cārudassano;",
  "anya-e0902n0:481": "Suvaṇṇavaṇṇosi bhagavā, susukkadāṭhosi vīriyavā;",
  "anya-e0902n0:482": "Narassa hi sujātassa, ye bhavanti viyañcanā;",
  "anya-e0902n0:483": "Sabbe te tava kāyasmiṃ, mahāpurisalakkhaṇā.",
  "anya-e0902n0:484": "Assalāyanasutta",
  "anya-e0902n0:485": "Pucchā – assalāyanasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:486_0": "Vissajjanā – sāvatthiyaṃ bhante assalāyanaṃ māṇavaṃ ārabbha bhāsitaṃ, assalāyano",
  "anya-e0902n0:486_1": "bhante māṇavo mahatā brāhmaṇagaṇena saddhiṃ bhagavantaṃ upasaṅkamitvā etadavoca “brāhmaṇā",
  "anya-e0902n0:486_2": "bho gotama evamāhaṃsu ‘brāhmaṇova seṭṭho vaṇṇo, hīno añño vaṇṇo. Brāhmaṇova sukko",
  "anya-e0902n0:486_3": "vaṇṇo, kaṇho añño vaṇṇo. Brāhmaṇāva sujjhanti, no abrāhmaṇā. Brāhmaṇāva brahmuno",
  "anya-e0902n0:486_4": "puttā orasā mukhato jātā brahmajā brahmanimmitā brahmadāyādā’ti, idha bhavaṃ gotamo",
  "anya-e0902n0:486_5": "kimāhā”ti, tasmiṃ bhante vatthusmiṃ bhāsitaṃ.",
  "anya-e0902n0:487": "Ghoṭamukhasutta",
  "anya-e0902n0:488": "Pucchā – ghoṭamukhasuttaṃ panāvuso kattha kaṃ ārabbha kismiṃ vatthusmiṃ kena bhāsitaṃ.",
  "anya-e0902n0:489_0": "Vissajjanā – bārāṇasiyaṃ bhante khemiyambavane ghoṭamukhaṃ brāhmaṇaṃ ārabbha āyasmatā",
  "anya-e0902n0:489_1": "udenena bhāsitaṃ. Ghoṭamukho bhante brāhmaṇo āyasmantaṃ udenaṃ caṅkamantaṃ anucaṅkamamāno",
  "anya-e0902n0:489_2": "evamāha “ambho samaṇa natthi dhammiko paribbajo, evaṃ me ettha hoti, tañca kho bhavantarūpānaṃ",
  "anya-e0902n0:489_3": "vā adassanā, yo vā panettha dhammā”ti, tasmiṃ bhante vatthusmiṃ bhāsitaṃ.",
  "anya-e0902n0:490": "Caṅkīsutta",
  "anya-e0902n0:491": "Pucchā – tenāvuso bhagavatā…pe… sammāsambuddhena caṅkīsuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:492_0": "Vissajjanā – kosalesu bhante opāsāde nāma kosalānaṃ nigame kāpaṭikaṃ māṇavaṃ ārabbha",
  "anya-e0902n0:492_1": "bhāsitaṃ, kāpaṭiko bhante māṇavo bhagavantaṃ etadavoca “yadidaṃ bho gotama brāhmaṇānaṃ",
  "anya-e0902n0:492_2": "porāṇaṃ mantapadaṃ itihitihaparamparāya piṭakasampadāya, tattha ca brāhmaṇā ekaṃsena",
  "anya-e0902n0:492_3": "niṭṭhaṃ gacchanti ‘idameva saccaṃ moghamañña’nti, idha bhavaṃ gotamo kimāhā”ti, tasmiṃ",
  "anya-e0902n0:492_4": "bhante vatthusmiṃ bhāsitaṃ.",
  "anya-e0902n0:493": "Esukārīsutta",
  "anya-e0902n0:494": "Pucchā – esukārīsuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:495_0": "Vissajjanā – sāvatthiyaṃ bhante esukāriṃ brāhmaṇaṃ ārabbha bhāsitaṃ, esukārī bhante",
  "anya-e0902n0:495_1": "brāhmaṇo bhagavantaṃ upasaṅkamitvā etadavoca “brāhmaṇā bho gotama catasso pāricariyā",
  "anya-e0902n0:495_2": "paññapenti, brāhmaṇassa pāricariyaṃ paññapenti, khattiyassa pāricariyaṃ paññapenti,",
  "anya-e0902n0:495_3": "vessassa pāricariyaṃ paññapenti, suddassa pāricariyaṃ paññapentī”ti, tasmiṃ bhante",
  "anya-e0902n0:495_4": "vatthusmiṃ bhāsitaṃ.",
  "anya-e0902n0:496": "Dhanañjānisutta",
  "anya-e0902n0:497": "Pucchā – dhanañjānisuttaṃ panāvuso kattha kaṃ ārabbha kismiṃ vatthusmiṃ kena bhāsitaṃ.",
  "anya-e0902n0:498_0": "Vissajjanā – rājagahe bhante dhanañjāniṃ brāhmaṇaṃ ārabbha āyasmatā sāriputtattherena",
  "anya-e0902n0:498_1": "dhammasenāpatinā bhāsitaṃ, dhanañjāni bhante brāhmaṇo pamādavihāraṃ vihāsi, tasmiṃ",
  "anya-e0902n0:498_2": "bhante vatthusmiṃ bhāsitaṃ.",
  "anya-e0902n0:499": "Pucchā – atha kho āvuso āyasmā sāriputtatthero dhammasenāpati kathaṃ dhanañjāniṃ brāhmaṇaṃ pucchi, kathañca so āyasmato sāriputtattherassa dhammasenāpatissa ārocesi.",
  "anya-e0902n0:500_0": "Vissajjanā – “kaccāsi dhanañjāni appamatto”ti, evaṃ kho bhante āyasmā sāriputtatthero",
  "anya-e0902n0:500_1": "dhammasenāpati dhanañjāniṃ brāhmaṇaṃ pucchi, dhanañjāni ca bhante brāhmaṇo “kuto",
  "anya-e0902n0:500_2": "bho sāriputta amhākaṃ appamādo, yesaṃ no mātāpitaro posetabbā”ti, evamādinā āyasmato",
  "anya-e0902n0:500_3": "sāriputtassa dhammasenāpatissa ārocesi.",
  "anya-e0902n0:501": "Pucchā – evaṃ vutte kho āvuso āyasmā sāriputtatthero dhammasenāpati dhanañjānissa brāhmaṇassa kīdisaṃ dhammakathaṃ kathesi.",
  "anya-e0902n0:502_0": "Vissajjanā – evaṃ vutte bhante āyasmā sāriputtatthero dhammasenāpati “taṃ kiṃ maññasi",
  "anya-e0902n0:502_1": "dhanañjāni, idhekacco mātāpitūnaṃ hetu adhammacārī visamacārī assa, tamenaṃ adhammacariyā",
  "anya-e0902n0:502_2": "visamacariyāhetu nirayaṃ nirayapālā upakaḍḍheyyu”nti, evamādinā dhanañjānissa brāhmaṇassa",
  "anya-e0902n0:502_3": "dhammakathaṃ kathesi.",
  "anya-e0902n0:503": "Pucchā – puna pi āvuso āyasmā sāriputtatthero dhammasenāpati kathaṃ dhanañjānissa brāhmaṇassa aparenapi pariyāyena anusāsaniṃ adāsi.",
  "anya-e0902n0:504_0": "Vissajjanā – punapi bhante āyasmā sāriputtatthero dhammasenāpati “taṃ kiṃ maññasi",
  "anya-e0902n0:504_1": "dhanañjāni, yo vā mātāpitūnaṃ hetu adhammacārī visamacārī assa, yo vā mātāpitūnaṃ",
  "anya-e0902n0:504_2": "hetu dhammacārī samacārī assa, katamaṃ seyyo”ti, evamādinā dhanañjānissa brāhmaṇassa",
  "anya-e0902n0:504_3": "aparenapi pariyāyena ovādamadāsi.",
  "anya-e0902n0:505": "Pucchā – aparabhāge pi āvuso āyasmā sāriputtatthero dhammasenāpati kathaṃ dhanañjānissa brāhmaṇassa maraṇasamaye dhammakathaṃ kathesi, kathañcassa abhisamparāyo ahosi.",
  "anya-e0902n0:506_0": "Vissajjanā – aparabhāge pi bhante āyasmā sāriputtatthero dhammasenāpati dhanañjānissa",
  "anya-e0902n0:506_1": "brāhmaṇassa maraṇasamayepi cattāro brahmavihāre desesi, dhanañjāni ca bhante brāhmaṇo",
  "anya-e0902n0:506_2": "kāyassa bhedā paraṃ maraṇā brahmalokūpago ahosi.",
  "anya-e0902n0:507": "Vāseṭṭhasutta",
  "anya-e0902n0:508": "Pucchā – vāseṭṭhasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:509": "Vissajjanā – icchānaṅgale bhante vāseṭṭhaṃ māṇavaṃ ārabbha bhāsitaṃ. Vāseṭṭho bhante māṇavo bhagavantaṃ gāthāhi ajjhabhāsi –",
  "anya-e0902n0:510": "“Anuññātapaṭiññātā, tevijjā mayamasmubho;",
  "anya-e0902n0:511": "Ahaṃ pokkharasātissa, tārukkhassāyaṃ māṇavo.",
  "anya-e0902n0:512": "Tevijjānaṃ yadakkhātaṃ, tatra kevalinesmase;",
  "anya-e0902n0:513": "Padakasmā veyyākaraṇā, jappe ācariyasādisā;",
  "anya-e0902n0:514": "Tesaṃ no jātivādasmiṃ, vivādo atthi gotama.",
  "anya-e0902n0:515": "Jātiyā brāhmaṇo hoti, bhāradvājo iti bhāsati;",
  "anya-e0902n0:516": "Ahañca kammunā brūmi, evaṃ jānāhi cakkhuma.",
  "anya-e0902n0:517": "Tena sakkoma ñāpetuṃ, aññaṃmaññaṃ mayaṃ ubho;",
  "anya-e0902n0:518": "Bhavantaṃ puṭṭhumāgamā, sambuddhaṃ iti vissutaṃ.",
  "anya-e0902n0:519": "Candaṃ yathā khayātītaṃ, pecca pañjalikā janā;",
  "anya-e0902n0:520": "Vandanā namassanti, evaṃ lokasmiṃ gotamaṃ.",
  "anya-e0902n0:521": "Cakkhuṃ loke samuppannaṃ, mayaṃ pucchāma gotamaṃ;",
  "anya-e0902n0:522": "Jātiyā brāhmaṇo hoti, udāhu bhavati kammunā;",
  "anya-e0902n0:523": "Ajānataṃ no pabrūhi, yathā jānemu brāhmaṇanti.",
  "anya-e0902n0:524": "Tasmiṃ bhante vatthusmiṃ bhāsitaṃ.",
  "anya-e0902n0:525": "Subhasutta",
  "anya-e0902n0:526": "Pucchā – subhasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:527_0": "Vissajjanā – sāvatthiyaṃ bhante subhaṃ māṇavaṃ todeyyaputtaṃ ārabbha bhāsitaṃ. Subho",
  "anya-e0902n0:527_1": "bhante māṇavo todeyyaputto bhagavantaṃ upasaṅkamitvā etadavoca “brāhmaṇā bho gotama",
  "anya-e0902n0:527_2": "evamāhaṃsu’ gahaṭṭho ārādhako hoti ñāyaṃ dhammaṃ kusalaṃ, na pabbajito ārādhako hoti",
  "anya-e0902n0:527_3": "ñāyaṃ dhammaṃ kusalanti, idha bhavaṃ gotamo kimāhā”ti, tasmiṃ bhante vatthusmiṃ bhāsitaṃ.",
  "anya-e0902n0:528": "Pucchā – puna pi āvuso subho māṇavo todeyyaputto kathaṃ bhagavantaṃ pucchi, kathañca bhagavā vibhajja byākāsi.",
  "anya-e0902n0:529_0": "Vissajjanā – “brāhmaṇā bho gotama evamāhaṃsu ‘mahaṭṭhamidaṃ mahākiccaṃ mahādhikaraṇaṃ",
  "anya-e0902n0:529_1": "mahāsamārambhaṃ, gharāvāsakammaṭṭhānaṃ mahapphalaṃ hoti. Appaṭṭhamidaṃ appakiccaṃ",
  "anya-e0902n0:529_2": "appādhikaraṇaṃ appasamārambhaṃ, pabbajjā kammaṭṭhānaṃ appaphalaṃ hotī’ti. Idha bhavaṃ",
  "anya-e0902n0:529_3": "gotamo kimāhā”ti. Evaṃ kho bhante subho māṇavo todeyyaputto punapi bhagavantaṃ pucchi.",
  "anya-e0902n0:529_4": "Bhagavā ca bhante “etthāpi kho ahaṃ māṇava vibhajjavādā, nāhamettha ekaṃsavādoti”",
  "anya-e0902n0:529_5": "evamādinā vibhajja byākāsi.",
  "anya-e0902n0:530": "Saṅgāravasutta",
  "anya-e0902n0:531": "Pucchā – saṅgāravasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:532_0": "Vissajjanā – kosalesu bhante cañcalikappe nāma gāme saṅgāravaṃ māṇavaṃ ārabbha bhāsitaṃ,",
  "anya-e0902n0:532_1": "saṅgāravo bhante māṇavo bhagavantaṃ etadavoca “santi kho bho gotama eke samaṇabrāhmaṇā",
  "anya-e0902n0:532_2": "diṭṭhadhammābhiññāvosānapāramippattā ādibrahmacariyaṃ paṭijānanti. Tatra bho gotama",
  "anya-e0902n0:532_3": "ye te samaṇabrāhmaṇā diṭṭhadhammābhiññāvosānapāramippattā ādibrahmacariyaṃ paṭijānanti,",
  "anya-e0902n0:532_4": "tesaṃ bhavaṃ gotamo katamo”ti, tasmiṃ bhante vatthusmiṃ bhāsitaṃ.",
  "anya-e0902n0:533": "Devadahasutta",
  "anya-e0902n0:534": "Pucchā – tenāvuso bhagavatā jānatā passatā arahatā sammāsambuddhena devadahasuttaṃ kattha kaṃ ārabbha bhāsitaṃ.",
  "anya-e0902n0:535": "Vissajjanā – sakkesu bhante devadahe nāma sakyānaṃ nigame samma hule bhikkhū ārabbha bhāsitaṃ.",
  "anya-e0902n0:536": "Pañcattayasutta",
  "anya-e0902n0:537": "Pucchā – pañcattayasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n0:538": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n0:539": "Kintisutta",
  "anya-e0902n0:540": "Pucchā – kintisuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n0:541": "Vissajjanā – pisinārāyaṃ bhante baliharaṇe nāma vanasaṇḍe sambahule bhikkhū ārabbha bhāsitaṃ.",
  "anya-e0902n0:542": "Pucchā – tattha āvuso bhagavā kathaṃ paṭhamaṃ bhikkhū paṭipucchitvā ovādamadāsi, yo bahujanassa atthāya hitāya sukhāya saṃvattati.",
  "anya-e0902n0:543_0": "Vissajjanā – tattha bhante bhagavā “kinti vo bhikkhave mayi hoti, cīvarahetu vā samaṇo",
  "anya-e0902n0:543_1": "gotamo dhammaṃ deseti, piṇḍapātahetu vā, senāsanahetu vā, itibhavābhavahetu vā samaṇo",
  "anya-e0902n0:543_2": "gotamo dhammaṃ desetī”ti bhikkhū pucchitvā “tasmātiha bhikkhave ye vo mayā dhammā",
  "anya-e0902n0:543_3": "abhiññā desitā. Seyyathidaṃ, cattāro satipaṭṭhānā cattāro sammappadhānā cattāro iddhipādā",
  "anya-e0902n0:543_4": "pañcindriyāni pañca balāni satta bojjhaṅgā ariyo aṭṭhaṅgiko maggo. Tattha sabbeheva",
  "anya-e0902n0:543_5": "samaggehi sammodamānehi avivadamānehi sikkhitabbaṃ” evamādinā bhante bhikkhūnaṃ ovādamadāsi.",
  "anya-e0902n0:544": "Pucchā – kathañcāvuso bhagavā tattha dutiyampi bhikkhūnaṃ ovādaṃ adāsi. Yo bahujanassa atthāya hitāya sukhāya saṃvattati.",
  "anya-e0902n0:545_0": "Vissajjanā – tattha bhante bhagavā “tesañca vo bhikkhave samaggānaṃ sammodamānānaṃ",
  "anya-e0902n0:545_1": "avivadamānānaṃ sikkhataṃ siyā aññatarassa bhikkhuno āpatti, siyā vītikkamo. Tatra",
  "anya-e0902n0:545_2": "bhikkhave na codanāya taritabbaṃ puggalo upaparikkhitabbo”ti evamādinā bhikkhūnaṃ",
  "anya-e0902n0:545_3": "dutiyampi ovādamadāsi.",
  "anya-e0902n0:546": "Pucchā – kathañcāvuso bhagavā tattha tatiyampi bhikkhūnaṃ ovādaṃ adāsi, yo bahujanassa atthāya hitāya sukhāya saṃvattati.",
  "anya-e0902n0:547_0": "Vissajjanā – “tesañca vo bhikkhave samaggānaṃ sammodamānānaṃ avivadamānānaṃ sikkhataṃ",
  "anya-e0902n0:547_1": "aññamaññassa vacīsaṃhāro uppajjeyya diṭṭhipaḷāso cetaso āghāto appaccayo anabhiraddhī”ti",
  "anya-e0902n0:547_2": "evamādinā bhante bhagavā tattha tatiyampi bhikkhūnaṃ ovādamadāsi.",
  "anya-e0902n0:548": "Pucchā – tenāvuso bhikkhunā evaṃ satthu ovādānusāsanikārinā āyasmā nu te bhikkhu akusalā vuṭṭhāpetvā kusale patiṭṭhāpetīti parehi puṭṭhena kathaṃ sammā byākaramānena byākātabbaṃ.",
  "anya-e0902n0:549_0": "Vissajjanā – “idhāhaṃ āvuso yena bhagavā tenupasaṅkamiṃ, tassa me bhagavā dhammaṃ",
  "anya-e0902n0:549_1": "desesi, tāhaṃ dhammaṃ sutvā tesaṃ bhikkhūnaṃ abhāsiṃ, taṃ te bhikkhū dhammaṃ sutvā",
  "anya-e0902n0:549_2": "akusalā vuṭṭhahiṃsu kusale patiṭṭhahiṃsū”ti. Evaṃ kho bhante tena bhikkhunā evaṃ",
  "anya-e0902n0:549_3": "satthu ovādānusāsanikārinā parehi puṭṭhena sammā byākaramānena byākātabbaṃ.",
  "anya-e0902n0:550": "Sāmagāmasutta",
  "anya-e0902n0:551": "Pucchā – sāmagāmasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:552_0": "Vissajjanā – sakkesu bhante sāmagāme nāma sakyānaṃ nigame āyasmantañca ānandaṃ āyasmantañca",
  "anya-e0902n0:552_1": "cundaṃ ārabbha bhāsitaṃ, āyasmā ca bhante ānando āyasmā ca cundo yena bhagavā tenupasaṅkamisu,",
  "anya-e0902n0:552_2": "upasaṅkamitvā bhagavantaṃ abhivādetvā ekamantaṃ nisīdiṃsu, ekamantaṃ nisinno kho",
  "anya-e0902n0:552_3": "āyasmā ānando bhagavantaṃ etadavoca “ayaṃ bhante cundo samaṇuddeso evamāha ‘nigaṇṭho",
  "anya-e0902n0:552_4": "bhante nāṭaputto pāvāyaṃ adhunā kālaṅkato, tassa kālaṅkiriyāya bhinnā nigaṇṭhā dvedhikajātā",
  "anya-e0902n0:552_5": "bhaṇḍanajātā kalahajātā vivādāpannā aññamaññaṃ mukhasattīhi vitudantā viharanti…pe…",
  "anya-e0902n0:552_6": "bhinnathūpe appaṭisaraṇe’ti. Tassa mayhaṃ bhante evaṃ hoti ‘māheva bhagavato accayena",
  "anya-e0902n0:552_7": "saṅghe vivādo uppajji, svāssa vivādo bahujanaahitāya bahujanaasukhāya bahuno janassa",
  "anya-e0902n0:552_8": "anatthāya ahitāya dukkhāya devamanussāna’nti”. Tasmiṃ bhante vatthusmiṃ bhāsitaṃ.",
  "anya-e0902n0:553": "Sunakkhattasutta",
  "anya-e0902n0:554": "Pucchā – sunakkhattasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:555_0": "Vissajjanā – vesāliyaṃ bhante sunakkhattaṃ licchaviputtaṃ ārabbha bhāsitaṃ, sunakkhatto",
  "anya-e0902n0:555_1": "bhante licchaviputto bhagavantaṃ upasaṅkamitvā etadavoca “sutaṃ metaṃ bhante sambahulehi",
  "anya-e0902n0:555_2": "kira bhikkhūhi bhagavato santike aññā byākatā khīṇā jāti, vusitaṃ brahmacariyaṃ,",
  "anya-e0902n0:555_3": "kataṃ karaṇīyaṃ, nāparaṃ itthattāyāti pajānāmāti. Kacci te bhante bhikkhū sammadeva",
  "anya-e0902n0:555_4": "aññaṃ byākaṃsu, udāhu santetthekacce bhikkhū adhimānena aññaṃ byākaṃsū”ti, tasmiṃ",
  "anya-e0902n0:555_5": "bhante vatthusmiṃ bhāsitaṃ.",
  "anya-e0902n0:556": "Āneñjasappāyasutta",
  "anya-e0902n0:557": "Pucchā – āneñjasappāyasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:558": "Vissajjanā – kurūsu bhante kammāsadhamme nāma kurūnaṃ nigame sambahule bhikkhū ārabbha bhāsitaṃ.",
  "anya-e0902n0:559": "Gaṇakammoggallānasutta",
  "anya-e0902n0:560": "Pucchā – gaṇakamoggallānasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:561_0": "Vissajjanā – sāvatthiyaṃ bhante gaṇakamoggallānaṃ brāhmaṇaṃ ārabbha bhāsitaṃ, gaṇakamoggallāno",
  "anya-e0902n0:561_1": "bhante brāhmaṇo bhagavantaṃ upasaṅkamitvā etadavoca “seyyāthāpi bho gotama imassa",
  "anya-e0902n0:561_2": "migāramātupāsādassa dissati anupubbasikkhā anupubbakiriyā anupubbapaṭipadā yadidaṃ",
  "anya-e0902n0:561_3": "yāva pacchimasopānakaḷevarā…pe… sakkā nukho bho gotama imasmimpi dhammavinaye evameva",
  "anya-e0902n0:561_4": "anupubbasikkhā anupubbakiriyā anupubbapaṭipadā paññapetu”nti, tasmiṃ bhante vatthusmiṃ bhāsitaṃ.",
  "anya-e0902n0:562": "Pucchā – evaṃ vutte kho āvuso gaṇakamoggallāno brāhmaṇo bhagavantaṃ kiṃ avoca, kathañcassa bhagavā byākāsi.",
  "anya-e0902n0:563_0": "Vissajjanā – evaṃ vutte bhante gaṇakamoggallāno brāhmaṇo bhagavantaṃ etadavoca “kiṃ",
  "anya-e0902n0:563_1": "nu kho bhoto gotamassa sāvakā bhotā gotamena evaṃ ovadīyamānā evaṃ anusāsīyamānā",
  "anya-e0902n0:563_2": "sabbe accantaṃ niṭṭhaṃ nibbānaṃ ārodhenti, udāhu ekacce nārādhentī”ti, bhagavā ca",
  "anya-e0902n0:563_3": "bhante “appekacce kho brāhmaṇa mama sāvakā mayā evaṃ ovadīyamānā evaṃ anusāsīyamānā",
  "anya-e0902n0:563_4": "accantaṃ niṭṭhaṃ nibbānaṃ ārādhenti, ekacce nārādhentī”ti evamādinā gaṇakamoggallānassa",
  "anya-e0902n0:563_5": "brāhmaṇassa byākāsi.",
  "anya-e0902n0:564": "Pucchā – imañca panāvuso dhammadesanaṃ sutvā gaṇako moggallāno imasmiṃ dhammavinaye pasanno kīdisaṃ pasannākāramakāsi.",
  "anya-e0902n0:565_0": "Vissajjanā – imañca pana bhante dhammadesanaṃ sutvā gaṇakamoggallāno brāhmaṇo “ye",
  "anya-e0902n0:565_1": "me bho gotama puggalā asaddhā jīvikatthā na saddhā agārasmā anagāriyaṃ pabbajitā”ti",
  "anya-e0902n0:565_2": "evamādinā imasmiṃ dhammavinaye pasanno pasannākāramakāsi.",
  "anya-e0902n0:566": "Gopakamoggallānasutta",
  "anya-e0902n0:567": "Pucchā – gopakamoggallānasuttaṃ panāvuso kattha kaṃ ārabbha kismiṃ vatthusmiṃ kena bhāsitaṃ.",
  "anya-e0902n0:568_0": "Vissajjanā – rājagahe bhante gopakamoggallānaṃ brāhmaṇaṃ ārabbha āyasmatā ānandattherena",
  "anya-e0902n0:568_1": "dhammabhaṇḍāgārikena bhāsitaṃ, gopakamoggallāno bhante brāhmaṇo āyasmantaṃ ānandaṃ",
  "anya-e0902n0:568_2": "etadavoca “atthi nu kho bho ānanda ekabhikkhupi tehi dhammehi sabbena sabbaṃ sabbathā",
  "anya-e0902n0:568_3": "sabbaṃ samannāgato, yehi dhammehi samannāgato so bhavaṃ gotamo ahosi arahaṃ sammāsambuddho”ti,",
  "anya-e0902n0:568_4": "tasmiṃ bhante vatthusmiṃ bhāsitaṃ.",
  "anya-e0902n0:569_0": "Pucchā – kathañcāvuso tattha āyasmatā ānandattherena dhammabhaṇḍāgārikena bhikkhuno",
  "anya-e0902n0:569_1": "pasādanīyā dhammā pakāsitā, ye tena bhagavatā jānatā passatā arahatā sammāsambuddhena",
  "anya-e0902n0:569_2": "akkhātā. Yehi ca samannāgataṃ bhikkhuṃ aññe bhikkhū sakkareyyuṃ garuṃ kareyyuṃ māneyyuṃ",
  "anya-e0902n0:569_3": "pūjeyyuṃ sakkatvā garuṃ katvā upanissāya vihareyyuṃ.",
  "anya-e0902n0:570_0": "Vissajjanā – idha brāhmaṇa bhikkhu sīlavā hoti, pātimokkhasaṃvarasaṃvuto viharati",
  "anya-e0902n0:570_1": "ācāragocarasampanno aṇumattesu vajjesu bhayadassāvī, samādāya sikkhati sikkhāpadesu,",
  "anya-e0902n0:570_2": "bahussuto hoti sutadharo sutasannicayo, yeme dhammā ādikalyāṇā majjhekalyāṇā pariyosānakalyāṇā",
  "anya-e0902n0:570_3": "sātthaṃ sabyañjanaṃ kevalaparipuṇṇaṃ parisuddhaṃ brahmacariyaṃ abhivadanti, tathārūpassa",
  "anya-e0902n0:570_4": "dhammā bahussutā honti dhātā vacasā paricitā manasānupekkhitā diṭṭhiyā suppaṭividdhāti",
  "anya-e0902n0:570_5": "evamādinā bhante tattha āyasmatā ānandattherena dhammabhaṇḍāgārikena dasa pasādanīyā",
  "anya-e0902n0:570_6": "dhammā pakāsitā. Ye tena bhagatā jānatā passatā arahatā sammāsambuddhena akkhātā,",
  "anya-e0902n0:570_7": "yehi samannāgataṃ bhikkhuṃ etarahi bhikkhū sakkareyyuṃ garuṃ kareyyuṃ māneyyuṃ pūjeyyuṃ",
  "anya-e0902n0:570_8": "sakkatvā garuṃ katvā upanissāya vihareyyuṃ.",
  "anya-e0902n0:571_0": "Pucchā – evaṃ vutte kho āvuso vassakāro brāhmaṇo magadhamahāmatto kīdisaṃ pasaṃsāvacanaṃ",
  "anya-e0902n0:571_1": "kathesi, kathañcassa āyasmā ānandatthero dhammabhaṇḍāgāriko taṃ vacanaṃ paṭisodhetvā pakāsesi.",
  "anya-e0902n0:572_0": "Vissajjanā – evaṃ vutte vassakāro brāhmaṇo magadhamahāmatto upanandaṃ senāpatiṃ āmantesi",
  "anya-e0902n0:572_1": "“taṃ kiṃ maññasi bhavaṃ senāpati, yadi me bhonto sakkātabbaṃ sakkaronti, garuṃ kātabbaṃ",
  "anya-e0902n0:572_2": "garuṃ karonti, mānetabbaṃ mānenti, pūjetabbaṃ pūjentī”ti evamādikaṃ pasaṃsāvacanaṃ",
  "anya-e0902n0:572_3": "kathesi, āyasmā ca bhante ānando “na ca kho brāhmaṇa so bhagavā sabbaṃ jhānaṃ vaṇṇesi,",
  "anya-e0902n0:572_4": "napi so bhagavā sabbaṃ jhānaṃ na vaṇṇesī”ti evamādinā taṃ vacanaṃ paṭisodhetvā pakāsesi.",
  "anya-e0902n0:573": "Mahāpuṇṇamasutta",
  "anya-e0902n0:574": "Pucchā – mahāpuṇṇamasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:575": "Vissajjanā – sāvatthiyaṃ bhante aññataraṃ saṭṭhimattānaṃ padhānīyabhikkhūnaṃ saṅghattheraṃ bhikkhuṃ ārabbha bhāsitaṃ, aññataro bhante",
  "anya-e0902n0:576_0": "Saṭṭhimattānaṃ padhānīyabhikkhūnaṃ saṅghatthero bhikkhu uṭṭhāyāsanā ekaṃsaṃ cīvaraṃ",
  "anya-e0902n0:576_1": "katvā yena bhagavā tenañjaliṃ paṇāmetvā bhagavantaṃ etadavoca “puccheyyāhaṃ bhante",
  "anya-e0902n0:576_2": "bhagavantaṃ kiñcideva desaṃ, sace me bhagavā okāsaṃ karoti pañhassa veyyākaraṇāyā”ti,",
  "anya-e0902n0:576_3": "tasmiṃ bhante vatthusmiṃ bhāsitaṃ.",
  "anya-e0902n0:577": "Cūḷapuṇṇamasutta",
  "anya-e0902n0:578": "Pucchā – cūḷapuṇṇamasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n0:579": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n0:580": "Pucchā – kathañcāvuso tattha bhagavatā asappurisaaṅgāni vibhajitvā pakāsitāni.",
  "anya-e0902n0:581_0": "Vissajjanā – asappuriso bhikkhave assaddhammasamannāgato hoti, asappurisabhatti hoti,",
  "anya-e0902n0:581_1": "asappurisacintī hoti, asappurisamantī hoti, asappurisavāco hoti, asappurisakammanto",
  "anya-e0902n0:581_2": "hoti, asappurisadiṭṭhi hoti, asappurisadānaṃ detīti evamādinā bhante tattha bhagavatā",
  "anya-e0902n0:581_3": "aṭṭha asappurisaaṅgāni vibhajitvā pakāsitāni.",
  "anya-e0902n0:582": "Pucchā – kathaṃ panāvuso bhagavatā tattha sappurisaaṅgāni vibhajitvā pakāsitāni.",
  "anya-e0902n0:583_0": "Vissajjanā – sappuriso bhikkhave saddhammasamannāgato hoti, sappurisabhatti hoti,",
  "anya-e0902n0:583_1": "sappurisacintī hoti, sappurisamantī hoti, sappurisavāco hoti, sappurisakammanto hoti,",
  "anya-e0902n0:583_2": "sappurisadiṭṭhi hoti, sappurisadānaṃ detīti evamādinā bhante bhagavatā tattha aṭṭhavidhāni",
  "anya-e0902n0:583_3": "sappurisaṅgāni vibhajitvā pakāsitāni.",
  "anya-e0902n0:584": "Anupadasutta",
  "anya-e0902n0:585": "Pucchā – anupadasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:586_0": "Vissajjanā – sāvatthiyaṃ bhante sambahule bhikkhū ārabbha bhāsitaṃ, sambahulā bhante",
  "anya-e0902n0:586_1": "bhikkhū āyasmato sāriputtassa dhammasenāpatissa sabhāgā tasmiṃ samaye sannipatiṃsu,",
  "anya-e0902n0:586_2": "tasmiṃ bhante vatthusmiṃ bhāsitaṃ.",
  "anya-e0902n0:587": "Pucchā – kathañcāvuso tattha bhagavatā āyasmato sāriputtassa dhammasenāpatissa anupadadhammavipassanā vitthārena vibhajitvā pakāsitā.",
  "anya-e0902n0:588_0": "Vissajjanā – paṇḍito bhikkhave sāriputto mahāpañño bhikkhave sāriputto puthupañño",
  "anya-e0902n0:588_1": "bhikkhave sāriputto hāsapañño bhikkhave sāriputto tikkhapañño bhikkhave sāriputto",
  "anya-e0902n0:588_2": "javanapañño bhikkhave sāriputto nibbedhikapañño bhikkhave sāriputto sāriputto bhikkhave",
  "anya-e0902n0:588_3": "aḍḍhamāsaṃ anupadadhammavipassanaṃ vipassatīti evamādinā bhante tattha bhagavatā",
  "anya-e0902n0:588_4": "āyasmato sāriputtassa dhammasenāpatissa anupadadhammavipassanā vitthārena pakāsitā.",
  "anya-e0902n0:589": "Chabbisodhanasutta",
  "anya-e0902n0:590": "Pucchā – tenāvuso…pe… sammāsambuddhena chabbisodhanasuttaṃ kattha kaṃ ārabbha bhāsitaṃ.",
  "anya-e0902n0:591": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n0:592": "Sappurisasutta",
  "anya-e0902n0:593": "Pucchā – sappurisasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n0:594": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n0:595": "Sevitabbāsevitabbasutta",
  "anya-e0902n0:596": "Pucchā – sevitabbāsevitabbasuttaṃ panāvuso bhagavatā kattha kaṃ ārabbha kena saddhiṃ bhāsitaṃ.",
  "anya-e0902n0:597": "Vissajjanā – sāvatthiyaṃ bhante sambahule bhikkhū ārabbha āyasmatā sāriputtattherena dhammasenāpatinā saddhiṃ bhāsitaṃ.",
  "anya-e0902n0:598": "Bahudhātukasutta",
  "anya-e0902n0:599": "Pucchā – bahudhātukasuttaṃ panāvuso kattha kaṃ ārabbha bhāsitaṃ.",
  "anya-e0902n0:600": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n0:601": "Isigilisutta",
  "anya-e0902n0:602": "Pucchā – isigilisuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n0:603": "Vissajjanā – rājagahe bhante isigilismiṃ pabbate sambahule bhikkhū ārabbha bhāsitaṃ.",
  "anya-e0902n0:604": "Mahācattārīsakasutta",
  "anya-e0902n0:605": "Pucchā – mahācattārīsakasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n0:606": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n0:607": "Ānāpānassatisutta",
  "anya-e0902n0:608": "Pucchā – ānāpānassatisuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:609_0": "Vissajjanā – sāvatthiyaṃ bhante sambahule bhikkhū ārabbha bhāsitaṃ, therā bhante",
  "anya-e0902n0:609_1": "bhikkhū nave bhikkhū ovadanti anusāsanti, appekacce therā bhikkhū dasapi bhikkhū",
  "anya-e0902n0:609_2": "ovadanti anusāsanti, appekacce therā bhikkhū vīsampi bhikkhū ovadanti anusāsanti,",
  "anya-e0902n0:609_3": "appekacce therā bhikkhū tiṃsampi bhikkhū ovadanti anusāsanti, appekacce therā bhikkhū",
  "anya-e0902n0:609_4": "cattārīsampi bhikkhū ovadanti anusāsanti, te ca bhante navā bhikkhū therehi bhikkhūhi",
  "anya-e0902n0:609_5": "ovadiyamānā anusāsiyamānā uḷāraṃ pubbenāparaṃ visesaṃ jānanti, tasmiṃ bhante vatthusmiṃ bhāsitaṃ.",
  "anya-e0902n0:610": "Kāyagatāsatisutta",
  "anya-e0902n0:611": "Pucchā – kāyagatāsatisuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:612_0": "Vissajjanā – sāvatthiyaṃ bhante sambahule bhikkhū ārabbha bhāsitaṃ, sambahulānaṃ",
  "anya-e0902n0:612_1": "bhante bhikkhūnaṃ pacchābhattaṃ piṇḍapātapaṭikkantānaṃ upaṭṭhānasālāyaṃ sannisinnānaṃ",
  "anya-e0902n0:612_2": "sannipatitānaṃ ayamantarakathā udapādi “acchariyaṃ āvuso, abbhutaṃ āvuso, yāvañcidaṃ",
  "anya-e0902n0:612_3": "tena bhagavatā jānatā passatā arahatā sammāsambuddhena kāyagatāsati bhāvitā bahulīkatā",
  "anya-e0902n0:612_4": "mahapphalā vuttā mahānisaṃsā”ti, tasmiṃ bhante vatthusmiṃ bhāsitaṃ.",
  "anya-e0902n0:613": "Saṅkhārūpapattisutta",
  "anya-e0902n0:614": "Pucchā – saṅkhārūpapattisuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n0:615": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n0:616": "Pucchā – kathañcāvuso tattha bhagavatā saṅkhārūpapattiyo vibhajitvā pakāsitā.",
  "anya-e0902n0:617_0": "Vissajjanā – idha bhikkhave bhikkhu saddhāya samannāgato hoti, sīlena samannāgato",
  "anya-e0902n0:617_1": "hoti, sutena samannāgato hoti, cāgena samannāgato hoti, paññāya samannāgato hoti,",
  "anya-e0902n0:617_2": "tassa evaṃ hoti “aho vatāhaṃ kāyassa bhedā paraṃ maraṇā khattiyamahāsālānaṃ sahabyataṃ",
  "anya-e0902n0:617_3": "upapajjeyya”nti evamādinā bhante tattha bhagavatā saṅkhārūpapattiyo vibhajitvā pakāsitā.",
  "anya-e0902n0:618": "Cūḷasuññatasutta",
  "anya-e0902n0:619": "Pucchā – cūḷasuññatasuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:620_0": "Vissajjanā – sāvatthiyaṃ bhante āyasmantaṃ ānandaṃ ārabbha bhāsitaṃ, āyasmā bhante",
  "anya-e0902n0:620_1": "ānando sāyanhasamayaṃ paṭisallānā vuṭṭhito bhagavantaṃ etadavoca “ekamidaṃ bhante",
  "anya-e0902n0:620_2": "samayaṃ bhagavā sakkesu viharati nagarakaṃ nāma sakyānaṃ nigamo, tattha me bhante",
  "anya-e0902n0:620_3": "bhagavato sammukhā sutaṃ, sammukhā paṭiggahitaṃ, suññatāvihārenāhaṃ ānanda etarahi",
  "anya-e0902n0:620_4": "bahulaṃ viharāmīti kacci metaṃ bhante sussutaṃ suggahitaṃ sumanasikataṃ sūpadhārita”nti,",
  "anya-e0902n0:620_5": "tasmiṃ bhante vatthusmiṃ bhāsitaṃ.",
  "anya-e0902n0:621": "Mahāsuññatasutta",
  "anya-e0902n0:622": "Pucchā – mahāsuññatasuttaṃ panāvuto bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:623_0": "Vissajjanā – sakkesu bhante kapilavatthusmiṃ āyasmantaṃ ānandaṃ ārabbha bhāsitaṃ,",
  "anya-e0902n0:623_1": "āyasmā bhante ānando sambahulehi bhikkhūhi saddhiṃ ghaṭāya sakkassa vihāre cīvarakammaṃ",
  "anya-e0902n0:623_2": "karoti, tasmiṃ bhante vatthusmiṃ bhāsitaṃ.",
  "anya-e0902n0:624": "Acchariyaabbhutasutta",
  "anya-e0902n0:625": "Pucchā – acchariyaabbhutasuttaṃ panāvuso bhagavatā kattha kaṃ ārabbha kismiṃ vatthusmiṃ kena saddhiṃ bhāsitaṃ.",
  "anya-e0902n0:626_0": "Vissajjanā – sāvatthiyaṃ bhante sambahule bhikkhū ārabbha āyasmatā ānandattherena",
  "anya-e0902n0:626_1": "dhammabhaṇḍāgārikena saddhiṃ bhāsitaṃ. Sambahulānaṃ bhante bhikkhūnaṃ pacchābhattaṃ",
  "anya-e0902n0:626_2": "piṇḍapātapaṭikkantānaṃ upaṭṭhānasālāyaṃ sannisinnānaṃ sannipatitānaṃ ayamantarakathā",
  "anya-e0902n0:626_3": "udapādi “acchariyaṃ āvuso, abbhutaṃ āvuso tathāgatassa mahiddhikatā mahānubhāvatā.",
  "anya-e0902n0:626_4": "Yatra hi nāma tathāgato atīte buddhe parinibbute chinnapapañce chinnavaṭume pariyādinnavaṭṭe",
  "anya-e0902n0:626_5": "sabbadukkhavītivatte jānissati. Evaṃjaccā te bhagavanto ahesuṃ itipi, evaṃnāmā te",
  "anya-e0902n0:626_6": "bhagavanto ahesuṃ itipi, evaṃgottā te bhagavanto ahesuṃ itipi, evaṃsīlā te bhagavanto",
  "anya-e0902n0:626_7": "ahesuṃ itipi, evaṃdhammā te bhagavanto ahesuṃ itipi, evaṃpaññā te bhagavanto ahesuṃ",
  "anya-e0902n0:626_8": "itipi, evaṃvihārī te bhagavanto ahesuṃ itipi, evaṃvimuttā te bhagavanto ahesuṃ itipī”ti,",
  "anya-e0902n0:626_9": "tasmiṃ bhante vatthusmiṃ bhāsitaṃ.",
  "anya-e0902n0:627": "Bākulasutta",
  "anya-e0902n0:628": "Pucchā – bākulasuttaṃ panāvuso kattha kaṃ ārabbha kena bhāsitaṃ.",
  "anya-e0902n0:629": "Vissajjanā – rājagahe bhante acelaṃ kassapaṃ ārabbha āyasmatā bākulattherena bhāsitaṃ.",
  "anya-e0902n0:630": "Dantabhūmisutta",
  "anya-e0902n0:631": "Pucchā – dantabhūmisuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:632_0": "Vissajjanā – rājagahe bhante jayasenaṃ rājakumāraṃ ārabbha bhāsitaṃ. Jayaseno bhante",
  "anya-e0902n0:632_1": "rājakumāro aciravataṃ samaṇuddesaṃ upasaṅkamitvā etadavoca “sutaṃ metaṃ bho aggivessana",
  "anya-e0902n0:632_2": "idha bhikkhu appamatto ātāpī pahitatto viharanto phuseyya cittassa ekaggata”nti,",
  "anya-e0902n0:632_3": "tasmiṃ bhante vatthusmiṃ bhāsitaṃ.",
  "anya-e0902n0:633": "Pucchā – kathañcāvuso tattha bhagavatā aciravatassa samaṇuddesassa samassāsetvā dhammadesanānayo pakāsito.",
  "anya-e0902n0:634_0": "Vissajjanā – taṃ kutettha aggivessana labbhā, yaṃ taṃ nekkhammena ñātabbaṃ nekkhammena",
  "anya-e0902n0:634_1": "daṭṭhabbaṃ nekkhammena pattabbaṃ nekkhammena sacchikātabbaṃ, taṃ vata jayaseno rājakumāro",
  "anya-e0902n0:634_2": "kāmamajjhe vasanto kāme paribhuñjanto kāmavitakkehi khajjamāno kāmapariḷāhena pariḍayhamāno",
  "anya-e0902n0:634_3": "kāmapariyosanāya ussuko ussati vā dakkhati vā sacchi vā karissatīti netaṃ ṭhānaṃ",
  "anya-e0902n0:634_4": "vijjatīti evaṃ kho bhante bhagavato aciravatassa samaṇuddesassa samassāsetvā, seyyathāpissu",
  "anya-e0902n0:634_5": "aggivessana dve hatthidammā vā assadammāvā godammā vā sudantā suvinītāti evamādinā",
  "anya-e0902n0:634_6": "bhante bhagavatā aciravatassa samaṇuddesassa desanānayo pakāsito.",
  "anya-e0902n0:635": "Pucchā – kathañcāvuso tattha bhagavā dve upamāyo dassetvā tatuttari dhammadesanaṃ pavaḍḍheti.",
  "anya-e0902n0:636": "Vissajjanā – seyyathāpi aggivessana rājākhattiyo muddhāvasitto nāgavanikaṃ āmantetīti evamādinā bhante bhagavā uttaripi dhammadesanaṃ pavaḍḍhesi.",
  "anya-e0902n0:637": "Bhūmijasutta",
  "anya-e0902n0:638": "Pucchā – tenāvuso…pe… sammāsambuddhena bhūmijasuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:639_0": "Vissajjanā – rājagahe bhante jayasenaṃ rājakumāraṃ ārabbha bhāsitaṃ, jayaseno bhante",
  "anya-e0902n0:639_1": "rājakumāro āyasmantaṃ bhūmijaṃ etadavoca “santi bho bhūmija eke samaṇabrāhmaṇā evaṃvādino",
  "anya-e0902n0:639_2": "evaṃdiṭṭhino ‘āsañcepi karitvā brahmacariyaṃ caranti, abhabbā phalassa adhigamāya.",
  "anya-e0902n0:639_3": "Anāsañcepi karitvā brahmacariyaṃ caranti, abhabbā phalassa adhigamāya. Āsañca anāsañcepi",
  "anya-e0902n0:639_4": "karitvā brahmacariyaṃ caranti, abhabbā phalassa adhigamāya. Nevāsaṃ nānāsañcepi karitvā",
  "anya-e0902n0:639_5": "brahmacariyaṃ caranti, ābhabbā phalassa adhigamāyā’ti. Idha bhoto bhūmijassa satthā",
  "anya-e0902n0:639_6": "kiṃvādī kimakkhāyī”ti tasmiṃ bhante vatthusmiṃ bhāsitaṃ.",
  "anya-e0902n0:640": "Pucchā – kathañcāvuso tattha bhagavatā āyasmato bhūmijattherassa taṃ byākaraṇaṃ samanujānitvā tatuttari dhammadesanānayo paripūretvā pakāsito.",
  "anya-e0902n0:641_0": "Vissajjanā – taggha tvaṃ bhūmija evaṃ puṭṭho evaṃ byākaramāno vuttavādī ceva me hosi,",
  "anya-e0902n0:641_1": "na ca maṃ abhūtena abbhācikkhasi, evamādinā bhante bhagavatā āyasmato bhūmijassa",
  "anya-e0902n0:641_2": "taṃ vacanaṃ samanujānitvā “yehi kehici bhūmija samaṇā vā brāhmaṇā vā micchādiṭṭhino",
  "anya-e0902n0:641_3": "micchāsaṅkappā micchāvācā micchākammantā micchāājīvā micchāvāyāmā micchāsatī micchāsamādhino,",
  "anya-e0902n0:641_4": "te āsañcepi karitvā brahmacariyaṃ caranti, abhabbā phalassa adhigamāyā”ti evamādinā",
  "anya-e0902n0:641_5": "bhante bhagavatā āyasmato bhūmijassa uttari desanānayo paripūretvā pakāsito.",
  "anya-e0902n0:642": "Anuruddhasutta",
  "anya-e0902n0:643": "Pucchā – anuruddhasuttaṃ panāvuso kattha kaṃ ārabbha kismiṃ vatthusmiṃ kena bhāsitaṃ.",
  "anya-e0902n0:644_0": "Vissajjanā – sāvatthiyaṃ bhante pañcakaṅgaṃ thapatiṃ ārabbha āyasmatā anuruddhattherena",
  "anya-e0902n0:644_1": "bhāsitaṃ, pañcakaṅgo bhante thapati āyasmantaṃ anuruddhaṃ etadavoca “idha maṃ bhante",
  "anya-e0902n0:644_2": "therā bhikkhū upasaṅkamitvā evamāhaṃsu ‘appamāṇaṃ gahapati cetovimuttiṃ bhāvehī’ti,",
  "anya-e0902n0:644_3": "ekacce therā evamāhaṃsu ‘mahaggataṃ gahapati cetovimuttiṃ bhāvehī”ti, yā cāyaṃ bhante",
  "anya-e0902n0:644_4": "appamāṇā cetovimutti yā ca mahaggatā cetovimutti, ime dhammā nānatthā ceva nānābyañjanā",
  "anya-e0902n0:644_5": "ca, udāhu ekatthā byañjanameva nānanti” tasmiṃ bhante vatthusmiṃ bhāsitaṃ.",
  "anya-e0902n0:645": "Upakkilesasutta",
  "anya-e0902n0:646": "Pucchā – upakkilesasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n0:647": "Vissajjanā – pācīnavaṃsadāye bhante āyasmantaṃ anuruddhattheraṃ ārabbha bhāsitaṃ.",
  "anya-e0902n0:648": "Bālapaṇḍitasutta",
  "anya-e0902n0:649": "Pucchā – bālapaṇḍitasuttaṃ panāvuso bhagavatā kattha kaṃ ārabbha bhāsitaṃ.",
  "anya-e0902n0:650": "Vissajjanā – sāvatthiyaṃ bhante sambahule bhikkhū ārabbha bhāsitaṃ.",
  "anya-e0902n0:651": "Pucchā – kathañcāvuso tattha bhagavatā bālassa bālalakkhaṇāni ca bālassa diṭṭheva dhamme dukkhadomanassappaṭisaṃvedanā ca pakāsitā.",
  "anya-e0902n0:652_0": "Vissajjanā – tīṇimāni bhikkhave bālassa bālalakkhaṇāni bālanimittāni bālāpadānāni.",
  "anya-e0902n0:652_1": "Katamāni tīṇi. Idha bhikkhave bālo duccintitacintī ca hoti dubbhāsitabhāsī ca dukkaṭakammakārī",
  "anya-e0902n0:652_2": "cāti evamādinā bhante tattha bhagavatā bālassa bālalakkhaṇāni ca bālassa diṭṭheva",
  "anya-e0902n0:652_3": "dhamme dukkhadomanassappaṭisaṃvedanā ca pakāsitā.",
  "anya-e0902n0:653": "Pucchā – kathañcāvuso tattha bhagavatā bālassa samparāyo ca tattha niraye bālassa dukkhadomanassapaṭisaṃvedanā ca pakāsitā.",
  "anya-e0902n0:654_0": "Vissajjanā – sa kho so bhikkhave bālo kāyena duccaritaṃ caritvā vācāya duccaritaṃ",
  "anya-e0902n0:654_1": "caritvā manasā duccaritaṃ caritvā kāyassa bhedāparaṃ maraṇā apāyaṃ duggatiṃ vinipātaṃ",
  "anya-e0902n0:654_2": "nirayaṃ upapajjatīti evamādinā bhante tattha bhagavatā bālassa samparāyo ca tattha",
  "anya-e0902n0:654_3": "ca bālassa niraye dukkhadomanassappaṭisaṃvedanā pakāsitā.",
  "anya-e0902n0:655": "Pucchā – kathañcāvuso tattha bhagavatā bālassa tiracchānayoniyaṃ dukkhadomanassapaṭisaṃvedanā pakāsitā.",
  "anya-e0902n0:656_0": "Vissajjanā – santi bhikkhave tiracchānagatā pāṇā tiṇabhakkhā te allānipi tiṇāni sukkhānipi",
  "anya-e0902n0:656_1": "tiṇāni dantullehakaṃ khādantīti evamādinā bhante tattha bhagavatā bālassa tiracchānayoniyaṃ",
  "anya-e0902n0:656_2": "dukkhadomanassappaṭisaṃvedanā pakāsitā.",
  "anya-e0902n0:657": "Pucchā – kathañcāvuso tattha bhagavatā bālena sakiṃ vinipātagatena puna manussattadullabhatā pakāsitā.",
  "anya-e0902n0:658_0": "Vissajjanā – seyyathāpi bhikkhave puriso ekacchiggalaṃ yugaṃ mahāsamudde pakkhipeyya,",
  "anya-e0902n0:658_1": "tamenaṃ puratthimo vāto pacchimena saṃhareyyāti evamādinā bhante tattha bhagavatā",
  "anya-e0902n0:658_2": "bālena sakiṃ vinipātagatena puna manussattassa dullabhatā pakāsitā.",
  "anya-e0902n0:659": "Pucchā – kathañcāvuso tattha bhagavatā bālassa kadāci karahaci dīghassa addhuno accayena manussattaṃ āgatassapi dukkhabahulatā pakāsitā.",
  "anya-e0902n0:660_0": "Vissajjanā – sa kho so bhikkhave bālo sace kadāci karahaci dīghassa addhuno accayena",
  "anya-e0902n0:660_1": "manussattaṃ āgacchatīti evamādinā bhante tattha bhagavatā bālassa kadāci karahaci",
  "anya-e0902n0:660_2": "dīghassa addhuno accayena manussattaṃ āgatassapi dukkhabahulatā pakāsitā.",
  "anya-e0902n0:661": "Pucchā – kathañcāvuso tattha bhagavatā paṇḍitassa paṇḍitalakkhaṇāni ca paṇḍitassa diṭṭheva dhamme sukhasomanassappaṭisaṃvedanā ca pakāsitā.",
  "anya-e0902n0:662_0": "Vissajjanā – tīṇimāni bhikkhave paṇḍitassa paṇḍitalakkhaṇāni paṇḍitanimittāni paṇḍitāpadānāni.",
  "anya-e0902n0:662_1": "Katamāni tīṇi. Idha bhikkhave paṇḍito sucintitacintī ca hoti subhāsitabhāsī ca sukatakammakārī",
  "anya-e0902n0:662_2": "cāti evamādinā bhante tattha bhagavatā",
  "anya-e0902n0:663": "Paṇḍitassa paṇḍitalakkhaṇāni ca diṭṭheva dhamme paṇḍitassa sukhasomanassapaṭisaṃvedanā ca pakāsitā.",
  "anya-e0902n0:664": "Pucchā – kathañcāvuso tattha bhagavatā paṇḍitassa samparāyo ca tattha sagge sukhasomanassappaṭisaṃvedanā ca pakāsitā.",
  "anya-e0902n0:665_0": "Vissajjanā – sa kho so bhikkhave paṇḍito kāyena sucaritaṃ caritvā vācāya manasā sucaritaṃ",
  "anya-e0902n0:665_1": "caritvā kāyassa bhedā paraṃ maraṇā sugatiṃ saggaṃ lokaṃ upapajjatīti evamādinā bhante",
  "anya-e0902n0:665_2": "tattha bhagavatā paṇḍitassa samparāyo ca sagge ca paṇḍitassa sukhasomanassappanisaṃvedanā pakāsitā.",
  "anya-e0902n0:666": "Pucchā – kathañcāvuso tattha bhagavatā paṇḍitassa kadāci karahaci dīghassa addhuno accayena manussattaṃ āgatassapi sukhabahulatā pakāsitā.",
  "anya-e0902n0:667_0": "Vissajjanā – sa kho so bhikkhave paṇḍito sace kadāci karahaci dīghassa addhuno accayena",
  "anya-e0902n0:667_1": "manussattaṃ āgacchati, yāni tāni uccākulāni khattiyamahāsālakulaṃ vā brāhmaṇamahāsālakulaṃ",
  "anya-e0902n0:667_2": "vā gahapatimahāsālakulaṃ vā tathārūpe kule paccājāyatīti evamādinā bhante tattha",
  "anya-e0902n0:667_3": "bhagavatā paṇḍitassa kadāci karahaci dīghassa addhuno accayena manussattaṃ āgatassapi",
  "anya-e0902n0:667_4": "sukhabahulatā pakāsitā.",
  "anya-e0902n0:668": "Cūḷakammavibhaṅgasutta",
  "anya-e0902n0:669": "Pucchā – tenāvuso jānatā passatā…pe… sammāsambuddhena cūḷakammavibhaṅgasuttaṃ kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:670_0": "Vissajjanā – sāvatthiyaṃ bhante subhaṃ māṇavaṃ todeyyaputtaṃ ārabbha bhāsitaṃ. Subho",
  "anya-e0902n0:670_1": "bhante māṇavo todeyyaputto bhagavantaṃ upasaṅkamitvā etadavoca “ko nu kho bho gotama",
  "anya-e0902n0:670_2": "hetu ko paccayo, yena manussānaṃyeva sataṃ manussabhūtānaṃ dissanti hīnappaṇītatā.",
  "anya-e0902n0:670_3": "Dissanti hi bho gotama manussā appāyukā, dissanti dīghāyukā. Dissanti bavhābādhā,",
  "anya-e0902n0:670_4": "dissanti appābādhā. Dissanti dubbaṇṇā, dissanti vaṇṇavanto. Dissanti appesakkhā,",
  "anya-e0902n0:670_5": "dissanti mahesakkhā. Dissanti appabhogā, dissanti mahābhogā. Dissanti nīcakulīnā,",
  "anya-e0902n0:670_6": "dissanti uccākulīnā. Dissanti duppaññā, dissanti paññavanto. Ko nu kho bho gotama",
  "anya-e0902n0:670_7": "hetu ko paccayo, yena manussānaṃyeva sataṃ manussabhūtānaṃ dissanti hīnappaṇītatā”ti",
  "anya-e0902n0:670_8": "tasmiṃ bhante vatthusmiṃ bhāsitaṃ.",
  "anya-e0902n0:671": "Pucchā – kathañcāvuso tattha bhagavatā sattānaṃ dīghāyukaappāyukasaṃvattanakakammāni vibhajitvā pakāsitāni.",
  "anya-e0902n0:672_0": "Vissajjanā – idha māṇava ekacco itthī vā puriso vā pāṇātipātī hoti, luddo lohitapāṇi",
  "anya-e0902n0:672_1": "hatapahate niviṭṭho adayāpanno pāṇabhūtesūti evamādinā bhante tattha bhagavatā appāyukadīghāyukasaṃvattanakāni",
  "anya-e0902n0:672_2": "kammāni vibhajitvā pakāsitāni.",
  "anya-e0902n0:673": "Pucchā – kathañcāvuso tattha bhagavatā sattānaṃ appābādhabavhābādhasaṃvattanakakammāni vibhajitvā pakāsitāni.",
  "anya-e0902n0:674_0": "Vissajjanā – idha māṇava ekacco itthī vā puriso vā sattānaṃ viheṭṭhakajātiko hoti",
  "anya-e0902n0:674_1": "pāṇinā vā leḍḍunāvā daṇḍenavā satthena vāti evamādinā bhante tattha bhagavatā sattānaṃ",
  "anya-e0902n0:674_2": "appābādhabavhābādhasaṃvattanakakammāni vibhajitvā pakāsitāni.",
  "anya-e0902n0:675": "Pucchā – kathañcāvuso tattha bhagavatā sattānaṃ suvaṇṇadubbaṇṇasaṃvattanakakammāni vibhajitvā pakāsitāni.",
  "anya-e0902n0:676_0": "Vissajjanā – idha māṇava ekacco itthī vā puriso vā kodhano hoti upāyāsabahulo, appampi",
  "anya-e0902n0:676_1": "vutto samāno abhisajjati kuppati byāpajjati patiṭṭhiyati, kopañca dosañca appaccayañca",
  "anya-e0902n0:676_2": "pātukarotīti evamādinā bhante tattha bhagavatā sattānaṃ suvaṇṇadubbaṇṇasaṃvattanakakammāni",
  "anya-e0902n0:676_3": "vibhajitvā pakāsitāni.",
  "anya-e0902n0:677": "Pucchā – kathañcāvuso tattha bhagavatā sattānaṃ mahesakkha appesakkhasaṃvattanakakammāni vibhajitvā pakāsitāni.",
  "anya-e0902n0:678_0": "Vissajjanā – idha māṇava ekacco itthī vā puriso vā issāmanako hoti, paralābhasakkāra",
  "anya-e0902n0:678_1": "garukāra mānanavandana pūjāsu issati upadussati issaṃ bandhatīti evamādinā bhante",
  "anya-e0902n0:678_2": "tattha bhagavatā sattānaṃ appesakkhamahesakkhasaṃvattanakāni kammāni vibhajitvā pakāsitāni.",
  "anya-e0902n0:679": "Pucchā – kathañcāvuso tattha bhagavatā mahābhogaappabhogasaṃvattanakakammāni vibhajitvā pakāsitāni.",
  "anya-e0902n0:680_0": "Vissajjanā – idha māṇava ekacco itthī vā puriso vā na dātā hoti, samaṇassa vā brāhmaṇassa",
  "anya-e0902n0:680_1": "vā annaṃ pānaṃ vattaṃ yānaṃ mālāgandha vilepanaṃ seyyavasathapadīpeyyanti evamādinā",
  "anya-e0902n0:680_2": "bhante tattha bhagavatā mahābhogaappabhogasaṃvattanakakammāni vibhajitvā pakāsitāni.",
  "anya-e0902n0:681": "Pucchā – kathañcāvuso tattha bhagavatā sattānaṃ uccākulīna nīcakulīnasaṃvattanakakammāni vibhajitvā pakāsitāni.",
  "anya-e0902n0:682_0": "Vissajjanā – idha māṇava ekacco itthī vā puriso vā thaddho hoti atimāni abhivādetabbaṃ",
  "anya-e0902n0:682_1": "na abhivādeti, paccuṭṭhātabbaṃ na paccuṭṭheti, āsanārahassa na āsanaṃ deti, maggārahassa",
  "anya-e0902n0:682_2": "na maggaṃ deti, sakkātabbaṃ na sakkaroti, garukātabbaṃ na garukaroti, mānetabbaṃ",
  "anya-e0902n0:682_3": "māneti, pūjetabbaṃ na pūjetīti evamādinā bhante tattha bhagavatā sattānaṃ uccākulīna",
  "anya-e0902n0:682_4": "nīcakulīnasaṃvattanakakammāni vibhajitvā pakāsitāni.",
  "anya-e0902n0:683": "Pucchā – kathañcāvuso tattha bhagavatā sattānaṃ mahāpaññaduppaññasaṃvattanakakammāni vibhajitvā pakāsitāni.",
  "anya-e0902n0:684_0": "Vissajjanā – idha māṇava ekacco itthī vā puriso vā samaṇaṃ vā brāhmaṇaṃ vā upasaṅkamitvā",
  "anya-e0902n0:684_1": "na paripucchitā hoti “kiṃ bhante kusalaṃ, kiṃ akusalaṃ. Kiṃ sāvajjaṃ, kiṃ anavajjaṃ.",
  "anya-e0902n0:684_2": "Kiṃ sevitabbaṃ, kiṃ na sevitabbaṃ. Kiṃ me karīyamānaṃ dīgharattaṃ ahitāya dukkhāya",
  "anya-e0902n0:684_3": "hoti, kiṃ vā pana me karīyamānaṃ dīgharattaṃ hitāya sukhāya hotī”ti evamādinā bhante",
  "anya-e0902n0:684_4": "tattha bhagavatā sattānaṃ mahāpaññaduppaññasaṃvattanakakammāni vibhajitvā pakāsitāni.",
  "anya-e0902n0:685": "Indriyabhāvanāsu",
  "anya-e0902n0:686": "Pucchā – indriyabhāvanāsuttaṃ panāvuso bhagavatā kattha kaṃ ārabbha kismiṃ vatthusmiṃ bhāsitaṃ.",
  "anya-e0902n0:687_0": "Vissajjanā – gajaṅgalāyaṃ bhante uttaraṃ nāma māṇavaṃ pārāsiviyantevāsiṃ ārabbha",
  "anya-e0902n0:687_1": "bhāsitaṃ, uttaro bhante māṇavo pārāsiviyantevāsī bhagavatā puṭṭho bhagavantaṃ etadavoca",
  "anya-e0902n0:687_2": "“idha bho gotama cakkhunā rūpaṃ na passati, sotena saddaṃ na suṇāti. Evaṃ kho bho",
  "anya-e0902n0:687_3": "gotama deseti pārāsiviyo brāhmaṇo sāvakānaṃ indriyabhāvana”nti. Tasmiṃ bhante vatthusmiṃ bhāsitaṃ."
}