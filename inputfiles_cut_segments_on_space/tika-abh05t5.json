{
  "tika-abh05t5:0": "Paṭṭhānapakaraṇa-anuṭīkā",
  "tika-abh05t5:1": "Ganthārambhavaṇṇanā",
  "tika-abh05t5:2_0": "Kāmaguṇādīhīti kāmaguṇajhānābhiññācittissariyādīhi. Laḷantīti laḷitānubhavanavasena",
  "tika-abh05t5:2_1": "ramanti. Tesūti kāmaguṇādīsu. Viharantīti iriyāpathaparivattanādinā vattanti. Paccatthiketi",
  "tika-abh05t5:2_2": "bāhirabbhantarabhede amitte. Issariyaṁ tattha tattha ādhipateyyaṁ. Ṭhānaṁ seṭṭhisenāpatiyuvarājādiṭṭhānantaraṁ.",
  "tika-abh05t5:2_3": "Ādi-saddena parivāraparicchedādi saṅgayhati. Puññayogānubhāvappattāyāti dānamayādipuññānubhāvādhigatāya",
  "tika-abh05t5:2_4": "samathavipassanābhāvanāsaṅkhātayogānubhāvādhigatāya ca. Jutiyāti sarīrappabhāya ceva",
  "tika-abh05t5:2_5": "ñāṇappabhāya ca. Ettha ca deva-saddo yathā kīḷāvijigisāvohārajutigatiattho, evaṁ",
  "tika-abh05t5:2_6": "sattiabhitthavakamanatthopi hoti dhātusaddānaṁ anekatthabhāvatoti ‘‘yadicchitanipphādane",
  "tika-abh05t5:2_7": "sakkontīti vā’’tiādi vuttaṁ.",
  "tika-abh05t5:3_0": "Iddhividhāditāmattena bhagavato abhiññādīnaṁ sāvakehi sādhāraṇatāvacanaṁ, sabhāvato",
  "tika-abh05t5:3_1": "pana sabbepi buddhaguṇā anaññasādhāraṇāyevāti dassento ‘‘niratisayāya abhiññākīḷāya,",
  "tika-abh05t5:3_2": "uttamehi dibbabrahmaariyavihārehī’’ti āha. Cittissariyasattadhanādīnaṁ dānasaṅkhātena",
  "tika-abh05t5:3_3": "sammāpaṭipattiaveccappasādasakkārānaṁ gahaṇasaṅkhātenāti yojanā. Gahaṇañcettha tesu",
  "tika-abh05t5:3_4": "upalabbhamānasammāpaṭipattiaveccappasādānaṁ tehi upanīyamānasakkārassa ca abhinandanaṁ",
  "tika-abh05t5:3_5": "anumodanaṁ sampaṭicchanañca veditabbaṁ. Dhammasabhāvānurūpānusāsanīvacaneneva ca",
  "tika-abh05t5:3_6": "pana sikkhāpadapaññattipi saṅgahitāti daṭṭhabbā vītikkamadhammānurūpā anusāsanīti",
  "tika-abh05t5:3_7": "katvā. Ñāṇagati ñāṇena gantabbassa ñeyyassa avabodho. Samannāgatattāti idaṁ ‘‘abhiññākīḷāyā’’tiādīsu",
  "tika-abh05t5:3_8": "paccekaṁ yojetabbaṁ, tathā sadevakena lokenāti idaṁ ‘‘gamanīyato’’tiādīsu. Te deveti",
  "tika-abh05t5:3_9": "sammutidevādike deve. Tehi guṇehīti abhiññādiguṇehi. Pūjanīyataro devoti idaṁ pūjanīyapariyāyo",
  "tika-abh05t5:3_10": "ayaṁ ati-saddoti katvā vuttaṁ. Atirekataroti adhikataro. Upapattidevānanti idaṁ tabbahulatāya",
  "tika-abh05t5:3_11": "vuttaṁ. Visuddhidevāpi hi tattha vijjanteva, tesupi vā labbhamānaṁ upapattidevabhāvamattameva",
  "tika-abh05t5:3_12": "gahetvā tathā vuttaṁ. Paṭipakkhānaṁ dussīlyamuṭṭhassaccavikkhepānaṁ, sīlavipattiabhijjhādomanassaavasiṭṭhanīvaraṇānaṁ vā.",
  "tika-abh05t5:4_0": "Isīnaṁ sattamo, isīsu sattamoti duvidhampi atthaṁ yojetvā dassento ‘‘catusaccāvabodhagatiyā…pe…",
  "tika-abh05t5:4_1": "vutto’’ti āha. Saparasantānesu sīlādiguṇānaṁ esanaṭṭhena vā isayo, buddhādayo ariyā.",
  "tika-abh05t5:4_2": "Isi ca so sattamo cāti isisattamoti evamettha attho daṭṭhabbo. ‘‘Nāmarūpanirodha’’nti",
  "tika-abh05t5:4_3": "ettha yaṁ nāmarūpaṁ nirodhetabbaṁ, taṁ dassento ‘‘yato viññāṇaṁ paccudāvattatī’’ti",
  "tika-abh05t5:4_4": "āha. Vaṭṭapariyāpannañhi nāmarūpaṁ nirodhetabbaṁ. Tasmiñhi nirodhite sabbaso nāmarūpaṁ",
  "tika-abh05t5:4_5": "nirodhitameva hoti. Yathāha ‘‘sotāpattimaggañāṇena abhisaṅkhāraviññāṇassa nirodhena",
  "tika-abh05t5:4_6": "satta bhave ṭhapetvā anamatagge saṁsāre ye uppajjeyyuṁ nāmañca rūpañca, etthete nirujjhanti…pe…",
  "tika-abh05t5:4_7": "arahato anupādisesāya nibbānadhātuyā parinibbāyantassa carimaviññāṇassa nirodhena",
  "tika-abh05t5:4_8": "paññā ca sati ca nāmañca rūpañca, etthete nirujjhanti vūpasamanti atthaṁ gacchanti",
  "tika-abh05t5:4_9": "paṭippassambhantī’’ti (cūḷani. ajitamāṇavapucchāniddesa 6). Atigambhīranayamaṇḍitadesanaṁ",
  "tika-abh05t5:4_10": "sātisayaṁ paccayākārassa vibhāvanato. Sabhāvato ca paccayākāro gambhīro. Yathāha",
  "tika-abh05t5:4_11": "‘‘adhigato kho myāyaṁ dhammo gambhīro’’tiādi (dī. ni. 2.67; ma. ni. 1.281; 2.337;",
  "tika-abh05t5:4_12": "saṁ. ni. 1.172; mahāva. 7, 8), ‘‘gambhīro cāyaṁ, ānanda , paṭiccasamuppādo gambhīrāvabhāso’’ti",
  "tika-abh05t5:4_13": "(dī. ni. 2.95; saṁ. ni. 2.60) ca ādi. Tassa cāyaṁ anantanayapaṭṭhānadesanā atigambhīrāva.",
  "tika-abh05t5:5": "Ganthārambhavaṇṇanā niṭṭhitā.",
  "tika-abh05t5:6": "Paccayuddesavaṇṇanā",
  "tika-abh05t5:7": "Samānaneti samānanayane, samāharaṇe, samānakaraṇe vā aṭṭhakathādhippāyaṁ. Tattha ‘‘dve anulomāni dhammānulomañca paccayānulomañcā’’tiādinā parato vaṇṇayissanti.",
  "tika-abh05t5:8_0": "Paṭṭhānanāmatthoti ‘‘paṭṭhāna’’nti imassa nāmassa attho, taṁ pana yasmā avayavadvārena",
  "tika-abh05t5:8_1": "samudāye niruḷhaṁ, tasmā yathā avayavesu patiṭṭhitaṁ, tameva tāva dassetuṁ ‘‘tikapaṭṭhānādīnaṁ",
  "tika-abh05t5:8_2": "tikapaṭṭhānādināmattho’’ti vuttaṁ. Atha vā avayavānameva paṭṭhānanāmattho niddhāretabbo",
  "tika-abh05t5:8_3": "taṁsamudāyamattattā pakaraṇassa. Na hi samudāyo nāma koci attho atthīti dassetuṁ",
  "tika-abh05t5:8_4": "‘‘paṭṭhānaṁ…pe… nāmattho’’ti vuttaṁ. Tenevāha ‘‘imassa pakaraṇassa…pe… samodhānatā",
  "tika-abh05t5:8_5": "cettha vattabbā’’ti. Vacanasamudāyatthavijānanena viditapaṭṭhānasāmaññatthassa vitthārato",
  "tika-abh05t5:8_6": "paṭṭhānakathā vuccamānā sukhaggahaṇā hotīti dassento āha ‘‘evañhi…pe… hotī’’ti. Tatthāti",
  "tika-abh05t5:8_7": "tāsu nāmatthayathāvuttasamodhānatāsu. Sabbasādhāraṇassāti sabbesaṁ avayavabhūtānaṁ",
  "tika-abh05t5:8_8": "tikapaṭṭhānādīnaṁ samudāyassa ca sādhāraṇassa. Atthato āpannaṁ nānāvidhabhāvanti",
  "tika-abh05t5:8_9": "pakāraggahaṇeneva pakārānaṁ anekavidhatā ca gahitāva hontīti vuttaṁ. Pakārehi ṭhānanti",
  "tika-abh05t5:8_10": "hi paṭṭhānaṁ, nānāvidho paccayo, taṁ ettha vibhajanavasena atthīti paṭṭhānaṁ, pakaraṇaṁ,",
  "tika-abh05t5:8_11": "tadavayavo ca. Etasmiñca atthanaye saddatopi nānāvidhabhāvasiddhi dassitāti veditabbā.",
  "tika-abh05t5:8_12": "Tattha nānappakārā paccayatā, nānappakārānaṁ paccayatā ca nānappakārapaccayatāti",
  "tika-abh05t5:8_13": "ubhayampi sāmaññaniddesena ekasesanayena vā ekajjhaṁ gahitanti dassento ‘‘ekassapi…pe…",
  "tika-abh05t5:8_14": "veditabbā’’ti āha. Anekadhammabhāvatoti aneke dhammā etassāti anekadhammo, tabbhāvatoti",
  "tika-abh05t5:8_15": "yojetabbaṁ. Nānappakārapaccayatāti nānappakārapaccayabhāvo, yo aṭṭhakathāyaṁ ‘‘nānappakārapaccayaṭṭho’’ti vutto.",
  "tika-abh05t5:9_0": "Kāmaṁ dhammasaṅgahādīsupi attheva paccayadhammavibhāgo, so pana tattha paccayabhāvo",
  "tika-abh05t5:9_1": "na tathā tapparabhāvena vibhatto yathā paṭṭhāneti dassento ‘‘etena…pe… dassetī’’ti",
  "tika-abh05t5:9_2": "āha. Sātisayavibhāgataṁ imassa pakaraṇassa tathā tadavayavānaṁ.",
  "tika-abh05t5:10_0": "Sabbaññutaññāṇassa yathāvuttagamanaṁ yadadhikaraṇaṁ, taṁ dassetuṁ ‘‘etthāti vacanaseso’’ti.",
  "tika-abh05t5:10_1": "Gamanadesabhāvatoti pavattiṭṭhānabhāvato. Aññehi gatimantehīti tīsu kālesu appaṭihatañāṇādīhi.",
  "tika-abh05t5:10_2": "Tassa sabbaññutaññāṇassa.",
  "tika-abh05t5:11_0": "Tividhena paricchedena desitesu dhammesu tikavohāroti āha ‘‘tikānanti tikavasena",
  "tika-abh05t5:11_1": "vuttadhammāna’’nti. Tīṇi parimāṇāni etesanti hi tikā. Samantāti samantato sabbabhāgatoti",
  "tika-abh05t5:11_2": "vuttaṁ hotīti āha ‘‘anulomādīhi sabbappakārehipī’’ti. Gatānīti pavattāni. Samantacatuvīsatipaṭṭhānānīti",
  "tika-abh05t5:11_3": "samantato anulomādisabbabhāgato samodhānavasena catuvīsati paṭṭhānāni. Anulomādisabbakoṭṭhāsatoti",
  "tika-abh05t5:11_4": "anulomādicatukoṭṭhāsato. Tikādichachabhāvanti tikādidukadukapariyosānehi chachabhāvaṁ.",
  "tika-abh05t5:11_5": "Tenāti yathāvuttadassanena. Dhammānulomādisabbakoṭṭhāsatoti paccanīkādidukādisahajātavārādipaccayapaccanīyādiārammaṇamūlādīnaṁ",
  "tika-abh05t5:11_6": "gahaṇaṁ daṭṭhabbaṁ. Yathāvuttato aññassa pakārassa asambhavato ‘‘anūnehi nayehi pavattānīti",
  "tika-abh05t5:11_7": "vuttaṁ hotī’’ti āha. Tāni pana yathāvuttāni samantapaṭṭhānāni. Ayañca atthavaṇṇanā",
  "tika-abh05t5:11_8": "aṭṭhakathāvacanena aññadatthu saṁsandatīti dassento āha ‘‘tenevāha…pe… vasenā’’ti.",
  "tika-abh05t5:12_0": "Hetunoti hetusabhāvassa dhammassa. Satipi hetusabhāvassa ārammaṇapaccayādibhāve savisese",
  "tika-abh05t5:12_1": "tāva paccaye dassentena ‘‘adhipatipaccayādibhūtassa cā’’ti vuttaṁ. ‘‘Hetu hutvā paccayo’’ti",
  "tika-abh05t5:12_2": "vutte dhammassa hetusabhāvatā niddhāritā, na paccayavisesoti tassa adhipatipaccayādibhāvo",
  "tika-abh05t5:12_3": "na nivāritoti āha ‘‘etenapi so eva doso āpajjatī’’ti. Tenāti hetubhāvaggahaṇena.",
  "tika-abh05t5:12_4": "Idhāti ‘‘hetupaccayo’’ti ettha. Dhammaggahaṇanti alobhādidhammaggahaṇaṁ. Sattiviseso",
  "tika-abh05t5:12_5": "attano balaṁ sattikāraṇabhāvo, yo rasotipi vuccati, svāyaṁ anaññasādhāraṇatāya dhammato",
  "tika-abh05t5:12_6": "anaññopi paccayantarasamavāyeyeva labbhamānattā añño viya katvā vutto. Tassāti hetubhāvasaṅkhātassa",
  "tika-abh05t5:12_7": "sāmatthiyassa. Hetu hutvāti etthāpi hetubhāvavācako hetusaddo, na hetusabhāvadhammavācakoti",
  "tika-abh05t5:12_8": "āha ‘‘hetu hutvā paccayoti ca vutta’’nti.",
  "tika-abh05t5:13_0": "Evañca katvātiādinā yathāvuttamatthaṁ pāḷiyā samattheti. Yadi evaṁ aṭṭhakathāyaṁ",
  "tika-abh05t5:13_1": "dhammasseva paccayatāvacanaṁ kathanti āha ‘‘aṭṭhakathāyaṁ panā’’tiādi . Teneva cettha",
  "tika-abh05t5:13_2": "amhehipi ‘‘dhammato anaññopi añño viya katvā’’ti ca vuttaṁ. Yadi aṭṭhakathāyaṁ ‘‘yo",
  "tika-abh05t5:13_3": "hi dhammo, mūlaṭṭhena upakārako dhammo’’ti ca ādīsu dhammena dhammasattivibhāvanaṁ",
  "tika-abh05t5:13_4": "kataṁ, atha kasmā idha hetubhāvena paccayoti dhammasattiyeva vibhāvitāti codanaṁ",
  "tika-abh05t5:13_5": "manasi katvā vuttaṁ ‘‘idhāpi vā…pe… dassetī’’ti. Dhammasattivibhāvanaṁ panettha na",
  "tika-abh05t5:13_6": "sakkā paṭikkhipitunti dassento ‘‘na hī’’tiādimāha. Attho etassa atthīti attho, atthābhidhāyivacananti",
  "tika-abh05t5:13_7": "vuttaṁ ‘‘etīti etassa attho vattatī’’ti, tasmā atthoti atthavacananti vuttaṁ hoti.",
  "tika-abh05t5:13_8": "Tenāha ‘‘tañca uppattiṭṭhitīnaṁ sādhāraṇavacana’’nti. Tañcāti hi ‘‘vattatī’’ti vacanaṁ",
  "tika-abh05t5:13_9": "paccāmaṭṭhaṁ. Atha vā etīti etassa atthoti ‘‘etī’’ti etassa padassa attho ‘‘vattatī’’ti",
  "tika-abh05t5:13_10": "ettha vattanakiriyā. Tañcāti tañca vattanaṁ. Etasmiṁ panatthe sādhāraṇavacananti",
  "tika-abh05t5:13_11": "ettha vacana-saddo atthapariyāyo veditabbo ‘‘vuccatī’’ti katvā. Yadaggena uppattiyā",
  "tika-abh05t5:13_12": "paccayo, tadaggena ṭhitiyāpi paccayoti koci āsaṅkeyyāti tadāsaṅkānivattanatthaṁ vuttaṁ",
  "tika-abh05t5:13_13": "‘‘koci hi…pe… hetuādayo’’ti. Ettha ca yathā uppajjanārahānaṁ uppattiyā paccaye satiyeva",
  "tika-abh05t5:13_14": "uppādo, nāsati, evaṁ tiṭṭhantānampi ṭhitipaccayavaseneva ṭhānaṁ yathā jīvitindriyavasena",
  "tika-abh05t5:13_15": "sahajātadhammānanti daṭṭhabbaṁ. Ye pana arūpadhammānaṁ ṭhitiṁ paṭikkhipanti, yaṁ",
  "tika-abh05t5:13_16": "vattabbaṁ, taṁ heṭṭhā vuttameva.",
  "tika-abh05t5:14_0": "Yathā adhikaraṇasādhano patiṭṭhattho hetu-saddo, evaṁ karaṇasādhano pavattiatthopi",
  "tika-abh05t5:14_1": "yujjatīti dassento ‘‘hinotī’’tiādimāha. ‘‘Lobho nidānaṁ kammānaṁ samudayāyā’’tiādivacanato",
  "tika-abh05t5:14_2": "hetūnaṁ kammanidānabhāvo veditabbo.",
  "tika-abh05t5:15_0": "Etenāti hetupaccayato aññeneva kusalabhāvasiddhivacanena. Eke ācariyā. Sabhāvatovāti",
  "tika-abh05t5:15_1": "etena yathā aññesaṁ rūpagataṁ obhāsentassa padīpassa rūpagatobhāsakena aññena payojanaṁ",
  "tika-abh05t5:15_2": "natthi sayaṁ obhāsanasabhāvattā, evaṁ aññesaṁ kusalādibhāvasādhakānaṁ hetūnaṁ aññena",
  "tika-abh05t5:15_3": "kusalādibhāvasādhakena payojanaṁ natthi sayameva kusalādisabhāvattāti dasseti. Na",
  "tika-abh05t5:15_4": "sabhāvasiddho alobhādīnaṁ kusalādibhāvo ubhayasabhāvattā taṁsampayuttaphassādīnaṁ",
  "tika-abh05t5:15_5": "viyāti imamatthaṁ dasseti ‘‘yasmā panā’’tiādinā. Sā pana aññapaṭibaddhā kusalāditā.",
  "tika-abh05t5:16_0": "Na koci dhammo na hotīti rūpādibhedena chabbidhesu saṅkhatāsaṅkhatapaññattidhammesu",
  "tika-abh05t5:16_1": "kocipi dhammo ārammaṇapaccayo na na hoti, svāyaṁ ārammaṇapaccayabhāvo heṭṭhā dhātuvibhaṅgavaṇṇanāyaṁ vuttoyeva.",
  "tika-abh05t5:17_0": "Purimābhisaṅkhārūpanissayanti ‘‘chandavato’’tiādinā vuttākārena purimasiddhaṁ cittābhisaṅkhārakasaṅkhātaṁ",
  "tika-abh05t5:17_1": "upanissayaṁ. Citteti cittasīsenāyaṁ niddeso daṭṭhabbo. Na hi cittameva tathābhisaṅkharīyati,",
  "tika-abh05t5:17_2": "atha kho taṁsampayuttadhammāpi. Sādhayamānāti vase vattayamānā. Vasavattanañcettha",
  "tika-abh05t5:17_3": "tadākārānuvidhānaṁ. Chandādīsu hi hīnesu majjhimesu paṇītesu taṁtaṁsampayuttāpi tathā",
  "tika-abh05t5:17_4": "tathā pavattanti. Tenāha ‘‘hīnādibhāvena tadanuvattanato’’ti. Tenāti attano vase",
  "tika-abh05t5:17_5": "vattāpanena, tesaṁ vā vase vattanena. Tehi chandādayo. Adhipatipaccayā honti attādhīnānaṁ",
  "tika-abh05t5:17_6": "patibhāvena pavattanato. Garukātabbaṁ ārammaṇaṁ mahaggatadhammalobhanīyadhammādi.",
  "tika-abh05t5:18_0": "Tadanantaruppādaniyamoti tassa tasseva cittassa anantaraṁ uppajjamānataṁ. Taṁtaṁsahakārīpaccayavisiṭṭhassāti",
  "tika-abh05t5:18_1": "tena tena ārammaṇādinā sahakārīkāraṇena taduppādanasamatthatāsaṅkhātaṁ visesaṁ pattassa.",
  "tika-abh05t5:18_2": "Tāyayevāti yā vekhādāne pupphanasamatthatā vekhāpagame laddhokāsā, tāyameva.",
  "tika-abh05t5:19_0": "Upasaggavasenapi atthaviseso hotīti vuttaṁ ‘‘saddatthamattato nānākaraṇa’’nti. Vacanīyatthatoti",
  "tika-abh05t5:19_1": "bhāvatthato. Bhāvatthopi hi vacanaggahaṇānusārena viññeyyattā ‘‘vacanīyo’’ti vuccati.",
  "tika-abh05t5:19_2": "Nirodhuppādantarābhāvatoti purimanirodhassa pacchimuppādassa ca byavadhāyakābhāvato.",
  "tika-abh05t5:19_3": "Nirantaruppādanasamatthatāti etena nirodhānaṁ nirodhasamakāluppādavādaṁ nivāreti.",
  "tika-abh05t5:19_4": "Sati hi samakālatte byavadhānāsaṅkā eva na siyā saṇṭhānābhāvato. Idamito heṭṭhā uddhaṁ",
  "tika-abh05t5:19_5": "tiriyanti vibhāgābhāvā attanā ekattamiva upanetvāti yojanā. Saṇṭhānābhāvena hi appaṭighabhāvūpalakkhaṇena",
  "tika-abh05t5:19_6": "vibhāgābhāvaṁ, tena ekattamivūpanayanaṁ suṭṭhu anantarabhāvaṁ sādheti, sahāvaṭṭhānābhāvena",
  "tika-abh05t5:19_7": "pana anantarameva uppādanaṁ.",
  "tika-abh05t5:20_0": "Vibhāgato ñāṇena ākarīyatīti ākāro, dhammānaṁ pavattibhedo. Nevasaññānāsaññāyatanaphalasamāpattīnaṁ",
  "tika-abh05t5:20_1": "nirodhuppādānantaratāyāti yojanā. Purimacutīti asaññasattuppattito purimacuti. Yadi",
  "tika-abh05t5:20_2": "kālantaratā natthi, kathamidaṁ ‘‘sattāhaṁ nirodhaṁ samāpajjitvā pañca kappasatāni",
  "tika-abh05t5:20_3": "atikkamitvā’’ti vacananti āha ‘‘na hi tesaṁ…pe… vucceyyā’’ti. Nanu tesaṁ antarā rūpasantāno",
  "tika-abh05t5:20_4": "pavattatevāti anuyogaṁ sandhāyāha ‘‘na ca…pe… aññasantānattā’’ti. Yadi evaṁ tesaṁ",
  "tika-abh05t5:20_5": "aññabhinnasantānaṁ viya aññamaññūpakārenapi bhavitabbanti codanāya vuttaṁ ‘‘rūpārūpa…pe…",
  "tika-abh05t5:20_6": "hontī’’ti. Tenetaṁ dasseti – yadipi rūpārūpadhammā ekasmiṁ puggale vattamānā visesato",
  "tika-abh05t5:20_7": "aññamaññūpakārakabhāvena vattanti, aññamaññaṁ pana visadisasabhāvatāya visuṁyeva",
  "tika-abh05t5:20_8": "santānabhāvena pavattanato byavadhāyakā na honti santativasena mithu apariyāpannattā,",
  "tika-abh05t5:20_9": "yato ‘‘aññamaññaṁ vippayuttā, visaṁsaṭṭhā’’ti ca vuttanti. Upakārako ca nāma accantaṁ",
  "tika-abh05t5:20_10": "bhinnasantānānampi hotiyevāti na tāvatā santānābhedoti bhiyyopi nesaṁ byavadhāyakatābhāvo",
  "tika-abh05t5:20_11": "veditabbo. Yathā samānajātikānaṁ cittuppādānaṁ nirantaratā suṭṭhu anantarabhāvena",
  "tika-abh05t5:20_12": "pākaṭā, na tathā asamānajātikānanti adhippāyena ‘‘javanānantarassa javanassa viya",
  "tika-abh05t5:20_13": "bhavaṅgānantarassa bhavaṅgassa viyā’’ti vuttaṁ.",
  "tika-abh05t5:21_0": "Paccayabhāvo cetthāti ettha ca-saddo byatireko. So yena visesenettha uppādakkhaṇaṁ,",
  "tika-abh05t5:21_1": "taṁ visesaṁ joteti. Anantarapaccayādīnanti ādi-saddena samanantarapaccayaṁ saṅgaṇhāti.",
  "tika-abh05t5:21_2": "Purepacchābhāvā, tadupādikā vā uppādanirodhā pubbantāparantaparicchedo, tena gahitānaṁ",
  "tika-abh05t5:21_3": "khaṇattayapariyāpannānanti attho. Tenāha ‘‘uppajjatīti vacanaṁ alabhantāna’’nti.",
  "tika-abh05t5:21_4": "Uppādakkhaṇasamaṅgī hi ‘‘uppajjatī’’ti vuccati. Tathā hi vuttaṁ ‘‘uppādakkhaṇe uppajjamānaṁ,",
  "tika-abh05t5:21_5": "no ca uppannaṁ, bhaṅgakkhaṇe uppannaṁ no ca uppajjamāna’’nti (yama. 2.cittayamaka.81).",
  "tika-abh05t5:21_6": "Soti anantarādipaccayabhāvo. Aparicchedanti kālavasena paricchedarahitaṁ. Yatoti",
  "tika-abh05t5:21_7": "pubbantāparantavasena paricchedābhāvato. Tenevāti kālavasena paricchijja eva dhammānaṁ gahaṇato.",
  "tika-abh05t5:22_0": "Uppattiyāpaccayabhāvena pākaṭenāti idaṁ tassa nidassanabhāvanidassanaṁ. Siddhañhi",
  "tika-abh05t5:22_1": "nidassanaṁ. Paccayuppannānanti paccayanibbattānaṁ, attano phalabhūtānanti adhippāyo.",
  "tika-abh05t5:22_2": "Sahajātabhāvenāti saha uppannabhāvena. Attanā sahuppannadhammānañhi sahuppannabhāvena",
  "tika-abh05t5:22_3": "upakārakatā sahajātapaccayatā. Tena ṭhitikkhaṇepi nesaṁ upakārakatā veditabbā. Evañhi",
  "tika-abh05t5:22_4": "‘‘pakāsassa padīpo viyā’’ti nidassanampi suṭṭhu yujjati. Padīpo hi pakāsassa ṭhitiyāpi paccayoti.",
  "tika-abh05t5:23_0": "Aññamaññatāvasenevāti iminā sahajātādibhāvena attano upakārakassa upakārakatāmattaṁ",
  "tika-abh05t5:23_1": "na aññamaññapaccayatā, atha kho aññamaññapaccayabhāvavasenāti lakkhaṇasaṅkarābhāvaṁ",
  "tika-abh05t5:23_2": "dasseti, na sahajātādipaccayehi vinā aññamaññapaccayassa pavatti. Tenevāha ‘‘na sahajātatādivasenā’’ti.",
  "tika-abh05t5:23_3": "Yadipi aññamaññapaccayo sahajātādipaccayehi vinā na hoti, sahajātādipaccayā pana",
  "tika-abh05t5:23_4": "tena vināpi hontīti sahajātatādividhureneva pakārena aññamaññapaccayassa pavattīti",
  "tika-abh05t5:23_5": "dassento ‘‘sahajātādi…pe… na hotī’’ti vatvā tamevatthaṁ pākaṭataraṁ kātuṁ ‘‘na ca",
  "tika-abh05t5:23_6": "purejāta…pe… hontī’’ti āha. Sahajātatādīti ca ādi-saddena nissayaatthiavigatādīnaṁ gahaṇaṁ veditabbaṁ.",
  "tika-abh05t5:24_0": "Pathavīdhātuyaṁ patiṭṭhāya eva sesadhātuyo upādārūpāni viya yathāsakakiccaṁ karontīti",
  "tika-abh05t5:24_1": "vuttaṁ ‘‘adhiṭṭhānākārena pathavīdhātu sesadhātūna’’nti. Ettha adhiṭṭhānākārenāti",
  "tika-abh05t5:24_2": "ādhārākārena. Ādhārākāro cettha nesaṁ sātisayaṁ tadadhīnavuttitāya veditabbo, yato",
  "tika-abh05t5:24_3": "bhūtāni aniddisitabbaṭṭhānāni vuccanti. Evañca katvā cakkhādīnampi adhiṭṭhānākārena",
  "tika-abh05t5:24_4": "upakārakatā suṭṭhu yujjati. Na hi yathāvuttaṁ tadadhīnavuttiyā visesaṁ muñcitvā añño",
  "tika-abh05t5:24_5": "cakkhādīsu adesakānaṁ arūpadhammānaṁ adhiṭṭhānākāro sambhavati. Yadipi yaṁ yaṁ dhammaṁ",
  "tika-abh05t5:24_6": "paṭicca ye ye dhammā pavattanti, tesaṁ sabbesaṁ tadadhīnavuttibhāvo, yena pana paccayabhāvavisesena",
  "tika-abh05t5:24_7": "cakkhādīnaṁ paṭumandabhāvesu cakkhuviññāṇādayo tadanuvidhānākāreneva pavattanti,",
  "tika-abh05t5:24_8": "svāyamidaṁ tesaṁ tadadhīnavuttiyā siddho visesoti vutto. Evañhi paccayabhāvasāmaññe",
  "tika-abh05t5:24_9": "satipi ārammaṇapaccayato nissayapaccayassa viseso siddhoti veditabbo. Svāyaṁ dhātuvibhaṅge",
  "tika-abh05t5:24_10": "vibhāvitoyeva. Khandhādayo taṁtaṁnissayānaṁ khandhādīnanti ‘‘upakārakā’’ti ānetvā sambandhitabbaṁ.",
  "tika-abh05t5:25": "Yaṁkiñci kāraṇaṁ nissayoti vadati, na vuttalakkhaṇūpapannameva. Etena paccayaṭṭho idha nissayaṭṭhoti dasseti. Tatthāti niddhāraṇe bhummaṁ. Tena vuttaṁ ‘‘niddhāretī’’ti.",
  "tika-abh05t5:26_0": "Suṭṭhukatataṁ dīpeti, kassa? ‘‘Attano’’ti vuttassa pakatasaddena visesiyamānassa",
  "tika-abh05t5:26_1": "paccayassa. Kena katanti? Attano kāraṇehīti siddhovāyamattho. Tathāti phalassa uppādanasamatthabhāvena.",
  "tika-abh05t5:26_2": "Atha vā tathāti nipphādanavasena upasevanavasena ca. Tattha nipphādanaṁ hetupaccayasamodhānena",
  "tika-abh05t5:26_3": "phalassa nibbattanaṁ, taṁ suviññeyyanti anāmasitvā upasevanameva vibhāvento ‘‘upasevito",
  "tika-abh05t5:26_4": "vā’’ti āha. Tattha allīyāpanaṁ paribhogavasena veditabbaṁ. Tenāha ‘‘upabhogūpasevana’’nti.",
  "tika-abh05t5:26_5": "Vijānanādivasenāti vijānanasañjānanānubhavanādivasena. Tenāti yathāvuttaupasevitassa",
  "tika-abh05t5:26_6": "pakatabhāvena. Anāgatānampi…pe… vuttā hoti, pageva atītānaṁ paccuppannānañcāti adhippāyo.",
  "tika-abh05t5:26_7": "Paccuppannassapi hi ‘‘paccuppannaṁ utu bhojanaṁ senāsanaṁ upanissāya jhānaṁ uppādentī’’tiādivacanato",
  "tika-abh05t5:26_8": "(paṭṭhā. 2.18.8) pakatūpanissayabhāve labbhatīti.",
  "tika-abh05t5:27_0": "Yathā ye dhammā yesaṁ dhammānaṁ pacchājātapaccayā honti, te tesaṁ ekaṁsena vippayuttaatthiavigatapaccayāpi",
  "tika-abh05t5:27_1": "honti, tathā ye dhammā yesaṁ dhammānaṁ purejātapaccayā honti, te tesaṁ nissayārammaṇapaccayāpi",
  "tika-abh05t5:27_2": "hontīti ubhayesu ubhayesaṁ paccayākārānaṁ lakkhaṇato saṅkarābhāvaṁ dassetuṁ ‘‘vippayuttākārādīhi",
  "tika-abh05t5:27_3": "visiṭṭhā, nissayārammaṇākārādīhi visiṭṭhā’’ti ca vuttaṁ. Yathā hi pacchājātapurejātākārā",
  "tika-abh05t5:27_4": "aññamaññavisiṭṭhā, evaṁ pacchājātavippayuttākārādayo purejātanissayākārādayo ca aññamaññavibhattasabhāvā evāti.",
  "tika-abh05t5:28": "Manosañcetanāhāravasena pavattamānehīti iminā cetanāya sampayuttadhammānampi tadanuguṇaṁ attano paccayuppannesu pavattimāha. Tenevāti cetanāhāravasena upakārakattā eva.",
  "tika-abh05t5:29_0": "Payogena karaṇīyassāti etena bhinnajāti yaṁ tādisaṁ payogena kātuṁ na sakkā, taṁ",
  "tika-abh05t5:29_1": "nivatteti. Anekavāraṁ pavattiyā āsevanaṭṭhassa pākaṭabhāvoti katvā vuttaṁ ‘‘punappunaṁ",
  "tika-abh05t5:29_2": "karaṇa’’nti. Ekassa pana paccayadhammassa ekavārameva pavatti. Attasadisassāti arūpadhammasārammaṇatāsukkakaṇhādibhāvehi",
  "tika-abh05t5:29_3": "attanā sadisassa. Idaṁ paccayuppannavisesanaṁ, ‘‘attasadisasabhāvatāpādana’’nti idaṁ",
  "tika-abh05t5:29_4": "pana paccayabhāvavisesanaṁ, tañca bhinnajātiyatādimeva visadisasabhāvataṁ nivatteti,",
  "tika-abh05t5:29_5": "na bhūmantaratādi. Na hi parittā dhammā mahaggataappamāṇānaṁ dhammānaṁ āsevanapaccayā",
  "tika-abh05t5:29_6": "na hontīti. Vāsanaṁ vāsaṁ gāhāpanaṁ, idha pana vāsanaṁ viya vāsanaṁ, bhāvananti attho.",
  "tika-abh05t5:29_7": "Ganthādīsūti ganthasippādīsu. Visaye cetaṁ bhummaṁ, na niddhāraṇe. Tena ganthasippādivisayā",
  "tika-abh05t5:29_8": "purimasiddhā ajjhayanādikiriyā ‘‘ganthādīsu purimā purimā’’ti vuttā, sā pana āsevanākārā",
  "tika-abh05t5:29_9": "idha udāharaṇabhāvena adhippetāti āha ‘‘purimā purimā āsevanā viyāti adhippāyo’’ti.",
  "tika-abh05t5:29_10": "Niddhāraṇe eva vā etaṁ bhummaṁ. Ganthādivisayā hi āsevanā ganthādīti vuttā yathā",
  "tika-abh05t5:29_11": "rūpavisayajjhānaṁ rūpanti vuttaṁ ‘‘rūpī rūpāni passatī’’tiādīsu (ma. ni. 2.248; 3.312;",
  "tika-abh05t5:29_12": "paṭi. ma. 1.209; dha. sa. 248).",
  "tika-abh05t5:30_0": "Attano viya sampayuttadhammānampi kiccasādhikā cetanā cittassa byāpārabhāvena lakkhīyatīti",
  "tika-abh05t5:30_1": "āha ‘‘cittapayogo cetanā’’ti. Tāyāti tāya cetanāya. Uppannakiriyatāvisiṭṭheti cittapayogasaṅkhātāya",
  "tika-abh05t5:30_2": "cetanākiriyāya uppattiyā visiṭṭhe visesaṁ āpanne. Yasmiñhi santāne kusalākusalacetanā",
  "tika-abh05t5:30_3": "uppajjati, tattha yathābalaṁ tādisaṁ visesādhānaṁ katvā nirujjhati, yato tattheva",
  "tika-abh05t5:30_4": "avasesapaccayasamavāye tassā phalabhūtāni vipākakaṭattārūpāni nibbattissanti. Tenāha",
  "tika-abh05t5:30_5": "‘‘sesapaccaya…pe… na aññathā’’ti. Tesanti vipākakaṭattārūpānaṁ. Tenāti cittakiriyabhāvena.",
  "tika-abh05t5:30_6": "Kiṁ vattabbanti asahajātānampi bhāvīnaṁ upakārikā cetanā sahajātānaṁ upakārikāti",
  "tika-abh05t5:30_7": "vattabbameva natthīti attho.",
  "tika-abh05t5:31_0": "Nirussāhasantabhāvenāti ussāhanaṁ ussāho, natthi etassa ussāhoti nirussāho, so eva",
  "tika-abh05t5:31_1": "santabhāvoti nirussāhasantabhāvo, tena. Ussāhoti ca kiriyamayacittuppādassa pavattiākāro",
  "tika-abh05t5:31_2": "veditabbo, yo byāpāroti ca vuccati, na vīriyussāho. Svāyaṁ yathā asamugghātitānusayānaṁ",
  "tika-abh05t5:31_3": "kiriyamayacittuppādesu sātisayo labbhati, na tathā niranusayānaṁ. Tato eva te santasabhāvā",
  "tika-abh05t5:31_4": "vipākuppādanabyāpārarahitāva honti, kiriyamayacittuppādatāya pana saussāhā evāti",
  "tika-abh05t5:31_5": "tatopi visesanatthaṁ ‘‘nirussāhasantabhāvenā’’ti vuttaṁ. Etenāti nirussāhasantabhāvaggahaṇena.",
  "tika-abh05t5:31_6": "Sārammaṇādibhāvenāti sārammaṇaarūpadhammacittacetasikaphassādibhāvena. Visadisavipākabhāvaṁ",
  "tika-abh05t5:31_7": "dasseti yathāvuttaussāhamattarahitasantabhāvassa vipakkabhāvamāpannesu arūpadhammesu",
  "tika-abh05t5:31_8": "eva labbhanato. Soti vipākabhāvo. Vipākānaṁ payogena asādhetabbatāyāti ‘‘chandavato",
  "tika-abh05t5:31_9": "kiṁ nāmana sijjhatī’’tiādinā cittābhisaṅkhārapayogena yathā kusalākusalā nipphādīyanti,",
  "tika-abh05t5:31_10": "evaṁ vipākānaṁ payogena anipphādetabbattā. Payogenāti kammaphaluppattimūlahetubhūtena",
  "tika-abh05t5:31_11": "purimapayogena. Yaṁ sandhāya vuttaṁ ‘‘payogasampattiṁ āgamma vipaccantī’’tiādi. Aññathāti",
  "tika-abh05t5:31_12": "payogena vinā. Sesapaccayesūti kammassa vipākuppādane sahakārīkāraṇesu. Kammassa",
  "tika-abh05t5:31_13": "kaṭattāyeva payoge sati asatipīti vuttamevatthaṁ avadhāraṇena dassento vipākānaṁ",
  "tika-abh05t5:31_14": "nirussāhataṁ pākaṭaṁ karoti. Na kilesavūpasamasantabhāvo yathā taṁ santānesu jhānasamāpattīsūti",
  "tika-abh05t5:31_15": "adhippāyo. Ayañca vipākānaṁ santabhāvo nānumāniko, atha kho paccakkhasiddhoti dassento",
  "tika-abh05t5:31_16": "‘‘santabhāvatoyevā’’tiādimāha. Tattha abhinipātaggahaṇena kiccato pañcaviññāṇāni",
  "tika-abh05t5:31_17": "dasseti. Tenevāha ‘‘pañcahi viññāṇehi na kiñci dhammaṁ paṭijānāti aññatra abhinipātamattā’’ti.",
  "tika-abh05t5:31_18": "Tappaccayavatanti vipākapaccayavantānaṁ, vipākapaccayena upakattabbānanti attho.",
  "tika-abh05t5:31_19": "Avipākānaṁ rūpadhammānaṁ. Vipākānukulaṁ pavattinti santasabhāvaṁ paccayabhāvamāha.",
  "tika-abh05t5:32_0": "Yathāsakaṁ paccayehi nibbattānaṁ paccayuppannānaṁ anubalappadānaṁ upatthambhakattaṁ,",
  "tika-abh05t5:32_1": "tayidaṁ āhāresu na niyataṁ tato aññathāpi pavattanato. Tathā sati tadeva tattha kasmā",
  "tika-abh05t5:32_2": "gahitanti codanaṁ manasi katvā āha ‘‘satipi…pe… upatthambhakattenā’’ti. Tena padhānāppadhānesu",
  "tika-abh05t5:32_3": "padhānena niddeso ñāyagatoti dasseti. Kāmañcettha ‘‘rūpārūpānaṁ upatthambhakattenā’’ti",
  "tika-abh05t5:32_4": "avisesato vuttaṁ, sāmaññajotanā pana visese avatiṭṭhatīti yathārahaṁ paccayabhāvo",
  "tika-abh05t5:32_5": "niddhāretabbo. Svāyaṁ tesaṁ upatthambhakattassa padhānabhāvavibhāvaneneva āvi bhavatīti",
  "tika-abh05t5:32_6": "tameva dassento ‘‘upatthambhakattañhī’’tiādimāha. Phassamanosañcetanāviññāṇāni attanā",
  "tika-abh05t5:32_7": "sahajātadhammānaṁ sahuppādanabhāvena paccayā hontīti āha ‘‘satipi janakatte arūpīnaṁ",
  "tika-abh05t5:32_8": "āhārāna’’nti. Upatthambhakattaṁ hoti uppādato parampi nesaṁ paccayabhāvato. Asatipi",
  "tika-abh05t5:32_9": "janakatte upatthambhiyamānassa rūpassa aññehi yathāsakaṁ paccayehi janitattā. Tenāha",
  "tika-abh05t5:32_10": "‘‘catusamuṭṭhānikarūpūpatthambhakarūpāhārassā’’ti. Yadaggena rūpārūpāhārā attano",
  "tika-abh05t5:32_11": "phalassa uppattiyā paccayā honti, tadaggena ṭhitiyāpi paccayā hontiyevāti upatthambhakattaṁ",
  "tika-abh05t5:32_12": "janakattaṁ na byabhicarati, tasmā anupatthambhakassa āhārassa kuto janakatā. Tenāha",
  "tika-abh05t5:32_13": "‘‘asati pana…pe… natthīti upatthambhakattaṁ padhāna’’nti. Yasmā janako ajanakopi",
  "tika-abh05t5:32_14": "hutvā āhāro upatthambhako hoti, anupatthambhako pana hutvā janako na hotiyeva, tasmāssa",
  "tika-abh05t5:32_15": "upatthambhakattaṁ padhānanti attho. Idāni janakattampi āhārānaṁ upatthambhanavaseneva",
  "tika-abh05t5:32_16": "hotīti dassento ‘‘janayamānopi hī’’tiādimāha. Avicchedavasenāti santatiyā ghaṭṭanavasena.",
  "tika-abh05t5:33_0": "Yadi adhipatiyaṭṭho indriyapaccayatā, evaṁ sante adhipatipaccayato indriyapaccayassa",
  "tika-abh05t5:33_1": "kiṁ nānākaraṇanti codanaṁ manasi katvā taṁ tesaṁ nānākaraṇaṁ dassento ‘‘na adhipatipaccayadhammānaṁ",
  "tika-abh05t5:33_2": "viyā’’tiādimāha. Tattha pavattinivāraketi attano adhipatipaccayapavattiyā nivārake",
  "tika-abh05t5:33_3": "aññe adhipatipaccayadhamme. Abhibhavitvā pavattanenāti purimābhisaṅkhārasiddhena",
  "tika-abh05t5:33_4": "dhoreyyabhāvena abhibhuyya pavattiyā. Garubhāvoti jeṭṭhakabhāvo. Ayañhettha saṅkhepattho",
  "tika-abh05t5:33_5": "– yena jeṭṭhakabhāvena chandādayo attano pavattivibandhake tulyayogīdhamme tadaññadhamme",
  "tika-abh05t5:33_6": "viya abhibhuyya pavattanti, na so indriyapaccayatāya adhipatiyaṭṭhoti adhippetoti.",
  "tika-abh05t5:33_7": "Atha ko carahīti āha ‘‘atha kho’’tiādi. Dassanādikiccesu nimittabhūtesu cakkhuviññāṇādīhi",
  "tika-abh05t5:33_8": "cakkhādīhi paccayehi cakkhādīnaṁ anuvattanīyatāti sambandho. Jīvane anupālane jīvantehi",
  "tika-abh05t5:33_9": "sahajātadhammehi jīvitassa, sukhitādīhi sukhitadukkhitasomanassitadomanassitupekkhitehi",
  "tika-abh05t5:33_10": "sahajātadhammehi sukhādīnaṁ anuvattanīyatāti yojanā. Taṁtaṁkiccesūti vuttameva dassanādikiccaṁ",
  "tika-abh05t5:33_11": "paccāmasati. Cakkhādayo paccayā etesanti cakkhādipaccayā, cakkhuviññāṇādayo. Tehi",
  "tika-abh05t5:33_12": "cakkhādipaccayehi. Cakkhādīnanti cakkhādijīvitasukhādisaddhādīnaṁ.",
  "tika-abh05t5:34_0": "Tesu kiccesūti dassanādikiccesu. Cakkhādīnaṁ issariyaṁ adhipatiyaṭṭho, sā indriyapaccayatāti",
  "tika-abh05t5:34_1": "attho. Tappaccayānaṁ cakkhuviññāṇādīnaṁ tadanuvattanena tesaṁ cakkhādīnaṁ anuvattanena.",
  "tika-abh05t5:34_2": "Tattha dassanādikicce. Pavattīti ca idaṁ tassa adhipatiyaṭṭhassa pākaṭakaraṇaṁ. Anuvattakena",
  "tika-abh05t5:34_3": "hi anuvattanīyo adhipatiyaṭṭho pākaṭo hoti. Yathā cakkhādīnaṁ kiccavasena adhipatiyaṭṭho,",
  "tika-abh05t5:34_4": "na evaṁ bhāvadvayassa. Tassa pana tādisena kāraṇatāmattenāti dassento ‘‘itthipurisindriyānaṁ",
  "tika-abh05t5:34_5": "panā’’tiādimāha. Paccayehīti kammādipaccayehi. Tatoti itthādiggahaṇapaccayabhāvato.",
  "tika-abh05t5:34_6": "Taṁsahitasantāneti itthindriyādisahitasantāne. ‘‘Sukhindriyadukkhindriyānipi cakkhādiggahaṇena",
  "tika-abh05t5:34_7": "gahitānī’’ti idaṁ indriyapaccayameva sandhāya vuttaṁ, pacchājātādīhi pana tāni rūpadhammānampi paccayā hontiyeva.",
  "tika-abh05t5:35_0": "Lakkhaṇārammaṇūpanijjhānabhūtānanti aniccatādilakkhaṇassa pathavīkasiṇādiārammaṇassa",
  "tika-abh05t5:35_1": "ca upanijjhānavasena pavattānaṁ. Vitakkādīnanti vitakkavicārapītivedanācittekaggatānaṁ.",
  "tika-abh05t5:35_2": "Upagantvā nijjhānanti upanikacca nijjhānajjhānārammaṇassa jhānacakkhunā byattataraṁ",
  "tika-abh05t5:35_3": "olokanaṁ atthato cintanameva hotīti vuttaṁ ‘‘pekkhanaṁ cintanañcā’’ti. Tenevāha ‘‘vitakkanādivasenā’’ti.",
  "tika-abh05t5:35_4": "Vitakkādīnaṁyeva sādhāraṇo, yena teyeva ‘‘jhānaṅgānī’’ti vuccanti. Sukhadukkhavedanādvayanti",
  "tika-abh05t5:35_5": "sāmaññavacanampi upanijjhāyanaṭṭhassa adhikatattā anupanijjhānasabhāvameva taṁ bodhetīti",
  "tika-abh05t5:35_6": "āha ‘‘sukhindriyadukkhindriyadvaya’’nti. Tañhi idhādhippetabbaṁ, na somanassadomanassindriyaṁ.",
  "tika-abh05t5:35_7": "Tena vuttaṁ ‘‘adhippāyo’’ti. Ajhānaṅgā upekkhācittekaggatā pañcaviññāṇasahagatā daṭṭhabbā",
  "tika-abh05t5:35_8": "vitakkapacchimakattā jhānaṅgānaṁ. Yadi evanti jhānaṅgavacaneneva ajhānaṅgānaṁ nivattanaṁ",
  "tika-abh05t5:35_9": "kataṁ, evaṁ sante. Ekantena na upekkhāya viya anekantena. Anekantikañhi upekkhāya",
  "tika-abh05t5:35_10": "ajhānaṅgattaṁ. Yadi ekantena ajhānaṅgaṁ sukhadukkhindriyaṁ, atha kathaṁ pasaṅgoti",
  "tika-abh05t5:35_11": "āha ‘‘jhānaṅgaṭṭhāne niddiṭṭhattā’’ti. Atha vā yadi ekantena ajhānaṅgataṁ vedanādvayaṁ,",
  "tika-abh05t5:35_12": "kathaṁ jhānaṅgavohāroti āha ‘‘jhānaṅgaṭṭhāne niddiṭṭhattā’’ti. Satipi…pe… dassanatthaṁ",
  "tika-abh05t5:35_13": "‘‘ṭhapetvā sukhadukkhindriyadvaya’’nti vuttanti yojanā . Yadi evaṁ yathāvuttavedanādvayena",
  "tika-abh05t5:35_14": "saddhiṁ tādisā upekkhācittekaggatā kasmā na ṭhapitāti āha ‘‘upekkhā…pe… atthī’’ti,",
  "tika-abh05t5:35_15": "pañcaviññāṇasahagatānaṁ jhānapaccayabhāvo pana natthi, na itaresanti adhippāyo. Gahaṇaṁ",
  "tika-abh05t5:35_16": "kataṁ upekkhācittekaggatānanti ānetvā yojanā.",
  "tika-abh05t5:36_0": "Yato tato vāti duggatito vā sugatito vā saṁkilesato vā vodānato vā niyyānaṭṭho, svāyaṁ",
  "tika-abh05t5:36_1": "yathākkamaṁ sammā micchā vā hotīti āha ‘‘sammā vā micchā vāti attho’’ti. Ahetukacittesu",
  "tika-abh05t5:36_2": "na labbhantīti ettha ahetukacittesu eva na labbhantīti evamavadhāraṇaṁ gahetabbaṁ,",
  "tika-abh05t5:36_3": "na ahetukacittesu na labbhanti evāti. Tasmā purimasmiñhi avadhāraṇe ahetukacittesu",
  "tika-abh05t5:36_4": "alābho niyatoti so patiyogīsu nivattito hoti. Tenāha ‘‘sahetukacittesu alābhābhāvadassanatthaṁ",
  "tika-abh05t5:36_5": "vutta’’nti. Dutiye pana ahetukacittāni alābhe niyatānīti tesu anavasesato alābhena",
  "tika-abh05t5:36_6": "bhavitabbaṁ. Tathā sati yo kesuci ahetukacittesu jhānapaccayo labbhati, sopi nivārito",
  "tika-abh05t5:36_7": "siyā. Tena vuttaṁ ‘‘na ahetukacittesū’’tiādi. Tattha lābhābhāvadassanatthanti lābhābhāvasseva",
  "tika-abh05t5:36_8": "dassanatthaṁ na vuttanti attho. Tena ekaccālābho apaṭikkhitto hoti. Tenevāha ‘‘katthaci",
  "tika-abh05t5:36_9": "kassaci lābho na nivārito’’ti. Evaṁ atthe gayhamāneti evaṁ vuttanayena paṭhamapadāvadhāraṇavasena",
  "tika-abh05t5:36_10": "atthe viññāyamāne. Ettakameva viññāyeyyāti ahetukacittesu kesuci cittesu jhānamaggapaccayesu",
  "tika-abh05t5:36_11": "kassaci paccayassa lābho na nivāritoti ettakameva viññāyeyya avisesena vuttattā.",
  "tika-abh05t5:36_12": "Kiṁ panettha upari kātabbanti āha ‘‘na savitakka…pe… kata’’nti. Yadipi na kataṁ,",
  "tika-abh05t5:36_13": "atthato pana taṁ katamevāti veditabbaṁ.",
  "tika-abh05t5:37_0": "Ahetukacittesu vā lābhābhāvadassanatthetiādi pacchimapadāvadhāraṇavasena atthadassanaṁ.",
  "tika-abh05t5:37_1": "Tasmāti yasmā ahetukacittesu na labbhanti evāti evaṁ niyame kariyamāne yathāvutto",
  "tika-abh05t5:37_2": "attho sambhavati, tasmā. Ayañca attho pāṭhantarenapi saṁsandatīti dassetuṁ ‘‘yena",
  "tika-abh05t5:37_3": "alābhenā’’tiādi vuttaṁ. Taṁ alābhanti taṁ dhammasaṅgaṇiyaṁ pakāsitaṁ alābhaṁ. Esāti",
  "tika-abh05t5:37_4": "esa idha paṭṭhānavaṇṇanāyaṁ ‘‘ahetukacittesu na labbhantī’’ti alābho vutto. Kīdiso",
  "tika-abh05t5:37_5": "pana alābhoti taṁ dassento ‘‘yathā hī’’tiādimāha. Tattha sahetukesūti sahetukacittesu.",
  "tika-abh05t5:37_6": "Saṅkaḍḍhitvāti avisaṭe katvā. Ekattagatabhāvakaraṇanti ekabhāvāpādanaṁ. Imasmiṁ pana",
  "tika-abh05t5:37_7": "pakaraṇe jhānapaccayo vuttova yathālābhapaccayākāravibhāvane desanāya tapparabhāvato.",
  "tika-abh05t5:38_0": "Samanti avisamaṁ, sammā, saha vā. Pakārehīti ekavatthukatādippakārehi. Yuttatāyāti",
  "tika-abh05t5:38_1": "saṁsaṭṭhatāya. Sā pana saṁsaṭṭhatā yasmā sabhāvato anekesampi sataṁ ekattagamanaṁ",
  "tika-abh05t5:38_2": "viya hoti, tasmā vuttaṁ ‘‘ekībhāvopagamanena viya upakārakatā’’ti. Evaṁ upakārakatā",
  "tika-abh05t5:38_3": "ca tesaṁ bahūnaṁ sahacca ekattakāritāya nidassetabbā.",
  "tika-abh05t5:39_0": "Yuttānampi satanti vuttappakārena saṁsaṭṭhatāya aññamaññasambandhatāya yuttānampi",
  "tika-abh05t5:39_1": "samānānaṁ. Ayañca yuttatā na sampayuttapaccayatāya viya paccayadhammesu paccayuppannadhammesu",
  "tika-abh05t5:39_2": "ca veditabbā, kevalaṁ tattha arūpasabhāvattā ubhayaṁ samadhuraṁ, idha rūpārūpasabhāvattā",
  "tika-abh05t5:39_3": "vidhuranti ayaṁ viseso. Vippayuttabhāvenāti visaṁsaṭṭhabhāvena. Tena vuttaṁ ‘‘nānattūpagamenā’’ti.",
  "tika-abh05t5:39_4": "Idañhettha vippayuttatāya visesanaṁ yā nānattūpagamanasaṅkhātā vippayuttatā, na sā",
  "tika-abh05t5:39_5": "‘‘ñāṇavippayutta’’ntiādīsu viya abhāvamattanti, ayañca upakārakatā vinā saṁsaggena",
  "tika-abh05t5:39_6": "sahāvaṭṭhāyitāya kiccakāritādīhi nidassetabbā. Na hītiādi ‘‘yuttāna’’nti vuttassa",
  "tika-abh05t5:39_7": "atthassa samatthanaṁ ‘‘tādise yoge satiyeva vippayuttapaccayatā’’ti. Tenāha ‘‘na",
  "tika-abh05t5:39_8": "hī’’tiādi. Tassattho – yathā ‘‘vatthu khandhānaṁ, sahajātā kusalā khandhā cittasamuṭṭhānānaṁ",
  "tika-abh05t5:39_9": "rūpānaṁ, pacchājātā kusalā khandhā purejātassa imassa kāyassa vippayuttapaccayena",
  "tika-abh05t5:39_10": "paccayo’’tiādivacanato (paṭṭhā. 1.1.434) vatthusahajātapacchājātavasena yuttānaṁ",
  "tika-abh05t5:39_11": "atthi vippayuttapaccayatā, na evaṁ ayuttānaṁ vatthusahajāta…pe… atthīti. Yadi evaṁ",
  "tika-abh05t5:39_12": "rūpānaṁ rūpehi kasmā vippayuttapaccayo na vuttoti āha ‘‘rūpānaṁ panā’’tiādi. Vippayogoyeva",
  "tika-abh05t5:39_13": "natthi sampayogāsaṅkāya abhāvato. Sampayujjamānānañhi arūpānaṁ rūpehi, rūpānañca",
  "tika-abh05t5:39_14": "tehi siyā sampayogāsaṅkā, sampayogalakkhaṇaṁ pana natthīti tesaṁ vippayogo vutto.",
  "tika-abh05t5:39_15": "Tenāha ‘‘catūhi sampayogo catūhi vippayogo’’ti.",
  "tika-abh05t5:40_0": "Atthime pāpakammaṁ katanti katabhāvavisiṭṭhā atthitā vuccamānā kiriyāya siddhabhāvameva",
  "tika-abh05t5:40_1": "dīpeti, na sijjhamānatanti āha ‘‘nibbattatālakkhaṇaṁ atthibhāva’’nti. Atthato pana",
  "tika-abh05t5:40_2": "kammassa anibbattaphalatāya evamettha atthitā veditabbā. Atthi puggaloti panettha",
  "tika-abh05t5:40_3": "tassā paññattiyā gahetabbatā, tadupādānassa vā pabandhāvicchedo labbhatevāti vuttaṁ",
  "tika-abh05t5:40_4": "‘‘upalabbhamānatālakkhaṇaṁ atthibhāva’’nti. Paccayadhammassa yadipi uppādato paṭṭhāya",
  "tika-abh05t5:40_5": "yāva bhaṅgā labbhamānatā atthibhāvo, tathāpi tassa yathā uppādakkhaṇato ṭhitikkhaṇe",
  "tika-abh05t5:40_6": "sātisayo byāpāro, evaṁ paccayuppannepīti vuttaṁ ‘‘satipi janakatte upatthambhakappaṭṭhānā",
  "tika-abh05t5:40_7": "atthibhāvena upakārakatā’’ti. Vatthārammaṇasahajātādīnanti ādi-saddena purejātapacchājātādīni",
  "tika-abh05t5:40_8": "saṅgaṇhāti. Atthibhāveneva na nissayādibhāvenāti ‘‘sādhāraṇa’’nti vuttaṁ upakārakattaṁ vibhāveti.",
  "tika-abh05t5:41_0": "Phassādīnaṁ anekesaṁ sahabhāvo natthīti idaṁ na ekacittuppādapariyāpanne sandhāya,",
  "tika-abh05t5:41_1": "atha kho nānācittuppādapariyāpanneti dassento ‘‘ekasmiṁ phassādisamudāye sati dutiyo",
  "tika-abh05t5:41_2": "na hotī’’ti āha. Svāyamattho ‘‘sahabhāvo natthī’’ti sahabhāvapaṭikkhepeneva viññāyati.",
  "tika-abh05t5:41_3": "Ettāvatā pana anavabujjhantānaṁ vasena vivaritvā vutto. Tenāti anekesaṁ phassādīnaṁ",
  "tika-abh05t5:41_4": "sahabhāvābhāvena. Yadi natthitāmattena upakārakatā natthipaccayatā, anānantarātītavasenapi",
  "tika-abh05t5:41_5": "siyāti codanaṁ sandhāyāha ‘‘satipī’’tiādi. Tānīti purimataracittāni. Dadamānaṁ viyāti",
  "tika-abh05t5:41_6": "kasmā vuttaṁ, nanu okāsaṁ detiyeva. Tathā hi vuttaṁ ‘‘pavattiokāsadānena upakārakatā’’ti?",
  "tika-abh05t5:41_7": "Saccametaṁ, evamajjhāsayā viya paccayadhammā abhāvaṁ gacchantīti dassanatthaṁ viya-saddaggahaṇaṁ.",
  "tika-abh05t5:42_0": "Natthitāvigamānaṁ satipi paccayassa dhammassa anupaladdhitāsāmaññe natthivigatapaccayesu",
  "tika-abh05t5:42_1": "labbhamānaṁ visesamatthaṁ vibhāvetuṁ ‘‘ettha cā’’tiādi vuttaṁ. Abhāvamattenāti hutvā",
  "tika-abh05t5:42_2": "abhāvamattena. Tenettha nirodhānantaraṁ paccayadhammassa upakārakattaṁ āha, yathā",
  "tika-abh05t5:42_3": "taṁ ‘‘okāsadāna’’nti vuttaṁ. Sabhāvavigamenāti etena nirodhato parampi yato ‘‘vigatatā",
  "tika-abh05t5:42_4": "nirodhappattatā’’ti vuttaṁ. Paccayadhamme yāsaṁ natthitāvigatatānaṁ vasena natthivigatapaccayā",
  "tika-abh05t5:42_5": "vuttā, tāsaṁ visese dassite natthivigatapaccayānaṁ viseso dassito hotīti ‘‘natthitā",
  "tika-abh05t5:42_6": "ca nirodhānantarasuññatā vigatatā nirodhappattatā’’ti vuttaṁ, tattha nirodhānantarā",
  "tika-abh05t5:42_7": "na nirodhasamakālāti adhippāyo. Tathāti iminā yathā paccayadhammāvisesepi natthivigatapaccayabhāvaviseso",
  "tika-abh05t5:42_8": "niddhārito, tathā atthiavigatapaccayabhāvavisesoti imamatthaṁ upasaṁharati. Yathā",
  "tika-abh05t5:42_9": "hi nirodhānantaranirodhappattīhi natthivigatatānaṁ bhedo lakkhito, evaṁ paccayadhammassa",
  "tika-abh05t5:42_10": "dharamānatānirodhānupagamehi atthiavigatatānanti. Kathaṁ panāyaṁ dhammāvisese paccayabhāvaviseso",
  "tika-abh05t5:42_11": "duviññeyyarūpena ṭhito sammā vibhāvissatīti āha ‘‘dhammānañhī’’tiādi. Tadabhisamayāya",
  "tika-abh05t5:42_12": "tesaṁ paccayavisesānaṁ adhigamatthaṁ.",
  "tika-abh05t5:43_0": "Catūsu khandhesu ekassapi asaṅgahitattābhāvato anantarādīhīti vibhattiṁ pariṇāmetvā",
  "tika-abh05t5:43_1": "yojanā. Aññanti sukhumarūpaṁ. Na hi taṁ purejātapaccayo hoti. Nanu ca rūparūpampi",
  "tika-abh05t5:43_2": "purejātapaccayabhāvena kusalattike nāgatanti āha ‘‘rūparūpaṁ panā’’tiādi. Aññattha",
  "tika-abh05t5:43_3": "āgatamevāti yadipi kusalattike nāgataṁ, sanidassanattikādīsu pana āgatattā na sakkā",
  "tika-abh05t5:43_4": "rūparūpassa purejātapaccayataṁ paṭikkhipitunti attho.",
  "tika-abh05t5:44": "Paccayuddesavaṇṇanā niṭṭhitā.",
  "tika-abh05t5:45": "Paccayaniddeso",
  "tika-abh05t5:46": "1. Hetupaccayaniddesavaṇṇanā",
  "tika-abh05t5:47_0": "1.Hetupaccayena paccayabhāvo hetupaccayoti uddiṭṭho, na hetupaccayadhammoti attho.",
  "tika-abh05t5:47_1": "Soti hetubhāvena paccayo. Ettha ca paṭhamavikappe yo hetupaccayena paccayabhāvo vutto,",
  "tika-abh05t5:47_2": "yo ca dutiyavikappe hetubhāvena paccayo vutto, so yasmā atthato yathāvuttassa paccayadhammassa",
  "tika-abh05t5:47_3": "yathāvuttānaṁ paccayuppannānaṁ hetupaccayabhāvoyeva, tasmā vuttaṁ ‘‘ubhayathāpi hetubhāvena",
  "tika-abh05t5:47_4": "upakārakatā hetupaccayoti uddiṭṭhoti dassitaṁ hotī’’ti. Yathā cettha, evaṁ ‘‘ārammaṇapaccayena",
  "tika-abh05t5:47_5": "paccayabhāvo, ārammaṇabhāvena vā paccayo ārammaṇapaccayo’’tiādinā ārammaṇapaccayādīsu",
  "tika-abh05t5:47_6": "attho netabboti dassento ‘‘esa nayo sesapaccayesupī’’ti āha. Dhammasabhāvo eva, na",
  "tika-abh05t5:47_7": "dhammato aññā dhammasatti nāma atthīti. Upakārakaṁ dhammanti paccayadhammaṁ āha.",
  "tika-abh05t5:47_8": "Upakārakatanti paccayataṁ.",
  "tika-abh05t5:48_0": "Paccattaniddiṭṭhoti paccattavasena niddiṭṭho, paṭhamāya vibhattiyā niddiṭṭhoti attho.",
  "tika-abh05t5:48_1": "Tenāti paccayadhammaniddesabhūtena paccattaniddiṭṭhena paṭhamena hetusaddena. Etassāti",
  "tika-abh05t5:48_2": "hetusaddābhidheyyamatthamāha. So hi chabbidho navavidho dvādasavidhoti anekabhedena",
  "tika-abh05t5:48_3": "bhinnopi hetubhāvasāmaññena ekajjhaṁ katvā ekavacanena vutto. Dutiyo hetusaddoti",
  "tika-abh05t5:48_4": "ānetvā yojanā. Hetunā sampayuttānanti adhikatattā vuttaṁ ‘‘hetu sampayuttānaṁ paccayo",
  "tika-abh05t5:48_5": "honto hetunā sampayuttānameva paccayo hoti, na vippayuttāna’’nti evaṁ padametaṁ.",
  "tika-abh05t5:48_6": "Na hi sabbena sabbaṁ hetuvippayuttadhammānaṁ hetupaccayo na hotīti. Sampayuttasaddassa",
  "tika-abh05t5:48_7": "sambandhīsaddattā ‘‘sampayuttasaddassa sāpekkhattā’’ti vuttaṁ. Sampayuttoti hi vutte",
  "tika-abh05t5:48_8": "kena sampayuttoti ekantato sambandhiantaraṁ apekkhitabbaṁ. Tenāha ‘‘aññassa…pe… viññāyatī’’ti.",
  "tika-abh05t5:48_9": "Nāyaṁ ekantoti yvāyaṁ ‘‘dutiye hetusadde avijjamāne’’tiādinā vutto attho, ayamekanto",
  "tika-abh05t5:48_10": "na hoti, aññāpekkhopi saddo aññassa visesanaṁ hotīti idaṁ na sabbattheva sambhavatīti",
  "tika-abh05t5:48_11": "attho. ‘‘Paccattaniddiṭṭho’’ti iminā paṭhamassa hetusaddassa sampayuttasaddānapekkhataṁ",
  "tika-abh05t5:48_12": "āha. Tena vuttaṁ ‘‘hehupaccayena paccayoti ettheva byāvaṭo’’ti. Avisiṭṭhāti na visesitā.",
  "tika-abh05t5:48_13": "Evanti yathā hetusaddena aññattha byāvaṭena sampayuttā na visesiyanti kiccantarapasutattā,",
  "tika-abh05t5:48_14": "evaṁ sampayuttasaddena hetusaddavisesanarahitena tadatthamattabyāvaṭattā avisesato",
  "tika-abh05t5:48_15": "sampayuttānaṁ gahaṇaṁ siyā. Tena vuttaṁ ‘‘sampayuttasaddenā’’tiādi. Āhārindriyāsampayuttassa",
  "tika-abh05t5:48_16": "abhāvatoti āhārehi indriyehi ca nasampayuttassa dhammassa abhāvato. Na hi phassacetanāviññāṇavedanājīvitavirahito",
  "tika-abh05t5:48_17": "cittuppādo atthi. Tenāha ‘‘vajjetabbā…pe… taṁ na kata’’nti. Vajjetabbaṁ hetuvippayuttaṁ.",
  "tika-abh05t5:49_0": "Evampīti dutiyena hetusaddena gayhamānepi nāpajjati. Yadipi hetavo bahavo, sāmaññaniddeso",
  "tika-abh05t5:49_1": "cāyaṁ, tathāpi sāmaññajotanāya visesaniddiṭṭhattāti adhippāyo. Tena vuttaṁ ‘‘paccatta…pe…",
  "tika-abh05t5:49_2": "vuttattā’’ti. Vināpi dutiyena hetusaddena hetusampayuttabhāve siddhepīti iminā yaṁ",
  "tika-abh05t5:49_3": "vuttaṁ ‘‘nāyamekanto’’ti, tameva ulliṅgeti. Na pana hetūnanti idaṁ hetussa paccayabhāvena",
  "tika-abh05t5:49_4": "gahitattā paccayuppannabhāvena gahaṇaṁ na yujjeyyāti āsaṅkamānaṁ sandhāya vuttaṁ.",
  "tika-abh05t5:49_5": "Tenevāha ‘‘evampi gahaṇaṁ siyā’’ti. Soti dutiyo hetusaddo. Apare pana ‘‘hetusampayuttakāna’’nti",
  "tika-abh05t5:49_6": "ettha hetūnañca sampayuttakānañcāti samāsaṁ vikappenti. Patiṭṭhāmattādibhāvena nirapekkhāti",
  "tika-abh05t5:49_7": "hetujhānamaggadhammā patiṭṭhānaupanijjhānaniyyānamattena aññadhammanirapekkhā hetujhānamaggapaccayakiccaṁ",
  "tika-abh05t5:49_8": "karonti. Sāpekkhā evāti aññasāpekkhā eva. Āharitabbaisitabbā āhārindriyapaccayehi",
  "tika-abh05t5:49_9": "upakattabbadhammā. Tasmāti yasmā yehi sāpekkhā, te attano paccayuppannadhamme paccayabhāveneva",
  "tika-abh05t5:49_10": "paricchinditvā tiṭṭhanti, tasmā. Tenāha ‘‘te vināpi…pe… na kata’’nti. Paricchindanti",
  "tika-abh05t5:49_11": "visesenti. Tanti dutiyaṁ āhārindriyaggahaṇaṁ. Tatthāti āhārindriyapaccayaniddese.",
  "tika-abh05t5:49_12": "Na kevalañca tattheva, idha ca hetupaccayaniddese dutiyena hetuggahaṇena paccayuppannānaṁ",
  "tika-abh05t5:49_13": "puna visesanakiccaṁ natthi, kasmā? Paccayabhūteneva hetunā sampayuttānaṁ aññesañca",
  "tika-abh05t5:49_14": "hetūnaṁ avicchinnattā.",
  "tika-abh05t5:50_0": "Purimavacanāpekkho vuttasseva niddesoti taṁ-saddassa paṭiniddesabhāvamāha. Pākaṭībhūte",
  "tika-abh05t5:50_1": "eva atthe pavattati, pākaṭībhāvo ca aññānapekkhena saddena pakāsitattā veditabbo.",
  "tika-abh05t5:50_2": "Anapekkhanīyo atthantarabyāvaṭattā. Aññoti hetusaddato añño. Niddisitabbapakāsako",
  "tika-abh05t5:50_3": "vutto natthi, yo taṁ-saddena paṭiniddesaṁ labheyya.",
  "tika-abh05t5:51_0": "Yadi evaṁ ‘‘taṁsamuṭṭhānāna’’nti ettha kathanti āha ‘‘hetusampayuttakānanti iminā",
  "tika-abh05t5:51_1": "panā’’tiādi. Tattha pana-saddo satipi hetū hetusampayuttakānaṁ niddesabhāve hetusampayuttakasadde",
  "tika-abh05t5:51_2": "labbhamānānaṁ niddisitabbānaṁ pākaṭīkaraṇasaṅkhātaṁ hetusaddato visesaṁ joteti. ‘‘Hetusampayuttakāna’’nti",
  "tika-abh05t5:51_3": "imassa samāsapadassa uttarapadatthappadhānattamāha ‘‘paccayuppannavacanenā’’ti. Tena",
  "tika-abh05t5:51_4": "ca yathādhippetassa atthassa ekadesova vuccati dhammānaṁ visesanabhāvatoti āha ‘‘asamattenā’’ti.",
  "tika-abh05t5:51_5": "Visesanaṁ nāma visesitabbāpekkhanti āha ‘‘paccayuppannavacanantarāpekkhenā’’ti. Vuttatāya",
  "tika-abh05t5:51_6": "vinā paṭiniddesatā natthīti ‘‘pubbe vuttenā’’ti vuttaṁ.",
  "tika-abh05t5:52_0": "Taṁ-saddenaniddisitabbanti ‘‘taṁsamuṭṭhānāna’’nti ettha taṁ-saddena niddisitabbaṁ",
  "tika-abh05t5:52_1": "hetusampayuttakasadde pākaṭībhūtaṁ kiṁ panāti pucchati. Te hetū ceva…pe… hetusampayuttakā",
  "tika-abh05t5:52_2": "ca taṁ-saddena niddisitabbā hetusampayuttakasadde pākaṭībhūtāti sambandho. Aññathāti",
  "tika-abh05t5:52_3": "‘‘yehi hetūhī’’tiādinā vuttappakārato aññathā aññena pakārena. Taṁ aññaṁ pakāraṁ",
  "tika-abh05t5:52_4": "dassento ‘‘te hetū…pe… sambandhe satī’’ti āha. Idhāti anantaraṁ vuttasambandhanaṁ",
  "tika-abh05t5:52_5": "bhummaniddesena parāmasati. Tenevāti paṭhameneva hetusaddena. Taṁ-saddena niddisitabbāti",
  "tika-abh05t5:52_6": "‘‘taṁsamuṭṭhānāna’’nti ettha taṁ-saddena niddisitabbā yathā pākaṭā, evaṁ pubbe ‘‘taṁsampayuttakāna’’nti",
  "tika-abh05t5:52_7": "vuttacodanāyampi evameva teneva taṁ-saddena niddisitabbā pākaṭā bhavituṁ arahanti.",
  "tika-abh05t5:52_8": "Tathā ca sati niddisitabbassa…pe… na yujjeyya. Duvidhampi vā hetuggahaṇaṁ apanetvāti",
  "tika-abh05t5:52_9": "‘‘hetū hetusampayuttakāna’’nti ettha kataṁ dvippakārahetuggahaṇaṁ avicāretvā ‘‘taṁsampayuttakānanti",
  "tika-abh05t5:52_10": "avatvā’’tiādinā taṁ-saddavacanīyataṁ codeti, ‘‘niddisitabbassa apākaṭattā’’tiādinā",
  "tika-abh05t5:52_11": "pariharati ca. Hetū hi paccayāti idaṁ ayaṁ hetupaccayakathāti katvā vuttaṁ.",
  "tika-abh05t5:53_0": "Taṁ na vuttanti cittasamuṭṭhānavacanaṁ na vuttaṁ. Tassāti sahajātapaccayassa. Kaṭattārūpassa",
  "tika-abh05t5:53_1": "paccayabhāvo na vutto bhaveyya, vuttova so ‘‘vipākābyākato eko khandho tiṇṇannaṁ",
  "tika-abh05t5:53_2": "khandhānaṁ kaṭattā ca rūpānaṁ sahajātapaccayena paccayo, tayo khandhā ekassa khandhassa",
  "tika-abh05t5:53_3": "kaṭattā ca rūpāna’’ntiādinā, tasmā cittacetasikānaṁ kaṭattārūpapaccayabhāvo na sakkā",
  "tika-abh05t5:53_4": "nivāretuṁ. Tatthāti sahajātapaccayaniddese. Tattha hi ‘‘cittacetasikā dhammā cittasamuṭṭhānānaṁ",
  "tika-abh05t5:53_5": "rūpānaṁ sahajātapaccayena paccayo’’ti cittasamuṭṭhānarūpāni eva niddiṭṭhāni. Idhāpīti",
  "tika-abh05t5:53_6": "imasmiṁ hetupaccayaniddesepi. Evaṁ bhavitabbanti ‘‘cittasamuṭṭhānāna’’nti niddesena",
  "tika-abh05t5:53_7": "bhavitabbaṁ. Yadi evaṁ kasmā tathā na vuttanti āha ‘‘cittasamuṭṭhānānanti panā’’tiādi.",
  "tika-abh05t5:53_8": "Visesitaṁ hoti sabbacittacetasikāsamuṭṭhānabhāvena. Vacanenāti yathādassitena sahajātapaccayaniddesavacanena.",
  "tika-abh05t5:53_9": "Cittacetasikānaṁ paccayabhāvo eva hi tattha paccayaniddese vutto, na cittacetasikānaṁ",
  "tika-abh05t5:53_10": "samuṭṭhānabhāvoti adhippāyo.",
  "tika-abh05t5:54_0": "Hetuādipaṭibaddhatañca dasseti yadaggena tāni cittapaṭibaddhavuttīni, tadaggena taṁsampayuttadhammapaṭibaddhavuttīnipi",
  "tika-abh05t5:54_1": "hontīti. Ārammaṇametaṁ hotīti yadetaṁ kusalākusalacetanāvasena manodvāre cetanaṁ",
  "tika-abh05t5:54_2": "sesadvāresu kāyavacīpayogavasena saṅkappanaṁ, yañca kāmarāgādīnaṁ santāne anusayanaṁ,",
  "tika-abh05t5:54_3": "etaṁ ārammaṇaṁ eso paccayo kammaviññāṇassa ṭhitiyā patiṭṭhānāya. Patiṭṭhiteti kammaṁ",
  "tika-abh05t5:54_4": "javāpetvā paṭisandhiākaḍḍhanasamatthatāpatiṭṭhāpatte kammaviññāṇe viruḷheti tato",
  "tika-abh05t5:54_5": "eva kammaviññāṇato paṭisandhiviññāṇabīje viruḷhe viruhanteti attho. Atha vā patiṭṭhā",
  "tika-abh05t5:54_6": "viññāṇassa hotīti kilesābhisaṅkhārasaṅkhāte kammaviññāṇassa ṭhitiyā pavattiyā ārammaṇe",
  "tika-abh05t5:54_7": "paccaye paṭisiddhe āyatipaṭisandhiviññāṇassa patiṭṭhā hoti, tasmiṁ paṭisandhiviññāṇe",
  "tika-abh05t5:54_8": "punabbhavābhinibbattivasena patiṭṭhite patiṭṭhahante viruḷhe bījabhāvena viruhante",
  "tika-abh05t5:54_9": "nāmarūpassa avakkanti hotīti evamettha attho veditabbo. Tenāha ‘‘paṭisandhināmarūpassa",
  "tika-abh05t5:54_10": "viññāṇapaccayatā vuttā’’ti.",
  "tika-abh05t5:55_0": "Purimatarasiddhāyāti khettabhāvanibbattiyā puretarameva siddhāya pathaviyā. Attalābhoyeva",
  "tika-abh05t5:55_1": "cettha patiṭṭhānaṁ, na paṭiladdhattabhāvānaṁ avaṭṭhānanti dassento ‘‘patiṭṭhānaṁ",
  "tika-abh05t5:55_2": "kammassa kaṭattā uppattīti vuttaṁ hotī’’ti āha.",
  "tika-abh05t5:56_0": "Sesarūpānanti paṭisandhikkhaṇe pathavīdhātuādīnaṁ sesarūpānaṁ, pavatte pana tisantatirūpānampi.",
  "tika-abh05t5:56_1": "Sahabhavanamattaṁ vā dasseti. Sahabhāvenapi hi atthi kāci visesamattā. Katthaci katthacīti",
  "tika-abh05t5:56_2": "pakatikālabhavavisesādike. Tatiyapakatiyañhi paṭhamakappikakāle ca bhāvakalāpo natthi,",
  "tika-abh05t5:56_3": "rūpabhave kāyakalāpopi. Ādi-saddena tattheva ghānajivhākalāpā, kāmabhave ca andhādīnaṁ",
  "tika-abh05t5:56_4": "cakkhādikalāpā saṅgayhanti. Katthaci abhāvābhāvatoti nāmarūpokāse katthacipi abhāvābhāvato.",
  "tika-abh05t5:57_0": "Tesanti pavattiyaṁ kaṭattārūpādīnaṁ. Na hi hetu pavattiyaṁ kaṭattārūpassa paccayo",
  "tika-abh05t5:57_1": "hoti, utuāhārajānaṁ pana sambhavoyeva natthi. Tena vuttaṁ ‘‘paccayabhāvappasaṅgoyeva",
  "tika-abh05t5:57_2": "natthī’’ti. Na pana labbhati paccayapaccanīye tādisassa vārassa anuddhaṭattā. Idanti",
  "tika-abh05t5:57_3": "‘‘pavattiyaṁ kaṭattārūpādīnaṁ paccayabhāvapaṭibāhanato’’ti idaṁ ‘‘hetū sahajātāna’’nti",
  "tika-abh05t5:57_4": "adesanāya parihāravacanaṁ, īdisī pana codanā anokāsā evāti dassetuṁ ‘‘bhagavā panā’’tiādi",
  "tika-abh05t5:57_5": "vuttaṁ. Yo hi dhammo yathā bhagavatā desito, so tatheva gahetabboti.",
  "tika-abh05t5:58": "Hetupaccayaniddesavaṇṇanā niṭṭhitā.",
  "tika-abh05t5:59": "2. Ārammaṇapaccayaniddesavaṇṇanā",
  "tika-abh05t5:60_0": "2.Uppajjanakkhaṇeyevāti ettha uppādato paṭṭhāya yāva bhaṅgā uddhaṁ pajjanaṁ gamanaṁ",
  "tika-abh05t5:60_1": "pavattanaṁ uppajjanaṁ, tassa khaṇo, tasmiṁ uppajjanakkhaṇeti evaṁ vā attho daṭṭhabbo.",
  "tika-abh05t5:60_2": "Evañhi sati uppajjanasaddena uppannasaddena viya sabbe pavattamānabhāvā saṅgahitā",
  "tika-abh05t5:60_3": "honti, na uppādamattaṁ. Tenāti cakkhuviññāṇādīnaṁ vattamānakkhaṇeyeva rūpādīnaṁ ārammaṇapaccayattena.",
  "tika-abh05t5:60_4": "Anālambiyamānānanti sabbena sabbaṁ nālambiyamānānanti attho. Aññathā hi yathāvuttānaṁ",
  "tika-abh05t5:60_5": "rūpādīnaṁ yadā ārammaṇapaccayattābhāvo, tadā anālambiyamānatāvāti. Sabbarūpānīti",
  "tika-abh05t5:60_6": "sabbāni rūpāyatanāni, yattakāni tāni āpāthagatāni yogyadese ṭhitāni, tāni sabbānīti",
  "tika-abh05t5:60_7": "attho. Saha na hontīti ekajjhaṁ ārammaṇaṁ na honti. Satipi hi anekesaṁ ekajjhaṁ āpāthagamane",
  "tika-abh05t5:60_8": "yattha yattha pubbābhogo, taṁ taṁyeva ārammaṇaṁ hoti, na sabbaṁ. Nīlādisaṅghātavasena",
  "tika-abh05t5:60_9": "cetaṁ vuttaṁ, na paccekaṁ nīlādirūpāyatanamattavasena. Samuditāniyeva hi rūpāyatanāni",
  "tika-abh05t5:60_10": "cakkhuviññāṇassa ārammaṇaṁ, na visuṁ visunti dhātuvibhaṅgavaṇṇanāyaṁ dassitoyaṁ nayo.",
  "tika-abh05t5:60_11": "Yaṁ pana aṭṭhakathāyaṁ ‘‘te te visuṁ visuṁ ārammaṇapaccayo hontī’’tipi vuttaṁ, tampi",
  "tika-abh05t5:60_12": "yathāvuttamevatthaṁ sandhāya vuttaṁ. Aññathā rūpāyatanaṁ manindriyagocaraṁ nāma na",
  "tika-abh05t5:60_13": "siyā. Saddādīsupi eseva nayo. Tenevāha ‘‘tathā saddādayopī’’ti. ‘‘Saha na hontī’’ti",
  "tika-abh05t5:60_14": "vuttamatthaṁ pāḷiyā vibhāvetuṁ ‘‘yaṁ yanti hi vacanaṁ rūpādīni bhindatī’’ti āha.",
  "tika-abh05t5:61_0": "‘‘Ye ete’’tiādiko purimo attho, ‘‘na ekato hontī’’tiādiko pana pacchimo, ‘‘sabbārammaṇatādivasena",
  "tika-abh05t5:61_1": "vā idhāpi attho gahetabbo’’ti kasmā vuttaṁ. Na hi ‘‘yaṁ yaṁ vā panārabbhā’’ti imissā",
  "tika-abh05t5:61_2": "pāḷiyā viya ‘‘yaṁ yaṁ dhammaṁ ārabbhā’’ti imassa pāṭhassa purato manoviññāṇassa sabbārammaṇatā",
  "tika-abh05t5:61_3": "nāgatā. Vuttañhi ‘‘sabbe dhammā manoviññāṇadhātuyā taṁsampayuttakānañca dhammānaṁ",
  "tika-abh05t5:61_4": "ārammaṇapaccayena paccayo’’ti. Na hi anantarameva pāḷiyaṁ sarūpato āgatamatthaṁ gahetvā",
  "tika-abh05t5:61_5": "padantaraṁ saṁvaṇṇetabbaṁ. Tattha hi ‘‘rūpārammaṇaṁ vā’’tiādinā niyamavasena cha",
  "tika-abh05t5:61_6": "ārammaṇāni vatvā ‘‘yaṁ yaṁ vā panārabbhā’’ti vacanaṁ sabbārammaṇatādidassananti yuttamevetanti,",
  "tika-abh05t5:61_7": "idha pana sabbārammaṇataṁ vatvā puna ‘‘yaṁ yaṁ dhammaṁ ārabbhā’’ti vuccamānaṁ sabbārammaṇatādassananti",
  "tika-abh05t5:61_8": "kathamidaṁ yujjeyya? Kamābhāvopi ‘‘sabbe dhammā’’ti avisesavacaneneva siddho ārammaṇānupubbiyāva",
  "tika-abh05t5:61_9": "aggahitattā. Na hi manodhātuyā viya manoviññāṇadhātuyā idha ārammaṇāni anupubbato",
  "tika-abh05t5:61_10": "gahitāni, tattha viya vā eteneva niyamābhāvopi saṁvaṇṇitoti veditabbo. Tasmā aṭṭhakathāyaṁ",
  "tika-abh05t5:61_11": "vuttanayenevettha attho gahetabbo.",
  "tika-abh05t5:62_0": "Pavattanti pavattanaṁ. Nadiyā sandanaṁ pabbatassa ṭhānanti hi vuttā aviratamavicchedanāyaṁ",
  "tika-abh05t5:62_1": "tathāpavattikiriyāva. Tenāha ‘‘avirataṁ avicchinnaṁ sandantī’’ti. Evanti yathā ‘‘sandantī’’ti",
  "tika-abh05t5:62_2": "vattamānavacanaṁ vuttaṁ, evaṁ ‘‘ye ye dhammā uppajjantī’’ti sabbasaṅgahavasena uppajjanassa",
  "tika-abh05t5:62_3": "gahitattā ārammaṇapavaggato ‘‘uppajjantī’’ti vattamānavacanaṁ vuttanti attho. Tenāha",
  "tika-abh05t5:62_4": "aṭṭhakathāyaṁ ‘‘sabbakālasaṅgahavasenā’’tiādi. Tathā ca vuttaṁ ‘‘atītānāgata…pe…",
  "tika-abh05t5:62_5": "adhippāyo’’ti, atītānāgatapaccuppannānaṁ cittacetasikānanti attho. Samudāyavasenāti",
  "tika-abh05t5:62_6": "cittena rāsīkaraṇavasena. Adhippāyoti iminā vattamānupacārena vināva ‘‘ye ye dhammā",
  "tika-abh05t5:62_7": "uppajjantī’’ti ettha vattamānatthaṁ sakkā yojetunti imamatthaṁ ulliṅgeti. Tenāha",
  "tika-abh05t5:62_8": "‘‘ime panā’’tiādi. Yadipi paccayadhammā keci atītā anāgatāpi honti, paccayuppannadhammo",
  "tika-abh05t5:62_9": "pana paccuppanno evāti āha ‘‘atītānāgatānaṁ na hontī’’ti. Uppāde vā hi paccayuppannassa",
  "tika-abh05t5:62_10": "paccayena bhavitabbaṁ ṭhitiyaṁ vāti. Tasmāti yasmā atītānāgatā paramatthato natthi,",
  "tika-abh05t5:62_11": "tasmā. Tesūti paccayuppannesu. Taṁtaṁpaccayāti taṁ taṁ rūpādiārammaṇaṁ paccayo etesanti",
  "tika-abh05t5:62_12": "taṁtaṁpaccayā. Ayamattho dassito hoti samānasabhāvattā. Na hi atthābhedena sabhāvabhedo",
  "tika-abh05t5:62_13": "atthi. Na pana taṁtaṁpaccayavantatā dassitā hoti atītānāgatesu nippariyāyena tadabhāvato.",
  "tika-abh05t5:62_14": "Yasmā paccayavanto paccayuppannāyeva, te ca paccuppannāyevāti.",
  "tika-abh05t5:63_0": "Yaṁyaṁ dhammaṁ te te dhammāti yaṁnimittāyaṁvacanabhedo, taṁ dassetuṁ ‘‘ettha cā’’tiādi",
  "tika-abh05t5:63_1": "āraddhaṁ. Rūpārūpadhammā hi kalāpato pavattamānāpi cittacetasikānaṁ kadāci visuṁ",
  "tika-abh05t5:63_2": "visuṁ ārammaṇaṁ honti, kadāci ekajjhaṁ, na ettha niyamo atthi, purimābhogoyeva pana",
  "tika-abh05t5:63_3": "tathāgahaṇe kāraṇaṁ. Tayimaṁ dīpetuṁ bhagavatā yaṁvacanabhedo katoti ca sakkā vattuṁ,",
  "tika-abh05t5:63_4": "yasmā pana ekakalāpapariyāpannānampi dhammānaṁ ekajjhaṁ gahaṇe na samudāyo gayhati",
  "tika-abh05t5:63_5": "tadābhogābhāvato, atha kho samuditā dhammā evāti sahaggahaṇampi visuṁgahaṇagatikaṁ,",
  "tika-abh05t5:63_6": "tasmā visuṁgahaṇasabbhāvadīpanatthaṁ ‘‘yaṁ ya’’nti vatvā satipi visuṁgahaṇe te sabbe",
  "tika-abh05t5:63_7": "ekajjhaṁ ārammaṇapaccayo hontīti dassanatthaṁ ‘‘te te’’ti vuttanti imamatthaṁ dassento",
  "tika-abh05t5:63_8": "‘‘cattāro hi khandhā’’tiādimāha. Tattha vedanādīsūti vedanādīsu catūsu khandhesu",
  "tika-abh05t5:63_9": "abhinditvā gahaṇavasena, bhinditvā pana gahaṇavasena phassādīsu. Yoca rūpādikoti",
  "tika-abh05t5:63_10": "idaṁ viññāṇantarassa sādhāraṇārammaṇavasena vuttaṁ, ye ca aneke phassādayoti idaṁ",
  "tika-abh05t5:63_11": "asādhāraṇārammaṇavasena. Te sabbeti te sādhāraṇāsādhāraṇappabhede sabbepi ārammaṇadhamme.",
  "tika-abh05t5:63_12": "Ekekameva ārabbha uppajjantīti ettha yaṁ vattabbaṁ, taṁ heṭṭhā vuttameva. Rūpārammaṇadhammā",
  "tika-abh05t5:63_13": "ca aneke nīlādibhedato. Tathāti aneke. Tena bherisaddādike, mūlagandhādike, mūlarasādike,",
  "tika-abh05t5:63_14": "kathinasamphassādike, vedanādike ca saṅgaṇhāti. Aneketi hi iminā anekakalāpagatānaṁyeva",
  "tika-abh05t5:63_15": "vaṇṇādīnaṁ indriyaviññāṇārammaṇabhāvamāha. Sāmaññato hi vuttaṁ yathārahaṁ bhinditvā",
  "tika-abh05t5:63_16": "nidassitabbaṁ hotīti.",
  "tika-abh05t5:64_0": "Kusalavipākassāti kusalassa vipākassa ca. Na hi nibbānaṁ pubbe nivutthanti idaṁ ‘‘diṭṭhanibbānoyevā’’tiādinā",
  "tika-abh05t5:64_1": "vakkhamānameva atthaṁ hadaye ṭhapetvā vuttaṁ. Pubbenivāsānussatiñāṇena hi nibbānavibhāvanaṁ",
  "tika-abh05t5:64_2": "adiṭṭhasaccassa vā siyā diṭṭhasaccassapi vā. Tattha adiṭṭhasaccena tāva taṁ vibhāvetumeva",
  "tika-abh05t5:64_3": "na sakkā appaṭividdhattā, itarassa pana pageva vibhūtamevāti taṁ tena vibhāvitaṁ",
  "tika-abh05t5:64_4": "nāma hotīti adhippāyo. Ettha ca ‘‘na ca taṁ vutta’’nti iminā pubbenivāsānussatiñāṇassa",
  "tika-abh05t5:64_5": "nibbānārammaṇakaraṇābhāvaṁ āgamato dassetvā ‘‘na hi nibbāna’’ntiādinā yuttito dasseti.",
  "tika-abh05t5:64_6": "Tattha ‘‘na pubbe nivutthaṁ asaṅkhatattā’’ti kasmā vuttaṁ? Gocarāsevanāya āsevitassapi",
  "tika-abh05t5:64_7": "nivutthanti icchitattā. Diṭṭhasaccoyeva hi pubbenivāsānussatiñāṇena nibbānaṁ vibhāveti,",
  "tika-abh05t5:64_8": "na adiṭṭhasacco. Taṁ pana ñāṇaṁ khandhe viya khandhapaṭibaddhepi vibhāvetīti nibbānārammaṇakhandhavibhāvane",
  "tika-abh05t5:64_9": "nibbānampi vibhāvetīti sakkā viññātuṁ. Etena payojanābhāvacodanā paṭikkhittāti daṭṭhabbā.",
  "tika-abh05t5:64_10": "Evaṁ anāgataṁsañāṇepi yojetabbanti yathā pubbenivāsānussatiñāṇassa nibbānārammaṇatā",
  "tika-abh05t5:64_11": "dassitā, evaṁ anāgataṁsañāṇepi yathārahaṁ yojetabbaṁ. Tattha pana ‘‘khandhapaṭibaddhavibhāvanakāle’’tiādinā",
  "tika-abh05t5:64_12": "yojanā veditabbā. Tena vuttaṁ ‘‘yathāraha’’nti. Kassaci abhiññāppattassapi rūpāvacarassa, pageva itarassa.",
  "tika-abh05t5:65": "Ārammaṇapaccayaniddesavaṇṇanā niṭṭhitā.",
  "tika-abh05t5:66": "3. Adhipatipaccayaniddesavaṇṇanā",
  "tika-abh05t5:67_0": "3. Dhurasahacariyato dhoreyyo ‘‘dhura’’nti vuttoti āha ‘‘dhuranti dhuraggāha’’nti.",
  "tika-abh05t5:67_1": "Chandassa pubbaṅgamatāsiddhaṁ pāsaṁsabhāvaṁ upādāya aṭṭhakathāyaṁ ‘‘jeṭṭhaka’’nti",
  "tika-abh05t5:67_2": "vuttanti tamevatthaṁ dīpento ‘‘seṭṭha’’nti āha. Tathā hi vuttaṁ aṭṭhasāliniyaṁ ‘‘chandaṁ",
  "tika-abh05t5:67_3": "pubbaṅgamaṁ katvā āyūhita’’nti. Purimachandassāti ‘‘chandādhipatī’’ti purimasmiṁ",
  "tika-abh05t5:67_4": "pade niddesavasena vuttassa chandasaddassa samānarūpena sadisākārena. Tadanantaraṁ",
  "tika-abh05t5:67_5": "niddiṭṭhenāti tassa purimassa chandasaddassa anantaraṁ niddesavasena vuttena. Tato",
  "tika-abh05t5:67_6": "eva ca taṁsamānatthatāya ca taṁsambandhena ‘‘chandasampayuttakāna’’nti ettha chandasaddeneva",
  "tika-abh05t5:67_7": "adhipatisaddarahitenāti attho. Paccayabhūtassāti adhipatipaccayabhūtassa. Sampayuttakavisesanabhāvoti",
  "tika-abh05t5:67_8": "attanā sampayuttadhammānaṁ so eva adhipatipaccayatāsaṅkhāto visesanabhāvo. Esa nayoti",
  "tika-abh05t5:67_9": "iminā ‘‘vīriyādhipati vīriyasampayuttakānantiādīsu purimavīriyassa samānarūpenā’’tiādinā",
  "tika-abh05t5:67_10": "vattabbaṁ atthavacanaṁ atidisati.",
  "tika-abh05t5:68_0": "Kusalābyākatānaṁ pavattinti kusalābyākatānaṁ adhipatīnaṁ pavattanākāraṁ. Aladdhaṁ",
  "tika-abh05t5:68_1": "ārammaṇaṁ laddhabbaṁ labbhanīyaṁ, laddhuṁ vā sakkuṇeyyaṁ, dutiye pana atthe lābhamarahatīti",
  "tika-abh05t5:68_2": "laddhabbaṁ. Avaññātanti pageva anavaññātanti attho.",
  "tika-abh05t5:69_0": "Appanāppattā kusalakiriyadhammā mahābalā sādhipatikā eva honti, tathā micchattaniyatāpīti",
  "tika-abh05t5:69_1": "āha ‘‘appanāsadisā…pe… nuppajjantī’’ti. Appanāsadisāti appanāppattasadisā. Kammakilesāvaraṇabhūtā",
  "tika-abh05t5:69_2": "ca teti te micchattaniyatadhammā kammāvaraṇabhūtā, ye ānantariyappakārā kilesāvaraṇabhūtā,",
  "tika-abh05t5:69_3": "ye niyatamicchādiṭṭhidhammā, sampayuttacetanāya panettha kilesāvaraṇapakkhikatā daṭṭhabbā",
  "tika-abh05t5:69_4": "ānantariyacetanāsampayuttassa paṭighassa kammāvaraṇapakkhikatā viya. Paccakkhagati",
  "tika-abh05t5:69_5": "anantaratāya vinā bhāvinīti vuttaṁ ‘‘paccakkhasaggānaṁ kāmāvacaradevānampī’’ti. Tena",
  "tika-abh05t5:69_6": "tesu ānantariyā viya asambhāvino ahetukābhinivesādayopīti dasseti.",
  "tika-abh05t5:70_0": "Tividhopi kiriyārammaṇādhipatīti ettha ayaṁ kiriyārammaṇādhipatīti ajjhattārammaṇo",
  "tika-abh05t5:70_1": "adhippeto, udāhu bahiddhārammaṇoti ubhayathāpi na sambhavo evāti dassento ‘‘kāmāvacarādibhedato",
  "tika-abh05t5:70_2": "panā’’tiādimāha. Tattha parasantānagatānaṁ sārammaṇadhammānaṁ adhipatipaccayatā natthīti",
  "tika-abh05t5:70_3": "sambandho. Abhāvatoti avacanato. Avacanañhi nāma yathādhammasāsane abhidhamme abhāvo",
  "tika-abh05t5:70_4": "evāti eteneva anuddhaṭatāpi avuttato veditabbā. Ajjhattārammaṇabahiddhārammaṇadvayavinimuttassa",
  "tika-abh05t5:70_5": "sārammaṇadhammassa abhāvato natthīti viññāyatīti vattabbe tameva viññāyamānataṁ sambhāvento",
  "tika-abh05t5:70_6": "‘‘natthīti viññāyamānepī’’ti āha. Tena vuttaṁ ‘‘bahiddhā khandhe’’tiādi. Rūpe eva",
  "tika-abh05t5:70_7": "bhavituṁ arahati edisesu ṭhānesu arūpe asambhavatoti adhippāyo. Asambhavato ca yathāvuttapāḷianusāratoti",
  "tika-abh05t5:70_8": "veditabbanti. ‘‘Vicārita’’nti kasmā vuttaṁ, nanu ‘‘atītārammaṇe anāgate khandhe garuṁ",
  "tika-abh05t5:70_9": "katvā assādetī’’tiādivacanato arūpepi edisesu ṭhānesu khandhasaddo pavattateva. Āvajjanakiriyasabbhāvato",
  "tika-abh05t5:70_10": "panāti idaṁ yathādassitapāḷiyā virodhapariharaṇādhippāyena vuttaṁ, avacanaṁ pana",
  "tika-abh05t5:70_11": "katthaci vineyyajjhāsayena, katthaci nayadassanena hotīti kuto virodhāvasaro.",
  "tika-abh05t5:71": "Adhipatipaccayaniddesavaṇṇanā niṭṭhitā.",
  "tika-abh05t5:72": "4. Anantarapaccayaniddesavaṇṇanā",
  "tika-abh05t5:73_0": "4. Yathāvuttā nirodhānantarasuññatā nirodhappattatā okāsadānaviseso, attano anurūpacittuppādanasamatthatā",
  "tika-abh05t5:73_1": "cittaniyamahetutā, tattha anantaruppādanasamatthatā ca saṇṭhānābhāvato suṭṭhutaraṁ",
  "tika-abh05t5:73_2": "nirantaruppādanasamatthatā ca cittaniyamahetuviseso daṭṭhabbo. Dhātuvasenāti viññāṇadhātumanodhātumanoviññāṇadhātuvasena.",
  "tika-abh05t5:73_3": "Ettakā eva hi dhātuyo bhinnasabhāvā anantarapaccayatāya niyametvā vattabbā, abhinnasabhāvā",
  "tika-abh05t5:73_4": "pana visesābhāvato purimatāmattaṁyeva visesaṁ purakkhatvā vattabbāti tā kusalādibhedena",
  "tika-abh05t5:73_5": "tathā vuttā. Tenāha ‘‘kusalādivasena cā’’ti. Yā pana manodhātumanoviññāṇadhātuvasena",
  "tika-abh05t5:73_6": "anantarapaccayatā vattabbā, tattha manoviññāṇadhātu manodhātuyā anantarapaccayena",
  "tika-abh05t5:73_7": "paccayoti vuccamāno sammoho siyā, pure manodhātuyā anantarapaccayabhāvena vuttā,",
  "tika-abh05t5:73_8": "idāni manoviññāṇadhātu manodhātuyāti paccayapaccayuppannavisesā na viññāyeyya, manodhātuyā",
  "tika-abh05t5:73_9": "pana cakkhuviññāṇādidhātūnaṁ anantarapaccayabhāve vuccamāne niyamo natthi. Tenāha",
  "tika-abh05t5:73_10": "‘‘manodhātu cakkhuviññāṇadhātuyāti cā’’ti . Tathevāti niyamābhāvato evāti attho.",
  "tika-abh05t5:73_11": "Tasmāti yasmā ito aññathā desanāya paccayapaccayuppannānaṁ visesābhāvo cittavisesadassanavicchedo",
  "tika-abh05t5:73_12": "niyamābhāvo cāti ime dosā āpajjanti, tasmā. Nidassanenāti dhātuvasena nidassanena.",
  "tika-abh05t5:73_13": "Nayaṁ dassetvāti ‘‘manoviññāṇadhātu taṁsampayuttakā ca dhammā manodhātuyā taṁsampayuttakānañca",
  "tika-abh05t5:73_14": "dhammānaṁ anantarapaccayena paccayo’’ti evamādikassa anantarapaccayatāggahaṇassa",
  "tika-abh05t5:73_15": "nayaṁ dassetvā. Niravasesadassanatthanti niravasesassa anantarapaccayabhāvino cittuppādassa dassanatthaṁ.",
  "tika-abh05t5:74_0": "Sadisakusalānanti samānakusalānaṁ, samānatā cettha ekavīthipariyāpannatāya veditabbā.",
  "tika-abh05t5:74_1": "Tenevāha ‘‘bhūmibhinnānampi paccayabhāvo vutto hotī’’ti. Samānavīthitā ca yasmā samānavedanā",
  "tika-abh05t5:74_2": "samānahetukā ca honti, tasmā ‘‘vedanāya vā hetūhi vā sadisakusalāna’’nti āha. Vā-saddo",
  "tika-abh05t5:74_3": "cettha aniyamattho. Tena ñāṇasaṅkhārādibhedassapi vikappanavasena saṅgaho daṭṭhabbo.",
  "tika-abh05t5:74_4": "Cutipi gahitā taṁsabhāvattā. Bhavaṅgacittameva hi pariyosāne ‘‘cutī’’ti vuccati.",
  "tika-abh05t5:74_5": "Kusalākusalānantarañca kadāci sā uppajjatīti tadārammaṇampi gahitanti daṭṭhabbaṁ,",
  "tika-abh05t5:74_6": "kiriyajavanānantaraṁ tadārammaṇuppattiyanti adhippāyo.",
  "tika-abh05t5:75_0": "Kāmāvacarakiriyāya āvajjanassāti ayamettha attho adhippetoti dassento ‘‘āvajjanaggahaṇena",
  "tika-abh05t5:75_1": "kāmāvacarakiriyaṁ visesetī’’ti āha. Tameva hi atthaṁ pākaṭataraṁ kātuṁ ‘‘kāmāvacaravipāko’’tiādi",
  "tika-abh05t5:75_2": "vuttaṁ. Voṭṭhabbanampi gahitaṁ santīraṇānantarattāti adhippāyo.",
  "tika-abh05t5:76": "Anantarapaccayaniddesavaṇṇanā niṭṭhitā.",
  "tika-abh05t5:77": "6. Sahajātapaccayaniddesavaṇṇanā",
  "tika-abh05t5:78_0": "6.Porāṇapāṭhoti purātano aṭṭhakathāpāṭho. Imassāti imassa padassa. Avuttassāti pāḷiyaṁ",
  "tika-abh05t5:78_1": "avuttassa. Yadipi sahagatasaddassa atthasaṁvaṇṇanāyaṁ saṁsaṭṭhasaddassa viya samānatthassapi",
  "tika-abh05t5:78_2": "katthaci saddantarassa attho vuccati pariyāyavisesabodhanatthaṁ, tathāpi na mūlasaddassa",
  "tika-abh05t5:78_3": "attho vibhāvito hotīti dassento āha ‘‘na ca…pe… hotī’’ti. ‘‘Aññamañña’’nti ca ‘‘aññaañña’’nti",
  "tika-abh05t5:78_4": "vattabbe ma-kārāgamaṁ katvā niddeso, kammabyatihāre cetaṁ padaṁ, tasmā itaretaranti",
  "tika-abh05t5:78_5": "vuttaṁ hoti. Paccayapaccayuppannānaṁ ekasmiṁyeva khaṇe paccayuppannapaccayabhāvassa",
  "tika-abh05t5:78_6": "icchitattā yo hi yassa paccayo yasmiṁ khaṇe, tasmiṁyeva khaṇe sopi tassa paccayoti",
  "tika-abh05t5:78_7": "ayamettha aññamaññapaccayatā. Tathā hi aṭṭhakathāyaṁ ‘‘añño aññassā’’ti vatvā ‘‘iminā…pe…",
  "tika-abh05t5:78_8": "dīpetī’’ti vuttaṁ. Okkamanaṁ pavisananti attho. Āsanakkhaṇe hi dhammā purimabhavato",
  "tika-abh05t5:78_9": "imaṁ bhavaṁ pavisantā viya honti. Tena vuttaṁ ‘‘paralokato imaṁ lokaṁ āgantvā pavisantaṁ",
  "tika-abh05t5:78_10": "viya uppajjatī’’ti. Tasmā avisesena paṭisandhi okkantisaddābhidheyyāti adhippāyena",
  "tika-abh05t5:78_11": "vuttaṁ ‘‘okkanti…pe… adhippāyenāhā’’ti. Taṁnivāraṇatthanti tassa khaṇantare rūpīnaṁ",
  "tika-abh05t5:78_12": "sahajātapaccayabhāvassa ‘‘kañci kāle na sahajātapaccayena paccayo’’ti nivāraṇatthaṁ.",
  "tika-abh05t5:78_13": "Tena padadvayena samānesu paccayapaccayuppannadhammesu purimato pacchimassa visesamatthaṁ dasseti.",
  "tika-abh05t5:79_0": "Evañca ‘‘kañci kāle’’ti padassa ‘‘keci kāleti vā, kismiñci kāle’’ti vā vibhattivipallāsena",
  "tika-abh05t5:79_1": "attho gahetabboti adhippāyena paṭhamavikappaṁ dassetvā idāni pakārantarena dassetuṁ",
  "tika-abh05t5:79_2": "‘‘kañci kāleti kecikismiñci kāleti vā attho’’ti āha. Tena ‘‘kañcī’’ti ayaṁ sāmaññaniddesoti",
  "tika-abh05t5:79_3": "dasseti. Yo hi ayaṁ ‘‘kecī’’ti paccattabahuvacanābhidheyyo attho, yo ca ‘‘kismiñcī’’ti",
  "tika-abh05t5:79_4": "bhummekavacanābhidheyyo, tadubhayaṁ sati kālavantakālatāvibhāge kiṁ-saddassa vacanīyatāsāmaññena",
  "tika-abh05t5:79_5": "pana ekajjhaṁ katvā ‘‘kañcī’’ti pāḷiyaṁ vuttanti taṁ vibhajitvā dassetuṁ ‘‘keci kismiñcī’’ti",
  "tika-abh05t5:79_6": "vuttaṁ. Aṭṭhakathāyaṁ pana ‘‘kismiñcī’’ti bhummavaseneva vuttaṁ. Tena yathāvuttaatthavibhāgena",
  "tika-abh05t5:79_7": "padena. Vatthubhūtāti vatthusabhāvā. Hadayarūpameva sandhāya vadati. Rūpantarānanti",
  "tika-abh05t5:79_8": "hadayavatthuto aññarūpānaṁ. Arūpīnaṁ sahajātapaccayataṁ pubbe ‘‘okkantikkhaṇe nāmarūpa’’nti",
  "tika-abh05t5:79_9": "ettha anivāritaṁ nivāretīti yojanā, tathā vatthussa ca kālantare paṭisandhikālato",
  "tika-abh05t5:79_10": "aññasmiṁ kāle arūpīnaṁ nivāretīti. Evañca katvātiādinā yathāvuttaatthavaṇṇanāya pāḷiyaṁ",
  "tika-abh05t5:79_11": "vibhattiniddesassa rūpakabhāvamāha. Punapi purimato pacchimassa upacayena visesaṁ",
  "tika-abh05t5:79_12": "dassetuṁ ‘‘purimena cā’’tiādi vuttaṁ. Tattha purimenāti ‘‘okkantikkhaṇe nāmarūpa’’nti",
  "tika-abh05t5:79_13": "iminā paccayaniddesavacanena. ‘‘Eko khandho vatthu ca tiṇṇaṁ khandhāna’’ntiādinā",
  "tika-abh05t5:79_14": "paṭiccavārādipāṭhena. Atthavivaraṇañhi paccayaniddesapāḷiyā sabbepi satta mahāvārā.",
  "tika-abh05t5:79_15": "Vatthussa vattabbatte āpanne kinti paccayoti tassa nāmassāti yojanā. Etenāti ‘‘rūpino",
  "tika-abh05t5:79_16": "dhammā arūpīnaṁ dhammāna’’nti etena vacanena. Kevalassāti nāmarahitassa vatthussa.",
  "tika-abh05t5:79_17": "Tathāti nāmassa paccayabhāvena.",
  "tika-abh05t5:80_0": "Katthacīti ‘‘rūpino dhammā arūpīnaṁ dhammānaṁ kañci kālaṁ sahajātapaccayena paccayo’’ti",
  "tika-abh05t5:80_1": "etasmiṁ niddese. Ettha hi aññamaññasahajātapaccayabhāvo labbhati. Vacanenāti ‘‘aññamañña’’nti",
  "tika-abh05t5:80_2": "iminā vacanena pāḷiyaṁ sahajātapaccayabhāvassa asaṅgahitattā, atthato pana labbhatevāti.",
  "tika-abh05t5:80_3": "Tenāha ‘‘labbhamānepī’’ti. Tassāti aññamaññapaccayattassa. Evanti ‘‘na aññamaññavasenā’’ti",
  "tika-abh05t5:80_4": "iminā pakārena. Samudāyekadesavasena sāmivacananti avayavāvayavisambandhe avayavini",
  "tika-abh05t5:80_5": "sāmivacananti attho, niddhāraṇe vā ‘‘kaṇhā gāvīna’’ntiādīsu viya.",
  "tika-abh05t5:81": "Sahajātapaccayaniddesavaṇṇanā niṭṭhitā.",
  "tika-abh05t5:82": "8. Nissayapaccayaniddesavaṇṇanā",
  "tika-abh05t5:83_0": "8.Kismiñcikāleti idaṁ na labbhati sabbadāpi nissayapaccayatāya labbhamānattā. Sahajaṁ",
  "tika-abh05t5:83_1": "purejanti hi vibhāgaṁ anāmasitvā nissayatāmattameva nissayapaccayatā. Vatthurūpaṁ",
  "tika-abh05t5:83_2": "pañcavokārabhaveti vatthurūpaṁ pañcavokārabhave cāti ca-saddo luttaniddiṭṭho daṭṭhabbo.",
  "tika-abh05t5:83_3": "Tassāti āruppavipākaṭṭhapanassa. Pakāsetabbattāti iminā apākaṭaṁ pākaṭaṁ katvā vacanena",
  "tika-abh05t5:83_4": "codanā anokāsāti dasseti.",
  "tika-abh05t5:84": "Nissayapaccayaniddesavaṇṇanā niṭṭhitā.",
  "tika-abh05t5:85": "9. Upanissayapaccayaniddesavaṇṇanā",
  "tika-abh05t5:86_0": "9.Upanissaye tayoti anantarārammaṇapakatūpanissayappabhede tayo upanissaye. Anekasaṅgāhakatāyāti",
  "tika-abh05t5:86_1": "anekesaṁ paccayadhammānaṁ saṅgahaṇato. Ekanteneva honti cittaniyamahetubhāvena pavattiniyamato.",
  "tika-abh05t5:86_2": "Yesu padesūti yesu kusalādipadesu. Saṅgahitoti saṅgahaṁ gato, kusalādipadesu yesaṁ",
  "tika-abh05t5:86_3": "padānaṁyeva anantarūpanissayo labbhatīti attho. Tesu ‘‘kesañcī’’ti na vuttaṁ. Kasmā?",
  "tika-abh05t5:86_4": "Na sakkā vattuṁ ekanteneva upalabbhanato. Tesūti kusalākusalapadesu. Na hi kusalo",
  "tika-abh05t5:86_5": "akusalassa anantarūpanissayo hoti, akusalo vā kusalassa, ārammaṇapakatūpanissayā",
  "tika-abh05t5:86_6": "pana anekantikā, tasmā tattha ‘‘kesañcī’’ti vuttaṁ. Siddhānaṁ paccayadhammānanti",
  "tika-abh05t5:86_7": "paccayabhāvena purimanipphannānaṁ kusalādīnaṁ kusalassa akusalassa vāti attho. Akusalādīhīti",
  "tika-abh05t5:86_8": "yathāsaṅkhyaṁ akusalena kusalena vā. Avisesenāti yathāvuttavisese niyamaṁ aggahetvā",
  "tika-abh05t5:86_9": "akusalādīsu akusalakusalānaṁ ‘‘kesañcī’’tiādinā.",
  "tika-abh05t5:87_0": "Anārammaṇattā ārammaṇūpanissayaṁ pubbāparaniyamena appavattito anantarūpanissayaṁ",
  "tika-abh05t5:87_1": "na labhatīti yojanā. Pakatassāti nipphāditassa, upasevitassa vā. Na hi rūpasantānassa",
  "tika-abh05t5:87_2": "saddhādinipphādanaṁ atthi, utubhojanādiupasevanaṁ vā sambhavati. Tenāha ‘‘yathā hi…pe…",
  "tika-abh05t5:87_3": "rūpasantānenā’’ti. Nanu ca rūpasantāne pubbenāparaṁ viseso labbhati , so ca na vinā",
  "tika-abh05t5:87_4": "samānajātiyena kāraṇenāti svāyaṁ pakatūpanissayalābhoti kadāci āsaṅkeyyāti āha ‘‘yasmiñcā’’tiādi.",
  "tika-abh05t5:87_5": "Tattha tanti utubījādikaṁ kammādi ca tena rūpena purimanipphannena. Uppādanaṁ sābhisandhikaṁ",
  "tika-abh05t5:87_6": "daṭṭhabbaṁ. Adhipatīsu pubbābhisaṅkhāro viya pakappanaṁ saṁvidahanaṁ. Pakaraṇaṁ vuttalakkhaṇena",
  "tika-abh05t5:87_7": "kāraṇabhāvena avaṭṭhānaṁ, yato kāraṇaviseso ‘‘pakatī’’ti vuccati. Yadi evaṁ kasmā",
  "tika-abh05t5:87_8": "rūpasseva taṁ paṭikkhipīyatīti āha ‘‘yathā ca…pe… daṭṭhabbā’’ti. Evampi utubījādīnaṁ",
  "tika-abh05t5:87_9": "aṅkurādīsu kathaṁ paccayavisesabhāvoti āha ‘‘utubījādayo pana…pe… bhāvato’’ti. Upanissayoti",
  "tika-abh05t5:87_10": "ca yasmā balavatākāraṇaṁ adhippetaṁ, tasmā na ettha ekantena purimanipphatti icchitabbā.",
  "tika-abh05t5:87_11": "Yadi evaṁ pāḷiyaṁ kathaṁ purimaggahaṇanti āha ‘‘purimapurimānaṁyeva panā’’tiādi.",
  "tika-abh05t5:87_12": "Tepi vā parikappanavasena purimanipphannāyeva nāma honti. Na hi asaṁviditākāre vatthusmiṁ",
  "tika-abh05t5:87_13": "patthanāpavattīti. Tenāha ‘‘taṁsamānalakkhaṇatāyā’’ti.",
  "tika-abh05t5:88_0": "Dhammeti puggalasenāsanapaññattīnaṁ upādānabhūte dhamme. Ayaṁ nayoti paññattimukhena",
  "tika-abh05t5:88_1": "paññapetabbā tadupādānabhūtā dhammā gayhantīti yathāvutto nayo. Etthevāti ‘‘senāsanampi",
  "tika-abh05t5:88_2": "upanissayapaccayena paccayo’’ti etasmiṁyeva vacane. Kathaṁ paccuppannassa pakatūpanissayabhāvoti",
  "tika-abh05t5:88_3": "codanāya ‘‘vakkhatī’’tiādinā āgamaṁ dassetvā yuttiṁ dassetuṁ ‘‘paccuppannānampica",
  "tika-abh05t5:88_4": "tādisānaṁ pubbepakatattā’’ti vuttaṁ. Tādisānanti yādisā utuādayo paccupaṭṭhitā, tādisānaṁ",
  "tika-abh05t5:88_5": "tato pubbe puretaraṁ pakatattā pakatūpanissayayogyatāya āpāditattā.",
  "tika-abh05t5:89_0": "Kasiṇādīnampi ārammaṇūpanissayatā sambhavatīti katvā vuttaṁ ‘‘iminā adhippāyena ‘ekaccāyā’ti",
  "tika-abh05t5:89_1": "āhā’’ti. Tathā hi ‘‘kasiṇamaṇḍalaṁ disvā’’tiādinā tassa upanissayabhāvo aṭṭhakathāyaṁ vutto.",
  "tika-abh05t5:90_0": "Arūpāvacarakusalampi upanissayo hoti, pageva kāmāvacararūpāvacarakusalanti adhippāyo.",
  "tika-abh05t5:90_1": "Taṁ pana yathā upanissayo hoti, taṁ dassetuṁ ‘‘yasmiṁ kasiṇādimhī’’tiādi vuttaṁ.",
  "tika-abh05t5:90_2": "Anuppannajhānuppādaneti rūpāvacarajjhānaṁ sandhāyāha, arūpāvacarajjhāne pana vattabbameva",
  "tika-abh05t5:90_3": "natthi. Taduppādakakusalānanti tassa rūpāvacaravipākassa uppādakakusalānaṁ, rūpāvacarakusalānanti",
  "tika-abh05t5:90_4": "attho. Paṭisandhiniyāmakassāti rūpāvacarapaṭisandhiniyāmakassa. Cutitoti rūpāvacarapaṭisandhiyā",
  "tika-abh05t5:90_5": "anantarapaccayabhūtāya cutiyā. Purimajavanassa vasenāti cutiyā āsannajavanabhāvena.",
  "tika-abh05t5:90_6": "Rūpāvacarakusalaṁ arūpāvacaravipākassāti etthāpi ‘‘taduppādakakusalāna’’ntiādinā",
  "tika-abh05t5:90_7": "ānetvā yojetabbaṁ. Yathā ca ‘‘rūpāvacarakusalaṁ arūpāvacaravipākassa upanissayo’’ti",
  "tika-abh05t5:90_8": "vuttaṁ, evaṁ ‘‘kāmāvacarakusalampi taduppādakakusalāna’’ntiādinā yojetabbaṁ. Lokuttaravipākassa",
  "tika-abh05t5:90_9": "tebhūmakakusalānampi pādakādivasena upanissayabhāvo pākaṭoyeva, tathā taṁtaṁbhūmakakusalānaṁ",
  "tika-abh05t5:90_10": "taṁtaṁbhūmakakiriyānaṁ, kāmāvacarakusalassa rūpārūpāvacarakiriyānaṁ, rūpāvacarakusalassa",
  "tika-abh05t5:90_11": "arūpāvacarakiriyāya upanissayabhāvoti imamatthaṁ dassento ‘‘evaṁ paccekaṁ…pe… veditabbo’’ti",
  "tika-abh05t5:90_12": "āha. ‘‘Saddhaṁ upanissāya dānaṁ detī’’tiādinā pakatūpanissayo uddesavaseneva pāṭho",
  "tika-abh05t5:90_13": "āgato, na vibhajanavasenāti āha ‘‘pāḷiyampi…pe… vissajjito’’ti. Kusalattikādīsu anulomādibhedabhinnattā",
  "tika-abh05t5:90_14": "pañhāvāresūti bahuvacananiddeso.",
  "tika-abh05t5:91_0": "Lokuttaranibbattanaṁ upanissāya parassa sinehuppādane lokuttaradhammā upanissayo",
  "tika-abh05t5:91_1": "viya hontīti ayamettha leso, bhāvino pana lokuttarassa akusalānaṁ upanissayatā sambhavatīti",
  "tika-abh05t5:91_2": "āha ‘‘na idaṁ sārato daṭṭhabbanti adhippāyo’’ti. Rūpāvacarādikusalānanti rūpārūpāvacaralokuttarakusalānaṁ",
  "tika-abh05t5:91_3": "uppādiyamānassa rūpāvacarakusalassāti yojanā. Rūpāvacarakiriyassa ca arūpāvacaravipāko",
  "tika-abh05t5:91_4": "upanissayo kathanti āha ‘‘pubbe nivutthādīsu…pe… arahato’’ti . Taṁ taṁ vipākaṁ patthento",
  "tika-abh05t5:91_5": "tassa tassa vipākassa hetubhūtaṁ kusalaṁ nibbattetīti vipākānaṁ kusalūpanissayatāti",
  "tika-abh05t5:91_6": "āha ‘‘catubhūmakā…pe… upanissayo’’ti. Lokiyakusalānaṁ pana lokuttaravipākā upanissayo",
  "tika-abh05t5:91_7": "na hontīti dassento ‘‘yadipī’’tiādimāha. Teneva hi ‘‘tathā tebhūmakavipāko’’ti tebhūmakaggahaṇaṁ",
  "tika-abh05t5:91_8": "kataṁ. Tattha tenāti anāgāminā. Tanti arahattaphalaṁ. Tasmāti adiṭṭhapubbattā. Tāni",
  "tika-abh05t5:91_9": "viyāti sotāpattiphalāni viya. Tesanti puthujjanādīnaṁ. Imassāti anāgāmino. Idaṁ vuttaṁ",
  "tika-abh05t5:91_10": "hoti – yathā puthujjanādīnaṁ santāne jhānādīnaṁ sotāpattiphalādīnaṁ na upanissayapaccayo",
  "tika-abh05t5:91_11": "anupaladdhapubbattā, evaṁ anāgāmino jhānādīnaṁ aggaphalaṁ upanissayapaccayo adiṭṭhapubbattā.",
  "tika-abh05t5:91_12": "Tenāha ‘‘upaladdhapubbasadisameva hi anāgatampi upanissayo’’ti. Aṭṭhakathāyaṁ pana",
  "tika-abh05t5:91_13": "heṭṭhimaphalānaṁ kusalūpanissayatā vuttā eva.",
  "tika-abh05t5:92_0": "Yathā vipākā kusalānaṁ, evaṁ kiriyāpi tesaṁ upanissayo hotīti taṁ nayaṁ dassetuṁ",
  "tika-abh05t5:92_1": "‘‘kiriyaṁ atthapaṭisambhidādi’’ntiādi vuttaṁ. Yonisomanasikāre vattabbameva natthīti",
  "tika-abh05t5:92_2": "catubhūmakakusalassapi yonisomanasikāro upanissayo hotīti ettha vattabbameva natthi,",
  "tika-abh05t5:92_3": "tadatthaṁ yonisomanasikāraṁ pavattentassāti attho. Tanti yonisomanasikāraṁ. Akusalassa",
  "tika-abh05t5:92_4": "ca catubhūmakavipākassa upanissayo yonisomanasikāroti yojanā. Evaṁ kiriyassapīti",
  "tika-abh05t5:92_5": "yathā kusalassa yonisomanasikārassa vasena upanissayo vutto, evaṁ kiriyassapi yonisomanasikārassa",
  "tika-abh05t5:92_6": "vasena yojetabbanti attho. So hi taṁ upanissāya rāgādiuppādane akusalassa vuttanayena",
  "tika-abh05t5:92_7": "kusalākusalūpanissayabhāvamukhena catubhūmakavipākassa upanissayo hotiyeva. Yadi",
  "tika-abh05t5:92_8": "kiriyasaṅkhāto…pe… hotiyeva, atha kasmā pakatūpanissayavibhajane kiriyā na gahitā,",
  "tika-abh05t5:92_9": "utubhojanasenāsanāniyeva gahitānīti āha ‘‘nevavipākanavipākadhammadhammesu…pe… nayadassanamattamevā’’ti.",
  "tika-abh05t5:92_10": "Evamādikanti ādi-saddena ‘‘kusalaṁ dhammaṁ sahajāto abyākato dhammo uppajjati na",
  "tika-abh05t5:92_11": "upanissayapaccayā’’ti evamādikaṁ saṅgaṇhāti. Upanissayapariyāyo upanisasaddoti katvā",
  "tika-abh05t5:92_12": "vuttaṁ ‘‘viññāṇūpanisaṁ nāmarūpaṁ, nāmarūpūpanisañca saḷāyatanantiādikenā’’ti. Ettha",
  "tika-abh05t5:92_13": "hi viññāṇassa nāmarūpānaṁ phassarūpādīnaṁ cakkhāyatanādīnañca upanissayabhāvo vuttoti.",
  "tika-abh05t5:93": "Upanissayapaccayaniddesavaṇṇanā niṭṭhitā.",
  "tika-abh05t5:94": "10. Purejātapaccayaniddesavaṇṇanā",
  "tika-abh05t5:95_0": "10. Dassitameva nayadassanavasenāti yojanā. Yadi dassitameva, kasmā vuttaṁ ‘‘sāvasesavasena",
  "tika-abh05t5:95_1": "desanā katā’’ti āha ‘‘sarūpena adassitattā’’ti. ‘‘Yaṁ yaṁ dhammaṁ purejātaṁ ārabbha",
  "tika-abh05t5:95_2": "ye ye dhammā uppajjanti cittacetasikā dhammā, te te dhammā tesaṁ tesaṁ dhammānaṁ",
  "tika-abh05t5:95_3": "purejātapaccayena paccayo’’ti evaṁ sarūpena pāḷiyaṁ adassitattā. Iddhividhābhiññāya",
  "tika-abh05t5:95_4": "cāti ca-saddena cutūpapātañāṇassapi saṅgaho daṭṭhabbo. Tassapi hi rūpadhammārammaṇakāle",
  "tika-abh05t5:95_5": "aṭṭhārasasu yaṁ kiñci ārammaṇapurejātaṁ hoti paccuppannārammaṇattā. ‘‘Cavamāne upapajjamāne’’ti",
  "tika-abh05t5:95_6": "hi vuttaṁ. Dibbacakkhudibbasotañāṇesu ca vattabbameva natthi.",
  "tika-abh05t5:96_0": "Itarassapi abhāvāti ārammaṇapurejātassapi abhāvā aggahaṇaṁ paṭisandhibhāvinoti yojanā.",
  "tika-abh05t5:96_1": "Satipi kassaci paṭisandhibhāvino ārammaṇapurejāte vibhūtaṁ pana katvā ārammaṇakaraṇābhāvato",
  "tika-abh05t5:96_2": "avijjamānasadisanti katvā vuttaṁ ‘‘itarassapi abhāvā’’ti. Tenevāha ‘‘paṭisandhiyā",
  "tika-abh05t5:96_3": "viya aparibyattassa ārammaṇassa ārammaṇamattabhāvato’’ti. Santīraṇabhāvino manoviññāṇadhātuyāpi",
  "tika-abh05t5:96_4": "ekanteneva purejātapaccayo rūpādīni pañcārammaṇānīti yojanā. Ettha ca ‘‘manodhātūnañcā’’tiādi",
  "tika-abh05t5:96_5": "‘‘tadārammaṇabhāvino’’ti padassa purato vattabbo, uppaṭipāṭiyā likhitaṁ.",
  "tika-abh05t5:97": "Purejātapaccayaniddesavaṇṇanā niṭṭhitā.",
  "tika-abh05t5:98": "11. Pacchājātapaccayaniddesavaṇṇanā",
  "tika-abh05t5:99_0": "11.Niravasesadassitapurejātadassanavasenāti ‘‘catusamuṭṭhānikatisamuṭṭhānikarūpakāyassā’’ti",
  "tika-abh05t5:99_1": "evaṁ niravasesato dassitassa purejātassa paccayuppannassa dassanavasena. Paccayā",
  "tika-abh05t5:99_2": "hi idha kāmāvacararūpāvacaravipākā, tesu kāmāvacaravipāko ca catusamuṭṭhānikarūpakāyassa",
  "tika-abh05t5:99_3": "paccayo, na itaro. Tenevāha ‘‘rūpāvacaravipāko pana āhārasamuṭṭhānassa na hotī’’ti,",
  "tika-abh05t5:99_4": "tasmā ‘‘tassevā’’ti vuttepi yathārahamattho veditabbo.",
  "tika-abh05t5:100": "Pacchājātapaccayaniddesavaṇṇanā niṭṭhitā.",
  "tika-abh05t5:101": "12. Āsevanapaccayaniddesavaṇṇanā",
  "tika-abh05t5:102_0": "12. Pakārehi guṇitaṁ paguṇaṁ, bahukkhattuṁ pavattiyā bhāvitanti attho. Atisayena",
  "tika-abh05t5:102_1": "paguṇaṁ paguṇataraṁ, tatoyeva balavataraṁ. Tassa bhāvo, tena paguṇatarabalavatarabhāvena",
  "tika-abh05t5:102_2": "visiṭṭhaṁ visesappattaṁ. Svāyaṁ viseso vipāke natthīti āha ‘‘etena vipākābyākatato visesetī’’ti.",
  "tika-abh05t5:103": "Āsevanapaccayaniddesavaṇṇanā niṭṭhitā.",
  "tika-abh05t5:104": "13. Kammapaccayaniddesavaṇṇanā",
  "tika-abh05t5:105_0": "13.Evaṁsabhāvāti kammapaccayena upakārakasabhāvā. Samatthatāti ānubhāvo. Tassāti",
  "tika-abh05t5:105_1": "vipākakkhandhakaṭattārūpasaṅkhātassa phalassa. Kammapaccayabhāvo vuttoti kammapaccayena",
  "tika-abh05t5:105_2": "paccayabhāvo vutto. Ekavokāre rūpampīti ekavokārepi rūpaṁ na janeti, pageva catuvokāreti attho.",
  "tika-abh05t5:106": "Kammapaccayaniddesavaṇṇanā niṭṭhitā.",
  "tika-abh05t5:107": "14. Vipākapaccayaniddesavaṇṇanā",
  "tika-abh05t5:108_0": "14. Yathā hi rūpabhave saññīnaṁ taṁnibbattitapuññābhisaṅkhāreneva rūpuppatti, evaṁ",
  "tika-abh05t5:108_1": "asaññīnampīti tattha kāmāvacarakammunā yathā vipākānurūpānaṁ paccayo honto kesañciyeva",
  "tika-abh05t5:108_2": "hoti, na sabbesaṁ, katthaciyeva hoti, na sabbattha, na evaṁ vipākānanti āha ‘‘ekantenā’’ti.",
  "tika-abh05t5:108_3": "Tesaṁ vasenāti tesaṁ vipākapaccayalābhīnaṁ vipākakkhandhānaṁ vasena. Na hītiādinā",
  "tika-abh05t5:108_4": "‘‘ekantenā’’ti vuttamatthaṁ byatirekato vibhāveti. Bhūmidvayavipākoti kāmāvacararūpāvacaravipāko",
  "tika-abh05t5:108_5": "āruppe rūpassa na hi paccayoti yojanā.",
  "tika-abh05t5:109": "Vipākapaccayaniddesavaṇṇanā niṭṭhitā.",
  "tika-abh05t5:110": "15. Āhārapaccayaniddesavaṇṇanā",
  "tika-abh05t5:111_0": "15. Kevalāya ojāya ajjhoharaṇassa abhāvā ‘‘asitapītādivatthūhi saha ajjhoharitovā’’ti",
  "tika-abh05t5:111_1": "vuttaṁ. Khādanīyabhojanīyappabhede asite tāva kabaḷīkāratā hotu, pātabbādike pana",
  "tika-abh05t5:111_2": "kathanti āha ‘‘pātabba…pe… hontī’’ti. Yebhuyyavasena vā evaṁ vuttanti veditabbaṁ.",
  "tika-abh05t5:112_0": "Anupālakoti upatthambhako. Cittasamuṭṭhānassa kāyassa āhārapaccayabhāvo kabaḷīkārāhārassa",
  "tika-abh05t5:112_1": "vicāretvā gahetabbo. Kasmāti ce? Ettha kāraṇamāha ‘‘na hī’’tiādinā. Sati hi paccayabhāve",
  "tika-abh05t5:112_2": "‘‘cittasamuṭṭhāno kabaḷīkārāhāro cittasamuṭṭhānassa kāyassa āhārapaccayena paccayo’’tiādi",
  "tika-abh05t5:112_3": "vattabbaṁ siyā, na pana vuttaṁ, nocittasamuṭṭhānassa pana vuttaṁ. Tenāha ‘‘tividhopi…pe… vutto’’ti.",
  "tika-abh05t5:113": "Āhārapaccayaniddesavaṇṇanā niṭṭhitā.",
  "tika-abh05t5:114": "16. Indriyapaccayaniddesavaṇṇanā",
  "tika-abh05t5:115_0": "16. ‘‘Missakattā’’ti idaṁ indriyatāya rūpārūpajīvitindriyānaṁ ekajjhaṁ katvā desitataṁ",
  "tika-abh05t5:115_1": "sandhāya vuttaṁ, tasmā missakattāti rūpajīvitindriyamissakattāti attho. Jīvitindriyanti",
  "tika-abh05t5:115_2": "arūpajīvitindriyaṁ. Na sabbena sabbaṁ vajjitabbanti yathā pañhāpucchake arūpajīvitindriyaṁ",
  "tika-abh05t5:115_3": "missakattā na gahitaṁ, na evamidha arūpajīvitindriyaṁ aggahitanti attho.",
  "tika-abh05t5:116_0": "Arūpānaṁ cakkhuviññāṇādīnaṁ paccayantarāpekkhāni āvajjanārammaṇādiaññapaccayasāpekkhāni",
  "tika-abh05t5:116_1": "indriyapaccayā siyuṁ cakkhādīnaṁ rūpārūpānaṁ aññamaññaṁ kadācipi avinibbhuttabhāvassa",
  "tika-abh05t5:116_2": "abhāvato, paccayantarasamodhānāpekkhatāya ca. Yo pana nirapekkhoti yathā cakkhādīni",
  "tika-abh05t5:116_3": "paccayantaresu sāpekkhāni, evaṁ sāpekkho ahutvā yo tattha nirapekkho indriyapaccayo",
  "tika-abh05t5:116_4": "hoti avinibbhuttadhammānaṁ yathā duvidhampi jīvitindriyaṁ, so attano…pe… natthīti",
  "tika-abh05t5:116_5": "yojanā. Avinibbhuttānaṁ tesampi liṅgādīnaṁ siyuṁ vinibbhuttānaṁ paccayuppannānaṁ",
  "tika-abh05t5:116_6": "indriyapaccayatābhāvassa adiṭṭhattā. Nanu cakkhādīnaṁ vinibbhuttānaṁ indriyapaccayabhāvo",
  "tika-abh05t5:116_7": "diṭṭhoti? Saccaṁ diṭṭho, na pana so samānajātiyāti dassento ‘‘na hī’’tiādimāha. Sati",
  "tika-abh05t5:116_8": "cevanti evaṁ vuttappakāre samānajātiyaṁyeva avinibbhuttassa indriyapaccayabhāve sati",
  "tika-abh05t5:116_9": "itthipurisindriyehi saddhiṁ. Sahayoge hi idaṁ karaṇavacanaṁ. Yadipi itthipurisindriyāni",
  "tika-abh05t5:116_10": "liṅgādīnaṁ kalalādikāle indriyapaccayataṁ na phareyyuṁ tesaṁ tadā abhāvato. Ye pana",
  "tika-abh05t5:116_11": "rūpadhammā tadā santi, tehi avinibbhuttāva, tesaṁ kasmā na pharantīti āha ‘‘aññesaṁ",
  "tika-abh05t5:116_12": "panā’’tiādi. Abījabhāvato animittabhāvato. Tadanurūpānanti kalalādiavatthānurūpānaṁ",
  "tika-abh05t5:116_13": "atthitaṁ icchanti, yato ‘‘itthī, puriso’’ti pakativibhāgo viññāyatīti tesaṁ adhippāyo.",
  "tika-abh05t5:117_0": "Kusalajātiyanti niddhāraṇe bhummaṁ. Ye pana ‘‘kusalajātika’’nti paṭhanti, tesaṁ paccattekavacanaṁ.",
  "tika-abh05t5:117_1": "Visuṁ ekajāti vā bhūmi vā na hoti tadekadesabhāvato. Hetuādīsupīti ādi-saddena ‘‘akusalāhāresupi",
  "tika-abh05t5:117_2": "eseva nayo’’ti evamādikaṁ saṅgaṇhāti. Esa nayoti yvāyaṁ ‘‘bhūmivasena vuttesū’’tiādinā",
  "tika-abh05t5:117_3": "arūpe alabbhamānassa indriyapaccayassa aṭṭhapane atthanayo vutto, esa nayo yojetabboti.",
  "tika-abh05t5:117_4": "Tathā apariyāpannakusalahetu, tathā akusalahetūti etthāpi paṭhamāpariyāpannakusalahetu",
  "tika-abh05t5:117_5": "domanassasahagatākusalahetu ca visuṁ ekajāti bhūmi vā na hontīti āruppe alabbhamānāpi",
  "tika-abh05t5:117_6": "visuṁ na ṭhapitāti yojetabbo. Esa nayo ‘‘akusalāhāresupi eseva nayo’’ti evamādīsu.",
  "tika-abh05t5:118_0": "Sati sahajātapaccayatte uppādakkhaṇepi indriyapaccayatā siyāti katvā vuttaṁ ‘‘sahajātapaccayattābhāvaṁ",
  "tika-abh05t5:118_1": "sandhāyā’’ti. Vuttañhi ‘‘uppajjamāno saha uppajjamānabhāvena upakārako dhammo sahajātapaccayo’’ti",
  "tika-abh05t5:118_2": "(paṭṭhā. aṭṭha. paccayuddesavaṇṇanā). Tassa pana sahajātapaccayattābhāvo yadipi aṭṭhakathāyaṁ",
  "tika-abh05t5:118_3": "‘‘sahajātapaccayatā pana tassa natthī’’ti sarūpeneva dassito, tathāpi taṁ ananujānanto",
  "tika-abh05t5:118_4": "‘‘uppāda…pe… nivāretu’’nti vatvā ‘‘vakkhatī’’tiādinā tamatthaṁ samattheti. Kammapaccayasadisanti",
  "tika-abh05t5:118_5": "hi etena tassa uppādakkhaṇe paccayabhāvo pakāsito. Pavattecāti ca-saddena paṭisandhiyañca",
  "tika-abh05t5:118_6": "kaṭattārūpassa rūpajīvitindriyato añño indriyapaccayo na hi atthīti yojanā. Paṭiccavārādayo",
  "tika-abh05t5:118_7": "sampayuttavārapariyosānā cha vārā uppādakkhaṇameva gahetvā pavattā ‘‘kusalaṁ dhammaṁ",
  "tika-abh05t5:118_8": "paṭicca kusalo dhammo uppajjati hetupaccayā’’tiādinā, na ṭhitikkhaṇanti adhippāyo.",
  "tika-abh05t5:118_9": "Evañca katvāti uppādakkhaṇameva gahetvā pavattattā. Etesūti yathāvuttesu chasu vāresu.",
  "tika-abh05t5:118_10": "Keci pana ‘‘rūpajīvitindriyassa anupālanaṁ uppādakkhaṇe na pākaṭaṁ balavañca yathā",
  "tika-abh05t5:118_11": "ṭhitikkhaṇe pacchājātādipaccayalābhato thirabhāvappattiyāssa taṁ pākaṭaṁ balavañca,",
  "tika-abh05t5:118_12": "tasmā ‘ṭhitikkhaṇe’ti vutta’’nti vadanti.",
  "tika-abh05t5:119": "Indriyapaccayaniddesavaṇṇanā niṭṭhitā.",
  "tika-abh05t5:120": "17. Jhānapaccayaniddesavaṇṇanā",
  "tika-abh05t5:121_0": "17.Somanassadomanassasaṅkhātānīti somanassadomanassapariyāyena vuttāni, jhānaṅgabhāvavisesanato",
  "tika-abh05t5:121_1": "vā somanassadomanassabhūtāneva sukhadukkhāni jhānaṅgāni, na itarasukhadukkhānīti",
  "tika-abh05t5:121_2": "jhānaṅgabhūtānaṁyeva sukhadukkhānaṁ jhānaṅgabhāvadassanatthaṁ somanassadomanassaggahaṇaṁ",
  "tika-abh05t5:121_3": "kataṁ. Idāni yathāvuttameva ‘‘dvipañcaviññāṇesū’’tiādinā vitthārato vibhāveti, taṁ",
  "tika-abh05t5:121_4": "suviññeyyameva. Tenāti visesanabhūtena somanassadomanassaggahaṇena.",
  "tika-abh05t5:122_0": "Abhinipātamattattāti ārammaṇakaraṇamattabhāvato. Cintanāpavattiyā upanijjhāyanapavattiyā.",
  "tika-abh05t5:122_1": "Yathāvutteneva kāraṇenāti ‘‘upanijjhānākārassa abhāvato’’ti etena kāraṇena. Pubbetiādito.",
  "tika-abh05t5:122_2": "Cattāri aṅgāni vajjitānīti sattasu aṅgesu dassiyamānesu cattāri aṅgāni vajjitāni.",
  "tika-abh05t5:122_3": "Aṭṭhakathā hesāti lesena apakāsetabbatāya kāraṇamāha. Tīsupi ekameva vattabbaṁ siyā,",
  "tika-abh05t5:122_4": "taṁsamānalakkhaṇatāya itaresaṁ tiṇṇampi gahaṇaṁ hotīti. Tiṇṇaṁ pana vacanenāti upekkhāsukhadukkhānaṁ",
  "tika-abh05t5:122_5": "ajhānaṅgatādassanatthena vacanena. Tato upekkhādito aññassa dhammassa cittekaggatāya",
  "tika-abh05t5:122_6": "jhānaṅganti uddhaṭabhāvo āpajjati ajhānaṅgesu aggahitattā. Yathāvuttakāraṇatoti ‘‘upanijjhānākārassa",
  "tika-abh05t5:122_7": "abhāvato’’ti vuttakāraṇato aññena kāraṇena anuddhaṭabhāvo vā āpajjati anupanijjhāyanasabhāvehi",
  "tika-abh05t5:122_8": "saddhiṁ aggahitattā upanijjhāyanākārabhāvato aññeneva kāraṇena cittekaggatāya pāḷiyaṁ",
  "tika-abh05t5:122_9": "anuddhaṭabhāvo āpajjati. Taṁdosapariharaṇatthanti yathāvuttadosavinimocanatthaṁ.",
  "tika-abh05t5:123_0": "Yepanātiādi padakāramattadassanaṁ. Somanassādīhīti somanassadomanassajhānaṅgupekkhāhi.",
  "tika-abh05t5:123_1": "Avibhūtabhāvo upekkhanaṁ. Upekkhā hi avibhūtakiccā vuttā. Samānānaṁ kesaṁ? Sukhādīnaṁ,",
  "tika-abh05t5:123_2": "kehi? Somanassādīhi, kathaṁ? Sukha…pe… yuttatāti yojanā. Na cittekaggatāyāti sukhādīhi,",
  "tika-abh05t5:123_3": "tadaññehi abhiniropanādīhi ca anindriyakiccatāya ca anupanijjhāyanakiccatāya ca asamānatāya",
  "tika-abh05t5:123_4": "pañcaviññāṇesu cittekaggatāya jhānaṅganti anuddhaṭabhāve kāraṇaṁ na vattabbanti.",
  "tika-abh05t5:123_5": "Sāti cittekaggatā. Etthāti ‘‘upekkhāsukhadukkhānī’’ti etasmiṁ aṭṭhakathāvacane na",
  "tika-abh05t5:123_6": "gahitā. Vicikicchāyuttamanodhātuādīsūti vicikicchāsampayuttacitte manodhātuyā sampaṭicchanādīsu",
  "tika-abh05t5:123_7": "ca. Tassāpi cittekaggatāyapi.",
  "tika-abh05t5:124": "Jhānapaccayaniddesavaṇṇanā niṭṭhitā.",
  "tika-abh05t5:125": "18. Maggapaccayaniddesavaṇṇanā",
  "tika-abh05t5:126_0": "18.Duvidhampi saṅkappanti sammāsaṅkappo micchāsaṅkappoti ca evaṁ anavajjasāvajjabhedena",
  "tika-abh05t5:126_1": "duvidhampi. Vīriyaṁ samādhinti etthāpi eseva nayo. Saṅgaṇhitvā vitakkādibhāvasāmaññena",
  "tika-abh05t5:126_2": "saha gahetvā, ekekameva katvā gahetvāti attho. Tehi micchāvācākammantājīvehi. Idhāti",
  "tika-abh05t5:126_3": "imasmiṁ maggapaccayaniddese labbhamānāni ca maggapaccayabhāvato, ca-saddena alabbhamānāni",
  "tika-abh05t5:126_4": "ca maggapaccayattābhāvā. Yadi evaṁ kasmā vuttānīti āha ‘‘maggaṅgavacanasāmaññenā’’ti.",
  "tika-abh05t5:126_5": "Evaṁ pariyāyaniddeso idha kimatthiyoti codanaṁ sandhāyāha ‘‘evañhi suttavohāropi",
  "tika-abh05t5:126_6": "dassito hotī’’ti. Evaṁ pana dassentenāti paramatthato amaggaṅgānipi sutte maggaṅgavohārasiddhiyā",
  "tika-abh05t5:126_7": "idha maggaṅgehi saha dassentena. Uddharitvāti paduddhāraṁ katvā. Idāni micchāvācādīhi",
  "tika-abh05t5:126_8": "saddhiṁ dvādasaṅgāni na dassetabbāni, kasmāti ceti āha ‘‘na hi pāḷiyaṁ…pe… vattabbo’’ti.",
  "tika-abh05t5:126_9": "Tappaṭipakkhabhāvatoyeva micchāmaggaṅgāni, na micchādiṭṭhiādayo viya sabhāvatoti adhippāyo.",
  "tika-abh05t5:127_0": "Pariyāyanippariyāyamaggaṅgadassanatthepi atthavacane evaṁ na vattabbamevāti dassento",
  "tika-abh05t5:127_1": "‘‘pariyāya…pe… adhikaraṇānī’’ti āha. Tassattho – yathā ‘‘aññabhāgiyassa adhikaraṇassā’’ti",
  "tika-abh05t5:127_2": "ettha pāḷigataadhikaraṇasaddapatirūpako añño adhikaraṇasaddo pāḷigatatadaññasādhāraṇatāya",
  "tika-abh05t5:127_3": "ubhayapadattho uddhaṭo ‘‘adhikaraṇaṁ nāma cattāri adhikaraṇānī’’ti, evamidhāpi nippariyāyaṁ",
  "tika-abh05t5:127_4": "itarañca maggaṅgaṁ dassetukāmena pāḷigatatadaññasādhāraṇo maggaṅgasaddo uddharitabbo",
  "tika-abh05t5:127_5": "siyā, tathā na katanti. Tasmāti yasmā pāḷigatoyeva maggaṅgasaddo uddhaṭo, na tadaññasādhāraṇo,",
  "tika-abh05t5:127_6": "na ca atthuddhāramukhena adhippetattho niyamito, tasmā. Tesūti ahetukacittuppādesu.",
  "tika-abh05t5:127_7": "‘‘Sammādiṭṭhi…pe… samādhayo’’ti ettha saṅkappavāyāmasamādhayo sammāmicchāsaddehi",
  "tika-abh05t5:127_8": "visesetvā vuttāti āha ‘‘sammādiṭṭhiādayo yathāvuttā santī’’ti. Saṅkappavāyāmasamādhippattā",
  "tika-abh05t5:127_9": "pana tattha keci santiyevāti. Atha vā sammādiṭṭhiādayoti vuttappakāre sammādiṭṭhiādike",
  "tika-abh05t5:127_10": "anavasese sandhāya vuttaṁ. Tenāha ‘‘yathāvuttā’’ti. Uppattiṭṭhānaniyamanatthattā",
  "tika-abh05t5:127_11": "na visesanatthattāti adhippāyo.",
  "tika-abh05t5:128": "Maggapaccayaniddesavaṇṇanā niṭṭhitā.",
  "tika-abh05t5:129": "20. Vippayuttapaccayaniddesavaṇṇanā",
  "tika-abh05t5:130": "20.Sampayogāsaṅkāvatthubhūtoti sampayogāsaṅkāya adhiṭṭhānabhūto. Tenāha aṭṭhakathāyaṁ ‘‘arūpino hi khandhā cakkhādīnaṁ vatthūnaṁ abbhantarato nikkhamantā viya uppajjantī’’ti.",
  "tika-abh05t5:131": "Vippayuttapaccayaniddesavaṇṇanā niṭṭhitā.",
  "tika-abh05t5:132": "21. Atthipaccayaniddesavaṇṇanā",
  "tika-abh05t5:133_0": "21. Yasmiṁ sati yaṁ hoti, asati ca na hoti, so tassa paccayoti yadidaṁ samāsato paccayalakkhaṇaṁ",
  "tika-abh05t5:133_1": "yaṁ sandhāya sutte vuttaṁ ‘‘imasmiṁ sati idaṁ hoti, imasmiṁ asati idaṁ na hotī’’ti,",
  "tika-abh05t5:133_2": "tayidaṁ atthipaccaye yojetvā dassento ‘‘yo hī’’tiādiṁ vatvā ayañca nayo nibbāne na",
  "tika-abh05t5:133_3": "labbhati, tasmā nibbānaṁ atthipaccayabhāvena na uddhaṭanti dassetuṁ ‘‘nibbānañca…pe…",
  "tika-abh05t5:133_4": "upakārakaṁ hotī’’ti āha. Tena paccayadhammānaṁ paccayabhāvo visesato byatirekamukhena",
  "tika-abh05t5:133_5": "pākaṭo hotīti dasseti. Natthibhāvopakārakatāviruddhoti natthipaccayabhāvaviruddho.",
  "tika-abh05t5:133_6": "Vigatāvigatapaccayā viya hi aññamaññaṁ ujupaccanīkabhāvena ṭhitā natthiatthipaccayā.",
  "tika-abh05t5:133_7": "Na nibbānaṁ atthipaccayo natthibhāvopakārakatāavirodhato. Ye hi atthipaccayadhammā,",
  "tika-abh05t5:133_8": "te natthibhāvopakārakatāviruddhā eva diṭṭhāti adhippāyo.",
  "tika-abh05t5:134_0": "Sati ca uppannatteti sambandho. Yesaṁ paccayā honti āhārindriyāti yojanā. Ekatoti",
  "tika-abh05t5:134_1": "saha. Sahajātādipaccayattābhāvatoti sahajātapurejātapacchājātapaccayattābhāvato.",
  "tika-abh05t5:134_2": "Tadabhāvoti sahajātādipaccayattābhāvo. Etesanti atthipaccayatāvasena pavattamānānaṁ",
  "tika-abh05t5:134_3": "āhārindriyānaṁ. Dhammasabhāvavasenāti dhammatāvasena. Dhammatā hesā, yadidaṁ paccayuppannehi",
  "tika-abh05t5:134_4": "saha puretaraṁ pacchā ca labbhamānā āhārindriyā tesaṁ atthipaccayā honti, na sahajātādipaccayāti.",
  "tika-abh05t5:134_5": "Yathā vā cakkhādidvārānaṁ rūpādiārammaṇānaṁ satipi niyatavuttitāya dvārārammaṇato",
  "tika-abh05t5:134_6": "viññāṇassa chabbidhabhāve ārammaṇamanāmasitvā, dvārato dvāramanāmasitvā ārammaṇato",
  "tika-abh05t5:134_7": "chabbidhatā vuccati, evamidhāpi āhārindriyānaṁ paccayuppannehi satipi sahajātādibhāve",
  "tika-abh05t5:134_8": "arūpakkhandhādivasena sahajātādibhedabhinnassa atthipaccayassa dassitattā pañhāvāre",
  "tika-abh05t5:134_9": "āhārindriyānaṁ vasena āgate catutthapañcamakoṭṭhāsabhūte atthipaccayavisese sahajātādibhedaṁ",
  "tika-abh05t5:134_10": "āmasituṁ na labbhatīti dassetuṁ aṭṭhakathāyaṁ ‘‘āhāro indriyañca sahajātādibhedaṁ",
  "tika-abh05t5:134_11": "na labhatī’’ti vuttaṁ, na pana āhārindriyesu sahajātādibhāvassa abhāvato. Evampettha attho daṭṭhabbo.",
  "tika-abh05t5:135": "Atthipaccayaniddesavaṇṇanā niṭṭhitā.",
  "tika-abh05t5:136": "22-23-24. Natthivigataavigatapaccayaniddesavaṇṇanā",
  "tika-abh05t5:137_0": "22-23.Etthāti natthipaccaye. Nānanti nānattaṁ. Etenāti anantarapaccayato natthipaccayassa",
  "tika-abh05t5:137_1": "visesamattadīpanena ‘‘paccayalakkhaṇameva hettha nāna’’nti iminā vacanena. Atthoti",
  "tika-abh05t5:137_2": "dhammo. Byañjanasaṅgahiteti ‘‘natthipaccayo vigatapaccayo’’ti evamādibyañjanena saṅgahite.",
  "tika-abh05t5:137_3": "Paccayalakkhaṇamatteti ettha pavattiokāsadānena upakārakā arūpadhammā, vigatabhāvena",
  "tika-abh05t5:137_4": "upakārakāti evamādike paccayānaṁ lakkhaṇamatte.",
  "tika-abh05t5:138": "Natthivigataavigatapaccayaniddesavaṇṇanā niṭṭhitā.",
  "tika-abh05t5:139": "Paccayaniddesavaṇṇanā niṭṭhitā.",
  "tika-abh05t5:140": "Paccayaniddesapakiṇṇakavinicchayakathāvaṇṇanā",
  "tika-abh05t5:141_0": "Ādimapāṭhoti purimapāṭho. Tathā ca satīti dosassapi sattarasahi paccayehi paccayabhāve",
  "tika-abh05t5:141_1": "sati. Adhipatipaccayabhāvopissa anuññāto hotīti āha ‘‘dosassapi garukaraṇaṁ pāḷiyaṁ",
  "tika-abh05t5:141_2": "vattabbaṁ siyā’’ti. ‘‘Sesāna’’nti vacaneneva nivāritoti kadāci āsaṅkeyyāti taṁnivattanatthamāha",
  "tika-abh05t5:141_3": "‘‘na ca sesāna’’ntiādi. Purejātādīhīti purejātakammāhārajhānindriyamaggavipākapaccayehi.",
  "tika-abh05t5:141_4": "Tannivāraṇatthanti tassa yathāvuttadosassa nivāraṇatthaṁ. Visuñca aggahetvāti lobhamohā",
  "tika-abh05t5:141_5": "vipākapaccayāpi na honti, tathā dosoti evaṁ visuñca aggahetvā. Phoṭṭhabbāyatanaṁ",
  "tika-abh05t5:141_6": "kāyaviññāṇadhātuyā ārammaṇādipaccayo hontaṁyeva pathavīādisabhāvattā attanā sahajātānaṁ",
  "tika-abh05t5:141_7": "sahajātādipaccayā hontiyevāti vuttaṁ ‘‘phoṭṭhabbāyatanassa sahajātādipaccayabhāvaṁ",
  "tika-abh05t5:141_8": "dassetī’’ti. ‘‘Sabbadhammāna’’nti ‘‘sabbe dhammā manoviññāṇadhātuyā taṁsampayuttakānañca",
  "tika-abh05t5:141_9": "dhammānaṁ ārammaṇapaccayena paccayo’’ti ettha vutte sabbadhamme sandhāyāha ‘‘sabbadhammānaṁ",
  "tika-abh05t5:141_10": "yathāyogaṁ hetādipaccayabhāvaṁ dassetī’’ti. Na hi etaṁ…pe… bhāvadassanaṁ, atha kho",
  "tika-abh05t5:141_11": "ekadhammassa anekapaccayabhāvadassanaṁ, tasmā ‘‘etena phoṭṭhabbāyatanassā’’tiādi",
  "tika-abh05t5:141_12": "vuttanti adhippāyo. Rūpādīnanti rūpāyatanādīnaṁ.",
  "tika-abh05t5:142_0": "Bhedāti visesā. Bhedaṁ anāmasitvāti cakkhuviññāṇadhātuādivisesaṁ aggahetvā. Te evāti",
  "tika-abh05t5:142_1": "yathāvuttavisesānaṁ sāmaññabhūte khandhe eva. Yaṁ sandhāya ‘‘evaṁ na sakkā vattu’’nti",
  "tika-abh05t5:142_2": "vuttaṁ, taṁ vibhāvetuṁ ‘‘na hī’’tiādi vuttaṁ. Paṭṭhānasaṁvaṇṇanā hesāti etena sutte",
  "tika-abh05t5:142_3": "vuttapariyāyamaggabhāvenettha na sakkā micchāvācādīnaṁ maggapaccayaṁ vattunti dasseti.",
  "tika-abh05t5:142_4": "Sesapaccayabhāvoti maggapaccayaṁ ṭhapetvā yathāvuttehi sesehi aṭṭhārasahi paccayehi",
  "tika-abh05t5:142_5": "paccayabhāvo. Adhipatipaccayo na hotīti ārammaṇādhipatipaccayo na hoti. Tanti vicikicchaṁ.",
  "tika-abh05t5:142_6": "Tatthāti yathāvuttesu ahirikādīsu.",
  "tika-abh05t5:143_0": "Dasadhā paccayā honti, puna tathā hadayavatthunti idaṁ atthamattavacanaṁ. Pāṭho pana",
  "tika-abh05t5:143_1": "‘‘hadayavatthu tesañceva vippayuttassa ca vasena dasadhā paccayo hotī’’ti veditabbo.",
  "tika-abh05t5:143_2": "Rūpasaddagandharasāyatanamattamevāti idaṁ rūpādīnaṁ sahajātapaccayatāya viya nissayapaccayatāya",
  "tika-abh05t5:143_3": "ca abhāvato, purejātapaccayatāya ca bhāvato vuttaṁ. Etānīti yathāvuttāni rūpasaddagandharasārammaṇāni.",
  "tika-abh05t5:143_4": "Sabbātikkantapaccayāpekkhāti ‘‘ekadhammassa anekapaccayabhāvato’’ti etasmiṁ vicāre",
  "tika-abh05t5:143_5": "hetuādiatikkantapaccayāpekkhā etesaṁ rūpādīnaṁ apubbatā natthi, atha kho ārammaṇaārammaṇādhipatiārammaṇūpanissayapaccayāpekkhā.",
  "tika-abh05t5:143_6": "Na hi rūpādīni hetusahajātādhipatiādivasena paccayā hontīti. Tassāti rūpajīvitindriyassa",
  "tika-abh05t5:143_7": "purejātapaccayabhāvato apubbatā, tasmā taṁ ekūnavīsatividho paccayo hotīti vuttaṁ",
  "tika-abh05t5:143_8": "hoti. Sattadhā paccayabhāvo yojetabbo, na hi ojā purejātapaccayo na hotīti.",
  "tika-abh05t5:144_0": "Atthoti vā hetuādidhammānaṁ sabhāvo veditabbo. So hi attano paccayuppannehi araṇīyato",
  "tika-abh05t5:144_1": "upagantabbato, ñāṇena vā ñātabbato ‘‘attho’’ti vuccati. Ākāroti tasseva pavattiākāro,",
  "tika-abh05t5:144_2": "yena attano paccayuppannānaṁ paccayabhāvaṁ upagacchatīti evamettha attho daṭṭhabbo.",
  "tika-abh05t5:144_3": "Taṁ pana vippayuttaṁ. ‘‘Sattahākārehī’’ti paṭhānassa kāraṇamāha ‘‘ukkaṭṭhaparicchedo hī’’tiādinā.",
  "tika-abh05t5:145_0": "Yaṁ kammapaccayo…pe… daṭṭhabbaṁ āsevanakammapaccayānaṁ paccayuppannassa anantaraṭṭhānatāya.",
  "tika-abh05t5:145_1": "Sahajātampi hi anantaramevāti. Koci panetthāti ettha etasmiṁ pakatūpanissayasamudāye",
  "tika-abh05t5:145_2": "koci tadekadesabhūto kammasabhāvo pakatūpanissayoti attho. Tatthāti ‘‘yadidaṁ ārammaṇapurejāte",
  "tika-abh05t5:145_3": "panettha indriyavippayuttapaccayatā na labbhatī’’ti vuttaṁ, tasmiṁ, tasmiṁ vā ārammaṇapurejātaggahaṇe.",
  "tika-abh05t5:145_4": "Vatthussa vippayuttapaccayatā labbhatīti na vattabbā. Na hi ārammaṇabhūtaṁ vatthu",
  "tika-abh05t5:145_5": "vippayuttapaccayo hoti, atha kho nissayabhūtamevāti. Ito uttarīti ettha ‘‘ito’’ti",
  "tika-abh05t5:145_6": "idaṁ paccāmasanaṁ purejātaṁ vā sandhāya ārammaṇapurejātaṁ vā. Tattha paṭhamanayaṁ",
  "tika-abh05t5:145_7": "apekkhitvā vuttaṁ ‘‘purejātato paratopī’’ti. Tena kammādipaccayesupi vakkhamānesu",
  "tika-abh05t5:145_8": "labbhamānālabbhamānaṁ veditabbanti vuttaṁ hoti. Dutiyaṁ pana nayaṁ anapekkhitvā aṭṭhakathāyaṁ",
  "tika-abh05t5:145_9": "āgatavasena vuttaṁ ‘‘ito vā indriyavippayuttato’’ti, attanā vuttanayena pana ‘‘nissayindriyavippayuttato",
  "tika-abh05t5:145_10": "vā’’ti. Tattha vattabbaṁ sayamevāha ‘‘ārammaṇādhipatī’’tiādi. Kammādīsu labbhamānālabbhamānaṁ",
  "tika-abh05t5:145_11": "na vakkhati ‘‘ito uttarī’’tiādinā pageva atidesassa katattā, tasmā purimoyeva purejātatopīti",
  "tika-abh05t5:145_12": "vuttaatthoyeva adhippeto.",
  "tika-abh05t5:146_0": "‘‘Maggapaccayataṁ avijahantovā’’ti iminā ca maggapaccayo vuttoti ‘‘maggavajjānaṁ",
  "tika-abh05t5:146_1": "navanna’’nti vuttaṁ pacchimapāṭhe, purimapāṭhe pana ‘‘maggapaccayataṁ avijahantovā’’ti",
  "tika-abh05t5:146_2": "vuttattā eva maggapaccayena saddhiṁ sahajātādipaccayā gahetabbāti ‘‘dasanna’’nti",
  "tika-abh05t5:146_3": "vuttaṁ. Tattha pacchimapāṭhe ‘‘ekādasahākārehī’’ti vattabbaṁ, purimapāṭhe ‘‘dvādasahī’’ti.",
  "tika-abh05t5:147_0": "Samanantaraniruddhatāya ārammaṇabhāvena cāti vijjamānampi visesamanāmasitvā kevalaṁ",
  "tika-abh05t5:147_1": "samanantaraniruddhatāya ārammaṇabhāvena, na ca samanantaraniruddhatāārammaṇabhāvasāmaññenāti",
  "tika-abh05t5:147_2": "attho. ‘‘Iminā upāyenā’’ti paccayasabhāgatādassanena paccayavisabhāgatādassanena",
  "tika-abh05t5:147_3": "ca vuttaṁ padadvayaṁ ekajjhaṁ katvā paduddhāro katoti dassento ‘‘hetuādīnaṁ sahajātānaṁ…pe…",
  "tika-abh05t5:147_4": "yojetabbā’’ti āha. Hetuārammaṇādīnaṁ sahajātāsahajātabhāvena aññamaññavisabhāgatāti",
  "tika-abh05t5:147_5": "yojanā. Evamādināti ādi-saddena purejātānaṁ cakkhādīnaṁ rūpādīnañca purejātabhāvena",
  "tika-abh05t5:147_6": "sabhāgatā, pavattiyaṁ vatthukhandhādīnaṁ purejātapacchājātānaṁ purejātapacchājātabhāvena",
  "tika-abh05t5:147_7": "visabhāgatāti evamādīnampi saṅgaho daṭṭhabbo. Hetunahetuādibhāvatopi cettha yugaḷakato",
  "tika-abh05t5:147_8": "viññātabbo vinicchayo. Hetupaccayo hi hetubhāvena paccayo, itare tadaññabhāvena.",
  "tika-abh05t5:147_9": "Evamitaresupi yathārahaṁ yugaḷakato veditabbo.",
  "tika-abh05t5:148_0": "Ubhayappadhānatāti jananopatthambhanappadhānatā. Ṭhānanti padassa atthavacanaṁ kāraṇabhāvoti",
  "tika-abh05t5:148_1": "vināpi bhāvapaccayaṁ bhāvapaccayassa attho ñāyatīti. Upanissayaṁ bhindantenāti anantarūpanissayapakatūpanissayavibhāgena",
  "tika-abh05t5:148_2": "vibhajantena. Tayopi upanissayā vattabbā upanissayavibhāgabhāvato. Upanissayaggahaṇameva",
  "tika-abh05t5:148_3": "kātabbaṁ sāmaññarūpena. Tatthāti evamavaṭṭhite anantarūpanissayapakatūpanissayoti",
  "tika-abh05t5:148_4": "bhindanaṁ vibhāgakaraṇaṁ yadi pakatūpanissayassa rūpānaṁ paccayattābhāvadassanatthaṁ,",
  "tika-abh05t5:148_5": "nanu ārammaṇūpanissayaanantarūpanissayāpi rūpānaṁ paccayā na hontiyevāti? Saccaṁ",
  "tika-abh05t5:148_6": "na honti, te pana dassitanayāti tadekadesena itarampi dassitameva hotīti imamatthaṁ",
  "tika-abh05t5:148_7": "dassento ‘‘ārammaṇaṁ…pe… daṭṭhabba’’nti āha. Taṁsamānagatikattāti tehi anantarādīhi",
  "tika-abh05t5:148_8": "samānagatikattā arūpānaṁyeva paccayabhāvato. Tanti purejātapaccayaṁ. Tatthāti anantarādīsu paṭhitvā.",
  "tika-abh05t5:149": "Paccayaniddesapakiṇṇakavinicchayakathāvaṇṇanā niṭṭhitā.",
  "tika-abh05t5:150": "Pucchāvāro",
  "tika-abh05t5:151": "1. Paccayānulomavaṇṇanā",
  "tika-abh05t5:152_0": "Ekekaṁ tikaṁ dukañcāti kusalattikādīsu bāvīsatiyā tikesu hetudukādīsu sataṁ dukesu",
  "tika-abh05t5:152_1": "ekekaṁ tikaṁ dukañca. Na tikadukanti tulyayogīnaṁ na tikadukanti attho. Tikavisiṭṭhaṁ",
  "tika-abh05t5:152_2": "pana dukaṁ, dukavisiṭṭhañca tikaṁ, tikavisiṭṭhatikadukavisiṭṭhadukesu viya nissāya",
  "tika-abh05t5:152_3": "upari desanā pavattā evāti.",
  "tika-abh05t5:153_0": "Ye kusalādidhamme paṭiccāti vuttā ‘‘kusalaṁ dhammaṁ paṭicca kusalo dhammo uppajjati",
  "tika-abh05t5:153_1": "hetupaccayā’’tiādīsu, te kusalādidhammā paṭiccatthaṁ pharantā hetuādipaccayaṭṭhaṁ",
  "tika-abh05t5:153_2": "sādhentā kusalādipaccayā cevāti attho. Tenevāhāti yasmā paccayadhammānaṁ paccayuppannesu",
  "tika-abh05t5:153_3": "paṭiccatthapharaṇaṁ ubhayesaṁ tesaṁ sahabhāve sati, nāññathā. Teneva kāraṇenāha ‘‘te",
  "tika-abh05t5:153_4": "ca kho sahajātāvā’’ti. Teti hetuādipaccayā. Tesu hi hetusahajātaaññamaññanissayādayo",
  "tika-abh05t5:153_5": "sahajātā, anantarasamanantarādayo asahajātā paccayā hontīti. Etehi dvīhi vārehi itaretaratthabodhanavasena",
  "tika-abh05t5:153_6": "pavattāya desanāya kiṁ sādhitaṁ hotīti āha ‘‘evañca niruttikosallaṁ janitaṁ hotī’’ti.",
  "tika-abh05t5:154_0": "Tete pañhe uddharitvāti ‘‘siyā kusalo dhammo kusalassa dhammassa hetupaccayena paccayo’’tiādayo",
  "tika-abh05t5:154_1": "ye ye pañhā vissajjanaṁ labhanti, te te pañhe uddharitvā. Pamādalekhā esāti idaṁ",
  "tika-abh05t5:154_2": "‘‘kusalo hetu hetusampayuttakānaṁ dhammāna’’nti likhitaṁ sandhāya vuttaṁ. Paṭiccasahajātavāresu",
  "tika-abh05t5:154_3": "sahajātapaccayo, paccayanissayavāresu nissayapaccayo, saṁsaṭṭhasampayuttavāresu sampayuttapaccayo",
  "tika-abh05t5:154_4": "ekantikoti katvā vuttoti āha ‘‘purimavāresu…pe… niyametvā’’ti. Tatthāti tesu purimavāresu",
  "tika-abh05t5:154_5": "chasu. Na viññāyanti sarūpato anuddhaṭattā. Evamādīhi pañhehi. Hetādipaccayapaccayuppannesūti",
  "tika-abh05t5:154_6": "hetuādīsu paccayadhammesu sampayuttakkhandhādibhedesu tesaṁ paccayuppannesu. Niddhāraṇe",
  "tika-abh05t5:154_7": "cetaṁ bhummaṁ. Hetādipaccayānaṁ nicchayābhāvatoti ‘‘ime nāma te hetuādayo paccayadhammā’’ti",
  "tika-abh05t5:154_8": "nicchayābhāvato sarūpato aniddhāritattā. Yathā hi nāma nānājaṭājaṭitaṁ gumbantaragatañca",
  "tika-abh05t5:154_9": "taṁsadisaṁ sarūpato adissamānaṁ idaṁ tanti na vinicchinīyati, evaṁ ñātuṁ icchitopi",
  "tika-abh05t5:154_10": "attho sarūpato aniddhārito nijjaṭo nigumbo ca nāma na hoti nicchayābhāvato, sarūpato",
  "tika-abh05t5:154_11": "pana tasmiṁ niddhārite tabbisayassa nicchayassa vasena puggalassa asambuddhabhāvāppattiyā",
  "tika-abh05t5:154_12": "so pañho nijjaṭo nigumbo ca nāma hotīti āha ‘‘nicchayābhāvato te pañhā nijjaṭā nigumbā",
  "tika-abh05t5:154_13": "ca katvā na vibhattā’’ti, ‘‘na koci pucchāsaṅgahito…pe… vibhattā’’ti ca. Tanti pañhāvissajjanaṁ",
  "tika-abh05t5:154_14": "sandhāya nijjaṭatā na vuttā, atha kho nicchayuppādananti adhippāyo.",
  "tika-abh05t5:155_0": "Ṭhapanaṁ nāma idha vineyyasantāne patiṭṭhapanaṁ, taṁ pana tassa atthassa dīpanaṁ",
  "tika-abh05t5:155_1": "jotananti āha ‘‘pakāsitattā’’ti. Pakārehīti hetuādipaccayappakārehi, kusalādipaccayapaccayuppannappakārehi vā.",
  "tika-abh05t5:156_0": "25-34. Parikappanaṁ vidahananti katvā āha ‘‘parikappapucchāti vidhipucchā’’ti. Siyāti",
  "tika-abh05t5:156_1": "bhaveyyāti attho. Eso vidhi kiṁ atthīti etena ‘‘siyā’’ti vidhimhi kiriyāpadaṁ. Pucchā",
  "tika-abh05t5:156_2": "pana vākyatthasiddhā veditabbā. Tameva hi vākyatthasiddhaṁ pucchaṁ dassetuṁ aṭṭhakathāyampi",
  "tika-abh05t5:156_3": "‘‘kiṁ so kusalaṁ dhammaṁ paṭicca siyā’’ti vuttaṁ. Saṁpucchanaṁ parikappapucchāti",
  "tika-abh05t5:156_4": "tasmiṁ pakkhe hi kiriyāya padeneva pucchā vibhāvīyatīti vuttaṁ hotīti. ‘‘Siyā kusalaṁ",
  "tika-abh05t5:156_5": "dhammaṁ paṭicca kusalo dhammo uppajjeyya hetupaccayā’’ti ettha ‘‘kusalaṁ dhammaṁ",
  "tika-abh05t5:156_6": "paṭicca hetupaccayā’’ti ubhayamidaṁ paccayavacanaṁ, ‘‘kusalo dhammo uppajjeyyā’’ti",
  "tika-abh05t5:156_7": "paccayuppannavacanaṁ. Tesu paccayadhammassa paccayabhāve vibhāvite paccayuppannassa",
  "tika-abh05t5:156_8": "uppatti atthato vibhāvitāyeva hotīti paccayadhammova pucchitabbo. Tattha ca paccayadhammavisiṭṭho",
  "tika-abh05t5:156_9": "paṭiccattho vā pucchitabbo siyā paccayavisiṭṭho vāti duvidhā pucchitabbāyeva atthavikappā",
  "tika-abh05t5:156_10": "aṭṭhakathāyaṁ vuttā. Tesu paṭhamasmiṁ pucchā sadosāti dassento ‘‘yo kusalo dhammo",
  "tika-abh05t5:156_11": "uppajjeyyā’’tiādimāha. Tattha sabbapucchānaṁ pavattitoti kusalamūlādīnaṁ sattasattapucchānaṁ",
  "tika-abh05t5:156_12": "pavattanato, uppajjamānaṁ kusalaṁ. Tehi paccayehīti pacchājātavipākapaccayehi uppatti",
  "tika-abh05t5:156_13": "anuññātāti āpajjati, na ca taṁ yuttanti adhippāyo. Taṁtaṁpaccayāti tato tato yonisomanasikārādipaccayato.",
  "tika-abh05t5:156_14": "Bhavanamatthitā ettha na ca pucchitāti ‘‘kiṁ siyā’’ti vuttayojanāya dosamāha. Evañca",
  "tika-abh05t5:156_15": "katvāti uppattiyā eva pucchitattā.",
  "tika-abh05t5:157_0": "Tatthāti ‘‘atha vā’’tiādinā vutte atthantare. Uppajjeyyāti uppattiṁ anujānitvāti",
  "tika-abh05t5:157_1": "‘‘uppajjeyyā’’ti ettha vuttaṁ kusalapaccayaṁ uppattiṁ anujānitvā. Tassāti uppattiyā.",
  "tika-abh05t5:157_2": "Bhavanapucchananti hetupaccayā bhavanapucchanaṁ na yuttanti sambandho. Puna tassāti",
  "tika-abh05t5:157_3": "hetupaccayā uppattiyā. Bhavanapucchananti kevalaṁ bhavanapucchanaṁ. Tasmāti yasmā",
  "tika-abh05t5:157_4": "vuttanayena ubhayatthāpi uppattianujānanamukhena bhavanapucchanaṁ ayuttaṁ, tasmā.",
  "tika-abh05t5:157_5": "Anujānanañca aṭṭhakathāyaṁ vutte atthavikappadvaye atthato āpannaṁ, taṁ ananujānanto",
  "tika-abh05t5:157_6": "āha ‘‘ananujānitvāvā’’tiādi. Saṁpucchanamevāti iminā saṁpucchane ‘‘uppajjeyyā’’ti",
  "tika-abh05t5:157_7": "idaṁ kiriyāpadanti dasseti. Yadi evaṁ ‘‘siyā’’ti idaṁ kathanti āha ‘‘siyāti…pe… pucchatī’’ti.",
  "tika-abh05t5:157_8": "Ayaṁ nayoti ‘‘siyā’’tiādinā anantaravutto atthanayo. Na viññāyati anāmaṭṭhavisesattā.",
  "tika-abh05t5:157_9": "Dvepi pucchāti sambhavanapucchā tabbisesapucchā cāti duvidhāpi pucchā ekāyeva pucchā",
  "tika-abh05t5:157_10": "saṁpucchanabhāvato ekādhikaraṇabhāvato ca.",
  "tika-abh05t5:158_0": "Gamanussukkavacananti gamanassa ussukkavacanaṁ. Gamanakiriyāya yathā attano kattā",
  "tika-abh05t5:158_1": "upari kattabbakiriyāya yogyarūpo hoti, evameva ṭhānaṁ gamanussukkanaṁ tassa bodhanaṁ",
  "tika-abh05t5:158_2": "vacanaṁ. Evaṁbhūtā ca kiriyā yasmā atthato kiriyantarāpekkhā nāma hoti, tasmā vuttaṁ",
  "tika-abh05t5:158_3": "‘‘gamanassa…pe… attho’’ti. Kathaṁ panetasmiṁ sahajātapaccayapaṭṭhāne paṭiccavāre",
  "tika-abh05t5:158_4": "paṭiccasaddassa pacchimakālakiriyāpekkhatāti codanaṁ manasi katvā āha ‘‘yadipī’’tiādi.",
  "tika-abh05t5:158_5": "Tenetaṁ dasseti ‘‘asatipi paṭiayanuppajjanānaṁ kālabhede aññatra hetuphalesu dissamānaṁ",
  "tika-abh05t5:158_6": "purimapacchimakālataṁ hetuphalatāsāmaññato idhāpi samāropetvā ruḷhīvasena purimapacchimakālavohāro",
  "tika-abh05t5:158_7": "kato’’ti. Tenāha ‘‘gahaṇappavattiākāravasena…pe… daṭṭhabbo’’ti. Tattha attapaṭilābho uppādoti attho.",
  "tika-abh05t5:159_0": "Gamananti ‘‘paṭiccā’’ti ettha labbhamānaṁ ayanakiriyaṁ pariyāyantarenāha. Sā panatthato",
  "tika-abh05t5:159_1": "pavatti, pavatti ca dhammānaṁ yathāpaccayaṁ uppattiyeva. Sabhāvadhammānañhi uppattiyaṁ",
  "tika-abh05t5:159_2": "loke sabbo kiriyākārakavohāro, tasmā ‘‘paṭiccā’’ti ettha labbhamānaṁ yaṁ paṭiayanaṁ",
  "tika-abh05t5:159_3": "paṭigamanaṁ atthato paṭiuppajjamānaṁ, tañca gacchantādiapekkhāya hotīti āha ‘‘gacchantassa",
  "tika-abh05t5:159_4": "paṭigamanaṁ, uppajjantassa paṭiuppajjana’’nti. Tayidaṁ gamanapaṭigamanaṁ, uppajjanapaṭiuppajjanaṁ",
  "tika-abh05t5:159_5": "samānakiriyā. Kathaṁ? Yasmā paṭikaraṇaṁ paṭisaddattho. Tasmāti yasmā sahajātapaccayabhūtassa",
  "tika-abh05t5:159_6": "uppajjantassa paṭiuppajjanaṁ ‘‘paṭicca uppajjatī’’ti ettha attho, tasmā. Tadāyattuppattiyāti",
  "tika-abh05t5:159_7": "sahayoge karaṇavacanaṁ, karaṇatthe, hetutthe vā, tasmiṁ uppajjamāne kusaladhamme",
  "tika-abh05t5:159_8": "āyattāya paṭibaddhāya uppattiyā saheva paṭigantvāti attho. Tena paṭiayanattalābhānaṁ",
  "tika-abh05t5:159_9": "samānakālataṁ dasseti. Tenevāha ‘‘sahajātapaccayaṁ katvāti vuttaṁ hotī’’tiādi. Nanu",
  "tika-abh05t5:159_10": "ca samānakālakiriyāyaṁ īdiso saddappayogo natthi, purimakālakiriyāyameva ca atthīti?",
  "tika-abh05t5:159_11": "Nāyamekanto samānakālakiriyāyampi kehici icchitattā. Tathā hi –",
  "tika-abh05t5:160": "‘‘Nihantvā timiraṁ loke, udito sataraṁsami;",
  "tika-abh05t5:161": "Lokekacakkhubhūtoya-matthameti divākaro.",
  "tika-abh05t5:162": "‘‘Sirīvilāsarūpena, sabbasobhāvibhāvinā;",
  "tika-abh05t5:163": "Obhāsetvādito buddho, sataraṁsi yathā paro’’ti. –",
  "tika-abh05t5:164": "Ca payogā dissanti.",
  "tika-abh05t5:165_0": "35-38.Tāsūti dukamūlakanaye hetārammaṇaduke ekūnapaññāsapucchā, tāsu. Hetārammaṇaduketi",
  "tika-abh05t5:165_1": "‘‘hetupaccayā ārammaṇapaccayā’’ti evaṁ hetupaccayaārammaṇapaccayānaṁ vasena āgate",
  "tika-abh05t5:165_2": "paccayaduke. Dvinnaṁ pucchānaṁ dassitattāti yasmiṁ vācanāmagge kusalapadamūlā kusalapadāvasānā",
  "tika-abh05t5:165_3": ", kusalādipadattayamūlā kusalādipadattayāvasānā ca ekūnapaññāsāya pucchānaṁ ādipariyosānabhūtā",
  "tika-abh05t5:165_4": "dve eva pucchā dassitā, taṁ sandhāya vuttaṁ. Etthāti etasmiṁ paṇṇattivāre pucchānaṁ",
  "tika-abh05t5:165_5": "vutto na paccayānanti attho. Pucchāya hi vasena hetupaccaye hetupaccayasaṅkhātaṁ",
  "tika-abh05t5:165_6": "ekamūlaṁ etassāti ekamūlako, nayasaddāpekkhāya cāyaṁ pulliṅganiddeso. Evaṁ ārammaṇapaccayamūlakādīsu.",
  "tika-abh05t5:165_7": "Tathā hetuārammaṇapaccayasaṅkhātāni dve mūlāni etassāti dvimūlakotiādinā yojetabbā.",
  "tika-abh05t5:165_8": "Paccayānaṁ pana vuccamāne paṭhamanayassa ekamūlakatā na siyā. Na hi tattha paccayantaraṁ",
  "tika-abh05t5:165_9": "atthi, yaṁ mūlabhāvena vattabbaṁ siyā. Tenāha ‘‘paccayānaṁ pana vasenā’’tiādi. Hetārammaṇadukādīnanti",
  "tika-abh05t5:165_10": "avayave sāmivacanaṁ, adhipatiādīnanti sambandho. Tato paraṁ mūlassa abhāvato sabbamūlakaṁ",
  "tika-abh05t5:165_11": "anavasesānaṁ paccayānaṁ mūlabhāvena gahitattā. Na hi mūlavantabhāvena gahitā paccayā",
  "tika-abh05t5:165_12": "mūlabhāvena gayhanti. Paccayagamanaṁ pāḷigamananti viññāyati abhidheyyānurūpaṁ liṅgavacanādīti",
  "tika-abh05t5:165_13": "katvā. Idhāti anulome. Ca-saddo upacayattho. So tevīsatimūlassa sabbamūlabhāvaṁ upacayena vuccamānaṁ joteti.",
  "tika-abh05t5:166_0": "39-40.Evaṁ satīti ‘‘ārammaṇapaccayā hetupaccayā’’ti ārabhitvā ‘‘ārammaṇapaccayā avigatapaccayā,",
  "tika-abh05t5:166_1": "ārammaṇapaccayā hetupaccayā’’ti evaṁ vācanāmagge sati. Cakkabandhanavasena pāḷigati",
  "tika-abh05t5:166_2": "āpajjatu, ko dosoti kadāci vadeyyāti āha ‘‘heṭṭhimasodhanavasena ca idha abhidhamme",
  "tika-abh05t5:166_3": "pāḷi gatā’’ti. Tathā hi khandhavibhaṅgādīsupi pāḷi heṭṭhimasodhanavasena pavattā.",
  "tika-abh05t5:166_4": "Gaṇanacārena tamatthaṁ sādhetuṁ ‘‘evañca katvā’’tiādi vuttaṁ. Ārammaṇādīsūti ārammaṇamūlakādīsu",
  "tika-abh05t5:166_5": "nayesu. Tasmiṁ tasminti tasmiṁ tasmiṁ ārammaṇādipaccaye. Suddhikatoti suddhikanayato.",
  "tika-abh05t5:166_6": "Tasmāti ārammaṇamūlakādīsu suddhikanayassa alabbhamānattā. Ekamūlakanayo daṭṭhabbo",
  "tika-abh05t5:166_7": "ārammaṇamūlaketi adhippāyo. ‘‘Ārammaṇapaccayā…pe… avigatapaccayāti vā’’tiādi tādisaṁ",
  "tika-abh05t5:166_8": "vācanāmaggaṁ sandhāya vuttaṁ. Yattha ‘‘ārammaṇapaccayā hetupaccayā, ārammaṇapaccayā",
  "tika-abh05t5:166_9": "adhipatipaccayā, ārammaṇapaccayā…pe… avigatapaccayā’’ti evaṁ ārammaṇamūlake anantarapaccayamūlabhūtā",
  "tika-abh05t5:166_10": "ārammaṇapaccayapariyosānameva ekamūlakaṁ dassetvā upari avasiṭṭhaekamūlakato paṭṭhāya",
  "tika-abh05t5:166_11": "yāva sabbamūlake vigatapaccayā, tāva saṁkhipitvā avigatapaccayova dassito. Tenāha",
  "tika-abh05t5:166_12": "‘‘ekamūlakesū’’tiādi. Ito paresupi edisesu ṭhānesu eseva nayo. Mūlameva dassetvāti",
  "tika-abh05t5:166_13": "adhipatimūlake ekamūlakassa ādimeva dassetvā. Na suddhikadassananti na suddhikanayadassanaṁ.",
  "tika-abh05t5:166_14": "‘‘Suddhikanayo hi visesābhāvato ārammaṇamūlakādīsu na labbhatī’’ti hi vuttaṁ. Nāpi",
  "tika-abh05t5:166_15": "sabbamūlakekatipayapaccayadassanaṁ upari sabbamūlake ekamūlakassa āgatattā.",
  "tika-abh05t5:167_0": "41.Ekasmiñcāti avigatamūlakādike ca naye. Saṅkhepantaragatoti saṅkhepassa saṅkhipitassa",
  "tika-abh05t5:167_1": "abbhantaragato, saṅkhipitabboti attho. Majjhimānaṁ dassananti majjhimānaṁ nayato",
  "tika-abh05t5:167_2": "dassanaṁ, aññathā saṅkhepo eva na siyā. Gatidassananti antadassanaṁ akatvā pāḷigatiyā",
  "tika-abh05t5:167_3": "dassanaṁ, tañca ādito paṭṭhāya katipayadassanameva. Tena vigatapaccayuddhāraṇena",
  "tika-abh05t5:167_4": "osānacatukkaṁ dasseti avigatamūlake vigatapaccayassa osānabhāvato. Sabbamūlakassa",
  "tika-abh05t5:167_5": "avasānena ‘‘vigatapaccayā’’ti padena.",
  "tika-abh05t5:168_0": "Yathā hetuādīnaṁ paccayānaṁ uddesānupubbiyā dukatikādiyojanā katā, evaṁ tattha ārammaṇādipaccaye",
  "tika-abh05t5:168_1": "laṅghitvāpi sakkā yojanaṁ kātuṁ, tathā kasmā na katā? Yadipi anavasesato paccayānaṁ",
  "tika-abh05t5:168_2": "mūlabhāvena gahitattā kesañci kehici yojane atthaviseso natthi, ārammaṇamūlakādīsu",
  "tika-abh05t5:168_3": "pana ārammaṇādhipatidukādīnaṁ hetumūlake ca hetuadhipatianantaratikādīnaṁ taṁtaṁavasiṭṭhapaccayehi",
  "tika-abh05t5:168_4": "yojanāya attheva viseso, evaṁ santepi yasmā uppaṭipāṭiyā yojanā na sukhaggahaṇā,",
  "tika-abh05t5:168_5": "sakkā ca ñāṇuttarena puggalena yathādassitena nayena yojitunti uppaṭipāṭiyā paccaye",
  "tika-abh05t5:168_6": "aggahetvā paṭipāṭiyāva te yojetvā dassitāti imamatthamāha ‘‘ettha cā’’tiādinā.",
  "tika-abh05t5:169_0": "Tañca gamanaṁ yuttanti yaṁ sabbehi tikehi ekekassa dukassa yojanāvasena pāḷigamanaṁ,",
  "tika-abh05t5:169_1": "taṁ yuttaṁ tikesu dukānaṁ pakkhepabhāvato. Tatthāti dukesu. Ekekasminti ekekasmiṁ",
  "tika-abh05t5:169_2": "dukatike. Nayāti anulomanayādayo vāre vāre cattāro nayā, pucchā pana sattavīsati.",
  "tika-abh05t5:169_3": "Yadi evaṁ kasmā hetudukena samānāti? Taṁ tikapadesu paccekaṁ hetudukassa labbhamānassa",
  "tika-abh05t5:169_4": "hetudukabhāvasāmaññato vuttaṁ.",
  "tika-abh05t5:170_0": "Vuttanayenāti ‘‘na hī’’tiādinā dukatike vuttanayena. Tattha hi na dukassa yojanā",
  "tika-abh05t5:170_1": "atthi, atha kho dukānaṁ ekekena padena tikassa yojanā. Tenāha ‘‘ekeko tiko dukasatena",
  "tika-abh05t5:170_2": "yojito’’ti. Ekekasminti ekekasmiṁ tikaduke.",
  "tika-abh05t5:171_0": "Tikādayocha nayāti ‘‘tikañca paṭṭhānavara’’ntiādinā gāthāyaṁ vuttā tikapaṭṭhānādayo",
  "tika-abh05t5:171_1": "cha nayā. Sattavidhampīti vārabhedena sattadhā bhinditvā vuttampi. Anulomanti paccayānulomaṁ",
  "tika-abh05t5:171_2": "anulomabhāvasāmaññena saha gahetvā. Tathā catubbidhampi tikapaṭṭhānaṁ tikapaṭṭhānatāsāmaññena,",
  "tika-abh05t5:171_3": "dukapaṭṭhānādīni ca cattāri cattāri taṁsāmaññena saha gahetvā. Imamatthaṁ gahetvā",
  "tika-abh05t5:171_4": "‘‘tikañca paṭṭhānavara’’nti gāthāya adhippāyavibhāvanavasena ‘‘anulomamhī’’tiādinā",
  "tika-abh05t5:171_5": "vuttaṁ imamatthaṁ gahetvā. Sattappabhedeti paṭiccavārādivasena sattappabhede. Chapi",
  "tika-abh05t5:171_6": "ete tikādibhedena catucatuppabhedā dhammānulomādivasena cha uddharitabbāti idaṁ dassetīti",
  "tika-abh05t5:171_7": "yojanā. Ayañhettha saṅkhepattho – dhammānulomādivibhāgabhinnāpi tikādibhāvasāmaññena",
  "tika-abh05t5:171_8": "ekajjhaṁ katvā vuttā tikapaṭṭhānādisaṅkhātā tikādayo cha dhammanayā paṭiccavārādivasena",
  "tika-abh05t5:171_9": "vibhajiyamānā tattha tattha niddhāriyamāne anulomatāsāmaññena anulomanti ekato gahite",
  "tika-abh05t5:171_10": "paccayānulome suṭṭhu ativiya gambhīrāti. Aṭṭhakathāyaṁ pana ‘‘idha pana ayaṁ gāthā",
  "tika-abh05t5:171_11": "tasmiṁ dhammānulome paccayānulomaṁ sandhāya vuttā’’ti dhammānulomo paccayānulomassa",
  "tika-abh05t5:171_12": "visesanabhāvena niyametvā vutto. Esa nayo paccanīyagāthādīsupi. Tikapaṭṭhānassa dukapaṭṭhānassa",
  "tika-abh05t5:171_13": "ca pubbe attho vuttoti āha ‘‘dukatikapaṭṭhānādīsū’’ti. Tikehi paṭṭhānanti tikehi",
  "tika-abh05t5:171_14": "nānappakārato paccayavibhāvanaṁ, tikehi vā ñāṇassa pavattanaṭṭhānaṁ. Dukasambandhi",
  "tika-abh05t5:171_15": "tikapaṭṭhānaṁ, dukavisiṭṭhānaṁ vā tikānaṁ paṭṭhānaṁ dukatikapaṭṭhānanti imamatthaṁ",
  "tika-abh05t5:171_16": "dassento ‘‘dukāna’’ntiādimāha. Dukādivisesitassāti dukādipadavisesitassa dukādibhāvo",
  "tika-abh05t5:171_17": "daṭṭhabbo ‘‘hetuṁ kusalaṁ dhammaṁ paṭicca, nahetuṁ kusalaṁ dhammaṁ paṭiccā’’tiādivacanato.",
  "tika-abh05t5:172": "Paccayānulomavaṇṇanā niṭṭhitā.",
  "tika-abh05t5:173": "2. Paccayapaccanīyavaṇṇanā",
  "tika-abh05t5:174_0": "42-44.Yāvāti pāḷipadassa atthavacanaṁ yattakoti āha ‘‘pabhedo’’ti. Atthi tevīsatimūlakassāti",
  "tika-abh05t5:174_1": "attho. Tāva tattakaṁ pabhedaṁ. Tatthāti anulome āgatanti attho. Nayadassanavasenadassitaṁ,",
  "tika-abh05t5:174_2": "kinti? Ekekassa padassa vitthāraṁ dasseti. Avasesassa paccayassa mūlavantabhāvena gahitassa.",
  "tika-abh05t5:175": "Paccayapaccanīyavaṇṇanā niṭṭhitā.",
  "tika-abh05t5:176": "3. Anulomapaccanīyavaṇṇanā",
  "tika-abh05t5:177_0": "45-48. Puna tatthāti anulome. Paccayapadānīti paccayā eva padāni paccayapadāni. Idhāti",
  "tika-abh05t5:177_1": "anulomapaccanīye. Suddhikapaccayānanti paccayantarena avomissānaṁ paccayānaṁ, anulomapaccanīyadesanaṁ",
  "tika-abh05t5:177_2": "vakkhamānaṁ sandhāyāti attho.",
  "tika-abh05t5:178": "Anulomapaccanīyavaṇṇanā niṭṭhitā.",
  "tika-abh05t5:179": "Pucchāvāravaṇṇanā niṭṭhitā.",
  "tika-abh05t5:180": "1. Kusalattikaṁ",
  "tika-abh05t5:181": "1. Paṭiccavāravaṇṇanā",
  "tika-abh05t5:182": "1. Paccayānulomaṁ",
  "tika-abh05t5:183": "(1) Vibhaṅgavāravaṇṇanā",
  "tika-abh05t5:184_0": "53. Tikapadānaṁ tikantarapadehi visadisatā pākaṭāyevāti vuttaṁ ‘‘tikapadanānattamattena",
  "tika-abh05t5:184_1": "vinā’’ti. Mūlāvasānavasenāti ‘‘ekamūlekāvasānaṁ navā’’tiādinā vuttamūlāvasānavasena.",
  "tika-abh05t5:184_2": "‘‘Na tāyeva vedanāttikādīsū’’ti ettha yā sadisatā paṭikkhittā, taṁ dassetuṁ ‘‘sadisataṁ",
  "tika-abh05t5:184_3": "sandhāya ‘na tāyevā’ti vutta’’nti āha. Yāti yā pucchā. Sabbapucchāsamāharaṇanti sabbāsaṁ",
  "tika-abh05t5:184_4": "ekūnapaññāsāya pucchānaṁ samuccayanaṁ anavasesetvā kathanaṁ. Idha imasmiṁ paṭiccavāruddese",
  "tika-abh05t5:184_5": "kattabbaṁ. Ādito hi anavasesato vutte pacchā yathārahaṁ tadekadesavacanaṁ yuttaṁ.",
  "tika-abh05t5:184_6": "Na hi tattha ekūnapaññāsa pucchā vissajjanaṁ labhantīti tattha tasmiṁ dhammānulomapaccanīye",
  "tika-abh05t5:184_7": "pītittike ekūnapaññāsa pucchā vissajjanaṁ na hi labhanti, aṭṭhavīse pana labhantīti attho.",
  "tika-abh05t5:185_0": "Tena sahajātapaccayabhūtenāti tena vedanādibhedena ekena dhammena sahajātapaccayo",
  "tika-abh05t5:185_1": "hontena, sahajātapaccayataṁ vā pattena pāpuṇantenāti attho. Anuññātaṁ viya hotīti",
  "tika-abh05t5:185_2": "yadipi aṭṭhakathāyaṁ ‘‘yāva nirodhagamanā’’tiādivacanehi khaṇattayasamaṅgī uppajjatīti",
  "tika-abh05t5:185_3": "anuññātaṁ viya hoti, uppādakkhaṇasamaṅgīyeva pana uppajjatīti vutto paṭiccavārādīnaṁ",
  "tika-abh05t5:185_4": "channaṁ vārānaṁ uppādameva gahetvā pavattattā. Tathā hi tesu pacchājātapaccayo anulomato na tiṭṭhati.",
  "tika-abh05t5:186_0": "Idha kusalavacanena gahite khandhe sandhāya vuttanti imasmiṁ paṭiccavāre ‘‘kusalaṁ",
  "tika-abh05t5:186_1": "dhammaṁ paṭicca kusalo dhammo uppajjatī’’ti kusalasaddena gahite khandhe sandhāya",
  "tika-abh05t5:186_2": "vuttaṁ catūsupi kusalakhandhesu ekato uppajjamānesu sāmaññato vuttesu sahajātādisādhāraṇapaccayavasena",
  "tika-abh05t5:186_3": "avisesato sabbe sabbesaṁ paccayāti ayameva imassa paccayo, imasseva ayaṁ paccayoti",
  "tika-abh05t5:186_4": "ca niyametvā vattuṁ na sakkā. Tena vuttaṁ aṭṭhakathāyaṁ ‘‘ekasseva dvinnaṁyeva vā’’tiādi.",
  "tika-abh05t5:186_5": "‘‘Sukhāya vedanāya sampayuttaṁ dhammaṁ paṭiccā’’tiādīsu pana visesanabhāvena vedanādīnaṁ",
  "tika-abh05t5:186_6": "visuṁ gahitattā ‘‘ekaṁ khandhaṁ paṭicca dve khandhā’’tiādi vattuṁ sakkā. Tena vuttaṁ",
  "tika-abh05t5:186_7": "‘‘vedanāttikādīsu panā’’tiādi. Tathāti iminā ‘‘ekekassapi dukādibhedānañcā’’ti imaṁ anukaḍḍhati.",
  "tika-abh05t5:187_0": "Etasminti ‘‘vipākābyākataṁ kiriyābyākata’’nti evaṁ vipākakiriyābyākataggahaṇe. ‘‘Sabbasmiṁ",
  "tika-abh05t5:187_1": "na gahetabba’’nti vuttaṁ, kattha pana gahetabbanti āha ‘‘cittasamuṭṭhānañca rūpanti",
  "tika-abh05t5:187_2": "etthevā’’ti. Evaṁ paṭhame vākye atibyāpitaṁ pariharitvā dutiye abyāpitaṁ pariharituṁ",
  "tika-abh05t5:187_3": "‘‘na kevala’’ntiādi vuttaṁ. Etthāti ‘‘vipākābyākataṁ kiriyābyākata’’nti ettha na",
  "tika-abh05t5:187_4": "gahetabbaṁ tassapi āruppe uppajjamānassa rūpena vinā uppattito. Ettha ca yathā hetupaccayaggahaṇeneva",
  "tika-abh05t5:187_5": "ahetukaṁ nivattitaṁ, evaṁ cittasamuṭṭhānañca rūpanti rūpaggahaṇeneva āruppe vipākopi",
  "tika-abh05t5:187_6": "tattha uppajjamānena cittuppādena saddhiṁ na gahito. Taṁ panetaṁ atthasiddhameva",
  "tika-abh05t5:187_7": "akatvā sarūpato pākaṭataraṁ katvā dassetuṁ aṭṭhakathāyaṁ ‘‘vipākābyākata’’ntiādi",
  "tika-abh05t5:187_8": "vuttaṁ. Paṭisandhipacchimacittāni panettha satipi rūpassa anuppādane vavatthānābhāvato",
  "tika-abh05t5:187_9": "na gahitānīti daṭṭhabbaṁ.",
  "tika-abh05t5:188_0": "Paccayabhūtassāti khandhānaṁ paccayabhūtassa vatthussa aggahitatāpattiṁ nivāretuṁ,",
  "tika-abh05t5:188_1": "kathaṁ? Paccayuppannabhāvena, kattha? ‘‘Kaṭattā ca rūpa’’nti etasmiṁ sāmaññavacane",
  "tika-abh05t5:188_2": "‘‘khandhe paṭicca vatthū’’ti vuttaṁ, evañhissa paccayuppannatā dassitā hotīti. Aññamaññāpekkhaṁ",
  "tika-abh05t5:188_3": "vacanadvayanti ‘‘khandhe paṭicca vatthu, vatthuṁ paṭicca khandhā’’ti padadvayaṁ sandhāya",
  "tika-abh05t5:188_4": "vuttaṁ. Sāmaññena gahitanti ‘‘kaṭattā ca rūpa’’nti iminā sāmaññavacanena, kaṭattārūpasāmaññena vā gahitaṁ.",
  "tika-abh05t5:189_0": "Upādārūpaggahaṇena vinā ‘‘upādārūpa’’nti aggahetvā kevalaṁ cittasamuṭṭhānarūpaṁ ‘‘kaṭattārūpaṁ’’icceva",
  "tika-abh05t5:189_1": "gahetvāti attho. Etasmiṁ pana dassaneti ‘‘mahābhūtepi paṭicca uppattidassanattha’’nti",
  "tika-abh05t5:189_2": "vutte etasmiṁ atthadassane. Khandhapaccayasahitanti paṭisandhiyaṁ kaṭattārūpaṁ, pavattiyaṁ",
  "tika-abh05t5:189_3": "cittasamuṭṭhānaṁ rūpaṁ vadati. Asahitanti pana pavattiyaṁ kaṭattārūpaṁ āhārasamuṭṭhānaṁ",
  "tika-abh05t5:189_4": "utusamuṭṭhānaṁ anindriyabaddhaṁ asaññabhavasaṅgahitañca rūpaṁ. Paṭisandhiyampīti",
  "tika-abh05t5:189_5": "pi-saddena pavattiyampi kaṭattārūpaṁ aññañca tattha uppajjanakaṁ upādārūpanti attho",
  "tika-abh05t5:189_6": "daṭṭhabbo. Kathaṁ panettha bhūte paṭicca uppajjamānassa rūpassa hetupaccayā uppajjatīti?",
  "tika-abh05t5:189_7": "‘‘Khandhe paṭicca hetupaccayā uppajjamānaṁ rūpaṁ bhūtepi paṭicca uppajjatī’’ti evaṁ",
  "tika-abh05t5:189_8": "padametaṁ, bhūtānaṁ vā hetupaccayato nibbattattā evaṁ vuttaṁ. Kāraṇakāraṇampi hi",
  "tika-abh05t5:189_9": "kāraṇantveva vuccati yathā ‘‘corehi gāmo daḍḍho’’ti.",
  "tika-abh05t5:190_0": "Bhūte paṭicca upādārūpanti paduddhāro kato, ‘‘mahābhūte paṭicca upādārūpa’’nti pana",
  "tika-abh05t5:190_1": "pāṭhoti aṭṭhakathāyañca tameva vuttaṁ. Ayaṁ hetthattho – ‘‘mahābhūte paṭicca upādārūpa’’nti",
  "tika-abh05t5:190_2": "imasmiṁ pāṭhe vuttanayena upādārūpampi kusale khandhe mahābhūte ca paṭicca uppajjatīti.",
  "tika-abh05t5:190_3": "Ko pana so nayoti taṁ dassetuṁ ‘‘mahābhūte…pe… sandhāyāhā’’ti vuttaṁ. Tattha atthato",
  "tika-abh05t5:190_4": "ayaṁ nayo vuttoti ‘‘mahābhūte paṭicca cittasamuṭṭhānaṁ rūpaṁ kaṭattārūpaṁ upādārūpa’’nti",
  "tika-abh05t5:190_5": "iminā abyākate khandhe mahābhūte ca paṭicca upādārūpānaṁ uppattivacanena kusale khandhe",
  "tika-abh05t5:190_6": "mahābhūte ca paṭicca upādārūpānaṁ uppatti atthato vutto hotīti attho.",
  "tika-abh05t5:191": "54.Rūpenavinā paccayuppannaṁ na labbhatīti etena yā pucchā arūpamissakāvasānā, tāpi idha na gayhanti, pageva rūpāvasānāti dasseti.",
  "tika-abh05t5:192_0": "57.Tāya samānalakkhaṇāti pañcakkhandhapaṭisandhitāya gabbhaseyyakapaṭisandhiyā samānalakkhaṇā.",
  "tika-abh05t5:192_1": "Paripuṇṇadhammānanti pariyattivibhāgānaṁ pañcakkhandhadhammānaṁ. Etthāti etasmiṁ",
  "tika-abh05t5:192_2": "sahajātapaccayaniddese.",
  "tika-abh05t5:193_0": "Cittakammasamuṭṭhānarūpanti cittasamuṭṭhānarūpaṁ kammasamuṭṭhānarūpañca. Puna āhārasamuṭṭhānanti",
  "tika-abh05t5:193_1": "ettha punagahaṇaṁ utusamuṭṭhānāpekkhaṁ. Na hi taṁ pubbe bāhiraggahaṇena aggahitaṁ,",
  "tika-abh05t5:193_2": "āhārasamuṭṭhānaṁ pana aggahitameva, utusamuṭṭhānassa kasmā punagahaṇanti āha ‘‘etehī’’tiādi.",
  "tika-abh05t5:193_3": "Tatthāti asaññasattesu. Tassāti utusamuṭṭhānassa. Ādimhīti bāhiraāhārasamuṭṭhānautusamuṭṭhānaasaññasattavasena",
  "tika-abh05t5:193_4": "āgatavārehi paṭhamavāre. Avisesavacananti bāhirādivisesaṁ akatvā vuttavacanaṁ, arūpampi",
  "tika-abh05t5:193_5": "paccayaṁ labhantaṁ atthaṁ hetādike paccaye labhantaṁ saha saṅgaṇhitvāti yojanā. Tassāti,",
  "tika-abh05t5:193_6": "tatthāti ca padadvayena yathāvuttaṁ paṭhamavārameva paccāmasati. Taṁsamānagatikanti",
  "tika-abh05t5:193_7": "cittasamuṭṭhānagatikaṁ. Idhāpīti imasmiṁ sahajātapaccayaniddesepi. Kammapaccayavibhaṅge",
  "tika-abh05t5:193_8": "viyāti nānākkhaṇikakammapaccayaniddese viya. Tathā hi vuttaṁ aṭṭhakathāyaṁ ‘‘taṁsamuṭṭhānanti",
  "tika-abh05t5:193_9": "iminā paṭisandhikkhaṇe kaṭattārūpampi saṅgaṇhātī’’ti. Ayañca atthaviseso ettha ekaṁsena",
  "tika-abh05t5:193_10": "icchitabboti dassento ‘‘na hi…pe… atthī’’ti āha.",
  "tika-abh05t5:194_0": "Avisesetvāti ‘‘utusamuṭṭhāna’’ntiādinā visesaṁ akatvā. Upādārūpanti visesetvāva kasmā",
  "tika-abh05t5:194_1": "pana vuttānīti yojanā. Hetupaccayādīsūti ādi-saddena sahajātapaccayādiṁ saṅgaṇhāti.",
  "tika-abh05t5:194_2": "Sahāti cittasamuṭṭhānarūpaṁ kaṭattārūpanti evaṁ ekato. Visunti cittasamuṭṭhānaṁ rūpaṁ",
  "tika-abh05t5:194_3": "kaṭattārūpato visesetvā. Tattha bāhiraggahaṇādīhi viyāti yathā ‘‘bāhiraṁ ekaṁ mahābhūta’’ntiādīsu",
  "tika-abh05t5:194_4": "bāhiraāhārasamuṭṭhānautusamuṭṭhānaggahaṇehi mahābhūtāni visesitāni, evaṁ ettha ‘‘mahābhūte",
  "tika-abh05t5:194_5": "paṭiccā’’ti etasmiṁ niddese mahābhūtānaṁ kenaci visesanena avisesitattā cittasamuṭṭhānarūpabhāvakaṭattārūpabhāvehi",
  "tika-abh05t5:194_6": "visesetvāva vuttānīti yojanā.",
  "tika-abh05t5:195_0": "Idāni aññenapi kāraṇena tesaṁ visesitabbataṁ dassetuṁ ‘‘apicā’’tiādi vuttaṁ. Tattha",
  "tika-abh05t5:195_1": "nakoci paccayoti idaṁ paṭṭhāne āgataniyāmena rūpaṁ upanissayapaccayaṁ na labhatīti",
  "tika-abh05t5:195_2": "katvā vuttaṁ. Tenāha ‘‘hetādīsū’’ti. Tadavinābhāvato pana tassa cittakammānaṁ kāraṇabhāvo",
  "tika-abh05t5:195_3": "veditabbo, yato iddhicittanibbattāni kammapaccayāni cāti vuttāni. Nanu cittaṁ āhārautusamuṭṭhānānaṁ",
  "tika-abh05t5:195_4": "paccayo hotīti? Saccaṁ hoti, so pana upatthambhakattena, na janakattenāti dassento",
  "tika-abh05t5:195_5": "āha ‘‘āhāra…pe… janaka’’nti . Kiṁ pana tesaṁ janakanti āha ‘‘mahābhūtāneva…pe… janakānī’’ti.",
  "tika-abh05t5:195_6": "Cittena kammunā ca vinā abhāve yathākkamaṁ cittakammasamuṭṭhānaupādārūpānanti attho.",
  "tika-abh05t5:195_7": "Cittasamuṭṭhānarūpakaṭattārūpabhūtānevāti cittakammasamuṭṭhānamahābhūtanibbattāneva",
  "tika-abh05t5:195_8": "mahābhūtānaṁ tesaṁ āsannakāraṇattā. Aññānīti utuāhārasamuṭṭhānāni upādārūpāni vadati.",
  "tika-abh05t5:195_9": "Visesanaṁ kataṁ ‘‘cittasamuṭṭhānaṁ rūpaṁ kaṭattārūpaṁ upādārūpa’’nti. Samānajātikena",
  "tika-abh05t5:195_10": "rūpena utunā āhārena cāti attho. Pākaṭavisesanānevāti idaṁ yehi mahābhūtehi tāni",
  "tika-abh05t5:195_11": "nibbattāni, tesaṁ ‘‘āhārasamuṭṭhānaṁ utusamuṭṭhāna’’nti visesitattā vuttaṁ. Na visesanaṁ",
  "tika-abh05t5:195_12": "arahanti na visesitabbāni kāraṇavisesaneneva visesassa siddhattā, ‘‘mahābhūte paṭicca",
  "tika-abh05t5:195_13": "upādārūpa’’ntveva vattabbanti attho. Etāni pana cittajakammajarūpāni.",
  "tika-abh05t5:196_0": "Savisesenāti yena visesena visesitā, taṁ dassento cittaṁ sandhāyāha ‘‘sahajātādipaccayabhāvato’’ti,",
  "tika-abh05t5:196_1": "itaraṁ pana sandhāya ‘‘mūlakāraṇabhāvato’’ti, kammūpanissayapaccayabhāvatoti attho.",
  "tika-abh05t5:196_2": "Itarānīti āhārautusamuṭṭhānānipi upādārūpāni. Mahābhūtavisesaneneva visesitānīti",
  "tika-abh05t5:196_3": "‘‘āhārasamuṭṭhānaṁ ekaṁ mahābhūtaṁ paṭicca utusamuṭṭhānaṁ ekaṁ mahābhūtaṁ paṭiccā’’ti",
  "tika-abh05t5:196_4": "mahābhūtavisesaneneva janakapaccayena āhārena utunā ca visesitāni. Idhāti ‘‘cittasamuṭṭhānaṁ",
  "tika-abh05t5:196_5": "rūpaṁ kaṭattārūpaṁ upādārūpa’’nti imasmiṁ vacane. Ettha hi upādārūpānaṁ cittakammasamuṭṭhānatāvacanena",
  "tika-abh05t5:196_6": "taṁnissayānampi tabbhāvo pakāsitoti. Aññataravisesanaṁ ubhayavisesanaṁ hoti ubhayesaṁ",
  "tika-abh05t5:196_7": "avinibbhogena pavattanato.",
  "tika-abh05t5:197_0": "58.Pubbeti hetupaccayādīsu. Visuṁ paccayabhāvenāti ‘‘paṭisandhikkhaṇe vipākābyākataṁ",
  "tika-abh05t5:197_1": "ekaṁ khandhaṁ paṭicca tayo khandhā kaṭattā ca rūpa’’ntiādinā vatthussa visuṁ paccayabhāvena.",
  "tika-abh05t5:197_2": "Ettha ca visuṁyeva paccayabhāvena dassitānīti na sakkā vattuṁ, ‘‘khandhe paṭicca",
  "tika-abh05t5:197_3": "vatthu, vatthuṁ paṭicca khandhā’’ti paccayuppannabhāvo viya khandhānaṁ ekatopi paccayabhāvo",
  "tika-abh05t5:197_4": "dassito. Teneva hi tasmiṁ atthe attano aruciṁ vibhāvento āha ‘‘iminā adhippāyenāhā’’ti.",
  "tika-abh05t5:197_5": "Yo panattho attano ruccati, taṁ dassetuṁ ‘‘khandhe paṭicca vatthūti idaṁ panā’’tiādi",
  "tika-abh05t5:197_6": "vuttaṁ. Khandhānaṁ paccayabhūtānaṁ paṭiccaṭṭhapharaṇatādassanaṁ , vatthussa paccayabhūtassa",
  "tika-abh05t5:197_7": "paṭiccaṭṭhapharaṇatādassanaṁ, na khandhānanti sambandho. Idhevāti imasmiṁ aññamaññapaccaye",
  "tika-abh05t5:197_8": "eva. Hetupaccayādīsupi ayameva nayo, tattha hi paṭiccaṭṭhapharaṇassa samānatā. Dassitāya",
  "tika-abh05t5:197_9": "paṭiccaṭṭhadvayapharaṇatāya. Khandhavatthūnañca dassitāyevāti khandhavatthūnañca",
  "tika-abh05t5:197_10": "ekato paṭiccaṭṭhapharaṇatā dassitāyeva.",
  "tika-abh05t5:198_0": "Evamādīti ādi-saddena ‘‘akusalaṁ dhammaṁ paṭiccā’’ti evamādi saṅgayhati. Nanu bhavitabbanti",
  "tika-abh05t5:198_1": "yojanā. Hetupaccayādīhi viyāti sadisūdāharaṇanti taṁ dassento ‘‘na hī’’tiādimāha.",
  "tika-abh05t5:198_2": "Yaṁ ‘‘ekaṁ, tayo, dve ca khandhe paṭiccā’’ti vuttaṁ paccayajātanti attho. Paccayaṭṭho",
  "tika-abh05t5:198_3": "hi paṭiccaṭṭho. Tenāha ‘‘te hetupaccayabhūtā eva na hontī’’ti. Etena na paṭiccaṭṭhapharaṇakassa",
  "tika-abh05t5:198_4": "ekantiko hetuādipaccayabhāvoti dasseti. Tenāha ‘‘esa nayo ārammaṇapaccayādīsū’’ti.",
  "tika-abh05t5:198_5": "Na hi ārammaṇapaccayabhūto dhammo paṭiccaṭṭhaṁ pharati. Vuttañca ‘‘kusalaṁ dhammaṁ",
  "tika-abh05t5:198_6": "paṭicca kusalo dhammo uppajjati ārammaṇapaccayā’’ti.",
  "tika-abh05t5:199_0": "Paccayantarenapi upakārakatāmattampi gahetvā paṭiccavāre vārantare ca hetuādipaccayā",
  "tika-abh05t5:199_1": "dassitāti upacayena yathāvuttaṁ vibhāvento ‘‘paccayavāre cā’’tiādimāha. Taṁpaccayāti",
  "tika-abh05t5:199_2": "vatthupaccayā, yathārahaṁ paccayabhūtaṁ vatthuṁ labhitvāti attho. Teti kusale khandhe",
  "tika-abh05t5:199_3": "paṭicca. Tesanti mahābhūtānaṁ khandhānaṁ. Paccayabhāvābhāvatoti idaṁ khandhānaṁ hetusahajātādipaccayabhāvassa",
  "tika-abh05t5:199_4": "mahābhūtesu diṭṭhattā vuttaṁ. Yadi evaṁ aññamaññapaccayāpi te tesaṁ bhaveyyunti parassa",
  "tika-abh05t5:199_5": "āsaṅkanirāsaṅkaṁ karonto ‘‘aññamaññasaddo hī’’tiādimāha. Nirapekkhoti aññanirapekkho.",
  "tika-abh05t5:199_6": "Na hi hetudhammo dhammantarāpekkho hutvā hetupaccayo hoti, saddasīsenettha attho",
  "tika-abh05t5:199_7": "vutto. Aññatarāpekkhoti attanā sahakārikāraṇabhūtaṁ, itaraṁ vā yaṁ kiñci aññataraṁ",
  "tika-abh05t5:199_8": "apekkhatīti aññatarāpekkho. Yathāvuttetaretarāpekkhoti arūpakkhandhādibhedaṁ pāḷiyaṁ",
  "tika-abh05t5:199_9": "vuttappakāraṁ itaretaraṁ mithu paccayabhūtaṁ apekkhatīti itaretarāpekkho. Paccayapaccayuppannā",
  "tika-abh05t5:199_10": "ca khandhā mahābhūtā idha yathāvuttā bhaveyyunti kasmā vuttaṁ. Na hi khandhā mahābhūtā",
  "tika-abh05t5:199_11": "aññamaññaṁ aññamaññapaccayabhāvena vuttā, atha khandhā ca mahābhūtā cāti visuṁ visuṁ",
  "tika-abh05t5:199_12": "gayheyyuṁ, evaṁ sati ‘‘mahābhūtā khandhānaṁ na koci paccayo’’ti na vattabbaṁ.",
  "tika-abh05t5:200_0": "Yassasayaṁ paccayo, tato tena tannissitena vāti yassa dhammassa sayaṁ attanā paccayo",
  "tika-abh05t5:200_1": "hoti, tato dhammato sayaṁ uppajjamānaṁ kathaṁ tena dhammena tannissitena vā aññamaññapaccayena",
  "tika-abh05t5:200_2": "evaṁbhūtaṁ taṁ dhammajātaṁ aññamaññapaccayā uppajjatīti vattabbataṁ arahatīti vuttamevatthaṁ",
  "tika-abh05t5:200_3": "udāharaṇena vibhāveti ‘‘yathā’’tiādinā. Tattha ‘‘khandhe paṭicca khandhā’’ti idaṁ",
  "tika-abh05t5:200_4": "‘‘tena aññamaññapaccayena uppajjamāna’’nti imassa udāharaṇaṁ, ‘‘vatthuṁ paccayā khandhā’’ti",
  "tika-abh05t5:200_5": "idaṁ pana ‘‘tannissitena aññamaññapaccayena uppajjamāna’’nti etassa. Tasmāti vuttameva",
  "tika-abh05t5:200_6": "atthaṁ kāraṇabhāvena paccāmasati. Attano paccayassa paccayattābhāvatoti attano paccayabhūtassa",
  "tika-abh05t5:200_7": "arūpakkhandhassa paccayabhāvābhāvato. Na hi mahābhūtā yato khandhato uppannā, tesaṁ",
  "tika-abh05t5:200_8": "paccayā honti. Tadapekkhattāti itaretarapaccayabhāvāpekkhattā. Khandhe paṭicca paccayā",
  "tika-abh05t5:200_9": "cāti paṭiccavāre vuttaniyāmeneva khandhe paṭicca, paccayavāre vuttaniyāmena khandhe",
  "tika-abh05t5:200_10": "paccayā ca. Naaññamaññapaccayā ca vuttāti aññamaññapaccayato aññasmā nissayapaccayādito",
  "tika-abh05t5:200_11": "mahābhūtānaṁ uppatti vuttā cāti attho. Vatthuṁ paccayā uppajjamānāti vatthuṁ purejātapaccayaṁ",
  "tika-abh05t5:200_12": "katvā uppajjamānā. Tannissitena ca aññamaññapaccayenāti taṁ vatthuṁ nissitena khandhena",
  "tika-abh05t5:200_13": "aññamaññapaccayabhūtena uppajjanti, tasmā yathāvuttena kāraṇena vatthuṁ paccayā…pe…",
  "tika-abh05t5:200_14": "vuttā, iminā pariyāyena pana ujukaṁ pavattiyaṁ vatthussa aññamaññapaccayabhāvoti attho.",
  "tika-abh05t5:201_0": "59.Sā na gahitāti yā ‘‘cakkhāyatanaṁ nissāyā’’tiādinā cakkhāyatanādīnaṁ nissayapaccayatā",
  "tika-abh05t5:201_1": "vuttā, sā idha paṭiccavāre na vuttāti attho sahajātattho paṭiccatthoti katvā. Tenāha",
  "tika-abh05t5:201_2": "‘‘cakkhāyatanādīni…pe… adhippāyo’’ti. Yesaṁ pana arūpakkhandhamahābhūtanāmarūpacittacetasikamahābhūtarūpidhammānaṁ",
  "tika-abh05t5:201_3": "vasena chadhā nissayapaccayo icchito, tesaṁ vasena idha vibhatto eva. Kathaṁ rūpivasena",
  "tika-abh05t5:201_4": "vibhattoti ce? ‘‘Vatthuṁ paṭicca khandhā’’ti hadayavatthuvasena sarūpato dassito",
  "tika-abh05t5:201_5": "eva. Itaresampi vasena ‘‘abyākataṁ dhammaṁ paṭicca abyākato dhammo uppajjati nissayapaccayā’’ti",
  "tika-abh05t5:201_6": "ettha dassito. Yathā hi ‘‘kusalaṁ dhammaṁ paṭicca kusalo dhammo uppajjati ārammaṇapaccayā’’tiādīsu",
  "tika-abh05t5:201_7": "rūpāyatanādīnaṁ asatipi paṭiccaṭṭhapharaṇe ārammaṇapaccayabhāvo dassito hoti, evamidhāpi",
  "tika-abh05t5:201_8": "cakkhāyatanādīnaṁ nissayapaccayabhāvo dassito hoti. Tena vuttaṁ ‘‘nissaya…pe… na gahitānī’’ti.",
  "tika-abh05t5:202_0": "60.Dvīsuupanissayesūti anantarapakatūpanissayesu. Kusalāpi pana mahaggatāti pi-saddena",
  "tika-abh05t5:202_1": "abyākate mahaggate ākaḍḍhati ‘‘kusalāpi mahaggatā ārammaṇūpanissayaṁ na labhanti,",
  "tika-abh05t5:202_2": "pageva abyākatā’’ti. Kadāci na labhanti, yadā garuṁ katvā na pavattantīti attho.",
  "tika-abh05t5:203_0": "61.Aññattha hetupaccayādīsu. Paccayaṁ aniddisitvāti paccayaṁ dhammaṁ sarūpato aniddisitvā.",
  "tika-abh05t5:203_1": "Na hi hetupaccayaniddesādīsu alobhādikusalādisarūpavisesato hetuādidhammā dassitā.",
  "tika-abh05t5:203_2": "Kusalādīsūti idaṁ alobhādivisesanaṁ. Tena yathā alobhādīsu ayameva paccayoti niyamo",
  "tika-abh05t5:203_3": "natthi, evaṁ tabbisesesu kusalādīsūti dasseti. Idha pana purejātapaccaye. Vatthunavatthudhammesūti",
  "tika-abh05t5:203_4": "niddhāraṇe bhummaṁ. Purejātapaccayā uppajjamānānanti iminā paṭisandhikkhaṇe, āruppe",
  "tika-abh05t5:203_5": "uppajjamāne ca khandhe nivatteti. Kasmā panettha vatthupurejātameva gahitaṁ, na ārammaṇapurejātanti",
  "tika-abh05t5:203_6": "codanaṁ manasi katvā āha ‘‘ārammaṇapurejātampi hi vatthupurejāte avijjamāne na labbhatī’’ti.",
  "tika-abh05t5:203_7": "Tassāti paṭisandhivipākassa. Na uddhaṭoti vuttamevatthaṁ pākaṭaṁ kātuṁ ‘‘nevavipāka…pe…",
  "tika-abh05t5:203_8": "tīṇīti vutta’’nti vuttaṁ. Alābhatoti yadi labbheyya, ‘‘cattārī’’ti vattabbaṁ siyāti",
  "tika-abh05t5:203_9": "dasseti. Tatthāti vipākattike. Tīṇīti ‘‘vipākaṁ dhammaṁ paṭicca vipāko dhammo uppajjati",
  "tika-abh05t5:203_10": "purejātapaccayā, vipākadhammadhammaṁ, nevavipākanavipākadhammadhammaṁ paṭiccā’’ti imāni tīṇi.",
  "tika-abh05t5:204_0": "63.Tadupādārūpānanti te mahābhūte nissāya pavattaupādārūpānaṁ. Vadatīti ekakkhaṇikanānākkhaṇikakammapaccayaṁ",
  "tika-abh05t5:204_1": "vadati avinibbhogavasena pavattamānānaṁ tesaṁ paccayena visesābhāvato. Pavattiyaṁ",
  "tika-abh05t5:204_2": "kaṭattārūpānanti visesanaṁ paṭisandhikkhaṇe kaṭattārūpānaṁ ekakkhaṇikassapi kammapaccayassa",
  "tika-abh05t5:204_3": "icchitattā. Teneva hi aṭṭhakathāyaṁ ‘‘tathā paṭisandhikkhaṇe mahābhūtāna’’nti duvidhopi kammapaccayo vutto.",
  "tika-abh05t5:205": "64.Yaṁ yaṁ paṭisandhiyaṁ labbhatīti cakkhundriyādīsu yaṁ yaṁ indriyarūpaṁ paṭisandhiyaṁ labbhati, tassa tassa vasena indriyarūpañca vatthurūpañca ‘‘kaṭattārūpa’’nti vuttaṁ.",
  "tika-abh05t5:206_0": "69.Kesañcīti pañcavokāre paṭisandhikkhandhādīnaṁ. Tesañhi vatthu niyamato vippayuttapaccayo",
  "tika-abh05t5:206_1": "hoti. Samānavippayuttapaccayāti sadisavippayuttapaccayā. Kusalākusalā hi khandhā",
  "tika-abh05t5:206_2": "ekacce ca abyākatā yassa vippayuttapaccayā honti, na sayaṁ tato vippayuttapaccayaṁ",
  "tika-abh05t5:206_3": "labhanti cittasamuṭṭhānānaṁ vippayuttapaccayābhāvato vatthunāva vippayuttapaccayena",
  "tika-abh05t5:206_4": "uppajjanato. Ekacce pana abyākatā yassa vippayuttapaccayā honti, sayampi tato vippayuttapaccayaṁ",
  "tika-abh05t5:206_5": "labhanti yathā paṭisandhikkhaṇe vatthukkhandhā. Tena vuttaṁ ‘‘kesañci khandhā…pe…",
  "tika-abh05t5:206_6": "nānāvippayuttapaccayāpī’’ti. Paccayaṁ paccayaṁ karotīti paccayadhammaṁ vatthuṁ khandhe",
  "tika-abh05t5:206_7": "ca attano paccayabhūtaṁ karoti, yathāvuttaṁ paccayadhammaṁ paccayaṁ katvā pavattatīti",
  "tika-abh05t5:206_8": "attho. Taṁkiriyākaraṇatoti vippayuttapaccayakiccakaraṇato. Paṭicca uppatti natthīti",
  "tika-abh05t5:206_9": "paṭiccaṭṭhapharaṇaṁ natthi sahajātaṭṭho paṭiccaṭṭhoti katvā. ‘‘Paṭicca uppajjantī’’ti",
  "tika-abh05t5:206_10": "ettakamevāha, kiṁ paṭicca? Khandheti pākaṭoyamatthoti. Tenāha ‘‘kiṁ pana paṭiccā’’tiādi.",
  "tika-abh05t5:206_11": "Paccāsattiñāyena anantarassa vidhi paṭisedho vā hotīti gaṇheyyāti taṁ nivāretuṁ vuttanti",
  "tika-abh05t5:206_12": "dassento ‘‘anantarattā…pe… vuttaṁ hotī’’ti āha.",
  "tika-abh05t5:207_0": "71-72.Saṅkhipitvā dassitānaṁ vasenetaṁ vuttanti saṅkhipitvā dassitānaṁ paccayānaṁ",
  "tika-abh05t5:207_1": "vasena etaṁ ‘‘ime tevīsati paccayā’’tiādivacanaṁ vācanāmaggaṁ dassentehipi pāḷiyaṁ",
  "tika-abh05t5:207_2": "vuttanti aṭṭhakathāyaṁ vuttaṁ. Ekenapīti kusalādīsu ca padesu ekenapi padena, tasmiṁ",
  "tika-abh05t5:207_3": "tasmiṁ vā paccayaniddese vākyasaṅkhātena ekenapi padena. Tayo paccayāti hetuārammaṇādhipatipaccayā.",
  "tika-abh05t5:207_4": "Te cattāro pacchājātañca vajjetvāti ettha yathāvutte cattāro paccaye vitthāritattā",
  "tika-abh05t5:207_5": "‘‘vajjetvā’’ti vuttaṁ, pacchājātaṁ pana sabbena sabbaṁ aggahitattā. Ettakā hi ekūnavīsati",
  "tika-abh05t5:207_6": "paccayā yathāvutte paccaye vajjetvā avasiṭṭhā. Ye panāti padakārake vadati. Saṅkhipitvāti",
  "tika-abh05t5:207_7": "padassa ‘‘pāḷiyaṁ vitthāritaṁ avitthāritañca sabbaṁ saṅgahetvā vutta’’nti atthaṁ",
  "tika-abh05t5:207_8": "vadanti. ‘‘Tevīsati paccayā’’ti pāṭhena bhavitabbaṁ ‘‘sabbaṁ saṅgahetvā’’ti vuttattā.",
  "tika-abh05t5:207_9": "Pacchājātapaccayoyeva hi vajjetabboti. Evaṁ vādantare vattabbaṁ vatvā idāni pāḷiyā",
  "tika-abh05t5:207_10": "aviparītaṁ atthaṁ dassetuṁ ‘‘ādimhi panā’’tiādi vuttaṁ.",
  "tika-abh05t5:208": "Vibhaṅgavāravaṇṇanā niṭṭhitā.",
  "tika-abh05t5:209": "(2) Saṅkhyāvāravaṇṇanā",
  "tika-abh05t5:210_0": "73.Yathāaññamaññapaccaye viseso vibhaṅge atthīti idaṁ hetupaccayādivibhaṅgato visesabhāvasāmaññena",
  "tika-abh05t5:210_1": "vuttaṁ. Na hi yādiso aññamaññapaccayavibhaṅge viseso, tādiso purejātapaccayavibhaṅge.",
  "tika-abh05t5:210_2": "Tathā hi aññamaññapaccaye paṭisandhi labbhati, na purejātapaccaye. ‘‘Vipākābyākataṁ",
  "tika-abh05t5:210_3": "ekaṁ khandhaṁ paṭiccā’’tiādike vibhaṅgeti iminā yasmiṁ paccaye vipākābyākataṁ uddhaṭaṁ,",
  "tika-abh05t5:210_4": "taṁ nidassanavasena dasseti. Idaṁ vuttaṁ hoti – yathā hetupaccayādīsu ‘‘vipākābyākataṁ",
  "tika-abh05t5:210_5": "ekaṁ khandhaṁ paṭiccā’’tiādinā vibhaṅge vipākābyākataṁ uddhaṭaṁ atthi, evaṁ vipākābyākatābhāvaṁ",
  "tika-abh05t5:210_6": "āsevanapaccaye visesaṁ dassetīti.",
  "tika-abh05t5:211_0": "74.Etasmiṁ anulometi imasmiṁ paṭiccavāre paccayānulome. Suddhikanayeti paṭhame naye.",
  "tika-abh05t5:211_1": "Dassitagaṇanatoti ‘‘nava, tīṇi, eka’’nti evaṁ saṅkhepato dassitagaṇanato. Tato paresu",
  "tika-abh05t5:211_2": "nayesūti tato paṭhamanayato paresu dutiyādinayesu. Aññissāti navādibhedato aññissā",
  "tika-abh05t5:211_3": "gaṇanāya. Abahugaṇanena yuttassa bahugaṇanassa paccayassa, tena abahugaṇanena. Samānagaṇanatā",
  "tika-abh05t5:211_4": "cāti ca-saddo byatireko. Tena paccanīyato anulome yo viseso vuccati, taṁ joteti.",
  "tika-abh05t5:211_5": "Tenāha ‘‘anulomeyeva daṭṭhabbā’’ti. Anulomeyevāti avadhāraṇena nivattitaṁ dassetuṁ",
  "tika-abh05t5:211_6": "‘‘paccanīye…pe… vakkhatī’’ti vuttaṁ.",
  "tika-abh05t5:212_0": "76-79. Te pana terasamūlakādike naye sāsevanasavipākesu dvīsu dvāvīsatimūlakesu sāsevanameva",
  "tika-abh05t5:212_1": "gahetvā itaraṁ pajahanto āha ‘‘pacchājātavipākānaṁ parihīnattā’’ti. Virodhābhāve",
  "tika-abh05t5:212_2": "satīti idaṁ ‘‘siyā kusalaṁ dhammaṁ paṭicca akusalo dhammo uppajjeyyā’’tiādīsu viya",
  "tika-abh05t5:212_3": "parikappavacanaṁ sandhāya vuttaṁ. Tenāha ‘‘pucchāya dassitanayenā’’ti. Tassa ca tevīsatimūlakassa.",
  "tika-abh05t5:212_4": "Nāmanti tevīsatimūlakanti nāmaṁ. Dvāvīsati…pe… vuttanti etena dvāvīsatimūlakova paramatthato",
  "tika-abh05t5:212_5": "labbhati, na tevīsatimūlakoti dasseti.",
  "tika-abh05t5:213_0": "Aññapadānīti hetuadhipatipadādīni. Suddhikanayoti paṭhamanayo, yaṁ aṭṭhakathāyaṁ",
  "tika-abh05t5:213_1": "‘‘ekamūla’’nti vuttaṁ. Ārammaṇamūlakādīsu na labbhatīti dumūlakādīsu taṁ na yojīyati.",
  "tika-abh05t5:213_2": "Heṭṭhimaṁ heṭṭhimaṁ sodhetvā eva hi abhidhammapāḷi pavattā, tasmā ‘‘ārammaṇe…pe…",
  "tika-abh05t5:213_3": "pañhā’’ti vuttanti sambandho. Tatthāti ‘‘tīṇiyeva pañhā’’ti pāṭhe. ‘‘Vattu adhippāyānuvidhāyī",
  "tika-abh05t5:213_4": "saddappayogo’’ti katvā adhippāyaṁ vibhāvento āha ‘‘tato uddhaṁ gaṇanaṁ nivāreti,",
  "tika-abh05t5:213_5": "na adho paṭikkhipatī’’ti. Gaṇanāya upanikkhittapaññattibhāvato heṭṭhāgaṇanaṁ amuñcitvāva",
  "tika-abh05t5:213_6": "uparigaṇanā sambhavatīti āha ‘‘tīsu ekassa antogadhatāya ca ‘tīṇiyevā’ti vutta’’nti.",
  "tika-abh05t5:213_7": "Attano vacananti ‘‘tatridaṁ lakkhaṇa’’ntiādinā vuttaṁ attano vacanaṁ.",
  "tika-abh05t5:214_0": "80-85.Avigatā…pe… vuttepi vipallāsayojanaṁ akatvāti adhippāyo. Sā dassitā hotīti",
  "tika-abh05t5:214_1": "sā vipallāsayojanaṁ akatvā dassiyamānā yadipi dassitā hoti, na evaṁ āvikaraṇavasena",
  "tika-abh05t5:214_2": "dassitā hoti tādisassa liṅganassa abhāvato yathā vipallāsayojanāyanti adhippāyo.",
  "tika-abh05t5:214_3": "Tenāha ‘‘vipallāsa…pe… hotī’’ti. Evameva adhippāyo yojetabboti ‘‘ye…pe… taṁ dassetu’’nti",
  "tika-abh05t5:214_4": "ettha ‘‘yadipi avigatānantara’’ntiādinā yathā adhippāyo yojito, evameva ‘‘tenetaṁ",
  "tika-abh05t5:214_5": "āvikarotī’’ti etthāpi adhippāyo yojetabbo. Kiṁ vuttaṁ hoti? Yathā tattha ‘‘ūnataragaṇanehi",
  "tika-abh05t5:214_6": "samānagaṇanehi ca saddhiṁ saṁsandane ūnatarā samānā ca gaṇanā hotī’’ti ayamattho",
  "tika-abh05t5:214_7": "ñāpanavasena dassito, evamidhāpīti. Tena vuttaṁ aṭṭhakathāyaṁ ‘‘ārammaṇapaccayo yena",
  "tika-abh05t5:214_8": "yena bahutaragaṇanena vā samānagaṇanena vā paccayena saddhiṁ tikadukādibhedaṁ gacchati,",
  "tika-abh05t5:214_9": "sabbattha tīṇeva pañhavissajjanāni veditabbānī’’ti. Na kevalamatthavisesāvikaraṇatthamevettha",
  "tika-abh05t5:214_10": "tathā yojanā katā, atha kho desanākkamoyeva soti dassetuṁ ‘‘paccanīyādīsupi panā’’tiādimāha.",
  "tika-abh05t5:214_11": "Tattha mūlapadanti ārammaṇapaccayādikaṁ tasmiṁ tasmiṁ naye mūlabhūtaṁ padaṁ. Tatthāti",
  "tika-abh05t5:214_12": "paccanīyādīsu. Etaṁ lakkhaṇanti ‘‘tatridaṁ lakkhaṇa’’ntiādinā vuttalakkhaṇaṁ. Tasmāti",
  "tika-abh05t5:214_13": "yasmā pubbenāparaṁ pāḷi evameva pavattā, tasmā eva. Tena mūlapadaṁ ādimhiyeva ṭhapetvā",
  "tika-abh05t5:214_14": "desanā ñāyāgatāti dasseti. Yadi evaṁ liṅganena atthavisesāvikaraṇaṁ kathanti āha",
  "tika-abh05t5:214_15": "‘‘na ca viññāte atthe vacanena liṅgena ca payojanaṁ atthī’’ti.",
  "tika-abh05t5:215": "Paccayānulomavaṇṇanā niṭṭhitā.",
  "tika-abh05t5:216": "Paṭiccavāro",
  "tika-abh05t5:217": "Paccayapaccanīyavaṇṇanā",
  "tika-abh05t5:218_0": "86-87.Rūpasamuṭṭhāpakavasenevaveditabbanti idaṁ aṭṭhakathāvacanaṁ anantaraṁ ‘‘cittasamuṭṭhānañca",
  "tika-abh05t5:218_1": "rūpa’’nti pāḷiyaṁ āgatattā vuttaṁ, pañcaviññāṇānaṁ pana ahetukapaṭisandhicittānañca",
  "tika-abh05t5:218_2": "vasena yojanā sambhavatīti katvā vuttaṁ ‘‘sabbasaṅgāhikavasena panetaṁ na na sakkā yojetu’’nti.",
  "tika-abh05t5:219": "93.Sahajātapurejātapaccayāti idaṁ paccayena paccayadhammopalakkhaṇanti dassetuṁ ‘‘sahajātā ca hetuādayo…pe… attho daṭṭhabbo’’ti vatvā ‘‘na hī’’tiādinā tamevatthaṁ samattheti.",
  "tika-abh05t5:220": "94-97.So paccayoti so paṭiccaṭṭhapharaṇako paccayo.",
  "tika-abh05t5:221_0": "99-102.Cittasamuṭṭhānādayoti ādi-saddena bāhirarūpaāhārasamuṭṭhānādayo rūpakoṭṭhāsā",
  "tika-abh05t5:221_1": "saṅgayhanti. Tassāti maggapaccayaṁ labhantassa rūpassa. Evameva panāti iminā yathā",
  "tika-abh05t5:221_2": "namaggapaccaye vuttaṁ, evameva nahetupaccayādīsu yaṁ hetupaccayaṁ labhati, tassa",
  "tika-abh05t5:221_3": "parihīnattāti imamatthaṁ upasaṁharati. Tenāha ‘‘ekaccarūpassa paccayuppannatā daṭṭhabbā’’ti.",
  "tika-abh05t5:222_0": "107-130.Sabbatthāti pannarasamūlakādīsu sabbesu nayesu. Kāmaṁ suddhikanayādīsu visadisavissajjanā,",
  "tika-abh05t5:222_1": "idhādhippetatthaṁ pana dassetuṁ ‘‘ekesū’’tiādi vuttaṁ. Idhāti etesu nāhāramūlakādinayesu.",
  "tika-abh05t5:222_2": "Gaṇanāyeva na sarūpadassananti suddhikanaye viya gaṇanāya eva na sarūpadassanaṁ adhippetanti attho.",
  "tika-abh05t5:223": "Paccayapaccanīyavaṇṇanā niṭṭhitā.",
  "tika-abh05t5:224": "Paccayānulomapaccanīyavaṇṇanā",
  "tika-abh05t5:225_0": "131-189.Tiṇṇanti hetu adhipati maggoti imesaṁ tiṇṇaṁ paccayānaṁ. Sādhāraṇānanti ye",
  "tika-abh05t5:225_1": "tesaṁ tiṇṇaṁ sādhāraṇā paccayā paccanīkato na labbhanti, yasmā tesaṁ saṅgaṇhanavasena",
  "tika-abh05t5:225_2": "vuttaṁ, tasmā. Maggapaccayeti maggapaccaye anulomato ṭhite. Itarehīti hetuadhipatipaccayehi.",
  "tika-abh05t5:225_3": "Sādhāraṇā sattevāti maggapaccayavajje satteva. Hetupaccayopi paccanīyato na labbhatīti",
  "tika-abh05t5:225_4": "heturahitesu adhipatino abhāvā. So panāti hetupaccayo asādhāraṇoti katvā na vutto",
  "tika-abh05t5:225_5": "sādhāraṇānaṁ alabbhamānānaṁ vuccamānattā. Na hi hetupaccayo maggapaccayassa sādhāraṇo.",
  "tika-abh05t5:225_6": "Yehīti yehi paccayehi. Teti anantarapaccayādayo. Ekantikattāti avinābhāvato. Arūpaṭṭhānikāti",
  "tika-abh05t5:225_7": "arūpapaccayā arūpadhammānaṁyeva paccayabhūtā anantarapaccayādayo. Tenāti ‘‘ekantikānaṁ",
  "tika-abh05t5:225_8": "arūpaṭṭhānikā’’ti idhādhippetattā. Tehīti purejātāsevanapaccayehi. Tesaṁ vasenāti",
  "tika-abh05t5:225_9": "tesaṁ ūnataragaṇanānaṁ ekakādīnaṁ vasena. Tassa tassāti paccanīyato yojitassa tassa",
  "tika-abh05t5:225_10": "tassa dukādikassa bahugaṇanassa. Gaṇanāti ūnataragaṇanā. Anulomato ṭhitassapīti pi-saddena",
  "tika-abh05t5:225_11": "anulomato ṭhito vā hotu paccanīyato yojito vā, ūnataragaṇanāya samānanti dasseti.",
  "tika-abh05t5:225_12": "Nayidaṁ lakkhaṇaṁ ekantikanti iminā yathāvuttalakkhaṇaṁ yebhuyyavasena vuttanti dasseti.",
  "tika-abh05t5:226": "Paccayānulomapaccanīyavaṇṇanā niṭṭhitā.",
  "tika-abh05t5:227": "Paccayapaccanīyānulomavaṇṇanā",
  "tika-abh05t5:228_0": "190.Sabbesupīti pacchājātaṁ ṭhapetvā sabbesupi paccayesu. So hi anulomato alabbhamānabhāvena",
  "tika-abh05t5:228_1": "gahito ‘‘sabbesū’’ti ettha saṅgahaṁ na labhati. Arūpāvacaravipākassa āruppe uppannalokuttaravipākassa",
  "tika-abh05t5:228_2": "ca purejātāsevanānaṁ alabbhanatoti ‘‘kiñci nidassanavasena dassento’’ti āha.",
  "tika-abh05t5:229_0": "Avasesānaṁ lābhamattanti avasesānaṁ ekaccānaṁ lābhaṁ. Tenāha ‘‘na sabbesaṁ avasesānaṁ",
  "tika-abh05t5:229_1": "lābha’’nti . Pacchājāte pasaṅgo natthīti pacchājāto anulomato tiṭṭhatīti ayaṁ pasaṅgo",
  "tika-abh05t5:229_2": "eva natthi. Purejā…pe… labbhatīti iminā vippayutte paccanīyato ṭhite purejāto labbhatīti",
  "tika-abh05t5:229_3": "ayampi atthato āpanno hotīti taṁ niddhāretvā tattha yaṁ vattabbaṁ, taṁ dassetuṁ ‘‘purejāto",
  "tika-abh05t5:229_4": "pana vippayutte paccanīyato ṭhite anulomato labbhatīti idampī’’tiādi vuttaṁ. Tattha",
  "tika-abh05t5:229_5": "‘‘avasesā sabbepīti atthe gayhamāne āpajjeyyā’’ti idaṁ tassā atthāpattiyā sabbhāvadassanamattaṁ",
  "tika-abh05t5:229_6": "daṭṭhabbaṁ, attho pana tādiso na upalabbhatīti ayamettha adhippāyo. Tenāha ‘‘yampi kecī’’tiādi.",
  "tika-abh05t5:230_0": "Tattha kecīti padakāre sandhāyāha. Te hi ‘‘arūpadhātuyā cavitvā kāmadhātuṁ upapajjantassa",
  "tika-abh05t5:230_1": "gatinimittaṁ ārammaṇapurejātaṁ hotīti ñāpetuṁ ‘navippayuttapaccayā purejāte’ti ayamattho",
  "tika-abh05t5:230_2": "niddhārito’’ti vadanti, taṁ na yujjati āruppe rūpaṁ ārabbha cittuppādassa asambhavato.",
  "tika-abh05t5:230_3": "Tathā heke asaññabhavānantarassa viya āruppānantarassa kāmāvacarapaṭisandhiviññāṇassa",
  "tika-abh05t5:230_4": "purimānupaṭṭhitārammaṇaṁ icchanti. Tenevāha ‘‘tampi tesaṁ rucimattamevā’’tiādi. Yujjamānakapaccayuppannavasena",
  "tika-abh05t5:230_5": "vāti yasmiṁ yasmiṁ paccaye anulomato ṭhite yaṁ yaṁ paccayuppannaṁ bhavituṁ yujjati,",
  "tika-abh05t5:230_6": "tassa tassa vasenāti attho. Na vicāritaṁ suviññeyyattāti adhippāyo. Navāti ārammaṇaanantarasamanantarūpanissayapurejātāsevanasampayuttanatthivigatapaccayā.",
  "tika-abh05t5:230_7": "Tampi tesaṁ navannaṁ paccayānaṁ anulomato alabbhamānataṁ.",
  "tika-abh05t5:231": "191-195.Na aññamaññena ghaṭitassa mūlassāti aññamaññapaccayena paccanīyato ṭhitena yojitassa sattamassa mūlassa vitthāritattā. Sabbaṁ sadisanti sabbapāḷigamanaṁ sadisaṁ.",
  "tika-abh05t5:232_0": "Imasmiṁ…pe… veditabboti ettha imasmiṁ etthāti dve bhummaniddesā. Tesu paṭhamassa",
  "tika-abh05t5:232_1": "visayo paccanīyānulometi aṭṭhakathāyameva dassitoti adassitassa visayaṁ dassetuṁ",
  "tika-abh05t5:232_2": "‘‘etesū’’tiādi vuttaṁ. Pi-saddenāti ‘‘imesampī’’ti ettha pi-saddena. Kismiñci paccaye.",
  "tika-abh05t5:232_3": "Kammapaccayaṁ labhantānipi cakkhādīni vipākaviññāṇādīni ca indriyaṁ na labhantīti",
  "tika-abh05t5:232_4": "katvā ‘‘yebhuyyenā’’ti vuttaṁ, katipayaṁ na labhatīti vuttaṁ hoti. Maggapaccayantiādīsupi",
  "tika-abh05t5:232_5": "eseva nayo. Yathāvuttānīti pañcavokārapavattiasaññabhavapariyāpannāni kaṭattārūpāneva",
  "tika-abh05t5:232_6": "vadati, na cittasamuṭṭhānarūpānīti adhippāyo. Ye rūpadhammānaṁ paccayā hontīti ye",
  "tika-abh05t5:232_7": "hetuadhipatisahajātādipaccayā rūpadhammānaṁ paccayā honti, eteyeva hetuadhipatiādike",
  "tika-abh05t5:232_8": "cha paccaye na labhanti. Eteyevāti vacanena aññe katipaye labhantīti siddhaṁ hotīti",
  "tika-abh05t5:232_9": "taṁ dassento ‘‘pacchājātā…pe… labhatī’’ti āha. Ayañca paccayalābho na janakavasena",
  "tika-abh05t5:232_10": "veditabboti dassetuṁ ‘‘labbhamānā…pe… dassana’’nti vuttaṁ. Dhammavasenāti paccayuppannadhammavasena.",
  "tika-abh05t5:232_11": "Indriyanti indriyapaccayaṁ. Yadi evanti kaṭattārūpaṁ yaṁ yaṁ na labhati, taṁ taṁ",
  "tika-abh05t5:232_12": "yadi vattabbaṁ, evaṁ sante rūpadhammesu bhūtarūpāniyeva aññamaññapaccayaṁ labhantīti",
  "tika-abh05t5:232_13": "āha ‘‘upādārūpāni…pe… vattabba’’nti. Taṁ pana upādārūpānaṁ aññamaññapaccayālābhavacanaṁ.",
  "tika-abh05t5:232_14": "Arūpindriyālābhanti arūpīnaṁ indriyānaṁ vasena indriyapaccayālābhaṁ.",
  "tika-abh05t5:233_0": "196-197. Bahugaṇanampi ūnataragaṇanena yojitaṁ ūnataragaṇameva hotīti katvā vuttaṁ",
  "tika-abh05t5:233_1": "‘‘yadipi tikādīsu ‘hetuyā pañcā’ti idaṁ natthī’’ti. Anuttānaṁ duviññeyyatāya gambhīraṁ.",
  "tika-abh05t5:233_2": "Yathā ca bhūtarūpāni nārammaṇapaccayā aññamaññapaccayā uppajjanti, evaṁ paṭisandhikkhaṇe",
  "tika-abh05t5:233_3": "vatthurūpanti āha ‘‘vatthupi pana labhatī’’ti. Yathā heṭṭhā ekamūlakaṁ ‘‘dumūlaka’’nti",
  "tika-abh05t5:233_4": "vuttaṁ, evaṁ idhāpi dumūlakaṁ ‘‘timūlaka’’nti vadanti.",
  "tika-abh05t5:234_0": "203-233.Cetanāmattasaṅgāhaketi cetanāmattaṁyeva paccayuppannaṁ gahetvā ṭhite pañhe.",
  "tika-abh05t5:234_1": "Tattha hi ‘‘nakammapaccayā hetupaccayā’’ti vattuṁ sakkā. Evaṁpakāreti idaṁ ‘‘tīṇītiādīsū’’ti",
  "tika-abh05t5:234_2": "ettha ādi-saddassa atthavacananti dassento ‘‘ādi-saddo hi pakāratthova hotī’’ti āha.",
  "tika-abh05t5:234_3": "Rūpampi labbhati cetanāmattameva asaṅgaṇhanato.",
  "tika-abh05t5:235": "Paccayapaccanīyānulomavaṇṇanā niṭṭhitā.",
  "tika-abh05t5:236": "Paṭiccavāravaṇṇanā niṭṭhitā.",
  "tika-abh05t5:237": "2. Sahajātavāravaṇṇanā",
  "tika-abh05t5:238_0": "234-242.Sahajātapaccayakaraṇanti sahajātaṁ paccayadhammaṁ paccayaṁ katvā pavatti.",
  "tika-abh05t5:238_1": "Sahajātāyattabhāvagamananti sahajāte paccayadhamme āyattabhāvassa gamanaṁ paccayuppannassa",
  "tika-abh05t5:238_2": "attanā sahajātapaccayāyattavuttitā . Ettha ca sahajātapaccayasaṅkhātaṁ sahajātaṁ",
  "tika-abh05t5:238_3": "karotīti sahajāto, tathāpavatto paccayuppannadhammo. Tattha pavattamāno sahajātasaddo",
  "tika-abh05t5:238_4": "yasmā tassa paccayuppannassa attanā sahajātaṁ paccayadhammaṁ paccayaṁ katvā pavattiṁ",
  "tika-abh05t5:238_5": "tadāyattabhāvūpagamanañca vadatīti vuccati, tasmā vuttaṁ ‘‘sahajātasaddena…pe… vutta’’nti.",
  "tika-abh05t5:238_6": "Tassa karaṇassa gamanassa vāti tassa yathāvuttassa sahajātapaccayakaraṇassa sahajātāyattabhāvūpagamanassa",
  "tika-abh05t5:238_7": "vā. ‘‘Kusalaṁ dhammaṁ sahajāto’’ti imassa kusalaṁ dhammaṁ sahajātaṁ taṁsahabhāvitañca",
  "tika-abh05t5:238_8": "paccayaṁ katvāti ayamatthoti āha ‘‘kusalādīnaṁ kammabhāvato’’ti. Sahajātapaccayasahabhāvīnaṁ",
  "tika-abh05t5:238_9": "paccayānaṁ saṅgaṇhatthañhettha ‘‘sahajātāyattabhāvagamanaṁ vā’’ti vuttaṁ.",
  "tika-abh05t5:239_0": "Taṁkammabhāvatoti tesaṁ yathāvuttapaccayakaraṇatadāyattabhāvagamanānaṁ kammabhāvato.",
  "tika-abh05t5:239_1": "Aṭṭhakathāyaṁ pana ‘‘kusalaṁ dhammaṁ sahajātoti kusalaṁ dhammaṁ paṭicca tena sahajāto",
  "tika-abh05t5:239_2": "hutvā’’ti paṭiccasaddaṁ āharitvā attho vutto, taṁ ‘‘paṭiccattho sahajātattho’’ti",
  "tika-abh05t5:239_3": "katvā vuttaṁ. Sahajātasaddayoge kusalaṁ dhammanti upayogavacanassa yutti na vuttā,",
  "tika-abh05t5:239_4": "‘‘tena sahajāto hutvā’’ti pana vuttattā karaṇatthe upayogavacananti dassitanti keci.",
  "tika-abh05t5:239_5": "Nissayavāre pana kusalaṁ dhammaṁ nissayatthena paccayaṁ katvāti vadantena idhāpi",
  "tika-abh05t5:239_6": "‘‘kusalaṁ dhammaṁ sahajātatthena paccayaṁ katvā’’ti ayamattho vuttoyeva hoti, paṭiccasaddāharaṇampi",
  "tika-abh05t5:239_7": "imamevatthaṁ ñāpetīti daṭṭhabbaṁ. Upādārūpaṁ kiñci bhūtarūpassa anupālakaṁ upatthambhakañca",
  "tika-abh05t5:239_8": "hontampi sahajātalakkhaṇena na hoti, tasmā paṭiccatthaṁ na pharatīti āha ‘‘paṭiccāti",
  "tika-abh05t5:239_9": "iminā vacanena dīpito paccayo na hotī’’ti. Nidassanavasena vuttanti udāharaṇavasena",
  "tika-abh05t5:239_10": "vuttaṁ, na anavasesatoti attho. Yathāvuttoti paṭiccatthapharaṇavasena vutto. Yathā",
  "tika-abh05t5:239_11": "ca upādārūpaṁ bhūtarūpassa upādārūpassa ca paccayo na hoti, evaṁ ṭhapetvā cha vatthūni",
  "tika-abh05t5:239_12": "sesarūpāni arūpadhammānaṁ paccayo na hotīti dassento ‘‘vatthuvajjāni rūpāni ca arūpāna’’nti āha.",
  "tika-abh05t5:240": "Sahajātavāravaṇṇanā niṭṭhitā.",
  "tika-abh05t5:241": "3. Paccayavāravaṇṇanā",
  "tika-abh05t5:242": "243.Pati-saddo patiṭṭhatthaṁ dīpeti ‘‘sāre patiṭṭhito’’tiādīsu, aya-saddo gatiṁ dīpeti ‘‘eti etthāti ayo’’ti.",
  "tika-abh05t5:243_0": "Bhūtupādārūpāni saha saṅgaṇhitvā vuttaṁ upādārūpānaṁ viya bhūtarūpāni nissayo hotīti",
  "tika-abh05t5:243_1": "katvā. Yadi evaṁ kasmā aṭṭhakathāyaṁ ‘‘mahābhūte nissāya cittasamuṭṭhānaṁ upādārūpa’’nti",
  "tika-abh05t5:243_2": "upādārūpaṁyeva dassitanti āha ‘‘aṭṭhakathāyaṁ panā’’tiādi.",
  "tika-abh05t5:244_0": "255.Paṭiccavāre sahajāteti paṭiccavāre sahajātapaccayavaṇṇanāyaṁ, kammautujānanti",
  "tika-abh05t5:244_1": "kammajānaṁ utujānañca vasena attho vuttoti yojanā. Tathā hi tattha vuttaṁ ‘‘dvisantatisamuṭṭhānabhūtavasena",
  "tika-abh05t5:244_2": "vutta’’nti (paṭṭhā. aṭṭha. 1.57). Kamme cāti kamme janakakammapaccaye gahite. Ekantānekantakammajānanti",
  "tika-abh05t5:244_3": "ekantena kammajānaṁ na ekantakammajānañca. Tattha asaññabhave ekantakammajaṁ nāma",
  "tika-abh05t5:244_4": "jīvitindriyaṁ, itaraṁ upādārūpaṁ bhūtarūpañca na ekantakammajaṁ, tadubhayampi tattha",
  "tika-abh05t5:244_5": "ekajjhaṁ katvā vuttaṁ, ‘‘mahābhūte paṭicca kaṭattārūpa’’nti idaṁ pana kammasamuṭṭhānavaseneva",
  "tika-abh05t5:244_6": "vuttanti. So nādhippetoti yo yathādassito paṭiccavāre sahajātapaccaye attho vutto,",
  "tika-abh05t5:244_7": "so idha na adhippeto. Kasmāti ce, āha ‘‘kaṭattā…pe… gahitattā’’ti. Taṁ pahāyāti taṁ",
  "tika-abh05t5:244_8": "paṭiccavāre vuttamatthaṁ pahāya aggahetvā. Yathāgahitassāti ‘‘asañña…pe… kaṭattārūpaṁ",
  "tika-abh05t5:244_9": "upādārūpa’’nti pāḷiyaṁ eva gahitassa. Paṭicca paccayāti idaṁ dvinnaṁ vārānaṁ upalakkhaṇaṁ.",
  "tika-abh05t5:244_10": "Paṭiccavāre āgatanayena mahābhūte paṭicca, paccayavāre āgatanayena mahābhūte paccayā",
  "tika-abh05t5:244_11": "mahābhūtānaṁ uppatti na nivāretabbā, tasmā ‘‘upādārūpasaṅkhātaṁ kaṭattārūpa’’nti",
  "tika-abh05t5:244_12": "evaṁ upādārūpaggahaṇena kaṭattārūpaṁ avisesetvā upādārūpānaṁ nivattetabbānaṁ utucittāhārasamuṭṭhānānaṁ",
  "tika-abh05t5:244_13": "atthitāya kaṭattā…pe… visesanaṁ daṭṭhabbanti evamettha yojanā veditabbā.",
  "tika-abh05t5:245_0": "286-287.Ekaccassa rūpassāti ahetukacittasamuṭṭhānassa. Ito paresupi ekaccarūpaggahaṇe",
  "tika-abh05t5:245_1": "eseva nayo. Cakkhādidhammavasenāti cakkhāyatanādirūpadhammavasena. Cittasamuṭṭhānādikoṭṭhāsavasenāti",
  "tika-abh05t5:245_2": "cittajādirūpadhammabhāgavasena. Sabbaṁ labbhatīti satipi imassa nayassa nahetumūlakatte",
  "tika-abh05t5:245_3": "nonatthinovigatesu ekanti gaṇanaṁ sabbaṁ rūpaṁ sabbassa rūpassa vasena gaṇanā labbhati",
  "tika-abh05t5:245_4": "catusantativasena vattamānesu pañcavīsatiyā rūpadhammesu vajjitabbassa abhāvā.",
  "tika-abh05t5:246": "Paccayavāravaṇṇanā niṭṭhitā.",
  "tika-abh05t5:247": "4. Nissayavāravaṇṇanā",
  "tika-abh05t5:248_0": "329-337.Nissayapaccayabhāvanti nissayavāre vuttassa sahajātapurejātassa ca nissayaṭṭhassa",
  "tika-abh05t5:248_1": "dhammassa paccayabhāvaṁ paccayavārena niyametunti yojanā. Tathā paccayavāre ‘‘paccayā’’ti",
  "tika-abh05t5:248_2": "vuttassa paccayadhammassa sahajātapurejātabhāvaṁ nissayavārena niyametunti yojanā.",
  "tika-abh05t5:248_3": "Niyamanañcettha paccayaṭṭhanissayaṭṭhānaṁ pariyāyantarena pakāsitattā atthato bhedābhāvadassananti",
  "tika-abh05t5:248_4": "veditabbo. Tena vuttaṁ ‘‘paccayattaṁ nāma nissayattaṁ, nissayattaṁ nāma paccayatta’’nti.",
  "tika-abh05t5:249": "Nissayavāravaṇṇanā niṭṭhitā.",
  "tika-abh05t5:250": "5. Saṁsaṭṭhavāravaṇṇanā",
  "tika-abh05t5:251_0": "351-368.Sāti savatthukā paṭisandhi. Idhāpīti imasmiṁ saṁsaṭṭhavārepi. Adhipatipurejātāsevanesu",
  "tika-abh05t5:251_1": "anulomato nakammanavipākanajhānanavippayuttesu paccanīyato ṭhitesu na labbhati, aññesu",
  "tika-abh05t5:251_2": "sahajātādīsu anulomato hetuādīsu paccanīyato ca anulomato ca ṭhitesu labbhatīti.",
  "tika-abh05t5:251_3": "Tenāha ‘‘labbhamānapaccayesū’’ti. Imassa visesassāti imassa yathāvuttassa visesassa",
  "tika-abh05t5:251_4": "dassanatthaṁ uddhaṭā, tasmā tādisassa visesassa dassetabbassa abhāvato vatthuvirahitā",
  "tika-abh05t5:251_5": "paṭisandhi anuddhaṭā, na vippayutte paccanīyato ṭhite abhāvatoti attho. Hetupaccayavirahitamattadassanatthanti",
  "tika-abh05t5:251_6": "iminā bhūtakathanaṁ ahetukaggahaṇaṁ na byabhicāranivattananti dasseti. ‘‘Ahetukavipākakiriyavasenā’’ti",
  "tika-abh05t5:251_7": "bhavitabbaṁ hetupariyantattā maggassa.",
  "tika-abh05t5:252_0": "369-391. ‘‘Hetumhi anulomato ṭhite jhānamaggā paccanīyato na labbhantī’’tiādi yaṁ",
  "tika-abh05t5:252_1": "idha aṭṭhakathāyaṁ vuttaṁ, taṁ hetupaccayādivasena uppajjamāno dhammo cattāro sabbaṭṭhānikā",
  "tika-abh05t5:252_2": "āhārindriyajhānamaggā cāti ime aṭṭha paccaye alabhanto nāma natthīti iminā paṭiccavāre",
  "tika-abh05t5:252_3": "anulomapaccanīyavaṇṇanāyaṁ vuttena nayena vedituṁ sakkāti āha ‘‘paṭiccavāre…pe… nayenā’’ti.",
  "tika-abh05t5:252_4": "Sesesūti ahetukamohavajjāhetukesu pañcaviññāṇā…pe… jhānapaccayaṁ labhanti, tasmā",
  "tika-abh05t5:252_5": "‘‘ahetukamohova jhānamaggapaccayaṁ labhatī’’ti na sakkā vattuṁ, kiñca paccanīyānulome",
  "tika-abh05t5:252_6": "dvinnaṁ paccayānaṁ anulomena anulomavasena saha yojanā natthi ekekasseva yojanāya",
  "tika-abh05t5:252_7": "āgatattā, tasmā ahetukamohova maggapaccayaṁ labhatīti evamettha yojanā veditabbā.",
  "tika-abh05t5:253": "Saṁsaṭṭhavāravaṇṇanā niṭṭhitā.",
  "tika-abh05t5:254": "6. Sampayuttavāravaṇṇanā",
  "tika-abh05t5:255_0": "392-400.Sadisaṁ sampayuttanti ‘‘yaṁ sadisaṁ, taṁ saṁsaṭṭha’’nti vuccamānaṁ sampayuttaṁ",
  "tika-abh05t5:255_1": "na hoti ‘‘saṁsaṭṭhā yojitā hayā’’tiādīsu. Asaṁsaṭṭhaṁ vokiṇṇanti yaṁ na saṁsaṭṭhaṁ",
  "tika-abh05t5:255_2": "antarantarā uppajjamānena vokiṇṇampi vimissatāya sampayuttanti vuccamānaṁ, taṁ saṁsaṭṭhaṁ",
  "tika-abh05t5:255_3": "na hoti ‘‘yā sā vīmaṁsā…pe… kosajjasampayuttā’’tiādīsu. Evaṁ asampayuttassapi saṁsaṭṭhapariyāyo",
  "tika-abh05t5:255_4": "asaṁsaṭṭhassa ca sampayuttapariyāyo atthīti tadubhayaṁ itaretaraṁ niyametīti dassanatthaṁ",
  "tika-abh05t5:255_5": "vāradvayadesanāti dassento āha ‘‘ubhayaṁ…pe… niyāmakaṁ hotī’’ti, saṁsaṭṭhasaddo hi",
  "tika-abh05t5:255_6": "vokiṇṇaṭṭho natthi, sampayuttasaddo ca sadisattho, tasmā yathā saṁsaṭṭhasaddo sampayuttasaddāpekkho",
  "tika-abh05t5:255_7": "sadisatthato vinivattitvā ekuppādādisabhāvameva atthaṁ bodheti, evaṁ sampayuttasaddopi",
  "tika-abh05t5:255_8": "saṁsaṭṭhasaddāpekkho vokiṇṇaṭṭhato vinivattitvāti aññamaññāpekkhassa saddadvayassa",
  "tika-abh05t5:255_9": "aññamaññaniyāmakatā veditabbā.",
  "tika-abh05t5:256": "Sampayuttavāravaṇṇanā niṭṭhitā.",
  "tika-abh05t5:257": "7. Pañhāvāravibhaṅgavaṇṇanā",
  "tika-abh05t5:258_0": "401-403.Tepaccayeti te hetuādike paccaye. Paṭipāṭiyāti ettha paccayapaṭipāṭiyā kusalādipadapaṭipāṭiyā",
  "tika-abh05t5:258_1": "vāti āsaṅkāyaṁ ubhayavasenapi attho yujjatīti dassento paṭhamaṁ tāva sandhāyāha ‘‘yathākkamenā’’tiādi.",
  "tika-abh05t5:258_2": "Tassattho – ‘‘hetupaccayo ārammaṇapaccayo’’tiādinā nayena desanākkamena yāya paṭipāṭiyā",
  "tika-abh05t5:258_3": "paṭiccavāre paccayā āgatā, tadanurūpaṁ te dassetunti. Dutiyaṁ pana dassetuṁ ‘‘kusalo",
  "tika-abh05t5:258_4": "kusalassā’’tiādi vuttaṁ. Sā panāyaṁ padapaṭipāṭi yasmā na kusalapadadassanamattena",
  "tika-abh05t5:258_5": "dassitā hoti, tasmā taṁ ekadesena sakalaṁ nayato dassento āha ‘‘kusalo kusalassāti…pe…",
  "tika-abh05t5:258_6": "hotī’’ti. Tenāti nidassanamattena ‘‘kusalo kusalassā’’ti padena. Sabbo pabhedoti",
  "tika-abh05t5:258_7": "yaṁ tattha tattha paccaye ‘‘kusalo kusalassā’’tiādiko yattako pabhedo vissajjanaṁ",
  "tika-abh05t5:258_8": "labhati, so sabbo pabhedoti attho. Te paccaye paṭipāṭiyā dassetunti te hetuādipaccaye",
  "tika-abh05t5:258_9": "kusalādipadapaṭipāṭiyā dassetuṁ.",
  "tika-abh05t5:259_0": "404. Phalavisesaṁ ākaṅkhantā paṭiggāhakato viya dāyakatopi yathā dakkhiṇā visujjhati,",
  "tika-abh05t5:259_1": "evaṁ dānaṁ dentīti āha ‘‘visuddhaṁ katvā’’ti. Tesanti vattabbatārahanti iminā vodānassa",
  "tika-abh05t5:259_2": "sakadāgāmiādīnaṁ āveṇikataṁ dasseti. Kāmaṁ aggamaggapurecārikampi vodānameva, asekkho",
  "tika-abh05t5:259_3": "pana hutvā taṁ paccavekkhatīti na taṁ idha gahitaṁ. Tanti vodānaṁ. Gotrabhucittanti",
  "tika-abh05t5:259_4": "aṭṭhamakassa uppajjanakāle ‘‘gotrabhū’’ti vattabbatārahaṁ cittaṁ. Gotrabhusadisanti",
  "tika-abh05t5:259_5": "vā sotāpannādigotrābhibhāvīti vā gotrabhucittanti evamettha attho veditabbo. Paccayuppannaṁ",
  "tika-abh05t5:259_6": "bhūmito vavatthapeti, ‘‘tebhūmakakusalamevā’’ti ettha viya na paccayadhammanti attho.",
  "tika-abh05t5:259_7": "Desanantarattāti ‘‘kusalacittasamaṅgissā’’tiādinā puggalāmasanadesanato aññattā,",
  "tika-abh05t5:259_8": "aññathā gahitaṁ puna na gaṇheyyāti adhippāyo.",
  "tika-abh05t5:260_0": "405. Rāgarahitassa viya somanassarahitassa ca rāgassa na ārammaṇe assādanavasena",
  "tika-abh05t5:260_1": "pavatti ajjhupekkhanatoti vuttaṁ ‘‘assādanaṁ…pe… kicca’’nti. Sahasākārappavattāya",
  "tika-abh05t5:260_2": "uppilāvitasabhāvāya pītiyā āhitavisesāya taṇhāya taṁ taṇhābhinandananti vuccatīti",
  "tika-abh05t5:260_3": "taṁ sandhāyāha ‘‘pītikiccasahitāya taṇhāya kicca’’nti. Yathā ca yathāvuttakiccavisesāya",
  "tika-abh05t5:260_4": "pītiyā āhitavisesā taṇhā taṇhābhinandanā, evaṁ diṭṭhābhinandanā veditabbā. Yasmā",
  "tika-abh05t5:260_5": "pana sā atthato paccayavisesavisiṭṭhā diṭṭhiyeva, tasmā vuttaṁ ‘‘diṭṭhābhinandanā",
  "tika-abh05t5:260_6": "diṭṭhiyevā’’ti. Ettha panāti ‘‘abhinandatī’’ti padassa taṇhādiṭṭhivasena vuttesu",
  "tika-abh05t5:260_7": "etesu pana dvīsu atthesu. Abhinandantassāti idaṁ diṭṭhābhinandanaṁyeva sandhāya vuttanti",
  "tika-abh05t5:260_8": "adhippāyena ‘‘pacchimatthameva gahetvā’’ti vuttaṁ. Abhinandantassāti pana avisesato",
  "tika-abh05t5:260_9": "vuttattā taṇhāvasena diṭṭhivasena abhinandantassāti ayamettha attho adhippeto, tasmā",
  "tika-abh05t5:260_10": "‘‘abhinandanā…pe… na sakkā vattu’’nti idamidha vacanamanokāsaṁ. Kasmā? Diṭṭhirahitepi",
  "tika-abh05t5:260_11": "santāne abhinandanassa vuttattā. Taṇhāvasena nandatīti taṇhābhinandanavaseneva vutto",
  "tika-abh05t5:260_12": "attho purimo attho. Dvīsu pana somanassasahagatacittuppādesūti diṭṭhirahitāni somanassasahagatacittāni",
  "tika-abh05t5:260_13": "sandhāyāha. Yathāvuttenāti ‘‘sarāgassa somanassassā’’tiādinā vuttena somanassena",
  "tika-abh05t5:260_14": "assādentassa, rāgena ca tesuyeva yathāvuttesu dvīsu cittesu assādentassa, catūsupi",
  "tika-abh05t5:260_15": "somanassasahagatacittesu sappītikataṇhāya abhinandantassa, catūsupi diṭṭhisampayuttesu",
  "tika-abh05t5:260_16": "diṭṭhābhinandanāya abhinandantassa diṭṭhi uppajjatīti evamettha yojanā veditabbā.",
  "tika-abh05t5:260_17": "Tena vuttaṁ ‘‘itipi sakkā yojetu’’nti. Yathā diṭṭhūpanissayato diṭṭhābhinandanā sambhavati,",
  "tika-abh05t5:260_18": "evaṁ taṇhūpanissayato taṇhābhinandanāpi sambhavatīti daṭṭhabbaṁ. ‘‘Abhinandati rāgo",
  "tika-abh05t5:260_19": "uppajjatī’’ti vacanato sappītikataṇhāya abhinandantassa rāguppattipi vattabbā, na",
  "tika-abh05t5:260_20": "vā vattabbā taṇhābhinandanāya eva rāguppattiyā vuttattā.",
  "tika-abh05t5:261_0": "406. ‘‘Tadārammaṇatāyā’’ti vattabbe ‘‘tadārammaṇatā’’ti vuttanti āha ‘‘vibhattilopo",
  "tika-abh05t5:261_1": "hettha kato’’ti. Tadārammaṇatāti ettha tā-saddābhidheyyo attho bhāvo nāma, so pana",
  "tika-abh05t5:261_2": "tadārammaṇasaddābhidheyyato añño natthīti dassento āha ‘‘bhāvavantato vā añño bhāvo",
  "tika-abh05t5:261_3": "nāma natthī’’ti. Etena sakatthe ayaṁ tā-saddoti dasseti. Tenāha ‘‘vipāko tadārammaṇabhāvabhūtoti",
  "tika-abh05t5:261_4": "attho’’ti. Etasmiñcatthe ‘‘tadārammaṇatā’’ti paccattekavacanaṁ daṭṭhabbaṁ. Viññāṇañcāyatana…pe…",
  "tika-abh05t5:261_5": "na vuttanti yadipi kāmāvacaravipākānampi kammaṁ ārammaṇaṁ labbhati, taṁ pana viññāṇañcāyatananevasaññānāsaññāyatanavipākānaṁ",
  "tika-abh05t5:261_6": "viya na ekantena imassa vipākacittassa idaṁ kammaṁ ārammaṇanti vavatthitaṁ kāmāvacaravipākacittānaṁ",
  "tika-abh05t5:261_7": "bahubhedattā, tasmā taṁ labbhamānampi na vuttanti attho. Yadi evaṁ kiṁ taṁ labbhamānampi",
  "tika-abh05t5:261_8": "na dassitamevāti āsaṅkāyaṁ āha ‘‘tadārammaṇena panā’’tiādi. Anulomato samāpajjane",
  "tika-abh05t5:261_9": "yebhuyyena āsannasamāpattiyā ārammaṇabhāvo dassito, aññathā ‘‘paṭilomato vā ekantarikavasena",
  "tika-abh05t5:261_10": "vā’’ti vacanaṁ niratthakaṁ siyāti adhippāyo. Bhaveyyāti anāsannāpi samāpatti ārammaṇaṁ",
  "tika-abh05t5:261_11": "bhaveyya, na sakkā paṭikkhipitunti attho. Teneva hi ‘‘yebhuyyenā’’ti vuttaṁ. Evaṁ",
  "tika-abh05t5:261_12": "satīti yadi āvajjanāya eva ārammaṇabhāvena kusalānaṁ khandhānaṁ abyākatārammaṇatā",
  "tika-abh05t5:261_13": "adhippetā, evaṁ sante. Vattabbaṁ siyāti ‘‘iddhividhañāṇassā’’ti ca pāḷiyaṁ vattabbaṁ",
  "tika-abh05t5:261_14": "siyā tassāpi āvajjanāya ārammaṇabhāvato. Taṁ na vuttanti taṁ abyākataṁ iddhividhañāṇaṁ",
  "tika-abh05t5:261_15": "‘‘kusalā khandhā iddhividhañāṇassā’’ti na vuttaṁ. Hontīti ārammaṇaṁ honti. Tānīti",
  "tika-abh05t5:261_16": "cetopariyañāṇādīni. Yāya kāyacīti cetopariyañāṇādīnaṁ aññesañca kusalānaṁ ārammaṇakaraṇavasena āvajjantiyā.",
  "tika-abh05t5:262": "407-409. Ādīnavadassanena sabhāvato ca aniṭṭhatāmattavasena ca domanassassa uppatti veditabbāti yojetabbaṁ. Āghātavatthuādibhedena akkhantibhedā veditabbā.",
  "tika-abh05t5:263_0": "410.Sabbassāti pakaraṇaparicchinne gayhamāne sabbassa abyākatassa, atthantaravasena",
  "tika-abh05t5:263_1": "pana gayhamāne sabbassa ñeyyassāti attho. Asakkuṇeyyattāti idaṁ vattabbassa anantāparimeyyatāya",
  "tika-abh05t5:263_2": "vuttaṁ, na aññāṇapaṭighātato.",
  "tika-abh05t5:264_0": "417. Vodānasaṅkhātaṁ vuṭṭhānaṁ apubbato na hotīti vuttaṁ ‘‘apubbato cittasantānato",
  "tika-abh05t5:264_1": "vuṭṭhānaṁ bhavaṅgamevā’’ti. Tañhi yathāladdhassa visesassa vodāpanaṁ paguṇabhāvāpādanaṁ",
  "tika-abh05t5:264_2": "apubbaṁ nāma na hoti. Tathā hi vuttaṁ ‘‘heṭṭhimaṁ heṭṭhimañhi paguṇajjhānaṁ uparimassa",
  "tika-abh05t5:264_3": "uparimassa padaṭṭhānaṁ hoti, tasmā vodānampi vuṭṭhānanti vutta’’nti. Avajjetabbattā",
  "tika-abh05t5:264_4": "vattabbaṁ natthīti kusalabhāvena samānattā vajjetabbatāya abhāvato vibhajitvā vattabbaṁ",
  "tika-abh05t5:264_5": "natthi, tasmā yadettha visesanaṁ labbhati, taṁ dassento ‘‘nevasaññānāsaññāyatanaṁ…pe…",
  "tika-abh05t5:264_6": "samāpattiyā’’ti āha. Cittuppādakaṇḍe vuttamevāti paṭṭhāne pana ‘‘kusale niruddhe",
  "tika-abh05t5:264_7": "vipāko tadārammaṇatā uppajjatī’’tiādinā ‘‘kiriyānantaraṁ tadārammaṇabhāve’’ti yaṁ",
  "tika-abh05t5:264_8": "vattabbaṁ, taṁ cittuppādakaṇḍavaṇṇanāyaṁ vuttameva.",
  "tika-abh05t5:265_0": "Tā ubhopīti yā ‘‘kusalavipākāhetukasomanassasahagatā upekkhāsahagatā cā’’ti dve manoviññāṇadhātuyo",
  "tika-abh05t5:265_1": "vuttā, tā ubhopi somanassasahagatamanoviññāṇadhātuvasena vuttā. Kasmā? Dasannaṁ kāmāvacarabhavaṅgānaṁ",
  "tika-abh05t5:265_2": "attano tadārammaṇakāle santīraṇakāle ca voṭṭhabbanassa anantarapaccayabhāvato. Upekkhāsahagatā",
  "tika-abh05t5:265_3": "pana yathāvuttānaṁ dasannaṁ vipākānaṁ manoviññāṇadhātūnaṁ attano tadārammaṇādikāle",
  "tika-abh05t5:265_4": "voṭṭhabbanakiriyassa santīraṇakāle manodhātukiriyassa bhavaṅgakāleti yojetabbaṁ.",
  "tika-abh05t5:266_0": "423.Paṭivijjhitvāti jānitvā. Daḷhaṁ na gahetabbanti daḷhaggāhaṁ na gahetabbaṁ. Balavato…pe…",
  "tika-abh05t5:266_1": "vipaccanatoti etena balavatā dubbalatā ca appamāṇaṁ, katokāsatā pamāṇanti dasseti.",
  "tika-abh05t5:266_2": "Katokāsatā ca avasesapaccayasamavāye vipākābhimukhatāti daṭṭhabbaṁ. Yaṁ kiñcīti ca",
  "tika-abh05t5:266_3": "balavaṁ dubbalaṁ vāti attho. Vipākajanakampi kiñci kammaṁ upanissayapaccayo na hotīti",
  "tika-abh05t5:266_4": "sakkā vattuṁ. Sati hi kammaupanissayapaccayānaṁ avinābhāve vipākattike upanissayapaccaye",
  "tika-abh05t5:266_5": "gahite kammapaccayo visuṁ na uddharitabbo siyā, vedanāttike ca upanissaye paccanīyato",
  "tika-abh05t5:266_6": "ṭhite kammapaccayena saddhiṁ aṭṭhāti na vattabbaṁ siyāti adhippāyo. Paccayadvayassa",
  "tika-abh05t5:266_7": "pana labbhamānatapparāya desanāya upanissaye gahitepi kammapaccayo uddharitabboyevāti",
  "tika-abh05t5:266_8": "sakkā vattuṁ. Labbhamānassa hi uddharaṇaṁ ñāyāgataṁ, tathā upanissaye paccanīyato",
  "tika-abh05t5:266_9": "ṭhitepi kammapaccayo vattabbova upanissayassa anekabhedattā, vipākaṁ janentaṁ kammaṁ",
  "tika-abh05t5:266_10": "vipākassa upanissayo na hotīti na vattabbamevāti veditabbaṁ.",
  "tika-abh05t5:267_0": "Parassapavattaṁ omānanti parasantāne attānaṁ uddissa pavattaṁ avamānaṁ. Tesūti yo",
  "tika-abh05t5:267_1": "anena pubbe hato, tassa ñātimittesu. Mātughātanatthaṁ pavattitatāya purimacetanāya",
  "tika-abh05t5:267_2": "mātughātakammena sadisatā, yathā ca āṇattiyaṁ pahārepi eseva nayo. Tena vuttaṁ ‘‘esa",
  "tika-abh05t5:267_3": "nayo dvīhi pakārehīti etthāpī’’ti.",
  "tika-abh05t5:268_0": "Vaṭṭanissito dānādivasena saddhaṁ uppādento rāgaṁ upanissāya dānādivasena saddhaṁ",
  "tika-abh05t5:268_1": "uppādeti nāma, na vivaṭṭanissito avisesena vuttattāti āha ‘‘iminā adhippāyena vadatī’’ti.",
  "tika-abh05t5:268_2": "Etesanti kāyikasukhadukkhānaṁ. Ekatopīti idaṁ yadipi ekasmiṁ santāne sukhadukkhānaṁ",
  "tika-abh05t5:268_3": "ekasmiṁ khaṇe uppatti natthi, paccayasamāyogo pana tesaṁ ekajjhampi hotīti katvā vuttaṁ.",
  "tika-abh05t5:269_0": "425.Purimavāresu viyāti paṭiccavārādīsu purimesu viya. Imasminti pañhāvāre. Paccayena",
  "tika-abh05t5:269_1": "uppatti vuccatīti hetuādinā tena tena paccayena taṁtaṁpaccayuppannassa uppatti na",
  "tika-abh05t5:269_2": "vuccati . Tesaṁ tesaṁ dhammānanti hetuādīnaṁ tesaṁ tesaṁ paccayadhammānaṁ. Taṁtaṁpaccayabhāvoti",
  "tika-abh05t5:269_3": "hetuādīnaṁ taṁtaṁpaccayabhāvo vuccati. Teneva purimesu chasu vāresu ‘‘kusalo dhammo",
  "tika-abh05t5:269_4": "uppajjatī’’tiādinā tattha tattha uppādaggahaṇaṁ kataṁ, idha pana ‘‘kusalassa dhammassa",
  "tika-abh05t5:269_5": "hetupaccayena paccayo’’tiādinā paccayabhāvo gahito. Tenāti upatthambhakattena paccayabhāvena. Idhāti pañhāvāre.",
  "tika-abh05t5:270_0": "427.Patiṭṭhābhūtassāti nissayabhūtassa. Kammapaccayoti sahajātakammapaccayo. Dukamūlakadukāvasānāti",
  "tika-abh05t5:270_1": "‘‘kusalo ca abyākato ca dhammā kusalassa ca abyākatassa ca dhammassā’’ti evaṁ dukamūlakadukāvasānā",
  "tika-abh05t5:270_2": "katvā vuttapañhā. Tatthāti paccayavāre. Kusalo ca abyākato ca dhammāti kusalābyākatappabhedā",
  "tika-abh05t5:270_3": "paccayuppannā dhammā. Yato tato vāti paccayadhammaniyamaṁ akatvā yato tato vā kusalābyākatavasena",
  "tika-abh05t5:270_4": "ubhayapaccayato uppattimattameva tattha paccayavāre adhippetaṁ, ubhayassa yathāvuttassa",
  "tika-abh05t5:270_5": "paccayuppannassa ubhinnaṁ yathāvuttānaṁyeva paccayadhammānaṁ paccayabhāvo na adhippeto",
  "tika-abh05t5:270_6": "uppādapadhānattā tassā desanāyāti adhippāyo. Nissayādibhūtāti nissayaatthiavigatabhūtā",
  "tika-abh05t5:270_7": "paccayadhammā na labbhanti, tasmā kusalo ca…pe… na vuttanti yojanā.",
  "tika-abh05t5:271": "Pañhāvāravibhaṅgavaṇṇanā niṭṭhitā.",
  "tika-abh05t5:272": "Pañhāvārassa ghaṭane anulomagaṇanā",
  "tika-abh05t5:273": "439.Etthāti abyākatamūlake. Yadi evanti yadi kusalākusalamūlehi alabbhamānampi labbhati, evaṁ sante. Gaṇanamattasāmaññato, na paccayasāmaññatoti adhippāyo.",
  "tika-abh05t5:274_0": "440.Nidassanavasena daṭṭhabbo yebhuyyena indriyamaggapaccayānañca hetupaccayassa",
  "tika-abh05t5:274_1": "visabhāgattā. Indriyamaggapaccayā ca visabhāgāti visesanena yo tattha sabhāgabhāvo,",
  "tika-abh05t5:274_2": "taṁ nivatteti. Tathā bhāvābhāvatoti tasmiṁ hetupaccayākāre sati bhāvato, hetudhammānaṁ",
  "tika-abh05t5:274_3": "hetupaccayabhāve sati sahajātādipaccayabhāvatoti attho. Adhipatipaccayādīnanti adhipatindriyamaggapaccayānaṁ.",
  "tika-abh05t5:274_4": "Visabhāgatā hetupaccayassa. Kusalādihetūnanti kusalākusalakiriyābyākatahetūnaṁ. Hetupaccayabhāveti",
  "tika-abh05t5:274_5": "hetupaccayatte hetubhāvena upakārakatte. Vipākapaccayabhāvābhāvatoti vipākapaccayabhāvassa",
  "tika-abh05t5:274_6": "abhāvato. Na hi vipākānaṁ vipākapaccayatā atthi. Vipākahetūnaṁ itarahetūhi hetupaccayatāya",
  "tika-abh05t5:274_7": "atthi sabhāgatāti āha ‘‘hetuvajjāna’’nti. Vipākānaṁ visabhāgatāya bhavitabbaṁ, na",
  "tika-abh05t5:274_8": "hi vipākadhammadhammanevavipākanavipākadhammadhammānaṁ vipākehi sabhāgatā atthi rāsantarabhāvatoti",
  "tika-abh05t5:274_9": "adhippāyo. Ubhayapaccayasahiteti hetuvipākapaccayasahite. Hetupaccayabhāve vipākamhīti",
  "tika-abh05t5:274_10": "hetupaccayabhāvena vattamāne vipākadhamme. Vipākapaccayattābhāvābhāvatoti vipākapaccayabhāvābhāvassa",
  "tika-abh05t5:274_11": "abhāvato. Na hi vipāko vipākassa vipākapaccayo na hoti, tasmā natthi hetuvipākapaccayānaṁ",
  "tika-abh05t5:274_12": "visabhāgatāti adhippāyo.",
  "tika-abh05t5:275_0": "Idāni vuttamevatthaṁ udāharaṇena samatthento ‘‘yathā hī’’tiādimāha. Hetusahajātapaccayasahiteti",
  "tika-abh05t5:275_1": "hetupaccayasahajātapaccayasahite, ubhayapaccayayutteti attho. Hetūnanti idaṁ ‘‘sahajātapaccayattābhāvo’’ti",
  "tika-abh05t5:275_2": "imināpi sambandhitabbaṁ. Hetūnañhi hetupaccayasahite rāsimhi hetupaccayabhāvo viya",
  "tika-abh05t5:275_3": "sahajātapaccayabhāvopi atthīti. Tattha hetuvajjānaṁ sahajātadhammānaṁ hetudhammassa",
  "tika-abh05t5:275_4": "ca na sabhāgatā vuccati sahajātapaccayena sabhāgabhāvato. Evamidhāpīti yathā hetusahajātapaccayesu",
  "tika-abh05t5:275_5": "vuttappakārena natthi visabhāgatā, evamidhāpi hetuvipākapaccayesu natthi visabhāgatāti",
  "tika-abh05t5:275_6": "attho. Esa nayo vippayuttapaccayepīti yvāyaṁ nayo hetusahajātapaccayesu visabhāgatābhāvo",
  "tika-abh05t5:275_7": "vutto, esa nayo hetusahite vippayuttapaccayepīti attho. Tatthāpi hi ‘‘hetuvippayuttapaccayasahite",
  "tika-abh05t5:275_8": "rāsimhī’’tiādi sakkā yojetunti. Paccuppanno eva paccayuppanno, paccayo pana atītopi",
  "tika-abh05t5:275_9": "anāgatopi kālavinimuttopi hotīti paccuppannakkhaṇe hetupaccayabhāve sahajātādipaccayabhāvaṁ",
  "tika-abh05t5:275_10": "sandhāya tathābhāvābhāvavasena sabhāgatāya vuccamānāya nānākkhaṇikānaṁ kusalādīnaṁ",
  "tika-abh05t5:275_11": "hetūnaṁ vipākānañca vasena visabhāgatā tasseva hetussa na vattabbāti imamatthaṁ dasseti ‘‘apicā’’tiādinā.",
  "tika-abh05t5:276": "Aggahitavisesato sāmaññato viseso na suviññeyyo hotīti adhippāyenāha ‘‘kusalā vīmaṁsādhipatīti evaṁ vattabba’’nti.",
  "tika-abh05t5:277_0": "441-443.‘‘Itarānidve labhatī’’ti evaṁ vattuṁ na sakkā, hetādhipatidukehi dassitāni",
  "tika-abh05t5:277_1": "yāni ‘‘kusalo dhammo kusalassa dhammassa, kusalo dhammo abyākatassa, kusalo dhammo",
  "tika-abh05t5:277_2": "kusalassa ca abyākatassa ca, abyākato dhammo abyākatassā’’ti cattāri vissajjanāni,",
  "tika-abh05t5:277_3": "tesu hetusahajātanissayaatthiavigataindriyamaggapaccayesu sampayuttapaccaye paviṭṭhe",
  "tika-abh05t5:277_4": "‘‘kusalo dhammo kusalassa, abyākato dhammo abyākatassā’’ti imāni dve labhati. Yaṁ",
  "tika-abh05t5:277_5": "sandhāya aṭṭhakathāyaṁ vuttaṁ ‘‘sace tehi saddhiṁ…pe… tāneva dve labhatī’’ti, tehi",
  "tika-abh05t5:277_6": "pana itarāni nāma ‘‘kusalo dhammo abyākatassa, kusalo dhammo kusalassa ca abyākatassa",
  "tika-abh05t5:277_7": "cā’’ti imāni dvepi siyuṁ. Na hi kusalo dhammo kusalassa vippayuttapaccayena paccayo",
  "tika-abh05t5:277_8": "hoti. Tena vuttaṁ ‘‘itarāni dve labhatīti purimapāṭho’’tiādi. Itarāni dveti vā aññāni",
  "tika-abh05t5:277_9": "dve, yāni sampayuttapaccayavasena dve vissajjanāni, vippayuttapavese pana tato aññāni",
  "tika-abh05t5:277_10": "aññathābhūtāni dve vissajjanāni. Yāni sandhāya vuttaṁ ‘‘kusalo abyākatassa, abyākato",
  "tika-abh05t5:277_11": "abyākatassāti dve labhatīti paṭhantī’’ti. Tesūti ūnataragaṇanāhetūsu vipākaaññamaññādīsu.",
  "tika-abh05t5:278_0": "Anāmaṭṭhavipākānīti aggahitavipākapaccayāni, ghaṭanaṁ apekkhitvā ayaṁ napuṁsakaniddeso.",
  "tika-abh05t5:278_1": "Na vipākaheturahitāni sādhāraṇavasena vuttattā. Tena vuttaṁ aṭṭhakathāyaṁ ‘‘sāmaññato",
  "tika-abh05t5:278_2": "navannampi hetūnaṁ vasena vuttānī’’ti, ‘‘vipākahetupi labbhatī’’ti ca.",
  "tika-abh05t5:279_0": "Tatthāti pañcamaghaṭanato paṭṭhāya pañcasu ghaṭanesu. Tena vipākena saha, samaṁ vā",
  "tika-abh05t5:279_1": "uṭṭhānaṁ etassāti samuṭṭhānanti ayampi attho sambhavatīti vuttaṁ ‘‘paṭisandhiyaṁ",
  "tika-abh05t5:279_2": "kaṭattārūpampi taṁsamuṭṭhānaggahaṇeneva saṅgaṇhātī’’ti. Eseva nayoti iminā kaṭattārūpampi",
  "tika-abh05t5:279_3": "taṁsamuṭṭhānaggahaṇeneva saṅgaṇhātīti imamevatthaṁ atidisati.",
  "tika-abh05t5:280_0": "Evampīti ‘‘etesu panā’’tiādinā saṅkhepato vuttappakārepīti attho. Tenāha ‘‘etesu",
  "tika-abh05t5:280_1": "pana…pe… vuttanayenapī’’ti. Yo yo paccayoti yo yo hetuādipaccayo mūlabhāvena ṭhito",
  "tika-abh05t5:280_2": "paresaṁ paccayānaṁ. Tappaccayadhammānanti tehi hetuādipaccayehi paccayabhūtānaṁ hetuādidhammānaṁ.",
  "tika-abh05t5:280_3": "Niravasesaūnaūnataraūnatamalābhakkamenāti te dhammā yesu vissajjanesu yathārahaṁ",
  "tika-abh05t5:280_4": "niravasesā labbhanti , yesu ūnā ūnatarā ūnatamā ca labbhanti, tena kamena ghaṭanāvacanato",
  "tika-abh05t5:280_5": "paccayuppannāpi yathākkamaṁ niravasesādikkameneva labbhanti. Tenāha ‘‘niravasesalābhe",
  "tika-abh05t5:280_6": "ca…pe… veditabbo’’ti.",
  "tika-abh05t5:281": "Hetumūlakaṁ niṭṭhitaṁ.",
  "tika-abh05t5:282_0": "445.Pañcame ekanti sanissayato abyākatamūlaṁ akusalanti idaṁ sandhāyāha ‘‘vatthuvasena",
  "tika-abh05t5:282_1": "sanissayaṁ vakkhatī’’ti. Na idanti idaṁ catutthaṁ ghaṭanaṁ labbhamānassapi vatthussa",
  "tika-abh05t5:282_2": "vasena ghaṭanaṁ na hoti tassa vakkhamānattā, tasmā ‘‘ārammaṇavasenevā’’ti ekaṁso",
  "tika-abh05t5:282_3": "gahitoti atthayojanā.",
  "tika-abh05t5:283_0": "446.Sahajātapurejātā eko nissayapaccayoti iminā satipi paccayadhammabhede paccayabhāvabhedo",
  "tika-abh05t5:283_1": "natthīti dasseti, tathā ‘‘atthipaccayo’’ti imināpi. Avigatapaccayopettha atthipaccayeneva",
  "tika-abh05t5:283_2": "saṅgahitoti daṭṭhabbo. ‘‘Atthiavigatapaccayo’’ti pāṭho. Sahajātārammaṇādhipati pana",
  "tika-abh05t5:283_3": "na kevalaṁ paccayadhammappabhedova, atha kho paccayabhāvabhedopi atthevāti āha ‘‘evaṁ…pe…",
  "tika-abh05t5:283_4": "abhāvato’’ti. Vuttamevatthaṁ pākaṭataraṁ kātuṁ ‘‘nissayabhāvo hī’’tiādi vuttaṁ. Tattha",
  "tika-abh05t5:283_5": "sahajātapurejātanissayādīnanti sahajātanissayapurejātanissayādīnaṁ. Ādi-saddena sahajātapurejātaatthiavigatabhāve",
  "tika-abh05t5:283_6": "saṅgaṇhāti. Na panevantiādinā vuttamevatthaṁ vivaranto ‘‘sahajāto hī’’tiādimāha.",
  "tika-abh05t5:283_7": "Bhinnasabhāvāti samānepi adhipatisaddavacanīyabhāve paccayabhāvavisiṭṭhena sabhāvena",
  "tika-abh05t5:283_8": "bhinnasabhāvā, na hetupaccayādayo viya sabhāvamattena. Tenevāti bhinnasabhāvattā",
  "tika-abh05t5:283_9": "eva. Aññathā ‘‘kusalo kusalassa sahajātavasena, abyākato ārammaṇavasena adhipatipaccayena",
  "tika-abh05t5:283_10": "paccayo hotī’’ti tadubhayaṁ ekajjhaṁ katvā vattabbaṁ siyā, na ca vuttanti dassento",
  "tika-abh05t5:283_11": "āha ‘‘pañhāvāravibhaṅge…pe… na vutta’’nti.",
  "tika-abh05t5:284_0": "447-452.Sādhāraṇavasenāti adhipatindriyabhāvasāmaññena. Tathā ceva cha ghaṭanāni",
  "tika-abh05t5:284_1": "yojetvā dasseti ‘‘adhipatī’’tiādinā. Dve paccayadhammāti vīriyavīmaṁsānaṁ vasena",
  "tika-abh05t5:284_2": "dve paccayadhammā, ekoyeva cittādhipativasena. Samaggakāni pubbe vattabbāni siyuṁ",
  "tika-abh05t5:284_3": "adhipatipaṭipāṭiyāti adhippāyo. Paṭhamañhi vīriyādhipati pacchā cittādhipatīti. Tesaṁ",
  "tika-abh05t5:284_4": "āhāramaggapaccayānaṁ pacchā vuttāni samaggakāni. Sadisattāti idaṁ parato ‘‘hetuvasena",
  "tika-abh05t5:284_5": "vuttaghaṭanehi sadisattā’’tiādivacanaṁ sandhāya vuttaṁ.",
  "tika-abh05t5:285_0": "457-460.Dumūlakanti kusalābyākatamūlakaṁ. Taṁ kusalamūlakesu kasmā vuttanti codanāyaṁ",
  "tika-abh05t5:285_1": "āha ‘‘abyākatasahitassa kusalassa paccayabhāvadassanavasenā’’ti. Etthāti anulomagaṇane.",
  "tika-abh05t5:285_2": "Yathāvuttesūti ‘‘sahajātaaññamaññanissayavipākasampayuttavippayuttaatthiavigatamūlakesū’’ti",
  "tika-abh05t5:285_3": "evaṁ vuttesu sahajātādimūlakesu. Atthiavigatamūlakavajjesūti atthiavigatamūlakāni",
  "tika-abh05t5:285_4": "ṭhapetvā avasesesu āhārena āhārapaccayena ghaṭanāni na yojitānīti sambandho. Adhipatindriyehi",
  "tika-abh05t5:285_5": "ca nissayādivajjesu sahajātādīsu ghaṭanāni na yojitānīti yojanā. Tesūti hetukammajhānamaggesu",
  "tika-abh05t5:285_6": "āhāre adhipatindriyesu ca taṁtaṁghaṭanavasena yathāvuttesu yojiyamānesu. Tenāti hetuādiarūpadhammānaṁyeva",
  "tika-abh05t5:285_7": "labbhanato. Tehi ghaṭanānīti hetuādīhi yojiyamānāni ghaṭanāni. Rūpamissakattābhāvenāti",
  "tika-abh05t5:285_8": "idaṁ vuttasadisatāya kāraṇavacanaṁ. Kasmā panettha atthiavigatamūlakāni nissayavippayuttaatthiavigatāni",
  "tika-abh05t5:285_9": "tehi vajjitānīti āha ‘‘atthiavigatehi panā’’tiādi. Nissayādīhi yojiyamānāni adhipatindriyāni",
  "tika-abh05t5:285_10": "rūpamissakāni hontīti na vuttānīti sambandho. Yadi evaṁ kasmā atthiavigatamūlakesu",
  "tika-abh05t5:285_11": "āhārena, nissayādimūlakesu ca adhipatindriyehi yojanā katāti codanaṁ sandhāyāha ‘‘adhipatāhārindriyamūlakesū’’tiādi.",
  "tika-abh05t5:286_0": "473-477. Edisesu ṭhānesu khandha-saddo arūpesveva niruḷhoti katvā vuttaṁ ‘‘na pavatte",
  "tika-abh05t5:286_1": "viya khandhāyeva paccayuppannabhāvena gahetabbā’’ti. Kaṭattārūpampi pana labbhatīti",
  "tika-abh05t5:286_2": "iminā ‘‘ekakkhaṇikakammavasena vuttānī’’ti vacanaṁ paṭikkhipati. Yamatthaṁ sandhāya",
  "tika-abh05t5:286_3": "‘‘kasmā na vutta’’nti vuttaṁ, taṁ pākaṭataraṁ karonto ‘‘nanū’’tiādiṁ vatvā puna taṁ",
  "tika-abh05t5:286_4": "udāharaṇena vibhāvetuṁ ‘‘yathācā’’tiādi vuttaṁ. Ārammaṇanissayapaccayabhāvenāti ārammaṇapaccayabhāvena",
  "tika-abh05t5:286_5": "nissayapaccayabhāvena ca. Kammassa ca paccayabhāvo pākaṭoyevāti āha ‘‘kammampi ārammaṇapaccayabhāvena",
  "tika-abh05t5:286_6": "vattabba’’nti. Dvinnaṁ paccayabhāvānanti kammārammaṇapaccayabhāvānaṁ. Aññamaññapaṭikkhepatoti",
  "tika-abh05t5:286_7": "iminā dvinnaṁ paccayabhāvānaṁ bhinnattā pavattiākārassa ekakkhaṇe ekasmiṁ paccayadhamme",
  "tika-abh05t5:286_8": "ayujjamānataṁ dasseti. Yathādassitassa nidassitabbena asamānataṁ dassento ‘‘paccuppannañhi…pe…",
  "tika-abh05t5:286_9": "yuttaṁ vattu’’nti āha. Kammaṁ panātiādinā kammārammaṇapaccayānaṁ pavattiākārassa",
  "tika-abh05t5:286_10": "bhinnattā ekajjhaṁ hutvā appavattimeva vibhāveti. Yato te aññamaññaṁ paṭikkhepakā",
  "tika-abh05t5:286_11": "vuttā, kasmā pana taṁyeva vatthu ārammaṇapaccayo hoti nissayapaccayo ca, na taṁyeva",
  "tika-abh05t5:286_12": "kammaṁ ārammaṇapaccayo ca kammapaccayo cāti? Na codetabbametaṁ, dhammasabhāvo esoti",
  "tika-abh05t5:286_13": "dassento ‘‘esa ca sabhāvo’’tiādimāha. Tattha vattamānānanti paccuppannānaṁ. Yanti",
  "tika-abh05t5:286_14": "idaṁ ‘‘vattabbatā’’ti iminā sambandhiyamānaṁ ‘‘yā’’ti itthiliṅgavasena vipariṇāmetabbaṁ.",
  "tika-abh05t5:286_15": "Yathātiādinā tamevatthaṁ udāharaṇadassanena vibhāveti.",
  "tika-abh05t5:287": "478-483. Yaṁ viññāṇaṁ adhipatipaccayo na hoti, taṁ anāmaṭṭhādhipatibhāvaṁ daṭṭhabbaṁ. Vatthussa vasenāti hāpetabbassa vatthussa vasena.",
  "tika-abh05t5:288_0": "484-495. Arūpindriyāni rūpānaṁ paccayattena labbhantīti yojanā. Yadipi evaṁ vuttaṁ",
  "tika-abh05t5:288_1": "rūpindriyānaṁ arūpānaṁ paccayattañca labbhatīti āha ‘‘cakkhādīni ca pana cakkhuviññāṇādīnaṁ",
  "tika-abh05t5:288_2": "labbhantī’’ti. Taṁsamānagatikāti vīriyena samānagatikā maggapaccayatāya.",
  "tika-abh05t5:289_0": "511-514. Vippayuttamūlake ‘‘dasame kusalādayo cittasamuṭṭhānāna’’nti idaṁ pavattivasena",
  "tika-abh05t5:289_1": "aṭṭhakathāyaṁ vuttanti āha ‘‘paṭisandhiyaṁ pana ‘khandhā kaṭattārūpānaṁ vatthu ca",
  "tika-abh05t5:289_2": "khandhāna’nti idampi labbhatī’’ti. Tassa dassanavasenāti tassa vatthussa dassanavasena,",
  "tika-abh05t5:289_3": "na anavasesato paccayadhammassa dassanavasena. Tenāha ‘‘khandhā ca vatthussāti idampi",
  "tika-abh05t5:289_4": "pana labbhatevā’’ti. Na vajjetabbānīti tesampi paccayuppannabhāvena yojetabbattā.",
  "tika-abh05t5:290_0": "515-518.Arūpavatthārammaṇamahābhūtaindriyāhārānaṁ paccayadhammānanti attho. ‘‘Āhārindriyapaccayā",
  "tika-abh05t5:290_1": "cā’’tipi pana vattabbaṁ. Kasmā? Na hi indriyāhārānaṁ vasena sahajātādayo labbhanti,",
  "tika-abh05t5:290_2": "indriyāhārānaṁ pana vasena indriyāhārapaccayāva labbhanti. ‘‘Sahajātaṁ purejātaṁ",
  "tika-abh05t5:290_3": "pacchājātaṁ āhāraṁ indriya’’nti hi uddisitvā atthipaccayo vibhattoti. Keci panettha",
  "tika-abh05t5:290_4": "‘‘āhāraggahaṇena kabaḷīkāro āhārova gahito, indriyaggahaṇena ca rūpajīvitindriyameva,",
  "tika-abh05t5:290_5": "sesāhārindriyāni sahajātādīsveva antogadhāni katāni. Yāni tadantogadhāni, te sandhāya",
  "tika-abh05t5:290_6": "aṭṭhakathāyaṁ ‘arūpavatthārammaṇamahābhūtaindriyāhārānaṁ vasenā’ti ettha indriyāhāraggahaṇaṁ",
  "tika-abh05t5:290_7": "katanti ‘sahajātapurejātapacchājātapaccayā labbhantī’ti vutta’’nti vadanti.",
  "tika-abh05t5:291_0": "Tattha arūpānaṁ sahajātapacchājātāhārindriyapaccayabhāvo yathārahaṁ veditabbo. Vatthu",
  "tika-abh05t5:291_1": "sahajātaṁ purejātañca, ārammaṇaṁ purejātameva, abhiññāñāṇassa pana kadāci sahajātampi",
  "tika-abh05t5:291_2": "ārammaṇapaccayo hotiyeva. Sahajātaggahaṇena panettha sahajātapaccayabhūtova gayhati,",
  "tika-abh05t5:291_3": "so ca ekuppādādilakkhaṇayuttovāti yo dhammo sahajāto hutvā ārammaṇaṁ hoti, na so",
  "tika-abh05t5:291_4": "idha adhippeto. Yadi sahajātopi ārammaṇaṁ hoti, kasmā pāḷiyaṁ tathā na vibhattanti?",
  "tika-abh05t5:291_5": "Ekakalāpapariyāpannassa ekuppādādilakkhaṇayuttassa bhinnakalāpapariyāpannato saṅkaramocanatthaṁ.",
  "tika-abh05t5:291_6": "Apica appacurabhāvato apākaṭabhāvato ca taṁ na gahitaṁ . Tatoti navamatoti attho,",
  "tika-abh05t5:291_7": "na dasamatoti adhippāyo. Na hi ekādasame adhipati atthīti. Tathā cuddasameti ettha",
  "tika-abh05t5:291_8": "tathā-saddena vatthuggahaṇena cakkhādivatthūnipi gahitānīti imamatthaṁ upasaṁharati.",
  "tika-abh05t5:291_9": "Tadevāti ārammaṇameva.",
  "tika-abh05t5:292_0": "519.Sahajātāni viyāti sahajātapaccayasahitāni viya ghaṭanāni. Sahajātenāti sahajātapaccayena.",
  "tika-abh05t5:292_1": "Tānīti ‘‘pakiṇṇakaghaṭanānī’’ti vuttaghaṭanāni. Yāni hi sahajātapaccayena na yojitāni,",
  "tika-abh05t5:292_2": "tānettha pakiṇṇakaghaṭanānīti vuttāni. Purejāta…pe… vasenāti ettha ayaṁ yojanā –",
  "tika-abh05t5:292_3": "purejātassa pacchājātassa āhārassa indriyassa ca sahajātena aññamaññañca sāmaññavasena,",
  "tika-abh05t5:292_4": "tesaṁyeva sahajātena aññamaññañca asāmaññavasena cāti vuttaṁ hoti. Yathā purejātassa",
  "tika-abh05t5:292_5": "pacchājātassa ca sahajātena asāmaññaṁ bhinnasabhāvattā, tato eva āhārindriyānampi",
  "tika-abh05t5:292_6": "tena asāmaññaṁ, evaṁ purejātādīnaṁ catunnampi aññamaññaṁ asāmaññaṁ bhinnasabhāvattā.",
  "tika-abh05t5:292_7": "Evaṁ asāmaññavasena asamānatāvasena yathāvuttāni ghaṭanāni vippakiṇṇāni. Yathā pana",
  "tika-abh05t5:292_8": "sahajātapaccayadhammā arūpakkhandhādayo teneva sahajātapaccayatāsaṅkhātena mithūnaṁ",
  "tika-abh05t5:292_9": "samānabhāvena aññehi asaṁkiṇṇā attano paccayuppannānaṁ paccayo hontīti asāmaññavasena",
  "tika-abh05t5:292_10": "tesaṁ pavatti, evaṁ purejātādipaccayadhammāpīti tesaṁ sahajātena aññamaññañca yathāvuttassa",
  "tika-abh05t5:292_11": "sāmaññassa asāmaññassa ca vasena tāni ghaṭanāni vippakiṇṇānīti pakiṇṇakāni vuttāni.",
  "tika-abh05t5:292_12": "Evaṁ sante sahajātānampi ghaṭanānaṁ pakiṇṇakabhāvo āpajjatīti? Nāpajjati, tesaṁ sahajātatāya",
  "tika-abh05t5:292_13": "eva avippakiṇṇabhāvasiddhito. Tena vuttaṁ ‘‘sahajātaṁ aggahetvā vuttāni pakiṇṇakāni nāmā’’ti.",
  "tika-abh05t5:293_0": "Tānīti pakiṇṇakaghaṭanāni. Kusalavipākāti kusalā ca vipākā ca, ye abhinnalakkhaṇā",
  "tika-abh05t5:293_1": "hutvā kusalasabhāvā vipākasabhāvā cāti attho. Evaṁsabhāvañca ekaṁ aññindriyamevāti",
  "tika-abh05t5:293_2": "āha ‘‘idaṁ…pe… labbhatī’’ti. Nanu ca saddhindriyādivasenapi ayamattho labbhatīti?",
  "tika-abh05t5:293_3": "Tesaṁ kiriyasabhāvatāpi atthevāti. Dukkhanti cetasikadukkhaṁ. Tenāha ‘‘akusalamevā’’ti.",
  "tika-abh05t5:293_4": "Vipākassa dukkhassāti yojanā. Tena vuttaṁ ‘‘ajhānaṅgattā’’ti. Akusalavipākakiriyāti",
  "tika-abh05t5:293_5": "vicikicchācittapañcaviññāṇakiriyāmanodhātūsu pavattanato akusalavipākakiriyāva hoti",
  "tika-abh05t5:293_6": "cittaṭṭhitīti attho. Yasmā akusalavipākāti evamatthe gayhamāne dukkhassa cittaṭṭhitiyā",
  "tika-abh05t5:293_7": "ca vasena yathā jhānesu, evaṁ aññesaṁ vasena aññesu ca na labbhati, tasmā akusalassa",
  "tika-abh05t5:293_8": "vipākāti evamatthe gayhamāne dukkhindriyassa vasena indriyesu labbhatīti dassento",
  "tika-abh05t5:293_9": "āha ‘‘akusalassa…pe… labbheyyā’’ti. Imasmiṁ kusalattike vipāko vipākābyākatamicceva",
  "tika-abh05t5:293_10": "gayhati, na akusalādipadehi visesetvāti imamatthaṁ dassento ‘‘kusalavipākā…pe… natthī’’ti āha.",
  "tika-abh05t5:294": "Pañhāvārassa ghaṭane anulomagaṇanā niṭṭhitā.",
  "tika-abh05t5:295": "Paccanīyuddhāravaṇṇanā",
  "tika-abh05t5:296_0": "527.Nahetupaccayenāti ettha na-kāro aññatthoti dassento ‘‘hetupaccayato aññena paccayenā’’ti",
  "tika-abh05t5:296_1": "āha. Aggahitaggahaṇenāhi sahajātādisaṅgahavasena aggahitānaṁ gahaṇena. Aṭṭha hontīti",
  "tika-abh05t5:296_2": "imissā pāḷiyā āgatā ārammaṇādayo aṭṭha paccayā honti. Tesūti aṭṭhasu paccayesu. Tīhīti",
  "tika-abh05t5:296_3": "ārammaṇasahajātaupanissayapaccayehi. Dvīhīti ārammaṇapaccayaupanissayapaccayehi.",
  "tika-abh05t5:296_4": "Tasmiṁ tasmiṁ paccayeti tasmiṁ tasmiṁ hetuādike paccaye. Tato hetuādipaccayato. Yathāyogaṁ",
  "tika-abh05t5:296_5": "yojetabbāti yasmiṁ paccaye paccanīyato ṭhite ye paccayā anulomato yojanaṁ labhanti,",
  "tika-abh05t5:296_6": "te yojetabbāti attho.",
  "tika-abh05t5:297_0": "Dvinnanti anantarūpanissayassa pakatūpanissayassāti imesaṁ dvinnaṁ. Vatthupurejātassa",
  "tika-abh05t5:297_1": "vasena purejātaṁ ārammaṇapurejātassa ārammaṇena saṅgahitattā. Aññissā cetanāyāti",
  "tika-abh05t5:297_2": "nānākkhaṇikakammapaccayabhāveneva pavattāya cetanāya. Arūpāhārā apariccattasahajātabhāvā",
  "tika-abh05t5:297_3": "eva āhārapaccayo honti, rūpāhāro ṭhitippattoyevāti vuttaṁ ‘‘sahajātato aññassa kabaḷīkārāhārassa",
  "tika-abh05t5:297_4": "vasena āhāro’’ti. Sahajātato aññassāti ca idaṁ arūpāhāranivattanatthaṁ vuttaṁ, na",
  "tika-abh05t5:297_5": "kabaḷīkārāhāravisesanivattanatthaṁ tādisasseva tassa abhāvato. Na hi rūpāhāro sahajātapaccayo",
  "tika-abh05t5:297_6": "hoti, nāpi purejātapaccayo hoti . Yathā sahajātānaṁ sahajātapaccayo na hoti, evaṁ",
  "tika-abh05t5:297_7": "purejātānaṁ pacchājātapaccayo na hoti, pacchājātānañca purejātapaccayo na hoti. Kasmā?",
  "tika-abh05t5:297_8": "Tādisassa paccayalakkhaṇassa abhāvato. Yesañhi yo janako, na tehi tassa sahajātatā",
  "tika-abh05t5:297_9": "atthi, nāpi purejātatā purejātapaccayalakkhaṇayuttā, pacchājātapaccayatāya pana vattabbameva",
  "tika-abh05t5:297_10": "natthi rūpadhammattā. Upatthambhakattepi eseva nayo, tasmā sahajātādividhuro eva",
  "tika-abh05t5:297_11": "tassa paccayabhāvo veditabbo. Teneva hi ‘‘sahajātaṁ purejātaṁ pacchājātaṁ āhāraṁ",
  "tika-abh05t5:297_12": "indriya’’nti ettha rūpajīvitindriyaṁ viya rūpāhāro visuṁ gahito. Tathā cāha ‘‘rūpāhāro…pe…",
  "tika-abh05t5:297_13": "āhārapaccayova hotī’’ti. Sahajātato purejātato ca aññassa rūpajīvitindriyassāti ettha",
  "tika-abh05t5:297_14": "rūpāhāre vuttanayeneva attho veditabbo.",
  "tika-abh05t5:298_0": "Evañca katvāti purimapurimehi asaṅgahitasaṅgaṇhanavasena pacchimapacchimānaṁ gahitattā",
  "tika-abh05t5:298_1": "tathā rūpāhārassa jīvitindriyassa ca vasena idha āhārindriyapaccayānaṁ gahitattāti",
  "tika-abh05t5:298_2": "attho, aññathā ‘‘āhārapaccayena paccayo, indriyapaccayena paccayo’’ti vattabbaṁ siyāti",
  "tika-abh05t5:298_3": "adhippāyo. Tenevāha ‘‘ārammaṇa…pe… icceva vutta’’nti. Tadaññābhāvāti tato ārammaṇādipaccayato",
  "tika-abh05t5:298_4": "aññassa idhādhippetakammādipaccayassa kusale abhāvā. Tasmāti yasmā ārammaṇato aññesaṁ",
  "tika-abh05t5:298_5": "dvinnaṁ vasena upanissayo vutto, tasmā ‘‘ārammaṇādhipati ārammaṇapaccaye saṅgahaṁ",
  "tika-abh05t5:298_6": "gacchatī’’ti vattabbaṁ, na ārammaṇūpanissayeti adhippāyo. Yadi evaṁ kasmā parittattikapañhāvārapaccanīye",
  "tika-abh05t5:298_7": "ārammaṇaṁ na vuttaṁ. Upanissayena hi asaṅgahitatte taṁ vattabbameva siyāti codanaṁ",
  "tika-abh05t5:298_8": "sandhāyāha ‘‘yaṁ panā’’tiādi. Tattha purimehi asaṅgahitavasena vuttānanti purimehi",
  "tika-abh05t5:298_9": "paccayehi asaṅgahitavasena vuttānaṁ pacchimānaṁ paccayānaṁ. Saṅgahitavivajjanābhāvatoti",
  "tika-abh05t5:298_10": "attanā samānalakkhaṇatāya saṅgahitassa paccayassa vivajjanābhāvato, vivajjane kāraṇaṁ",
  "tika-abh05t5:298_11": "natthīti attho. Upanissayato aññārammaṇābhāvatoti appamāṇo dhammo appamāṇassa dhammassa",
  "tika-abh05t5:298_12": "ārammaṇaṁ honto ārammaṇūpanissayova hoti ārammaṇādhipatibhāvatoti attho. Yathā ārammaṇe",
  "tika-abh05t5:298_13": "gahite ārammaṇūpanissayo gahitova hoti balavārammaṇabhāvato , evaṁ ārammaṇūpanissaye",
  "tika-abh05t5:298_14": "gahite ārammaṇaṁ gahitameva hoti taṁsabhāvattāti tattha taṁ visuṁ na uddhaṭanti daṭṭhabbaṁ.",
  "tika-abh05t5:298_15": "Tenāha ‘‘na pana ārammaṇūpanissayassa ārammaṇe asaṅgahitattā’’ti.",
  "tika-abh05t5:299_0": "Pacchājātaāhārānanti attano paccayuppannato purejātakāyato pacchājātānaṁ arūpāhārānaṁ.",
  "tika-abh05t5:299_1": "Te hi attanā sahajātaarūpadhammānaṁ taṁsamuṭṭhānarūpadhammānampi sahajātaatthipaccayā",
  "tika-abh05t5:299_2": "honti, purejātānaṁ pana vatthūnaṁ pacchājātaatthipaccayo. Pacchājātindriyānanti pacchājātānaṁ",
  "tika-abh05t5:299_3": "arūpindriyānaṁ. Sesaṁ āhāre vuttanayena yojetabbaṁ. Yasmā ete āhārindriyā yasmiṁ",
  "tika-abh05t5:299_4": "khaṇe purejātaatthipaccayaṁ labhanti, tasmiṁyeva khaṇe taṁtaṁpaccayuppannānaṁ sahajātaatthipaccayo",
  "tika-abh05t5:299_5": "pacchājātaatthipaccayo ca honti, tasmā vuttaṁ ‘‘sahāpi atthiavigatapaccayabhāvo hotī’’ti.",
  "tika-abh05t5:299_6": "Tiṇṇanti sahajātādīnaṁ tiṇṇaṁ. Chahi bhedehīti visuṁ gahitehi sahajātādīhi pañcahi",
  "tika-abh05t5:299_7": "yathārahaṁ ekajjhaṁ gahitabhedena cāti chahi atthipaccayabhedehi. Ekekaṁ saṅgahetvāti",
  "tika-abh05t5:299_8": "atthipaccayalakkhaṇaṁ avigatapaccayalakkhaṇañca visuṁ visuṁ chahi bhedehi saṅgahetvā vuttaṁ.",
  "tika-abh05t5:300_0": "Ajjhattikabāhirabhedatoti vattabbaṁ cakkhādīnaṁ jīvitindriyassa ca adhippetattā,",
  "tika-abh05t5:300_1": "saparasantānikānañca indriyānaṁ anadhippetattā. Nissayapurejātavippayuttaatthiavigatānaṁ",
  "tika-abh05t5:300_2": "purejātabhūtānanti adhippāyo. Tesañhi purejāte saṅgaho. Tadekadesassāti ārammaṇekadesassa,",
  "tika-abh05t5:300_3": "ārammaṇādhipatiārammaṇūpanissayānanti attho. Tesanti nissayādīnaṁ. Upanissayādīsūti",
  "tika-abh05t5:300_4": "upanissayapurejātapaccayādīsu. Taṁ pana purejātabhūtaṁ ārammaṇaṁ. Tatthāti upanissayapaccayasaṅgahe.",
  "tika-abh05t5:300_5": "Yathāvuttanayo cettha ekantena gahetabboti dassetuṁ ‘‘atha panā’’tiādi vuttaṁ.",
  "tika-abh05t5:301_0": "Eva-saddo ānetvā yojetabbo, aññathā tesu pañhesu ekasabhāvatova paccayassa āgamanaṁ",
  "tika-abh05t5:301_1": "vuttaṁ siyā. Tenāti ‘‘ekovā’’ti avadhāraṇena aggahitena. Tesūti sahajātapurejātapaccayesu.",
  "tika-abh05t5:301_2": "Ukkaṭṭhavasenāti ‘‘eko dve’’tiādinā vuttaukkaṁsavasena. Te te paccaye saṅgahetvāti",
  "tika-abh05t5:301_3": "te hetuādipaccaye sahajātādipaccayehi saṅgahetvā. Dassitapaccayaparicchedoti soḷasādibhedena",
  "tika-abh05t5:301_4": "saṅgahetvā dassitapaccayaparicchedo.",
  "tika-abh05t5:302_0": "Pabhedaparihānīsūti sahajātapaccayādīhi saṅgahitapaccayappabhede taṁtaṁpaccayapaṭikkhepe",
  "tika-abh05t5:302_1": "pañhāparihāniyañcāti attho. Nahetupaccayāti iminā hetupaccayato aññe paccayā gahitāti",
  "tika-abh05t5:302_2": "katvā vuttaṁ ‘‘nahetupaccayāti ettha labbhamānapaccaye sandhāya vutta’’nti. Evañca",
  "tika-abh05t5:302_3": "katvāti sabbapaccanīyasādhāraṇalakkhaṇavasena vuttattā eva na vattabbaṁ siyā, na",
  "tika-abh05t5:302_4": "hi hetupaccaye paccanīyato ṭhite hetudhammo hetussa dhammassa sahajātapaccayena paccayoti",
  "tika-abh05t5:302_5": "sakkā vattuṁ. Vīsati paccayāti hetupaccayena saddhiṁ vīsati paccayā. Parihānīyaṁ",
  "tika-abh05t5:302_6": "vitthārakathaṁ dassentoti yojanā.",
  "tika-abh05t5:303_0": "528.Tehi tehi paccayehīti sahajātapaccayādīhi tehi tehi saṅgāhakabhūtehi paccayehi.",
  "tika-abh05t5:303_1": "Te te paccayāti saṅgahetabbā aññamaññapaccayādayo hetupaccayādayo vā te te paccayā.",
  "tika-abh05t5:303_2": "Aññesaṁ abhāvaṁ sandhāya vuttaṁ, na tesaṁ sabbesaṁ sambhavanti adhippāyo. Tenāha",
  "tika-abh05t5:303_3": "‘‘na hī’’tiādi. Tattha dveyevāti ārammaṇādhipatiṁ apanetvā āha. Abyākatassapīti pi-saddena",
  "tika-abh05t5:303_4": "na kevalaṁ kusalasseva, atha kho abyākatassapīti kusalaṁ sampiṇḍeti.",
  "tika-abh05t5:304_0": "530.Tena saddhinti vatthunā saddhiṁ. Suddhānanti kevalānaṁ vatthunā vinā ca gahitānaṁ",
  "tika-abh05t5:304_1": "kusalakkhandhānaṁ. Yadipi vatthunā saddhiṁ sahajātaṭṭho natthi, nissayādibhāvo pana",
  "tika-abh05t5:304_2": "atthevāti dassento ‘‘vatthunā panā’’tiādimāha.",
  "tika-abh05t5:305_0": "Sahajātapurejātapacchājātaāhārindriyānaṁ atthipaccayena saṅgahetabbattā sahajātādīhi",
  "tika-abh05t5:305_1": "saṅgahetabbānaṁ taṁsaṅgaho sukaroti dassetuṁ upanissayena saṅgahetabbānaṁ saṅgaho",
  "tika-abh05t5:305_2": "vuttanayo evāti vuttaṁ ‘‘catūsu sabbapaccaye saṅgaṇhitvā’’ti. Kammaṁ pana sahajātūpanissayehi",
  "tika-abh05t5:305_3": "asaṅgahetabbatāpi atthīti sarūpato gahitaṁ, aññathā ‘‘tīsu paccayesū’’ti vattabbaṁ",
  "tika-abh05t5:305_4": "siyā. Missakāmissakassāti sahajātapurejātādibhāvehi missakassa tathā amissakassa",
  "tika-abh05t5:305_5": "ca. Vuttamevatthaṁ vitthārato dassetuṁ ‘‘na hī’’tiādi vuttaṁ. Tenāti atthipaccayavibhāgasaṅgāhakānaṁ",
  "tika-abh05t5:305_6": "sahajātādīnaṁ gahaṇena. Sabbapaccayānaṁ…pe… hotīti iminā ‘‘imasmiṁ pana paccayuddhāre’’tiādinā",
  "tika-abh05t5:305_7": "vuttopi paccayasaṅgaho idha atthato dassitoyevāti imamatthaṁ dasseti.",
  "tika-abh05t5:306_0": "Nissayokasmā na vutto? Sahajātanissayo purejātanissayoti hi sakkā vibhajitunti adhippāyo.",
  "tika-abh05t5:306_1": "Vippayutto vā kasmā na vutto? Purejātavippayutto pacchājātavippayuttoti vibhajituṁ",
  "tika-abh05t5:306_2": "sakkāti attho. Yaṁ missakāmissakabhāvaṁ manasi katvā ‘‘avattabbattā’’ti vuttaṁ, taṁ",
  "tika-abh05t5:306_3": "dassento ‘‘nissayo tāvā’’tiādimāha. Visesitabbo ‘‘vippayuttapaccayena paccayo’’ti",
  "tika-abh05t5:306_4": "avisesena pāḷiyaṁ vuttattā. So viyāti atthipaccayo viya, nissayapaccayo viya vā atthipaccayavisesābhāvena",
  "tika-abh05t5:306_5": "vippayuttapaccayo na vattabbova. Dvinnaṁ paccayānaṁ viya pabhedasabbhāvatoti dassento",
  "tika-abh05t5:306_6": "‘‘sahajātapurejātānañcā’’tiādimāha. Tathātiādinā vuttamatthaṁ pāḷiyā samatthetuṁ",
  "tika-abh05t5:306_7": "‘‘vakkhatī’’tiādi vuttaṁ. Tattha maggaphaladhammānaṁ maggaphalataṁsamuṭṭhānarūpavasena",
  "tika-abh05t5:306_8": "sahajātaatthipaccayo tesaṁyeva purejātacatusantatirūpavasena pacchājātaatthipaccayo",
  "tika-abh05t5:306_9": "vutto, na pana vippayuttapaccayabhāvo vakkhatīti yojanā. Soti vippayuttapaccayo.",
  "tika-abh05t5:307_0": "Hetuādīnaṁ sahajātantogadhattā hetuādayo tabbisesā hontīti katvā vuttaṁ ‘‘sahajātapaccayo",
  "tika-abh05t5:307_1": "ca hetuādīhi visesetabbo’’ti. Soti sahajātapaccayo. Viruddhapaccayehīti sahajātapurejātassa",
  "tika-abh05t5:307_2": "sahajātādibhāvena viruddhehi paccayehi. Tenāha ‘‘uppattikālaviruddhehi paccayehī’’ti.",
  "tika-abh05t5:308": "Paccanīyuddhāravaṇṇanā niṭṭhitā.",
  "tika-abh05t5:309": "Paccanīyagaṇanavaṇṇanā",
  "tika-abh05t5:310": "Nahetumūlakavaṇṇanā",
  "tika-abh05t5:311_0": "532.Adhipatipaccayādibhūto ārammaṇapaccayoti ārammaṇaārammaṇādhipatiārammaṇūpanissaye",
  "tika-abh05t5:311_1": "vadati. Te ca yasmā ārammaṇasabhāvā eva, tasmā vuttaṁ ‘‘parihāyatiyevā’’ti. Pannarasasūti",
  "tika-abh05t5:311_2": "dutiye sahajātapaccaye ‘‘hetupaccayo’’tiādinā vuttesu pannarasasu. Ekādasannaṁ vasenāti",
  "tika-abh05t5:311_3": "sahajātapaccayo, sahajātatāvisiṭṭhā adhipatinissayakammāhārindriyatthiavigatahetujhānamaggā",
  "tika-abh05t5:311_4": "cāti imesaṁ ekādasannaṁ vasena. Sahajāte antogadhā hetuādayo. Tasmiṁ paṭikkhitteti",
  "tika-abh05t5:311_5": "tasmiṁ sahajāte paṭikkhitte paccanīyato ṭhite. Anantogadhā sahajāte , ke pana teti",
  "tika-abh05t5:311_6": "āha ‘‘ārammaṇādhipatipurejātanissayādayo’’ti. Ārammaṇādiākārenāti ārammaṇapurejātanissayanānākkhaṇikakammādiākārena.",
  "tika-abh05t5:312_0": "Tasmiṁ paṭikkhitteti tasmiṁ sahajātapaccaye paṭikkhitte. Ime vārāti sahajātaṁ purejātanti",
  "tika-abh05t5:312_1": "vissajjitavārā. Ete nissayādayoti sahajātatāvisiṭṭhe nissayādike vadati, na itare.",
  "tika-abh05t5:312_2": "Tenāha ‘‘yasmā ca…pe… paṭikkhepena paṭikkhittā’’ti.",
  "tika-abh05t5:313_0": "Nissayādibhūtañca sahajātapaccayaṁ ṭhapetvāti etena ‘‘ṭhapetvā sahajātapaccaya’’nti",
  "tika-abh05t5:313_1": "ettha antogadhanissayādibhāvoyeva sahajātapaccayo gahitoti dasseti. Nissayādīti ādi-saddena",
  "tika-abh05t5:313_2": "hetuādīnaṁ saṅgaho daṭṭhabbo. Aññamaññapaccayadhammavasena pavattisabbhāvatoti aññamaññapaccayadhammavasena",
  "tika-abh05t5:313_3": "sahajātādīhi pavattisabbhāvato aññamaññe paṭikkhitte ‘‘kusalo kusalābyākatassā’’ti",
  "tika-abh05t5:313_4": "vāro parihāyati. Tesaṁ tesaṁ paccayuppannānanti idaṁ sāmaññavacanampi ‘‘aññamaññapaccayasaṅgahaṁ",
  "tika-abh05t5:313_5": "gatā’’ti vacanato aññamaññapaccayalābhīnaṁyeva gahaṇaṁ siyāti āsaṅkaṁ nivattetuṁ",
  "tika-abh05t5:313_6": "‘‘kusalo ca kusalassā’’tiādi vuttaṁ. Samudāyabhūtoti catukkhandhasamudāyabhūto. Ekadesabhūtehīti",
  "tika-abh05t5:313_7": "tasseva ekadesabhūtehi. ‘‘Kusalo panā’’tiādi ‘‘naaññamaññapaccayena…pe… parihāyatī’’ti",
  "tika-abh05t5:313_8": "imassa aṭṭhakathāvacanassa samādhānavacanaṁ.",
  "tika-abh05t5:314": "Rūpakkhandhekadesova honti rūpāhārarūpindriyavasena, ‘‘ekantena vippayuttapaccayadhammehī’’ti vuttadhammā ‘‘te’’ti paccāmaṭṭhāti āha ‘‘teti te vippayuttapaccayadhammā’’ti.",
  "tika-abh05t5:315_0": "533.Paccanīyagaṇanaṁ dassetunti vuttepi nanu paccayagaṇanameva dassitaṁ hotīti kassaci",
  "tika-abh05t5:315_1": "āsaṅkā siyāti taṁ nivattento āha ‘‘paccanīyavāragaṇanā hi dassitā’’ti. Balavakammaṁ",
  "tika-abh05t5:315_2": "vipākassa upanissayo hoti, itaraṁ kammapaccayo evāti āha ‘‘vipākassapi pana…pe… kammapaccayo hotī’’ti.",
  "tika-abh05t5:316": "Nahetumūlakavaṇṇanā niṭṭhitā.",
  "tika-abh05t5:317_0": "534.Paricchinnagaṇanānīti idaṁ na gaṇanāpekkhaṁ, atha kho vissajjanāpekkhanti āha",
  "tika-abh05t5:317_1": "‘‘paricchinnagaṇanāni vissajjanānī’’ti. Paccanīyato ṭhitopi hetu nayānaṁ mūlabhāveneva",
  "tika-abh05t5:317_2": "ṭhitoti āha ‘‘hetumūlake’’ti, aṭṭhakathāyaṁ pana ‘‘nahetumūlaka’’micceva vuttaṁ.",
  "tika-abh05t5:318_0": "538.Mūlaṁ saṅkhipitvāti sattamūlakaṁ aṭṭhamūlakaṁ navamūlakañca saṅkhipitvā. Dvīsūti",
  "tika-abh05t5:318_1": "‘‘tīṇī’’ti vuttesu tīsu vissajjanesu purimesu dvīsu ‘‘kusalo dhammo abyākatassa,",
  "tika-abh05t5:318_2": "akusalo dhammo abyākatassā’’ti imesu. Tenāha ‘‘vipāko paccayuppanno hotī’’ti. Tatiyeti",
  "tika-abh05t5:318_3": "‘‘abyākato dhammo abyākatassā’’ti imasmiṁ. Tesamuṭṭhānikakāyoti utucittāhārānaṁ vasena tesamuṭṭhānikakāyo.",
  "tika-abh05t5:319_0": "545.Etaṁ dvayaṁ sandhāya vuttaṁ, yathā arūpaṁ arūpassa, evaṁ rūpampi rūpassa vippayuttapaccayo",
  "tika-abh05t5:319_1": "na hotīti. Rūpābyākato arūpābyākatassāti idaṁ vatthukhandhe sandhāya vuttaṁ. Arūpābyākato",
  "tika-abh05t5:319_2": "rūpābyākatassāti idaṁ pana cittasamuṭṭhānarūpañcāti tesaṁ ekantiko vippayuttapaccayabhāvoti",
  "tika-abh05t5:319_3": "āha ‘‘sahajāta…pe… hotiyevā’’ti. Sahajātāhārindriyavasenāti sahajātaarūpāhārindriyavasena.",
  "tika-abh05t5:320_0": "546.Ekamūlakekāvasānā anantarapakatūpanissayavasena labbhantīti idaṁ yathārahavasena",
  "tika-abh05t5:320_1": "vuttanti taṁ yathārahaṁ paṭikkhepāpaṭikkhepavasenapi dassetabbanti ‘‘atthipaccaye",
  "tika-abh05t5:320_2": "panā’’tiādi vuttaṁ. Purimesūti nārammaṇādīsu. Navāti ekamūlakāvasānā nava. Dveyevāti",
  "tika-abh05t5:320_3": "‘‘kusalo dhammo abyākatassa, akusalo dhammo abyākatassā’’ti ime dveyeva.",
  "tika-abh05t5:321": "Paccanīyavaṇṇanā niṭṭhitā.",
  "tika-abh05t5:322": "Anulomapaccanīyavaṇṇanā",
  "tika-abh05t5:323_0": "550.Imehevāti ‘‘kusalo kusalassa, akusalo akusalassā’’ti imehi eva samānā honti kusalāditāsāmaññena.",
  "tika-abh05t5:323_1": "Tena vuttaṁ ‘‘atthābhāvato pana na anurūpā’’ti. ‘‘Kusalo kusalassā’’tiādinā satipi",
  "tika-abh05t5:323_2": "uddesato sāmaññe yebhuyyena siyā vibhaṅge visesoti āha ‘‘yathāyogaṁ niddesato cā’’ti.",
  "tika-abh05t5:324": "551.Hetunāmanti hetu ca taṁ nāmañcāti hetunāmaṁ. Paccayanti tameva paccayabhūtaṁ sandhāyāti yojanā.",
  "tika-abh05t5:325_0": "552.Dvinnampi adhipatīnanti sahajātārammaṇādhipatīnaṁ vasena, taṁ ‘‘kusalaṁ kusalassa",
  "tika-abh05t5:325_1": "sahajātato ceva ārammaṇato cā’’tiādinā aṭṭhakathāyaṁ vuttanayeneva veditabbaṁ. Nārammaṇe",
  "tika-abh05t5:325_2": "sattāti sahajātādhipatissa vasena vuttaṁ, na sahajāte sattāti ārammaṇādhipatissa",
  "tika-abh05t5:325_3": "vasena vuttanti yojanā. Evanti yathā adhipatimhi vuttaṁ, evaṁ sabbattha sabbapaccayesu.",
  "tika-abh05t5:325_4": "‘‘Tasmiṁ tasmiṁ…pe… uddharitabbā’’ti vatvā tassa gaṇanuddhārassa sukarataṁ upāyañca",
  "tika-abh05t5:325_5": "dassento ‘‘anulome…pe… viññātu’’nti āha.",
  "tika-abh05t5:326": "Anulomapaccanīyavaṇṇanā niṭṭhitā.",
  "tika-abh05t5:327": "Paccanīyānulomavaṇṇanā",
  "tika-abh05t5:328_0": "631.Parihāpanagaṇanāyāti parihāpetabbagaṇanāya samānattañca na ekantikaṁ ūnatamabhāvassapi",
  "tika-abh05t5:328_1": "sambhavatoti adhippāyo. Tenāha ‘‘nahetunārammaṇadukassā’’tiādi. Tattha saddhiṁ yojiyamānena",
  "tika-abh05t5:328_2": "ūnataragaṇanena adhipatipaccayena parihīnāpīti yojanā. Saddhiṁ parihīnāpīti vā imasmiṁ",
  "tika-abh05t5:328_3": "pakkhe ‘‘adhipatipaccayenā’’ti itthambhūtalakkhaṇe karaṇavacanaṁ. Etanti lakkhaṇaṁ.",
  "tika-abh05t5:329_0": "Aṭṭhānanti anulomato aṭṭhānaṁ atiṭṭhanaṁ. Tiṭṭhantīti anulomatoti yojanā. Tesanti",
  "tika-abh05t5:329_1": "hetuādīnaṁ. Itaresūti yādisā adhippetā, te dassetuṁ ‘‘adhipatī’’tiādi vuttaṁ. Imāni",
  "tika-abh05t5:329_2": "dveti ‘‘kusalābyākatā abyākatassa, akusalāabyākatā abyākatassā’’ti imāni ca dve.",
  "tika-abh05t5:330": "Nahetumūlakavaṇṇanā niṭṭhitā.",
  "tika-abh05t5:331_0": "636.Hetuyāvuttehi tīhīti hetupaccayā vuttehi tīhi vissajjanehi saddhiṁ. Vārasāmaññameva",
  "tika-abh05t5:331_1": "vadati, na atthasāmaññanti adhippāyo. Tathā kamme tīṇīti hetuyā vuttānevāti cāti",
  "tika-abh05t5:331_2": "‘‘kamme tīṇī’’ti ettha ‘‘hetuyā vuttānevā’’ti imasmiṁ atthavacanepi tathā vārasāmaññameva",
  "tika-abh05t5:331_3": "sandhāya vadatīti attho.",
  "tika-abh05t5:332": "644.Ekekamevāti ekekameva vissajjanaṁ.",
  "tika-abh05t5:333_0": "650.Sakaṭṭhāneti attanā ṭhitaṭṭhāne. Tato paretarāti tato aggahitapaccayato paretarā",
  "tika-abh05t5:333_1": "paccanīyato. Nāhāre…pe… lābho hotīti āhārapaccaye paccanīyato ṭhite indriyapaccayaṁ,",
  "tika-abh05t5:333_2": "anulomato indriyapaccaye ca paccanīyato ṭhite āhārapaccayaṁ anulomato yojetvā yathā",
  "tika-abh05t5:333_3": "pañho labbhatīti attho. Tesūti āhārindriyesu. Dvidhā bhinnāni paccanīyato anulomato",
  "tika-abh05t5:333_4": "ca yojetabbabhāvena.",
  "tika-abh05t5:334": "Paccanīyānulomavaṇṇanā niṭṭhitā.",
  "tika-abh05t5:335": "Kusalattikavaṇṇanā niṭṭhitā.",
  "tika-abh05t5:336": "2. Vedanāttikavaṇṇanā",
  "tika-abh05t5:337_0": "1. Vedanāttike paṭiccādiniyamanti tikapadasambandhavasena paṭiccavārādīsu vattabbaṁ",
  "tika-abh05t5:337_1": "paṭiccasahajātaṭṭhādiniyamanaṁ na labhanti vedanārūpanibbānāni. Kasmā? Tikamuttakattā.",
  "tika-abh05t5:337_2": "Tathā paccayuppannavacanaṁ. Na hi sakkā vattuṁ vedanaṁ rūpaṁ nibbānañca sandhāya",
  "tika-abh05t5:337_3": "‘‘sukhāya vedanāya sampayuttaṁ dhammaṁ paṭicca sukhāya vedanāya sampayutto uppajjatī’’ti.",
  "tika-abh05t5:337_4": "Tikadhammānanti vedanāttikadhammānaṁ. Tatthāti hetupaccayādīsu. Yathānurūpatoti vedanādīsu",
  "tika-abh05t5:337_5": "yo yassa vedanāya sampayuttadhammassa ārammaṇādipaccayo bhavituṁ yutto, tadanurūpato.",
  "tika-abh05t5:337_6": "Ārammaṇādīti ādi-saddena ārammaṇādhipatiārammaṇūpanissayādike saṅgaṇhāti.",
  "tika-abh05t5:338_0": "10.Kusalattikepi parihīnanti idaṁ paccanīyaṁ sandhāya vuttaṁ. Rūpārūpadhammapariggāhakattāti",
  "tika-abh05t5:338_1": "idaṁ anādibhūtassapi sahajātassa ādimhi ṭhapane kāraṇavacanaṁ. Ādi-saddenāti ‘‘sahajātādayo’’ti",
  "tika-abh05t5:338_2": "ettha ādi-saddena. Yathārahaṁ ārabbha uppattivasena sabbe arūpadhammā ārammaṇādīnaṁ",
  "tika-abh05t5:338_3": "paccayuppannā hontīti vuttaṁ ‘‘paccayuppannavasena sabbārūpadhammapariggāhakānaṁ",
  "tika-abh05t5:338_4": "ārammaṇādīna’’nti. Ādi-saddena ārammaṇādhipatiārammaṇūpanissayādike saṅgaṇhāti. Tenāti",
  "tika-abh05t5:338_5": "‘‘sabbārūpadhammapariggāhakā panā’’tiādivacanena. Sabbaṭṭhānikānaṁ…pe… dassitā hoti",
  "tika-abh05t5:338_6": "sahajātadassanenāti attho. Ekadesaparihānidassaneneva hi samudāyaparihāni dassitā",
  "tika-abh05t5:338_7": "hotīti. Sahajātādayoti vā ādi-saddena sabbaṭṭhānikā cattāropi dassitā hontīti. Sahajātamūlakāti",
  "tika-abh05t5:338_8": "sahajātapaccaye sati bhavantā na sahajātaṁ purato katvā pāḷiyaṁ āgatā. Tenāha ‘‘sahajātanibandhanā…pe…",
  "tika-abh05t5:338_9": "vuttaṁ hotī’’ti. So pacchājāto kasmā pana na parihāyatīti sambandho. Tatthāti yathāvuttāya",
  "tika-abh05t5:338_10": "parihāniyaṁ aparihāniyañca. Sahajātanibandhanehīti sahajātadhammanimittehi paccayabhāvehi",
  "tika-abh05t5:338_11": "idha paccayadhammahetuko vutto. Etthevāti parihāniyaṁyeva. Sā hi idha adhikatā. Sahajātanibandhanānameva",
  "tika-abh05t5:338_12": "parihānīti vutte ‘‘kiṁ sabbesaṁyeva nesaṁ parihānī’’ti āsaṅkāya āha ‘‘sahajāta…pe… dassitameta’’nti.",
  "tika-abh05t5:339_0": "17.Nayadassanameva karotīti yathā ahetukakiriyacetanaṁ sandhāya ‘‘nahetupaccayā nakammapaccayā’’ti",
  "tika-abh05t5:339_1": "vattuṁ labbhā, evaṁ navipākapaccayātipi labbhā. Ahetukamohaṁ pana sandhāya ‘‘nahetupaccayā",
  "tika-abh05t5:339_2": "navipākapaccayā’’ti labbhā, na ‘‘nakammapaccayā’’ti. Tenāha ‘‘na ca paccayapaccayuppannadhammasāmaññadassana’’ntiādi.",
  "tika-abh05t5:340_0": "25-37.Yathā kusalattikaṁ, evaṁ gaṇetabbanti idaṁ yaṁ sandhāya pāḷiyaṁ nikkhittaṁ,",
  "tika-abh05t5:340_1": "taṁ dassetuṁ vuttaṁ ‘‘hetumūlakānaṁ…pe… nagaṇanasāmañña’’nti. Na hi kusalattike anulomapaccanīye",
  "tika-abh05t5:340_2": "gaṇanāhi vedanāttike tā samānā. Parivattetvāpi yojitāti ettha ‘‘nahetupaccayā napurejātapaccayā",
  "tika-abh05t5:340_3": "ārammaṇe eka’’nti ārammaṇaṁ paṭhamaṁ vatvā vattabbampi purejātaṁ parivattetvā paṭhamaṁ",
  "tika-abh05t5:340_4": "vuttanti vadanti. Tathā nahetupaccayā kamme tīṇīti idameva padaṁ parivattetvā ‘‘nakammapaccayā",
  "tika-abh05t5:340_5": "hetuyā tīṇīti vutta’’ntipi vadanti.",
  "tika-abh05t5:341_0": "39.Taṁsampayutteti tena domanassena sampayutte. Domanassasīsena sampayuttadhammā",
  "tika-abh05t5:341_1": "vuttā. Saddhāpañcakesūti saddhāsīlasutacāgapaññāsu. Kattabbanti vā yojanā kātabbāti",
  "tika-abh05t5:341_2": "attho. Avasesesūti rāgādīsu. Pāḷigatidassanatthanti ‘‘evaṁ pāḷi pavattā’’ti pāḷiyā",
  "tika-abh05t5:341_3": "pavattidassanatthaṁ. Rāgādīhi upanissayabhūtehi. Anuppattitoti na uppajjanato. Taṁ",
  "tika-abh05t5:341_4": "pāḷigatiṁ tikantarapāḷiyā dassento ‘‘kusalattikepihī’’tiādimāha. Idhāpīti imasmiṁ vedanāttikepi.",
  "tika-abh05t5:342_0": "62.Anaññattanti abhedaṁ. Sukhavedanāsampayutto hi dhammo sukhavedanāsampayuttasseva",
  "tika-abh05t5:342_1": "dhammassa hetupaccayena paccayo, na itaresaṁ. Esa nayo sesapadesu sesesu ca ‘‘tīṇī’’ti",
  "tika-abh05t5:342_2": "āgataṭṭhānesu. Tena vuttaṁ ‘‘sabbāni tīṇi suddhānaṁ tiṇṇaṁ padānaṁ vasena veditabbānī’’ti.",
  "tika-abh05t5:342_3": "‘‘Pacchājātā arūpadhammānaṁ paccayo na hontī’’ti yuttametaṁ, purejātā pana arūpadhammānaṁ",
  "tika-abh05t5:342_4": "paccayā na hontīti kathamidaṁ gahetabbanti codanaṁ sandhāyāha ‘‘purejātā’’tiādi,",
  "tika-abh05t5:342_5": "purejātā hutvā paccayo na hontīti attho. Purimataraṁ uppajjitvā ṭhitā hi rūpadhammā",
  "tika-abh05t5:342_6": "pacchā uppannānaṁ arūpadhammānaṁ purejātapaccayo honti, na cāyaṁ nayo arūpadhammesu",
  "tika-abh05t5:342_7": "labbhati. Tena vuttaṁ ‘‘purejātattābhāvato’’ti. Tathā pacchājātattābhāvatoti yathā",
  "tika-abh05t5:342_8": "imasmiṁ tike kassaci dhammassa purejātattābhāvato purejātapaccayo na hontīti vuttaṁ,",
  "tika-abh05t5:342_9": "tathā pacchājātattābhāvato pacchājātā hutvā paccayo na honti, pacchājātapaccayo na",
  "tika-abh05t5:342_10": "hontīti attho. Na hi ekasmiṁ santāne kesuci arūpadhammesu paṭhamataraṁ uppajjitvā",
  "tika-abh05t5:342_11": "ṭhitesu pacchā keci arūpadhammā uppajjanti, yato te tesaṁ pacchājātapaccayo bhaveyyuṁ.",
  "tika-abh05t5:343_0": "83-87.Avasesesu aṭṭhasūti ‘‘sukhāya vedanāya sampayutto dhammo’’tiādinā ekamūlakekāvasānā",
  "tika-abh05t5:343_1": "ye nava nava vārā ārammaṇapaccayādīsu labbhanti, tesu yathāvuttamekaṁ vajjetvā sesesu",
  "tika-abh05t5:343_2": "aṭṭhasu. Tīsvevāti suddhesu tīsveva sahajātakammapaccayo labbhati.",
  "tika-abh05t5:344": "Vedanāttikavaṇṇanā niṭṭhitā.",
  "tika-abh05t5:345": "3. Vipākattikavaṇṇanā",
  "tika-abh05t5:346": "1-23.Soyevāti akatasamāsehi padehi yo attho vuccati, soyeva attho vutto hoti.",
  "tika-abh05t5:347_0": "24-52.Tanti taṁ vacanaṁ, taṁ vā kaṭattārūpaṁ. Yasmā cittasamuṭṭhānassa upādārūpassa",
  "tika-abh05t5:347_1": "yathā khandhe paṭicca uppatti, tathā mahābhūte ca paṭicca uppatti. Na hi tassa tadubhayaṁ",
  "tika-abh05t5:347_2": "vinā uppatti atthi, na evaṁ kaṭattārūpassa. Tañhi kammassa kaṭattā uppajjamānaṁ mahābhūte",
  "tika-abh05t5:347_3": "paṭicca uppajjati, tasmā cittasamuṭṭhānaṁ rūpaṁ upādārūpassa taṁ visesaṁ dassetuṁ",
  "tika-abh05t5:347_4": "tadeva vuttaṁ, na kaṭattārūpaṁ vuttanti imamatthaṁ dassetuṁ ‘‘khandhe paṭiccā’’tiādimāha.",
  "tika-abh05t5:347_5": "Yadipi kaṭattārūpaṁ ‘‘mahābhūte paṭicca cittasamuṭṭhānaṁ rūpaṁ upādārūpa’’nti ettha",
  "tika-abh05t5:347_6": "na gahitaṁ, vacanantarena pana gahitamevāti dassento ‘‘pavattiyaṁ panā’’tiādimāha.",
  "tika-abh05t5:347_7": "Evañca katvāti khandhe paṭicca uppattiyā abhāvatoyeva. Nāhārapaccayeti āhārapaccaye",
  "tika-abh05t5:347_8": "paccanīyato ṭhite. Tampīti kaṭattārūpampi. Ṭhitikkhaṇe kaṭattārūpassa āhāro upatthambhako",
  "tika-abh05t5:347_9": "hotīti katvā vuttaṁ ‘‘uppādakkhaṇe’’ti.",
  "tika-abh05t5:348": "Vipākattikavaṇṇanā niṭṭhitā.",
  "tika-abh05t5:349": "4. Upādinnattikavaṇṇanā",
  "tika-abh05t5:350_0": "51. Adhipatidhammoyeva lokuttaradhammesu nādhipatipaccayā uppajjatīti āha ‘‘nādhipatipaccayāti",
  "tika-abh05t5:350_1": "sayaṁ adhipatibhūtattā’’ti. Nanu adhipatidhammopi ārammaṇādhipativasena adhipatipaccayena",
  "tika-abh05t5:350_2": "uppajjatīti codanaṁ sandhāyāha ‘‘avirahitā…pe… dassetī’’ti. Avirahitārammaṇādhipatīsūti",
  "tika-abh05t5:350_3": "lokuttare sandhāyāha. Te hi nibbānārammaṇattā evaṁ vuccati. Pi-saddena ko pana vādo",
  "tika-abh05t5:350_4": "virahitārammaṇādhipatianekantārammaṇādhipatīsūti dasseti.",
  "tika-abh05t5:351_0": "72.Anupālanupatthambhanavasenāti jīvitindriyaṁ viya kaṭattārūpānaṁ anupālanavasena",
  "tika-abh05t5:351_1": "ojā tasseva kammajakāyassa upatthambhanavasena paccayo hoti, na janakavasenāti yojanā.",
  "tika-abh05t5:351_2": "Etasmiṁpana atthe satīti kammajakalāpe ojā tasseva kammajakāyassa upatthambhakavasena",
  "tika-abh05t5:351_3": "paccayo hotīti etasmiṁ atthe labbhamāne. Āhārantipi vattabbanti yathā jīvitindriyavasena",
  "tika-abh05t5:351_4": "‘‘upādinnupādāniyo dhammo upādinnupādāniyassa dhammassa atthipaccayena paccayo’’ti",
  "tika-abh05t5:351_5": "vuttaṁ, evaṁ yathāvuttaāhārassapi vasena vattabbanti attho. Ettha ca yasmiṁ kalāpe",
  "tika-abh05t5:351_6": "kammajā ojā kadāci tasseva upatthambhanapaccayo hotīti ayamattho aṭṭhakathāyaṁ dassito.",
  "tika-abh05t5:351_7": "Yadi kammajā ojā ekaṁsato sakalāparūpūpatthambhanavaseneva pavattati, tathā sati",
  "tika-abh05t5:351_8": "imāya pāḷiyā virodho siyāti dassento ‘‘yadi ca…pe… hotī’’ti aṭṭhakathāvacanaṁ uddharitvā",
  "tika-abh05t5:351_9": "tattha dosaṁ vibhāvento ‘‘evaṁ satī’’ti āha. Tattha tanti taṁ vacanaṁ. Anajjhohaṭāya",
  "tika-abh05t5:351_10": "attano paccayato nibbattāya, paccayo cettha kammaṁyeva. Tenāha ‘‘sasantānagatāya upādinnojāyā’’ti.",
  "tika-abh05t5:352_0": "Ayampi pañho, na kevalaṁ pubbe vuttaāhāroyevāti adhippāyo. Uddharitabbo siyā, na",
  "tika-abh05t5:352_1": "ca uddhaṭo. Tasmāti etassa ‘‘vādo balavataro’’ti etena sambandho. Kasmā pana yathāvuttesu",
  "tika-abh05t5:352_2": "dvīsu pañhesu āhāro na uddhaṭoti āha ‘‘ajjhohaṭassā’’tiādi. Tattha dutiyapañhoti",
  "tika-abh05t5:352_3": "dukamūlake dutiyapañhoti yojanā. Dutiyapañho ca na uddhaṭoti etthāpi ‘‘ajjhohaṭassa…pe…",
  "tika-abh05t5:352_4": "abhāvato’’ti idaṁ ānetvā sambandhitabbaṁ. Itarassāti anajjhohaṭassa. Ajjhohaṭameva",
  "tika-abh05t5:352_5": "na anajjhohaṭaṁ, yathāvuttojanti adhippāyo. ‘‘Balavataro’’ti vatvā tassa balavatarabhāvaṁ",
  "tika-abh05t5:352_6": "dassento ‘‘na hī’’tiādimāha. Katipayālope ajjhoharitvā vasitvā ṭhitassa viya ajjhohaṭamattāhi",
  "tika-abh05t5:352_7": "maṇḍūkādīhi ajjhohārakassa sarīre visesādhānaṁ veditabbaṁ.",
  "tika-abh05t5:353_0": "Idha vuttehīti imasmiṁ upādinnattike vuttehi. Ekamūlakadukatikāvasānapañhavissajjanehīti",
  "tika-abh05t5:353_1": "ekapadamūlakehi dukāvasānehi tikāvasānehi ca pañhavissajjanehi. Te pana ‘‘anupādinnupādāniyo",
  "tika-abh05t5:353_2": "dhammo upādinnupādāniyassa anupādinnupādāniyassa ca dhammassa atthipaccayena paccayo,",
  "tika-abh05t5:353_3": "anupādinnaanupādāniyo dhammo upādinnupādāniyassa anupādinnupādāniyassa anupādinnaanupādāniyassa",
  "tika-abh05t5:353_4": "ca dhammassa atthipaccayena paccayo’’ti evaṁ veditabbo. Idhāti imasmiṁ upādinnattike.",
  "tika-abh05t5:353_5": "Dutiyadukāvasāne viyāti dutiyadukāvasāne pañhavissajjane viya, ‘‘anupādinnupādāniyo",
  "tika-abh05t5:353_6": "dhammo upādinnupādāniyassa anupādinnupādāniyassa ca dhammassa atthipaccayena paccayo,",
  "tika-abh05t5:353_7": "sahajātaṁ pacchājāta’’nti etassa vissajjane viyāti attho. Ayañca attho tatiyapadamūlakesu",
  "tika-abh05t5:353_8": "dukatikāvasānapañhesupi labbhateva . Yadi pana te pañhā kusalattikepi labbhanti,",
  "tika-abh05t5:353_9": "atha kasmā tattha na uddhaṭāti āha ‘‘sukhāvabodhanatthaṁ pana tattha sahajātavaseneva",
  "tika-abh05t5:353_10": "vissajjanaṁ kata’’nti. Sahajātavasenevāti sahajātaatthipaccayavaseneva. Ekamūlakadukāvasānāti",
  "tika-abh05t5:353_11": "‘‘kusalo dhammo kusalassa ca abyākatassa cā’’ti evaṁpakārā pañhā. Tattha kusalattike",
  "tika-abh05t5:353_12": "uddhaṭā. Idha pana imasmiṁ upādinnattike. Etehi yathāvuttehi vissajjanehi. Eko dhammoti",
  "tika-abh05t5:353_13": "eko vedanādiko paccayadhammo. Anekehīti sahajātapacchājātādīhi anekehi atthipaccayavisesehi.",
  "tika-abh05t5:353_14": "Anekesaṁ dhammānanti anekesaṁ paccayuppannadhammānaṁ. Eko atthipaccayoti idaṁ atthipaccayatāsāmaññato vuttaṁ.",
  "tika-abh05t5:354_0": "Idāni yathāvuttaṁ avuttañca atthipaccaye labbhamānaṁ visesaṁ vitthārato dassento",
  "tika-abh05t5:354_1": "‘‘eko hī’’tiādimāha. Tattha ekoti atthipaccayavisesesu eko. Ekassāti tādisasseva",
  "tika-abh05t5:354_2": "ekassa. Aññathā hi eko dhammo ekassa dhammassa paccayo nāma natthi. Ekenevāti sahajātaatthipaccayeneva",
  "tika-abh05t5:354_3": "yathā okkantikkhaṇe vatthu. Tañhi attanā sahajātassa nāmassa sahajātaatthipaccayeneva",
  "tika-abh05t5:354_4": "paccayo hoti, na purejātādinā. Eko sahajātaarūpakkhandho anekesaṁ attanā sahajātānaṁ",
  "tika-abh05t5:354_5": "arūpakkhandhānaṁ ekena sahajātaatthipaccayena, anekehi sahajātapacchājātaatthipaccayehi",
  "tika-abh05t5:354_6": "yathākkamaṁ attanā sahajātānaṁ cittasamuṭṭhānarūpānaṁ purejātānaṁ tesamuṭṭhānikarūpānaṁ.",
  "tika-abh05t5:354_7": "Aneko purejātavatthurūpañceva sahajātaarūpakkhandhā ca ekassa arūpakkhandhassa yathākkamaṁ",
  "tika-abh05t5:354_8": "purejātasahajātaatthipaccayehi. Aneko arūpadhammo anekesaṁ sahajātaarūpadhammānaṁ",
  "tika-abh05t5:354_9": "purejātarūpadhammānañca sahajātapacchājātaatthipaccayehi. Aneko vā āhārindriyappakāro",
  "tika-abh05t5:354_10": "anekesaṁ rūpadhammānaṁ yathārahaṁ sahajātapurejātapacchājātāhārindriyavasena atthipaccayena",
  "tika-abh05t5:354_11": "paccayo hoti. Evaṁ paccayuppannānaṁ asamānattepi ayamattho sambhavati, samānatte",
  "tika-abh05t5:354_12": "pana vattabbameva natthi. Tenāha ‘‘samānatte paccayuppannadhammāna’’nti. Sahajātaṁ",
  "tika-abh05t5:354_13": "purejāteneva saha atthipaccayo hotīti sahajātaatthipaccayadhammo purejātaatthipaccayadhammena",
  "tika-abh05t5:354_14": "saheva atthipaccayo hoti. Yathā vatthunā purejātaatthipaccayaṁ labhantā eva kusalādidhammā",
  "tika-abh05t5:354_15": "sahajātānaṁ khandhānaṁ cittasamuṭṭhānānañca rūpānaṁ sahajātaatthipaccayo honti, tathā",
  "tika-abh05t5:354_16": "te purejātassa kāyassa pacchājātapaccayopi hontiyeva. Tenāha ‘‘pacchājātena cā’’ti.",
  "tika-abh05t5:354_17": "Atthipaccayo hotīti sambandho. Ayaṁ sahajātapacchājātānaṁ atthipaccayabhāvo paccayadhammānaṁ",
  "tika-abh05t5:354_18": "abhede eva icchito, na bhede. Tenāha ‘‘anaññadhammattena…pe… nānādhammatte’’ti.",
  "tika-abh05t5:355_0": "Idāni tassa nānādhammatte abhāvaṁ pāḷiyā vibhāvento ‘‘yadi siyā’’tiādimāha. Tattha",
  "tika-abh05t5:355_1": "eko atthipaccayabhāvo natthīti ekasseva paccayadhammassa vasena labbhamāno eko atthipaccayabhāvo",
  "tika-abh05t5:355_2": "natthi. Kasmā? Virodhato. Tena vuttaṁ ‘‘sahajāta…pe… na vutta’’nti. Evañca katvāti",
  "tika-abh05t5:355_3": "sahajātapacchājātānaṁ ekadhammavasena saha alābhato eva. Ekadhammavasenāti ekasseva",
  "tika-abh05t5:355_4": "paccayadhammassa vasena. Tenāha ‘‘nānādhammānaṁ viruddhasabhāvattā’’ti. Viruddhasabhāvatā",
  "tika-abh05t5:355_5": "ca sahajātapacchājātavasena veditabbā, idha pana lokiyalokuttarādibhāvatoti. Aññathāti",
  "tika-abh05t5:355_6": "tesaṁ sahajātapacchājātānaṁ ekajjhaṁ lābhe. Indriyapaṭikkhepepīti indriyapaccaye",
  "tika-abh05t5:355_7": "paccanīkato ṭhitepi. Tassa pañhassa lābhatoti ‘‘upādinnupādāniyo ca anupādinnupādāniyo",
  "tika-abh05t5:355_8": "ca dhammā upādinnupādāniyassa dhammassa atthipaccayena paccayo’’ti etassa pañhassa",
  "tika-abh05t5:355_9": "lābhato. Bāvīsāti ekamūlakāvasānā nava, ekamūlakadukāvasānā pañca, ekamūlakatikāvasānamekaṁ,",
  "tika-abh05t5:355_10": "dukamūlakekāvasānā cattāro, dukamūlakāvasānā dve, dukamūlakatikāvasānamekanti evaṁ",
  "tika-abh05t5:355_11": "bāvīsati. Yathā pubbe sahajātaṁ purejātena saheva atthipaccayo hotīti vuttaṁ, evaṁ",
  "tika-abh05t5:355_12": "purejātampi tenāti dassento āha ‘‘purejātaṁ sahajāteneva saha atthipaccayo hotī’’ti.",
  "tika-abh05t5:355_13": "Tattha sahajāteneva sahāti sahajātena saheva. Aṭṭhānappayutto hi ayaṁ eva-saddo,",
  "tika-abh05t5:355_14": "sahajātena na vinā purejātaatthipaccayoti attho. Itaresu pana atthipaccayadhammesu",
  "tika-abh05t5:355_15": "niyamo natthi tehi sahāpi vināpi bhāvato. Tenāha ‘‘na itarehī’’ti. Tampi vatthu taṁsahitapurejātamevāti",
  "tika-abh05t5:355_16": "yaṁ ‘‘purejātaṁ sahajāteneva saha atthipaccayo hotī’’ti vuttaṁ, tampi vatthupurejātañceva",
  "tika-abh05t5:355_17": "taṁsahitārammaṇapurejātameva ca, na kevalaṁ ārammaṇapurejātaṁ. Tenāha ‘‘na itara’’nti.",
  "tika-abh05t5:356_0": "Idāni yathāvuttamatthaṁ pāṭhantarena vibhāvetuṁ ‘‘kusalattike hī’’tiādi vuttaṁ. Yadi",
  "tika-abh05t5:356_1": "purejātaṁ taṁsahajātena vināpi atthipaccayo siyā, ‘‘navippayuttapaccayā atthiyā pañcā’’ti",
  "tika-abh05t5:356_2": "vattuṁ na sakkā, vuttañcetaṁ, tasmā viññāyati ‘‘purejātaṁ sahajātena saheva atthipaccayo",
  "tika-abh05t5:356_3": "hotī’’ti. Navippayutte bāvīsāti etthāpi eseva nayo. Tatthāti sanidassanattike. Atthivibhaṅgeti",
  "tika-abh05t5:356_4": "atthipaccayassa vibhajane. Tikamūlakekāvasānanti ‘‘sanidassanasappaṭigho ca anidassanasappaṭigho",
  "tika-abh05t5:356_5": "ca anidassanaappaṭigho ca dhammā anidassanasappaṭighassa dhammassa atthipaccayena",
  "tika-abh05t5:356_6": "paccayo’’ti evaṁ tikamūlako ekāvasāno pañho uddhaṭo. Paccayuddhāreti ca tattheva",
  "tika-abh05t5:356_7": "paccayuddhāre. Tathā ca so pañho uddhaṭo. Tayidaṁ kathaṁ, yadi purejātaṁ sahajāteneva",
  "tika-abh05t5:356_8": "saha atthipaccayo hotīti codanāyaṁ āha ‘‘taṁ vatthusahitassa…pe… paccayabhāvato’’ti.",
  "tika-abh05t5:356_9": "Tassattho – yadipi tattha sanidassanasappaṭighaggahaṇena ārammaṇapurejātassa atthipaccayabhāvo",
  "tika-abh05t5:356_10": "vutto, tathāpi anidassanaappaṭighaggahaṇato vatthumpi gahitanti vatthusahitassa ārammaṇapurejātassa",
  "tika-abh05t5:356_11": "sahajātena saheva atthipaccayabhāvo vuttoti. Pacchājātaṁ āhārindriyeheva saha atthipaccayo",
  "tika-abh05t5:356_12": "hoti, na purejātenāti adhippāyo. Anaññadhammatteti paccayadhammassa anaññatte. Sahajātena",
  "tika-abh05t5:356_13": "saha atthipaccayo hotīti yojanā. Sesapadadvayepi eseva nayo. Tatthāpi paṭiyogipurejātaṁyeva",
  "tika-abh05t5:356_14": "daṭṭhabbaṁ. ‘‘Atthipaccayavisesesu panā’’tiādinā attanā dassitaṁ vicāraṁ ‘‘evameta’’nti",
  "tika-abh05t5:356_15": "nigamanavasena paccāmasati.",
  "tika-abh05t5:357": "Upādinnattikavaṇṇanā niṭṭhitā.",
  "tika-abh05t5:358": "6. Vitakkattikavaṇṇanā",
  "tika-abh05t5:359_0": "22. Vitakkattike sattasu mūlakesūti ‘‘savitakkasavicāraṁ dhammaṁ paṭiccā’’tiādinā",
  "tika-abh05t5:359_1": "āgatāni tīṇi ekakāni, tīṇi dukāni, ekaṁ tikanti evaṁ ekamūlakāni yāni sattamūlakāni,",
  "tika-abh05t5:359_2": "tesu. Yathākkamanti pāḷiyaṁ āgatānukkamena. Sattāti paṭhame ekake satta. Pañcāti",
  "tika-abh05t5:359_3": "dutiye pañca. Tānimāni hetupaccaye vuttanayena veditabbāni. Idha pana pavattivaseneva",
  "tika-abh05t5:359_4": "yojetabbaṁ. Tīṇītiādīsu tatiye tīṇi, catutthe ekaṁ, pañcame tīṇi, chaṭṭhepi tīṇi,",
  "tika-abh05t5:359_5": "sattame ekaṁ. Tāni pana yathākkamaṁ tatiyapadaṁ paṭicca tatiyapadadutiyapadatadubhayavasena,",
  "tika-abh05t5:359_6": "paṭhamapadatatiyapadāni paṭicca tatiyapadavasena, paṭhamapadadutiyapadāni paṭicca",
  "tika-abh05t5:359_7": "paṭhamapadatatiyapadatadubhayavasena, dutiyapadatatiyapadāni paṭicca paṭhamapadatatiyapadatadubhayavasena,",
  "tika-abh05t5:359_8": "paṭhamadutiyatatiyapadāni paṭicca tatiyapadavaseneva veditabbāni. Aññamaññe aṭṭhavīsātiādīsupi",
  "tika-abh05t5:359_9": "imināva nayena gaṇanā veditabbā. Evanti yathāvuttaṁ gaṇanaṁ paccāmasati. Dutiyatatiyamūlakesu",
  "tika-abh05t5:359_10": "ekaṁ ekanti dutiyamūlake ekaṁ, tatiyamūlake ekanti yojetabbaṁ. Tathā āsevaneti yathā",
  "tika-abh05t5:359_11": "purejāte ekādasa, tathā āsevaneti attho. Aññānīti adhipatiaññamaññapurejātāsevanato",
  "tika-abh05t5:359_12": "aññesu paccayesu gaṇanāni. Hetuārammaṇasadisānīti hetuārammaṇapaccayesu gaṇanāsadisāni.",
  "tika-abh05t5:360_0": "31.Avisesenāti ‘‘vipāka’’nti visesanaṁ akatvā na pana vissajjanaṁ katanti yojanā.",
  "tika-abh05t5:360_1": "Tattha kāraṇaṁ vattuṁ ‘‘kasmā’’tiādimāha. Itaresanti lokiyavipākānaṁ. Te visuṁ niddhāretvā",
  "tika-abh05t5:360_2": "vuttāti te yathāvuttalokiyavipākā avitakkavicāramattasāmaññato visuṁ nīharitvā vuttā.",
  "tika-abh05t5:360_3": "‘‘Avitakkavicāramatte khandhe paṭicca avitakkavicāramattā adhipatī’’ti vuttarāsi purimakoṭṭhāso.",
  "tika-abh05t5:361_0": "38.Etanti ‘‘avitakkavicāramattaṁ avitakka…pe… saha gacchantenā’’ti āgatapāḷipadaṁ.",
  "tika-abh05t5:361_1": "Tassa atthaṁ dassetuṁ ‘‘mūlaṁ…pe… vuttaṁ hotī’’ti āha. Tattha avitakka…pe… yojentenāti",
  "tika-abh05t5:361_2": "avitakkehi avitakkapariyāyena vuttehi avitakkavicāramattaavitakkaavicārapadehi saha",
  "tika-abh05t5:361_3": "mūlapadaṁ , āsevanamūlakameva vā gacchantena yojentena napurejātasadisaṁ nāsevane",
  "tika-abh05t5:361_4": "pāḷigamanaṁ kātabbaṁ, paṭhitabbanti attho. Potthakesu pana ‘‘avitakkavicāramattaṁ",
  "tika-abh05t5:361_5": "vipākena saha gacchantenā’’ti dissati, vipākena visesanabhūtena saha yojentenāti",
  "tika-abh05t5:361_6": "attho. Tenevāha ‘‘vipākaṁ avitakkavicāramattantiādi yojetabba’’nti.",
  "tika-abh05t5:362": "Ekamūlake pāḷiyaṁ yojitamevāti ‘‘dumūlakesu paṭhame’’ti vuttaṁ.",
  "tika-abh05t5:363_0": "49.Mūlapadameva avasānabhāvenāti ‘‘savitakkasavicāraṁ dhammaṁ paccayā savitakkasavicāro",
  "tika-abh05t5:363_1": "dhammo uppajjati nahetupaccayā’’tiādinā mūlapadameva avasānabhāvena yojitaṁ. Satta",
  "tika-abh05t5:363_2": "mohā uddharitabbāti idaṁ nahetupaccayaṁ sandhāya vuttaṁ. Paṭiccavāre hi ahetukamoho",
  "tika-abh05t5:363_3": "tikkhattumeva āgato. Idha pana ‘‘vatthuṁ paccayā’’tiādinā catūsupi mūlakesu āgato,",
  "tika-abh05t5:363_4": "tasmā sattakkhattuṁ āgamanaṁ sandhāya ‘‘satta mohā’’ti vuttanti veditabbaṁ.",
  "tika-abh05t5:364_0": "Upanissayena saṅgahitattāti upanissayapaccayeneva kammapaccayassa saṅgahitattā. Sabbassapi",
  "tika-abh05t5:364_1": "rūpārūpāvacarakammassa balavabhāvato upanissayattābhāvo natthi, yato taṁ ‘‘garū’’ti",
  "tika-abh05t5:364_2": "vuccati, kammakkhayakarassa pana kammassa balavabhāve vattabbameva natthīti imamatthaṁ",
  "tika-abh05t5:364_3": "pāḷiyā eva vibhāvetuṁ vuttaṁ ‘‘upādinnattikapañhāvārapaccanīye hi…pe… viññāyatī’’ti.",
  "tika-abh05t5:365": "Vitakkattikavaṇṇanā niṭṭhitā.",
  "tika-abh05t5:366": "8. Dassanenapahātabbattikavaṇṇanā",
  "tika-abh05t5:367_0": "Paṭiccasamuppādavibhaṅgevicāritanayena vicāretabbanti idaṁ ‘‘na ca puthujjanānaṁ",
  "tika-abh05t5:367_1": "dassanena pahātuṁ sakkuṇeyyo, itaresaṁ na kenaci paccayena paccayo na hontīti sakkā",
  "tika-abh05t5:367_2": "vattu’’ntiādinā attanā ānītaṁ amataggapathavinicchayaṁ sandhāya vuttaṁ. Tattha yaṁ",
  "tika-abh05t5:367_3": "vattabbaṁ, tampi paṭiccasamuppādaṭīkāya atthavivaraṇe vuttameva, tasmā tattha vuttanayeneva veditabbaṁ.",
  "tika-abh05t5:368": "Dassanenapahātabbattikavaṇṇanā niṭṭhitā.",
  "tika-abh05t5:369": "Paṭṭhānapakaraṇa-anuṭīkā samattā.",
  "tika-abh05t5:370": "Iti pañcapakaraṇamūlaṭīkāya līnatthavaṇṇanā",
  "tika-abh05t5:371": "Anuṭīkā samattā.",
  "tika-abh05t5:372": "Abhidhammassa anuṭīkā samattā."
}