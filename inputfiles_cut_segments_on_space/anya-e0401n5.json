{
  "anya-e0401n5:0": "6. Rūpasaṅgahaanudīpanā",
  "anya-e0401n5:1_0": "156. Rūpasaṅgahe. “Cittacetasike”ti cittacetasika dhamme. “Dvīhi pabhedappavattīhī”ti",
  "anya-e0401n5:1_1": "dvīhi pabhedasaṅgahapavatti saṅgahehi. “Ye vattantī”ti ye dhammā vattanti pavattanti.",
  "anya-e0401n5:1_2": "“Ettāvatā”ti ettakena ‘tattha vuttābhidhammatthā’tiādikena vacanakkamena. Nipātaṁ",
  "anya-e0401n5:1_3": "icchantā ettakehi pañcahi paricchedehīti vaṇṇenti. Vacanavipallāsaṁ icchantātipi",
  "anya-e0401n5:1_4": "yujjati. “Samuṭṭhātī”ti suṭṭhu uṭṭhāti, pātubbhavati, vijjamānataṁ gacchati. “Kammādī”ti",
  "anya-e0401n5:1_5": "kammādipaccayo. “Piṇḍī”ti ekagghanatā vuccati. Upādāya mahantāni eva hutvāti sambandho.",
  "anya-e0401n5:1_6": "Indriyabaddhasantānaṁ sattasantānaṁ. Ajjhatta santānaṁtipi vuccati. “Visaṁvādakaṭṭhenā”ti",
  "anya-e0401n5:1_7": "virādhakaṭṭhena. Bhūtañca abhūtaṁ katvā abhūtañca bhūtaṁ katvā sandassakaṭṭhenāti",
  "anya-e0401n5:1_8": "vuttaṁ hoti. Bhūtavajjappaṭicchādanakammaṁ mahāmāyā nāma. Māyaṁ karontīti māyākārā.",
  "anya-e0401n5:1_9": "Āvisanaṁ nāma sattānaṁ sarīresu āvisanaṁ. Gahaṇaṁ nāma sattānaṁ attanovasaṁ vattāpanaṁ.",
  "anya-e0401n5:1_10": "Tadubhayaṁ karontā kattha ṭhatvā karonti. Antovāṭhatvā karonti, bahivā ṭhatvā karontīti",
  "anya-e0401n5:1_11": "pākatikehi manussehi jānituṁ passituṁ asakkuṇeyyattā acinteyyaṭṭhānaṁ nāma. “Vañcakaṭṭhenā”ti",
  "anya-e0401n5:1_12": "etā pakatiyā atidubbaṇṇaṁ attānaṁ devaccharāvaṇṇaṁ katvā vañcenti. Vasanarukkhagumbaṁpi",
  "anya-e0401n5:1_13": "dibbavimānaṁ katvā vañcenti. Evarūpena vañcakaṭṭhena. “Tenevaṭṭhenā”ti visaṁvādakaṭṭhādinā",
  "anya-e0401n5:1_14": "tividheneva atthena. Tānipihi asattabhūtaṁyeva attānaṁ sattoti visaṁvādenti. Arukkhaṁyeva",
  "anya-e0401n5:1_15": "attānaṁ rukkhoti visaṁvādenti. Aniṭṭhaṁ, akantaṁ, amanāpaṁyeva attānaṁ iṭṭho, kanto,",
  "anya-e0401n5:1_16": "manāpoti vañcenti, tathā sahajātānañca tesaṁ aññamaññassa anto vā tiṭṭhanti. Udāhubahivātiṭṭhantīti",
  "anya-e0401n5:1_17": "jānituṁ passituṁ asakkuṇeyyaṁ ṭhānaṁ hotīti. “Ubhayatthapī”ti māyākārādi mahābhūtesu",
  "anya-e0401n5:1_18": "ca pathaviyādimahābhūtesu ca. “Abhūtānī”ti asantāni, asaccāni.“Abbhutānī”ti acchariyakammāni.",
  "anya-e0401n5:1_19": "“Imasmiṁ pāṭhe”ti catunnaṁ mahābhūtānanti evaṁ sambandha padasahite pāṭhe. Aññattha",
  "anya-e0401n5:1_20": "pana upādārūpaṁ anupādārūpantiādīsu yakāra viraho diṭṭhoti adhippāyo. Dhātūnaṁ anekatthattā",
  "anya-e0401n5:1_21": "“pathayati pakkhāyatī”ti vuttaṁ. “Puthū”ti pāṭipadikapadaṁ. Tameva jātatthe niruttinayena",
  "anya-e0401n5:1_22": "pathavīti siddhanti dassetuṁ “puthumahantī”tiādi vuttaṁ. Pakārena thavīyatīti atthe",
  "anya-e0401n5:1_23": "pathavīti idaṁ ujukameva. “Āpetī”ti byāpeti. “Appāyatī”ti bhusaṁ pāyati, vaḍḍheti.",
  "anya-e0401n5:1_24": "Tenāha “suṭṭhu brūhetī”tiādiṁ. Nisānatthavaseneva paripācanatthopi labbhatīti āha",
  "anya-e0401n5:1_25": "“paripācetivā”ti. “Samīretī”ti suṭṭhu īreti kampeti. Vāyati vahatīti vāyo atthātissaya",
  "anya-e0401n5:1_26": "nayena. “Vitthambhanaṁ”ti vividhena ākārena bhūtasaṅghāṭānaṁ thambhanaṁ vahanaṁ abhinīharaṇaṁ.",
  "anya-e0401n5:1_27": "Kakkhaḷatā nāma kharatā pharusatā. Sahajātarūpānaṁ patiṭṭhānatthāya thaddhatā thūlatā.",
  "anya-e0401n5:1_28": "Sā sesabhūtesu natthīti āha “sesabhūtattayaṁ upādāyā”ti. “Anavaṭṭhānatā”ti ettha",
  "anya-e0401n5:1_29": "avaṭṭhānaṁ nāma acalaṭṭhānaṁ. Na avaṭṭhānanti anavaṭṭhānaṁ. Calananti vuttaṁ hoti.",
  "anya-e0401n5:1_30": "Tenāha “mudubhūtāpī”tiādiṁ. Ābandhakaṁ nāma ābandhitabbe vatthumhi mudumhi sati,",
  "anya-e0401n5:1_31": "daḷhaṁ na bandhati. Thaddhesati, daḷhaṁ bandhatīti idaṁ lokatova siddhanti āha “ābandhitabbāyā”tiādiṁ.",
  "anya-e0401n5:1_32": "“Tabbhāvaṁ”ti pariṇatabhāvaṁ. “Paripācakatā dassanato”ti hemante ajjhohaṭāhārānaṁ",
  "anya-e0401n5:1_33": "suṭṭhuparipācakatā dassanatoti vadanti. Usati dahatīti uṇhaṁ. “Dahatī”ti ca uṇhatejopi",
  "anya-e0401n5:1_34": "uṇhabhāvena dahati, sītatejopi sītabhāvena dahati. Uṇhena phuṭṭhaṁ vatthu uṇhattaṁ",
  "anya-e0401n5:1_35": "gacchati, sītena phuṭṭhaṁ vatthu sītattaṁ gacchati. Yañca uṇhattaṁ gacchati, taṁ",
  "anya-e0401n5:1_36": "uṇhatejo uṇhabhāvena dahatināma. Yañca sītattaṁ gacchati, taṁ sītatejo sītabhāvena",
  "anya-e0401n5:1_37": "dahatināma. Evaṁ sītatejopi usatidahatīti atthena uṇhatta lakkhaṇonāma hotīti. Evaṁsante",
  "anya-e0401n5:1_38": "nīlenavaṇṇena phuṭṭhaṁ vatthu nīlaṁ hoti. Pītena phuṭṭhaṁ pītaṁ hoti. Nīlaṁpi pītaṁpi",
  "anya-e0401n5:1_39": "taṁ vatthuṁ dahatināmāti ce. Nīlena vaṇṇena phuṭṭhaṁnāma natthi. Tathā pītena. Kasmā,",
  "anya-e0401n5:1_40": "nīlādīnaṁ upādārūpānaṁ phusana kiccā bhāvato. Sammissitaṁ nāma hoti. Na ca sammissanamattena",
  "anya-e0401n5:1_41": "dahati. Phusanto eva dahati. Phusantānaṁpi pathavivātānaṁ dahanakiccaṁ natthi. Paripācanakiccaṁ",
  "anya-e0401n5:1_42": "natthīti adhippāyo. Sace ghanathaddhe silāthambhe vitthambhanaṁ atthi, sakalo silāthambho",
  "anya-e0401n5:1_43": "kappāsapicuguḷhoviya sithilo ca lahuko ca bhaveyya. Naca bhavati. Tasmā tattha vitthambhanaṁ",
  "anya-e0401n5:1_44": "natthīti adhippāyena “so pana ghanathaddhesu silāthambhādīsu na labbhatī”ti codeti.",
  "anya-e0401n5:1_45": "Tattha pana vitthambhanaṁ labbhamānaṁ adhimattena na labbhati, sahajātabhūtānaṁ upatthambhanamattena",
  "anya-e0401n5:1_46": "labbhatīti dassento “nā”ti vatvā “tatthahī”tiādimāha. Tattha “vahatī”ti thaddhakakkhaḷa kiccaṁ vahati.",
  "anya-e0401n5:2_0": "Pasādarūpesu. “Samavisamaṁ”ti samaṭṭhānañca visamaṭṭhānañca, samadesañca visamadesañca,",
  "anya-e0401n5:2_1": "samapathañca visamapathañcāti evamādiṁ samavisamaṁ. “Ācikkhatī”ti ācikkhantaṁ viya",
  "anya-e0401n5:2_2": "taṁ jānana kiccaṁ sampādeti. Tenāha “samavisamajānanassa taṁ mūlakattā”ti. “Anirākaraṇato”ti",
  "anya-e0401n5:2_3": "appaṭikkhipanato. “Taṁ vā”ti rūpaṁ vā. Suṇanti janā. Suyyanti janehi. Evaṁ ghāyantītiādīsu.",
  "anya-e0401n5:2_4": "“Jīvita nimittaṁ”ti jīvitappavattikāraṇabhūto. “Ninnatāyā”ti visayavisayībhāvūpagamanena",
  "anya-e0401n5:2_5": "ninnatāya. “Jīvitavutti sampādakattā”ti nānāvacībhedavacīkammappavattanenāti adhippāyo.",
  "anya-e0401n5:2_6": "Ime pana pañca cakkhu pasādādayoti sambandho. “Daṭṭhukāmatā”ti rūpataṇhā vuccati.",
  "anya-e0401n5:2_7": "Ādisaddena sotukāmatā ghāyitukāmatā sāyitukāmatā phusitukāmatāyo saṅgayhanti. Atthato",
  "anya-e0401n5:2_8": "saddataṇhā gandhataṇhā rasataṇhā phoṭṭhabbataṇhā eva. “Nidānaṁ”ti kāraṇaṁ. Daṭṭhukāmatādayo",
  "anya-e0401n5:2_9": "nidāna massāti viggaho. Kusalā kusalakammaṁ. Samuṭṭhāti etenāti samuṭṭhānaṁ. Kammameva.",
  "anya-e0401n5:2_10": "Daṭṭhukāmatādinidānakammaṁ samuṭṭhānaṁ yesanti samāso. Pathaviādīni bhūtāni. Tesaṁ",
  "anya-e0401n5:2_11": "pasādo lakkhaṇaṁ etesanti viggaho. Dutīya vikappe. Rūpādīnaṁ pañcārammaṇānaṁ abhighātaṁ",
  "anya-e0401n5:2_12": "arahatīti rūpādiabhighātāraho. Bhūtānaṁ pasādo bhūtappasādo. So lakkhaṇaṁ etesanti",
  "anya-e0401n5:2_13": "viggaho. Cakkhu ūkāsirappamāṇe diṭṭha maṇḍale tiṭṭhatīti sambandho. “Diṭṭhamaṇḍale”ti",
  "anya-e0401n5:2_14": "mahājanehi pakati cakkhunā diṭṭhe pasannamaṇḍale. Telaṁ sattapicupaṭalāni byāpetvā",
  "anya-e0401n5:2_15": "tiṭṭhativiyāti yojanā. “Sotabilaṁ” nāma sotakūpo. “Aṅguliveṭhanā” nāma aṅgulimuddikā.",
  "anya-e0401n5:2_16": "“Upacitatanutambalomaṁ”ti rāsīkatañca viraḷañca tambalohavaṇṇañca sukhumalomaṁ. Upacitaṁ",
  "anya-e0401n5:2_17": "rāsīkataṁ tanutambalomaṁ etthāti viggaho. “Ajapadasaṇṭhānaṁ”ti ajassa pādena akkantapadasaṇṭhānavantaṁ.",
  "anya-e0401n5:2_18": "“Uppaladalaṁ” nāma uppalapaṇṇaṁ. Uppaladalassa aggasaṇṭhānavantaṁ. “Vaṭṭi” nāma idha",
  "anya-e0401n5:2_19": "manussānaṁ sarīrākārasaṇṭhitā āyatapiṇḍi. “Sukkhacammāni ca ṭhapetvā”ti sambandho.",
  "anya-e0401n5:2_20": "Te pana pañcappasādā. Samudīraṇaṁ cañcalanaṁ. “Yathātaṁ”ti katamaṁ viya taṁ. Ime",
  "anya-e0401n5:2_21": "pasādā vicittā, kathaṁvicittāti āha “aññamaññaṁ asadisā”ti. Kathaṁ asadisāti āha “tehī”tiādiṁ.",
  "anya-e0401n5:3_0": "Gocararūpesu. “Vaṇṇavisesaṁ”ti vaṇṇavisesatthaṁ. Vaṇṇavikāranti vuttaṁ hoti. Hadaye",
  "anya-e0401n5:3_1": "gato pavatto bhāvo hadayaṅgatabhāvo. “Bhāvo”ti ca adhippāyo vuccati. Taṁ pakāseti,",
  "anya-e0401n5:3_2": "mukhe vaṇṇavikāraṁ disvā ayaṁ me tussati, ayaṁ me ruccati, ayaṁ me kuppati, ayaṁ",
  "anya-e0401n5:3_3": "somanassito, ayaṁ domanassitoti evaṁ jānanapaccayattā. “Pakatiyā pī”ti vaṇṇavisesaṁ",
  "anya-e0401n5:3_4": "anāpajjitvāpīti adhippāyo. “Yaṁ kiñcidabbaṁ”ti saviññāṇakavatthuṁ. Samavisamaṁ pubbe",
  "anya-e0401n5:3_5": "pakāsitaṁ. Taṁ taṁ atthaṁ vā ācikkhati taṁ sutvā tassa tassa atthassa jānanato. Attano",
  "anya-e0401n5:3_6": "vatthuṁ vā ācikkhati taṁ sutvā tassa vatthussapi jānanato. “Attano vatthuṁ sūcetī”ti",
  "anya-e0401n5:3_7": "idha idaṁ nāma atthīti pakāseti. “Phusīyatī”ti phusitvā vijānīyati. “Taṁ”ti phusanaṁ.",
  "anya-e0401n5:3_8": "“Tassā”ti āpodhātuyā. “Dravatāvā”ti addatintarasatāvā. Phusitvā gayhati, sā ca āpodhātu",
  "anya-e0401n5:3_9": "siyāti codeti. Vuccate parihāro. Evaṁ pana na labbhati, tasmā sā tejoyeva. Na āpoti.",
  "anya-e0401n5:3_10": "Ettha evaṁ alabbhamānāpi sāsītatā āpoyeva, na tejo. Kasmā, āpassapi sītuṇhavasena",
  "anya-e0401n5:3_11": "duvidhatā sambhavato. Tasmiñhi loharase uṇhatā uṇhaāpo, sītavatthūsu sītatā sītaāpoti",
  "anya-e0401n5:3_12": "ce. Evaṁ pana sati tejo nāma natthīti āpajjatīti parihāro. “Saha appavattanato”ti",
  "anya-e0401n5:3_13": "ekato appavattanato. “Orapārānaṁ viyā”ti nadiyaṁ tīraṁ nāma idaṁ orimatīraṁ, idaṁ",
  "anya-e0401n5:3_14": "pārimanti niyamato natthi. Yattha sayaṁ tiṭṭhati, taṁ orimanti, itaraṁ pārimanti",
  "anya-e0401n5:3_15": "voharati. Evaṁ orapārānaṁ anavaṭṭhānaṁ hotīti. Ettha ca “sītuṇhānaṁ saha appavattanato”ti",
  "anya-e0401n5:3_16": "etena yadi te saha pavatteyyuṁ. Tattha sītatā āponāma, uṇhatā tejonāmāti vattabbā",
  "anya-e0401n5:3_17": "siyuṁ. Na pana te saha pavattanti, tasmā tathā na vattabbā hontīti dasseti. Na na",
  "anya-e0401n5:3_18": "vattabbā. Kasmā, uṇhatejena yuttohi āpo uṇhattameva gacchati. Yathātaṁ uṇhatejena",
  "anya-e0401n5:3_19": "yuttā pathavīpi vāyopi uṇhattameva gacchantīti. Tasmā te saha na pavattanti. Saha",
  "anya-e0401n5:3_20": "appavattesupi tesu aññattha sītavatthūsu sītatā āponāmāti vattabbameva hotīti codanā.",
  "anya-e0401n5:3_21": "Evaṁsante tasmiṁ loharase sabbepi rūpadhammā uṇhattaṁ gacchantīti sabbepi tejobhāvaṁ",
  "anya-e0401n5:3_22": "pāpuṇanti. ‘Uṇhatta lakkhaṇo tejo’tihi vuttaṁ. Yadi ca sītavatthūsu sītabhāvo nāma",
  "anya-e0401n5:3_23": "siyā. Tatthapi tena yuttā sabbepi rūpadhammā sītataṁ gacchantiyeva. Tatthapi tavamatiyā",
  "anya-e0401n5:3_24": "sabbepi āpobhāvaṁ pāpuṇanti. Na pana sakkā tathā bhavituṁ. Na hi evarūpaṁ lakkhaṇaññathattaṁ",
  "anya-e0401n5:3_25": "nāma tesaṁ atthi. Bhāvaññathattameva atthi. Tattha “lakkhaṇaññathattaṁ” nāma pathavī",
  "anya-e0401n5:3_26": "āpobhāvaṁ gacchati. Āpo pathavibhāvaṁ gacchatītiādi. “Bhāvaññathattaṁ” nāma pathavī",
  "anya-e0401n5:3_27": "kadāci kakkhaḷā hoti. Kadāci mudukā. Āpo kadāci ābandhanamatto hoti. Kadāci paggharaṇako.",
  "anya-e0401n5:3_28": "Tejo kadāci uṇho, kadāci sīto. Vāyo kadāci vitthambhanamatto, kadāci samudīraṇoti.",
  "anya-e0401n5:3_29": "Evaṁ ekamekassā dhātuyā tikkha manda omattādhimattavasena kriyāsaṅkanti nāma atthīti.",
  "anya-e0401n5:3_30": "Tasmā yaṁ vuttaṁ ‘uṇhatejena yuttohi āpo uṇhattameva gacchati, yathā taṁ uṇhatejena",
  "anya-e0401n5:3_31": "yuttā pathavīpi vāyopi uṇhattameva gacchantī’ti. Taṁ lakkhaṇaññathattavacanaṁ hoti.",
  "anya-e0401n5:3_32": "Na yujjati. Na hi uṇhatejena yuttā sabbetedhammā uṇhattaṁ gacchanti. Attano attano",
  "anya-e0401n5:3_33": "sabhāvaṁ na vijahanti. Tathāhi tasmiṁ pakkuthite santatte loharase bhāvo uṇhattaṁ",
  "anya-e0401n5:3_34": "na gacchati. Ābandhana sabhāvaṁ vā paggharaṇa sabhāvaṁ vā na vijahati. Yadi uṇhattaṁ",
  "anya-e0401n5:3_35": "gaccheyya, taṁ sabhāvaṁ vijaheyya. Evaṁsati, tasmiṁ loharase ābandhanākāro vā paggharaṇākāro",
  "anya-e0401n5:3_36": "vā na paññāyeyya. Sabberūpa dhammā vikkireyyuṁ. Vikkiritvā antaradhāreyyuṁ. Na ca",
  "anya-e0401n5:3_37": "na paññāyati. Nāpi vikkiranti. Noca tattha ābandhanākāro uṇhattaṁ gacchati. Aññohi",
  "anya-e0401n5:3_38": "ābandhanākāro, aññaṁ uṇhattaṁ. Ābandhanākāro āpo, uṇhattaṁ tejo. Tattha pathavivāyesupi",
  "anya-e0401n5:3_39": "esevanayo. Tasmā yaṁ vuttaṁ “yadi te saha pavatteyyuṁ. Tattha sītatā āponāma, uṇhatā",
  "anya-e0401n5:3_40": "tejo nāmāti vattabbā siyuṁ. Na pana te saha pavattanti. Tasmā tathā na vattabbā hontīti",
  "anya-e0401n5:3_41": "dassetī”ti. Taṁ suvuttamevāti daṭṭhabbaṁ. “Tesaṁ anavaṭṭhānato”ti etena sace te sītuṇhā",
  "anya-e0401n5:3_42": "avaṭṭhitā siyuṁ. Atha sabbakālepi sītatā āponāma, uṇhatā tejonāmāti vattabbā siyuṁ.",
  "anya-e0401n5:3_43": "Na pana te avaṭṭhitā honti. Anavaṭṭhitā eva honti. Tasmā tathā na vattabbā hontīti",
  "anya-e0401n5:3_44": "dasseti. Ettha ca anavaṭṭhitesu santesu yadi sītatā āpo nāma, uṇhatā tejonāmāti vadeyyuṁ.",
  "anya-e0401n5:3_45": "Evañcasati, āpatejāpi anavaṭṭhitā siyuṁ. Yo idāni āpo, soyeva khaṇantare tejo nāma.",
  "anya-e0401n5:3_46": "Yo vā idāni tejo, soyeva khaṇantare āpo nāmāti āpajjeyyuṁ. Na ca sakkā tathā bhavituṁ.",
  "anya-e0401n5:3_47": "Lakkhaṇaññathatte asante vohāraññathattassapi asambhavato. Tena vuttaṁ “orapārānaṁ",
  "anya-e0401n5:3_48": "viya tesaṁ anavaṭṭhānato ca viññāyatī”ti. Tattha “viññāyatī”ti sāsītatā tejoyeva,",
  "anya-e0401n5:3_49": "na āpoti viññāyatīti.",
  "anya-e0401n5:4_0": "“Atha panā”tiādīsu. Yaṁ pubbe parena vuttaṁ ‘nanu dravatā vā phusitvā gayhatī’ti.",
  "anya-e0401n5:4_1": "Taṁ vicāretuṁ “atha panā”tiādi vuttaṁ. Tattha “atha panā”ti yadi pana gayhati, evaṁsatīti",
  "anya-e0401n5:4_2": "ca. Evañcasati ārammaṇa bhūto eva siyāti sambandho. Ayaṁ panetthā dhippāyo. Sace",
  "anya-e0401n5:4_3": "dravabhāvabhūto āpo phusitvā gayheyya. Evaṁ sati, ayopiṇḍādīsu ābandhanamattabhūto",
  "anya-e0401n5:4_4": "āpopi phusitvā gahetabbo siyā. Kasmā, āpabhāvena ekattā. Evañcasati, tesu ayopiṇḍādīsu",
  "anya-e0401n5:4_5": "so āpo tāni hatthena vā pādena vā phusantassa paharantassa vinā itara mahābhūtehi",
  "anya-e0401n5:4_6": "visuṁ kāyika sukhadukkhānaṁ ārammaṇa paccayo siyā. Yathātaṁ, tesveva ayopiṇḍādīsu",
  "anya-e0401n5:4_7": "pathavimahābhūtaṁ vinā itaramahābhūtehi visuṁ kāyikasukhadukkhānaṁ ārammaṇa paccayo",
  "anya-e0401n5:4_8": "hoti. Evaṁ tejovāyesupīti. Na pana so visuṁ kāyikasukhadukkhānaṁ ārammaṇa paccayo",
  "anya-e0401n5:4_9": "hoti. Tasmā so phoṭṭhabba sabhāvo na hoti. Yathā ca so phoṭṭhabbasabhāvo na hoti.",
  "anya-e0401n5:4_10": "Tathā pakati udakādīsu dravabhāvabhūtopi āpo tāni phusantassa paharantassa kāyikasukhadukkhānaṁ",
  "anya-e0401n5:4_11": "ārammaṇa paccayo na hoti. Na ca phoṭṭhabba sabhāvoti. Evañcasati, kathaṁ ayopiṇḍādīsu",
  "anya-e0401n5:4_12": "ābandhanamattabhūto āpo kāyikasukhadukkhānaṁ paccayo na hoti. Kathañca tesu itaramahābhūtāni",
  "anya-e0401n5:4_13": "visuṁ visuṁ kāyikasukhadukkhānaṁ paccayā hontīti. Taṁ dassetuṁ “yañhī”tiādimāha.",
  "anya-e0401n5:4_14": "Tattha “saṇhathaddhatāvasenavā”ti tesu ṭhitāya pathavidhātuyā saṇhathaddhatāvasena",
  "anya-e0401n5:4_15": "vā. Saṇhapathavīsukhavedanāya thaddhapathavīdukkhavedanāya ārammaṇa paccayoti vuttaṁ",
  "anya-e0401n5:4_16": "hoti. Evaṁ sesesu. “Abbhantaratthambhanassā”ti tesaṁ ayopiṇḍādīnaṁ abbhantare ṭhitassa",
  "anya-e0401n5:4_17": "vitthambhana sabhāvassa. “No aññathā”ti tānitīṇi kāraṇāni ṭhapetvā ābandhana kriyaṁ",
  "anya-e0401n5:4_18": "paṭicca kāyikasukhadukkhuppatti nāma natthīti adhippāyo. Idāni pakati udakādīsu dravabhāvabhūtaṁ",
  "anya-e0401n5:4_19": "āpodhātumpi phusitvā jānantīti mahājanā maññanti. Tabbisodhanena saha laddhaguṇaṁ",
  "anya-e0401n5:4_20": "dassetuṁ “tasmā”tiādimāha. Tattha “pathamaṁ dravatā sahitāni. La. Jānantī”ti idaṁ",
  "anya-e0401n5:4_21": "padhāna vacanaṁ. Loke hatthena parāmasitvā vā cakkhunā disvā vā idaṁ rassaṁ, idaṁ",
  "anya-e0401n5:4_22": "dīghaṁ, idaṁ vaṭṭaṁ, idaṁ maṇḍalantiādinā saṇṭhānaṁ jānantā hattha phusanena vā cakkhu",
  "anya-e0401n5:4_23": "dassanena vā saheva taṁ jānantīti maññanti. Tattha pana purimabhāge kāyadvāravīthi",
  "anya-e0401n5:4_24": "cittena paccuppannāni tīṇibhūtāni phusitvā vā cakkhudvāra vīthicittena paccuppannaṁ",
  "anya-e0401n5:4_25": "rūpaṁ disvā vā pacchā vatthuggahaṇavīthiyā uppannāya eva saṇṭhānaṁ jānanti. Esevanayo",
  "anya-e0401n5:4_26": "rattiyaṁ alātacakkasaṇṭhānaṁ jānantassapi. Tattha pana bahūnipi pubbāparavīthicittasantānāni",
  "anya-e0401n5:4_27": "icchitabbāni. Tathā loke cakkhunā disvā dvāravātapānādīnaṁ chiddavivarāni jānantā",
  "anya-e0401n5:4_28": "cakkhunā dassanena saheva tāni jānantīti maññanti. Tattha pana purimabhāge cakkhudvārikavīthi",
  "anya-e0401n5:4_29": "cittena paccuppannāni kavāṭarūpabhitti rūpāni punappunaṁ disvā pacchā alātacakkassa",
  "anya-e0401n5:4_30": "majjhe vivaraṁpi jānantā viya visuṁ uppannāya manodvārika viññāṇavīthiyā eva taṁ",
  "anya-e0401n5:4_31": "chiddavivarabhūtaṁ ākāsaṁ jānanti. Tathā hatthena udakaṁ phusantassa pathamaṁ dravasahitāni",
  "anya-e0401n5:4_32": "vilīnāni mudūni tīṇiphoṭṭhabba mahābhūtāni visuṁ visuṁ kāyadvārika vīthi cittehi",
  "anya-e0401n5:4_33": "phusanakiccena ārammaṇaṁ karitvā pacchā visuṁ suddhāya manodvārika vīthiyā eva dravabhāvasaṅkhātaṁ",
  "anya-e0401n5:4_34": "paggharaṇaka āpodhātuṁ jānanti. Evaṁ santepi taṁ dravabhāvaṁpi hatthena phusanena",
  "anya-e0401n5:4_35": "saheva jānantīti maññantīti adhippāyo.",
  "anya-e0401n5:5_0": "Gāvo caranti etthāti āha “gunnaṁ caraṇaṭṭhānaṁ”ti. Akkhara vidū pana gosaddaṁ indriyatthepi",
  "anya-e0401n5:5_1": "icchantīti āha “goti vā”tiādiṁ. Tāni cakkhādīni etesu rūpādīsu caranti, etāni vā",
  "anya-e0401n5:5_2": "rūpādīni tesu cakkhādīsu caranti. Tattha purimena gāvo indriyāni caranti etesūti",
  "anya-e0401n5:5_3": "gocarānīti dasseti. Pacchimena gosuindriyesu carantīti gocarānīti. Imāni pana pañca rūpādīni.",
  "anya-e0401n5:6_0": "Bhāvadvaye. Icchanaṭṭhena ṭhānaṭṭhena ṭhapanaṭṭhena ca itthī. Sāhikāmarati atthāya",
  "anya-e0401n5:6_1": "sayaṁpi aññaṁkāmikaṁ icchati. Sayañca kāmikena icchīyati. Añño ca kāmiko gharāvāsa",
  "anya-e0401n5:6_2": "sukhatthāya tattha ṭhānaṁ upeti, patiṭṭhāti. Āyatiñca kulavaṁsappatiṭṭhānatthāya",
  "anya-e0401n5:6_3": "tattha kulavaṁsa bījaṁ ṭhapetīti. Pūraṇaṭṭhena icchanaṭṭhena ca puriso. Sohi attahitañca",
  "anya-e0401n5:6_4": "pūreti, parahitañca icchati. Idhalokahitañca pūreti, paralokahitañca icchati. Ubhayalokahitañca",
  "anya-e0401n5:6_5": "pūreti, lokuttarahitañca icchati, esati, gavesatīti. Pumassasakaṁ puṁsakaṁ. Purisaliṅgādi.",
  "anya-e0401n5:6_6": "Natthi puṁsakaṁ etassāti napuṁsakaṁ. “Yassa pana dhammassā”ti bhāvarūpadhammassa.",
  "anya-e0401n5:6_7": "“Taṁ”ti khandhapañcakaṁ. Mahāsaṇṭhānaṁ sattānaṁ jātibhedaṁ liṅgeti ñāpetīti liṅgaṁ.",
  "anya-e0401n5:6_8": "Lakkhaṇapāṭhakā niminanti sañjānanti kalyāṇa pāpakaṁ kammavipākaṁ etenāti nimittaṁ.",
  "anya-e0401n5:6_9": "Kiriyā kuttaṁ. Āyukantaṁ kappīyati saṅkharīyatīti ākappo. Sabbepeteliṅgādayo. Soca",
  "anya-e0401n5:6_10": "avisadādibhāvo. “Vacanesucā”ti itthisaddapurisasaddādīsu ca. “Vacanatthesu cā”ti",
  "anya-e0401n5:6_11": "itthi saṇṭhāna purisasaṇṭhānādi atthesu ca. “Nimittasaddo viyā”ti nimitta saddo aṅgajāte",
  "anya-e0401n5:6_12": "pākaṭo viyāti. Na pākaṭo diṭṭho. Apākaṭo pana katthaci diṭṭhoti adhippāyo. “Bhavanti",
  "anya-e0401n5:6_13": "saddabuddhiyo”ti saddasatthanayo. “Bhavanti liṅgādīnī”ti aṭṭhakathānayo. Tattha hi",
  "anya-e0401n5:6_14": "itthiliṅgādīnaṁ hetubhāva lakkhaṇanti vuttaṁ. “Etasmiṁ satī”ti ca jātiyā sati, jarāmaraṇaṁ",
  "anya-e0401n5:6_15": "hoti. Asati na hotīti etthaviya hetu phalabhāvapākaṭatthaṁ vuttaṁ.",
  "anya-e0401n5:7_0": "Vatthurūpe. Niruttinayena vacanatthā bhavanti. Dhātu dvayaṁ nāma manodhātu manoviññāṇadhātu",
  "anya-e0401n5:7_1": "dvayaṁ. “Avatvā”ti hadaya vatthuṁ avatvā. “Taṁ”ti hadaya vatthu rūpaṁ. “Pañcā”ti",
  "anya-e0401n5:7_2": "pañcavatthūni. “Tesaṁ”ti tesaṁ kusalādīnaṁ. “Tattha vuttaṁ”ti paṭṭhāne vuttaṁ. “Yaṁ",
  "anya-e0401n5:7_3": "rūpaṁ nissāyā”ti yaṁ rūpaṁ nissāya manodhātu ca manoviññāṇadhātu ca vattantīti imaṁ",
  "anya-e0401n5:7_4": "pāṭhaṁ niddisati. “Anañña sādhāraṇesu ṭhānesū”ti cakkhu vatthādīhi aññavatthūhi asādhāraṇesu",
  "anya-e0401n5:7_5": "kusalākusalaṭṭhānesu.",
  "anya-e0401n5:8_0": "Jīvitarūpe. “Ādhippaccayogenā”ti adhipatibhāvayogena. “Adhipatibhāvo”ti ca indriyapaccaya",
  "anya-e0401n5:8_1": "kiccaṁ vuccati. Na adhipati paccayakiccaṁ. “Jīvantī”ti haritabhāvaṁ na vijahantīti",
  "anya-e0401n5:8_2": "vuttaṁ hoti. Na hi tāni ekantena jīvantāni nāma honti. Jīvita rūpassa ekanta kammajassa",
  "anya-e0401n5:8_3": "bahiddhā anupaladdhattā. Kammajarūpāni jīvanti yevāti sambandho. “Kamme asantepī”ti",
  "anya-e0401n5:8_4": "kammacetanāya pubbe niruddhattā vuttaṁ. Tadatthaṁ byatirekato pākaṭaṁ karonto “tathāhī”tiādimāha.",
  "anya-e0401n5:8_5": "“Itara rūpānī”ti cittajarūpādīni. Ekavīthivāro nāma pañcadvāravīthivāro. Manodvāravīthivāro",
  "anya-e0401n5:8_6": "ekajavana vāroti vutto. Paricchinnaṁ hoti. Kasmā, ekekasmiṁ vīthivāre niruddhe bhavaṅga",
  "anya-e0401n5:8_7": "samaye asadisassa rūpasantānassa pātubbhāvatoti adhippāyo. Tañca kho rūpavisesaṁ",
  "anya-e0401n5:8_8": "jānantasseva pākaṭaṁ hoti. Ajānantassa pana taṅkhaṇamatte apākaṭaṁ. Kasmā, tādisassapi",
  "anya-e0401n5:8_9": "utujarūpasantānassa thokaṁ pavattanato. Yassahi dosa samuṭṭhitena rūpasantānena mukharūpaṁ",
  "anya-e0401n5:8_10": "dubbaṇṇaṁ hoti. Tassa dose niruddhepi taṁ rūpaṁ thokaṁ dubbaṇṇameva khāyatīti. “Utujāhārajānañca",
  "anya-e0401n5:8_11": "santati paccuppannaṁ”ti adhikāro. Ekaṁ addhāpaccuppannameva hotīti vuttaṁ. Na nu",
  "anya-e0401n5:8_12": "cakkhusotādīni kammajarūpasantānānipi pavattikāle kadāci suppasannāni, kadāci pasannāni,",
  "anya-e0401n5:8_13": "kadāci appasannāni dissantīti. Saccaṁ, tathā pavatti pana santāna vicchedena na hoti,",
  "anya-e0401n5:8_14": "nānāvicchinne ca ekekasmiṁ santāne tesaṁ punaghaṭanaṁ nāma natthi. Sakiṁ andho andhoyeva",
  "anya-e0401n5:8_15": "hoti. Badhiroca badhiroyevāti adhippāyo. “Yadi evaṁ”ti evaṁ yadi siyāti attho. “Arūpa",
  "anya-e0401n5:8_16": "dhammānaṁ santati paccuppannaṁ”ti adhikāro. “Vipākānī”ti bhavaṅgabhūtāni vipākāni.",
  "anya-e0401n5:8_17": "Ekasantativasena pavattissantiyeva, tasmā tesaṁ nānāsantati paccuppannaṁ nāma na",
  "anya-e0401n5:8_18": "vattabbaṁ. Kasmā, yāvajīvampi eka kammanibbattattāti adhippāyo. “Itarāni panā”ti",
  "anya-e0401n5:8_19": "kusalā kusala kriyacittāni pana. “Tadārammaṇā”ti niruddhārammaṇā. Addhānappharaṇānubhāvena",
  "anya-e0401n5:8_20": "pavattantiyeva. Na pana cittajarūpādīni viya attano janakapaccaye niruddhe nirujjhanti.",
  "anya-e0401n5:8_21": "Ayaṁ arūpadhammānaṁ jīvantatte visesoti adhippāyo. “Ayamattho vattabbo”ti arūpa dhammānaṁ",
  "anya-e0401n5:8_22": "jīvantatāviseso vattabbo. Yathā rūpasantatiyaṁ anantara paccayo nāma natthi. Cutikāle",
  "anya-e0401n5:8_23": "bhavantararūpasantānassa kiñci paccayattaṁ anupagantvā nirujjhati. Tena bhavantara",
  "anya-e0401n5:8_24": "pātubbhāvo nāma tesaṁ natthi. Na tathā arūpasantatiyaṁ. Tattha pana cuticittampi",
  "anya-e0401n5:8_25": "paṭisandhiyā anantara paccayo hutvā nirujjhati. Tena bhavantarapātubbhāvo nāma tesaṁ",
  "anya-e0401n5:8_26": "atthi. Ayampi arūpadhammānaṁ jīvantatte viseso. Tasmā arūpadhammānaṁpi kammajarūpānaṁ",
  "anya-e0401n5:8_27": "viya niccaṁ jīvitayogena jīvantattā santati paccuppannaṁ nāma na bhaveyyāti na codetabbanti.",
  "anya-e0401n5:8_28": "Kusalā kusala kriyacittāni nāma akammajāni honti. Cittajarūpādīni viya atītaṁ kammaṁ",
  "anya-e0401n5:8_29": "anapekkhitvā taṅkhaṇikehi nānāpaccayehi uppajjanti. Tasmā tesaṁ jīvantānaṁpi sataṁ",
  "anya-e0401n5:8_30": "ajīvantānaṁ cittajarūpādīnaṁ viya nānāsantati paccuppannaṁ nāma atthi. Jīvantatā",
  "anya-e0401n5:8_31": "visesopi atthīti adhippāyo. Ettha keci vadanti. Rukkhādīsupi jīvitaṁ nāma atthi.",
  "anya-e0401n5:8_32": "Yato tesaṁ haritatā ca aharitatā ca rūhanañca-arūhanañca dissatīti. Vuccate, yadi",
  "anya-e0401n5:8_33": "tesaṁ jīvitaṁ nāma atthi, arūpajīvitaṁ vā siyā, rūpajīvitaṁ vā. Tattha sace arūpajīvitaṁ",
  "anya-e0401n5:8_34": "hoti. Yathā tena samannāgato satto punappunaṁ maritvā punappunaṁ bhavantare pātubbhavanti.",
  "anya-e0401n5:8_35": "Tathā rukkhāpi maritvā bhavantare pātubbhaveyyuṁ. Atha rūpajīvitaṁ siyā. Yathā sattānaṁ",
  "anya-e0401n5:8_36": "cakkhādi aṅgesu jīvita santāne bhinne tāni aṅgāni puna jīvantāni kātuṁ na sakkonti.",
  "anya-e0401n5:8_37": "Tathā rukkhāpi khandhesu vā sākhāsuvā chinnesu jīvitasantāne bhinne tekhandhāvā sākhāyo",
  "anya-e0401n5:8_38": "vā puna aññattha ropetuṁ na sakkā bhaveyyuṁ. Sakkā eva bhavanti. Tasmā tadubhayaṁpi",
  "anya-e0401n5:8_39": "jīvitaṁ nāma tesaṁ natthīti daṭṭhabbaṁ. Vibhāvanipāṭhe. Na hi tesaṁ kammaṁyeva ṭhitikāraṇaṁ",
  "anya-e0401n5:8_40": "hotīti ettha kammaṁ ṭhitikāraṇaṁ eva na hotīti yojetabbaṁ. Tenāha “āhārajādīnaṁ”tiādiṁ.",
  "anya-e0401n5:8_41": "Ekakalāpe gatā pavattā sahajāta paccayā, tehi āyattā paṭibaddhāti viggaho. Kammādīnaṁ",
  "anya-e0401n5:8_42": "rūpajanakapaccayānaṁ janakānubhāvo nāma rūpakalāpānaṁ uppādakkhaṇe eva pharati, na",
  "anya-e0401n5:8_43": "ṭhitikkhaṇe. Upacayasantatiyo ca uppādakkhaṇe labbhanti, na ṭhitikkhaṇe. Tasmā tā",
  "anya-e0401n5:8_44": "janakapaccayānubhāvakkhaṇe laddhattā kutocijātanāmaṁ labhanti. Jaratāpana ṭhitikkhaṇe",
  "anya-e0401n5:8_45": "eva labbhati, na uppādakkhaṇe. Tasmā sā kutocijāta nāmaṁ na labhati. Yadi pana āhārajādīnaṁ",
  "anya-e0401n5:8_46": "rūpadhammānaṁ ṭhiti nāma āhārādi janakapaccayāyattā bhaveyya. Jaratāpi janakapaccayānubhāvakkhaṇeva",
  "anya-e0401n5:8_47": "labbhamānā siyā. Evañcasati, sāpi kutocijāta nāmaṁ labheyya. Na pana labhati. Tasmā",
  "anya-e0401n5:8_48": "tesaṁ ṭhiti nāma janakapaccayāyattā na hotīti imamatthaṁ dassento “itarathā”tiādimāha.",
  "anya-e0401n5:8_49": "“Upatthambhamānā”ti kalāpantare ṭhatvā upatthambhamānā. “Na khaṇaṭhitippavattiyā”ti",
  "anya-e0401n5:8_50": "khaṇaṭhi tibhāvena pavattiatthāya upatthambhanti, anupāletīti yojanā. Sabbesaṁpi",
  "anya-e0401n5:8_51": "rūpārūpadhammānaṁ. “Taṁ”ti vibhāvanivacanaṁ. “Idaṁ panā”ti jīvitarūpaṁ pana.",
  "anya-e0401n5:9_0": "Āhārarūpe. “Savatthukavacanaṁ”ti bhojanādi vatthunā saha pavattatīti savatthukaṁ.",
  "anya-e0401n5:9_1": "Vacanaṁ. Na hi nibbattitaṁ āhāra rūpaṁ nāma kabaḷaṁ kātuṁ sakkā hotīti. “Vivecitānī”ti",
  "anya-e0401n5:9_2": "pācana kiccena vibhajitāni. Visuṁ visuṁ katāni. “Pañcadhā vibhāgaṁ gacchantī”ti ekaṁ",
  "anya-e0401n5:9_3": "bhāgaṁ pāṇakā khādanti. Ekaṁ bhāgaṁ udaraggi jhāpeti. Eko bhāgo muttaṁ hoti. Ekobhāgo",
  "anya-e0401n5:9_4": "karīsaṁ. Ekobhāgo rasabhāvaṁ āpajjitvā soṇitamaṁsādīni upabrūhayatīti evaṁ vuttanayena",
  "anya-e0401n5:9_5": "pañcadhā vibhāgaṁ gacchanti. “Loke”ti lokiya ganthe. “Tato”ti āmāsayato. Anupharanto",
  "anya-e0401n5:9_6": "hutvā. “Tassā”ti rasabhāgassa. “Bhūtesū”ti mahābhūtesu. Saha indriyena vattatīti",
  "anya-e0401n5:9_7": "sendriyo. Kāyo. Udayatīti ojā. Dakārassa jakāro. Avati janetīti ojā. Avasaddassa",
  "anya-e0401n5:9_8": "okāro. “Attanovatthuṁ”ti attanonissayabhūtaṁ rūpakāyaṁ.",
  "anya-e0401n5:10_0": "“Aññāpadeso” nāma rūpassa lahutātiādīsu aññassa rūpassa kriyāmattabhāvena apadisanaṁ",
  "anya-e0401n5:10_1": "vuccati. “Ujukatova nipphāditaṁ”ti mukhyatova janitaṁ. Yathāhi sabbaṁ anipphannarūpaṁ",
  "anya-e0401n5:10_2": "ajāti dhammattā ujukato kammādīhi jātaṁ nāma na hoti. Kammādīhi jātaṁ pana nipphannarūpaṁ",
  "anya-e0401n5:10_3": "nissāya dissamānattā ṭhānūpacārena viññatti dvayaṁ cittajaṁtiādinā vuccati. Na tathā",
  "anya-e0401n5:10_4": "idaṁ nipphannarūpaṁ. Idaṁ pana jātidhammattā ujukatova kammādīhi paccayehi nipphāditaṁ",
  "anya-e0401n5:10_5": "janitanti vuttaṁ hoti. “Rūpaṁ”ti vutte anipphannarūpaṁpi labbhatīti tato visesanatthaṁ",
  "anya-e0401n5:10_6": "rūparūpanti vuccatīti āha “ruppanalakkhaṇa sampannaṁ”tiādiṁ. Tattha “ruppanalakkhaṇaṁ”",
  "anya-e0401n5:10_7": "nāma sītuṇhādīhi vikārapattilakkhaṇaṁ. Tampana anipphanna rūpe mukhyato na labbhati.",
  "anya-e0401n5:10_8": "Nipphannarūpe eva labbhati. Kasmā, nipphannarūpassahi nānāvikāro vikārarūpanti vuccati.",
  "anya-e0401n5:10_9": "Lakkhaṇaṁ lakkhaṇa rūpanti vuccati. Vikārassa pana vikāro nāma natthi. Lakkhaṇassa",
  "anya-e0401n5:10_10": "ca lakkhaṇaṁ nāma natthi. Yadi atthīti vadeyya. Vikārassa vikāro, tassa ca vikāro,",
  "anya-e0401n5:10_11": "tassa ca vikāroti apariyantameva siyā. Tathā lakkhaṇepīti.",
  "anya-e0401n5:11_0": "Ākāsadhātuyaṁ. “Pakāsantī”ti idaṁ ekaṁ idaṁ ekanti paññāyanti. “Paricchindatī”ti",
  "anya-e0401n5:11_1": "āha “parito”tiādiṁ. “Asammissaṁ”ti vatvā tadatthaṁ vivarati “ekattaṁ anupagamanaṁ”ti.",
  "anya-e0401n5:11_2": "Paricchindīyatīti paricchedoti āha “tehi vā”tiādiṁ. “Tehi vā”ti kalāpantarabhūtehi",
  "anya-e0401n5:11_3": "vā. “Attano vā paresaṁ vā akatvā”ti attanopakkhikaṁ vā paresaṁ pakkhikaṁ vā akatvā.",
  "anya-e0401n5:11_4": "Pariccheda kriyāmattaṁ paricchedoti āha “tesaṁ vā”tiādiṁ. “Tesaṁ vā”ti kalāpantarabhūtānaṁ",
  "anya-e0401n5:11_5": "vā. “Ayaṁ panā”ti ayaṁ paricchedo pana. “Tassā”ti paricchedassa. So pāḷiyaṁ vuttoti",
  "anya-e0401n5:11_6": "sambandho. “Iti katvā”ti evaṁ manasikatvā. “Etehī”ti etehi mahābhūtehi. “Aññamañña",
  "anya-e0401n5:11_7": "abyāpitatā”ti dvinnaṁ tiṇṇaṁ vā rūpakalāpānaṁ ekakalāpattūpagamanaṁ aññamañña byāpitā",
  "anya-e0401n5:11_8": "nāma, tathā anupagamanaṁ aññamañña abyāpitatā nāma. Tenāha “ekattaṁ”tiādiṁ. “Tatthā”ti",
  "anya-e0401n5:11_9": "tissaṁ pāḷiyaṁ. “Nānākalāpagatānaṁ bhūtānaṁ”ti etena kalāpapariyantatā eva vuttā hoti.",
  "anya-e0401n5:12_0": "Viññatti dvaye. “Sayañcā”ti viññatti saṅkhātaṁ sayañca. “Tenā”ti calamānena kāyaṅgena.",
  "anya-e0401n5:12_1": "“Tehī”ti paccakkhe ṭhitehi janehi. Tatthātiādīsu. “Kāyaṅgavikāraṁ karontassā”ti abhikkamanādi",
  "anya-e0401n5:12_2": "atthāya hatthapādādīnaṁ kāyaṅgānaṁ calana saṅkhātaṁ vikāraṁ karontassa. Uppajjantā",
  "anya-e0401n5:12_3": "ca sabbete cittajavātakalāpā yathādhippeta disābhimukhā eva uppajjantīti yojanā.",
  "anya-e0401n5:12_4": "“Yathā vā tathā vā anuppajjitvā”ti aniyamato anuppajjitvāti vuttaṁ hoti. Yassa copana",
  "anya-e0401n5:12_5": "kāyassa. “Tehī”ti cittajavātakalāpehi. Niyāmako nāvāniyojako. “Te cā”ti tecittajavātakalāpasaṅghāṭā.",
  "anya-e0401n5:12_6": "Etena sakalaṁ kāyaṅgaṁ nidasseti. Sakalakāyaṅgaṁ nāvāsadisanti vuttaṁ hoti. “Cāretvā”ti",
  "anya-e0401n5:12_7": "viyūhitvā. Kathaṁ pana sā niyāmakasadisī hotīti āha “yathāhī”tiādi. Yadetaṁ sakkotīti",
  "anya-e0401n5:12_8": "vacanaṁ vuttanti sambandho. “Katīpayajavana vārehī”ti dvatti javanavārehi. “Tato”ti",
  "anya-e0401n5:12_9": "yasmiṁ vāre calana saṅkhātaṁ desantara pāpanaṁ jāyati. Tato calanavārato. Santhambhana",
  "anya-e0401n5:12_10": "sandhāraṇāni eva sampajjanti, na calanasaṅkhātaṁ desantara pāpanaṁ. “Etthā”ti etissaṁ",
  "anya-e0401n5:12_11": "aṭṭhakathāyaṁ. Nānājavanavīthīsu. La. Upatthambhane ca yujjatiyeva. Na ekissāya javanavīthiyaṁ",
  "anya-e0401n5:12_12": "eva yujjatīti adhippāyo. Yadi nānājavanavīthīsu tathā upatthambhanañca gayheyya.",
  "anya-e0401n5:12_13": "Evaṁsati, antarantarā bahū bhavaṅgavārāpi santi. Tattha kathaṁ tadupatthambhanaṁ",
  "anya-e0401n5:12_14": "sampajjeyyāti āha “tathāhī”tiādiṁ. Tattha “utujarūpasaṅghāṭāni pī”ti bhavaṅgasamaye",
  "anya-e0401n5:12_15": "pavattāni utujarūpakalāpasandhānakāni. “Tadākāra vantānī”ti tassā cittajarūpasantatiyā",
  "anya-e0401n5:12_16": "ākāra vantāni. Pacchima pacchimānaṁ rūpakalā pasaṅghāṭānaṁ aparāparaṁ uppajjananti",
  "anya-e0401n5:12_17": "sambandho. Purimapurimānaṁ rūpakalāpasaṅghāṭānaṁ khaṇikadhammatā ca tesaṁ na siyā.",
  "anya-e0401n5:12_18": "Na ca te khaṇikadhammā na honti. Aññathā desantara saṅkamanasaṅkhātaṁ calanaṁ eva",
  "anya-e0401n5:12_19": "na siyā. Calanaṁ tihi nānākriyānaṁ pātubbhāvo vuccati. Nānākriyā ca nāma nānādhammā",
  "anya-e0401n5:12_20": "eva. Yasmā ca aṅgapaccaṅgānaṁ khaṇekhaṇe calanaṁ nāma loke paccakkhato diṭṭhaṁ. Tasmā",
  "anya-e0401n5:12_21": "tesaṁ khaṇikadhammatāpi daṭṭhabbā hotīti. Etena tesaṁ khaṇikamaraṇaṁ dasseti, yaṁ",
  "anya-e0401n5:12_22": "rūpārūpadhammānaṁ aniccalakkhaṇanti vuccati. Abyāpāra dhammatā ca avasavattitā ca",
  "anya-e0401n5:12_23": "tesaṁ na siyā. Na ca te abyāpāra dhammā, na avasavatti dhammā ca na honti. Aññathā",
  "anya-e0401n5:12_24": "paccayāyatta vuttitā eva tesaṁ na siyā. Paccayāyatta vuttitāti ca paccaye sati, te",
  "anya-e0401n5:12_25": "vattanti, asati na vattantīti evaṁ pavattā paccayāyatta vuttitā yasmā ca paccayasāmaggiyaṁ",
  "anya-e0401n5:12_26": "sati, te vattantiyeva. Tesaṁ vattanatthāya kenacibyāpārena kiccaṁ natthi. Te māvattantūti",
  "anya-e0401n5:12_27": "ca attano vasena vattanti. Paccaye asati, na vattantiyeva. Tesaṁ avattanatthāya kenacibyāpārena",
  "anya-e0401n5:12_28": "kiccaṁ natthi. Temāvattantūti ca attano vasenavattanti. Yasmā ca tesaṁ paccayāyatta",
  "anya-e0401n5:12_29": "vuttitā nāma loke viññūnaṁ paccakkhatodiṭṭhā. Tasmā tesaṁ abyāpāratā ca avasavattitā",
  "anya-e0401n5:12_30": "ca daṭṭhabbā hoti. Etena tesaṁ sabbehi sattapuggala attākārehi sabbaso suññaṁ dasseti,",
  "anya-e0401n5:12_31": "yaṁ rūpārūpadhammānaṁ anattalakkhaṇanti vuccatīti.",
  "anya-e0401n5:13_0": "“Vacībhedaṁ”ti akkhara padabhāvapattaṁ vacīmayasaddappakāraṁ. Upādinnakapathavīdhātuyo",
  "anya-e0401n5:13_1": "nāma kammaja pathavīdhātuyo. Tāsu saṅghaṭṭananti sambandho. Attanā sahajātenayena",
  "anya-e0401n5:13_2": "ākāravikārena upagacchati, yena ca upalabbhatīti sambandho. Ajjhatta santānagatā",
  "anya-e0401n5:13_3": "sabbe catujarūpadhammāpi katthaci upādinnakāti vuccantīti āha “catujabhūtāya eva",
  "anya-e0401n5:13_4": "vā”ti. Dvīsuṭhāna karaṇesu karaṇapakkhe calanākārappavattā cittajapathavīdhātu ṭhānapakkhe",
  "anya-e0401n5:13_5": "pathavidhātuyaṁ saṅghaṭṭayamānā kammajapathaviyaṁ eva ghaṭṭeti. Itara pathaviyaṁ",
  "anya-e0401n5:13_6": "na ghaṭṭetīti na sakkā vattuṁti katvā idha evaggahaṇaṁ kataṁ. “Vikāra dvayañcā”ti",
  "anya-e0401n5:13_7": "kāyavikāra vacīvikāra dvayañca. Kathaṁ pana asammissaṁ katvā veditabbanti āha “etthacā”tiādiṁ.",
  "anya-e0401n5:13_8": "Yaṁ pana tāsaṁ ghaṭṭanappakāravidhānaṁ atthīti sambandho. “Tāsaṁ” cittajapathavīnaṁ.",
  "anya-e0401n5:13_9": "“Taṁ taṁ vaṇṇattapattiyā”ti ka, khā, divaṇṇattapattatthāya. Yaṁ pana kāyaviññattiṭṭhāne",
  "anya-e0401n5:13_10": "‘ayañca attho upari akkharuppatti vicāraṇāyaṁ pākaṭo bhavissatī’ti vuttaṁ. Taṁ idha",
  "anya-e0401n5:13_11": "pākaṭaṁ karonto “ettha cā”tiādimāha. Teneva hi mūlaṭīkāyaṁ vuttanti sambandho. “Ettha",
  "anya-e0401n5:13_12": "cā”ti mūlaṭīkāpāṭhe. “Pubbabhāge”ti paribyatta akkharappavattavīthito pubbabhāge.",
  "anya-e0401n5:13_13": "“Nānājavanavīthīhī”ti nānappakārehi javanavīthivārehi. “Pathamajavanacittassapī”ti",
  "anya-e0401n5:13_14": "paribyatta akkharappavattivīthiyaṁ uppannapathamajavana cittassapi. Tassa āsevanañca",
  "anya-e0401n5:13_15": "nāma tato purimehi vīthivārehi eva laddhaṁ siyāti adhippāyo. “Āsevanaṁ”ti ca upacāra",
  "anya-e0401n5:13_16": "vacanaṁ daṭṭhabbanti heṭṭhā vuttameva. “Tassā”ti paribyattakkharassa. Vuttañca saddasatthesu.",
  "anya-e0401n5:13_17": "“Dīghamuccare”ti pañcadīghā vuccanti. Mithinda pañhāpāṭhe. “Sādhike vīhivāhasate”ti",
  "anya-e0401n5:13_18": "vīhidhaññapūro sakaṭo vīhivāho nāma. Vīhivāhānaṁ sādhike satasmiṁ. Abhimaññanaṁ abhimāno.",
  "anya-e0401n5:13_19": "“Sesamettha kāyaviññattiyaṁ vuttanaye nā”ti tathāhi calanacittajarūpasantatiyaṁ pavattānītiādinā",
  "anya-e0401n5:13_20": "vutta nayenāti attho. Idha pana vacībhedakara cittajasaddasantatiyaṁ pavattāni utujarūpasaṅghāṭānītiādinā",
  "anya-e0401n5:13_21": "vattabbaṁ. Tenāha “yathāsambhavaṁ”ti. “Pavattanattho”ti abhikkamanādi sajjhāyanādīnaṁ",
  "anya-e0401n5:13_22": "pavattāpanattho. “Ettha cā”tiādīsu. “Bodhetu kāmatā rahitesū”ti abhikkamanapaṭikkamanādīsu",
  "anya-e0401n5:13_23": "kāyaviññatti ca, suttanta sajjhāyanādīsu vacīviññatti ca paraṁ bodhetukāmatā rahitāti",
  "anya-e0401n5:13_24": "daṭṭhabbā. “Dvīsu bodhakaviññattīsū”ti bodhakakāyaviññatti bodhakavacī viññattīsu.",
  "anya-e0401n5:13_25": "Purimā kāyaviññatti, pacchimā ca vacīviññatti. Pacchā suddhena manodvārika javanena",
  "anya-e0401n5:13_26": "eva viññāyati, na pañcadvārika javanenāti yojanā. Cakkhuviññāṇa vīthiyā gahetvāti",
  "anya-e0401n5:13_27": "sambandho. “Kāyaviññāṇa vīthiyā”ti vacībhedaṁ akatvā hatthaggahaṇādi vasena adhippāya",
  "anya-e0401n5:13_28": "viññāpane ayaṁ kāyaviññāṇavīthi daṭṭhabbā. Kasmā pana sayañcaviññāyatīti viññattīti",
  "anya-e0401n5:13_29": "ayaṁ vikappo vuttoti āha “sāhi attānaṁ”tiādiṁ. “Majjhe”ti viññattiggahaṇavīthi adhippāyaggahaṇavīthinaṁ",
  "anya-e0401n5:13_30": "majjhe. Kathaṁ pavattakaviññattīsu adhippāyaṁ viññāpeti, sayañcaviññāyatīti dve atthā",
  "anya-e0401n5:13_31": "labbhantīti āha “dvīsu panā”tiādiṁ. Ayaṁ abhikkamati, ayaṁ paṭikkamatīti jānantā",
  "anya-e0401n5:13_32": "abhikkamanapayogañca tappayoga janakacittañca jānanti. “Parassakathaṁ”ti bodhetukāmatārahitampi",
  "anya-e0401n5:13_33": "parassavacanasaddaṁ. Rāgacittañca jānanti. Tena vuttaṁ mūlaṭīkāyaṁ paraṁ bodhetukāmatāya",
  "anya-e0401n5:13_34": "vināpi abhikkamanādippavattanena socittasahabhuvikāro adhippāyaṁ. La. Dvidhāpi viññatti yevāti.",
  "anya-e0401n5:14_0": "Vikārarūpesu. “Kammayogyaṁ”ti abhikkamanādikammesu yojetuṁ yuttaṁ. Adandhatā vuccati",
  "anya-e0401n5:14_1": "sīghappavatti. Sā lakkhaṇaṁ assāti viggaho. Sarīra kriyānukulo kammaññabhāvo lakkhaṇaṁ",
  "anya-e0401n5:14_2": "yassāti samāso. “Dhātuyo”ti mahābhūtadhātuyo vā, pittasemhādidhātuyo vā. Pūtimukhasappasaṅkhātassa",
  "anya-e0401n5:14_3": "āpassa pariyuṭṭhānanti vākyaṁ. Asayhabhāro nāma vahituṁ asakkuṇeyyabhāro. “Sā pavattatī”ti",
  "anya-e0401n5:14_4": "kāyalahutā pavattati. Thaddhaṁ karonti sarīragatā dhātuyoti adhikāro. Bhusaṁ māretīti",
  "anya-e0401n5:14_5": "āmariko. Dakāro āgamo. Gāmanigamaviluppako coragaṇo. Tassa bhayena pariyuṭṭhitaṁ.",
  "anya-e0401n5:14_6": "“Vivaṭṭamānaṁ”ti virūpaṁ hutvā vaṭṭantaṁ. “Mūlabhūtā hotī”ti asappāya sevane sati,",
  "anya-e0401n5:14_7": "sā pathamaṁ pariyuṭṭhāti. Sītādhikāvā hoti, uṇhādhikāvā. Tāya pariyuṭṭhitāya eva",
  "anya-e0401n5:14_8": "sabbapariyuṭṭhānāni pavattantīti vuttaṁ hoti. “Imāpanatisso rūpajātiyo rūpakāyassa",
  "anya-e0401n5:14_9": "visesākārā honti. Iti tasmā vikārarūpaṁ nāmāti yojanā.",
  "anya-e0401n5:15_0": "Lakkhaṇarūpesu. “Cayanaṁ”ti sañcitabhāvagamanaṁ. “Ādito”tiādimhi. “Uparito”ti uparibhāge.",
  "anya-e0401n5:15_1": "“Ācayo”tiādimhi cayo. “Upacayo”ti uparūparicayo. “Addhānapūraṇavasenā”ti vassasatampi",
  "anya-e0401n5:15_2": "vassasahassampi dīghakālaṁ attabhāvaṁ pūraṇavasena. “Tena pariyāyenā”ti upasaddassa",
  "anya-e0401n5:15_3": "atthanānattaṁ acintetvā nibbattiṁ vaḍḍhiyaṁ antogadhaṁ katvā vuttena tenapariyāyena.",
  "anya-e0401n5:15_4": "Tassa ca ekekassa santati paccuppannassa. Tattha cittajarūpesu assāsa passāsānaṁ",
  "anya-e0401n5:15_5": "vā padavārahatthavārādīnaṁ vā akkharānaṁ vā nibbatti vaḍḍhi pavattiyo dissantiyeva.",
  "anya-e0401n5:15_6": "Tathā nānācittasamuṭṭhitānaṁ nānārūpasantatīnaṁ pīti. Utujarūpesu iriyā pathanānattaṁ",
  "anya-e0401n5:15_7": "paṭicca sukhadukkhajanakānaṁ nānārūpasantatīnaṁ nibbattivaḍḍhipavattiyo dissantiyeva.",
  "anya-e0401n5:15_8": "Tathā bahiddhā khāṇukaṇṭakādisamphassena sītuṇhādisamphassena vātātapādisamphassena",
  "anya-e0401n5:15_9": "vā sarīre uppannānaṁ nānārūpasantatīnampi cakkhurogādirūpānampīti. Āhārajarūpesu",
  "anya-e0401n5:15_10": "āhāranānattaṁ paṭicca sarīre uppannānaṁ samavisamarūpasantatīnaṁti. “Ayaṁ nayo”ti",
  "anya-e0401n5:15_11": "bahiddhāsantāne nidassana nayo. Tena ajjhattasantānepi sattasantānānaṁ hatthapādādisantānānaṁ",
  "anya-e0401n5:15_12": "kesalomādi santānānañca nibbatti vaḍḍhipavattiyo nidasseti. “Jīraṇaṁ”ti abhinavāvatthato",
  "anya-e0401n5:15_13": "hāyanaṁ. Pāḷipāṭhe. “Ṭhitassa aññathattaṁ”ti añño pakāro aññathā. Aññathā bhāvo aññathattaṁ.",
  "anya-e0401n5:15_14": "Etena jarāvasenavā nānārogābādhādivasena vā vipariṇāmo vutto. “Tathā avatthābhedayogato”ti",
  "anya-e0401n5:15_15": "jātirūpameva ādimhi nibbatti hoti. Tatoparaṁ tameva vaḍḍhi hoti. Tato paraṁ tameva",
  "anya-e0401n5:15_16": "pavatti hotīti evaṁ tathā avatthābhedayogato. Tenāha “sāhī”tiādiṁ. “Pabandhayatī”ti",
  "anya-e0401n5:15_17": "pabandhaṁ karoti. Saṅgahagāthādīsu pana suviññeyyā. “Ettha ca pacchimānī”tiādīsu.",
  "anya-e0401n5:15_18": "Vohārasiddhamattabhāvaṁ”ti puggalo satto attā jīvotiādikā paññatti nāma vohāra siddhamattā",
  "anya-e0401n5:15_19": "hoti. Sabhāvasiddhā na hoti. Sāhi mahājanehi khandha pañcakaṁ upādāya puggalo nāma",
  "anya-e0401n5:15_20": "atthīti sammatattā voharitattā vohārasiddhā nāma. Sabhāvasiddhā pana na hoti. Tasmā",
  "anya-e0401n5:15_21": "ariyānaṁ vohāre puggalo nāma natthīti sijjhati. Imāni pana rūpāni sabhāvasiddhattā",
  "anya-e0401n5:15_22": "ariyānaṁ vohārepi atthīti sijjhanti. Tenāha “tādisenā”tiādiṁ. “Suddhadhammagatiyā",
  "anya-e0401n5:15_23": "siddhenā”ti pathavīdhātu nāma suddhadhammo hoti. Sā uppādampi gacchati, jarampi gacchati,",
  "anya-e0401n5:15_24": "bhedampi gacchati. Tasmā tassā uppādopi jarāpi bhedopi suddhadhammagatiyā siddho",
  "anya-e0401n5:15_25": "nāma. Evaṁ lakkhaṇarūpānaṁ suddhadhammagatisiddhaṁ paramatthalakkhaṇaṁ veditabbaṁ.",
  "anya-e0401n5:15_26": "Tathā viññatti dvayassapi vikārarūpattayassapi pariccheda rūpassapīti. Yathā ca imesaṁ",
  "anya-e0401n5:15_27": "rūpānaṁ. Tathā nibbānassapi suddhadhammagatisiddhaṁ paramatthalakkhaṇaṁ atthiyeva.",
  "anya-e0401n5:15_28": "Kilesadhammāhi ariyamagge abhāvite bhavaparamparāya uppādaṁ gacchantiyeva. Bhāvitepana",
  "anya-e0401n5:15_29": "anuppādaṁ nirodhaṁ gacchantiyeva. Tasmā kilesadhammānaṁ anuppādanirodhopi suddhadhammagatiyā",
  "anya-e0401n5:15_30": "siddho nāma. Evaṁ nibbānassapi suddhadhammagatisiddhaṁ paramatthalakkhaṇaṁ veditabbaṁ.",
  "anya-e0401n5:15_31": "Atthi bhikkhave ajātaṁ abhūtanti idaṁ suttaṁpi ettha vattabbaṁ. Etena ariyavohāre",
  "anya-e0401n5:15_32": "nibbānassa ekantena atthitā bhagavatā vuttā hoti. Tenāha “itarathā”tiādiṁ. “Nasabhāvato",
  "anya-e0401n5:15_33": "anupaladdhattā anipphannāni nāma hontī”ti etena etāni asabhāvarūpānīti ca alakkhaṇa",
  "anya-e0401n5:15_34": "rūpānīti ca asammasanarūpānīti ca na sakkā vattuṁtipi dīpeti. Kasmā, yathāsakaṁ sabhāvehi",
  "anya-e0401n5:15_35": "sabhāvavantattā yathāsakaṁ lakkhaṇe hi salakkhaṇattā paṭisambhidāmagge sammasanaññāṇa",
  "anya-e0401n5:15_36": "vibhaṅge jātijarāmaraṇānampi sammasitabbadhammesu āgatattāti. Aṭṭhasāliniyampi ayamattho",
  "anya-e0401n5:15_37": "vuttoyeva. Yathāha parinipphannanti pannarasarūpāni parinipphannāni nāma. Dasarūpāni",
  "anya-e0401n5:15_38": "aparinipphannāni nāma. Yadi aparinipphannāni nāma. Evaṁsati, asaṅkhatāni nāma siyuṁ.",
  "anya-e0401n5:15_39": "Tesaṁyeva panarūpānaṁ kāyavikāro kāyaviññatti nāma. Vacīvikāro vacīviññatti nāma.",
  "anya-e0401n5:15_40": "Chiddaṁ vivaraṁ ākāsadhātu nāma. Lahubhāvo lahutā nāma. Mudubhāvo mudutā nāma. Kammaññabhāvo",
  "anya-e0401n5:15_41": "kammaññatā nāma. Nibbatti upacayo nāma. Pavatti santati nāma. Jīraṇākāro jaratā nāma.",
  "anya-e0401n5:15_42": "Hutvā abhāvākāro aniccatā nāmāti sabbaṁ parinipphannaṁ saṅkhatamevāti. Tattha “tesaṁyeva",
  "anya-e0401n5:15_43": "rūpānaṁ”ti niddhāraṇe bhummaṁ. Tesaṁyeva dasannaṁ rūpānaṁ majjheti vuttaṁ hoti. “Itisabbaṁ”ti",
  "anya-e0401n5:15_44": "idaṁ sabbaṁ dasavidhaṁ rūpaṁ parinipphannameva saṅkhatamevāti attho. Khandhavibhaṅgaṭṭhakathāyampi",
  "anya-e0401n5:15_45": "vuttova. Yathāha pañcavipanakhandhā parinipphannāva honti, no aparinipphannā. Saṅkhatāva,",
  "anya-e0401n5:15_46": "no asaṅkhatā. Apica nipphannāpi hontiyeva. Sabhāvadhammesuhi nibbānamevekaṁ aparinipphannaṁ",
  "anya-e0401n5:15_47": "anipphannañcāti ca. Nirodhasamāpatti ca nāma paññatti ca kathanti. Nirodhasamāpatti",
  "anya-e0401n5:15_48": "lokiyalokuttarāti vā saṅkhatāsaṅkhatāti vā parinipphannāparinipphannāti vā na vattabbā.",
  "anya-e0401n5:15_49": "Nipphannā pana hoti. Samāpajjantena samāpajjitabbato. Tathā nāmapaññatti, sāpihi",
  "anya-e0401n5:15_50": "lokiyādibhedaṁ nalabhati. Nipphannā pana hoti. No anipphannā. Nāmaggahaṇañhi gaṇhantova",
  "anya-e0401n5:15_51": "gaṇhātīti ca. Etena lakkhaṇarūpānampi nipphannatā siddhā hoti. Visuddhi maggepana",
  "anya-e0401n5:15_52": "nipphannaṁ anipphannaṁtidukassa niddese. Aṭṭhārasavidhaṁ rūpaṁ paricchedavikāra lakkhaṇabhāvaṁ",
  "anya-e0401n5:15_53": "atikkamitvā sabhāveneva pariggahetabbato nipphannaṁ, sesaṁ tabbiparītatāya anipphannanti",
  "anya-e0401n5:15_54": "ca. Nipphannarūpaṁ pana rūparūpaṁ nāmāti ca. Yaṁ catūhi kammādīhi jātaṁ, taṁ catujaṁ",
  "anya-e0401n5:15_55": "nāma. Taṁ lakkhaṇa rūpavajjaṁ avasesarūpaṁ. Lakkhaṇarūpaṁ pana na kutocijātanti ca",
  "anya-e0401n5:15_56": "vuttaṁ. Sabbañcetaṁ ācariyehi gahitanāmamattattā vatticchānugataṁ hoti. Yaṁ ruccati,",
  "anya-e0401n5:15_57": "taṁ gahetvā kathetabbanti.",
  "anya-e0401n5:16": "Rūpasamuddesānudīpanā niṭṭhitā.",
  "anya-e0401n5:17_0": "197. Rūpavibhāge.“Ekavidhanayaṁ tāva dassetuṁ”ti rūpavibhāgato pathamaṁ dassetuṁ.",
  "anya-e0401n5:17_1": "Etena ekavidhanayo rūpavibhāgo nāma na tāva hotīti dasseti. Taṁ na sameti. Kena na",
  "anya-e0401n5:17_2": "sametīti āha “vakkhatihī”tiādiṁ. “Ajjhattikādibhedena vibhajanti vicakkhaṇā”ti etena",
  "anya-e0401n5:17_3": "sabbaṁrūpaṁ ajjhattikabāhiravasena duvidhantiādiko duvidhanayo eva rūpavibhāganayo",
  "anya-e0401n5:17_4": "nāmāti viññāyati. Tasmā tena na sametīti vuttaṁ hoti. Apica pāḷiyaṁ. Sahetukā dhammā,",
  "anya-e0401n5:17_5": "ahetukā dhammātiādi dukesu sabbaṁrūpaṁ ahetukameva, na sahetukantiādi niyamakaraṇampi",
  "anya-e0401n5:17_6": "rūpavibhāgo evāti katvā tathā vuttanti gahetabbaṁ. “Itarāni panā”ti kāmāvacarantiādīni",
  "anya-e0401n5:17_7": "pana. “Janakena paccayenā”ti padhānavacanametaṁ. Upatthambhakādi paccayāpi gahetabbā",
  "anya-e0401n5:17_8": "eva. “Saṅgammā”ti samāgantvā. “Karīyatī”ti nipphādīyati. Yodhammotiādīsu. “Pahīno",
  "anya-e0401n5:17_9": "pī”ti chindanabhindanādivasena pahīnopi. “Tasmiṁ satī”ti samudayappahāne sati. Kiccapaccayānaṁ",
  "anya-e0401n5:17_10": "arahatthassa ca sakkatthassa ca dīpanato duvidhaṁ atthaṁ dassetuṁ “aṭṭhānattā”tiādi",
  "anya-e0401n5:17_11": "vuttaṁ. “Tabbisayassā”ti rūpavisayassa. “Evaṁ”ti evaṁsante. “Pahīnaṁ bhavissatī”ti",
  "anya-e0401n5:17_12": "anāgatabhave puna anuppādatthāya idheva pahīnaṁ bhavissatīti attho. Tenāha “ucchinnamūlaṁ”tiādiṁ.",
  "anya-e0401n5:17_13": "“Tālāvatthukataṁ”ti chinnatālakkhāṇukaṁ viya kataṁ bhavissati. “Anabhāvaṁ kataṁ”ti",
  "anya-e0401n5:17_14": "puna abhāvaṁ kataṁ. “Pākaṭo”ti dassanādikiccavisesehi paññāto. “Tadupādāyā”ti taṁ",
  "anya-e0401n5:17_15": "upanidhāya. Vibhāvanipāṭhe. “Ajjhattikarūpaṁ”ti paduddhāraṇaṁ. Attānaṁ adhikicca",
  "anya-e0401n5:17_16": "pavattaṁ ajjhattaṁ. Ajjhattameva ajjhattikanti dasseti “attabhāvasaṅkhātaṁ”tiādinā.",
  "anya-e0401n5:17_17": "Taṁ na sundaraṁ. Kasmā, ajjhattadhamma ajjhattika dhammānañca aviseso āpajjatīti",
  "anya-e0401n5:17_18": "vakkhamānakāraṇattā. “Dvārarūpaṁ nāmā”ti paduddhārapadaṁ. Kasmā dvārarūpaṁ nāmāti",
  "anya-e0401n5:17_19": "āha “yathākkamaṁ”tiādiṁ. Paratopi esanayo. “Desanābheda rakkhaṇatthaṁ”ti dukadesanābhedato",
  "anya-e0401n5:17_20": "rakkhaṇatthaṁ. Tattha desanābhedo nāma rūpakaṇḍe pañcaviññāṇānaṁ vatthu rūpañca,",
  "anya-e0401n5:17_21": "na vatthu rūpañca, ārammaṇa rūpañca, na ārammaṇa rūpañca vatvā manoviññāṇassa na",
  "anya-e0401n5:17_22": "vuttaṁ. Yadi vucceyya, ārammaṇaduke manoviññāṇassa ārammaṇa rūpaṁ, na ārammaṇa rūpanti",
  "anya-e0401n5:17_23": "dukapadaṁ na labbheyya. Ayaṁ desanābhedo nāma. Vatthudukesu hadayavatthuvasena labbhamānaṁ",
  "anya-e0401n5:17_24": "manoviññāṇadukaṁ na vuttanti. “Thūlasabhāvattā”ti sukhumarūpaṁ upādāya vuttaṁ. “Dūre",
  "anya-e0401n5:17_25": "pavattassapī”ti yathā sukhumarūpaṁ attano sarīre pavattampi ñāṇena sīghaṁ pariggahetuṁ",
  "anya-e0401n5:17_26": "na sakkā hoti, tathā idaṁ. Imassa pana dūre pavattassapi. “Gahaṇayogyattā”ti ñāṇena",
  "anya-e0401n5:17_27": "pariggahaṇapattattāti adhippāyo. Vibhāvanipāṭhe. “Sayaṁnissayavasena cā”ti sayañca",
  "anya-e0401n5:17_28": "nissaya mahābhūtavasena ca. Tattha sayaṁ sampattā nāma phoṭṭhabbadhātuyo. Nissayavasena",
  "anya-e0401n5:17_29": "sampattā nāma gandharasā. Ubhayathāpi asampattā nāma cakkhu rūpa, sota saddā. Yo",
  "anya-e0401n5:17_30": "paṭimukhabhāvo atthi, yaṁ aññamaññapatanaṁ atthīti yojanā. Na ca tāni aññappakārāni",
  "anya-e0401n5:17_31": "eva sakkā bhavitunti sambandho. “Anuggaha upaghātavasenā”ti vaḍḍhanatthāya anuggahavasena,",
  "anya-e0401n5:17_32": "hāyanādi atthāya upaghātavasena. “Yaṁ kiñcī”ti catusamuṭṭhānikarūpaṁ gaṇhāti. “Ādinnaparāmaṭṭhattā”ti",
  "anya-e0401n5:17_33": "taṇhāmānehi etaṁ mama esohamasmītiādinnattā, diṭṭhiyā eso me attāti parāmaṭṭhattā",
  "anya-e0401n5:17_34": "ca. “Niccakālaṁ pavattivasenā”ti ekena janakakammena paṭisandhikkhaṇato paṭṭhāya",
  "anya-e0401n5:17_35": "niccakālaṁ pavattivasena. “Upacarīyatī”ti voharīyati. “Atthavisesabodho”ti rūpārammaṇassa",
  "anya-e0401n5:17_36": "kiccavisesabodho. “Asampattavasenā”ti visayaṭṭhānaṁ sayaṁ asampajjanavasena. Attanoṭhānaṁ",
  "anya-e0401n5:17_37": "vā visayassa asampajjanavasena. Tattha visayassa asampattaṁ dassento “tatthā”tiādimāha.",
  "anya-e0401n5:17_38": "Tathā sotasaddesu ca aññamaññaṁ laggitvā uppajjamānesu. “Sampattiyā evā”ti sampajjanatthāya",
  "anya-e0401n5:17_39": "eva. Tathā āpo ca sampattiyā eva paccayoti yojanā. Dubbalapathavī eva sannissayo",
  "anya-e0401n5:17_40": "yassāti viggaho. “Assā”ti cakkhussa. “Sotassapanakathaṁ”ti sotassa asampattaggahaṇaṁ",
  "anya-e0401n5:17_41": "kathaṁ pākaṭaṁ. Sampattaggahaṇaṁ eva pākaṭanti dīpeti. Tenāha “tatthahī”tiādiṁ. Dakkhiṇapassato",
  "anya-e0401n5:17_42": "vā suyyati, cetiyādikassa puratthimadisābhāge ṭhitānanti adhippāyo. “Paṭighaṭṭanānighaṁso”ti",
  "anya-e0401n5:17_43": "sotesu paṭighaṭṭanavego. “Tesaṁ”ti āsannevā dūre vā ṭhitānaṁ. Hotu dūre ṭhitānaṁ",
  "anya-e0401n5:17_44": "cirena sutoti abhimāno. Kasmā pana ujukaṁ asutvā dakkhiṇapassatovā uttarapassato",
  "anya-e0401n5:17_45": "vā suṇeyya, asuyyamāno bhaveyyāti pucchā. Taṁ kathento “apicā”tiādimāha. Vibhāvanipāṭhe.",
  "anya-e0401n5:17_46": "“Gantvā visayadesaṁ taṁ, pharitvā gaṇhatīti ce”ti taṁ cakkhusota dvayaṁ dūrevisayānaṁ",
  "anya-e0401n5:17_47": "uppannadesaṁ pharitvā gaṇhatīti cevadeyyāti attho. Dūreṭhatvā passanto suṇanto ca",
  "anya-e0401n5:17_48": "mahantampipabbataṁ ekakkhaṇe passati, mahantaṁpi meghasaddaṁ ekakkhaṇe suṇāti. Tasmā",
  "anya-e0401n5:17_49": "ubhayaṁ asampattagocaranti viññāyati. Imasmiṁ vacane ṭhatvā idaṁ parikappavacanaṁ",
  "anya-e0401n5:17_50": "dasseti taṁ dvayaṁ visayappadesaṁ gantvā mahantaṁpi pabbataṁ vā meghasaddaṁ vā pharitvā",
  "anya-e0401n5:17_51": "gaṇhāti. Tasmā mahantaṁpi passati, suṇāti. Na asampattagocarattā mahantaṁ passati",
  "anya-e0401n5:17_52": "suṇātīti koci vadeyyāti vuttaṁ hoti. Adhiṭṭhānavidhānepi tassa so gocaro siyāti.",
  "anya-e0401n5:17_53": "Evaṁsati, dibbacakkhu dibbasotābhiññānaṁ adhiṭṭhānavidhānepi so rūpasaddavisayo tassa",
  "anya-e0401n5:17_54": "pasādacakkhusotassa gocaro siyāti abhiññādhiṭṭhāna kiccaṁ nāma natthi. Cakkhusotaṁ",
  "anya-e0401n5:17_55": "devalokampi gantvā dibbarūpampi dibbasaddampi gaṇheyya. Na pana gaṇhāti. Tasmā tassa",
  "anya-e0401n5:17_56": "visayadesagamanañca mahantadesapharaṇañca na cintetabbanti vuttaṁ hoti.",
  "anya-e0401n5:18": "Rūpavibhāgānudīpanā niṭṭhitā.",
  "anya-e0401n5:19_0": "158. Rūpasamuṭṭhāne. Suttantesu cetanāsampayuttā abhijjhādayopi kammanti vuttā. Te",
  "anya-e0401n5:19_1": "pana paṭṭhāne kammapaccayaṁ patvā tappaccayakiccaṁ na sādhenti, cetanā eva sādhetīti",
  "anya-e0401n5:19_2": "āha “sā yevā”tiādiṁ. “Taṁ samuṭṭhānānañca rūpānaṁ”ti hetūhi ca hetusampayuttakadhammehi",
  "anya-e0401n5:19_3": "ca samuṭṭhānānañca rūpānanti atthavasena cetasikadhammānampi rūpasamuṭṭhāpakatā siddhā",
  "anya-e0401n5:19_4": "hoti. So hi udayati pasavatīti sambandho. “Kappasaṇṭhāpanavasenā”ti kappappatiṭṭhāpanavasena.",
  "anya-e0401n5:19_5": "Ajjhattikasaddo chasu cakkhādīsu ajjhattikāyatane sveva pavattati. Idha pana sakalaṁ",
  "anya-e0401n5:19_6": "ajjhattasantānaṁ adhippetanti āha “ajjhatta santāneti pana vattabbaṁ”ti. “Khaṇe khaṇe”ti",
  "anya-e0401n5:19_7": "vicchāvacanaṁ. “Vicchā”ti ca bahūsukhaṇesu byāpananti āha “tīsutīsukhaṇesū”ti.",
  "anya-e0401n5:20_0": "Yamakapāṭhesu. Yassa vā pana puggalassa. “Nirujjhatī”ti bhaṅgakkhaṇa samaṅgitamāha.",
  "anya-e0401n5:20_1": "“Uppajjatī”ti uppādakkhaṇa samaṅgitaṁ. “Itī”ti ayaṁ pucchā. “No”ti paṭikkhepo. Samudayasaccassa",
  "anya-e0401n5:20_2": "bhaṅgakkhaṇe dukkhasaccabhūtassa rūpassavā nāmassavā uppādo nāma natthīti vuttaṁ",
  "anya-e0401n5:20_3": "hoti. Yassa kusalā dhammā uppajjanti, yassa akusalā dhammā uppajjantīti dve pāṭhāgahetabbā.",
  "anya-e0401n5:20_4": "“No”ti kusalākusala dhammānaṁ uppādakkhaṇe abyākatabhūtānaṁ rūpānaṁ vā nāmānaṁ vā",
  "anya-e0401n5:20_5": "nirodho nāma natthīti vuttaṁ hoti. Tesupāṭhesu kesañcivādīnaṁ vacanokāsaṁ dassetuṁ",
  "anya-e0401n5:20_6": "“arūpabhavaṁ”tiādi vuttaṁ. “Ce”ti kocivādī cevadeyya. “Nā”ti na vattabbaṁ. “Uppajjatī”ti",
  "anya-e0401n5:20_7": "ca uddhaṭā siyunti sambandho. “Itarattha cā”ti tato itarasmiṁ yassa kusalā dhammātiādipāṭhe",
  "anya-e0401n5:20_8": "ca. “Tampi nā”ti tampi vacanaṁ na vattabbanti attho. “Purimakoṭṭhāse”ti asaññasattānaṁ",
  "anya-e0401n5:20_9": "tesaṁ tatthāti imasmiṁ purimapakkheti adhippāyo. “Pacchimakoṭṭhāse”ti sabbesaṁ cavantānaṁ",
  "anya-e0401n5:20_10": "pavatte cittassabhaṅgakkhaṇeti imasmiṁ pacchima pakkhe. Cavantānaṁ icceva vuttaṁ",
  "anya-e0401n5:20_11": "siyā, na pavatte cittassa bhaṅgakkhaṇeti, no ca na vuttaṁ, tasmā viññāyati pavatte",
  "anya-e0401n5:20_12": "cittassa bhaṅgakkhaṇe rūpajīvitindriyampi na uppajjatīti. Rūpajīvitindriye ca anuppajjamāne",
  "anya-e0401n5:20_13": "sati, sabbāni kammajarūpāni utujarūpāni āhārajarūpāni ca cittassa bhaṅgakkhaṇe nuppajjantīti",
  "anya-e0401n5:20_14": "viññātabbaṁ hotīti adhippāyo. “Pacchimakoṭṭhāse”ti sabbesaṁ cavantānaṁ pavatte cittassa",
  "anya-e0401n5:20_15": "bhaṅgakkhaṇeti imasmiṁ pacchimapakkhe. Tattha ca pavatte cittassa bhaṅgakkhaṇeti",
  "anya-e0401n5:20_16": "idaṁ adhippetaṁ. Evaṁ pāḷisādhakaṁ dassetvā idāni yuttisādhakaṁ dassento “yasmā cā”tiādimāha.",
  "anya-e0401n5:20_17": "“Tassā”ti ānandā cariyassa mūlaṭīkākārassa. Vibhāvaniyaṁ. Bhaṅge rūpassa nuppādo,",
  "anya-e0401n5:20_18": "cittajānaṁ vasena vā. Āruppaṁ vāpi sandhāya, bhāsito yamakassa hi. Na cittaṭṭhiti",
  "anya-e0401n5:20_19": "bhaṅge ca, na rūpassa asambhavo. Ti vuttaṁ. Tattha “na hi na cittaṭṭhitī”ti cittassaṭhiti",
  "anya-e0401n5:20_20": "nāma na hi natthi. “Bhaṅgecā”ti cittassabhaṅgakkhaṇe ca. Taṁ asambhāvento “yamakapāḷiyo",
  "anya-e0401n5:20_21": "panā”tiādimāha. “Nānatthā nānābyañjanā”ti etena pāḷisaṁsandanā nāma garukattabbāti",
  "anya-e0401n5:20_22": "dīpeti. “Gambhīro ca satthu adhippāyo”ti etena attānaṁ satthumataññuṁ katvā idaṁ",
  "anya-e0401n5:20_23": "sandhāya etaṁ sandhāyāti vattuṁ dukkaranti dīpeti. “Suddhaṁ arūpamevā”ti suddhaṁ",
  "anya-e0401n5:20_24": "arūpappaṭisandhiṁ eva. Cha cattālīsacittāni rūpaṁ janetuṁ na sakkonti. Evaṁ sati",
  "anya-e0401n5:20_25": "arūpavipākavajjitanti kasmā vuttanti āha “arūpavipākāpanā”tiādiṁ. Vibhāvanipāṭhe.",
  "anya-e0401n5:20_26": "“Hetuno”ti rūpavirāgabhāvanā kammasaṅkhātassa hetussa. “Tabbīdhuratāyā”ti rūpaviruddhatāya.",
  "anya-e0401n5:20_27": "Rūpārūpavirāgabhāvanābhūto maggo. Tena nibbattassa. Rūpokāso nāma kāmarūpabhavo.",
  "anya-e0401n5:20_28": "Vibhāvanipāṭhe. “Ekūna na vutibhavaṅgasse vā”ti pavattikāle rūpajanakassa ekūna na",
  "anya-e0401n5:20_29": "vutibhavaṅga cittassāti attho. Tattha pana arūpavipākaṁ pavattikālepi rūpajanakaṁ",
  "anya-e0401n5:20_30": "na hotīti āha “tatthā”tiādiṁ. Keci pana paṭisandhi cittassa uppādakkhaṇe rūpaṁ pacchājāta",
  "anya-e0401n5:20_31": "paccayaṁ na labhati. Ṭhitikkhaṇe rūpaṁ parato bhavaṅgacittato pacchājātapaccayaṁ",
  "anya-e0401n5:20_32": "labhatīti vadanti. Taṁ na gahetabbanti dassetuṁ “na hi attanā”tiādi vuttaṁ. Sayaṁ",
  "anya-e0401n5:20_33": "vijjamāno hutvā upakārako paccayo atthipaccayo. Pacchājāto ca tassa ekadeso. “Āyusaṅkhārānaṁ”ti",
  "anya-e0401n5:20_34": "usmādīnaṁ. “Taṁ”ti khīṇāsavānaṁ cuticittaṁ. “Yathāhā”ti so thero kiṁ āha. “Vuttaṁ”ti",
  "anya-e0401n5:20_35": "aṭṭhakathāyaṁ vuttaṁ. Iti pana vacanato aññesaṁpi cuticittaṁ rūpaṁ na samuṭṭhāpetīti",
  "anya-e0401n5:20_36": "viññāyatīti padhānavacanaṁ. Pana saddo aruci jotako. “Tathā vuttepī”ti joteti. Vacīsaṅkhāro",
  "anya-e0401n5:20_37": "nāma vitakkavicāro. Kāyasaṅkhāro nāma assāsapassāsavāto. So sabbesaṁpi kāmasattānaṁ",
  "anya-e0401n5:20_38": "cuti cittassa uppādakkhaṇe ca tato purimacittassa uppādakkhaṇe ca nanirujjhatīti",
  "anya-e0401n5:20_39": "vacanena cuticittato pubbabhāgeyeva assāsapassāsānaṁ abhāvaṁ ñāpeti. Nanu imissaṁ",
  "anya-e0401n5:20_40": "pāḷiyaṁ cutikāle assāsapassāsassa abhāvaṁ vadati. Aññesaṁ cittajarūpānaṁ abhāvaṁ",
  "anya-e0401n5:20_41": "na vadati. Tasmā imāya pāḷiyā sabbesampi cuticittaṁ assāsapassāsaṁ na janetīti viññāyati.",
  "anya-e0401n5:20_42": "Na aññāni cittajarūpānīti codanā. Taṁ pariharanto “na hī”tiādimāha. Na hi rūpasamuṭṭhāpakacittassa",
  "anya-e0401n5:20_43": "kāyasaṅkhāra samuṭṭhāpanaṁ atthīti sambandho. “Gabbhagamanādivinibaddhābhāve”ti mātukucchimhi",
  "anya-e0401n5:20_44": "gatassa assāsapassāso na uppajjati, tathā udake nimuggassa. Bāḷhaṁ visaññībhūtassa.",
  "anya-e0401n5:20_45": "Catutthajjhānaṁ samāpajjantassa. Nirodhasamāpattiṁ samāpajjantassa. Rūpārūpabhave",
  "anya-e0401n5:20_46": "ṭhitassāti. Tasmā etegabbhagamanādayo assāsapassāsaṁ vinibaddhanti nīvārentīti gabbhagamanādivinibaddhā.",
  "anya-e0401n5:20_47": "Tesaṁ abhāvoti viggaho. Vinā imehi kāraṇehi assāsapassāsassa ca aññacittajarūpānañca",
  "anya-e0401n5:20_48": "viseso natthīti vuttaṁ hoti. Aññaṁpi yuttiṁ dasseti “cuto cā”tiādinā. Cuto ca hoti,",
  "anya-e0401n5:20_49": "assa cittasamuṭṭhāna rūpañca pavattatīti na ca yuttanti yojanā. So ca suṭṭhu oḷāriko",
  "anya-e0401n5:20_50": "rūpadhammo. Iti tasmā na sakkā vattuṁti sambandho. “Imassa atthassā”ti vatvā taṁ",
  "anya-e0401n5:20_51": "atthaṁ vadati “oḷārikassā”tiādinā. “Katīpaya khaṇamattaṁ”ti pannarasakhaṇasoḷasakhaṇamattaṁ.",
  "anya-e0401n5:20_52": "“Cittajarūpappavattiyā”ti cittajarūpappavattanato. Dubbalā honti, tadā pañcārammaṇānipi",
  "anya-e0401n5:20_53": "pañcadvāresu āpātaṁ nāgacchanti. “Paccayaparittatāya vā”ti tadā pacchājātapaccayassa",
  "anya-e0401n5:20_54": "alābhato vuttaṁ. Dubbalā honti. Tadā dubbalattā eva pañcārammaṇāni pañcadvāresu āpātaṁ",
  "anya-e0401n5:20_55": "nāgacchanti. Pariyosānepi ekacittakkhaṇamatte. Vatthussa ādiantanissitāni paṭisandhikkhaṇe",
  "anya-e0401n5:20_56": "ādimhi nissitāni. Maraṇāsannakāle ante nissitāni. Samadubbalāni eva honti. Tasmā",
  "anya-e0401n5:20_57": "yathā sabbapaṭisandhicittampi rūpaṁ na janeti, tathā sabbacuticittampi rūpaṁ na janetīti",
  "anya-e0401n5:20_58": "sakkā viññātunti. “Pāḷivirodhaṁ”ti pubbe dassitāya saṅkhāra yamakapāḷiyā virodhaṁ.“Kāraṇaṁ",
  "anya-e0401n5:20_59": "vuttamevā”ti cittañhi uppādakkhaṇe eva paripuṇṇaṁ paccayaṁ labhitvā balavaṁ hotīti",
  "anya-e0401n5:20_60": "vuttameva. “Taṁ”ti appanājavanaṁ. Acalamānaṁ hutvā. “Abbokiṇṇe”ti vīthicitta vārena",
  "anya-e0401n5:20_61": "avokiṇṇe. Na tathā pavattamānesu aṅgāni osīdanti, yathā ṭhapitāneva hutvā pavattanti.",
  "anya-e0401n5:20_62": "“Na tatoparaṁ”ti tato atirekaṁ rūpavisesaṁ na janeti. “Kiñcī”ti kiñcicittaṁ. “Uttarakiccaṁ”ti",
  "anya-e0401n5:20_63": "uparūparikiccaṁ. “Aṭṭha puthujjanānaṁ”ti aṭṭha somanassa javanāni hasanaṁpi janenti.",
  "anya-e0401n5:20_64": "Cha javanāni pañcajavanānīti adhikāro. Tesaṁ buddhānaṁ. Sitakammassāti sambandho.",
  "anya-e0401n5:20_65": "Sitakammaṁ nāma mihitakammaṁ. “Kāraṇaṁ vuttamevā”ti ‘rūpassa pana upatthambhakabhūtā",
  "anya-e0401n5:20_66": "utuāhārā pacchājātapaccaya dhammā ca ṭhitikkhaṇe eva pharantī’ti evaṁ kāraṇaṁ vuttameva.",
  "anya-e0401n5:20_67": "“Utuno balavabhāvo”ti rūpuppādanatthāya balavabhāvo. Santatiṭhitiyā balavabhāvo pana",
  "anya-e0401n5:20_68": "pacchājātapaccayāyatto hoti. Rūpaṁ na samuṭṭhāpeyya. No na samuṭṭhāpetīti āha “vakkhati",
  "anya-e0401n5:20_69": "cā”tiādiṁ. Ajjhatta santānagato ca bahiddhāsantānagato ca duvidhāhāroti sambandho.",
  "anya-e0401n5:21_0": "Etthacātiādīsu. Utu pañcavidho. Ajjhattasantāne catujavasena catubbidho, bahiddhā",
  "anya-e0401n5:21_1": "santāne utujavasena eko. Tathā āhāropi pañcavidho. Tesu ṭhapetvā bahiddhāhāraṁ avasesānaṁ",
  "anya-e0401n5:21_2": "ajjhatta santāne rūpasamuṭṭhāpane vivādo natthi. Bahiddhāhārassa pana ajjhattasantāne",
  "anya-e0401n5:21_3": "rūpasamuṭṭhāpane vivādo atthīti taṁ dassetuṁ “ettha cā”tiādimāha. “Utuojānaṁ viyā”ti",
  "anya-e0401n5:21_4": "utuojānaṁ ajjhattasantāne rūpasamuṭṭhāpanaṁ viya. Aṭṭhakathāpāṭhe. “Dantavicuṇṇitaṁ",
  "anya-e0401n5:21_5": "panā”ti dantehi saṅkhāditvā vicuṇṇaṁ kataṁ pana. “Sitthaṁ”ti bhattacuṇṇasitthaṁ.",
  "anya-e0401n5:21_6": "Ṭīkāpāṭhe. “Sā”ti bahiddhā ojā. “Nasaṅkhādito”ti na suṭṭhukhādito. “Tattakenapī”ti",
  "anya-e0401n5:21_7": "mukheṭhapitamattenapi. “Abbhantarassā”ti ajjhattāhārassa. “Aṭṭhaaṭṭharūpāni samuṭṭhāpetī”ti",
  "anya-e0401n5:21_8": "upatthambhanavasena samuṭṭhāpeti, janana vasena pana ajjhattikāhāro eva samuṭṭhāpetīti",
  "anya-e0401n5:21_9": "adhippāyo. “Upādinnakā”ti ajjhatta sambhūtā vuccanti. Bahiddhā ojāpi rūpaṁ samuṭṭhāpeti",
  "anya-e0401n5:21_10": "yevāti sambandho. “Tenautunā”ti ajjhatta utunā. “Sediyamānā”ti usmāpiyamānā. “Tāya",
  "anya-e0401n5:21_11": "ca ojāyā”ti ajjhatta ojāya. “Medasinehupacaya vasenā”ti medakoṭṭhāsarasasineha koṭṭhāsānaṁ",
  "anya-e0401n5:21_12": "vaḍḍhanavasena. Itarāni pana tīṇirūpasamuṭṭhānāni. Pāḷipāṭhe. “Indriyānī”ti cakkhādīni",
  "anya-e0401n5:21_13": "indriya rūpāni. “Vihāro”ti samāpatti eva vuccati. Samāpatti cittena jātattā tāni",
  "anya-e0401n5:21_14": "indriyāni vippasanna nīti katvā kasmā vuttanti pucchati. “Upacaritattā”ti ṭhānūpacārena",
  "anya-e0401n5:21_15": "voharitattā. “Tesaṁ na vannaṁ”ti indriyarūpānaṁ. Nidhikaṇḍapāṭhe. Sundaro vaṇṇo yassāti",
  "anya-e0401n5:21_16": "suvaṇṇo. Suvaṇṇassa bhāvo suvaṇṇatā. Tathāsussaratā. “Saro”ti ca saddo vuccati. “Susaṇṭhānaṁ”ti",
  "anya-e0401n5:21_17": "aṅgapaccaṅgānaṁ suṭṭhusaṇṭhānaṁ. “Surūpatā”ti sundararūpakāyatā. “Yathā”ti yenaākārena",
  "anya-e0401n5:21_18": "saṇṭhite sati. Tathā tena ākārena saṇṭhitā hotīti yojanā.",
  "anya-e0401n5:22_0": "Lahutādittaye. Dandhattādikarānaṁ dhātukkhobhānaṁ paṭipakkhehi paccayehi samuṭṭhātīti",
  "anya-e0401n5:22_1": "viggaho. “Etassā”ti lahutādittayassa vuttā. Tasmā etaṁ lahutādittayaṁ kammasamuṭṭhānanti",
  "anya-e0401n5:22_2": "vattabbanti adhippāyo. “Yamakesupi addhāpaccuppanneneva gahito”ti yassa cakkhāyatanaṁ",
  "anya-e0401n5:22_3": "uppajjati, tassa sotāyatanaṁ uppajjatīti. Sacakkhukānaṁ asotakānaṁ upapajjantānaṁ",
  "anya-e0401n5:22_4": "tesaṁ cakkhāyatanaṁ uppajjatītiādīsu uppādavāre paṭisandhivasena, nirodhavāre cutivasena",
  "anya-e0401n5:22_5": "addhāpaccuppannaṁva vuttanti adhippāyo. Akammajānaṁ pavattikāle kālabhedo vuttoti.",
  "anya-e0401n5:22_6": "“Kammavipākajā ābādhāti vuttaṁ”ti vīthimuttasaṅgahe upacchedakakammadīpaniyaṁ ‘atthi",
  "anya-e0401n5:22_7": "vāta samuṭṭhitā ābādhā. La. Atthi kammavipākajā ābādhā’ti vuttaṁ. Tāni upapīḷakupaghātaka",
  "anya-e0401n5:22_8": "kammānipi vipattiyo labhamānāni eva khobhetvā nānābādhe uppādentīti sambandho. Sarīre",
  "anya-e0401n5:22_9": "ṭhanti tiṭṭhantīti sarīraṭṭhakā. “Tadanugatikāni eva hontī”ti kammajādīnipi khubbhitāni",
  "anya-e0401n5:22_10": "eva hontīti adhippāyo. Etena aṭṭhasu kāraṇesu yenakenacikāraṇena cakkhurogādike ābādhe",
  "anya-e0401n5:22_11": "jāte tasmiṁ aṅge pavattāni sabbāni rogasamuṭṭhānāni ābādhabhāvaṁ gacchantiyeva. Evaṁ",
  "anya-e0401n5:22_12": "santepi tappariyāpannāni kammajarūpāni tadanugatikabhāvena ābādhabhāvaṁ gacchanti,",
  "anya-e0401n5:22_13": "na ujukato kammavasenāti dīpeti. Kammasamuṭṭhāno ābādho nāma natthi. Tathāpi aṭṭhasu",
  "anya-e0401n5:22_14": "ābādhesupi atthi vātasamuṭṭhānā ābādhātiādīsu viya atthi kammasamuṭṭhānā ābādhāti",
  "anya-e0401n5:22_15": "avatvā atthi kammavipākajā ābādhāti vuttaṁ. Tattha upapīḷako paghātakakammānaṁvasena",
  "anya-e0401n5:22_16": "uppanno yokocidhātukkhobho suttantapariyāye na kammavipākoti vuccatiyeva. Tato jāto",
  "anya-e0401n5:22_17": "yokoci ābādho kammavipākajoti vuttoti. Sugambhīramidaṁṭhānaṁ. Suṭṭhuvicāretvā kathetabbaṁ.",
  "anya-e0401n5:22_18": "“Yato”ti yasmā kammasamuṭṭhānā bādhapaccayā. La. Labbhamāno siyā. Kevalaṁ so kammasamuṭṭhāno",
  "anya-e0401n5:22_19": "ābādho nāma natthīti yojanā. “Avihiṁsā kammanibbattā”ti mettākaruṇākammanibbattā.",
  "anya-e0401n5:22_20": "Suvidūratāyaceva nirābādhā hontīti sambandho. “Saṇṭhitiyā”ti dukkhobhanīye visesanapadaṁ.",
  "anya-e0401n5:22_21": "Hetupadaṁ vā daṭṭhabbaṁ. Khobhetuṁ dukkarā dukkhobhanīyā. “Kāmaṁ”ti kiñcāpīti atthe",
  "anya-e0401n5:22_22": "nipātapadaṁ. Sesamettha suviññeyyaṁ.",
  "anya-e0401n5:23_0": "“Vuccate”tiādīsu. Rūpapaccayadhammānaṁ paccayakiccaṁ tividhaṁ. Jananañca upatthambhanañca",
  "anya-e0401n5:23_1": "anupālanañca. Tattha jananakiccaṁ janetabbānaṁ jātikkhaṇe eva labbhati. Sesadvayaṁ",
  "anya-e0401n5:23_2": "pana ṭhitikkhaṇepi labbhati. Bhaṅgakkhaṇe pana sabbaṁ paccayakiccaṁ natthi. Tattha",
  "anya-e0401n5:23_3": "jananakiccavasena vicārento “rūpajanakānaṁ”tiādimāha. “Apicā”tiādīsu. “Tāsaṁ”ti upacayasantatīnaṁ,",
  "anya-e0401n5:23_4": "jaratā aniccatānañca. “Tesū”ti kutoci samuṭṭhānesu. Idha pana abhidhammattha saṅgahepana.",
  "anya-e0401n5:23_5": "“Evaṁ santepī”ti paccayavisesena adissamānavisesatthepi. “Sāratara”nti atisārabhūtaṁ. “Seyyo”ti seṭṭho.",
  "anya-e0401n5:24": "Rūpasamuṭṭhānānudīpanā niṭṭhitā.",
  "anya-e0401n5:25_0": "169. Kalāpayojanāyaṁ. “Saṅkhāne”ti gaṇane. “Tenā”ti saṅkhānaṭṭhena ekasaddena dassetīti",
  "anya-e0401n5:25_1": "sambandho. “Piṇḍī”ti ekagghano. Mūlaṭīkāpāṭhe. “Uppādādippavattito”ti uppādādivasena",
  "anya-e0401n5:25_2": "pavattanato. “Itī”ti tasmā. Upādārūpāni tveva vuccanti. “Evaṁ vikārapariccheda rūpāni",
  "anya-e0401n5:25_3": "ca yojetabbānī”ti pañcavikārarūpāni kalāpasseva copanādisabhāvā honti, na ekamekassa",
  "anya-e0401n5:25_4": "rūpassa. Tasmā tāni ekekasmiṁ kalāpe ekekāni eva honti. Paricchedarūpaṁ pana kalāpapariyāpannaṁ",
  "anya-e0401n5:25_5": "rūpaṁ na hoti. Tasmā dvinnaṁ dvinnaṁ kalāpānaṁ antarā taṁpi ekekameva hotīti daṭṭhabbaṁ.",
  "anya-e0401n5:25_6": "“Catunnaṁ mahābhūtānaṁ nissayatā sambhavato”ti ettha catunnaṁ mahābhūtānaṁpi lakkhaṇamattena",
  "anya-e0401n5:25_7": "nānattaṁ hoti, pavattivasena pana ekagghanattā saṅkhānaṭṭhenapi eko nissayoti vattabbameva.",
  "anya-e0401n5:25_8": "Evañhisati ekasaddassa attha calanaṁ natthīti. “Tena saddenā”ti cittajasaddena. Attānaṁ",
  "anya-e0401n5:25_9": "mocento “adhippāyenā”ti āha. Therassa adhippāyenāti vuttaṁ hoti. Attano adhippāyaṁ",
  "anya-e0401n5:25_10": "dassento “ettha panā”tiādimāha. Tattha “saddenā”ti cittajasaddena. “Tāyavācāyā”ti",
  "anya-e0401n5:25_11": "vacīmayasaddenāti attho. “Viññattī”ti viññāpanaṁ iccevattho. Viññāpetīti viññāpito.",
  "anya-e0401n5:25_12": "Tassa bhāvo viññāvitattaṁ. Vitakkavipphārasaddo nāma kassaci mahantaṁ atthaṁ cintentassa",
  "anya-e0401n5:25_13": "sokavasena vā tuṭṭhivasena vā balavavitakko pavattati. So sokaṁ vā tuṭṭhiṁ vā sandhāre",
  "anya-e0401n5:25_14": "tuṁ asakkonto dutīyena saddhiṁ mantento viya attano mukheyeva abyattaṁ saddaṁ katvā",
  "anya-e0401n5:25_15": "samudīrati. Pakatijano taṁ saddamattaṁ suṇāti vā na vāsuṇāti. Suṇantopi akkharaṁ",
  "anya-e0401n5:25_16": "vā atthaṁ vā adhippāyaṁ vā na jānāti. Dibbasotena vā vijjāsotena vāsuṇanto akkharaṁpi",
  "anya-e0401n5:25_17": "atthaṁpi adhippāyaṁpi jānāti. Jānitvā evaṁpi te mano, itthaṁpi te manotiādisati.",
  "anya-e0401n5:25_18": "Ayaṁ vitakkavipphārasaddo nāma. So viññattirahito sotaviññeyyoti mahāaṭṭhakathāyaṁ",
  "anya-e0401n5:25_19": "vutto. Saṅgahakāropana vacīmayasaddonāma viññattirahitoti vā asotaviññeyyoti vā natthīti",
  "anya-e0401n5:25_20": "paṭikkhipati. “Āgate”ti aṭṭhakathāsu āgate. “Paccetabbā”ti saddhātabbā. “Ṭīkāsupanassā”ti",
  "anya-e0401n5:25_21": "assasaccasaṅkhepassa dvīsuṭīkāsu. Akkharañca padañca byañjanañca attho cāti dvando.",
  "anya-e0401n5:25_22": "Appaññāyamānā akkharapadabyañjanatthā yassāti viggaho. “Andhadamiḷādīnaṁ”ti andhajātikadamiḷajātikādīnaṁ",
  "anya-e0401n5:25_23": "milakkhūnaṁ. “Ukkāsitasaddo ca khipitasaddo ca vamitasaddo ca chaḍḍitasaddo cāti",
  "anya-e0401n5:25_24": "dvando. Ādisaddena tādisā uggāra hikkāra hasita roditādayo saṅgaṇhāti. Sesametthasuviññeyyaṁ.",
  "anya-e0401n5:26": "Kalāpayojanānudīpanā niṭṭhitā.",
  "anya-e0401n5:27": "161. Rūpappavattikkame. Napuggalavasena visesanaṁ hoti. Bhūmivasena visesanaṁ hoti. Tañca kho pavattikālavasenāti adhippāyo.",
  "anya-e0401n5:28_0": "Etthacātiādīsu. Purimesu dvīsu yonīsu pāḷinayena veditabbāti sambandho. Nikkhantā,",
  "anya-e0401n5:28_1": "iti tasmā aṇḍajāti ca jalābujāti ca vuccanti. Kathaṁ ayaṁ nayo pāḷinayo nāma hotīti.",
  "anya-e0401n5:28_2": "Pāḷiyaṁ aṇḍakosaṁ vatthikosaṁ abhinibbhijja abhinibbhijja jāyantīti vacanena aṇḍato",
  "anya-e0401n5:28_3": "jalābuto jātā vijātā nikkhantāti attho viññāyati. Aṭṭhakathāyaṁ pana aṇḍejātā jalābumhijātāti",
  "anya-e0401n5:28_4": "vuttaṁ. Gabbhapaliveṭhanāsayo nāma yena paliveṭhito gabbho tiṭṭhati. Vibhāvanipāṭhe",
  "anya-e0401n5:28_5": "“ukkaṁsagati paricchedavasenā”ti ukkaṭṭhappavattiniyamanavasena. Ukkaṭṭhanayavasenāti",
  "anya-e0401n5:28_6": "vuttaṁ hoti. Abhirūpassa kaññā dātabbāti ettha kaññā dātabbāti sāmaññato vuttepi",
  "anya-e0401n5:28_7": "abhirūpassa purisassāti vuttattā kaññāpi abhirūpakaññā eva viññāyati. Ayaṁ ukkaṭṭhanayo",
  "anya-e0401n5:28_8": "nāma. “Tattha tāni sabbānī”tiādīsu. Tānisabbānipi cakkhu sota ghāna bhāva dvayāni",
  "anya-e0401n5:28_9": "na omakena kammena labbhati. Ukkaṭṭhena kammena eva labbhatīti adhippāyo. Vibhaṅgapāṭhe.",
  "anya-e0401n5:28_10": "Saddāyatanaṁ nāma paṭisandhikāle na labbhatīti vuttaṁ “ekādasāyatanānī”ti. Cakkhuvekallassa",
  "anya-e0401n5:28_11": "dasa, sotavekallassa aparānidasa, cakkhu sotavekallassanava, gabbhaseyyassavasena",
  "anya-e0401n5:28_12": "sattāyatanāni. Pāḷiyaṁ opapāti kagabbhaseyyakānaṁ eva vuttattā “pāḷiyaṁ avuttaṁpipanā”ti",
  "anya-e0401n5:28_13": "vuttaṁ. Avuttampi cakkhādivekallaṁ. “Aññamaññaṁ avinābhāvavuttitā vuttā”ti kathaṁ",
  "anya-e0401n5:28_14": "vuttā yassa ghānāyatanaṁ uppajjati, tassa jivhāyatanaṁ uppajjatīti, āmantā. Yassa",
  "anya-e0401n5:28_15": "vā pana jivhāyatanaṁ uppajjati, tassa ghānāyatanaṁ uppajjatīti, āmantātiādinā vuttā",
  "anya-e0401n5:28_16": "peyyālamukhena. Ācariyānandatthere na pana icchitanti sambandho. “Jivhāvekallatāviyā”ti",
  "anya-e0401n5:28_17": "jivhāvekallatānāma natthi viya. “Ghānavekallatāpi atthīti yuttaṁ”ti ettha pāḷiyaṁ",
  "anya-e0401n5:28_18": "aghānakānaṁ itthīnaṁ purisānaṁti idaṁ mātugabbhe ghānāyatane anuppanneyeva puretarañca",
  "anya-e0401n5:28_19": "vantānaṁ itthipurisānaṁ vasena vuttaṁ. Na ghānavekallānaṁ atthitāyātipi vadanti.",
  "anya-e0401n5:28_20": "Gabbhe sentīti gabbhasayā. Gabbhasayā eva gabbhaseyyā.",
  "anya-e0401n5:29_0": "Pavattikāletiādīsu. Mūlaṭīkāpāṭhe. “Orato”ti paṭisandhiṁ upādāya vuttaṁ. Ekādasamasattāhe",
  "anya-e0401n5:29_1": "anāgateti vuttaṁ hoti. Rūpāyatanaṁ nuppajjissati. No ca cakkhāyatanaṁ nuppajjissatīti",
  "anya-e0401n5:29_2": "idaṁ addhāpaccuppannavasena vuttaṁ. Tasmā paṭisandhito paṭṭhāya uppannaṁ rūpāyatanaṁ",
  "anya-e0401n5:29_3": "yāvajīvaṁpi uppannantveva vuccati. Na uppajjissamānanti. Cakkhāyatanaṁ pana ekādasamasattāhā",
  "anya-e0401n5:29_4": "orato ṭhitassa na uppannaṁ. Tadā anuppannattā ekādasame sattāhe sampatte uppajjissatīti",
  "anya-e0401n5:29_5": "vattabbaṁ hoti. Pacchima bhavikattā pana tadubhayampi bhavantare nuppajjissatiyevāti.",
  "anya-e0401n5:29_6": "Ghānāyatanaṁ nibbattetīti ghānāyatanānibbattataṁ, kammaṁ. Tena kammena gahitappaṭisandhikānaṁ.",
  "anya-e0401n5:29_7": "Idañca yadi tannibbattakena kammena paṭisandhiṁ gaṇheyyuṁ. Ghānāyatane anuppanne",
  "anya-e0401n5:29_8": "antarā na kālaṅkareyyunti katvā vuttaṁ. Tannibbattakena kammena paṭisandhiṁ gaṇhantāpi",
  "anya-e0401n5:29_9": "tato balavante upacchedakakamme āgate sati. Ghānāyatanuppattikālaṁ apatvā antarā",
  "anya-e0401n5:29_10": "nakālaṅkarontīti natthi. “Cakkhughānesu vuttesū”ti ṭīkāyaṁ vuttesu. “Atthato siddhā",
  "anya-e0401n5:29_11": "evā”ti ekādasamasattāhe uppannāti siddhā eva. “Īdisesuṭhānesū”ti sabhāvaṁ vicāre",
  "anya-e0401n5:29_12": "tuṁ dukkaresu ṭhānesu. Aṭṭhakathāyeva pamāṇaṁ kātuṁ yuttāti adhippāyo. Aṭṭhakathāpāṭhe.",
  "anya-e0401n5:29_13": "“Purimaṁ bhavacakkaṁ”ti avijjāmūlakaṁ vedanāvasānaṁ bhavacakkaṁ. “Anupubbappavattidīpanato”ti",
  "anya-e0401n5:29_14": "yathā pacchime taṇhāmūlake bhavacakke upapattibhavappavattiṁ vadantena bhavapaccayājātīti",
  "anya-e0401n5:29_15": "evaṁ ekato katvā vuttā, na tathā purime bhavacakke. Tattha pana saṅkhārapaccayā viññāṇaṁ,",
  "anya-e0401n5:29_16": "viññāṇa paccayā nāma rūpantiādinā anupubbappavattidīpanato. “So paṭikkhittoyevā”ti",
  "anya-e0401n5:29_17": "āyatanānaṁ kamato vinicchayaṭṭhāne desanākkamova yuttoti vatvā so uppattikkamo paṭikkhitto.",
  "anya-e0401n5:30_0": "Saṁyuttake yakkhasaṁyuttapāḷiyaṁ. Gāthāsu. “Kalalā”ti kalalato. “Abbudā”ti abbudato.",
  "anya-e0401n5:30_1": "“Pesiyā”ti pesito. “Ghanā”ti ghanato. “Jātiuṇṇaṁsūhī”ti suddhajātikassa elakassa",
  "anya-e0401n5:30_2": "lomaṁsūhi. “Paripakkasamūhakaṁ”ti kalalato paraṁ thokaṁ paripakkañca samūhākārañca",
  "anya-e0401n5:30_3": "hutvā. “Vivattamānaṁ tabbhāvaṁ”ti kalalabhāvaṁ vijahitvā vattamānaṁ. “Vilīnati pusadisā”ti",
  "anya-e0401n5:30_4": "aggimhi vilīnatipurasasadisā. “Muccatī”ti kapāle nalaggati. Etānijāyantīti evaṁ aṭṭhakathāyañca",
  "anya-e0401n5:30_5": "vuttaṁ. “Dvā cattālīsame sattāhe”ti navamāse atikkamma vīsatimedivase. Yadi evaṁ,",
  "anya-e0401n5:30_6": "pañcamesattāhe pañcappasākhā jāyanti, ekādasamesattāhe cattāri āyatanāni jāyanti,",
  "anya-e0401n5:30_7": "majjhepana pañcasattāhā atthi. Tattha kathanti āha “ettha cā”tiādiṁ. “Chasattāhā”ti",
  "anya-e0401n5:30_8": "ekādasamena saddhiṁ chasattāhā. Ekādasamepi hi pacchimadivase jātattā chadivasāni",
  "anya-e0401n5:30_9": "avasiṭṭhāni honti. “Pariṇatakālā”ti paripakkakālā. Paripākagatā eva hi kammajamahābhūtā",
  "anya-e0401n5:30_10": "suppasannā honti. Tesañca pasādaguṇā pasādarūpā hontīti. “Tassā”ti kalalassa. Vaṇṇajātaṁ",
  "anya-e0401n5:30_11": "vā saṇṭhānaṁ vāti sambandho. “Ākāsakoṭṭhāsiko”ti manussehi ākāsakoṭṭhāse ṭhapito.",
  "anya-e0401n5:30_12": "Hutvāti pāṭhaseso. Kathaṁ paramāṇuto parittakaṁ siyāti āha “sohī”tiādiṁ. “So”ti paramāṇu.",
  "anya-e0401n5:30_13": "Paṭisandhikkhaṇe kalalarūpaṁ kalāpattayaparimāṇaṁ. Paramāṇu pana ekūnapaññāsakalāpaparimāṇo.",
  "anya-e0401n5:30_14": "Tasmā taṁ tato parittakanti vuttaṁ hoti. Paṭisandhikkhaṇato paraṁ pana taṁpi khaṇekhaṇe",
  "anya-e0401n5:30_15": "upacitameva hoti. “Dhātūnaṁ”ti catudhātuvavatthāne āgatānaṁ catunnaṁ mahābhūtānaṁ.",
  "anya-e0401n5:30_16": "Kalalassavā upacitappamāṇaṁ gahetvā vuttantipi yujjati. “Vatthusmiṁ”ti abbudādivatthumhi.",
  "anya-e0401n5:30_17": "“Jalābumūlānusārenā”ti jalābujātakāle tassa mūlānu sārenāti adhippāyo. Gāthāyaṁ.",
  "anya-e0401n5:30_18": "“Mātutiro kucchigato”ti vattabbe gāthābandhavasena “mātukucchigato tiro”ti vuttaṁ.",
  "anya-e0401n5:30_19": "Tenāha “mātuyā tirokucchi gato”ti. “Chiddo”ti sukhumehi chiddehi samannāgato. Laddhaṁvā",
  "anya-e0401n5:30_20": "pānabhojanaṁ. “Tato paṭṭhāyā”ti sattarasamabhavaṅgacittato paṭṭhāya. “Rūpasamuṭṭhāne",
  "anya-e0401n5:30_21": "vuttamevā”ti rūpasamuṭṭhāne mūlaṭīkāvāda vicāraṇāyaṁ ‘yaṁ pitattha na ca yutta’ntiādinā",
  "anya-e0401n5:30_22": "vuttameva. “Ajjhohaṭāhārābhāvato”ti bahiddhāhārābhāvatoti adhippāyo. “Tatthā”ti rūpabrahmaloke.",
  "anya-e0401n5:30_23": "Abhāvaṁ vaṇṇeti. Kasmāpana vaṇṇeti, nanu vaṇṇentassa aṭṭhakathā virodho siyāti. Virodho",
  "anya-e0401n5:30_24": "vā hotu, avirodho vā. Pāḷiyeva pamāṇanti dassento “rūpadhātuyā”tiādinā vibhaṅge pāḷiṁ",
  "anya-e0401n5:30_25": "āhari. Tattha “rūpadhātuyā”ti rūpalokadhātuyā. Rūpa brahmaloketi vuttaṁ hoti. “Upapattikkhaṇe”ti",
  "anya-e0401n5:30_26": "paṭisandhikkhaṇe. Ācariyassa adhippāyaṁ vibhāvento “etthacā”tiādimāha. “Phoṭṭhabbe",
  "anya-e0401n5:30_27": "paṭikkhittepī”ti pañcāyatanānīti vā pañcadhātuyoti vā paricchedakaraṇameva paṭikkhi",
  "anya-e0401n5:30_28": "panaṁ daṭṭhabbaṁ. “Kiccantara sabbhāvā”ti phoṭṭhabbakiccato kiccantarassa vijjamānattā.",
  "anya-e0401n5:30_29": "Kimpana kiccantaranti. Rūpakāyassa pavattiyā hetupaccayakiccaṁ. Mahābhūtā hetū mahābhūtā",
  "anya-e0401n5:30_30": "paccayā rūpakkhandhassa paññāpanāyāti hi bhagavatā vuttaṁ. Tattha hetukiccaṁ nāma",
  "anya-e0401n5:30_31": "rūpajananakiccaṁ. Paccaya kiccaṁ nāma rūpūpatthambhana kiccaṁ. Kiccantaramevanatthīti",
  "anya-e0401n5:30_32": "ghānādīnaṁ visaya gocarabhāvakiccaṁ tesaṁ kiccaṁ nāma, tato aññaṁ kiccaṁ nāma natthi.",
  "anya-e0401n5:30_33": "“Yenā”ti kiccantarena. “Te”ti gandhādayo. Idāni aṭṭhaka tānugataṁ vādaṁ dassento",
  "anya-e0401n5:30_34": "“yathāpanā”tiādimāha. “Yena kiccavisesenā”ti visayagocarabhāvakiccavisesena. Rūpajananarūpūpatthambhana",
  "anya-e0401n5:30_35": "kiccavisesena ca. “Sabbatthā”ti sabbasmiṁ pāḷippadese. “Tesaṁ”ti gandhādīnaṁ. “Tatthā”ti",
  "anya-e0401n5:30_36": "rūpaloke. “Nissanda dhammamattabhāvenā”ti ettha yathā aggimhi jāte tassa nissandā",
  "anya-e0401n5:30_37": "nāma icchantassapi anicchantassapi jāyantiyeva. Vaṇṇopi jāyati, obhāsopi, gandhopi,",
  "anya-e0401n5:30_38": "rasopi, dhūmopi, pupphullānipi kadāci jāyantiyeva. Tehi vaṇṇādīhi karaṇīye kiccavisese",
  "anya-e0401n5:30_39": "satipi asatipi. Tathā mahābhūtesu jātesu tesaṁ nissandā nāma icchantassapi anicchantassapi",
  "anya-e0401n5:30_40": "kiccavisese satipi asatipi jāyantiyeva. Evaṁ nissandadhammamattabhāvena. Anuppaveso",
  "anya-e0401n5:30_41": "yutto siyā ajjhatta santāneti adhippāyo. Bahiddhā santāne pana vatthā bharaṇa vimānādīsu",
  "anya-e0401n5:30_42": "tesaṁ bhāvo icchi tabbo siyā. Ajjhattepi vā kāyaṁ oḷārikaṁ katvā māpitakāleti. Ettha",
  "anya-e0401n5:30_43": "ca “dhammāyatana dhammadhātūsu anuppaveso”ti ettha aṭṭhasāliniyaṁ tāva. Ye pana anāpātāgatā",
  "anya-e0401n5:30_44": "rūpādayopi dhammārammaṇamicceva vadantīti vuttaṁ. Taṁ tattha paṭikkhittaṁ. Anāpātāgamanaṁ",
  "anya-e0401n5:30_45": "nāma visayagocara kiccarahitatā vuccati. Tañca manussānampi devānampi brahmānampi",
  "anya-e0401n5:30_46": "pasādarūpesu anāpātā gamanameva adhippetaṁ. Taṁ pana atthinatthīti vicāretvā kathetabbaṁ.",
  "anya-e0401n5:30_47": "Api ca nissandadhammā nāma oḷārikānaṁ mahābhūtānaṁ vividhākārāpi bhaveyyuṁ. Brahmānaṁ",
  "anya-e0401n5:30_48": "pana ajjhatta rūpaṁ appanā pattakammavisesena pavattaṁ atisukhumaṁ hoti. Tasmā kāmasatta",
  "anya-e0401n5:30_49": "santāne viya tattha paripuṇṇaṁ nissandarūpaṁ nāma vicāretabbameva. Dhammā rammaṇañca",
  "anya-e0401n5:30_50": "mukhyadhammārammaṇaṁ anuloma dhammāyatananti pāḷiyaṁ vuttaṁ natthi yevāti. “Jīvita",
  "anya-e0401n5:30_51": "chakkañcā”ti vattabbaṁ rūpaloke. “Tatthā”ti asaññasatte. Kāmaloke jīvitanavakaṁ kasmā",
  "anya-e0401n5:30_52": "visuṁ na vuttanti. Paṭisandhikkhaṇe kasmā na vuttaṁ. Pavattikālepi visuṁ na vuttameva.",
  "anya-e0401n5:30_53": "“Āhārūpatthambhakassā”ti āhārasaṅkhātassa rūpūpatthambhakassa. “Sakalasarīra byāpino",
  "anya-e0401n5:30_54": "anupālakajīvitassā”ti kāyadasakabhāvadasakesu pariyāpannassa jīvitassa. “Eta devā”ti",
  "anya-e0401n5:30_55": "jīvitanavakameva. “Tatthā”ti rūpaloke. Udayabhūtassā”ti vaḍḍhibhūtassa. “Dvīsu aggīsū”ti",
  "anya-e0401n5:30_56": "pācakaggismiñca kāyaggismiñca. Ātaṅko vuccati rogo. Bahuko ātaṅko yassāti viggaho.",
  "anya-e0401n5:30_57": "“Visamavepākiniyā”ti visamaṁ pācentiyā. “Gahaṇiyā”ti udaragginā. “Padhānakkhamāyā”ti",
  "anya-e0401n5:30_58": "padhāna saṅkhātaṁ bhāvanārabbhakiccaṁ khamantiyā. “Etaṁ”ti jīvitanavakaṁ. “Therena",
  "anya-e0401n5:30_59": "cā”ti anuruddhattherena ca. “Etaṁ”ti jīvita navakaṁ. “Nirodhakkamo”ti maraṇāsannakāle",
  "anya-e0401n5:30_60": "nirodhakkamo. “Etthā”ti rūpaloke. Kaḷevaraṁ vuccati matasarīraṁ. Tassa nikkhepo kaḷevaranikkhepo.",
  "anya-e0401n5:30_61": "Aññesañca opapātikānaṁ kaḷevaranikkhepo nāma natthi. Kasmā pana tesaṁ kaḷevaranikkhepo",
  "anya-e0401n5:30_62": "nāma natthīti āha “tesañhī”tiādiṁ. Vibhāvanipāṭhe. Sabbesaṁpi rūpabrahmānaṁ. Āhārasamuṭṭhānānaṁ",
  "anya-e0401n5:30_63": "rūpānaṁ abhāvato tisamuṭṭhānānīti vuttaṁ. Asaññasatte cittasamuṭṭhānānampi abhāvato",
  "anya-e0401n5:30_64": "dvisamuṭṭhānānīti vuttaṁ. “Tānī”ti maraṇāsanna cittasamuṭṭhānāni. Taṁ parimāṇaṁ assāti",
  "anya-e0401n5:30_65": "tāvattakaṁ. “Lahukagarukatādivikāro”ti sakalarūpakāyassa lahukagarukādivikāro. Api",
  "anya-e0401n5:30_66": "ca tattha dandhattādikara dhātukkhobhapaccayānaṁ sabbaso abhāvato niccakālampi sakalasarīrassa",
  "anya-e0401n5:30_67": "lahutādiguṇo vattatiyeva. Kiṁ tattha paṭipakkha dhammappavatti cintāya. Tathā asaññasattepi",
  "anya-e0401n5:30_68": "ruppanavikāra cintāyāti.",
  "anya-e0401n5:31": "Rūpappavattikkamānudīpanā niṭṭhitā.",
  "anya-e0401n5:32_0": "161. Nibbānasaṅgahe. Dvīsu nibbānapadesu pathamapadaṁ aviññātatthaṁ sāmañña padaṁ.",
  "anya-e0401n5:32_1": "Dutīyaṁ viññā tatthaṁ visesapadaṁ. Kilese sametīti samaṇo. Ariyapuggalo. Samaṇassa",
  "anya-e0401n5:32_2": "bhāvo sāmaññaṁ. Ariyamaggo. Sāmaññassa phalāni sāmaññaphalāni. Lokato uttarati atikkamatīti",
  "anya-e0401n5:32_3": "lokuttaraṁ. Loke na paññāvīyatīti paññattīti imamatthaṁ sandhāya “nahī”tiādimāha.",
  "anya-e0401n5:32_4": "Cattārimaggaññāṇāni catumaggaññāṇanti evaṁ samāsavasena ekavacanantaṁ padaṁ vākyaṁ",
  "anya-e0401n5:32_5": "patvā bahuvacanantaṁ hotītiāha “catūhi ariyamaggaññāṇehī”ti. “Tādisamhā”ti ariyamaggasadisamhā.",
  "anya-e0401n5:32_6": "“Vimukhānaṁ”ti parammukhānaṁ. “Jaccandhānaṁ viyā”ti jaccandhānaṁ candamaṇḍalassa",
  "anya-e0401n5:32_7": "avisayabhāvo viya. “Tassā”ti nibbānassa. Tattha “jaccandhānaṁ”ti avisayapade sāmipadaṁ.",
  "anya-e0401n5:32_8": "“Tassā”ti bhāvapadaṁ. “Yaṁ kiñcī”ti kiñciyaṁ atthajātaṁ. Assanibbānassa siddhatanti",
  "anya-e0401n5:32_9": "sambandho. Apākaṭassa dhammassa. Vāyāmopi nāma na atthi. Kuto tassa sacchikaraṇaṁ",
  "anya-e0401n5:32_10": "bhavissatīti adhippāyo. “Yenā”ti vāyāmena. “Nibbānena vinā”ti nibbānārammaṇaṁ alabhitvāti",
  "anya-e0401n5:32_11": "vuttaṁ hoti. “Akiccasiddhiṁ”ti kilesappahāna kiccassa asiddhiṁ. “Tato”ti tasmā. “Vadhāyā”ti",
  "anya-e0401n5:32_12": "vadhituṁ. “Parisakkantā”ti vāyamantā. Gāthāyaṁ. “Antojaṭā”ti ajjhattasantāne taṇhājaṭā,",
  "anya-e0401n5:32_13": "taṇhāvinaddhā. “Bahijaṭā”ti bahiddhāsantāne taṇhājaṭā, taṇhāvinaddhā. “Tassā”ti taṇhāya.",
  "anya-e0401n5:32_14": "“Vatthuto”ti visuṁvisuṁ jātasarūpato. Parinibbāyiṁsu, parinibbāyanti, parinibbāyissantīti",
  "anya-e0401n5:32_15": "parinibbutā. Takārapaccayassa kālattayepi pavattanato. Yathā diṭṭhā, sutā, mutā,",
  "anya-e0401n5:32_16": "viññātā,ti. Visiṭṭhaṁ katvā jānitabbanti viññāṇaṁ. Na nidassitabbanti anidassanaṁ.",
  "anya-e0401n5:32_17": "Natthi anto etassāti anantaṁ. Sabbato pavattā guṇappabhā etassāti sabbatopabhaṁ.",
  "anya-e0401n5:32_18": "“Bhagavatā vuttaṁ”ti dīghanikāye kevaṭṭasutte vuttaṁ. “Savantiyo”ti mahānadiyo vā",
  "anya-e0401n5:32_19": "kunnadiyo vā. “Appentī”ti pavisanti. “Dhārāti” meghavuṭṭhidhārā. Buddhesu anuppajjantesu",
  "anya-e0401n5:32_20": "ekasattopi parinibbātuṁ na sakkotīti idaṁ buddhuppādakappe eva pacceka sambuddhāpi",
  "anya-e0401n5:32_21": "uppajjantīti katvā vuttaṁ. Apadāna pāḷiyaṁ pana buddhasuññakappepi paccekasambuddhānaṁ",
  "anya-e0401n5:32_22": "uppatti āgatā eva. “Ekasattopī”ti vā sāvakasatto gahetabbo. Evañhi sati apadānapāḷiyā",
  "anya-e0401n5:32_23": "avirodho hoti. “Ārādhentī”ti sādhenti paṭilabhanti. Sabbato pavattā guṇappabhā etassāti",
  "anya-e0401n5:32_24": "atthaṁ sandhāya “sabbatopabhā sampannaṁ”ti vuttaṁ. “Joti vanta tarovā”ti obhāsavantataro",
  "anya-e0401n5:32_25": "vā. Sabbattha pabhavati saṁvijjatīti sabbatopabhanti imamatthaṁ sandhāya sabbato",
  "anya-e0401n5:32_26": "vā pabhutameva hotīti vuttaṁ. Tenāha “na katthaci natthī”ti. “Evaṁsante pī”ti evaṁ",
  "anya-e0401n5:32_27": "vuttanayena ekavidhe santepi. “Upacarituṁ”ti upacāravasena voharituṁ. “Yathāhā”ti",
  "anya-e0401n5:32_28": "tasmiṁ yevasutte puna kiṁ āha. Bhavaṁ netīti bhavanetti. Bhavataṇhā eva. “Samparāyikā”ti",
  "anya-e0401n5:32_29": "cutianantare pattabbā. Dvinnaṁ khīṇāsavānaṁ anupādisesatā vuttāti sambandho. Ettha",
  "anya-e0401n5:32_30": "“anupādisesatā”ti anupādisesanibbānaṁ vuccati. Sekkhesu arahattamaggaṭṭhassa sekkhassa",
  "anya-e0401n5:32_31": "kilesupādisesa vasena anupādisesatā vuttā. “Kilesupādiseso”ti ca kilesa saṅkhāto",
  "anya-e0401n5:32_32": "upādiseso. Tathā khandhupādisesopi. Antarāparinibbāyītiādīsu parinibbānaṁ nāma kilesaparinibbānaṁ",
  "anya-e0401n5:32_33": "vuttaṁ. Ubhato bhāga vimuttādīnaṁ padattho navamaparicchede āgamissati. “Kilesakkhayena",
  "anya-e0401n5:32_34": "saheva khiyyantī”ti paccuppannabhave arahattamaggakkhaṇe kilesakkhayena saddhiṁ eva",
  "anya-e0401n5:32_35": "khiyyanti. Anuppāda dhammataṁ gacchanti. Tathā anāgāmi puggalassa kāmapaṭisandhikkhandhāpi",
  "anya-e0401n5:32_36": "anāgāmimaggakkhaṇe, sotāpannassa sattabhaveṭhapetvā avasesa kāmapaṭisandhikkhandhā",
  "anya-e0401n5:32_37": "sotāpatti maggakkhaṇe taṁ taṁ kilesakkhaye na saheva khiyyantīti. Paccuppannakkhandhā",
  "anya-e0401n5:32_38": "pana kilesakkhayena sahakhiyyanti. Khandhupādisesā nāma hutvā yāvamaraṇakālā khīṇāsavānampi",
  "anya-e0401n5:32_39": "pavattanti. Kasmā pavattantīti āha “yāvacutiyā pavattamānaṁ”tiādiṁ. Paccuppannakkhandhasantānaṁ",
  "anya-e0401n5:32_40": "pana dhammatāsiddhanti sambandho. “Phalanissandabhūtaṁ”ti vipākaphalabhūtañca nissandaphalabhūtañca",
  "anya-e0401n5:32_41": "hutvā. “Tenasahevā”ti kilesakkhayena saheva. “Yasmāpanā”tiādīsu. Parisamantato bundhanti",
  "anya-e0401n5:32_42": "nīvārenti, santisukhassa antarāyaṁ karontīti palibodhā. Kilesābhisaṅkharaṇa kiccāni,",
  "anya-e0401n5:32_43": "kammābhisaṅkharaṇakiccāni, khandhābhisaṅkharaṇa kiccāni ca. Palibodhehi saha vattantīti",
  "anya-e0401n5:32_44": "sapalibodhā. Saṅkhāra nimittehi saha vattantīti sanimittā. Taṇhāpaṇidhīhi saha vattantīti",
  "anya-e0401n5:32_45": "sapaṇihitā.“Tato”ti pāpakammato, apāyadukkhato ca. “Kocī”ti kocidhammo. “Nirodhetuṁ",
  "anya-e0401n5:32_46": "sakkotī”ti sakkāyadiṭṭhiyā niruddhāya te nirujjhanti. Aniruddhāya nanirujjhanti.",
  "anya-e0401n5:32_47": "Tasmā sakkāyadiṭṭhi nirodho nibyāpāradhammopi samāno te palibodhe nirodheti nāma.",
  "anya-e0401n5:32_48": "“Nirodhetuṁ sakkotī”ti ca abyāpāre byāpāraparikappanāti daṭṭhabbaṁ. Sakkāyadiṭṭhinirodhoyeva",
  "anya-e0401n5:32_49": "te palibodhe nirodhetuṁ sakkotīti ettha dvinnampi nirodho ekoyeva. Evaṁ santepi avijjā",
  "anya-e0401n5:32_50": "nirodhā saṅkhāra nirodhotiādīsu viya abhede bhedaparikappanā hotīti. Uppādo ca pavatto",
  "anya-e0401n5:32_51": "ca uppādappavattā. Te mūlaṁ yassāti viggaho. Yena oḷārikākārena. Mārentīti mārā.",
  "anya-e0401n5:32_52": "Vadhakapaccatthikāti vuttaṁ hoti. Kilesamārādayo. Mārā dahanti tiṭṭhanti etesūti",
  "anya-e0401n5:32_53": "māradheyyā. Māreti cāveti cāti maccu. Maraṇameva. Maccudahati tiṭṭhati etesūti maccudheyyā.",
  "anya-e0401n5:32_54": "“Natthi tasmiṁ nimittaṁ”ti vutte paññattidhammesupi uppādappavattamūlaṁ nimittaṁ",
  "anya-e0401n5:32_55": "nāma natthi. Evaṁsati, tehi nibbānassa aviseso āpajjatīti codanā. Taṁ pariharanto",
  "anya-e0401n5:32_56": "“tañhī”tiādimāha. Viddhaṁsetvāti ca sādhentanti ca atthavisesa pākaṭatthāya abyāpāre",
  "anya-e0401n5:32_57": "byāpāra parikappanā eva. Paṇītādibhede. Idaṁ buddhānaṁ nibbānaṁ paṇītaṁ. Idaṁ paccekabuddhānaṁ",
  "anya-e0401n5:32_58": "nibbānaṁ majjhimaṁ. Idaṁ buddhasāvakānaṁ nibbānaṁ hīnanti bhinnaṁ na hotīti yojetabbaṁ.",
  "anya-e0401n5:32_59": "Nānappakārena cittaṁ nidheti etenāti paṇihitaṁ. “Nidhetī”ti ārammaṇesu ninnaṁ poṇaṁ",
  "anya-e0401n5:32_60": "pabbhāraṁ katvā ṭhapetīti attho. Tathā paṇidhānapaṇidhīsu. Atthato ekaṁ āsātaṇhāya",
  "anya-e0401n5:32_61": "nāmaṁ. “Labbhamānāpī”ti bhavasampatti bhogasampattiyo labbhamānāpi. “Pipāsavinaya",
  "anya-e0401n5:32_62": "dhammattā”ti pātuṁ paribhuñjituṁ icchā pipāsā. Pipāsaṁ vineti vigametīti pipāsavinayo.",
  "anya-e0401n5:32_63": "“Vedayitasukhaṁ”ti vedanāsukhaṁ. “Katamaṁ taṁ āvuso”ti pāḷipāṭhe “taṁ”ti tasmā. “Yadettha",
  "anya-e0401n5:32_64": "vedayitaṁ natthī”ti yasmā ettha vedayitaṁ natthi. Tasmā nibbāne sukhaṁ nāma katamanti",
  "anya-e0401n5:32_65": "yojanā. “Etthā”ti etasmiṁ nibbāne. “Etadevetthā”tiādimhi. “Eta devā”ti esoeva. Yasmā",
  "anya-e0401n5:32_66": "ettha vedayitaṁ natthi. Tasmā eso vedayitassa natthibhāvo eva etthanibbāne sukhanti yojanā.",
  "anya-e0401n5:33_0": "“Ettha cā”tiādīsu. Yadetaṁ khiyyanaṁ nirujjhanaṁ atthīti sambandho. Keci pana taṁkhiyyana",
  "anya-e0401n5:33_1": "nirujjhana kriyāmattaṁ nibbānaṁ na hoti. Abhāva paññattimattaṁ hotīti vadanti. Taṁ",
  "anya-e0401n5:33_2": "paṭisedhento “na hitaṁ”tiādimāha. “Paññattirūpaṁ”ti paññattisabhāvo. Pāḷipāṭhe. “Padahatī”ti",
  "anya-e0401n5:33_3": "vīriyaṁ daḷhaṁ karoti. Pahito attā anenāti pahitatto. “Pahito”ti padahito. Anivattabhāve",
  "anya-e0401n5:33_4": "ṭhapito. Pesitotipi vaṇṇenti. “Kāyenā”ti nāmakāyena. Taṇhāvase vattantīti taṇhāvasikā.",
  "anya-e0401n5:33_5": "“Tesaṁ pī”ti tesaṁ vādepi. Tasmiṁ khaya nirodhamatte anantaguṇā nāma natthīti imaṁ",
  "anya-e0401n5:33_6": "vādaṁ visodhetuṁ “nibbānassa cā”tiādi vuttaṁ. “Paṭipakkhavasena sijjhantī”ti etena",
  "anya-e0401n5:33_7": "vaṭṭadhammesu mahantaṁ ādīnavaṁ passantā eva tesaṁ nirodhe mahantaṁ guṇānisaṁsaṁ",
  "anya-e0401n5:33_8": "passantīti dīpeti. Ye pana yathāvuttaṁ khayanirodhaṁ paramatthanibbānanti na jānanti,",
  "anya-e0401n5:33_9": "tesaṁ vattabbameva natthi. Evaṁ guṇapadānaṁ gambhīrattā taṁkhayanirodhamattaṁ anantaguṇānaṁ",
  "anya-e0401n5:33_10": "vatthu na hotīti maññanti. Idāni nibbānaṁ paramaṁ sukhanti vuttaṁ. Kathaṁ taṁ khayanirodhamattaṁ",
  "anya-e0401n5:33_11": "paramasukhaṁ nāma bhaveyyāti imaṁ vādaṁ visodhetuṁ “santisukhañcanāmā”tiādi vuttaṁ.",
  "anya-e0401n5:33_12": "Atthibhikkhaveti sutte. “Nocetaṁ abhavissā”ti etaṁ ajātaṁ noce santaṁ vijjamānaṁ",
  "anya-e0401n5:33_13": "na bhaveyya. “Nayimassā”ti na imassa. Paccakkhabhūtaṁ khandhapañcakaṁ dassento “imassā”ti",
  "anya-e0401n5:33_14": "vadati. Nissakkatthe ca sāmivacanaṁ. Imasmā jātā bhūtā katā saṅkhatā sattānaṁ nissaraṇaṁ",
  "anya-e0401n5:33_15": "nāma na paññāyeyyāti yojanā. Paratthapi esanayo. Esanayo sabbesūtiādīsu. Duccarita",
  "anya-e0401n5:33_16": "dhammā nāma paccaye sati, jāyanti. Asati, na jāyantīti evaṁ jātaṁ viya ajātampi tesaṁ",
  "anya-e0401n5:33_17": "atthi. Yadi ca ajātaṁ nāma natthi. Jātameva atthi. Evaṁsati, attani duccaritānaṁ",
  "anya-e0401n5:33_18": "ajātatthāya sammāpaṭipajjantānaṁpi sabbe duccarita dhammā attani jātāyeva siyuṁ,",
  "anya-e0401n5:33_19": "no ajātā. Kasmā, ajātassa nāma natthitāyātiādinā yojetabbaṁ.",
  "anya-e0401n5:34_0": "“Ettāvatā”ti, atthi bhikkhave ajātaṁtiādinā pāḷivacanena. Sabbesaṅkhārā samanti vūpasamanti",
  "anya-e0401n5:34_1": "etthāti sabbasaṅkhāra samatho. Sabbe upadhayo ettha nissajjanti ariyājanāti sabbupadhinissaggo.",
  "anya-e0401n5:34_2": "“Upalabbhamāno”ti santilakkhaṇena ñāṇena upalabbhamāno. “Esiṁsū”ti katvā esanakiccassa",
  "anya-e0401n5:34_3": "sikhāpattaṁ atthaṁ dassetuṁ “adhigacchiṁsū”ti vuttaṁ.",
  "anya-e0401n5:35": "Nibbānasaṅgahānudīpanā niṭṭhitā.",
  "anya-e0401n5:36": "Rūpasaṅgahadīpaniyāanudīpanā niṭṭhitā."
}