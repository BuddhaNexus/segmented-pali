{
  "anya-e0401n5:0": "6. Rūpasaṅgahaanudīpanā",
  "anya-e0401n5:1_0": "156. Rūpasaṅgahe . ‘‘Cittacetasike’’ti cittacetasika dhamme. ‘‘Dvīhi pabhedappavattīhī’’ti",
  "anya-e0401n5:1_1": "dvīhi pabhedasaṅgahapavatti saṅgahehi. ‘‘Ye vattantī’’ti ye dhammā vattanti pavattanti.",
  "anya-e0401n5:1_2": "‘‘Ettāvatā’’ti ettakena ‘tattha vuttābhidhammatthā’tiādikena vacanakkamena. Nipātaṁ",
  "anya-e0401n5:1_3": "icchantā ettakehi pañcahi paricchedehīti vaṇṇenti. Vacanavipallāsaṁ icchantātipi",
  "anya-e0401n5:1_4": "yujjati. ‘‘Samuṭṭhātī’’ti suṭṭhu uṭṭhāti, pātubbhavati, vijjamānataṁ gacchati. ‘‘Kammādī’’ti",
  "anya-e0401n5:1_5": "kammādipaccayo. ‘‘Piṇḍī’’ti ekagghanatā vuccati. Upādāya mahantāni eva hutvāti sambandho.",
  "anya-e0401n5:1_6": "Indriyabaddhasantānaṁ sattasantānaṁ. Ajjhatta santānaṁtipi vuccati. ‘‘Visaṁvādakaṭṭhenā’’ti",
  "anya-e0401n5:1_7": "virādhakaṭṭhena. Bhūtañca abhūtaṁ katvā abhūtañca bhūtaṁ katvā sandassakaṭṭhenāti",
  "anya-e0401n5:1_8": "vuttaṁ hoti. Bhūtavajjappaṭicchādanakammaṁ mahāmāyā nāma. Māyaṁ karontīti māyākārā.",
  "anya-e0401n5:1_9": "Āvisanaṁ nāma sattānaṁ sarīresu āvisanaṁ. Gahaṇaṁ nāma sattānaṁ attanovasaṁ vattāpanaṁ.",
  "anya-e0401n5:1_10": "Tadubhayaṁ karontā kattha ṭhatvā karonti. Antovāṭhatvā karonti, bahivā ṭhatvā karontīti",
  "anya-e0401n5:1_11": "pākatikehi manussehi jānituṁ passituṁ asakkuṇeyyattā acinteyyaṭṭhānaṁ nāma. ‘‘Vañcakaṭṭhenā’’ti",
  "anya-e0401n5:1_12": "etā pakatiyā atidubbaṇṇaṁ attānaṁ devaccharāvaṇṇaṁ katvā vañcenti. Vasanarukkhagumbaṁpi",
  "anya-e0401n5:1_13": "dibbavimānaṁ katvā vañcenti. Evarūpena vañcakaṭṭhena. ‘‘Tenevaṭṭhenā’’ti visaṁvādakaṭṭhādinā",
  "anya-e0401n5:1_14": "tividheneva atthena. Tānipihi asattabhūtaṁyeva attānaṁ sattoti visaṁvādenti. Arukkhaṁyeva",
  "anya-e0401n5:1_15": "attānaṁ rukkhoti visaṁvādenti. Aniṭṭhaṁ, akantaṁ, amanāpaṁyeva attānaṁ iṭṭho, kanto,",
  "anya-e0401n5:1_16": "manāpoti vañcenti, tathā sahajātānañca tesaṁ aññamaññassa anto vā tiṭṭhanti. Udāhubahivātiṭṭhantīti",
  "anya-e0401n5:1_17": "jānituṁ passituṁ asakkuṇeyyaṁ ṭhānaṁ hotīti. ‘‘Ubhayatthapī’’ti māyākārādi mahābhūtesu",
  "anya-e0401n5:1_18": "ca pathaviyādimahābhūtesu ca. ‘‘Abhūtānī’’ti asantāni, asaccāni .‘‘Abbhutānī’’ti",
  "anya-e0401n5:1_19": "acchariyakammāni. ‘‘Imasmiṁ pāṭhe’’ti catunnaṁ mahābhūtānanti evaṁ sambandha padasahite",
  "anya-e0401n5:1_20": "pāṭhe. Aññattha pana upādārūpaṁ anupādārūpantiādīsu yakāra viraho diṭṭhoti adhippāyo.",
  "anya-e0401n5:1_21": "Dhātūnaṁ anekatthattā ‘‘pathayati pakkhāyatī’’ti vuttaṁ. ‘‘Puthū’’ti pāṭipadikapadaṁ.",
  "anya-e0401n5:1_22": "Tameva jātatthe niruttinayena pathavīti siddhanti dassetuṁ ‘‘puthumahantī’’tiādi",
  "anya-e0401n5:1_23": "vuttaṁ. Pakārena thavīyatīti atthe pathavīti idaṁ ujukameva. ‘‘Āpetī’’ti byāpeti.",
  "anya-e0401n5:1_24": "‘‘Appāyatī’’ti bhusaṁ pāyati, vaḍḍheti. Tenāha ‘‘suṭṭhu brūhetī’’tiādiṁ. Nisānatthavaseneva",
  "anya-e0401n5:1_25": "paripācanatthopi labbhatīti āha ‘‘paripācetivā’’ti. ‘‘Samīretī’’ti suṭṭhu īreti kampeti.",
  "anya-e0401n5:1_26": "Vāyati vahatīti vāyo atthātissaya nayena. ‘‘Vitthambhanaṁ’’ti vividhena ākārena bhūtasaṅghāṭānaṁ",
  "anya-e0401n5:1_27": "thambhanaṁ vahanaṁ abhinīharaṇaṁ. Kakkhaḷatā nāma kharatā pharusatā. Sahajātarūpānaṁ",
  "anya-e0401n5:1_28": "patiṭṭhānatthāya thaddhatā thūlatā. Sā sesabhūtesu natthīti āha ‘‘sesabhūtattayaṁ",
  "anya-e0401n5:1_29": "upādāyā’’ti. ‘‘Anavaṭṭhānatā’’ti ettha avaṭṭhānaṁ nāma acalaṭṭhānaṁ. Na avaṭṭhānanti",
  "anya-e0401n5:1_30": "anavaṭṭhānaṁ. Calananti vuttaṁ hoti. Tenāha ‘‘mudubhūtāpī’’tiādiṁ. Ābandhakaṁ nāma",
  "anya-e0401n5:1_31": "ābandhitabbe vatthumhi mudumhi sati, daḷhaṁ na bandhati. Thaddhesati, daḷhaṁ bandhatīti",
  "anya-e0401n5:1_32": "idaṁ lokatova siddhanti āha ‘‘ābandhitabbāyā’’tiādiṁ. ‘‘Tabbhāvaṁ’’ti pariṇatabhāvaṁ.",
  "anya-e0401n5:1_33": "‘‘Paripācakatā dassanato’’ti hemante ajjhohaṭāhārānaṁ suṭṭhuparipācakatā dassanatoti",
  "anya-e0401n5:1_34": "vadanti. Usati dahatīti uṇhaṁ. ‘‘Dahatī’’ti ca uṇhatejopi uṇhabhāvena dahati, sītatejopi",
  "anya-e0401n5:1_35": "sītabhāvena dahati. Uṇhena phuṭṭhaṁ vatthu uṇhattaṁ gacchati, sītena phuṭṭhaṁ vatthu",
  "anya-e0401n5:1_36": "sītattaṁ gacchati. Yañca uṇhattaṁ gacchati, taṁ uṇhatejo uṇhabhāvena dahatināma.",
  "anya-e0401n5:1_37": "Yañca sītattaṁ gacchati, taṁ sītatejo sītabhāvena dahatināma. Evaṁ sītatejopi usatidahatīti",
  "anya-e0401n5:1_38": "atthena uṇhatta lakkhaṇonāma hotīti. Evaṁsante nīlenavaṇṇena phuṭṭhaṁ vatthu nīlaṁ",
  "anya-e0401n5:1_39": "hoti. Pītena phuṭṭhaṁ pītaṁ hoti. Nīlaṁpi pītaṁpi taṁ vatthuṁ dahatināmāti ce. Nīlena",
  "anya-e0401n5:1_40": "vaṇṇena phuṭṭhaṁnāma natthi. Tathā pītena . Kasmā, nīlādīnaṁ upādārūpānaṁ phusana",
  "anya-e0401n5:1_41": "kiccā bhāvato. Sammissitaṁ nāma hoti. Na ca sammissanamattena dahati. Phusanto eva",
  "anya-e0401n5:1_42": "dahati. Phusantānaṁpi pathavivātānaṁ dahanakiccaṁ natthi. Paripācanakiccaṁ natthīti",
  "anya-e0401n5:1_43": "adhippāyo. Sace ghanathaddhe silāthambhe vitthambhanaṁ atthi, sakalo silāthambho",
  "anya-e0401n5:1_44": "kappāsapicuguḷhoviya sithilo ca lahuko ca bhaveyya. Naca bhavati. Tasmā tattha vitthambhanaṁ",
  "anya-e0401n5:1_45": "natthīti adhippāyena ‘‘so pana ghanathaddhesu silāthambhādīsu na labbhatī’’ti codeti.",
  "anya-e0401n5:1_46": "Tattha pana vitthambhanaṁ labbhamānaṁ adhimattena na labbhati, sahajātabhūtānaṁ upatthambhanamattena",
  "anya-e0401n5:1_47": "labbhatīti dassento ‘‘nā’’ti vatvā ‘‘tatthahī’’tiādimāha. Tattha ‘‘vahatī’’ti thaddhakakkhaḷa kiccaṁ vahati.",
  "anya-e0401n5:2_0": "Pasādarūpesu. ‘‘Samavisamaṁ’’ti samaṭṭhānañca visamaṭṭhānañca, samadesañca visamadesañca,",
  "anya-e0401n5:2_1": "samapathañca visamapathañcāti evamādiṁ samavisamaṁ. ‘‘Ācikkhatī’’ti ācikkhantaṁ viya",
  "anya-e0401n5:2_2": "taṁ jānana kiccaṁ sampādeti. Tenāha ‘‘samavisamajānanassa taṁ mūlakattā’’ti. ‘‘Anirākaraṇato’’ti",
  "anya-e0401n5:2_3": "appaṭikkhipanato. ‘‘Taṁ vā’’ti rūpaṁ vā. Suṇanti janā. Suyyanti janehi. Evaṁ ghāyantītiādīsu.",
  "anya-e0401n5:2_4": "‘‘Jīvita nimittaṁ’’ti jīvitappavattikāraṇabhūto. ‘‘Ninnatāyā’’ti visayavisayībhāvūpagamanena",
  "anya-e0401n5:2_5": "ninnatāya. ‘‘Jīvitavutti sampādakattā’’ti nānāvacībhedavacīkammappavattanenāti adhippāyo.",
  "anya-e0401n5:2_6": "Ime pana pañca cakkhu pasādādayoti sambandho. ‘‘Daṭṭhukāmatā’’ti rūpataṇhā vuccati.",
  "anya-e0401n5:2_7": "Ādisaddena sotukāmatā ghāyitukāmatā sāyitukāmatā phusitukāmatāyo saṅgayhanti. Atthato",
  "anya-e0401n5:2_8": "saddataṇhā gandhataṇhā rasataṇhā phoṭṭhabbataṇhā eva. ‘‘Nidānaṁ’’ti kāraṇaṁ. Daṭṭhukāmatādayo",
  "anya-e0401n5:2_9": "nidāna massāti viggaho. Kusalā kusalakammaṁ. Samuṭṭhāti etenāti samuṭṭhānaṁ. Kammameva.",
  "anya-e0401n5:2_10": "Daṭṭhukāmatādinidānakammaṁ samuṭṭhānaṁ yesanti samāso. Pathaviādīni bhūtāni. Tesaṁ",
  "anya-e0401n5:2_11": "pasādo lakkhaṇaṁ etesanti viggaho. Dutīya vikappe. Rūpādīnaṁ pañcārammaṇānaṁ abhighātaṁ",
  "anya-e0401n5:2_12": "arahatīti rūpādiabhighātāraho. Bhūtānaṁ pasādo bhūtappasādo. So lakkhaṇaṁ etesanti",
  "anya-e0401n5:2_13": "viggaho. Cakkhu ūkāsirappamāṇe diṭṭha maṇḍale tiṭṭhatīti sambandho. ‘‘Diṭṭhamaṇḍale’’ti",
  "anya-e0401n5:2_14": "mahājanehi pakati cakkhunā diṭṭhe pasannamaṇḍale. Telaṁ sattapicupaṭalāni byāpetvā",
  "anya-e0401n5:2_15": "tiṭṭhativiyāti yojanā. ‘‘Sotabilaṁ’’ nāma sotakūpo. ‘‘Aṅguliveṭhanā’’ nāma aṅgulimuddikā.",
  "anya-e0401n5:2_16": "‘‘Upacitatanutambalomaṁ’’ti rāsīkatañca viraḷañca tambalohavaṇṇañca sukhumalomaṁ.",
  "anya-e0401n5:2_17": "Upacitaṁ rāsīkataṁ tanutambalomaṁ etthāti viggaho. ‘‘Ajapadasaṇṭhānaṁ’’ti ajassa",
  "anya-e0401n5:2_18": "pādena akkantapadasaṇṭhānavantaṁ. ‘‘Uppaladalaṁ’’ nāma uppalapaṇṇaṁ. Uppaladalassa",
  "anya-e0401n5:2_19": "aggasaṇṭhānavantaṁ. ‘‘Vaṭṭi’’ nāma idha manussānaṁ sarīrākārasaṇṭhitā āyatapiṇḍi.",
  "anya-e0401n5:2_20": "‘‘Sukkhacammāni ca ṭhapetvā’’ti sambandho. Te pana pañcappasādā. Samudīraṇaṁ cañcalanaṁ.",
  "anya-e0401n5:2_21": "‘‘Yathātaṁ’’ti katamaṁ viya taṁ. Ime pasādā vicittā, kathaṁvicittāti āha ‘‘aññamaññaṁ",
  "anya-e0401n5:2_22": "asadisā’’ti. Kathaṁ asadisāti āha ‘‘tehī’’tiādiṁ.",
  "anya-e0401n5:3_0": "Gocararūpesu. ‘‘Vaṇṇavisesaṁ’’ti vaṇṇavisesatthaṁ. Vaṇṇavikāranti vuttaṁ hoti. Hadaye",
  "anya-e0401n5:3_1": "gato pavatto bhāvo hadayaṅgatabhāvo. ‘‘Bhāvo’’ti ca adhippāyo vuccati. Taṁ pakāseti,",
  "anya-e0401n5:3_2": "mukhe vaṇṇavikāraṁ disvā ayaṁ me tussati, ayaṁ me ruccati, ayaṁ me kuppati, ayaṁ",
  "anya-e0401n5:3_3": "somanassito, ayaṁ domanassitoti evaṁ jānanapaccayattā. ‘‘Pakatiyā pī’’ti vaṇṇavisesaṁ",
  "anya-e0401n5:3_4": "anāpajjitvāpīti adhippāyo. ‘‘Yaṁ kiñcidabbaṁ’’ti saviññāṇakavatthuṁ. Samavisamaṁ",
  "anya-e0401n5:3_5": "pubbe pakāsitaṁ. Taṁ taṁ atthaṁ vā ācikkhati taṁ sutvā tassa tassa atthassa jānanato.",
  "anya-e0401n5:3_6": "Attano vatthuṁ vā ācikkhati taṁ sutvā tassa vatthussapi jānanato. ‘‘Attano vatthuṁ",
  "anya-e0401n5:3_7": "sūcetī’’ti idha idaṁ nāma atthīti pakāseti. ‘‘Phusīyatī’’ti phusitvā vijānīyati.",
  "anya-e0401n5:3_8": "‘‘Taṁ’’ti phusanaṁ. ‘‘Tassā’’ti āpodhātuyā. ‘‘Dravatāvā’’ti addatintarasatāvā. Phusitvā",
  "anya-e0401n5:3_9": "gayhati, sā ca āpodhātu siyāti codeti. Vuccate parihāro. Evaṁ pana na labbhati, tasmā",
  "anya-e0401n5:3_10": "sā tejoyeva. Na āpoti. Ettha evaṁ alabbhamānāpi sāsītatā āpoyeva, na tejo. Kasmā,",
  "anya-e0401n5:3_11": "āpassapi sītuṇhavasena duvidhatā sambhavato . Tasmiñhi loharase uṇhatā uṇhaāpo, sītavatthūsu",
  "anya-e0401n5:3_12": "sītatā sītaāpoti ce. Evaṁ pana sati tejo nāma natthīti āpajjatīti parihāro. ‘‘Saha",
  "anya-e0401n5:3_13": "appavattanato’’ti ekato appavattanato. ‘‘Orapārānaṁ viyā’’ti nadiyaṁ tīraṁ nāma idaṁ",
  "anya-e0401n5:3_14": "orimatīraṁ, idaṁ pārimanti niyamato natthi. Yattha sayaṁ tiṭṭhati, taṁ orimanti,",
  "anya-e0401n5:3_15": "itaraṁ pārimanti voharati. Evaṁ orapārānaṁ anavaṭṭhānaṁ hotīti. Ettha ca ‘‘sītuṇhānaṁ",
  "anya-e0401n5:3_16": "saha appavattanato’’ti etena yadi te saha pavatteyyuṁ. Tattha sītatā āponāma, uṇhatā",
  "anya-e0401n5:3_17": "tejonāmāti vattabbā siyuṁ. Na pana te saha pavattanti, tasmā tathā na vattabbā hontīti",
  "anya-e0401n5:3_18": "dasseti. Na na vattabbā. Kasmā, uṇhatejena yuttohi āpo uṇhattameva gacchati. Yathātaṁ",
  "anya-e0401n5:3_19": "uṇhatejena yuttā pathavīpi vāyopi uṇhattameva gacchantīti. Tasmā te saha na pavattanti.",
  "anya-e0401n5:3_20": "Saha appavattesupi tesu aññattha sītavatthūsu sītatā āponāmāti vattabbameva hotīti",
  "anya-e0401n5:3_21": "codanā. Evaṁsante tasmiṁ loharase sabbepi rūpadhammā uṇhattaṁ gacchantīti sabbepi",
  "anya-e0401n5:3_22": "tejobhāvaṁ pāpuṇanti. ‘Uṇhatta lakkhaṇo tejo’tihi vuttaṁ. Yadi ca sītavatthūsu sītabhāvo",
  "anya-e0401n5:3_23": "nāma siyā. Tatthapi tena yuttā sabbepi rūpadhammā sītataṁ gacchantiyeva. Tatthapi",
  "anya-e0401n5:3_24": "tavamatiyā sabbepi āpobhāvaṁ pāpuṇanti. Na pana sakkā tathā bhavituṁ. Na hi evarūpaṁ",
  "anya-e0401n5:3_25": "lakkhaṇaññathattaṁ nāma tesaṁ atthi. Bhāvaññathattameva atthi. Tattha ‘‘lakkhaṇaññathattaṁ’’",
  "anya-e0401n5:3_26": "nāma pathavī āpobhāvaṁ gacchati. Āpo pathavibhāvaṁ gacchatītiādi. ‘‘Bhāvaññathattaṁ’’",
  "anya-e0401n5:3_27": "nāma pathavī kadāci kakkhaḷā hoti. Kadāci mudukā. Āpo kadāci ābandhanamatto hoti.",
  "anya-e0401n5:3_28": "Kadāci paggharaṇako. Tejo kadāci uṇho, kadāci sīto. Vāyo kadāci vitthambhanamatto,",
  "anya-e0401n5:3_29": "kadāci samudīraṇoti. Evaṁ ekamekassā dhātuyā tikkha manda omattādhimattavasena kriyāsaṅkanti",
  "anya-e0401n5:3_30": "nāma atthīti. Tasmā yaṁ vuttaṁ ‘uṇhatejena yuttohi āpo uṇhattameva gacchati, yathā",
  "anya-e0401n5:3_31": "taṁ uṇhatejena yuttā pathavīpi vāyopi uṇhattameva gacchantī’ti. Taṁ lakkhaṇaññathattavacanaṁ",
  "anya-e0401n5:3_32": "hoti. Na yujjati. Na hi uṇhatejena yuttā sabbetedhammā uṇhattaṁ gacchanti. Attano",
  "anya-e0401n5:3_33": "attano sabhāvaṁ na vijahanti. Tathāhi tasmiṁ pakkuthite santatte loharase bhāvo uṇhattaṁ",
  "anya-e0401n5:3_34": "na gacchati. Ābandhana sabhāvaṁ vā paggharaṇa sabhāvaṁ vā na vijahati. Yadi uṇhattaṁ",
  "anya-e0401n5:3_35": "gaccheyya, taṁ sabhāvaṁ vijaheyya. Evaṁsati, tasmiṁ loharase ābandhanākāro vā paggharaṇākāro",
  "anya-e0401n5:3_36": "vā na paññāyeyya. Sabberūpa dhammā vikkireyyuṁ. Vikkiritvā antaradhāreyyuṁ. Na ca",
  "anya-e0401n5:3_37": "na paññāyati. Nāpi vikkiranti. Noca tattha ābandhanākāro uṇhattaṁ gacchati. Aññohi",
  "anya-e0401n5:3_38": "ābandhanākāro, aññaṁ uṇhattaṁ. Ābandhanākāro āpo, uṇhattaṁ tejo. Tattha pathavivāyesupi",
  "anya-e0401n5:3_39": "esevanayo. Tasmā yaṁ vuttaṁ ‘‘yadi te saha pavatteyyuṁ. Tattha sītatā āponāma, uṇhatā",
  "anya-e0401n5:3_40": "tejo nāmāti vattabbā siyuṁ. Na pana te saha pavattanti. Tasmā tathā na vattabbā hontīti",
  "anya-e0401n5:3_41": "dassetī’’ti. Taṁ suvuttamevāti daṭṭhabbaṁ. ‘‘Tesaṁ anavaṭṭhānato’’ti etena sace te",
  "anya-e0401n5:3_42": "sītuṇhā avaṭṭhitā siyuṁ. Atha sabbakālepi sītatā āponāma, uṇhatā tejonāmāti vattabbā",
  "anya-e0401n5:3_43": "siyuṁ. Na pana te avaṭṭhitā honti. Anavaṭṭhitā eva honti. Tasmā tathā na vattabbā",
  "anya-e0401n5:3_44": "hontīti dasseti. Ettha ca anavaṭṭhitesu santesu yadi sītatā āpo nāma, uṇhatā tejonāmāti",
  "anya-e0401n5:3_45": "vadeyyuṁ. Evañcasati, āpatejāpi anavaṭṭhitā siyuṁ. Yo idāni āpo, soyeva khaṇantare",
  "anya-e0401n5:3_46": "tejo nāma. Yo vā idāni tejo, soyeva khaṇantare āpo nāmāti āpajjeyyuṁ. Na ca sakkā",
  "anya-e0401n5:3_47": "tathā bhavituṁ. Lakkhaṇaññathatte asante vohāraññathattassapi asambhavato. Tena vuttaṁ",
  "anya-e0401n5:3_48": "‘‘orapārānaṁ viya tesaṁ anavaṭṭhānato ca viññāyatī’’ti. Tattha ‘‘viññāyatī’’ti sāsītatā",
  "anya-e0401n5:3_49": "tejoyeva, na āpoti viññāyatīti.",
  "anya-e0401n5:4_0": "‘‘Atha panā’’tiādīsu. Yaṁ pubbe parena vuttaṁ ‘nanu dravatā vā phusitvā gayhatī’ti.",
  "anya-e0401n5:4_1": "Taṁ vicāretuṁ ‘‘atha panā’’tiādi vuttaṁ. Tattha ‘‘atha panā’’ti yadi pana gayhati,",
  "anya-e0401n5:4_2": "evaṁsatīti ca. Evañcasati ārammaṇa bhūto eva siyāti sambandho. Ayaṁ panetthā dhippāyo.",
  "anya-e0401n5:4_3": "Sace dravabhāvabhūto āpo phusitvā gayheyya. Evaṁ sati , ayopiṇḍādīsu ābandhanamattabhūto",
  "anya-e0401n5:4_4": "āpopi phusitvā gahetabbo siyā. Kasmā, āpabhāvena ekattā. Evañcasati, tesu ayopiṇḍādīsu",
  "anya-e0401n5:4_5": "so āpo tāni hatthena vā pādena vā phusantassa paharantassa vinā itara mahābhūtehi",
  "anya-e0401n5:4_6": "visuṁ kāyika sukhadukkhānaṁ ārammaṇa paccayo siyā. Yathātaṁ, tesveva ayopiṇḍādīsu",
  "anya-e0401n5:4_7": "pathavimahābhūtaṁ vinā itaramahābhūtehi visuṁ kāyikasukhadukkhānaṁ ārammaṇa paccayo",
  "anya-e0401n5:4_8": "hoti. Evaṁ tejovāyesupīti. Na pana so visuṁ kāyikasukhadukkhānaṁ ārammaṇa paccayo",
  "anya-e0401n5:4_9": "hoti. Tasmā so phoṭṭhabba sabhāvo na hoti. Yathā ca so phoṭṭhabbasabhāvo na hoti.",
  "anya-e0401n5:4_10": "Tathā pakati udakādīsu dravabhāvabhūtopi āpo tāni phusantassa paharantassa kāyikasukhadukkhānaṁ",
  "anya-e0401n5:4_11": "ārammaṇa paccayo na hoti. Na ca phoṭṭhabba sabhāvoti. Evañcasati, kathaṁ ayopiṇḍādīsu",
  "anya-e0401n5:4_12": "ābandhanamattabhūto āpo kāyikasukhadukkhānaṁ paccayo na hoti. Kathañca tesu itaramahābhūtāni",
  "anya-e0401n5:4_13": "visuṁ visuṁ kāyikasukhadukkhānaṁ paccayā hontīti. Taṁ dassetuṁ ‘‘yañhī’’tiādimāha.",
  "anya-e0401n5:4_14": "Tattha ‘‘saṇhathaddhatāvasenavā’’ti tesu ṭhitāya pathavidhātuyā saṇhathaddhatāvasena",
  "anya-e0401n5:4_15": "vā. Saṇhapathavīsukhavedanāya thaddhapathavīdukkhavedanāya ārammaṇa paccayoti vuttaṁ",
  "anya-e0401n5:4_16": "hoti. Evaṁ sesesu. ‘‘Abbhantaratthambhanassā’’ti tesaṁ ayopiṇḍādīnaṁ abbhantare ṭhitassa",
  "anya-e0401n5:4_17": "vitthambhana sabhāvassa. ‘‘No aññathā’’ti tānitīṇi kāraṇāni ṭhapetvā ābandhana kriyaṁ",
  "anya-e0401n5:4_18": "paṭicca kāyikasukhadukkhuppatti nāma natthīti adhippāyo. Idāni pakati udakādīsu dravabhāvabhūtaṁ",
  "anya-e0401n5:4_19": "āpodhātumpi phusitvā jānantīti mahājanā maññanti. Tabbisodhanena saha laddhaguṇaṁ",
  "anya-e0401n5:4_20": "dassetuṁ ‘‘tasmā’’tiādimāha. Tattha ‘‘pathamaṁ dravatā sahitāni. La. Jānantī’’ti",
  "anya-e0401n5:4_21": "idaṁ padhāna vacanaṁ. Loke hatthena parāmasitvā vā cakkhunā disvā vā idaṁ rassaṁ,",
  "anya-e0401n5:4_22": "idaṁ dīghaṁ, idaṁ vaṭṭaṁ, idaṁ maṇḍalantiādinā saṇṭhānaṁ jānantā hattha phusanena",
  "anya-e0401n5:4_23": "vā cakkhu dassanena vā saheva taṁ jānantīti maññanti. Tattha pana purimabhāge kāyadvāravīthi",
  "anya-e0401n5:4_24": "cittena paccuppannāni tīṇibhūtāni phusitvā vā cakkhudvāra vīthicittena paccuppannaṁ",
  "anya-e0401n5:4_25": "rūpaṁ disvā vā pacchā vatthuggahaṇavīthiyā uppannāya eva saṇṭhānaṁ jānanti. Esevanayo",
  "anya-e0401n5:4_26": "rattiyaṁ alātacakkasaṇṭhānaṁ jānantassapi. Tattha pana bahūnipi pubbāparavīthicittasantānāni",
  "anya-e0401n5:4_27": "icchitabbāni. Tathā loke cakkhunā disvā dvāravātapānādīnaṁ chiddavivarāni jānantā",
  "anya-e0401n5:4_28": "cakkhunā dassanena saheva tāni jānantīti maññanti. Tattha pana purimabhāge cakkhudvārikavīthi",
  "anya-e0401n5:4_29": "cittena paccuppannāni kavāṭarūpabhitti rūpāni punappunaṁ disvā pacchā alātacakkassa",
  "anya-e0401n5:4_30": "majjhe vivaraṁpi jānantā viya visuṁ uppannāya manodvārika viññāṇavīthiyā eva taṁ",
  "anya-e0401n5:4_31": "chiddavivarabhūtaṁ ākāsaṁ jānanti. Tathā hatthena udakaṁ phusantassa pathamaṁ dravasahitāni",
  "anya-e0401n5:4_32": "vilīnāni mudūni tīṇiphoṭṭhabba mahābhūtāni visuṁ visuṁ kāyadvārika vīthi cittehi",
  "anya-e0401n5:4_33": "phusanakiccena ārammaṇaṁ karitvā pacchā visuṁ suddhāya manodvārika vīthiyā eva dravabhāvasaṅkhātaṁ",
  "anya-e0401n5:4_34": "paggharaṇaka āpodhātuṁ jānanti. Evaṁ santepi taṁ dravabhāvaṁpi hatthena phusanena",
  "anya-e0401n5:4_35": "saheva jānantīti maññantīti adhippāyo.",
  "anya-e0401n5:5_0": "Gāvo caranti etthāti āha ‘‘gunnaṁ caraṇaṭṭhānaṁ’’ti. Akkhara vidū pana gosaddaṁ indriyatthepi",
  "anya-e0401n5:5_1": "icchantīti āha ‘‘goti vā’’tiādiṁ. Tāni cakkhādīni etesu rūpādīsu caranti, etāni vā",
  "anya-e0401n5:5_2": "rūpādīni tesu cakkhādīsu caranti. Tattha purimena gāvo indriyāni caranti etesūti",
  "anya-e0401n5:5_3": "gocarānīti dasseti. Pacchimena gosuindriyesu carantīti gocarānīti. Imāni pana pañca rūpādīni.",
  "anya-e0401n5:6_0": "Bhāvadvaye. Icchanaṭṭhena ṭhānaṭṭhena ṭhapanaṭṭhena ca itthī. Sāhikāmarati atthāya",
  "anya-e0401n5:6_1": "sayaṁpi aññaṁkāmikaṁ icchati. Sayañca kāmikena icchīyati. Añño ca kāmiko gharāvāsa",
  "anya-e0401n5:6_2": "sukhatthāya tattha ṭhānaṁ upeti, patiṭṭhāti. Āyatiñca kulavaṁsappatiṭṭhānatthāya",
  "anya-e0401n5:6_3": "tattha kulavaṁsa bījaṁ ṭhapetīti. Pūraṇaṭṭhena icchanaṭṭhena ca puriso. Sohi attahitañca",
  "anya-e0401n5:6_4": "pūreti, parahitañca icchati. Idhalokahitañca pūreti, paralokahitañca icchati. Ubhayalokahitañca",
  "anya-e0401n5:6_5": "pūreti, lokuttarahitañca icchati, esati, gavesatīti. Pumassasakaṁ puṁsakaṁ. Purisaliṅgādi.",
  "anya-e0401n5:6_6": "Natthi puṁsakaṁ etassāti napuṁsakaṁ. ‘‘Yassa pana dhammassā’’ti bhāvarūpadhammassa.",
  "anya-e0401n5:6_7": "‘‘Taṁ’’ti khandhapañcakaṁ. Mahāsaṇṭhānaṁ sattānaṁ jātibhedaṁ liṅgeti ñāpetīti liṅgaṁ.",
  "anya-e0401n5:6_8": "Lakkhaṇapāṭhakā niminanti sañjānanti kalyāṇa pāpakaṁ kammavipākaṁ etenāti nimittaṁ.",
  "anya-e0401n5:6_9": "Kiriyā kuttaṁ. Āyukantaṁ kappīyati saṅkharīyatīti ākappo. Sabbepeteliṅgādayo. Soca",
  "anya-e0401n5:6_10": "avisadādibhāvo. ‘‘Vacanesucā’’ti itthisaddapurisasaddādīsu ca. ‘‘Vacanatthesu cā’’ti",
  "anya-e0401n5:6_11": "itthi saṇṭhāna purisasaṇṭhānādi atthesu ca. ‘‘Nimittasaddo viyā’’ti nimitta saddo",
  "anya-e0401n5:6_12": "aṅgajāte pākaṭo viyāti. Na pākaṭo diṭṭho. Apākaṭo pana katthaci diṭṭhoti adhippāyo.",
  "anya-e0401n5:6_13": "‘‘Bhavanti saddabuddhiyo’’ti saddasatthanayo. ‘‘Bhavanti liṅgādīnī’’ti aṭṭhakathānayo.",
  "anya-e0401n5:6_14": "Tattha hi itthiliṅgādīnaṁ hetubhāva lakkhaṇanti vuttaṁ. ‘‘Etasmiṁ satī’’ti ca jātiyā",
  "anya-e0401n5:6_15": "sati, jarāmaraṇaṁ hoti. Asati na hotīti etthaviya hetu phalabhāvapākaṭatthaṁ vuttaṁ.",
  "anya-e0401n5:7_0": "Vatthurūpe. Niruttinayena vacanatthā bhavanti. Dhātu dvayaṁ nāma manodhātu manoviññāṇadhātu",
  "anya-e0401n5:7_1": "dvayaṁ. ‘‘Avatvā’’ti hadaya vatthuṁ avatvā. ‘‘Taṁ’’ti hadaya vatthu rūpaṁ. ‘‘Pañcā’’ti",
  "anya-e0401n5:7_2": "pañcavatthūni. ‘‘Tesaṁ’’ti tesaṁ kusalādīnaṁ. ‘‘Tattha vuttaṁ’’ti paṭṭhāne vuttaṁ.",
  "anya-e0401n5:7_3": "‘‘Yaṁ rūpaṁ nissāyā’’ti yaṁ rūpaṁ nissāya manodhātu ca manoviññāṇadhātu ca vattantīti",
  "anya-e0401n5:7_4": "imaṁ pāṭhaṁ niddisati. ‘‘Anañña sādhāraṇesu ṭhānesū’’ti cakkhu vatthādīhi aññavatthūhi",
  "anya-e0401n5:7_5": "asādhāraṇesu kusalākusalaṭṭhānesu.",
  "anya-e0401n5:8_0": "Jīvitarūpe. ‘‘Ādhippaccayogenā’’ti adhipatibhāvayogena. ‘‘Adhipatibhāvo’’ti ca indriyapaccaya",
  "anya-e0401n5:8_1": "kiccaṁ vuccati. Na adhipati paccayakiccaṁ. ‘‘Jīvantī’’ti haritabhāvaṁ na vijahantīti",
  "anya-e0401n5:8_2": "vuttaṁ hoti. Na hi tāni ekantena jīvantāni nāma honti. Jīvita rūpassa ekanta kammajassa",
  "anya-e0401n5:8_3": "bahiddhā anupaladdhattā. Kammajarūpāni jīvanti yevāti sambandho. ‘‘Kamme asantepī’’ti",
  "anya-e0401n5:8_4": "kammacetanāya pubbe niruddhattā vuttaṁ. Tadatthaṁ byatirekato pākaṭaṁ karonto ‘‘tathāhī’’tiādimāha.",
  "anya-e0401n5:8_5": "‘‘Itara rūpānī’’ti cittajarūpādīni. Ekavīthivāro nāma pañcadvāravīthivāro. Manodvāravīthivāro",
  "anya-e0401n5:8_6": "ekajavana vāroti vutto. Paricchinnaṁ hoti. Kasmā, ekekasmiṁ vīthivāre niruddhe bhavaṅga",
  "anya-e0401n5:8_7": "samaye asadisassa rūpasantānassa pātubbhāvatoti adhippāyo. Tañca kho rūpavisesaṁ",
  "anya-e0401n5:8_8": "jānantasseva pākaṭaṁ hoti. Ajānantassa pana taṅkhaṇamatte apākaṭaṁ. Kasmā, tādisassapi",
  "anya-e0401n5:8_9": "utujarūpasantānassa thokaṁ pavattanato. Yassahi dosa samuṭṭhitena rūpasantānena mukharūpaṁ",
  "anya-e0401n5:8_10": "dubbaṇṇaṁ hoti. Tassa dose niruddhepi taṁ rūpaṁ thokaṁ dubbaṇṇameva khāyatīti. ‘‘Utujāhārajānañca",
  "anya-e0401n5:8_11": "santati paccuppannaṁ’’ti adhikāro. Ekaṁ addhāpaccuppannameva hotīti vuttaṁ. Na nu",
  "anya-e0401n5:8_12": "cakkhusotādīni kammajarūpasantānānipi pavattikāle kadāci suppasannāni, kadāci pasannāni,",
  "anya-e0401n5:8_13": "kadāci appasannāni dissantīti. Saccaṁ, tathā pavatti pana santāna vicchedena na hoti,",
  "anya-e0401n5:8_14": "nānāvicchinne ca ekekasmiṁ santāne tesaṁ punaghaṭanaṁ nāma natthi. Sakiṁ andho andhoyeva",
  "anya-e0401n5:8_15": "hoti. Badhiroca badhiroyevāti adhippāyo. ‘‘Yadi evaṁ’’ti evaṁ yadi siyāti attho.",
  "anya-e0401n5:8_16": "‘‘Arūpa dhammānaṁ santati paccuppannaṁ’’ti adhikāro. ‘‘Vipākānī’’ti bhavaṅgabhūtāni",
  "anya-e0401n5:8_17": "vipākāni. Ekasantativasena pavattissantiyeva, tasmā tesaṁ nānāsantati paccuppannaṁ",
  "anya-e0401n5:8_18": "nāma na vattabbaṁ. Kasmā, yāvajīvampi eka kammanibbattattāti adhippāyo. ‘‘Itarāni",
  "anya-e0401n5:8_19": "panā’’ti kusalā kusala kriyacittāni pana. ‘‘Tadārammaṇā’’ti niruddhārammaṇā. Addhānappharaṇānubhāvena",
  "anya-e0401n5:8_20": "pavattantiyeva. Na pana cittajarūpādīni viya attano janakapaccaye niruddhe nirujjhanti.",
  "anya-e0401n5:8_21": "Ayaṁ arūpadhammānaṁ jīvantatte visesoti adhippāyo. ‘‘Ayamattho vattabbo’’ti arūpa",
  "anya-e0401n5:8_22": "dhammānaṁ jīvantatāviseso vattabbo. Yathā rūpasantatiyaṁ anantara paccayo nāma natthi.",
  "anya-e0401n5:8_23": "Cutikāle bhavantararūpasantānassa kiñci paccayattaṁ anupagantvā nirujjhati. Tena",
  "anya-e0401n5:8_24": "bhavantara pātubbhāvo nāma tesaṁ natthi. Na tathā arūpasantatiyaṁ. Tattha pana cuticittampi",
  "anya-e0401n5:8_25": "paṭisandhiyā anantara paccayo hutvā nirujjhati. Tena bhavantarapātubbhāvo nāma tesaṁ",
  "anya-e0401n5:8_26": "atthi. Ayampi arūpadhammānaṁ jīvantatte viseso. Tasmā arūpadhammānaṁpi kammajarūpānaṁ",
  "anya-e0401n5:8_27": "viya niccaṁ jīvitayogena jīvantattā santati paccuppannaṁ nāma na bhaveyyāti na codetabbanti.",
  "anya-e0401n5:8_28": "Kusalā kusala kriyacittāni nāma akammajāni honti. Cittajarūpādīni viya atītaṁ kammaṁ",
  "anya-e0401n5:8_29": "anapekkhitvā taṅkhaṇikehi nānāpaccayehi uppajjanti. Tasmā tesaṁ jīvantānaṁpi sataṁ",
  "anya-e0401n5:8_30": "ajīvantānaṁ cittajarūpādīnaṁ viya nānāsantati paccuppannaṁ nāma atthi. Jīvantatā",
  "anya-e0401n5:8_31": "visesopi atthīti adhippāyo. Ettha keci vadanti. Rukkhādīsupi jīvitaṁ nāma atthi.",
  "anya-e0401n5:8_32": "Yato tesaṁ haritatā ca aharitatā ca rūhanañca-arūhanañca dissatīti. Vuccate, yadi",
  "anya-e0401n5:8_33": "tesaṁ jīvitaṁ nāma atthi, arūpajīvitaṁ vā siyā, rūpajīvitaṁ vā. Tattha sace arūpajīvitaṁ",
  "anya-e0401n5:8_34": "hoti. Yathā tena samannāgato satto punappunaṁ maritvā punappunaṁ bhavantare pātubbhavanti.",
  "anya-e0401n5:8_35": "Tathā rukkhāpi maritvā bhavantare pātubbhaveyyuṁ. Atha rūpajīvitaṁ siyā. Yathā sattānaṁ",
  "anya-e0401n5:8_36": "cakkhādi aṅgesu jīvita santāne bhinne tāni aṅgāni puna jīvantāni kātuṁ na sakkonti.",
  "anya-e0401n5:8_37": "Tathā rukkhāpi khandhesu vā sākhāsuvā chinnesu jīvitasantāne bhinne tekhandhāvā sākhāyo",
  "anya-e0401n5:8_38": "vā puna aññattha ropetuṁ na sakkā bhaveyyuṁ. Sakkā eva bhavanti. Tasmā tadubhayaṁpi",
  "anya-e0401n5:8_39": "jīvitaṁ nāma tesaṁ natthīti daṭṭhabbaṁ. Vibhāvanipāṭhe. Na hi tesaṁ kammaṁyeva ṭhitikāraṇaṁ",
  "anya-e0401n5:8_40": "hotīti ettha kammaṁ ṭhitikāraṇaṁ eva na hotīti yojetabbaṁ. Tenāha ‘‘āhārajādīnaṁ’’tiādiṁ.",
  "anya-e0401n5:8_41": "Ekakalāpe gatā pavattā sahajāta paccayā, tehi āyattā paṭibaddhāti viggaho. Kammādīnaṁ",
  "anya-e0401n5:8_42": "rūpajanakapaccayānaṁ janakānubhāvo nāma rūpakalāpānaṁ uppādakkhaṇe eva pharati, na",
  "anya-e0401n5:8_43": "ṭhitikkhaṇe. Upacayasantatiyo ca uppādakkhaṇe labbhanti, na ṭhitikkhaṇe. Tasmā tā",
  "anya-e0401n5:8_44": "janakapaccayānubhāvakkhaṇe laddhattā kutocijātanāmaṁ labhanti. Jaratāpana ṭhitikkhaṇe",
  "anya-e0401n5:8_45": "eva labbhati, na uppādakkhaṇe. Tasmā sā kutocijāta nāmaṁ na labhati. Yadi pana āhārajādīnaṁ",
  "anya-e0401n5:8_46": "rūpadhammānaṁ ṭhiti nāma āhārādi janakapaccayāyattā bhaveyya. Jaratāpi janakapaccayānubhāvakkhaṇeva",
  "anya-e0401n5:8_47": "labbhamānā siyā. Evañcasati, sāpi kutocijāta nāmaṁ labheyya. Na pana labhati. Tasmā",
  "anya-e0401n5:8_48": "tesaṁ ṭhiti nāma janakapaccayāyattā na hotīti imamatthaṁ dassento ‘‘itarathā’’tiādimāha.",
  "anya-e0401n5:8_49": "‘‘Upatthambhamānā’’ti kalāpantare ṭhatvā upatthambhamānā. ‘‘Na khaṇaṭhitippavattiyā’’ti",
  "anya-e0401n5:8_50": "khaṇaṭhi tibhāvena pavattiatthāya upatthambhanti, anupāletīti yojanā. Sabbesaṁpi",
  "anya-e0401n5:8_51": "rūpārūpadhammānaṁ. ‘‘Taṁ’’ti vibhāvanivacanaṁ. ‘‘Idaṁ panā’’ti jīvitarūpaṁ pana.",
  "anya-e0401n5:9_0": "Āhārarūpe. ‘‘Savatthukavacanaṁ’’ti bhojanādi vatthunā saha pavattatīti savatthukaṁ.",
  "anya-e0401n5:9_1": "Vacanaṁ. Na hi nibbattitaṁ āhāra rūpaṁ nāma kabaḷaṁ kātuṁ sakkā hotīti. ‘‘Vivecitānī’’ti",
  "anya-e0401n5:9_2": "pācana kiccena vibhajitāni. Visuṁ visuṁ katāni. ‘‘Pañcadhā vibhāgaṁ gacchantī’’ti",
  "anya-e0401n5:9_3": "ekaṁ bhāgaṁ pāṇakā khādanti. Ekaṁ bhāgaṁ udaraggi jhāpeti. Eko bhāgo muttaṁ hoti.",
  "anya-e0401n5:9_4": "Ekobhāgo karīsaṁ. Ekobhāgo rasabhāvaṁ āpajjitvā soṇitamaṁsādīni upabrūhayatīti evaṁ",
  "anya-e0401n5:9_5": "vuttanayena pañcadhā vibhāgaṁ gacchanti. ‘‘Loke’’ti lokiya ganthe. ‘‘Tato’’ti āmāsayato.",
  "anya-e0401n5:9_6": "Anupharanto hutvā. ‘‘Tassā’’ti rasabhāgassa. ‘‘Bhūtesū’’ti mahābhūtesu. Saha indriyena",
  "anya-e0401n5:9_7": "vattatīti sendriyo. Kāyo. Udayatīti ojā. Dakārassa jakāro. Avati janetīti ojā. Avasaddassa",
  "anya-e0401n5:9_8": "okāro. ‘‘Attanovatthuṁ’’ti attanonissayabhūtaṁ rūpakāyaṁ.",
  "anya-e0401n5:10_0": "‘‘Aññāpadeso’’ nāma rūpassa lahutātiādīsu aññassa rūpassa kriyāmattabhāvena apadisanaṁ",
  "anya-e0401n5:10_1": "vuccati. ‘‘Ujukatova nipphāditaṁ’’ti mukhyatova janitaṁ. Yathāhi sabbaṁ anipphannarūpaṁ",
  "anya-e0401n5:10_2": "ajāti dhammattā ujukato kammādīhi jātaṁ nāma na hoti. Kammādīhi jātaṁ pana nipphannarūpaṁ",
  "anya-e0401n5:10_3": "nissāya dissamānattā ṭhānūpacārena viññatti dvayaṁ cittajaṁtiādinā vuccati. Na tathā",
  "anya-e0401n5:10_4": "idaṁ nipphannarūpaṁ. Idaṁ pana jātidhammattā ujukatova kammādīhi paccayehi nipphāditaṁ",
  "anya-e0401n5:10_5": "janitanti vuttaṁ hoti. ‘‘Rūpaṁ’’ti vutte anipphannarūpaṁpi labbhatīti tato visesanatthaṁ",
  "anya-e0401n5:10_6": "rūparūpanti vuccatīti āha ‘‘ruppanalakkhaṇa sampannaṁ’’tiādiṁ. Tattha ‘‘ruppanalakkhaṇaṁ’’",
  "anya-e0401n5:10_7": "nāma sītuṇhādīhi vikārapattilakkhaṇaṁ. Tampana anipphanna rūpe mukhyato na labbhati.",
  "anya-e0401n5:10_8": "Nipphannarūpe eva labbhati. Kasmā, nipphannarūpassahi nānāvikāro vikārarūpanti vuccati.",
  "anya-e0401n5:10_9": "Lakkhaṇaṁ lakkhaṇa rūpanti vuccati. Vikārassa pana vikāro nāma natthi. Lakkhaṇassa",
  "anya-e0401n5:10_10": "ca lakkhaṇaṁ nāma natthi. Yadi atthīti vadeyya. Vikārassa vikāro, tassa ca vikāro,",
  "anya-e0401n5:10_11": "tassa ca vikāroti apariyantameva siyā. Tathā lakkhaṇepīti.",
  "anya-e0401n5:11_0": "Ākāsadhātuyaṁ. ‘‘Pakāsantī’’ti idaṁ ekaṁ idaṁ ekanti paññāyanti. ‘‘Paricchindatī’’ti",
  "anya-e0401n5:11_1": "āha ‘‘parito’’tiādiṁ. ‘‘Asammissaṁ’’ti vatvā tadatthaṁ vivarati ‘‘ekattaṁ anupagamanaṁ’’ti.",
  "anya-e0401n5:11_2": "Paricchindīyatīti paricchedoti āha ‘‘tehi vā’’tiādiṁ. ‘‘Tehi vā’’ti kalāpantarabhūtehi",
  "anya-e0401n5:11_3": "vā. ‘‘Attano vā paresaṁ vā akatvā’’ti attanopakkhikaṁ vā paresaṁ pakkhikaṁ vā akatvā.",
  "anya-e0401n5:11_4": "Pariccheda kriyāmattaṁ paricchedoti āha ‘‘tesaṁ vā’’tiādiṁ. ‘‘Tesaṁ vā’’ti kalāpantarabhūtānaṁ",
  "anya-e0401n5:11_5": "vā. ‘‘Ayaṁ panā’’ti ayaṁ paricchedo pana. ‘‘Tassā’’ti paricchedassa. So pāḷiyaṁ vuttoti",
  "anya-e0401n5:11_6": "sambandho. ‘‘Iti katvā’’ti evaṁ manasikatvā. ‘‘Etehī’’ti etehi mahābhūtehi. ‘‘Aññamañña",
  "anya-e0401n5:11_7": "abyāpitatā’’ti dvinnaṁ tiṇṇaṁ vā rūpakalāpānaṁ ekakalāpattūpagamanaṁ aññamañña byāpitā",
  "anya-e0401n5:11_8": "nāma, tathā anupagamanaṁ aññamañña abyāpitatā nāma. Tenāha ‘‘ekattaṁ’’tiādiṁ. ‘‘Tatthā’’ti",
  "anya-e0401n5:11_9": "tissaṁ pāḷiyaṁ. ‘‘Nānākalāpagatānaṁ bhūtānaṁ’’ti etena kalāpapariyantatā eva vuttā hoti.",
  "anya-e0401n5:12_0": "Viññatti dvaye. ‘‘Sayañcā’’ti viññatti saṅkhātaṁ sayañca. ‘‘Tenā’’ti calamānena kāyaṅgena.",
  "anya-e0401n5:12_1": "‘‘Tehī’’ti paccakkhe ṭhitehi janehi. Tatthātiādīsu. ‘‘Kāyaṅgavikāraṁ karontassā’’ti",
  "anya-e0401n5:12_2": "abhikkamanādi atthāya hatthapādādīnaṁ kāyaṅgānaṁ calana saṅkhātaṁ vikāraṁ karontassa.",
  "anya-e0401n5:12_3": "Uppajjantā ca sabbete cittajavātakalāpā yathādhippeta disābhimukhā eva uppajjantīti",
  "anya-e0401n5:12_4": "yojanā. ‘‘Yathā vā tathā vā anuppajjitvā’’ti aniyamato anuppajjitvāti vuttaṁ hoti.",
  "anya-e0401n5:12_5": "Yassa copana kāyassa. ‘‘Tehī’’ti cittajavātakalāpehi. Niyāmako nāvāniyojako. ‘‘Te",
  "anya-e0401n5:12_6": "cā’’ti tecittajavātakalāpasaṅghāṭā. Etena sakalaṁ kāyaṅgaṁ nidasseti. Sakalakāyaṅgaṁ",
  "anya-e0401n5:12_7": "nāvāsadisanti vuttaṁ hoti. ‘‘Cāretvā’’ti viyūhitvā. Kathaṁ pana sā niyāmakasadisī",
  "anya-e0401n5:12_8": "hotīti āha ‘‘yathāhī’’tiādi. Yadetaṁ sakkotīti vacanaṁ vuttanti sambandho. ‘‘Katīpayajavana",
  "anya-e0401n5:12_9": "vārehī’’ti dvatti javanavārehi. ‘‘Tato’’ti yasmiṁ vāre calana saṅkhātaṁ desantara",
  "anya-e0401n5:12_10": "pāpanaṁ jāyati. Tato calanavārato. Santhambhana sandhāraṇāni eva sampajjanti, na",
  "anya-e0401n5:12_11": "calanasaṅkhātaṁ desantara pāpanaṁ. ‘‘Etthā’’ti etissaṁ aṭṭhakathāyaṁ. Nānājavanavīthīsu.",
  "anya-e0401n5:12_12": "La. Upatthambhane ca yujjatiyeva. Na ekissāya javanavīthiyaṁ eva yujjatīti adhippāyo.",
  "anya-e0401n5:12_13": "Yadi nānājavanavīthīsu tathā upatthambhanañca gayheyya. Evaṁsati, antarantarā bahū",
  "anya-e0401n5:12_14": "bhavaṅgavārāpi santi. Tattha kathaṁ tadupatthambhanaṁ sampajjeyyāti āha ‘‘tathāhī’’tiādiṁ.",
  "anya-e0401n5:12_15": "Tattha ‘‘utujarūpasaṅghāṭāni pī’’ti bhavaṅgasamaye pavattāni utujarūpakalāpasandhānakāni.",
  "anya-e0401n5:12_16": "‘‘Tadākāra vantānī’’ti tassā cittajarūpasantatiyā ākāra vantāni. Pacchima pacchimānaṁ",
  "anya-e0401n5:12_17": "rūpakalā pasaṅghāṭānaṁ aparāparaṁ uppajjananti sambandho. Purimapurimānaṁ rūpakalāpasaṅghāṭānaṁ",
  "anya-e0401n5:12_18": "khaṇikadhammatā ca tesaṁ na siyā. Na ca te khaṇikadhammā na honti. Aññathā desantara",
  "anya-e0401n5:12_19": "saṅkamanasaṅkhātaṁ calanaṁ eva na siyā. Calanaṁ tihi nānākriyānaṁ pātubbhāvo vuccati.",
  "anya-e0401n5:12_20": "Nānākriyā ca nāma nānādhammā eva. Yasmā ca aṅgapaccaṅgānaṁ khaṇekhaṇe calanaṁ nāma",
  "anya-e0401n5:12_21": "loke paccakkhato diṭṭhaṁ. Tasmā tesaṁ khaṇikadhammatāpi daṭṭhabbā hotīti. Etena tesaṁ",
  "anya-e0401n5:12_22": "khaṇikamaraṇaṁ dasseti, yaṁ rūpārūpadhammānaṁ aniccalakkhaṇanti vuccati. Abyāpāra",
  "anya-e0401n5:12_23": "dhammatā ca avasavattitā ca tesaṁ na siyā. Na ca te abyāpāra dhammā, na avasavatti",
  "anya-e0401n5:12_24": "dhammā ca na honti. Aññathā paccayāyatta vuttitā eva tesaṁ na siyā. Paccayāyatta",
  "anya-e0401n5:12_25": "vuttitāti ca paccaye sati, te vattanti, asati na vattantīti evaṁ pavattā paccayāyatta",
  "anya-e0401n5:12_26": "vuttitā yasmā ca paccayasāmaggiyaṁ sati, te vattantiyeva. Tesaṁ vattanatthāya kenacibyāpārena",
  "anya-e0401n5:12_27": "kiccaṁ natthi. Te māvattantūti ca attano vasena vattanti. Paccaye asati, na vattantiyeva.",
  "anya-e0401n5:12_28": "Tesaṁ avattanatthāya kenacibyāpārena kiccaṁ natthi. Temāvattantūti ca attano vasenavattanti.",
  "anya-e0401n5:12_29": "Yasmā ca tesaṁ paccayāyatta vuttitā nāma loke viññūnaṁ paccakkhatodiṭṭhā. Tasmā tesaṁ",
  "anya-e0401n5:12_30": "abyāpāratā ca avasavattitā ca daṭṭhabbā hoti. Etena tesaṁ sabbehi sattapuggala attākārehi",
  "anya-e0401n5:12_31": "sabbaso suññaṁ dasseti, yaṁ rūpārūpadhammānaṁ anattalakkhaṇanti vuccatīti.",
  "anya-e0401n5:13_0": "‘‘Vacībhedaṁ’’ti akkhara padabhāvapattaṁ vacīmayasaddappakāraṁ. Upādinnakapathavīdhātuyo",
  "anya-e0401n5:13_1": "nāma kammaja pathavīdhātuyo. Tāsu saṅghaṭṭananti sambandho. Attanā sahajātenayena",
  "anya-e0401n5:13_2": "ākāravikārena upagacchati, yena ca upalabbhatīti sambandho. Ajjhatta santānagatā",
  "anya-e0401n5:13_3": "sabbe catujarūpadhammāpi katthaci upādinnakāti vuccantīti āha ‘‘catujabhūtāya eva",
  "anya-e0401n5:13_4": "vā’’ti. Dvīsuṭhāna karaṇesu karaṇapakkhe calanākārappavattā cittajapathavīdhātu ṭhānapakkhe",
  "anya-e0401n5:13_5": "pathavidhātuyaṁ saṅghaṭṭayamānā kammajapathaviyaṁ eva ghaṭṭeti. Itara pathaviyaṁ",
  "anya-e0401n5:13_6": "na ghaṭṭetīti na sakkā vattuṁti katvā idha evaggahaṇaṁ kataṁ. ‘‘Vikāra dvayañcā’’ti",
  "anya-e0401n5:13_7": "kāyavikāra vacīvikāra dvayañca. Kathaṁ pana asammissaṁ katvā veditabbanti āha ‘‘etthacā’’tiādiṁ.",
  "anya-e0401n5:13_8": "Yaṁ pana tāsaṁ ghaṭṭanappakāravidhānaṁ atthīti sambandho. ‘‘Tāsaṁ’’ cittajapathavīnaṁ.",
  "anya-e0401n5:13_9": "‘‘Taṁ taṁ vaṇṇattapattiyā’’ti ka, khā, divaṇṇattapattatthāya. Yaṁ pana kāyaviññattiṭṭhāne",
  "anya-e0401n5:13_10": "‘ayañca attho upari akkharuppatti vicāraṇāyaṁ pākaṭo bhavissatī’ti vuttaṁ. Taṁ idha",
  "anya-e0401n5:13_11": "pākaṭaṁ karonto ‘‘ettha cā’’tiādimāha. Teneva hi mūlaṭīkāyaṁ vuttanti sambandho.",
  "anya-e0401n5:13_12": "‘‘Ettha cā’’ti mūlaṭīkāpāṭhe. ‘‘Pubbabhāge’’ti paribyatta akkharappavattavīthito",
  "anya-e0401n5:13_13": "pubbabhāge. ‘‘Nānājavanavīthīhī’’ti nānappakārehi javanavīthivārehi. ‘‘Pathamajavanacittassapī’’ti",
  "anya-e0401n5:13_14": "paribyatta akkharappavattivīthiyaṁ uppannapathamajavana cittassapi. Tassa āsevanañca",
  "anya-e0401n5:13_15": "nāma tato purimehi vīthivārehi eva laddhaṁ siyāti adhippāyo. ‘‘Āsevanaṁ’’ti ca upacāra",
  "anya-e0401n5:13_16": "vacanaṁ daṭṭhabbanti heṭṭhā vuttameva. ‘‘Tassā’’ti paribyattakkharassa. Vuttañca",
  "anya-e0401n5:13_17": "saddasatthesu. ‘‘Dīghamuccare’’ti pañcadīghā vuccanti. Mithinda pañhāpāṭhe. ‘‘Sādhike",
  "anya-e0401n5:13_18": "vīhivāhasate’’ti vīhidhaññapūro sakaṭo vīhivāho nāma. Vīhivāhānaṁ sādhike satasmiṁ.",
  "anya-e0401n5:13_19": "Abhimaññanaṁ abhimāno. ‘‘Sesamettha kāyaviññattiyaṁ vuttanaye nā’’ti tathāhi calanacittajarūpasantatiyaṁ",
  "anya-e0401n5:13_20": "pavattānītiādinā vutta nayenāti attho. Idha pana vacībhedakara cittajasaddasantatiyaṁ",
  "anya-e0401n5:13_21": "pavattāni utujarūpasaṅghāṭānītiādinā vattabbaṁ. Tenāha ‘‘yathāsambhavaṁ’’ti. ‘‘Pavattanattho’’ti",
  "anya-e0401n5:13_22": "abhikkamanādi sajjhāyanādīnaṁ pavattāpanattho. ‘‘Ettha cā’’tiādīsu. ‘‘Bodhetu kāmatā",
  "anya-e0401n5:13_23": "rahitesū’’ti abhikkamanapaṭikkamanādīsu kāyaviññatti ca, suttanta sajjhāyanādīsu",
  "anya-e0401n5:13_24": "vacīviññatti ca paraṁ bodhetukāmatā rahitāti daṭṭhabbā. ‘‘Dvīsu bodhakaviññattīsū’’ti",
  "anya-e0401n5:13_25": "bodhakakāyaviññatti bodhakavacī viññattīsu. Purimā kāyaviññatti, pacchimā ca vacīviññatti.",
  "anya-e0401n5:13_26": "Pacchā suddhena manodvārika javanena eva viññāyati, na pañcadvārika javanenāti yojanā.",
  "anya-e0401n5:13_27": "Cakkhuviññāṇa vīthiyā gahetvāti sambandho. ‘‘Kāyaviññāṇa vīthiyā’’ti vacībhedaṁ akatvā",
  "anya-e0401n5:13_28": "hatthaggahaṇādi vasena adhippāya viññāpane ayaṁ kāyaviññāṇavīthi daṭṭhabbā. Kasmā",
  "anya-e0401n5:13_29": "pana sayañcaviññāyatīti viññattīti ayaṁ vikappo vuttoti āha ‘‘sāhi attānaṁ’’tiādiṁ.",
  "anya-e0401n5:13_30": "‘‘Majjhe’’ti viññattiggahaṇavīthi adhippāyaggahaṇavīthinaṁ majjhe. Kathaṁ pavattakaviññattīsu",
  "anya-e0401n5:13_31": "adhippāyaṁ viññāpeti, sayañcaviññāyatīti dve atthā labbhantīti āha ‘‘dvīsu panā’’tiādiṁ.",
  "anya-e0401n5:13_32": "Ayaṁ abhikkamati, ayaṁ paṭikkamatīti jānantā abhikkamanapayogañca tappayoga janakacittañca",
  "anya-e0401n5:13_33": "jānanti. ‘‘Parassakathaṁ’’ti bodhetukāmatārahitampi parassavacanasaddaṁ. Rāgacittañca",
  "anya-e0401n5:13_34": "jānanti. Tena vuttaṁ mūlaṭīkāyaṁ paraṁ bodhetukāmatāya vināpi abhikkamanādippavattanena",
  "anya-e0401n5:13_35": "socittasahabhuvikāro adhippāyaṁ. La. Dvidhāpi viññatti yevāti.",
  "anya-e0401n5:14_0": "Vikārarūpesu. ‘‘Kammayogyaṁ’’ti abhikkamanādikammesu yojetuṁ yuttaṁ. Adandhatā vuccati",
  "anya-e0401n5:14_1": "sīghappavatti. Sā lakkhaṇaṁ assāti viggaho. Sarīra kriyānukulo kammaññabhāvo lakkhaṇaṁ",
  "anya-e0401n5:14_2": "yassāti samāso. ‘‘Dhātuyo’’ti mahābhūtadhātuyo vā, pittasemhādidhātuyo vā. Pūtimukhasappasaṅkhātassa",
  "anya-e0401n5:14_3": "āpassa pariyuṭṭhānanti vākyaṁ. Asayhabhāro nāma vahituṁ asakkuṇeyyabhāro. ‘‘Sā pavattatī’’ti",
  "anya-e0401n5:14_4": "kāyalahutā pavattati. Thaddhaṁ karonti sarīragatā dhātuyoti adhikāro. Bhusaṁ māretīti",
  "anya-e0401n5:14_5": "āmariko. Dakāro āgamo. Gāmanigamaviluppako coragaṇo. Tassa bhayena pariyuṭṭhitaṁ.",
  "anya-e0401n5:14_6": "‘‘Vivaṭṭamānaṁ’’ti virūpaṁ hutvā vaṭṭantaṁ. ‘‘Mūlabhūtā hotī’’ti asappāya sevane",
  "anya-e0401n5:14_7": "sati, sā pathamaṁ pariyuṭṭhāti. Sītādhikāvā hoti, uṇhādhikāvā. Tāya pariyuṭṭhitāya",
  "anya-e0401n5:14_8": "eva sabbapariyuṭṭhānāni pavattantīti vuttaṁ hoti. ‘‘Imāpanatisso rūpajātiyo rūpakāyassa",
  "anya-e0401n5:14_9": "visesākārā honti. Iti tasmā vikārarūpaṁ nāmāti yojanā.",
  "anya-e0401n5:15_0": "Lakkhaṇarūpesu. ‘‘Cayanaṁ’’ti sañcitabhāvagamanaṁ. ‘‘Ādito’’tiādimhi. ‘‘Uparito’’ti",
  "anya-e0401n5:15_1": "uparibhāge. ‘‘Ācayo’’tiādimhi cayo. ‘‘Upacayo’’ti uparūparicayo. ‘‘Addhānapūraṇavasenā’’ti",
  "anya-e0401n5:15_2": "vassasatampi vassasahassampi dīghakālaṁ attabhāvaṁ pūraṇavasena. ‘‘Tena pariyāyenā’’ti",
  "anya-e0401n5:15_3": "upasaddassa atthanānattaṁ acintetvā nibbattiṁ vaḍḍhiyaṁ antogadhaṁ katvā vuttena",
  "anya-e0401n5:15_4": "tenapariyāyena. Tassa ca ekekassa santati paccuppannassa. Tattha cittajarūpesu assāsa",
  "anya-e0401n5:15_5": "passāsānaṁ vā padavārahatthavārādīnaṁ vā akkharānaṁ vā nibbatti vaḍḍhi pavattiyo",
  "anya-e0401n5:15_6": "dissantiyeva. Tathā nānācittasamuṭṭhitānaṁ nānārūpasantatīnaṁ pīti. Utujarūpesu iriyā",
  "anya-e0401n5:15_7": "pathanānattaṁ paṭicca sukhadukkhajanakānaṁ nānārūpasantatīnaṁ nibbattivaḍḍhipavattiyo",
  "anya-e0401n5:15_8": "dissantiyeva. Tathā bahiddhā khāṇukaṇṭakādisamphassena sītuṇhādisamphassena vātātapādisamphassena",
  "anya-e0401n5:15_9": "vā sarīre uppannānaṁ nānārūpasantatīnampi cakkhurogādirūpānampīti. Āhārajarūpesu",
  "anya-e0401n5:15_10": "āhāranānattaṁ paṭicca sarīre uppannānaṁ samavisamarūpasantatīnaṁti. ‘‘Ayaṁ nayo’’ti",
  "anya-e0401n5:15_11": "bahiddhāsantāne nidassana nayo. Tena ajjhattasantānepi sattasantānānaṁ hatthapādādisantānānaṁ",
  "anya-e0401n5:15_12": "kesalomādi santānānañca nibbatti vaḍḍhipavattiyo nidasseti. ‘‘Jīraṇaṁ’’ti abhinavāvatthato",
  "anya-e0401n5:15_13": "hāyanaṁ. Pāḷipāṭhe. ‘‘Ṭhitassa aññathattaṁ’’ti añño pakāro aññathā. Aññathā bhāvo",
  "anya-e0401n5:15_14": "aññathattaṁ . Etena jarāvasenavā nānārogābādhādivasena vā vipariṇāmo vutto. ‘‘Tathā",
  "anya-e0401n5:15_15": "avatthābhedayogato’’ti jātirūpameva ādimhi nibbatti hoti. Tatoparaṁ tameva vaḍḍhi",
  "anya-e0401n5:15_16": "hoti. Tato paraṁ tameva pavatti hotīti evaṁ tathā avatthābhedayogato. Tenāha ‘‘sāhī’’tiādiṁ.",
  "anya-e0401n5:15_17": "‘‘Pabandhayatī’’ti pabandhaṁ karoti. Saṅgahagāthādīsu pana suviññeyyā. ‘‘Ettha ca",
  "anya-e0401n5:15_18": "pacchimānī’’tiādīsu. Vohārasiddhamattabhāvaṁ’’ti puggalo satto attā jīvotiādikā paññatti",
  "anya-e0401n5:15_19": "nāma vohāra siddhamattā hoti. Sabhāvasiddhā na hoti. Sāhi mahājanehi khandha pañcakaṁ",
  "anya-e0401n5:15_20": "upādāya puggalo nāma atthīti sammatattā voharitattā vohārasiddhā nāma. Sabhāvasiddhā",
  "anya-e0401n5:15_21": "pana na hoti. Tasmā ariyānaṁ vohāre puggalo nāma natthīti sijjhati. Imāni pana rūpāni",
  "anya-e0401n5:15_22": "sabhāvasiddhattā ariyānaṁ vohārepi atthīti sijjhanti. Tenāha ‘‘tādisenā’’tiādiṁ.",
  "anya-e0401n5:15_23": "‘‘Suddhadhammagatiyā siddhenā’’ti pathavīdhātu nāma suddhadhammo hoti. Sā uppādampi",
  "anya-e0401n5:15_24": "gacchati, jarampi gacchati, bhedampi gacchati. Tasmā tassā uppādopi jarāpi bhedopi",
  "anya-e0401n5:15_25": "suddhadhammagatiyā siddho nāma. Evaṁ lakkhaṇarūpānaṁ suddhadhammagatisiddhaṁ paramatthalakkhaṇaṁ",
  "anya-e0401n5:15_26": "veditabbaṁ. Tathā viññatti dvayassapi vikārarūpattayassapi pariccheda rūpassapīti.",
  "anya-e0401n5:15_27": "Yathā ca imesaṁ rūpānaṁ. Tathā nibbānassapi suddhadhammagatisiddhaṁ paramatthalakkhaṇaṁ",
  "anya-e0401n5:15_28": "atthiyeva. Kilesadhammāhi ariyamagge abhāvite bhavaparamparāya uppādaṁ gacchantiyeva.",
  "anya-e0401n5:15_29": "Bhāvitepana anuppādaṁ nirodhaṁ gacchantiyeva. Tasmā kilesadhammānaṁ anuppādanirodhopi",
  "anya-e0401n5:15_30": "suddhadhammagatiyā siddho nāma. Evaṁ nibbānassapi suddhadhammagatisiddhaṁ paramatthalakkhaṇaṁ",
  "anya-e0401n5:15_31": "veditabbaṁ. Atthi bhikkhave ajātaṁ abhūtanti idaṁ suttaṁpi ettha vattabbaṁ. Etena",
  "anya-e0401n5:15_32": "ariyavohāre nibbānassa ekantena atthitā bhagavatā vuttā hoti. Tenāha ‘‘itarathā’’tiādiṁ.",
  "anya-e0401n5:15_33": "‘‘Nasabhāvato anupaladdhattā anipphannāni nāma hontī’’ti etena etāni asabhāvarūpānīti",
  "anya-e0401n5:15_34": "ca alakkhaṇa rūpānīti ca asammasanarūpānīti ca na sakkā vattuṁtipi dīpeti. Kasmā,",
  "anya-e0401n5:15_35": "yathāsakaṁ sabhāvehi sabhāvavantattā yathāsakaṁ lakkhaṇe hi salakkhaṇattā paṭisambhidāmagge",
  "anya-e0401n5:15_36": "sammasanaññāṇa vibhaṅge jātijarāmaraṇānampi sammasitabbadhammesu āgatattāti. Aṭṭhasāliniyampi",
  "anya-e0401n5:15_37": "ayamattho vuttoyeva. Yathāha parinipphannanti pannarasarūpāni parinipphannāni nāma.",
  "anya-e0401n5:15_38": "Dasarūpāni aparinipphannāni nāma. Yadi aparinipphannāni nāma. Evaṁsati, asaṅkhatāni",
  "anya-e0401n5:15_39": "nāma siyuṁ. Tesaṁyeva panarūpānaṁ kāyavikāro kāyaviññatti nāma. Vacīvikāro vacīviññatti",
  "anya-e0401n5:15_40": "nāma. Chiddaṁ vivaraṁ ākāsadhātu nāma. Lahubhāvo lahutā nāma. Mudubhāvo mudutā nāma.",
  "anya-e0401n5:15_41": "Kammaññabhāvo kammaññatā nāma. Nibbatti upacayo nāma. Pavatti santati nāma. Jīraṇākāro",
  "anya-e0401n5:15_42": "jaratā nāma. Hutvā abhāvākāro aniccatā nāmāti sabbaṁ parinipphannaṁ saṅkhatamevāti.",
  "anya-e0401n5:15_43": "Tattha ‘‘tesaṁyeva rūpānaṁ’’ti niddhāraṇe bhummaṁ. Tesaṁyeva dasannaṁ rūpānaṁ majjheti",
  "anya-e0401n5:15_44": "vuttaṁ hoti. ‘‘Itisabbaṁ’’ti idaṁ sabbaṁ dasavidhaṁ rūpaṁ parinipphannameva saṅkhatamevāti",
  "anya-e0401n5:15_45": "attho. Khandhavibhaṅgaṭṭhakathāyampi vuttova. Yathāha pañcavipanakhandhā parinipphannāva",
  "anya-e0401n5:15_46": "honti, no aparinipphannā. Saṅkhatāva, no asaṅkhatā. Apica nipphannāpi hontiyeva.",
  "anya-e0401n5:15_47": "Sabhāvadhammesuhi nibbānamevekaṁ aparinipphannaṁ anipphannañcāti ca. Nirodhasamāpatti",
  "anya-e0401n5:15_48": "ca nāma paññatti ca kathanti. Nirodhasamāpatti lokiyalokuttarāti vā saṅkhatāsaṅkhatāti",
  "anya-e0401n5:15_49": "vā parinipphannāparinipphannāti vā na vattabbā. Nipphannā pana hoti. Samāpajjantena",
  "anya-e0401n5:15_50": "samāpajjitabbato. Tathā nāmapaññatti, sāpihi lokiyādibhedaṁ nalabhati. Nipphannā",
  "anya-e0401n5:15_51": "pana hoti. No anipphannā. Nāmaggahaṇañhi gaṇhantova gaṇhātīti ca. Etena lakkhaṇarūpānampi",
  "anya-e0401n5:15_52": "nipphannatā siddhā hoti. Visuddhi maggepana nipphannaṁ anipphannaṁtidukassa niddese.",
  "anya-e0401n5:15_53": "Aṭṭhārasavidhaṁ rūpaṁ paricchedavikāra lakkhaṇabhāvaṁ atikkamitvā sabhāveneva pariggahetabbato",
  "anya-e0401n5:15_54": "nipphannaṁ, sesaṁ tabbiparītatāya anipphannanti ca. Nipphannarūpaṁ pana rūparūpaṁ",
  "anya-e0401n5:15_55": "nāmāti ca. Yaṁ catūhi kammādīhi jātaṁ, taṁ catujaṁ nāma. Taṁ lakkhaṇa rūpavajjaṁ",
  "anya-e0401n5:15_56": "avasesarūpaṁ. Lakkhaṇarūpaṁ pana na kutocijātanti ca vuttaṁ. Sabbañcetaṁ ācariyehi",
  "anya-e0401n5:15_57": "gahitanāmamattattā vatticchānugataṁ hoti. Yaṁ ruccati, taṁ gahetvā kathetabbanti.",
  "anya-e0401n5:16": "Rūpasamuddesānudīpanā niṭṭhitā.",
  "anya-e0401n5:17_0": "197. Rūpavibhāge .‘‘Ekavidhanayaṁ tāva dassetuṁ’’ti rūpavibhāgato pathamaṁ dassetuṁ.",
  "anya-e0401n5:17_1": "Etena ekavidhanayo rūpavibhāgo nāma na tāva hotīti dasseti. Taṁ na sameti. Kena na",
  "anya-e0401n5:17_2": "sametīti āha ‘‘vakkhatihī’’tiādiṁ. ‘‘Ajjhattikādibhedena vibhajanti vicakkhaṇā’’ti",
  "anya-e0401n5:17_3": "etena sabbaṁrūpaṁ ajjhattikabāhiravasena duvidhantiādiko duvidhanayo eva rūpavibhāganayo",
  "anya-e0401n5:17_4": "nāmāti viññāyati. Tasmā tena na sametīti vuttaṁ hoti. Apica pāḷiyaṁ. Sahetukā dhammā,",
  "anya-e0401n5:17_5": "ahetukā dhammātiādi dukesu sabbaṁrūpaṁ ahetukameva, na sahetukantiādi niyamakaraṇampi",
  "anya-e0401n5:17_6": "rūpavibhāgo evāti katvā tathā vuttanti gahetabbaṁ. ‘‘Itarāni panā’’ti kāmāvacarantiādīni",
  "anya-e0401n5:17_7": "pana. ‘‘Janakena paccayenā’’ti padhānavacanametaṁ. Upatthambhakādi paccayāpi gahetabbā",
  "anya-e0401n5:17_8": "eva. ‘‘Saṅgammā’’ti samāgantvā. ‘‘Karīyatī’’ti nipphādīyati. Yodhammotiādīsu. ‘‘Pahīno",
  "anya-e0401n5:17_9": "pī’’ti chindanabhindanādivasena pahīnopi. ‘‘Tasmiṁ satī’’ti samudayappahāne sati.",
  "anya-e0401n5:17_10": "Kiccapaccayānaṁ arahatthassa ca sakkatthassa ca dīpanato duvidhaṁ atthaṁ dassetuṁ",
  "anya-e0401n5:17_11": "‘‘aṭṭhānattā’’tiādi vuttaṁ. ‘‘Tabbisayassā’’ti rūpavisayassa. ‘‘Evaṁ’’ti evaṁsante.",
  "anya-e0401n5:17_12": "‘‘Pahīnaṁ bhavissatī’’ti anāgatabhave puna anuppādatthāya idheva pahīnaṁ bhavissatīti",
  "anya-e0401n5:17_13": "attho. Tenāha ‘‘ucchinnamūlaṁ’’tiādiṁ. ‘‘Tālāvatthukataṁ’’ti chinnatālakkhāṇukaṁ",
  "anya-e0401n5:17_14": "viya kataṁ bhavissati. ‘‘Anabhāvaṁ kataṁ’’ti puna abhāvaṁ kataṁ. ‘‘Pākaṭo’’ti dassanādikiccavisesehi",
  "anya-e0401n5:17_15": "paññāto. ‘‘Tadupādāyā’’ti taṁ upanidhāya. Vibhāvanipāṭhe. ‘‘Ajjhattikarūpaṁ’’ti paduddhāraṇaṁ.",
  "anya-e0401n5:17_16": "Attānaṁ adhikicca pavattaṁ ajjhattaṁ. Ajjhattameva ajjhattikanti dasseti ‘‘attabhāvasaṅkhātaṁ’’tiādinā.",
  "anya-e0401n5:17_17": "Taṁ na sundaraṁ. Kasmā, ajjhattadhamma ajjhattika dhammānañca aviseso āpajjatīti",
  "anya-e0401n5:17_18": "vakkhamānakāraṇattā. ‘‘Dvārarūpaṁ nāmā’’ti paduddhārapadaṁ. Kasmā dvārarūpaṁ nāmāti",
  "anya-e0401n5:17_19": "āha ‘‘yathākkamaṁ’’tiādiṁ. Paratopi esanayo. ‘‘Desanābheda rakkhaṇatthaṁ’’ti dukadesanābhedato",
  "anya-e0401n5:17_20": "rakkhaṇatthaṁ. Tattha desanābhedo nāma rūpakaṇḍe pañcaviññāṇānaṁ vatthu rūpañca,",
  "anya-e0401n5:17_21": "na vatthu rūpañca , ārammaṇa rūpañca, na ārammaṇa rūpañca vatvā manoviññāṇassa na",
  "anya-e0401n5:17_22": "vuttaṁ. Yadi vucceyya, ārammaṇaduke manoviññāṇassa ārammaṇa rūpaṁ, na ārammaṇa rūpanti",
  "anya-e0401n5:17_23": "dukapadaṁ na labbheyya. Ayaṁ desanābhedo nāma. Vatthudukesu hadayavatthuvasena labbhamānaṁ",
  "anya-e0401n5:17_24": "manoviññāṇadukaṁ na vuttanti. ‘‘Thūlasabhāvattā’’ti sukhumarūpaṁ upādāya vuttaṁ.",
  "anya-e0401n5:17_25": "‘‘Dūre pavattassapī’’ti yathā sukhumarūpaṁ attano sarīre pavattampi ñāṇena sīghaṁ",
  "anya-e0401n5:17_26": "pariggahetuṁ na sakkā hoti, tathā idaṁ. Imassa pana dūre pavattassapi. ‘‘Gahaṇayogyattā’’ti",
  "anya-e0401n5:17_27": "ñāṇena pariggahaṇapattattāti adhippāyo. Vibhāvanipāṭhe. ‘‘Sayaṁnissayavasena cā’’ti",
  "anya-e0401n5:17_28": "sayañca nissaya mahābhūtavasena ca. Tattha sayaṁ sampattā nāma phoṭṭhabbadhātuyo.",
  "anya-e0401n5:17_29": "Nissayavasena sampattā nāma gandharasā. Ubhayathāpi asampattā nāma cakkhu rūpa, sota",
  "anya-e0401n5:17_30": "saddā. Yo paṭimukhabhāvo atthi, yaṁ aññamaññapatanaṁ atthīti yojanā. Na ca tāni aññappakārāni",
  "anya-e0401n5:17_31": "eva sakkā bhavitunti sambandho. ‘‘Anuggaha upaghātavasenā’’ti vaḍḍhanatthāya anuggahavasena,",
  "anya-e0401n5:17_32": "hāyanādi atthāya upaghātavasena. ‘‘Yaṁ kiñcī’’ti catusamuṭṭhānikarūpaṁ gaṇhāti. ‘‘Ādinnaparāmaṭṭhattā’’ti",
  "anya-e0401n5:17_33": "taṇhāmānehi etaṁ mama esohamasmītiādinnattā, diṭṭhiyā eso me attāti parāmaṭṭhattā",
  "anya-e0401n5:17_34": "ca. ‘‘Niccakālaṁ pavattivasenā’’ti ekena janakakammena paṭisandhikkhaṇato paṭṭhāya",
  "anya-e0401n5:17_35": "niccakālaṁ pavattivasena. ‘‘Upacarīyatī’’ti voharīyati. ‘‘Atthavisesabodho’’ti rūpārammaṇassa",
  "anya-e0401n5:17_36": "kiccavisesabodho. ‘‘Asampattavasenā’’ti visayaṭṭhānaṁ sayaṁ asampajjanavasena. Attanoṭhānaṁ",
  "anya-e0401n5:17_37": "vā visayassa asampajjanavasena. Tattha visayassa asampattaṁ dassento ‘‘tatthā’’tiādimāha.",
  "anya-e0401n5:17_38": "Tathā sotasaddesu ca aññamaññaṁ laggitvā uppajjamānesu. ‘‘Sampattiyā evā’’ti sampajjanatthāya",
  "anya-e0401n5:17_39": "eva. Tathā āpo ca sampattiyā eva paccayoti yojanā. Dubbalapathavī eva sannissayo",
  "anya-e0401n5:17_40": "yassāti viggaho. ‘‘Assā’’ti cakkhussa. ‘‘Sotassapanakathaṁ’’ti sotassa asampattaggahaṇaṁ",
  "anya-e0401n5:17_41": "kathaṁ pākaṭaṁ. Sampattaggahaṇaṁ eva pākaṭanti dīpeti. Tenāha ‘‘tatthahī’’tiādiṁ",
  "anya-e0401n5:17_42": ". Dakkhiṇapassato vā suyyati, cetiyādikassa puratthimadisābhāge ṭhitānanti adhippāyo.",
  "anya-e0401n5:17_43": "‘‘Paṭighaṭṭanānighaṁso’’ti sotesu paṭighaṭṭanavego. ‘‘Tesaṁ’’ti āsannevā dūre vā",
  "anya-e0401n5:17_44": "ṭhitānaṁ. Hotu dūre ṭhitānaṁ cirena sutoti abhimāno. Kasmā pana ujukaṁ asutvā dakkhiṇapassatovā",
  "anya-e0401n5:17_45": "uttarapassato vā suṇeyya, asuyyamāno bhaveyyāti pucchā. Taṁ kathento ‘‘apicā’’tiādimāha.",
  "anya-e0401n5:17_46": "Vibhāvanipāṭhe. ‘‘Gantvā visayadesaṁ taṁ, pharitvā gaṇhatīti ce’’ti taṁ cakkhusota",
  "anya-e0401n5:17_47": "dvayaṁ dūrevisayānaṁ uppannadesaṁ pharitvā gaṇhatīti cevadeyyāti attho. Dūreṭhatvā",
  "anya-e0401n5:17_48": "passanto suṇanto ca mahantampipabbataṁ ekakkhaṇe passati, mahantaṁpi meghasaddaṁ",
  "anya-e0401n5:17_49": "ekakkhaṇe suṇāti. Tasmā ubhayaṁ asampattagocaranti viññāyati. Imasmiṁ vacane ṭhatvā",
  "anya-e0401n5:17_50": "idaṁ parikappavacanaṁ dasseti taṁ dvayaṁ visayappadesaṁ gantvā mahantaṁpi pabbataṁ",
  "anya-e0401n5:17_51": "vā meghasaddaṁ vā pharitvā gaṇhāti. Tasmā mahantaṁpi passati, suṇāti. Na asampattagocarattā",
  "anya-e0401n5:17_52": "mahantaṁ passati suṇātīti koci vadeyyāti vuttaṁ hoti. Adhiṭṭhānavidhānepi tassa so",
  "anya-e0401n5:17_53": "gocaro siyāti. Evaṁsati, dibbacakkhu dibbasotābhiññānaṁ adhiṭṭhānavidhānepi so rūpasaddavisayo",
  "anya-e0401n5:17_54": "tassa pasādacakkhusotassa gocaro siyāti abhiññādhiṭṭhāna kiccaṁ nāma natthi. Cakkhusotaṁ",
  "anya-e0401n5:17_55": "devalokampi gantvā dibbarūpampi dibbasaddampi gaṇheyya. Na pana gaṇhāti. Tasmā tassa",
  "anya-e0401n5:17_56": "visayadesagamanañca mahantadesapharaṇañca na cintetabbanti vuttaṁ hoti.",
  "anya-e0401n5:18": "Rūpavibhāgānudīpanā niṭṭhitā.",
  "anya-e0401n5:19_0": "158. Rūpasamuṭṭhāne. Suttantesu cetanāsampayuttā abhijjhādayopi kammanti vuttā. Te",
  "anya-e0401n5:19_1": "pana paṭṭhāne kammapaccayaṁ patvā tappaccayakiccaṁ na sādhenti, cetanā eva sādhetīti",
  "anya-e0401n5:19_2": "āha ‘‘sā yevā’’tiādiṁ. ‘‘Taṁ samuṭṭhānānañca rūpānaṁ’’ti hetūhi ca hetusampayuttakadhammehi",
  "anya-e0401n5:19_3": "ca samuṭṭhānānañca rūpānanti atthavasena cetasikadhammānampi rūpasamuṭṭhāpakatā siddhā",
  "anya-e0401n5:19_4": "hoti. So hi udayati pasavatīti sambandho. ‘‘Kappasaṇṭhāpanavasenā’’ti kappappatiṭṭhāpanavasena.",
  "anya-e0401n5:19_5": "Ajjhattikasaddo chasu cakkhādīsu ajjhattikāyatane sveva pavattati. Idha pana sakalaṁ",
  "anya-e0401n5:19_6": "ajjhattasantānaṁ adhippetanti āha ‘‘ajjhatta santāneti pana vattabbaṁ’’ti. ‘‘Khaṇe",
  "anya-e0401n5:19_7": "khaṇe’’ti vicchāvacanaṁ. ‘‘Vicchā’’ti ca bahūsukhaṇesu byāpananti āha ‘‘tīsutīsukhaṇesū’’ti.",
  "anya-e0401n5:20_0": "Yamakapāṭhesu. Yassa vā pana puggalassa. ‘‘Nirujjhatī’’ti bhaṅgakkhaṇa samaṅgitamāha.",
  "anya-e0401n5:20_1": "‘‘Uppajjatī’’ti uppādakkhaṇa samaṅgitaṁ. ‘‘Itī’’ti ayaṁ pucchā. ‘‘No’’ti paṭikkhepo.",
  "anya-e0401n5:20_2": "Samudayasaccassa bhaṅgakkhaṇe dukkhasaccabhūtassa rūpassavā nāmassavā uppādo nāma",
  "anya-e0401n5:20_3": "natthīti vuttaṁ hoti. Yassa kusalā dhammā uppajjanti, yassa akusalā dhammā uppajjantīti",
  "anya-e0401n5:20_4": "dve pāṭhāgahetabbā. ‘‘No’’ti kusalākusala dhammānaṁ uppādakkhaṇe abyākatabhūtānaṁ",
  "anya-e0401n5:20_5": "rūpānaṁ vā nāmānaṁ vā nirodho nāma natthīti vuttaṁ hoti. Tesupāṭhesu kesañcivādīnaṁ",
  "anya-e0401n5:20_6": "vacanokāsaṁ dassetuṁ ‘‘arūpabhavaṁ’’tiādi vuttaṁ. ‘‘Ce’’ti kocivādī cevadeyya. ‘‘Nā’’ti",
  "anya-e0401n5:20_7": "na vattabbaṁ. ‘‘Uppajjatī’’ti ca uddhaṭā siyunti sambandho. ‘‘Itarattha cā’’ti tato",
  "anya-e0401n5:20_8": "itarasmiṁ yassa kusalā dhammātiādipāṭhe ca. ‘‘Tampi nā’’ti tampi vacanaṁ na vattabbanti",
  "anya-e0401n5:20_9": "attho. ‘‘Purimakoṭṭhāse’’ti asaññasattānaṁ tesaṁ tatthāti imasmiṁ purimapakkheti",
  "anya-e0401n5:20_10": "adhippāyo. ‘‘Pacchimakoṭṭhāse’’ti sabbesaṁ cavantānaṁ pavatte cittassabhaṅgakkhaṇeti",
  "anya-e0401n5:20_11": "imasmiṁ pacchima pakkhe. Cavantānaṁ icceva vuttaṁ siyā, na pavatte cittassa bhaṅgakkhaṇeti,",
  "anya-e0401n5:20_12": "no ca na vuttaṁ, tasmā viññāyati pavatte cittassa bhaṅgakkhaṇe rūpajīvitindriyampi",
  "anya-e0401n5:20_13": "na uppajjatīti. Rūpajīvitindriye ca anuppajjamāne sati, sabbāni kammajarūpāni utujarūpāni",
  "anya-e0401n5:20_14": "āhārajarūpāni ca cittassa bhaṅgakkhaṇe nuppajjantīti viññātabbaṁ hotīti adhippāyo.",
  "anya-e0401n5:20_15": "‘‘Pacchimakoṭṭhāse’’ti sabbesaṁ cavantānaṁ pavatte cittassa bhaṅgakkhaṇeti imasmiṁ",
  "anya-e0401n5:20_16": "pacchimapakkhe. Tattha ca pavatte cittassa bhaṅgakkhaṇeti idaṁ adhippetaṁ. Evaṁ pāḷisādhakaṁ",
  "anya-e0401n5:20_17": "dassetvā idāni yuttisādhakaṁ dassento ‘‘yasmā cā’’tiādimāha. ‘‘Tassā’’ti ānandā cariyassa",
  "anya-e0401n5:20_18": "mūlaṭīkākārassa. Vibhāvaniyaṁ. Bhaṅge rūpassa nuppādo, cittajānaṁ vasena vā. Āruppaṁ",
  "anya-e0401n5:20_19": "vāpi sandhāya, bhāsito yamakassa hi. Na cittaṭṭhiti bhaṅge ca, na rūpassa asambhavo.",
  "anya-e0401n5:20_20": "Ti vuttaṁ. Tattha ‘‘na hi na cittaṭṭhitī’’ti cittassaṭhiti nāma na hi natthi. ‘‘Bhaṅgecā’’ti",
  "anya-e0401n5:20_21": "cittassabhaṅgakkhaṇe ca. Taṁ asambhāvento ‘‘yamakapāḷiyo panā’’tiādimāha. ‘‘Nānatthā",
  "anya-e0401n5:20_22": "nānābyañjanā’’ti etena pāḷisaṁsandanā nāma garukattabbāti dīpeti. ‘‘Gambhīro ca satthu",
  "anya-e0401n5:20_23": "adhippāyo’’ti etena attānaṁ satthumataññuṁ katvā idaṁ sandhāya etaṁ sandhāyāti vattuṁ",
  "anya-e0401n5:20_24": "dukkaranti dīpeti. ‘‘Suddhaṁ arūpamevā’’ti suddhaṁ arūpappaṭisandhiṁ eva. Cha cattālīsacittāni",
  "anya-e0401n5:20_25": "rūpaṁ janetuṁ na sakkonti. Evaṁ sati arūpavipākavajjitanti kasmā vuttanti āha ‘‘arūpavipākāpanā’’tiādiṁ.",
  "anya-e0401n5:20_26": "Vibhāvanipāṭhe. ‘‘Hetuno’’ti rūpavirāgabhāvanā kammasaṅkhātassa hetussa. ‘‘Tabbīdhuratāyā’’ti",
  "anya-e0401n5:20_27": "rūpaviruddhatāya. Rūpārūpavirāgabhāvanābhūto maggo. Tena nibbattassa. Rūpokāso nāma",
  "anya-e0401n5:20_28": "kāmarūpabhavo. Vibhāvanipāṭhe. ‘‘Ekūna na vutibhavaṅgasse vā’’ti pavattikāle rūpajanakassa",
  "anya-e0401n5:20_29": "ekūna na vutibhavaṅga cittassāti attho. Tattha pana arūpavipākaṁ pavattikālepi rūpajanakaṁ",
  "anya-e0401n5:20_30": "na hotīti āha ‘‘tatthā’’tiādiṁ. Keci pana paṭisandhi cittassa uppādakkhaṇe rūpaṁ",
  "anya-e0401n5:20_31": "pacchājāta paccayaṁ na labhati. Ṭhitikkhaṇe rūpaṁ parato bhavaṅgacittato pacchājātapaccayaṁ",
  "anya-e0401n5:20_32": "labhatīti vadanti. Taṁ na gahetabbanti dassetuṁ ‘‘na hi attanā’’tiādi vuttaṁ. Sayaṁ",
  "anya-e0401n5:20_33": "vijjamāno hutvā upakārako paccayo atthipaccayo. Pacchājāto ca tassa ekadeso. ‘‘Āyusaṅkhārānaṁ’’ti",
  "anya-e0401n5:20_34": "usmādīnaṁ. ‘‘Taṁ’’ti khīṇāsavānaṁ cuticittaṁ. ‘‘Yathāhā’’ti so thero kiṁ āha. ‘‘Vuttaṁ’’ti",
  "anya-e0401n5:20_35": "aṭṭhakathāyaṁ vuttaṁ. Iti pana vacanato aññesaṁpi cuticittaṁ rūpaṁ na samuṭṭhāpetīti",
  "anya-e0401n5:20_36": "viññāyatīti padhānavacanaṁ. Pana saddo aruci jotako. ‘‘Tathā vuttepī’’ti joteti.",
  "anya-e0401n5:20_37": "Vacīsaṅkhāro nāma vitakkavicāro. Kāyasaṅkhāro nāma assāsapassāsavāto. So sabbesaṁpi",
  "anya-e0401n5:20_38": "kāmasattānaṁ cuti cittassa uppādakkhaṇe ca tato purimacittassa uppādakkhaṇe ca nanirujjhatīti",
  "anya-e0401n5:20_39": "vacanena cuticittato pubbabhāgeyeva assāsapassāsānaṁ abhāvaṁ ñāpeti. Nanu imissaṁ",
  "anya-e0401n5:20_40": "pāḷiyaṁ cutikāle assāsapassāsassa abhāvaṁ vadati. Aññesaṁ cittajarūpānaṁ abhāvaṁ",
  "anya-e0401n5:20_41": "na vadati. Tasmā imāya pāḷiyā sabbesampi cuticittaṁ assāsapassāsaṁ na janetīti viññāyati.",
  "anya-e0401n5:20_42": "Na aññāni cittajarūpānīti codanā. Taṁ pariharanto ‘‘na hī’’tiādimāha. Na hi rūpasamuṭṭhāpakacittassa",
  "anya-e0401n5:20_43": "kāyasaṅkhāra samuṭṭhāpanaṁ atthīti sambandho. ‘‘Gabbhagamanādivinibaddhābhāve’’ti",
  "anya-e0401n5:20_44": "mātukucchimhi gatassa assāsapassāso na uppajjati, tathā udake nimuggassa. Bāḷhaṁ",
  "anya-e0401n5:20_45": "visaññībhūtassa. Catutthajjhānaṁ samāpajjantassa. Nirodhasamāpattiṁ samāpajjantassa.",
  "anya-e0401n5:20_46": "Rūpārūpabhave ṭhitassāti. Tasmā etegabbhagamanādayo assāsapassāsaṁ vinibaddhanti",
  "anya-e0401n5:20_47": "nīvārentīti gabbhagamanādivinibaddhā. Tesaṁ abhāvoti viggaho. Vinā imehi kāraṇehi",
  "anya-e0401n5:20_48": "assāsapassāsassa ca aññacittajarūpānañca viseso natthīti vuttaṁ hoti. Aññaṁpi yuttiṁ",
  "anya-e0401n5:20_49": "dasseti ‘‘cuto cā’’tiādinā. Cuto ca hoti, assa cittasamuṭṭhāna rūpañca pavattatīti",
  "anya-e0401n5:20_50": "na ca yuttanti yojanā. So ca suṭṭhu oḷāriko rūpadhammo. Iti tasmā na sakkā vattuṁti",
  "anya-e0401n5:20_51": "sambandho. ‘‘Imassa atthassā’’ti vatvā taṁ atthaṁ vadati ‘‘oḷārikassā’’tiādinā. ‘‘Katīpaya",
  "anya-e0401n5:20_52": "khaṇamattaṁ’’ti pannarasakhaṇasoḷasakhaṇamattaṁ. ‘‘Cittajarūpappavattiyā’’ti cittajarūpappavattanato.",
  "anya-e0401n5:20_53": "Dubbalā honti, tadā pañcārammaṇānipi pañcadvāresu āpātaṁ nāgacchanti. ‘‘Paccayaparittatāya",
  "anya-e0401n5:20_54": "vā’’ti tadā pacchājātapaccayassa alābhato vuttaṁ. Dubbalā honti. Tadā dubbalattā",
  "anya-e0401n5:20_55": "eva pañcārammaṇāni pañcadvāresu āpātaṁ nāgacchanti. Pariyosānepi ekacittakkhaṇamatte.",
  "anya-e0401n5:20_56": "Vatthussa ādiantanissitāni paṭisandhikkhaṇe ādimhi nissitāni. Maraṇāsannakāle ante",
  "anya-e0401n5:20_57": "nissitāni. Samadubbalāni eva honti. Tasmā yathā sabbapaṭisandhicittampi rūpaṁ na",
  "anya-e0401n5:20_58": "janeti, tathā sabbacuticittampi rūpaṁ na janetīti sakkā viññātunti. ‘‘Pāḷivirodhaṁ’’ti",
  "anya-e0401n5:20_59": "pubbe dassitāya saṅkhāra yamakapāḷiyā virodhaṁ .‘‘Kāraṇaṁ vuttamevā’’ti cittañhi",
  "anya-e0401n5:20_60": "uppādakkhaṇe eva paripuṇṇaṁ paccayaṁ labhitvā balavaṁ hotīti vuttameva. ‘‘Taṁ’’ti",
  "anya-e0401n5:20_61": "appanājavanaṁ. Acalamānaṁ hutvā. ‘‘Abbokiṇṇe’’ti vīthicitta vārena avokiṇṇe. Na tathā",
  "anya-e0401n5:20_62": "pavattamānesu aṅgāni osīdanti, yathā ṭhapitāneva hutvā pavattanti. ‘‘Na tatoparaṁ’’ti",
  "anya-e0401n5:20_63": "tato atirekaṁ rūpavisesaṁ na janeti. ‘‘Kiñcī’’ti kiñcicittaṁ. ‘‘Uttarakiccaṁ’’ti",
  "anya-e0401n5:20_64": "uparūparikiccaṁ. ‘‘Aṭṭha puthujjanānaṁ’’ti aṭṭha somanassa javanāni hasanaṁpi janenti.",
  "anya-e0401n5:20_65": "Cha javanāni pañcajavanānīti adhikāro. Tesaṁ buddhānaṁ. Sitakammassāti sambandho.",
  "anya-e0401n5:20_66": "Sitakammaṁ nāma mihitakammaṁ. ‘‘Kāraṇaṁ vuttamevā’’ti ‘rūpassa pana upatthambhakabhūtā",
  "anya-e0401n5:20_67": "utuāhārā pacchājātapaccaya dhammā ca ṭhitikkhaṇe eva pharantī’ti evaṁ kāraṇaṁ vuttameva.",
  "anya-e0401n5:20_68": "‘‘Utuno balavabhāvo’’ti rūpuppādanatthāya balavabhāvo. Santatiṭhitiyā balavabhāvo",
  "anya-e0401n5:20_69": "pana pacchājātapaccayāyatto hoti. Rūpaṁ na samuṭṭhāpeyya. No na samuṭṭhāpetīti āha",
  "anya-e0401n5:20_70": "‘‘vakkhati cā’’tiādiṁ. Ajjhatta santānagato ca bahiddhāsantānagato ca duvidhāhāroti sambandho.",
  "anya-e0401n5:21_0": "Etthacātiādīsu. Utu pañcavidho. Ajjhattasantāne catujavasena catubbidho, bahiddhā",
  "anya-e0401n5:21_1": "santāne utujavasena eko. Tathā āhāropi pañcavidho. Tesu ṭhapetvā bahiddhāhāraṁ avasesānaṁ",
  "anya-e0401n5:21_2": "ajjhatta santāne rūpasamuṭṭhāpane vivādo natthi. Bahiddhāhārassa pana ajjhattasantāne",
  "anya-e0401n5:21_3": "rūpasamuṭṭhāpane vivādo atthīti taṁ dassetuṁ ‘‘ettha cā’’tiādimāha. ‘‘Utuojānaṁ viyā’’ti",
  "anya-e0401n5:21_4": "utuojānaṁ ajjhattasantāne rūpasamuṭṭhāpanaṁ viya. Aṭṭhakathāpāṭhe. ‘‘Dantavicuṇṇitaṁ",
  "anya-e0401n5:21_5": "panā’’ti dantehi saṅkhāditvā vicuṇṇaṁ kataṁ pana. ‘‘Sitthaṁ’’ti bhattacuṇṇasitthaṁ.",
  "anya-e0401n5:21_6": "Ṭīkāpāṭhe. ‘‘Sā’’ti bahiddhā ojā. ‘‘Nasaṅkhādito’’ti na suṭṭhukhādito. ‘‘Tattakenapī’’ti",
  "anya-e0401n5:21_7": "mukheṭhapitamattenapi. ‘‘Abbhantarassā’’ti ajjhattāhārassa. ‘‘Aṭṭhaaṭṭharūpāni samuṭṭhāpetī’’ti",
  "anya-e0401n5:21_8": "upatthambhanavasena samuṭṭhāpeti, janana vasena pana ajjhattikāhāro eva samuṭṭhāpetīti",
  "anya-e0401n5:21_9": "adhippāyo. ‘‘Upādinnakā’’ti ajjhatta sambhūtā vuccanti. Bahiddhā ojāpi rūpaṁ samuṭṭhāpeti",
  "anya-e0401n5:21_10": "yevāti sambandho. ‘‘Tenautunā’’ti ajjhatta utunā. ‘‘Sediyamānā’’ti usmāpiyamānā.",
  "anya-e0401n5:21_11": "‘‘Tāya ca ojāyā’’ti ajjhatta ojāya. ‘‘Medasinehupacaya vasenā’’ti medakoṭṭhāsarasasineha",
  "anya-e0401n5:21_12": "koṭṭhāsānaṁ vaḍḍhanavasena. Itarāni pana tīṇirūpasamuṭṭhānāni. Pāḷipāṭhe. ‘‘Indriyānī’’ti",
  "anya-e0401n5:21_13": "cakkhādīni indriya rūpāni. ‘‘Vihāro’’ti samāpatti eva vuccati. Samāpatti cittena",
  "anya-e0401n5:21_14": "jātattā tāni indriyāni vippasanna nīti katvā kasmā vuttanti pucchati. ‘‘Upacaritattā’’ti",
  "anya-e0401n5:21_15": "ṭhānūpacārena voharitattā. ‘‘Tesaṁ na vannaṁ’’ti indriyarūpānaṁ. Nidhikaṇḍapāṭhe.",
  "anya-e0401n5:21_16": "Sundaro vaṇṇo yassāti suvaṇṇo. Suvaṇṇassa bhāvo suvaṇṇatā. Tathāsussaratā. ‘‘Saro’’ti",
  "anya-e0401n5:21_17": "ca saddo vuccati. ‘‘Susaṇṭhānaṁ’’ti aṅgapaccaṅgānaṁ suṭṭhusaṇṭhānaṁ. ‘‘Surūpatā’’ti",
  "anya-e0401n5:21_18": "sundararūpakāyatā. ‘‘Yathā’’ti yenaākārena saṇṭhite sati. Tathā tena ākārena saṇṭhitā hotīti yojanā.",
  "anya-e0401n5:22_0": "Lahutādittaye. Dandhattādikarānaṁ dhātukkhobhānaṁ paṭipakkhehi paccayehi samuṭṭhātīti",
  "anya-e0401n5:22_1": "viggaho. ‘‘Etassā’’ti lahutādittayassa vuttā. Tasmā etaṁ lahutādittayaṁ kammasamuṭṭhānanti",
  "anya-e0401n5:22_2": "vattabbanti adhippāyo. ‘‘Yamakesupi addhāpaccuppanneneva gahito’’ti yassa cakkhāyatanaṁ",
  "anya-e0401n5:22_3": "uppajjati, tassa sotāyatanaṁ uppajjatīti. Sacakkhukānaṁ asotakānaṁ upapajjantānaṁ",
  "anya-e0401n5:22_4": "tesaṁ cakkhāyatanaṁ uppajjatītiādīsu uppādavāre paṭisandhivasena, nirodhavāre cutivasena",
  "anya-e0401n5:22_5": "addhāpaccuppannaṁva vuttanti adhippāyo. Akammajānaṁ pavattikāle kālabhedo vuttoti.",
  "anya-e0401n5:22_6": "‘‘Kammavipākajā ābādhāti vuttaṁ’’ti vīthimuttasaṅgahe upacchedakakammadīpaniyaṁ ‘atthi",
  "anya-e0401n5:22_7": "vāta samuṭṭhitā ābādhā. La. Atthi kammavipākajā ābādhā’ti vuttaṁ. Tāni upapīḷakupaghātaka",
  "anya-e0401n5:22_8": "kammānipi vipattiyo labhamānāni eva khobhetvā nānābādhe uppādentīti sambandho. Sarīre",
  "anya-e0401n5:22_9": "ṭhanti tiṭṭhantīti sarīraṭṭhakā. ‘‘Tadanugatikāni eva hontī’’ti kammajādīnipi khubbhitāni",
  "anya-e0401n5:22_10": "eva hontīti adhippāyo. Etena aṭṭhasu kāraṇesu yenakenacikāraṇena cakkhurogādike ābādhe",
  "anya-e0401n5:22_11": "jāte tasmiṁ aṅge pavattāni sabbāni rogasamuṭṭhānāni ābādhabhāvaṁ gacchantiyeva. Evaṁ",
  "anya-e0401n5:22_12": "santepi tappariyāpannāni kammajarūpāni tadanugatikabhāvena ābādhabhāvaṁ gacchanti,",
  "anya-e0401n5:22_13": "na ujukato kammavasenāti dīpeti. Kammasamuṭṭhāno ābādho nāma natthi. Tathāpi aṭṭhasu",
  "anya-e0401n5:22_14": "ābādhesupi atthi vātasamuṭṭhānā ābādhātiādīsu viya atthi kammasamuṭṭhānā ābādhāti",
  "anya-e0401n5:22_15": "avatvā atthi kammavipākajā ābādhāti vuttaṁ. Tattha upapīḷako paghātakakammānaṁvasena",
  "anya-e0401n5:22_16": "uppanno yokocidhātukkhobho suttantapariyāye na kammavipākoti vuccatiyeva. Tato jāto",
  "anya-e0401n5:22_17": "yokoci ābādho kammavipākajoti vuttoti. Sugambhīramidaṁṭhānaṁ. Suṭṭhuvicāretvā kathetabbaṁ.",
  "anya-e0401n5:22_18": "‘‘Yato’’ti yasmā kammasamuṭṭhānā bādhapaccayā. La. Labbhamāno siyā. Kevalaṁ so kammasamuṭṭhāno",
  "anya-e0401n5:22_19": "ābādho nāma natthīti yojanā. ‘‘Avihiṁsā kammanibbattā’’ti mettākaruṇākammanibbattā.",
  "anya-e0401n5:22_20": "Suvidūratāyaceva nirābādhā hontīti sambandho. ‘‘Saṇṭhitiyā’’ti dukkhobhanīye visesanapadaṁ.",
  "anya-e0401n5:22_21": "Hetupadaṁ vā daṭṭhabbaṁ. Khobhetuṁ dukkarā dukkhobhanīyā. ‘‘Kāmaṁ’’ti kiñcāpīti atthe",
  "anya-e0401n5:22_22": "nipātapadaṁ. Sesamettha suviññeyyaṁ.",
  "anya-e0401n5:23_0": "‘‘Vuccate’’tiādīsu. Rūpapaccayadhammānaṁ paccayakiccaṁ tividhaṁ. Jananañca upatthambhanañca",
  "anya-e0401n5:23_1": "anupālanañca. Tattha jananakiccaṁ janetabbānaṁ jātikkhaṇe eva labbhati. Sesadvayaṁ",
  "anya-e0401n5:23_2": "pana ṭhitikkhaṇepi labbhati. Bhaṅgakkhaṇe pana sabbaṁ paccayakiccaṁ natthi. Tattha",
  "anya-e0401n5:23_3": "jananakiccavasena vicārento ‘‘rūpajanakānaṁ’’tiādimāha. ‘‘Apicā’’tiādīsu. ‘‘Tāsaṁ’’ti",
  "anya-e0401n5:23_4": "upacayasantatīnaṁ, jaratā aniccatānañca. ‘‘Tesū’’ti kutoci samuṭṭhānesu. Idha pana",
  "anya-e0401n5:23_5": "abhidhammattha saṅgahepana. ‘‘Evaṁ santepī’’ti paccayavisesena adissamānavisesatthepi.",
  "anya-e0401n5:23_6": "‘‘Sāratara’’nti atisārabhūtaṁ. ‘‘Seyyo’’ti seṭṭho.",
  "anya-e0401n5:24": "Rūpasamuṭṭhānānudīpanā niṭṭhitā.",
  "anya-e0401n5:25_0": "169. Kalāpayojanāyaṁ . ‘‘Saṅkhāne’’ti gaṇane. ‘‘Tenā’’ti saṅkhānaṭṭhena ekasaddena",
  "anya-e0401n5:25_1": "dassetīti sambandho. ‘‘Piṇḍī’’ti ekagghano. Mūlaṭīkāpāṭhe. ‘‘Uppādādippavattito’’ti",
  "anya-e0401n5:25_2": "uppādādivasena pavattanato. ‘‘Itī’’ti tasmā. Upādārūpāni tveva vuccanti. ‘‘Evaṁ vikārapariccheda",
  "anya-e0401n5:25_3": "rūpāni ca yojetabbānī’’ti pañcavikārarūpāni kalāpasseva copanādisabhāvā honti, na",
  "anya-e0401n5:25_4": "ekamekassa rūpassa. Tasmā tāni ekekasmiṁ kalāpe ekekāni eva honti. Paricchedarūpaṁ",
  "anya-e0401n5:25_5": "pana kalāpapariyāpannaṁ rūpaṁ na hoti. Tasmā dvinnaṁ dvinnaṁ kalāpānaṁ antarā taṁpi",
  "anya-e0401n5:25_6": "ekekameva hotīti daṭṭhabbaṁ. ‘‘Catunnaṁ mahābhūtānaṁ nissayatā sambhavato’’ti ettha",
  "anya-e0401n5:25_7": "catunnaṁ mahābhūtānaṁpi lakkhaṇamattena nānattaṁ hoti, pavattivasena pana ekagghanattā",
  "anya-e0401n5:25_8": "saṅkhānaṭṭhenapi eko nissayoti vattabbameva. Evañhisati ekasaddassa attha calanaṁ",
  "anya-e0401n5:25_9": "natthīti. ‘‘Tena saddenā’’ti cittajasaddena. Attānaṁ mocento ‘‘adhippāyenā’’ti āha.",
  "anya-e0401n5:25_10": "Therassa adhippāyenāti vuttaṁ hoti. Attano adhippāyaṁ dassento ‘‘ettha panā’’tiādimāha.",
  "anya-e0401n5:25_11": "Tattha ‘‘saddenā’’ti cittajasaddena. ‘‘Tāyavācāyā’’ti vacīmayasaddenāti attho. ‘‘Viññattī’’ti",
  "anya-e0401n5:25_12": "viññāpanaṁ iccevattho. Viññāpetīti viññāpito. Tassa bhāvo viññāvitattaṁ. Vitakkavipphārasaddo",
  "anya-e0401n5:25_13": "nāma kassaci mahantaṁ atthaṁ cintentassa sokavasena vā tuṭṭhivasena vā balavavitakko",
  "anya-e0401n5:25_14": "pavattati. So sokaṁ vā tuṭṭhiṁ vā sandhāre tuṁ asakkonto dutīyena saddhiṁ mantento",
  "anya-e0401n5:25_15": "viya attano mukheyeva abyattaṁ saddaṁ katvā samudīrati. Pakatijano taṁ saddamattaṁ",
  "anya-e0401n5:25_16": "suṇāti vā na vāsuṇāti. Suṇantopi akkharaṁ vā atthaṁ vā adhippāyaṁ vā na jānāti. Dibbasotena",
  "anya-e0401n5:25_17": "vā vijjāsotena vāsuṇanto akkharaṁpi atthaṁpi adhippāyaṁpi jānāti. Jānitvā evaṁpi",
  "anya-e0401n5:25_18": "te mano, itthaṁpi te manotiādisati. Ayaṁ vitakkavipphārasaddo nāma. So viññattirahito",
  "anya-e0401n5:25_19": "sotaviññeyyoti mahāaṭṭhakathāyaṁ vutto. Saṅgahakāropana vacīmayasaddonāma viññattirahitoti",
  "anya-e0401n5:25_20": "vā asotaviññeyyoti vā natthīti paṭikkhipati. ‘‘Āgate’’ti aṭṭhakathāsu āgate. ‘‘Paccetabbā’’ti",
  "anya-e0401n5:25_21": "saddhātabbā. ‘‘Ṭīkāsupanassā’’ti assasaccasaṅkhepassa dvīsuṭīkāsu. Akkharañca padañca",
  "anya-e0401n5:25_22": "byañjanañca attho cāti dvando. Appaññāyamānā akkharapadabyañjanatthā yassāti viggaho.",
  "anya-e0401n5:25_23": "‘‘Andhadamiḷādīnaṁ’’ti andhajātikadamiḷajātikādīnaṁ milakkhūnaṁ. ‘‘Ukkāsitasaddo",
  "anya-e0401n5:25_24": "ca khipitasaddo ca vamitasaddo ca chaḍḍitasaddo cāti dvando. Ādisaddena tādisā uggāra",
  "anya-e0401n5:25_25": "hikkāra hasita roditādayo saṅgaṇhāti. Sesametthasuviññeyyaṁ.",
  "anya-e0401n5:26": "Kalāpayojanānudīpanā niṭṭhitā.",
  "anya-e0401n5:27": "161. Rūpappavattikkame. Napuggalavasena visesanaṁ hoti. Bhūmivasena visesanaṁ hoti. Tañca kho pavattikālavasenāti adhippāyo.",
  "anya-e0401n5:28_0": "Etthacātiādīsu. Purimesu dvīsu yonīsu pāḷinayena veditabbāti sambandho. Nikkhantā,",
  "anya-e0401n5:28_1": "iti tasmā aṇḍajāti ca jalābujāti ca vuccanti. Kathaṁ ayaṁ nayo pāḷinayo nāma hotīti.",
  "anya-e0401n5:28_2": "Pāḷiyaṁ aṇḍakosaṁ vatthikosaṁ abhinibbhijja abhinibbhijja jāyantīti vacanena aṇḍato",
  "anya-e0401n5:28_3": "jalābuto jātā vijātā nikkhantāti attho viññāyati. Aṭṭhakathāyaṁ pana aṇḍejātā jalābumhijātāti",
  "anya-e0401n5:28_4": "vuttaṁ. Gabbhapaliveṭhanāsayo nāma yena paliveṭhito gabbho tiṭṭhati. Vibhāvanipāṭhe",
  "anya-e0401n5:28_5": "‘‘ukkaṁsagati paricchedavasenā’’ti ukkaṭṭhappavattiniyamanavasena. Ukkaṭṭhanayavasenāti",
  "anya-e0401n5:28_6": "vuttaṁ hoti. Abhirūpassa kaññā dātabbāti ettha kaññā dātabbāti sāmaññato vuttepi",
  "anya-e0401n5:28_7": "abhirūpassa purisassāti vuttattā kaññāpi abhirūpakaññā eva viññāyati. Ayaṁ ukkaṭṭhanayo",
  "anya-e0401n5:28_8": "nāma. ‘‘Tattha tāni sabbānī’’tiādīsu. Tānisabbānipi cakkhu sota ghāna bhāva dvayāni",
  "anya-e0401n5:28_9": "na omakena kammena labbhati. Ukkaṭṭhena kammena eva labbhatīti adhippāyo. Vibhaṅgapāṭhe.",
  "anya-e0401n5:28_10": "Saddāyatanaṁ nāma paṭisandhikāle na labbhatīti vuttaṁ ‘‘ekādasāyatanānī’’ti. Cakkhuvekallassa",
  "anya-e0401n5:28_11": "dasa, sotavekallassa aparānidasa, cakkhu sotavekallassanava , gabbhaseyyassavasena",
  "anya-e0401n5:28_12": "sattāyatanāni. Pāḷiyaṁ opapāti kagabbhaseyyakānaṁ eva vuttattā ‘‘pāḷiyaṁ avuttaṁpipanā’’ti",
  "anya-e0401n5:28_13": "vuttaṁ. Avuttampi cakkhādivekallaṁ. ‘‘Aññamaññaṁ avinābhāvavuttitā vuttā’’ti kathaṁ",
  "anya-e0401n5:28_14": "vuttā yassa ghānāyatanaṁ uppajjati, tassa jivhāyatanaṁ uppajjatīti, āmantā. Yassa",
  "anya-e0401n5:28_15": "vā pana jivhāyatanaṁ uppajjati, tassa ghānāyatanaṁ uppajjatīti, āmantātiādinā vuttā",
  "anya-e0401n5:28_16": "peyyālamukhena. Ācariyānandatthere na pana icchitanti sambandho. ‘‘Jivhāvekallatāviyā’’ti",
  "anya-e0401n5:28_17": "jivhāvekallatānāma natthi viya. ‘‘Ghānavekallatāpi atthīti yuttaṁ’’ti ettha pāḷiyaṁ",
  "anya-e0401n5:28_18": "aghānakānaṁ itthīnaṁ purisānaṁti idaṁ mātugabbhe ghānāyatane anuppanneyeva puretarañca",
  "anya-e0401n5:28_19": "vantānaṁ itthipurisānaṁ vasena vuttaṁ. Na ghānavekallānaṁ atthitāyātipi vadanti.",
  "anya-e0401n5:28_20": "Gabbhe sentīti gabbhasayā. Gabbhasayā eva gabbhaseyyā.",
  "anya-e0401n5:29_0": "Pavattikāletiādīsu. Mūlaṭīkāpāṭhe. ‘‘Orato’’ti paṭisandhiṁ upādāya vuttaṁ. Ekādasamasattāhe",
  "anya-e0401n5:29_1": "anāgateti vuttaṁ hoti. Rūpāyatanaṁ nuppajjissati. No ca cakkhāyatanaṁ nuppajjissatīti",
  "anya-e0401n5:29_2": "idaṁ addhāpaccuppannavasena vuttaṁ. Tasmā paṭisandhito paṭṭhāya uppannaṁ rūpāyatanaṁ",
  "anya-e0401n5:29_3": "yāvajīvaṁpi uppannantveva vuccati. Na uppajjissamānanti. Cakkhāyatanaṁ pana ekādasamasattāhā",
  "anya-e0401n5:29_4": "orato ṭhitassa na uppannaṁ. Tadā anuppannattā ekādasame sattāhe sampatte uppajjissatīti",
  "anya-e0401n5:29_5": "vattabbaṁ hoti. Pacchima bhavikattā pana tadubhayampi bhavantare nuppajjissatiyevāti.",
  "anya-e0401n5:29_6": "Ghānāyatanaṁ nibbattetīti ghānāyatanānibbattataṁ, kammaṁ. Tena kammena gahitappaṭisandhikānaṁ.",
  "anya-e0401n5:29_7": "Idañca yadi tannibbattakena kammena paṭisandhiṁ gaṇheyyuṁ. Ghānāyatane anuppanne",
  "anya-e0401n5:29_8": "antarā na kālaṅkareyyunti katvā vuttaṁ. Tannibbattakena kammena paṭisandhiṁ gaṇhantāpi",
  "anya-e0401n5:29_9": "tato balavante upacchedakakamme āgate sati. Ghānāyatanuppattikālaṁ apatvā antarā",
  "anya-e0401n5:29_10": "nakālaṅkarontīti natthi. ‘‘Cakkhughānesu vuttesū’’ti ṭīkāyaṁ vuttesu. ‘‘Atthato siddhā",
  "anya-e0401n5:29_11": "evā’’ti ekādasamasattāhe uppannāti siddhā eva. ‘‘Īdisesuṭhānesū’’ti sabhāvaṁ vicāre",
  "anya-e0401n5:29_12": "tuṁ dukkaresu ṭhānesu. Aṭṭhakathāyeva pamāṇaṁ kātuṁ yuttāti adhippāyo. Aṭṭhakathāpāṭhe.",
  "anya-e0401n5:29_13": "‘‘Purimaṁ bhavacakkaṁ’’ti avijjāmūlakaṁ vedanāvasānaṁ bhavacakkaṁ. ‘‘Anupubbappavattidīpanato’’ti",
  "anya-e0401n5:29_14": "yathā pacchime taṇhāmūlake bhavacakke upapattibhavappavattiṁ vadantena bhavapaccayājātīti",
  "anya-e0401n5:29_15": "evaṁ ekato katvā vuttā, na tathā purime bhavacakke. Tattha pana saṅkhārapaccayā viññāṇaṁ,",
  "anya-e0401n5:29_16": "viññāṇa paccayā nāma rūpantiādinā anupubbappavattidīpanato. ‘‘So paṭikkhittoyevā’’ti",
  "anya-e0401n5:29_17": "āyatanānaṁ kamato vinicchayaṭṭhāne desanākkamova yuttoti vatvā so uppattikkamo paṭikkhitto.",
  "anya-e0401n5:30_0": "Saṁyuttake yakkhasaṁyuttapāḷiyaṁ. Gāthāsu. ‘‘Kalalā’’ti kalalato. ‘‘Abbudā’’ti abbudato.",
  "anya-e0401n5:30_1": "‘‘Pesiyā’’ti pesito. ‘‘Ghanā’’ti ghanato. ‘‘Jātiuṇṇaṁsūhī’’ti suddhajātikassa elakassa",
  "anya-e0401n5:30_2": "lomaṁsūhi. ‘‘Paripakkasamūhakaṁ’’ti kalalato paraṁ thokaṁ paripakkañca samūhākārañca",
  "anya-e0401n5:30_3": "hutvā. ‘‘Vivattamānaṁ tabbhāvaṁ’’ti kalalabhāvaṁ vijahitvā vattamānaṁ. ‘‘Vilīnati",
  "anya-e0401n5:30_4": "pusadisā’’ti aggimhi vilīnatipurasasadisā. ‘‘Muccatī’’ti kapāle nalaggati. Etānijāyantīti",
  "anya-e0401n5:30_5": "evaṁ aṭṭhakathāyañca vuttaṁ. ‘‘Dvā cattālīsame sattāhe’’ti navamāse atikkamma vīsatimedivase.",
  "anya-e0401n5:30_6": "Yadi evaṁ, pañcamesattāhe pañcappasākhā jāyanti, ekādasamesattāhe cattāri āyatanāni",
  "anya-e0401n5:30_7": "jāyanti, majjhepana pañcasattāhā atthi. Tattha kathanti āha ‘‘ettha cā’’tiādiṁ. ‘‘Chasattāhā’’ti",
  "anya-e0401n5:30_8": "ekādasamena saddhiṁ chasattāhā. Ekādasamepi hi pacchimadivase jātattā chadivasāni",
  "anya-e0401n5:30_9": "avasiṭṭhāni honti. ‘‘Pariṇatakālā’’ti paripakkakālā. Paripākagatā eva hi kammajamahābhūtā",
  "anya-e0401n5:30_10": "suppasannā honti. Tesañca pasādaguṇā pasādarūpā hontīti. ‘‘Tassā’’ti kalalassa. Vaṇṇajātaṁ",
  "anya-e0401n5:30_11": "vā saṇṭhānaṁ vāti sambandho. ‘‘Ākāsakoṭṭhāsiko’’ti manussehi ākāsakoṭṭhāse ṭhapito.",
  "anya-e0401n5:30_12": "Hutvāti pāṭhaseso. Kathaṁ paramāṇuto parittakaṁ siyāti āha ‘‘sohī’’tiādiṁ. ‘‘So’’ti",
  "anya-e0401n5:30_13": "paramāṇu. Paṭisandhikkhaṇe kalalarūpaṁ kalāpattayaparimāṇaṁ. Paramāṇu pana ekūnapaññāsakalāpaparimāṇo.",
  "anya-e0401n5:30_14": "Tasmā taṁ tato parittakanti vuttaṁ hoti. Paṭisandhikkhaṇato paraṁ pana taṁpi khaṇekhaṇe",
  "anya-e0401n5:30_15": "upacitameva hoti. ‘‘Dhātūnaṁ’’ti catudhātuvavatthāne āgatānaṁ catunnaṁ mahābhūtānaṁ.",
  "anya-e0401n5:30_16": "Kalalassavā upacitappamāṇaṁ gahetvā vuttantipi yujjati. ‘‘Vatthusmiṁ’’ti abbudādivatthumhi.",
  "anya-e0401n5:30_17": "‘‘Jalābumūlānusārenā’’ti jalābujātakāle tassa mūlānu sārenāti adhippāyo. Gāthāyaṁ.",
  "anya-e0401n5:30_18": "‘‘Mātutiro kucchigato’’ti vattabbe gāthābandhavasena ‘‘mātukucchigato tiro’’ti vuttaṁ.",
  "anya-e0401n5:30_19": "Tenāha ‘‘mātuyā tirokucchi gato’’ti. ‘‘Chiddo’’ti sukhumehi chiddehi samannāgato.",
  "anya-e0401n5:30_20": "Laddhaṁvā pānabhojanaṁ. ‘‘Tato paṭṭhāyā’’ti sattarasamabhavaṅgacittato paṭṭhāya.",
  "anya-e0401n5:30_21": "‘‘Rūpasamuṭṭhāne vuttamevā’’ti rūpasamuṭṭhāne mūlaṭīkāvāda vicāraṇāyaṁ ‘yaṁ pitattha",
  "anya-e0401n5:30_22": "na ca yutta’ntiādinā vuttameva. ‘‘Ajjhohaṭāhārābhāvato’’ti bahiddhāhārābhāvatoti",
  "anya-e0401n5:30_23": "adhippāyo. ‘‘Tatthā’’ti rūpabrahmaloke. Abhāvaṁ vaṇṇeti. Kasmāpana vaṇṇeti, nanu",
  "anya-e0401n5:30_24": "vaṇṇentassa aṭṭhakathā virodho siyāti. Virodho vā hotu, avirodho vā. Pāḷiyeva pamāṇanti",
  "anya-e0401n5:30_25": "dassento ‘‘rūpadhātuyā’’tiādinā vibhaṅge pāḷiṁ āhari. Tattha ‘‘rūpadhātuyā’’ti rūpalokadhātuyā.",
  "anya-e0401n5:30_26": "Rūpa brahmaloketi vuttaṁ hoti. ‘‘Upapattikkhaṇe’’ti paṭisandhikkhaṇe. Ācariyassa",
  "anya-e0401n5:30_27": "adhippāyaṁ vibhāvento ‘‘etthacā’’tiādimāha. ‘‘Phoṭṭhabbe paṭikkhittepī’’ti pañcāyatanānīti",
  "anya-e0401n5:30_28": "vā pañcadhātuyoti vā paricchedakaraṇameva paṭikkhi panaṁ daṭṭhabbaṁ. ‘‘Kiccantara",
  "anya-e0401n5:30_29": "sabbhāvā’’ti phoṭṭhabbakiccato kiccantarassa vijjamānattā. Kimpana kiccantaranti.",
  "anya-e0401n5:30_30": "Rūpakāyassa pavattiyā hetupaccayakiccaṁ. Mahābhūtā hetū mahābhūtā paccayā rūpakkhandhassa",
  "anya-e0401n5:30_31": "paññāpanāyāti hi bhagavatā vuttaṁ. Tattha hetukiccaṁ nāma rūpajananakiccaṁ. Paccaya",
  "anya-e0401n5:30_32": "kiccaṁ nāma rūpūpatthambhana kiccaṁ. Kiccantaramevanatthīti ghānādīnaṁ visaya gocarabhāvakiccaṁ",
  "anya-e0401n5:30_33": "tesaṁ kiccaṁ nāma, tato aññaṁ kiccaṁ nāma natthi. ‘‘Yenā’’ti kiccantarena. ‘‘Te’’ti",
  "anya-e0401n5:30_34": "gandhādayo. Idāni aṭṭhaka tānugataṁ vādaṁ dassento ‘‘yathāpanā’’tiādimāha. ‘‘Yena",
  "anya-e0401n5:30_35": "kiccavisesenā’’ti visayagocarabhāvakiccavisesena. Rūpajananarūpūpatthambhana kiccavisesena",
  "anya-e0401n5:30_36": "ca. ‘‘Sabbatthā’’ti sabbasmiṁ pāḷippadese. ‘‘Tesaṁ’’ti gandhādīnaṁ. ‘‘Tatthā’’ti",
  "anya-e0401n5:30_37": "rūpaloke. ‘‘Nissanda dhammamattabhāvenā’’ti ettha yathā aggimhi jāte tassa nissandā",
  "anya-e0401n5:30_38": "nāma icchantassapi anicchantassapi jāyantiyeva. Vaṇṇopi jāyati, obhāsopi, gandhopi,",
  "anya-e0401n5:30_39": "rasopi, dhūmopi, pupphullānipi kadāci jāyantiyeva. Tehi vaṇṇādīhi karaṇīye kiccavisese",
  "anya-e0401n5:30_40": "satipi asatipi. Tathā mahābhūtesu jātesu tesaṁ nissandā nāma icchantassapi anicchantassapi",
  "anya-e0401n5:30_41": "kiccavisese satipi asatipi jāyantiyeva. Evaṁ nissandadhammamattabhāvena. Anuppaveso",
  "anya-e0401n5:30_42": "yutto siyā ajjhatta santāneti adhippāyo. Bahiddhā santāne pana vatthā bharaṇa vimānādīsu",
  "anya-e0401n5:30_43": "tesaṁ bhāvo icchi tabbo siyā. Ajjhattepi vā kāyaṁ oḷārikaṁ katvā māpitakāleti. Ettha",
  "anya-e0401n5:30_44": "ca ‘‘dhammāyatana dhammadhātūsu anuppaveso’’ti ettha aṭṭhasāliniyaṁ tāva. Ye pana",
  "anya-e0401n5:30_45": "anāpātāgatā rūpādayopi dhammārammaṇamicceva vadantīti vuttaṁ. Taṁ tattha paṭikkhittaṁ.",
  "anya-e0401n5:30_46": "Anāpātāgamanaṁ nāma visayagocara kiccarahitatā vuccati. Tañca manussānampi devānampi",
  "anya-e0401n5:30_47": "brahmānampi pasādarūpesu anāpātā gamanameva adhippetaṁ. Taṁ pana atthinatthīti vicāretvā",
  "anya-e0401n5:30_48": "kathetabbaṁ. Api ca nissandadhammā nāma oḷārikānaṁ mahābhūtānaṁ vividhākārāpi bhaveyyuṁ.",
  "anya-e0401n5:30_49": "Brahmānaṁ pana ajjhatta rūpaṁ appanā pattakammavisesena pavattaṁ atisukhumaṁ hoti.",
  "anya-e0401n5:30_50": "Tasmā kāmasatta santāne viya tattha paripuṇṇaṁ nissandarūpaṁ nāma vicāretabbameva.",
  "anya-e0401n5:30_51": "Dhammā rammaṇañca mukhyadhammārammaṇaṁ anuloma dhammāyatananti pāḷiyaṁ vuttaṁ natthi",
  "anya-e0401n5:30_52": "yevāti. ‘‘Jīvita chakkañcā’’ti vattabbaṁ rūpaloke. ‘‘Tatthā’’ti asaññasatte. Kāmaloke",
  "anya-e0401n5:30_53": "jīvitanavakaṁ kasmā visuṁ na vuttanti. Paṭisandhikkhaṇe kasmā na vuttaṁ. Pavattikālepi",
  "anya-e0401n5:30_54": "visuṁ na vuttameva. ‘‘Āhārūpatthambhakassā’’ti āhārasaṅkhātassa rūpūpatthambhakassa.",
  "anya-e0401n5:30_55": "‘‘Sakalasarīra byāpino anupālakajīvitassā’’ti kāyadasakabhāvadasakesu pariyāpannassa",
  "anya-e0401n5:30_56": "jīvitassa. ‘‘Eta devā’’ti jīvitanavakameva. ‘‘Tatthā’’ti rūpaloke. Udayabhūtassā’’ti",
  "anya-e0401n5:30_57": "vaḍḍhibhūtassa. ‘‘Dvīsu aggīsū’’ti pācakaggismiñca kāyaggismiñca. Ātaṅko vuccati",
  "anya-e0401n5:30_58": "rogo. Bahuko ātaṅko yassāti viggaho. ‘‘Visamavepākiniyā’’ti visamaṁ pācentiyā. ‘‘Gahaṇiyā’’ti",
  "anya-e0401n5:30_59": "udaragginā. ‘‘Padhānakkhamāyā’’ti padhāna saṅkhātaṁ bhāvanārabbhakiccaṁ khamantiyā.",
  "anya-e0401n5:30_60": "‘‘Etaṁ’’ti jīvitanavakaṁ. ‘‘Therena cā’’ti anuruddhattherena ca. ‘‘Etaṁ’’ti jīvita",
  "anya-e0401n5:30_61": "navakaṁ. ‘‘Nirodhakkamo’’ti maraṇāsannakāle nirodhakkamo. ‘‘Etthā’’ti rūpaloke. Kaḷevaraṁ",
  "anya-e0401n5:30_62": "vuccati matasarīraṁ. Tassa nikkhepo kaḷevaranikkhepo. Aññesañca opapātikānaṁ kaḷevaranikkhepo",
  "anya-e0401n5:30_63": "nāma natthi. Kasmā pana tesaṁ kaḷevaranikkhepo nāma natthīti āha ‘‘tesañhī’’tiādiṁ.",
  "anya-e0401n5:30_64": "Vibhāvanipāṭhe. Sabbesaṁpi rūpabrahmānaṁ. Āhārasamuṭṭhānānaṁ rūpānaṁ abhāvato tisamuṭṭhānānīti",
  "anya-e0401n5:30_65": "vuttaṁ. Asaññasatte cittasamuṭṭhānānampi abhāvato dvisamuṭṭhānānīti vuttaṁ. ‘‘Tānī’’ti",
  "anya-e0401n5:30_66": "maraṇāsanna cittasamuṭṭhānāni. Taṁ parimāṇaṁ assāti tāvattakaṁ. ‘‘Lahukagarukatādivikāro’’ti",
  "anya-e0401n5:30_67": "sakalarūpakāyassa lahukagarukādivikāro. Api ca tattha dandhattādikara dhātukkhobhapaccayānaṁ",
  "anya-e0401n5:30_68": "sabbaso abhāvato niccakālampi sakalasarīrassa lahutādiguṇo vattatiyeva. Kiṁ tattha",
  "anya-e0401n5:30_69": "paṭipakkha dhammappavatti cintāya. Tathā asaññasattepi ruppanavikāra cintāyāti.",
  "anya-e0401n5:31": "Rūpappavattikkamānudīpanā niṭṭhitā.",
  "anya-e0401n5:32_0": "161. Nibbānasaṅgahe. Dvīsu nibbānapadesu pathamapadaṁ aviññātatthaṁ sāmañña padaṁ.",
  "anya-e0401n5:32_1": "Dutīyaṁ viññā tatthaṁ visesapadaṁ. Kilese sametīti samaṇo. Ariyapuggalo. Samaṇassa",
  "anya-e0401n5:32_2": "bhāvo sāmaññaṁ. Ariyamaggo. Sāmaññassa phalāni sāmaññaphalāni. Lokato uttarati atikkamatīti",
  "anya-e0401n5:32_3": "lokuttaraṁ. Loke na paññāvīyatīti paññattīti imamatthaṁ sandhāya ‘‘nahī’’tiādimāha",
  "anya-e0401n5:32_4": ". Cattārimaggaññāṇāni catumaggaññāṇanti evaṁ samāsavasena ekavacanantaṁ padaṁ vākyaṁ",
  "anya-e0401n5:32_5": "patvā bahuvacanantaṁ hotītiāha ‘‘catūhi ariyamaggaññāṇehī’’ti. ‘‘Tādisamhā’’ti ariyamaggasadisamhā.",
  "anya-e0401n5:32_6": "‘‘Vimukhānaṁ’’ti parammukhānaṁ. ‘‘Jaccandhānaṁ viyā’’ti jaccandhānaṁ candamaṇḍalassa",
  "anya-e0401n5:32_7": "avisayabhāvo viya. ‘‘Tassā’’ti nibbānassa. Tattha ‘‘jaccandhānaṁ’’ti avisayapade",
  "anya-e0401n5:32_8": "sāmipadaṁ. ‘‘Tassā’’ti bhāvapadaṁ. ‘‘Yaṁ kiñcī’’ti kiñciyaṁ atthajātaṁ. Assanibbānassa",
  "anya-e0401n5:32_9": "siddhatanti sambandho. Apākaṭassa dhammassa. Vāyāmopi nāma na atthi. Kuto tassa sacchikaraṇaṁ",
  "anya-e0401n5:32_10": "bhavissatīti adhippāyo. ‘‘Yenā’’ti vāyāmena. ‘‘Nibbānena vinā’’ti nibbānārammaṇaṁ",
  "anya-e0401n5:32_11": "alabhitvāti vuttaṁ hoti. ‘‘Akiccasiddhiṁ’’ti kilesappahāna kiccassa asiddhiṁ. ‘‘Tato’’ti",
  "anya-e0401n5:32_12": "tasmā. ‘‘Vadhāyā’’ti vadhituṁ. ‘‘Parisakkantā’’ti vāyamantā. Gāthāyaṁ. ‘‘Antojaṭā’’ti",
  "anya-e0401n5:32_13": "ajjhattasantāne taṇhājaṭā, taṇhāvinaddhā. ‘‘Bahijaṭā’’ti bahiddhāsantāne taṇhājaṭā,",
  "anya-e0401n5:32_14": "taṇhāvinaddhā. ‘‘Tassā’’ti taṇhāya. ‘‘Vatthuto’’ti visuṁvisuṁ jātasarūpato. Parinibbāyiṁsu,",
  "anya-e0401n5:32_15": "parinibbāyanti, parinibbāyissantīti parinibbutā. Takārapaccayassa kālattayepi pavattanato.",
  "anya-e0401n5:32_16": "Yathā diṭṭhā, sutā, mutā, viññātā,ti. Visiṭṭhaṁ katvā jānitabbanti viññāṇaṁ. Na nidassitabbanti",
  "anya-e0401n5:32_17": "anidassanaṁ. Natthi anto etassāti anantaṁ. Sabbato pavattā guṇappabhā etassāti sabbatopabhaṁ.",
  "anya-e0401n5:32_18": "‘‘Bhagavatā vuttaṁ’’ti dīghanikāye kevaṭṭasutte vuttaṁ. ‘‘Savantiyo’’ti mahānadiyo",
  "anya-e0401n5:32_19": "vā kunnadiyo vā. ‘‘Appentī’’ti pavisanti. ‘‘Dhārāti’’ meghavuṭṭhidhārā. Buddhesu",
  "anya-e0401n5:32_20": "anuppajjantesu ekasattopi parinibbātuṁ na sakkotīti idaṁ buddhuppādakappe eva pacceka",
  "anya-e0401n5:32_21": "sambuddhāpi uppajjantīti katvā vuttaṁ. Apadāna pāḷiyaṁ pana buddhasuññakappepi paccekasambuddhānaṁ",
  "anya-e0401n5:32_22": "uppatti āgatā eva. ‘‘Ekasattopī’’ti vā sāvakasatto gahetabbo. Evañhi sati apadānapāḷiyā",
  "anya-e0401n5:32_23": "avirodho hoti. ‘‘Ārādhentī’’ti sādhenti paṭilabhanti. Sabbato pavattā guṇappabhā",
  "anya-e0401n5:32_24": "etassāti atthaṁ sandhāya ‘‘sabbatopabhā sampannaṁ’’ti vuttaṁ. ‘‘Joti vanta tarovā’’ti",
  "anya-e0401n5:32_25": "obhāsavantataro vā. Sabbattha pabhavati saṁvijjatīti sabbatopabhanti imamatthaṁ sandhāya",
  "anya-e0401n5:32_26": "sabbato vā pabhutameva hotīti vuttaṁ. Tenāha ‘‘na katthaci natthī’’ti. ‘‘Evaṁsante",
  "anya-e0401n5:32_27": "pī’’ti evaṁ vuttanayena ekavidhe santepi. ‘‘Upacarituṁ’’ti upacāravasena voharituṁ.",
  "anya-e0401n5:32_28": "‘‘Yathāhā’’ti tasmiṁ yevasutte puna kiṁ āha. Bhavaṁ netīti bhavanetti. Bhavataṇhā",
  "anya-e0401n5:32_29": "eva. ‘‘Samparāyikā’’ti cutianantare pattabbā. Dvinnaṁ khīṇāsavānaṁ anupādisesatā",
  "anya-e0401n5:32_30": "vuttāti sambandho. Ettha ‘‘anupādisesatā’’ti anupādisesanibbānaṁ vuccati. Sekkhesu",
  "anya-e0401n5:32_31": "arahattamaggaṭṭhassa sekkhassa kilesupādisesa vasena anupādisesatā vuttā. ‘‘Kilesupādiseso’’ti",
  "anya-e0401n5:32_32": "ca kilesa saṅkhāto upādiseso. Tathā khandhupādisesopi. Antarāparinibbāyītiādīsu parinibbānaṁ",
  "anya-e0401n5:32_33": "nāma kilesaparinibbānaṁ vuttaṁ. Ubhato bhāga vimuttādīnaṁ padattho navamaparicchede",
  "anya-e0401n5:32_34": "āgamissati. ‘‘Kilesakkhayena saheva khiyyantī’’ti paccuppannabhave arahattamaggakkhaṇe",
  "anya-e0401n5:32_35": "kilesakkhayena saddhiṁ eva khiyyanti. Anuppāda dhammataṁ gacchanti. Tathā anāgāmi",
  "anya-e0401n5:32_36": "puggalassa kāmapaṭisandhikkhandhāpi anāgāmimaggakkhaṇe, sotāpannassa sattabhaveṭhapetvā",
  "anya-e0401n5:32_37": "avasesa kāmapaṭisandhikkhandhā sotāpatti maggakkhaṇe taṁ taṁ kilesakkhaye na saheva",
  "anya-e0401n5:32_38": "khiyyantīti. Paccuppannakkhandhā pana kilesakkhayena sahakhiyyanti. Khandhupādisesā",
  "anya-e0401n5:32_39": "nāma hutvā yāvamaraṇakālā khīṇāsavānampi pavattanti. Kasmā pavattantīti āha ‘‘yāvacutiyā",
  "anya-e0401n5:32_40": "pavattamānaṁ’’tiādiṁ. Paccuppannakkhandhasantānaṁ pana dhammatāsiddhanti sambandho.",
  "anya-e0401n5:32_41": "‘‘Phalanissandabhūtaṁ’’ti vipākaphalabhūtañca nissandaphalabhūtañca hutvā. ‘‘Tenasahevā’’ti",
  "anya-e0401n5:32_42": "kilesakkhayena saheva. ‘‘Yasmāpanā’’tiādīsu. Parisamantato bundhanti nīvārenti, santisukhassa",
  "anya-e0401n5:32_43": "antarāyaṁ karontīti palibodhā. Kilesābhisaṅkharaṇa kiccāni, kammābhisaṅkharaṇakiccāni,",
  "anya-e0401n5:32_44": "khandhābhisaṅkharaṇa kiccāni ca. Palibodhehi saha vattantīti sapalibodhā. Saṅkhāra",
  "anya-e0401n5:32_45": "nimittehi saha vattantīti sanimittā. Taṇhāpaṇidhīhi saha vattantīti sapaṇihitā .‘‘Tato’’ti",
  "anya-e0401n5:32_46": "pāpakammato, apāyadukkhato ca. ‘‘Kocī’’ti kocidhammo. ‘‘Nirodhetuṁ sakkotī’’ti sakkāyadiṭṭhiyā",
  "anya-e0401n5:32_47": "niruddhāya te nirujjhanti. Aniruddhāya nanirujjhanti. Tasmā sakkāyadiṭṭhi nirodho",
  "anya-e0401n5:32_48": "nibyāpāradhammopi samāno te palibodhe nirodheti nāma. ‘‘Nirodhetuṁ sakkotī’’ti ca",
  "anya-e0401n5:32_49": "abyāpāre byāpāraparikappanāti daṭṭhabbaṁ. Sakkāyadiṭṭhinirodhoyeva te palibodhe nirodhetuṁ",
  "anya-e0401n5:32_50": "sakkotīti ettha dvinnampi nirodho ekoyeva. Evaṁ santepi avijjā nirodhā saṅkhāra nirodhotiādīsu",
  "anya-e0401n5:32_51": "viya abhede bhedaparikappanā hotīti. Uppādo ca pavatto ca uppādappavattā. Te mūlaṁ",
  "anya-e0401n5:32_52": "yassāti viggaho. Yena oḷārikākārena. Mārentīti mārā. Vadhakapaccatthikāti vuttaṁ",
  "anya-e0401n5:32_53": "hoti. Kilesamārādayo. Mārā dahanti tiṭṭhanti etesūti māradheyyā. Māreti cāveti cāti",
  "anya-e0401n5:32_54": "maccu. Maraṇameva. Maccudahati tiṭṭhati etesūti maccudheyyā. ‘‘Natthi tasmiṁ nimittaṁ’’ti",
  "anya-e0401n5:32_55": "vutte paññattidhammesupi uppādappavattamūlaṁ nimittaṁ nāma natthi. Evaṁsati, tehi",
  "anya-e0401n5:32_56": "nibbānassa aviseso āpajjatīti codanā. Taṁ pariharanto ‘‘tañhī’’tiādimāha. Viddhaṁsetvāti",
  "anya-e0401n5:32_57": "ca sādhentanti ca atthavisesa pākaṭatthāya abyāpāre byāpāra parikappanā eva. Paṇītādibhede.",
  "anya-e0401n5:32_58": "Idaṁ buddhānaṁ nibbānaṁ paṇītaṁ. Idaṁ paccekabuddhānaṁ nibbānaṁ majjhimaṁ. Idaṁ buddhasāvakānaṁ",
  "anya-e0401n5:32_59": "nibbānaṁ hīnanti bhinnaṁ na hotīti yojetabbaṁ. Nānappakārena cittaṁ nidheti etenāti",
  "anya-e0401n5:32_60": "paṇihitaṁ. ‘‘Nidhetī’’ti ārammaṇesu ninnaṁ poṇaṁ pabbhāraṁ katvā ṭhapetīti attho.",
  "anya-e0401n5:32_61": "Tathā paṇidhānapaṇidhīsu. Atthato ekaṁ āsātaṇhāya nāmaṁ. ‘‘Labbhamānāpī’’ti bhavasampatti",
  "anya-e0401n5:32_62": "bhogasampattiyo labbhamānāpi. ‘‘Pipāsavinaya dhammattā’’ti pātuṁ paribhuñjituṁ icchā",
  "anya-e0401n5:32_63": "pipāsā. Pipāsaṁ vineti vigametīti pipāsavinayo. ‘‘Vedayitasukhaṁ’’ti vedanāsukhaṁ.",
  "anya-e0401n5:32_64": "‘‘Katamaṁ taṁ āvuso’’ti pāḷipāṭhe ‘‘taṁ’’ti tasmā. ‘‘Yadettha vedayitaṁ natthī’’ti",
  "anya-e0401n5:32_65": "yasmā ettha vedayitaṁ natthi. Tasmā nibbāne sukhaṁ nāma katamanti yojanā. ‘‘Etthā’’ti",
  "anya-e0401n5:32_66": "etasmiṁ nibbāne. ‘‘Etadevetthā’’tiādimhi. ‘‘Eta devā’’ti esoeva. Yasmā ettha vedayitaṁ",
  "anya-e0401n5:32_67": "natthi. Tasmā eso vedayitassa natthibhāvo eva etthanibbāne sukhanti yojanā.",
  "anya-e0401n5:33_0": "‘‘Ettha cā’’tiādīsu. Yadetaṁ khiyyanaṁ nirujjhanaṁ atthīti sambandho. Keci pana taṁkhiyyana",
  "anya-e0401n5:33_1": "nirujjhana kriyāmattaṁ nibbānaṁ na hoti. Abhāva paññattimattaṁ hotīti vadanti. Taṁ",
  "anya-e0401n5:33_2": "paṭisedhento ‘‘na hitaṁ’’tiādimāha. ‘‘Paññattirūpaṁ’’ti paññattisabhāvo. Pāḷipāṭhe.",
  "anya-e0401n5:33_3": "‘‘Padahatī’’ti vīriyaṁ daḷhaṁ karoti. Pahito attā anenāti pahitatto. ‘‘Pahito’’ti",
  "anya-e0401n5:33_4": "padahito. Anivattabhāve ṭhapito. Pesitotipi vaṇṇenti. ‘‘Kāyenā’’ti nāmakāyena. Taṇhāvase",
  "anya-e0401n5:33_5": "vattantīti taṇhāvasikā. ‘‘Tesaṁ pī’’ti tesaṁ vādepi. Tasmiṁ khaya nirodhamatte anantaguṇā",
  "anya-e0401n5:33_6": "nāma natthīti imaṁ vādaṁ visodhetuṁ ‘‘nibbānassa cā’’tiādi vuttaṁ. ‘‘Paṭipakkhavasena",
  "anya-e0401n5:33_7": "sijjhantī’’ti etena vaṭṭadhammesu mahantaṁ ādīnavaṁ passantā eva tesaṁ nirodhe mahantaṁ",
  "anya-e0401n5:33_8": "guṇānisaṁsaṁ passantīti dīpeti. Ye pana yathāvuttaṁ khayanirodhaṁ paramatthanibbānanti",
  "anya-e0401n5:33_9": "na jānanti, tesaṁ vattabbameva natthi. Evaṁ guṇapadānaṁ gambhīrattā taṁkhayanirodhamattaṁ",
  "anya-e0401n5:33_10": "anantaguṇānaṁ vatthu na hotīti maññanti. Idāni nibbānaṁ paramaṁ sukhanti vuttaṁ.",
  "anya-e0401n5:33_11": "Kathaṁ taṁ khayanirodhamattaṁ paramasukhaṁ nāma bhaveyyāti imaṁ vādaṁ visodhetuṁ",
  "anya-e0401n5:33_12": "‘‘santisukhañcanāmā’’tiādi vuttaṁ. Atthibhikkhaveti sutte. ‘‘Nocetaṁ abhavissā’’ti",
  "anya-e0401n5:33_13": "etaṁ ajātaṁ noce santaṁ vijjamānaṁ na bhaveyya. ‘‘Nayimassā’’ti na imassa. Paccakkhabhūtaṁ",
  "anya-e0401n5:33_14": "khandhapañcakaṁ dassento ‘‘imassā’’ti vadati. Nissakkatthe ca sāmivacanaṁ. Imasmā",
  "anya-e0401n5:33_15": "jātā bhūtā katā saṅkhatā sattānaṁ nissaraṇaṁ nāma na paññāyeyyāti yojanā. Paratthapi",
  "anya-e0401n5:33_16": "esanayo. Esanayo sabbesūtiādīsu. Duccarita dhammā nāma paccaye sati, jāyanti. Asati,",
  "anya-e0401n5:33_17": "na jāyantīti evaṁ jātaṁ viya ajātampi tesaṁ atthi. Yadi ca ajātaṁ nāma natthi. Jātameva",
  "anya-e0401n5:33_18": "atthi. Evaṁsati, attani duccaritānaṁ ajātatthāya sammāpaṭipajjantānaṁpi sabbe duccarita",
  "anya-e0401n5:33_19": "dhammā attani jātāyeva siyuṁ, no ajātā. Kasmā, ajātassa nāma natthitāyātiādinā yojetabbaṁ.",
  "anya-e0401n5:34_0": "‘‘Ettāvatā’’ti , atthi bhikkhave ajātaṁtiādinā pāḷivacanena. Sabbesaṅkhārā samanti",
  "anya-e0401n5:34_1": "vūpasamanti etthāti sabbasaṅkhāra samatho. Sabbe upadhayo ettha nissajjanti ariyājanāti",
  "anya-e0401n5:34_2": "sabbupadhinissaggo. ‘‘Upalabbhamāno’’ti santilakkhaṇena ñāṇena upalabbhamāno. ‘‘Esiṁsū’’ti",
  "anya-e0401n5:34_3": "katvā esanakiccassa sikhāpattaṁ atthaṁ dassetuṁ ‘‘adhigacchiṁsū’’ti vuttaṁ.",
  "anya-e0401n5:35": "Nibbānasaṅgahānudīpanā niṭṭhitā.",
  "anya-e0401n5:36": "Rūpasaṅgahadīpaniyāanudīpanā niṭṭhitā."
}