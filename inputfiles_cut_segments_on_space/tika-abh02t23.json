{
  "tika-abh02t23:0": "6. Paṭiccasamuppādavibhaṅgo",
  "tika-abh02t23:1": "1. Suttantabhājanīyaṁ",
  "tika-abh02t23:2": "Uddesavāravaṇṇanā",
  "tika-abh02t23:3_0": "225.‘‘Vuttattā’’ti idaṁ nissakkaṁ kiṁ lakkhaṇaṁ? Hetulakkhaṇaṁ. Yadi evaṁ taṁhetuko",
  "tika-abh02t23:3_1": "vibhajjavādibhāvo āpajjati. Na hi moggaliputtatissattherena vuttattā buddhasāvakā",
  "tika-abh02t23:3_2": "vibhajjavādino ahesunti? Nayidamevaṁ. Tividho hi hetu ñāpako, kārako, sampāpakoti.",
  "tika-abh02t23:3_3": "Tesu ñāpakahetu idhādhippeto, tasmā tena mahātherena ‘‘kiṁ vādī, bhante, sammāsambuddho’’ti",
  "tika-abh02t23:3_4": "puṭṭhena ‘‘vibhajjavādī, mahārājā’’ti tadā vuttavacanena ñāyati ‘‘sammāsambuddhasāvakā",
  "tika-abh02t23:3_5": "vibhajjavādino’’ti imamatthaṁ dasseti kiṁ…pe… vuttattā…pe… vibhajjavādino’’ti. ‘‘Ahañhi,",
  "tika-abh02t23:3_6": "brāhmaṇa, vinayāya dhammaṁ desemi rāgassā’’tiādiṁ vatvā ‘‘no ca kho yaṁ tvaṁ sandhāya",
  "tika-abh02t23:3_7": "vadesī’’tiādinā (pārā. 5-9) verañjabrāhmaṇassa bhagavatā venayikādibhāvo vibhajja",
  "tika-abh02t23:3_8": "vuttoti taṁ anuvadantā sāvakāpi tathā vadantīti āha ‘‘te hi venayikādibhāvaṁ vibhajja",
  "tika-abh02t23:3_9": "vadantī’’ti. Cīvarādīnanti ādi-saddena somanassādīnaṁ saṅgaho daṭṭhabbo. Tānipi hi",
  "tika-abh02t23:3_10": "sevitabbāsevitabbabhāvena vibhajja vuttāni. Vibhajjavādiparisā vibhajjavādimaṇḍalanti",
  "tika-abh02t23:3_11": "etasmiṁ atthe yathā taṁ otiṇṇo nāma hoti, taṁdassanatthaṁ ‘‘ācariye anabbhācikkhantenā’’tiādi",
  "tika-abh02t23:3_12": "vuttaṁ. Sakasamayāvokkamādi hi paramatthato tadotāro. ‘‘Asaṁkiliṭṭhāpi avijjā atthi",
  "tika-abh02t23:3_13": "amaggavajjhā, yāya nivutā khīṇāsavāpi nāmagottādīsu ekaccaṁ na jānanti, sā kusalacittuppādesupi",
  "tika-abh02t23:3_14": "pavattatī’’ti nikāyantariyā. Taṁ sandhāyāha ‘‘avijjā puññāneñjābhisaṅkhārānaṁ hetupaccayo",
  "tika-abh02t23:3_15": "hotītiādiṁ vadanto’’ti. Upalakkhaṇañhetaṁ sahajātakoṭiyā. Ādi-saddena akusalacittenapi",
  "tika-abh02t23:3_16": "ñāṇaṁ uppajjati, yā saṁkiliṭṭhā paññāti, acetasikaṁ sīlaṁ, aviññattisaṅkhātaṁ rūpabhāvaṁ",
  "tika-abh02t23:3_17": "dussilyanti evamādiṁ saṅgaṇhāti. Parasamayāyūhanaṁ parasamaye byāpārāpattiyā. Yo",
  "tika-abh02t23:3_18": "tattha sakasamayena viruddho attho, tassa vā dīpanena siyā, parasamaye vādāropanena",
  "tika-abh02t23:3_19": "vā . Tesu purimaṁ ‘‘ācariye anabbhācikkhantenā’’ti iminā apanītanti itaraṁ dasseti",
  "tika-abh02t23:3_20": "‘‘parasamayaṁ…pe… anāyūhantenā’’ti. Asampiṇḍentenāti upacayatthaṁ sandhāya vadanti.",
  "tika-abh02t23:3_21": "Āyūhana-saddo pana upacayattho na hotīti kecivādo na sārato gahetabbo.",
  "tika-abh02t23:4_0": "Tabbipariyāyenāti yathāvinayaṁ avaṭṭhānena. Sāvajjassa anavajjatādīpanādinā kammantaraṁ",
  "tika-abh02t23:4_1": "bhindanto vināsento, āloḷento vā dhammataṁ dhammasabhāvaṁ vilometi viparītato dahati.",
  "tika-abh02t23:4_2": "Mahāpadeseti mahāapadese, buddhādayo mahante mahante apadisitvā vuttāni mahākāraṇāni.",
  "tika-abh02t23:4_3": "Mahāpadeseti vā mahāokāse, mahantāni dhammassa patiṭṭhānaṭṭhānānīti vuttaṁ hoti.",
  "tika-abh02t23:4_4": "Tatrāyaṁ vacanattho – apadisīyatīti apadeso, buddho apadeso etassāti buddhāpadeso.",
  "tika-abh02t23:4_5": "Esa nayo sesesupi. Atthato cāyaṁ mahāpadeso ‘‘sammukhā metaṁ bhagavato suta’’ntiādinā",
  "tika-abh02t23:4_6": "kenaci ābhatassa ‘‘dhammo’’ti vā ‘‘adhammo’’ti vā vinicchayane kāraṇaṁ. Kiṁ pana",
  "tika-abh02t23:4_7": "tanti? Tassa yathābhatassa suttotaraṇādi eva. Yadi evaṁ kathaṁ cattāroti? Dhammassa",
  "tika-abh02t23:4_8": "dve sampadāyo bhagavā, sāvakā ca. Tesu sāvakā saṅghagaṇapuggalavasena tividhā. Evaṁ",
  "tika-abh02t23:4_9": "‘‘amumhā mayā ayaṁ dhammo paṭiggahito’’ti apadisitabbānaṁ bhedena cattāro. Tenāha",
  "tika-abh02t23:4_10": "‘‘sammukhā metaṁ bhagavato suta’’ntiādi. Nettiyampi vuttaṁ ‘‘buddhāpadeso saṅghāpadeso",
  "tika-abh02t23:4_11": "sambahulattherāpadeso ekattherāpadeso’’ti.",
  "tika-abh02t23:5_0": "Suttasuttānulomaācariyavādaattanomatimahāpadeseti ettha tisso saṅgītiyo āruḷhāni",
  "tika-abh02t23:5_1": "tīṇi piṭakāni atthasūcanādiatthena suttaṁ. Yathāvuttassa suttassa anulomato yathāvuttā",
  "tika-abh02t23:5_2": "eva cattāro mahāpadesā suttānulomaṁ. Pāḷiyā atthagāhaṇena dhammatāyaṁ patiṭṭhāpanato",
  "tika-abh02t23:5_3": "aṭṭhakathā ācariyavādo. Nayaggāhena anubuddhiyā attano paṭibhānaṁ attanomati. Ettha",
  "tika-abh02t23:5_4": "ca suttaācariyavādaattanomatīnampi kenaci ābhatassa dhammādhammādibhāvavinicchayane",
  "tika-abh02t23:5_5": "kāraṇabhāvasabhāvato mahāpadesatā vuttāti veditabbā. Santiṭṭhati appaṭibāhanto, avilomento",
  "tika-abh02t23:5_6": "ca. Tabbipariyāyena atidhāvati. Ekassa padassa ekena pakārena atthaṁ vatvā tasseva",
  "tika-abh02t23:5_7": "puna pakārantarena atthaṁ vadanto vā aparehi pariyāyehi niddisati nāma yathā ‘‘avijjā",
  "tika-abh02t23:5_8": "dukkhasaccassa yāthāvasarasalakkhaṇaṁ paṭivijjhituṁ na detī’’tiādiṁ vatvā puna ‘‘ayaṁ",
  "tika-abh02t23:5_9": "avijjā dukkhādīsu aññāṇa’’nti vuttāpi ‘‘dukkhasaccassa ekadeso hotī’’tiādivacanaṁ.",
  "tika-abh02t23:5_10": "Atha vā hetubhāvena vuttassa atthassa puna phalabhāvena vacanaṁ tamevatthaṁ punarāvattetvā",
  "tika-abh02t23:5_11": "niddisanaṁ yathā ‘‘viññāṇapaccayā nāmarūpa’’nti vatvā puna ‘‘nāmarūpapaccayā saḷāyatana’’nti",
  "tika-abh02t23:5_12": "vacanaṁ. Atha vā ‘‘sabbametaṁ bhavacakkaṁ kammañceva vipāko ca. Kilesakammavipākavasena",
  "tika-abh02t23:5_13": "tividha’’nti ca ādinā vuttassevatthassa duvidhatividhādivibhāgadassanaṁ tamevatthaṁ",
  "tika-abh02t23:5_14": "punarāvattetvā niddisananti evamettha attho veditabbo.",
  "tika-abh02t23:6_0": "Sattavohāroti ‘‘satto’’ti samaññā. Ye hi dhamme samūhabhūte santānavasena vattamāne",
  "tika-abh02t23:6_1": "upādāya sattapaññatti, tassā tato aññathānāññathāaccantābhāvasaṅkhāte ante anupagamma",
  "tika-abh02t23:6_2": "yāthāvato saṅgahaṇaṁ, bodhanañca dhammatāyaṁ akusalassa dukkaraṁ durabhisambhavanti.",
  "tika-abh02t23:6_3": "Avijjādikassa paccayadhammassa saṅkhārādipaccayuppannadhammaṁ pati hetuādinā paccayena",
  "tika-abh02t23:6_4": "paccayabhāvo paccayākāro, paṭiccasamuppādoti attho.",
  "tika-abh02t23:7_0": "Vuttanayenāti ‘‘ācariye anabbhācikkhantenā’’tiādinā vuttanayena. Kāmañcettha sabbāpi",
  "tika-abh02t23:7_1": "atthavaṇṇanā imināva nayena kātabbā, paṭiccasamuppādavaṇṇanāya pana garutarabhāvaṁ",
  "tika-abh02t23:7_2": "dassento evaṁ vadati.",
  "tika-abh02t23:8": "Pāḷidhammanti tepiṭakabuddhavacanaṁ. Paṭiccasamuppādanti paṭiccasamuppādapāḷiṁ.",
  "tika-abh02t23:9": "Atthaṁ katvāti hitaṁ katvā. Yathāyaṁ hitāvaho hoti, evaṁ katvā. Aṭṭhiṁ katvāti vā attānaṁ atthikaṁ katvā. Sutacintāmayādiṁ ñāṇavisesaṁ. Tadaṅgavikkhambhanādinā kilesakkhayavisesaṁ.",
  "tika-abh02t23:10_0": "Bhavādīsu ādīnavappaṭicchādanato, balavūpanissayato, kammassa visesahetubhāvato ca",
  "tika-abh02t23:10_1": "vaṭṭassa mūlakāraṇaṁ avijjā. Vipākavaṭṭanimittassa kammavaṭṭassa kāraṇabhūtampi kilesavaṭṭaṁ",
  "tika-abh02t23:10_2": "avijjāmūlakanti dassanatthaṁ avijjā ādito vuttā. Taṇhāpi hi avijjāya paṭicchāditādīnave",
  "tika-abh02t23:10_3": "eva visaye assādānupassino pavattati, na aññathā. Mūlādidassanasāmaññañcāti valliyā",
  "tika-abh02t23:10_4": "mūlamajjhapariyosānassa dassanena paṭiccasamuppādassa taṁdassanasāmaññañca yojetabbaṁ,",
  "tika-abh02t23:10_5": "samantacakkhunā sabbassa diṭṭhattepi desanākāle desanāñāṇacakkhunā bodhetabbatāvasena",
  "tika-abh02t23:10_6": "ekadesadassanassa adhippetattā.",
  "tika-abh02t23:11_0": "Diṭṭhisahitāya mānasahitāya vā taṇhāya ‘‘aha’’nti, itarāya ‘‘mama’’nti abhivadato.",
  "tika-abh02t23:11_1": "‘‘Abhinandanato’’ti hi iminā sappītikāya taṇhāya pavatti dassitā. ‘‘Abhivadato’’ti",
  "tika-abh02t23:11_2": "iminā tato balavatarāya diṭṭhisahitāya mānasahitāya vā. ‘‘Ajjhosāya tiṭṭhato’’ti",
  "tika-abh02t23:11_3": "iminā pana tatopi balavatamāya diṭṭhisahitāya, kevalāya vā taṇhāya pavatti dassitā.",
  "tika-abh02t23:11_4": "Gilitvā pariniṭṭhāpetvā ṭhānañhi ajjhosānaṁ. Tappaccayanti taṇhāpaccayaṁ. Kathaṁ",
  "tika-abh02t23:11_5": "pana nandivacanena catubbidhampi upādānaṁ vuttanti āha ‘‘nanditā’’tiādi. Tattha nanditātadavippayogatāhīti",
  "tika-abh02t23:11_6": "nandibhāvena sabhāvato taṇhupādānaṁ, tāya nandiyā taṇhāya avippayogena avinābhāvena",
  "tika-abh02t23:11_7": "diṭṭhupādānaṁ vuttanti veditabbaṁ. ‘‘Diṭṭhābhinandanabhāvenā’’ti iminā diṭṭhiyāpi nandibhāvamāha.",
  "tika-abh02t23:12_0": "Paṭisandhipavattiphassādayoti paṭisandhiyaṁ pavatte ca uppannaphassamanosañcetanāviññāṇāni.",
  "tika-abh02t23:12_1": "‘‘Vipākavaṭṭabhūte’’ti ca idaṁ pavattavisesanaṁ daṭṭhabbaṁ. Vaṭṭūpatthambhakāti vaṭṭattayūpanissayā.",
  "tika-abh02t23:12_2": "Itareti akammajā. Tasminti yathāvutte āhāracatukke. Vattuṁ vaṭṭantīti taṇhānidānūpanissayato",
  "tika-abh02t23:12_3": "‘‘taṇhānidānā’’ti vattuṁ yujjanti.",
  "tika-abh02t23:13_0": "Yathā ariyamaggo antadvayavajjitamajjhimapaṭipadābhāvato ‘‘ñāyo’’ti vuccati, evaṁ",
  "tika-abh02t23:13_1": "paṭiccasamuppādopīti āha ‘‘ñāyoti maggo, soyeva vā paṭiccasamuppādo’’ti. Attano paṭivedhāya",
  "tika-abh02t23:13_2": "saṁvattati asammohapaṭivedhena paṭivijjhitabbattā. Saṁvattatīti ca nimittassa kattūpacāravasenetaṁ",
  "tika-abh02t23:13_3": "vuttaṁ yathā ‘‘ariyabhāvakarāni saccāni ariyasaccānī’’ti. Pakatiādayo heṭṭhā saccavibhaṅge",
  "tika-abh02t23:13_4": "hetuvippaṭipattikathāyaṁ dassitā eva. Akāraṇaṁ ‘‘kāraṇa’’nti gaṇhanti yathā kāpilādayo.",
  "tika-abh02t23:13_5": "Na kiñci kāraṇaṁ bujjhanti yathā taṁ aññe bālaputhujjanā. Itarāsanti majjhato paṭṭhāya",
  "tika-abh02t23:13_6": "yāva pariyosānā desanādīnaṁ tissannaṁ. Tadatthatāsambhavepīti yathāsakehi kāraṇehi",
  "tika-abh02t23:13_7": "pavattidassanatthatāsambhavepi. Atthantarasabbhāvatoti payojanantarasabbhāvato. Vuttāni",
  "tika-abh02t23:13_8": "hi aṭṭhakathāyaṁ (vibha. aṭṭha. 225) ‘‘jarāmaraṇādikassa dukkhassa attanā adhigatakāraṇasandassanatthaṁ.",
  "tika-abh02t23:13_9": "Āhāranidānavavatthāpanānusārena yāva atītaṁ addhānaṁ atiharitvā puna atītaddhato",
  "tika-abh02t23:13_10": "pabhuti hetuphalapaṭipāṭisandassanatthaṁ. Anāgataddhahetusamuṭṭhānato pabhuti anāgataddhasandassanattha’’nti",
  "tika-abh02t23:13_11": "tissannaṁ yathākkamaṁ tīṇi payojanāni.",
  "tika-abh02t23:14_0": "Taṁtaṁphalapaṭivedhoti jātiādīnaṁ jarāmaraṇāditaṁtaṁphalāvagamo. Anuvilokayatoti",
  "tika-abh02t23:14_1": "purime vikappe vipassanānimittaṁ anuvilokanaṁ, dutiye desanānimittaṁ. Kāmupādānabhūtā",
  "tika-abh02t23:14_2": "taṇhā manosañcetanāhārasaṅkhātassa bhavassa, taṁsampayuttānaṁ, tannimittānañca sesāhārānaṁ",
  "tika-abh02t23:14_3": "visesapaccayo hotīti āha ‘‘āhārataṇhādayo paccuppannaddhā’’ti. Ādi-saddena yāva viññāṇaṁ",
  "tika-abh02t23:14_4": "gahetabbaṁ. Āhārataṇhādayoti ettha paccuppannakammavaṭṭapariyāpanne āhāre gahetvā",
  "tika-abh02t23:14_5": "addhayojanaṁ katvā anāgatavipākavaṭṭapariyāpanne gahetvā yojetuṁ vuttaṁ ‘‘āhārā vā",
  "tika-abh02t23:14_6": "taṇhāya pabhāvetabbā anāgato addhā’’ti. Pabhāvetabbāti āyatiṁ uppādetabbā. Yujjatīti",
  "tika-abh02t23:14_7": "phalabhūte āhāre paccuppanne paccakkhato dassetvā ‘‘taṁnidānaṁ taṇhaṁ tassā nidāna’’ntiādinā",
  "tika-abh02t23:14_8": "phalaparamparāya kāraṇaparamparāya ca dassanaṁ tathābujjhanakānaṁ puggalānaṁ ajjhāsayānulomato,",
  "tika-abh02t23:14_9": "dhammasabhāvāvilomanato ca yuttiyā saṅgayhati. Yadi taṇhādayo atīto addhā, taṇhāggahaṇeneva",
  "tika-abh02t23:14_10": "saṅkhārāvijjā gahitāti kimatthaṁ puna te gahitāti āha ‘‘saṅkhārāvijjā tatopi atītataro",
  "tika-abh02t23:14_11": "addhā vutto saṁsārassa anādibhāvadassanattha’’nti. Atītanti vā atītatāsāmaññena atītatarampi",
  "tika-abh02t23:14_12": "saṅgahitaṁ daṭṭhabbaṁ.",
  "tika-abh02t23:15_0": "Punabbhavābhinibbattiāhārakāti punabbhavūpapattipaccayā. Iti vacanatoti evaṁ vuttavacanasabbhāvato.",
  "tika-abh02t23:15_1": "Viññāṇāhāro tāva punabbhavābhinibbattiyā hetu, itare pana kathanti āha ‘‘taṁsampayuttattā…pe…",
  "tika-abh02t23:15_2": "kabaḷīkārāhārassā’’ti. Tassa āyatiṁ punabbhavābhinibbattiāhārakā cattāro āhārāti",
  "tika-abh02t23:15_3": "sambandho. Saddhādīnaṁ upanissayatā pariccāgādikāle, rāgādīnaṁ gadhitassa bhojanādikāle.",
  "tika-abh02t23:15_4": "Tena yathākkamaṁ kusalākusalakammaviññāṇāyūhanaṁ dassitaṁ. Tasmāti yasmā āyatiṁ punabbhavābhinibbattiāhārakā",
  "tika-abh02t23:15_5": "cattāro āhārā gayhanti, tasmā. Purimoyevatthoti ‘‘āhārataṇhādayo paccuppannaddhā’’tiādinā",
  "tika-abh02t23:15_6": "vuttaattho. Atīteti atīte addhani. Tato paranti tato atītaddhato paraṁ paccuppanne",
  "tika-abh02t23:15_7": "anāgate ca addhani ‘‘saṅkhārapaccayā viññāṇa’’ntiādinā. Paccakkhānanti paccuppannabhavapariyāpannatāya",
  "tika-abh02t23:15_8": "paccakkhabhūtānaṁ. Paccuppannaṁ hetunti etarahi vattamānaṁ taṇhādikaṁ āhārādīnaṁ hetuṁ.",
  "tika-abh02t23:16_0": "Suttaṁāharati ‘‘āsavasamudayā avijjāsamudayo’’ti (ma. ni. 1.103). Vaṭṭahetunoti vipākavaṭṭahetuno,",
  "tika-abh02t23:16_1": "sakalavaṭṭahetuno vā. Akusalañhi kammaṁ kammavaṭṭassa kilesavaṭṭassa ca paccayo hotiyeva.",
  "tika-abh02t23:16_2": "‘‘Bhavataṇhāyapi hetubhūtā’’ti iminā kilesavaṭṭassāpi avijjāya paccayabhāvamāha.",
  "tika-abh02t23:16_3": "Evañcetaṁ, bhikkhave, vuccatī’’tiādinā vaṭṭasīsānampi avijjātaṇhānaṁ sappaccayatādassanāpadesena",
  "tika-abh02t23:16_4": "sabbesampi saṅkhatadhammānaṁ hetuphalaparamparāvicchedavuttiyā purimāya koṭiyā apaññāyanaṁ vibhāveti.",
  "tika-abh02t23:17_0": "Avijjaṁ taṇhā anuvattatīti dukkhe taṇhaṁ abhibhavitvā pavattiyā tato avijjāya balavabhāvamāha.",
  "tika-abh02t23:17_1": "Avijjābhibhūtā hi sattā satipi taṇhāparitassite ekantānatthasaññitaṁ attakilamathānuyogadukkhamanuyuñjanti.",
  "tika-abh02t23:17_2": "Taṇhaṁ avijjā anuvattatīti sukhe avijjaṁ abhibhavitvā pavattiyā tato taṇhāya balavabhāvamāha.",
  "tika-abh02t23:17_3": "Yadipi sāvajjasukhānubhave balavatīyeva avijjā vijjamānaādīnavaṁ paṭicchādentī tiṭṭhati,",
  "tika-abh02t23:17_4": "taṇhā pana tatopi balavataratāya satte vipulānatthasañhite anariye sukhe niyojetīti",
  "tika-abh02t23:17_5": "avijjāya tadanuvattanaṁ vuttaṁ.",
  "tika-abh02t23:18_0": "Āyatanachakkaṁ vā kāyoti sambandho. Cakkhādinissaye sesadhammeti cakkhādinissayabhūte,",
  "tika-abh02t23:18_1": "tappaṭibaddhe ca sasantānapariyāpanne dhamme. Cakkhādinissite eva katvāti cakkhādiggahaṇeneva",
  "tika-abh02t23:18_2": "gahite katvā. Cakkhādikāyanti cakkhādidhammasamūhaṁ paresaṁ pañcakkhandhaṁ. Phassena",
  "tika-abh02t23:18_3": "phuṭṭhoti ārammaṇaṁ phusantena viya uppannena sukhavedaniyena, dukkhavedaniyena ca",
  "tika-abh02t23:18_4": "phassena phuṭṭho. Phasse hi tathā uppanne taṁsamaṅgīpuggalo phuṭṭhoti vohāro hotīti.",
  "tika-abh02t23:19_0": "Yathā saḷāyatanāni phassassa visesapaccayo, evaṁ vedanāyapīti dassento ‘‘saḷāyatanānaṁ",
  "tika-abh02t23:19_1": "vedanāya visesapaccayabhāva’’nti āha. Tannissitanti saḷāyatananissitaṁ. Atītaddhāvijjātaṇhāmūlakoti",
  "tika-abh02t23:19_2": "atītaddhabhūtaavijjātaṇhāmūlako. Kāyassa bhedā kāyūpagoti ubhayatthāpi kāyasaddena",
  "tika-abh02t23:19_3": "upādinnakkhandhapañcako gahito. Tadupagatā upapajjanaṁ paṭisandhiggahaṇaṁ. Ubhayamūloti avijjātaṇhāmūlo.",
  "tika-abh02t23:20": "Anabhisamayabhūtattāti abhisamayassa paṭipakkhabhūtattā. Avijjāyāti avijjāya sati.",
  "tika-abh02t23:21_0": "Gahaṇanti gahetabbataṁ. Tasmāti yasmā sati saṅkhārasaddena āgatasaṅkhārattepi avijjāpaccayā",
  "tika-abh02t23:21_1": "saṅkhārā padhānatāya visuṁ vuttā gobalībaddañāyena, tasmā. Tattha vuttampīti saṅkhārasaddena",
  "tika-abh02t23:21_2": "āgatasaṅkhāresu vuttampi abhisaṅkharaṇakasaṅkhāraṁ vajjetvā aggahetvā itare saṅkhārā",
  "tika-abh02t23:21_3": "yojetabbā. Evañhi atthassa uddharaṇuddharitabbatādvayaṁ asaṅkarato dassitaṁ hoti.",
  "tika-abh02t23:21_4": "‘‘Idha vaṇṇetabbabhāvenā’’ti iminā avijjāpaccayā saṅkhārānaṁ satipi saṅkhārasaddena",
  "tika-abh02t23:21_5": "āgatasaṅkhārabhāve yathāvuttameva padhānabhāvaṁ ulliṅgeti. ‘‘Avijjāpaccayā saṅkhārā’’ti",
  "tika-abh02t23:21_6": "tadekadeso vuttoti sambandho. Imasmiṁ atthavikappe saṅgaṇhanavasena saṅkhārasaddena",
  "tika-abh02t23:21_7": "āgatasaṅkhārehi saṅgahitāpi avijjāpaccayā saṅkhārā idha vaṇṇetabbabhāvena padhānāti",
  "tika-abh02t23:21_8": "visuṁ gahitā, purimasmiṁ te vajjetvāti ayaṁ viseso. Tenāha ‘‘vaṇṇetabbasabbasaṅgahaṇavasena",
  "tika-abh02t23:21_9": "duvidhatā vuttā’’ti. Sāmaññato saṅgayhamānampi padhānabhāvajotanatthaṁ visuṁ gayhati",
  "tika-abh02t23:21_10": "yathā taṁ ‘‘puññañāṇasambhārā’’ti.",
  "tika-abh02t23:22_0": "Yena kusalākusaladhammā ‘‘vipākadhammā’’ti vuccanti, taṁ āyūhanaṁ, kiṁ pana tanti?",
  "tika-abh02t23:22_1": "Anupacchinnataṇhāvijjāmāne santāne sabyāpāratā. Tenāha ‘‘paṭisandhi…pe… āyūhanarasā’’ti.",
  "tika-abh02t23:22_2": "Cetanāpadhānattā pana tassa cetanākiccaṁ katvā vuttaṁ. Rāsikaraṇaṁ, āyūhananti ca",
  "tika-abh02t23:22_3": "rāsibhūtassa rūpārūpasaṅkhātassa phalassa nibbattanato vuttaṁ. ‘‘Anārammaṇatā abyākatatā’’ti",
  "tika-abh02t23:22_4": "idaṁ abyākatasseva anārammaṇattā abyākatasambandhinī anārammaṇatāti katvā vuttaṁ.",
  "tika-abh02t23:22_5": "Āyatanaṁ, ghaṭananti ca taṁtaṁdvārikadhammappavattanameva daṭṭhabbaṁ.",
  "tika-abh02t23:23": "Ananubodhādayo avijjāpadaniddese āgatā. Avijjāpadasambandhena diṭṭhivippayuttāti itthiliṅganiddeso. Asaṇṭhānattāti aviggahattā.",
  "tika-abh02t23:24_0": "Sokādīnaṁsabbhāvāti ‘‘jātipaccayā jarāmaraṇa’’nti aniṭṭhāpetvā tadanantaraṁ sokādīnampi",
  "tika-abh02t23:24_1": "vuttānaṁ vijjamānattā tesaṁ vasena aṅgabahuttappasaṅge paṭiccasamuppādaṅgānaṁ bahubhāve",
  "tika-abh02t23:24_2": "āpanne. Dvādasevāti kathaṁ dvādaseva, nanu sokādayopi dhammantarabhūtā paṭiccasamuppādadesanāyaṁ",
  "tika-abh02t23:24_3": "vuttāti? Saccaṁ vuttā, na pana aṅgantarabhāvenāti dassento ‘‘na hī’’tiādimāha. Tattha",
  "tika-abh02t23:24_4": "phalenāti phalabhūtena jarāmaraṇaṅgasaṅgahitena sokādinā. Mūlaṅgaṁ dassetunti imāya",
  "tika-abh02t23:24_5": "paṭiccasamuppādadesanāya mūlabhūtaṁ avijjaṅgaṁ socanādīhi sammohāpattikathanena dassetuṁ",
  "tika-abh02t23:24_6": "te sokādayo vuttā bhavacakkassa avicchedadassanatthaṁ. Jarāmaraṇaṁ kāraṇaṁ etesanti",
  "tika-abh02t23:24_7": "jarāmaraṇakāraṇā , sokādayo, tabbhāvo jarāmaraṇakāraṇatā. Jarāmaraṇaṁ nimittaṁ etassāti",
  "tika-abh02t23:24_8": "jarāmaraṇanimittaṁ. Taṁ tannimittānanti ettha tanti suttaṁ. Tannimittānaṁ dukkhanimittānaṁ",
  "tika-abh02t23:24_9": "sokādīnaṁ. Tato parāyāti anāgate dutiyattabhāvato parāya tatiyattabhāvādīsu paṭisandhiyā.",
  "tika-abh02t23:24_10": "Hetuhetubhūtāti kāraṇassa kāraṇabhūtā. Paṭisandhiyā hi saṅkhārā kāraṇaṁ, tesaṁ avijjā.",
  "tika-abh02t23:24_11": "Suttanti ‘‘assutavā puthujjano’’ti (ma. ni. 1.2, 17; saṁ. ni. 2.61; dha. sa. 1007)",
  "tika-abh02t23:24_12": "imaṁ suttaṁ sandhāya vadati. Avijjā sokādīnaṁ kāraṇanti dassitā assutavatāya avijjābhibhavanadīpaniyā",
  "tika-abh02t23:24_13": "taduppattivacanato. ‘‘Na sokādīnaṁ bālassa jarāmaraṇanimittatāmattassa sādhakaṁ sutta’’nti",
  "tika-abh02t23:24_14": "vuttamatthaṁ pākaṭaṁ kātuṁ ‘‘na cā’’tiādi vuttaṁ. Tena na ca jarāmaraṇanimittameva",
  "tika-abh02t23:24_15": "dukkhaṁ dukkhaṁ, atha kho avijjānimittampettha vuttanayena yojetabbanti dasseti.",
  "tika-abh02t23:24_16": "Evaṁ jarāmaraṇena sokādīnaṁ ekasaṅkhepaṁ katvā dvādaseva paṭiccasamuppādaṅgāni veditabbāni.",
  "tika-abh02t23:25_0": "Kasmā panettha jarāmaraṇantā eva desanā katā, kiṁ tato parā pavatti natthīti? No",
  "tika-abh02t23:25_1": "natthi, appahīnakilesassa hi kammato, viññāṇādipariyosānabhūtāya ca cutiyā paṭisandhipātubhāvoti",
  "tika-abh02t23:25_2": "pavattitaduparamabhūtaṁ jarāmaraṇaṁ punabbhavābhinibbattinimittaṁ. Taṁ pana kammūpapattibhavato",
  "tika-abh02t23:25_3": "jātiyā dassitattā ‘‘bhavapaccayā jātī’’ti imināva pakāsitanti na puna vuccati, na",
  "tika-abh02t23:25_4": "tato paraṁ pavattiyā abhāvato. Ekakammanibbattassa ca santānassa jarāmaraṇaṁ pariyosānaṁ.",
  "tika-abh02t23:25_5": "Sati kilesavaṭṭe kammunā tato punabbhavūpapatti, asati pana tasmiṁ ‘‘esevanto dukkhassā’’ti",
  "tika-abh02t23:25_6": "jarāmaraṇapariyosānāva desanā katā. Yasmā pana na amaraṇā jarā atthi sabbesaṁ uppattimantānaṁ",
  "tika-abh02t23:25_7": "pākānantarabhedato, na cājaraṁ maraṇaṁ apākabhedābhāvā, tasmā tadubhayamekamaṅgaṁ",
  "tika-abh02t23:25_8": "kataṁ, na nāmarūpaṁ viya ubhayaṭṭhāne ekajjhaṁ uppattiyā, saḷāyatanaṁ viya vā āyatanabhāvena",
  "tika-abh02t23:25_9": "kiccasamatāya. Yā panāyaṁ osānaṁ gatā punabbhavābhinibbatti dīpitā, tāya ‘‘viññāṇapaccayā",
  "tika-abh02t23:25_10": "nāmarūpa’’ntiādi, kilesakammābhāve tadabhāvato ‘‘avijjāpaccayā saṅkhārā’’ti evamādi",
  "tika-abh02t23:25_11": "eva vā atthato pakāsito hotīti vaṭṭattayassa anavaṭṭhānena paribbhamanaṁ dassitaṁ",
  "tika-abh02t23:25_12": "hoti. Atha vā jarāgahaṇena paripakkaparipakkatarādikkamena vattamānaṁ nāmarūpādi,",
  "tika-abh02t23:25_13": "sokādi ca gayhati, tathāssa paripākakālavattinī avijjā ca. Yathāha –",
  "tika-abh02t23:26_0": "‘‘Sa kho so, bhikkhave, kumāro vuddhimanvāya indriyānaṁ paripākamanvāya pañcahi kāmaguṇehi",
  "tika-abh02t23:26_1": "samappito samaṅgībhūto paricāreti cakkhuviññeyyehi rūpehi…pe… kāyaviññeyyehi phoṭṭhabbehi…pe…",
  "tika-abh02t23:26_2": "rajanīyehi. So cakkhunā rūpaṁ disvā piyarūpe rūpe sārajjati, appiyarūpe rūpe byāpajjati,",
  "tika-abh02t23:26_3": "anupaṭṭhitakāyasati ca viharati parittacetaso, tañca cetovimuttiṁ paññāvimuttiṁ yathābhūtaṁ",
  "tika-abh02t23:26_4": "nappajānāti, yatthassa te pāpakā akusalā dhammā aparisesā nirujjhantī’’tiādi (ma. ni. 1.408).",
  "tika-abh02t23:27_0": "Ettha hi paripakkindriyassa chasu dvāresu sarāgādiggahaṇena tadavinābhāvitāya vimuttiyā",
  "tika-abh02t23:27_1": "appajānane ca sokādīnaṁ paccayabhūtā avijjā pakāsitā. Apica ‘‘piyappabhavā sokaparidevadukkhadomanassupāyāsā’’ti",
  "tika-abh02t23:27_2": "vacanato kāmāsavabhavāsavehi, ‘‘tassa ‘ahaṁ rūpaṁ, mama rūpanti pariyuṭṭhaṭṭhāyino…pe…",
  "tika-abh02t23:27_3": "rūpavipariṇāmaññathābhāvā uppajjanti sokaparidevadukkhadomanassupāyāsā’’ti (saṁ.",
  "tika-abh02t23:27_4": "ni. 3.1) vacanato diṭṭhāsavato, ‘‘assutavā’’tiādivacanato avijjāsavato sokādīnaṁ",
  "tika-abh02t23:27_5": "pavatti dīpitāti tesaṁ hetutāya taggahaṇena gahitā āsavā. Tesaṁ sayañca jarāsabhāvatāya",
  "tika-abh02t23:27_6": "jarāgahaṇena gayhanti, tato ca ‘‘āsavasamudayā avijjāsamudayo’’ti vacanato āsavanimittāya",
  "tika-abh02t23:27_7": "ca avijjāya jarāgahaṇena gahaṇaṁ. Tato ca ‘‘avijjāpaccayā saṅkhārā’’ti āvaṭṭati bhavacakkaṁ.",
  "tika-abh02t23:27_8": "Apica ‘‘saṅkhārapaccayā viññāṇa’’nti vatvā ‘‘bhavapaccayā jātī’’ti vadantenapi bhavacakkassa",
  "tika-abh02t23:27_9": "anavaṭṭhānato paribbhamanaṁ dassitaṁ. Ettha hi viññāṇena avijjānivutassa punabbhavo",
  "tika-abh02t23:27_10": "dassito, jātiyā taṇhāya sampayuttassa, ubhayattha ubhinnaṁ anuvattamānattāti avijjātaṇhānimittaṁ",
  "tika-abh02t23:27_11": "bhavacakkaṁ anavaṭṭhānato paribbhamatīti ayamattho dīpitoti jarāmaraṇantāpi desanā",
  "tika-abh02t23:27_12": "na tato paraṁ pavattiyā abhāvaṁ sūceti atadatthattā, na ca paccayantaradassanatthameva",
  "tika-abh02t23:27_13": "puna vacananti sakkā viññātuṁ ekatreva tadubhayadesanāya tassa siddhattā. Tathā yaṁ",
  "tika-abh02t23:27_14": "kammaṁ avijjāhetukaṁ, taṁ taṇhāhetukampi. Yaṁ taṇhāhetukaṁ, taṁ avijjāhetukampi veditabbaṁ.",
  "tika-abh02t23:27_15": "Kasmā? Dvinnaṁ bhavamūlānaṁ aññamaññāvirahato. Yathā hi taṇhāpaccayā kāmupādānahetukaṁ",
  "tika-abh02t23:27_16": "kammabhavasaṅkhāraṁ vadanto na vinā bhavataṇhāya avijjā saṅkhārānaṁ paccayoti dasseti.",
  "tika-abh02t23:27_17": "Tathā tameva avijjāpaccayaṁ desento na antarena avijjāya bhavataṇhā kammabhavassa",
  "tika-abh02t23:27_18": "paccayoti. Tato ca pubbe pavattā avijjādipaccayā saṅkhārādayo , taṇhupādānādipaccayā",
  "tika-abh02t23:27_19": "bhavādayo ca, tathā taṇhāhetuupādānapaccayā bhavo, avijjāpaccayā saṅkhārā, bhavapaccayā",
  "tika-abh02t23:27_20": "jāti, saṅkhārapaccayā viññāṇaṁ, jātipaccayā jarāmaraṇaṁ, viññāṇādipaccayānāmarūpādīti",
  "tika-abh02t23:27_21": "evametesaṁ aṅgānaṁ pubbāparasambandho dassito hotīti veditabbaṁ.",
  "tika-abh02t23:28": "Uddesavāravaṇṇanā niṭṭhitā.",
  "tika-abh02t23:29": "Avijjāpadaniddesavaṇṇanā",
  "tika-abh02t23:30": "226.Pitākathīyatīti asuko asukassa pitāti pitubhāvena kathīyati. Kathiyamāno ca asandehatthaṁ aññehi mittadattehi visesetvā kathīyatīti taṁ dassento āha ‘‘dīgho…pe… datto’’ti.",
  "tika-abh02t23:31": "Yāthāvoti aviparīto. Kiccajātitoti paṭicchādanakiccato, uppajjanaṭṭhānato ca.",
  "tika-abh02t23:32": "Gahaṇakāraṇavasenāti gahaṇassa kāraṇabhāvavasena. Aññasetādīnaṁ nivattakānīti padaṁ ānetvā sambandho.",
  "tika-abh02t23:33": "Chādentiyāti chādanākārena pavattantiyā. Tathā pavattanahetu taṁsampayuttā avijjāsampayuttā dukkhārammaṇā honti.",
  "tika-abh02t23:34_0": "Tasmāti sabhāvato agambhīrattā tesaṁ duddasabhāvakaraṇī tadārammaṇatā avijjā uppajjati.",
  "tika-abh02t23:34_1": "Itaresanti nirodhamaggānaṁ. Samānepi paṇītaasaṁkilesikādibhāve sappaccayato appaccayassa",
  "tika-abh02t23:34_2": "visesaṁ dassetuṁ ‘‘maggassā’’tiādi vuttaṁ.",
  "tika-abh02t23:35": "Avijjāpadaniddesavaṇṇanā niṭṭhitā.",
  "tika-abh02t23:36": "Saṅkhārapadaniddesavaṇṇanā",
  "tika-abh02t23:37_0": "‘‘Sodhetiapuññaphalato’’ti iminā puññassa vipākadukkhavivittataṁ āha, ‘‘dukkhato’’ti",
  "tika-abh02t23:37_1": "iminā cetodukkhavivittataṁ, ‘‘saṁkilesato’’ti iminā kilesadukkhavivittataṁ. ‘‘Apuññaphalato’’ti",
  "tika-abh02t23:37_2": "vā iminā puññassa āyatiṁ hitataṁ dasseti. ‘‘Dukkhasaṁkilesato’’ti iminā pavattihitataṁ",
  "tika-abh02t23:37_3": "pavattisukhatañca dasseti. Taṁnipphādanenāti hitasukhanibbattanena. Pujjabhavanibbattako pujjanibbattako.",
  "tika-abh02t23:38": "‘‘Evamidaṁ puññaṁ pavaḍḍhatī’’tiādīsu puññaphalampi puññanti vuccatīti āha ‘‘puññupaganti bhavasampattupaga’’nti.",
  "tika-abh02t23:39_0": "Ādibhāvanāti ‘‘pathavī pathavī’’tiādinā kasiṇesu pavattabhāvanā. Pathavī pathavīti",
  "tika-abh02t23:39_1": "vā ettha iti-saddo ādiattho, pakārattho vā. Tena itarakasiṇānaṁ gahaṇaṁ. Ādibhāvanātiādibhūtā",
  "tika-abh02t23:39_2": "bhāvanā. Sā hi ‘‘parikamma’’nti vuccati. Maṇḍalakaraṇaṁ kasiṇamaṇḍalakaraṇaṁ.",
  "tika-abh02t23:40_0": "Dānavasenāti deyyadhammapariccāgavasena. Cittacetasikā dhammā dānaṁ diyyati etenāti.",
  "tika-abh02t23:40_1": "Tatthāti tesu cittacetasikesu. Dānaṁ ārabbhāti tehi nibbattiyamānaṁ pariccāgaṁ uddissa.",
  "tika-abh02t23:40_2": "Yathā vā so nippajjati, tathā ṭhapetvā. Adhikiccāti tasseva vevacanaṁ. Yathā vā sampayuttehi",
  "tika-abh02t23:40_3": "nibbattiyamānā dānakiriyā nipphattivasena adhikataṁ pāpuṇāti, tathā katvā. Cetanāvaseneva",
  "tika-abh02t23:40_4": "hi dānādikammanipphatti. Itaresūti ‘‘sīlaṁ ārabbhā’’tiādīsu.",
  "tika-abh02t23:41_0": "Asarikkhakampīti attanā asadisampi kaṭattārūpanti sambandho. Vināpi catutthajjhānavipākena.",
  "tika-abh02t23:41_1": "Rūpataṇhāsaṅkhātassāti ‘‘rūpataṇhā’’ti ettha vuttarūpataṇhamāha. Guñjanti guñjaphalaparimāṇaṁ",
  "tika-abh02t23:41_2": "dhāraṇīyavatthuṁ. Tathā taṇḍulaṁ.",
  "tika-abh02t23:42_0": "‘‘Vacanavisesamattamevā’’ti atthavisesābhāvo vuttoti atthavisesābhāvamāha ‘‘kāyadvāre",
  "tika-abh02t23:42_1": "pavattieva hi ādānādipāpanā’’ti. Purimenāti ‘‘kāyadvāre pavattā’’ti iminā. Tañhi",
  "tika-abh02t23:42_2": "pavattimattakathanato dvārūpalakkhaṇaṁ hoti. Pacchimenāti ‘‘ādānā’’divacanena.",
  "tika-abh02t23:43_0": "Kāyavacīsaṅkhāraggahaṇeti uddesaṁ sandhāyāha. Kāyavacīsañcetanāgahaṇeti niddesaṁ.",
  "tika-abh02t23:43_1": "Viññāṇassāti paṭisandhiviññāṇassa. Sahajātassa pana anantarassa ca paccayo hotiyeva.",
  "tika-abh02t23:43_2": "‘‘Kusalā vipākadhammā cā’’ti idaṁ sekkhaputhujjanasantāne abhiññācetanā idhādhippetā,",
  "tika-abh02t23:43_3": "na itarāti katvā vuttaṁ. Tena yathāvuttaabhiññācetanāpi paṭisandhiviññāṇassa paccayo",
  "tika-abh02t23:43_4": "siyā kusalasabhāvattā, vipākadhammattā vā tadaññakusalākusalacetanā viyāti dasseti.",
  "tika-abh02t23:43_5": "Tayidaṁ lokuttarakusalāya anekantikaṁ. Na hi sā paṭisandhiviññāṇassa paccayo. Atha",
  "tika-abh02t23:43_6": "vipākadāyinīti vucceyya, evampi ahosikammena anekantikaṁ. Na hi tassā vipākuppādanaṁ",
  "tika-abh02t23:43_7": "atthīti āha ‘‘na vipākuppādanena kusalatā vipākadhammatā cā’’ti. Kevalañhi yā aññesaṁ",
  "tika-abh02t23:43_8": "vipākadhammānaṁ sabyāpārā saussāhā pavatti, tadākārāvassā appahīnakilese santāne",
  "tika-abh02t23:43_9": "pavattīti vipākadhammatā, anavajjaṭṭhena kusalatā ca vuttā. Evampi yadi vipākadhammā",
  "tika-abh02t23:43_10": "abhiññācetanā, kathaṁ avipākāti? Asambhavatoti taṁ asambhavaṁ dassetuṁ ‘‘sā panā’’tiādi",
  "tika-abh02t23:43_11": "vuttaṁ. Abhiññācetanā hi yadi vipākaṁ uppādeyya, sabhūmikaṁ vā uppādeyya aññabhūmikaṁ",
  "tika-abh02t23:43_12": "vā. Tattha aññabhūmikassa tāva uppādanaṁ ayuttaṁ paccayābhāvato, tathā adassanato",
  "tika-abh02t23:43_13": "ca. Tenāha ‘‘na hī’’tiādi. Sabhūmikaṁ navattabbārammaṇaṁ vā uppādeyya parittādiārammaṇaṁ",
  "tika-abh02t23:43_14": "vā, tesu attano kammasamānārammaṇatāya rūpāvacaravipākassa dassitattā, parittādiārammaṇattā",
  "tika-abh02t23:43_15": "ca abhiññācetanāya navattabbārammaṇaṁ na uppādeyya. Tathā ekantanavattabbārammaṇattā",
  "tika-abh02t23:43_16": "rūpāvacaravipākassa parittādiārammaṇañca na uppādeyyāti ayamasambhavo. Tenāha ‘‘attanā",
  "tika-abh02t23:43_17": "sadisārammaṇañcā’’tiādi. Tattha tiṭṭhānikanti paṭisandhibhavaṅgacutivasena ṭhānattayavantaṁ.",
  "tika-abh02t23:43_18": "‘‘Pathavīkasiṇaṁ āpokasiṇa’’ntiādinā kusalena abhinnaṁ katvā vipākassa ārammaṇaṁ",
  "tika-abh02t23:43_19": "desitanti āha ‘‘cittuppādakaṇḍe…pe… vuttattā’’ti. ‘‘Rūpāvacaratikacatukkajjhānāni",
  "tika-abh02t23:43_20": "kusalato ca vipākato ca kiriyato ca catutthassa jhānassa vipāko ākāsānañcāyatanaṁ",
  "tika-abh02t23:43_21": "ākiñcaññāyatanaṁ ime dhammā navattabbā ‘‘parittārammaṇā’’tipi ‘mahaggatārammaṇā’tipi",
  "tika-abh02t23:43_22": "‘appamāṇārammaṇā’tipī’’ti vacanato rūpāvacaravipāko ekantanavattabbārammaṇoti āha",
  "tika-abh02t23:43_23": "‘‘na ca rūpāvacaravipāko parittādiārammaṇo atthī’’ti. Svāyamasambhavo parittādiārammaṇāya",
  "tika-abh02t23:43_24": "abhiññācetanāya vipākābhāvaṁ sādheti, na navattabbārammaṇāya . Navattabbārammaṇāpi",
  "tika-abh02t23:43_25": "hi sā atthīti na byāpīti vipākānuppādane tassā aññaṁ kāraṇaṁ dassetuṁ ‘‘kasiṇesu",
  "tika-abh02t23:43_26": "cā’’tiādimāha. Samādhivijambhanabhūtā abhiññā samādhissa ānisaṁsamattanti ‘‘samādhiphalasadisā’’ti",
  "tika-abh02t23:43_27": "vuttaṁ. Tassa tassa adhiṭṭhānavikubbanadibbasaddasavanādikassa yadicchitassa kiccassa",
  "tika-abh02t23:43_28": "nipphādanamattaṁ pana abhiññācetanā, na kālantaraphalā, diṭṭhadhammavedanīyaṁ viya",
  "tika-abh02t23:43_29": "nāpi vipākaphalā, atha kho yathāvuttaānisaṁsaphalā daṭṭhabbā.",
  "tika-abh02t23:44_0": "Keci pana ‘‘samānabhūmikato āsevanalābhena balavantāni jhānānīti tāni vipākaṁ denti",
  "tika-abh02t23:44_1": "samāpattibhāvato, abhiññā pana satipi jhānabhāve tadabhāvato tasmiṁ tasmiṁ ārammaṇe",
  "tika-abh02t23:44_2": "āgantukāvāti dubbalā, tasmā vipākaṁ na detī’’ti vadanti. Taṁ akāraṇaṁ punappunaṁ",
  "tika-abh02t23:44_3": "parikammavasena abhiññāyapi vasībhāvasabbhāvato. Yaṁ pana vadanti ‘‘pādakajjhāne",
  "tika-abh02t23:44_4": "attanā samānasabhāvehi javanehi laddhāsevane sammadeva vasībhāvappatte parisuddhatādiaṭṭhaṅgasamannāgamena",
  "tika-abh02t23:44_5": "sātisaye jāte abhiññā nibbattanti, tāsañca catutthajjhānikattā catutthajjhānabhūmiko",
  "tika-abh02t23:44_6": "eva vipāko nibbatteyya, so ca yathāvuttaguṇena balavatā pādakajjhāneneva katokāsena",
  "tika-abh02t23:44_7": "sijjhatīti anokāsatāya abhiññā na vipākaṁ detī’’ti. Tampi akāraṇaṁ avipākabhāvato",
  "tika-abh02t23:44_8": "tāsaṁ. Sati hi vipākadāyibhāve vipākassa anokāsacodanā yuttā, avipākatā ca tāsaṁ vuttanayā eva.",
  "tika-abh02t23:45_0": "Na hotīti viññāṇassa paccayo na hotīti. Uddhaccacetanāpi abhiññācetanāto nibbisesena",
  "tika-abh02t23:45_1": "vuttāti maññamāno ‘‘vipāke’’ti ca vacanaṁ na vipākārahatāmattavācako, atha kho vipākasabbhāvavācakoti",
  "tika-abh02t23:45_2": "āha ‘‘vicāretabba’’nti. Tathā ca vuttaṁ ‘‘na hi ‘vipāke’ti vacanaṁ vipākadhammavacanaṁ",
  "tika-abh02t23:45_3": "viya vipākārahataṁ vadatī’’ti. Tattha yaṁ vicāretabbaṁ, taṁ heṭṭhā vuttameva. Idaṁ",
  "tika-abh02t23:45_4": "panettha sanniṭṭhānaṁ – yasmā uddhaccacetanā pavattivipākameva deti, na paṭisandhivipākaṁ,",
  "tika-abh02t23:45_5": "tasmā tassā pavattivipākassa vasena vibhaṅge vipāko uddhaṭo. Ubhayavipākadāyikāya",
  "tika-abh02t23:45_6": "pana cetanāya nānākkhaṇikakammapaccayo vuccatīti tadabhāvato paṭṭhāne tassā so na",
  "tika-abh02t23:45_7": "vutto. Yaṁ pana aṭṭhakathāyaṁ ‘‘viññāṇassa paccayabhāve apanetabbā’’ti (vibha. aṭṭha.",
  "tika-abh02t23:45_8": "226 saṅkhārapadaniddesa) vuttaṁ, taṁ paṭisandhiviññāṇameva sandhāya vuttaṁ. ‘‘Evaṁ",
  "tika-abh02t23:45_9": "uddhaccacetanāpina hotī’’ti idampi viññāṇassa paccayatābhāvamattaṁ gahetvā vuttaṁ.",
  "tika-abh02t23:45_10": "Evañhettha aññamaññaṁ pāḷiyā aṭṭhakathāya ca avirodho daṭṭhabbo.",
  "tika-abh02t23:46_0": "Etthāti uddhaccacetanāya vipākadāne. Amataggapatheti evaṁnāmake pakaraṇe. ‘‘Puthujjanasantāne",
  "tika-abh02t23:46_1": "akusalā dassanena pahātabbā, sekkhasantāne bhāvanāya pahātabbā’’ti imassa atthassa",
  "tika-abh02t23:46_2": "vuttattā ‘‘puthujjanānaṁ panā’’tiādi vuttaṁ. ‘‘Na vuccantī’’ti iminā puthujjane pavattabahiddhāsaṁyojanādīnaṁ",
  "tika-abh02t23:46_3": "bhāvanāya pahātabbapariyāyābhāvaṁ dasseti. ‘‘Yadi vucceyyu’’ntiādinā tamevatthaṁ",
  "tika-abh02t23:46_4": "yuttito ca āgamato ca vibhāveti. Tattha kesañcīti sakabhaṇḍe chandarāgādīnaṁ. Kecīti",
  "tika-abh02t23:46_5": "sakkāyadiṭṭhiādayo. Kadācīti atītādike kismiñci kāle. Cattattātiādi pariyāyavacanaṁ.",
  "tika-abh02t23:46_6": "Upanissāyāti upanissayapaccaye katvā.",
  "tika-abh02t23:47_0": "Itaresanti nadassanenapahātabbānaṁ. Na ca na hontīti sambandho. Evañca katvāti yathāvuttapāḷiyaṁ",
  "tika-abh02t23:47_1": "uddhaccaggahaṇena uddhaccasahagatacittuppādo gahito, na yattha katthaci uddhaccanti",
  "tika-abh02t23:47_2": "evamatthe sati. Tanti diṭṭhiṁ. ‘‘Atītādibhāvena navattabbatte’’ti kasmā vuttaṁ, nanu",
  "tika-abh02t23:47_3": "anāgatā eva pahātabbāti? Na, uppajjanārahā nippariyāyena anāgatā nāma, pahātabbā",
  "tika-abh02t23:47_4": "pana na uppajjanārahāti tesaṁ atītādibhāvena navattabbatā vuttā. Dassanaṁ apekkhitvāti",
  "tika-abh02t23:47_5": "bhāvitaṁ dassanamaggaṁ upanidhāya. Sahāyavirahāti dassanapahātabbasaṅkhātasahakārikāraṇābhāvato.",
  "tika-abh02t23:47_6": "Vipākaṁ na janayantīti sakalakilesaparikkhaye viya ekaccaparikkhayepi tannimittaṁ",
  "tika-abh02t23:47_7": "taṁ ekaccaṁ kammaṁ na vipaccatīti adhippāyo. Vipāko vibhaṅge vuttoti paṭisandhipavattibhedaṁ",
  "tika-abh02t23:47_8": "duvidhampi vipākaṁ sandhāyāha.",
  "tika-abh02t23:48_0": "Akusalānanti yathāvuttavisesānaṁ puthujjanasantāne akusalānaṁ. Appahātabbānanti appahātabbasabhāvānaṁ",
  "tika-abh02t23:48_1": "kusalādīnaṁ. Appahātabbaviruddhasabhāvatā sāvajjatā. ‘‘Evampī’’tiādi dosantaradassanaṁ.",
  "tika-abh02t23:48_2": "Tena yadipi tesaṁ akusalānaṁ imasmiṁ tike tatiyapadasaṅgaho na siyā, navattabbatā",
  "tika-abh02t23:48_3": "pana āpajjatīti dīpeti. Sabbena sabbaṁ dhammavasena asaṅgahitassa tikadukesu navattabbatāpattīti",
  "tika-abh02t23:48_4": "āha ‘‘nāpajjatī’’ti. Idāni taṁ navattabbatānāpajjanaṁ ‘‘cittuppādakaṇḍe’’tiādinā",
  "tika-abh02t23:48_5": "kāraṇato, nidassanato ca vibhāveti. Yatthāti yasmiṁ tike. Niyogatoti niyamato ekantato.",
  "tika-abh02t23:48_6": "Tesanti padattayasaṅgahitadhammānaṁ. Yathāvuttapadesu viyāti yathāvuttesu paṭhamādīsu",
  "tika-abh02t23:48_7": "tīsu padesu. Yathā bhinditabbā cittuppādā, itare ca yathārahaṁ rāsittayavasena bhinditvā",
  "tika-abh02t23:48_8": "bhajāpitā taṁtaṁkoṭṭhāsato katā, evaṁ. Tatthāpīti catutthakoṭṭhāsepi. Bhajāpetabbeti",
  "tika-abh02t23:48_9": "navattabbabhāvaṁ bhajāpetabbe. Tadabhāvāti tassa catutthakoṭṭhāsassa abhāvā. Tathāti navattabbabhāvena.",
  "tika-abh02t23:49_0": "Uppannattike atītā, idha yathāvuttaakusalā na vuttā, apekkhitabbabhāvenārahitāpi",
  "tika-abh02t23:49_1": "taṁsabhāvānativattanato tathā vuccantīti navattabbatāpattidosaṁ pariharanto tassa",
  "tika-abh02t23:49_2": "udāharaṇaṁ tāva dassetuṁ ‘‘athavā yathā sappaṭighehī’’tiādimāha. Taṁsabhāvo cettha",
  "tika-abh02t23:49_3": "sāvajjatāvisiṭṭho dassanapahātabbabhāvābhāvo. ‘‘Evañca satī’’tiādinā imasmiṁ pakkhe",
  "tika-abh02t23:49_4": "laddhaguṇaṁ dasseti. Bhāvanāya pahātabbānanti pariyāyena nippariyāyena ca bhāvanāya",
  "tika-abh02t23:49_5": "pahātabbānaṁ, tattha purimānaṁ amukhyasabhāvattā, pacchimānaṁ avipākattā nānākkhaṇikakammapaccayatā",
  "tika-abh02t23:49_6": "na vuttāti adhippāyo. Yathā ca bhāvanāya pahātabbānaṁ nānākkhaṇikakammapaccayabhāvo",
  "tika-abh02t23:49_7": "natthi, evaṁ dassanena pahātabbānaṁ vasena tesaṁ paccayalābhopi natthīti dassento",
  "tika-abh02t23:49_8": "‘‘na ca…pe… vuttā’’ti vatvā tattha kāraṇamāha ‘‘ye hi…pe… pavattantī’’ti. Tattha",
  "tika-abh02t23:49_9": "na te dassanato uddhaṁ pavattantīti ye dassanena pahātabbapaccayā kilesā, te dassanena",
  "tika-abh02t23:49_10": "pahātabbapakkhikā evāti tesaṁ bhāvanāya pahātabbapariyāyo eva natthi, kathaṁ tesaṁ",
  "tika-abh02t23:49_11": "vasena dassanena pahātabbā bhāvanāya pahātabbānaṁ kenaci paccayena paccayoti vucceyyāti",
  "tika-abh02t23:49_12": "attho. Atha vā ye puthujjanasantāne na dassanena pahātabbā, na te paramatthato bhāvanāya",
  "tika-abh02t23:49_13": "pahātabbā. Ye pana te sekkhasantāne, na tesaṁ paccayabhūtā dassanena pahātabbā atthīti",
  "tika-abh02t23:49_14": "evampi dassanena pahātabbā bhāvanāya pahātabbānaṁ kenaci paccayena paccayoti na vuttāti",
  "tika-abh02t23:49_15": "veditabbaṁ. Yadi dassanenapahātabbapaccayā kilesā dassanapakkhikā, tappaccayaṁ uddhaccasahagataṁ",
  "tika-abh02t23:49_16": "dassanena pahātabbaṁ siyāti kathaṁ tassa ekantabhāvanāya pahātabbatā vuttāti codanaṁ",
  "tika-abh02t23:49_17": "sandhāyāha ‘‘dassanena pahātabbapaccayassā’’tiādi. Tasmāti yasmā sarāgavītarāgasantānesu",
  "tika-abh02t23:49_18": "sahāyavekallena kammassa vipākāvipākadhammatā viya puthujjanasekkhasantānesu uddhaccasahagatassa",
  "tika-abh02t23:49_19": "vuttanayena savipākāvipākatā siddhā, tasmā. Tassāti uddhaccasahagatassa. Tādisassevāti",
  "tika-abh02t23:49_20": "uddhaccasahagatabhāvena ekasabhāvassa.",
  "tika-abh02t23:50_0": "Ettha ca yaṁ ‘‘na bhāvanāya pahātabbampi atthi uddhaccasahagata’’ntiādi amataggapathe",
  "tika-abh02t23:50_1": "vuttaṁ, taṁ akāraṇaṁ, kasmā? Tassa ekantena bhāvanāya pahātabbattā. Yathāha ‘‘katame",
  "tika-abh02t23:50_2": "dhammā bhāvanāya pahātabbā? Uddhaccasahagato cittuppādo’’ti (dha. sa. 1583). Yadi",
  "tika-abh02t23:50_3": "hi uddhaccasahagataṁ na bhāvanāya pahātabbampi abhavissa, yathā atītārammaṇattike",
  "tika-abh02t23:50_4": "‘‘niyogā anāgatārammaṇā natthī’’ti vatvā ‘‘kāmāvacarakusalassa vipākato dasa cittuppādā’’tiādinā",
  "tika-abh02t23:50_5": "puna vibhajitvā vuttaṁ, evamidhāpi ‘‘katame dhammā bhāvanāya pahātabbā? Niyogā bhāvanāya",
  "tika-abh02t23:50_6": "pahātabbā natthī’’ti vatvā ‘‘uddhaccasahagato cittuppādo siyā bhāvanāya pahātabbo,",
  "tika-abh02t23:50_7": "siyā na vattabbo ‘dassanena pahātabbo’tipi ‘bhāvanāya pahātabbo’tipī’’tiādi vattabbaṁ",
  "tika-abh02t23:50_8": "siyā, na ca tathā vuttaṁ. Yā ca tamatthaṁ paṭipādentena ‘‘yadi vucceyyu’’ntiādinā",
  "tika-abh02t23:50_9": "yutti vuttā, sāpi ayutti. Kasmā? Dassanena pahātabbārammaṇānaṁ rāgadiṭṭhivicikicchuddhaccānaṁ",
  "tika-abh02t23:50_10": "dassanena pahātabbabhāvasseva icchitattā.",
  "tika-abh02t23:51_0": "Yañca ‘‘uddhaccaṁ uppajjatī’’ti uddhaccasahagatacittuppādo vuttoti dassetuṁ adhipatipaccayaniddese",
  "tika-abh02t23:51_1": "uddhaccassa anuddharaṇaṁ kāraṇabhāvena vuttaṁ, tampi akāraṇaṁ aññathāpi sāvasesapāṭhadassanato.",
  "tika-abh02t23:51_2": "Tathā hi ‘‘atīto dhammo paccuppannassa dhammassa, anāgato dhammo paccuppannassa dhammassa",
  "tika-abh02t23:51_3": "ārammaṇapaccayena paccayo’’ti (paṭṭhā. 2.18.2) etesaṁ vibhaṅge cetopariyañāṇaggahaṇaṁ",
  "tika-abh02t23:51_4": "katvā ‘‘paccuppanno dhammo paccuppannassa dhammassā’’ti imassa vibhaṅge labbhamānampi",
  "tika-abh02t23:51_5": "cetopariyañāṇaggahaṇaṁ na kataṁ.",
  "tika-abh02t23:52_0": "Sahāyabhāvo ca dassanena pahātabbānaṁ bhāvanāya pahātabbassa vipākadānaṁ pati vicāretabbo.",
  "tika-abh02t23:52_1": "Kiṁ avijjādi viya dānādīnaṁ uppattiyā eva vikuppādanasamatthatāpādanena dassanena",
  "tika-abh02t23:52_2": "pahātabbā bhāvanāya pahātabbānaṁ sahakārikāraṇaṁ honti, udāhu kileso viya kammassa",
  "tika-abh02t23:52_3": "paṭisandhidāne satīti, kiñcettha – yadi purimanayo, sotāpannādisekkhasantāne bhāvanāya",
  "tika-abh02t23:52_4": "pahātabbassa kiriyabhāvo āpajjati, sahāyavekallena avipākasabhāvatāya āpāditattā",
  "tika-abh02t23:52_5": "khīṇataṇhāvijjāmāne santāne dānādi viya. Atha dutiyo, bhāvanāya pahātabbābhimatassāpi",
  "tika-abh02t23:52_6": "dassanena pahātabbabhāvo āpajjati, paṭisandhidāne sati apāyagamanīyasabhāvānativattanato.",
  "tika-abh02t23:52_7": "Yaṁ panettha vattabbaṁ, taṁ heṭṭhā vuttameva, tasmā pāḷiyā aṭṭhakathāya ca avirujjhanavasenettha",
  "tika-abh02t23:52_8": "atthavinicchayo vuttanayeneva veditabbo.",
  "tika-abh02t23:53_0": "Sāti uddhaccacetanā. Viññāṇapaccayabhāveti sampuṇṇavipākaviññāṇapaccayabhāve. Kāraṇaṁ",
  "tika-abh02t23:53_1": "dassentoti avikalaphaluppādanādhikāre tadabhāvato yadipi uddhaccacetanā viññāṇassa",
  "tika-abh02t23:53_2": "paccayabhāve apanetabbā, avijjāya pana paccayuppannabhāve gahetabbāti imaṁ kāraṇaṁ",
  "tika-abh02t23:53_3": "dassento. Sabbāpīti vīsatipi. Tenāha ‘‘ekavīsatīti vattabba’’nti. Tanti yena kāraṇena",
  "tika-abh02t23:53_4": "saṅkhāraggahaṇena abhiññācetanāya aggahaṇaṁ, taṁ kāraṇaṁ. Itarāvacanassāpīti uddhaccacetanāvacanassāpi.",
  "tika-abh02t23:53_5": "Kiṁ pana taṁ? Viññāṇassa paccayabhāvābhāvo eva. Bhedābhāvāti kāyavacīsaṅkhāravasena",
  "tika-abh02t23:53_6": "vibhāgābhāvato. Saṁyogoti tikantarapadavasena saṁyojanaṁ, tathā saṅgahoti attho.",
  "tika-abh02t23:54_0": "Sukhasaññāya gahaṇaṁ assādananti adhippāyenāha ‘‘sukhasaññāya…pe… dassetī’’ti. ‘‘Sukhasaññāyā’’ti",
  "tika-abh02t23:54_1": "ca idaṁ karaṇatthe karaṇavacanaṁ. Vipallāso hi dukkhe sukhasaññā. Yaṁ pana aṭṭhakathāyaṁ",
  "tika-abh02t23:54_2": "‘‘aññāṇenā’’ti vuttaṁ, taṁ hetumhi karaṇavacanaṁ vipallāsassādanānaṁ avijjāya hetubhāvadassanato.",
  "tika-abh02t23:54_3": "‘‘Ratho setaparikkhāro’’tiādīsu (saṁ. ni. 5.4) parivāratthopi parikkhārasaddo hotīti",
  "tika-abh02t23:54_4": "vuttaṁ ‘‘taṇhāya parivāre’’ti. Taṇhāparivāreti ca taṇhāya kiccasādhanena saṅkhārānaṁ",
  "tika-abh02t23:54_5": "sahakārikāraṇabhāvaṁ sandhāya vuttaṁ. Parikkhāraṭṭho saṅkhāraṭṭho viya bhūsanaṭṭho",
  "tika-abh02t23:54_6": "hotīti dassento ‘‘saṅkhate alaṅkate’’ti āha. Parikkharoti yathā phaladānasamatthā",
  "tika-abh02t23:54_7": "honti, tathā saṅkharoti. Amaraṇatthāti amatatthā, nibbānatthāti attho. Dukkarakiriyāti",
  "tika-abh02t23:54_8": "pañcātapatappanādidukkaracariyā. Devabhāvāya tapo devabhāvatthaṁ tapo. Māretīti maro",
  "tika-abh02t23:54_9": "hetuatthaṁ antonītaṁ katvā. Amaṅgalampi maṅgalapariyāyena voharanti maṅgalikāti vuttaṁ",
  "tika-abh02t23:54_10": "‘‘diṭṭhe adiṭṭhasaddo viyā’’ti yathā ‘‘asive sivā’’ti.",
  "tika-abh02t23:55_0": "Papātaṁ patanadukkhasadisanti katvā vuttaṁ ‘‘jātiādipapātadukkha’’nti. Indaduddabrahmakūṭasaññitapabbatasikharappapāto",
  "tika-abh02t23:55_1": "marupapāto. Taṁ puññaphalaṁ attho payojanaṁ etassāti tadattho.",
  "tika-abh02t23:56_0": "Paribbājikāya taruṇiyā. Asavaso aserivihārī. Kilesāsucipaggharaṇena paṇḍitehi jigucchanīyaṁ.",
  "tika-abh02t23:56_1": "Rāgādipariḷāhena, kaṭukavipākatāya ca dukkhaṁ. Ārabhati karoti. Sabhayassāpi pisācanagarassa",
  "tika-abh02t23:56_2": "kāmaguṇasamiddhiyā sukhavipallāsahetubhāvo viyāti yojanā. Bhinnajātiyena avomissatā",
  "tika-abh02t23:56_3": "nirantaratā. Jarāya maraṇena ca aññathattaṁ vipariṇāmo.",
  "tika-abh02t23:57_0": "‘‘Na tāvāhaṁ pāpima parinibbāyissāmī’’ti vacanato ‘‘tāta ehi, tāva idaṁ rajjaṁ paṭipajjāhī’’tiādīsu",
  "tika-abh02t23:57_1": "yadipi parimāṇaniyamanakamapadapūraṇamattādīsupi tāva-saddo dissati, idha pana vakkhamānattāpekkho",
  "tika-abh02t23:57_2": "adhippetoti vuttaṁ ‘‘tāvāti vattabbantarāpekkho nipāto’’ti. Avijjāpaccayā pana…pe…",
  "tika-abh02t23:57_3": "dassetīti pubbenāparaṁ aṭṭhakathāyaṁ avirujjhanamāha.",
  "tika-abh02t23:58_0": "Rāgādiassādanakālesūti rāgādīnaṁ assādanakālesu. ‘‘Rāgadiṭṭhisampayuttāyā’’ti ettha",
  "tika-abh02t23:58_1": "rāgasampayuttāya tāva avijjāya yojanā hotu rāgassa assādanabhāvato, diṭṭhisampayuttāya",
  "tika-abh02t23:58_2": "pana kathanti āha ‘‘tadavippayuttā ca diṭṭhī…pe… veditabbā’’ti. Taṁsampayuttasaṅkhārassāti",
  "tika-abh02t23:58_3": "rāgādisampayuttasaṅkhārassa. Avijjārammaṇāditanti avijjāya ārammaṇāditaṁ. Ādi-saddena",
  "tika-abh02t23:58_4": "ārammaṇādhipatiārammaṇūpanissayapakatūpanissaye, anantarādike ca paccaye saṅgaṇhāti.",
  "tika-abh02t23:58_5": "Anavijjārammaṇassāti na avijjārammaṇassa avijjaṁ anārabbha pavattassa. Ārammaṇādhipatianantarādipaccayavacanesūti",
  "tika-abh02t23:58_6": "ārammaṇādhipatiārammaṇūpanissayapaccayavacanesu avuttassa anavijjārammaṇassa, anantarādipaccayavacanesu",
  "tika-abh02t23:58_7": "avuttassa paṭhamajavanassa, dvīsupi vuttassa avijjārammaṇassa dutiyādijavanassāti",
  "tika-abh02t23:58_8": "yojetabbaṁ. Anantarapaccayalābhino anantarādinā, sahajātassa hetuādinā, asahajātassa",
  "tika-abh02t23:58_9": "upanissayādinā saṅkhārassa avijjā paccayo hotīti ayamattho ‘‘yaṁ kiñcī’’tiādinā dassitoti",
  "tika-abh02t23:58_10": "veditabbaṁ. Samatikkamabhavapatthanāvasenāti avijjāsamatikkamatthāya arūpāvacarajjhānāni",
  "tika-abh02t23:58_11": "uppādentassa, avijjāsammūḷhattā arūpabhavasampattiyo patthetvā tāneva jhānāni nibbattentassāti",
  "tika-abh02t23:58_12": "puññābhisaṅkhāre vuttena nayena, vuttanayānusārenāti attho.",
  "tika-abh02t23:59_0": "Ekakāraṇavādoāpajjati yathā pakatiissarapajāpatipurisakālādivādā. Ekasmiṁyeva lokassa",
  "tika-abh02t23:59_1": "kāraṇabhūte sati tato sakalāya pavattiyā anavasesato, sabbadā ca pavattitabbaṁ apekkhitabbassa",
  "tika-abh02t23:59_2": "kāraṇantarassa abhāvato. Na cetaṁ atthi kameneva pavattiyā dassanato. Kāraṇantarāpekkhatāya",
  "tika-abh02t23:59_3": "pana ekakāraṇavādo apahato siyā ekassa ca anekasabhāvatābhāvā. Yattakā tato nibbattanti,",
  "tika-abh02t23:59_4": "sabbehi tehi samānasabhāveheva bhavitabbaṁ, na visadisehi, itarathā tassa ekabhāvo",
  "tika-abh02t23:59_5": "eva na siyāti imamatthamāha ‘‘sabbassa…pe… pattito cā’’ti. Pārisesenāti ekato ekaṁ,",
  "tika-abh02t23:59_6": "ekato anekaṁ, anekato ekanti imesu tīsu pakāresu avijjamānesu anupalabbhamānesu pārisesañāyena.",
  "tika-abh02t23:59_7": "Anekato anekanti ekasmiṁ catutthe eva ca pakāre vijjamāne. Yadidaṁ ‘‘avijjāpaccayā",
  "tika-abh02t23:59_8": "saṅkhārā, phassapaccayā vedanā’’tiādinā ekahetuphaladīpanaṁ, taṁ ettha desanāvilāsena,",
  "tika-abh02t23:59_9": "vineyyajjhāsayavasena vā dhammānaṁ padhānapākaṭāsādhāraṇabhāvavibhāvanatthanti ekahetuphaladīpanaṁ",
  "tika-abh02t23:59_10": "na nupapajjati upapajjatiyevāti dasseti ‘‘yasmā’’tiādinā.",
  "tika-abh02t23:60_0": "Yathāphassanti sukhavedanīyādicakkhusamphassāditaṁtaṁphassānurūpanti vuttaṁ hotīti",
  "tika-abh02t23:60_1": "dassento ‘‘sukhavedanīya’’ntiādiṁ vatvā ‘‘vedanāvavatthānato’’ti padassa atthaṁ dassetuṁ",
  "tika-abh02t23:60_2": "‘‘samānesū’’tiādi vuttaṁ. Tattha samānesūti avisiṭṭhesu. Phassavasenāti sukhavedanīyādiphassavasena.",
  "tika-abh02t23:60_3": "Vipariyāyābhāvatoti byattayābhāvato. Na hi kadāci sukhavedanīyaṁ phassaṁ paṭicca",
  "tika-abh02t23:60_4": "dukkhavedanā, dukkhādivedanīyaṁ vā phassaṁ paṭicca sukhavedanā uppajjati. Sukhādicakkhusamphassajādīnanti",
  "tika-abh02t23:60_5": "sukhādīnaṁ, cakkhusamphassajādīnañca vedanānaṁ. Oḷārikasukhumādīti ādi-saddena hīnapaṇītādisaṅgaho",
  "tika-abh02t23:60_6": "daṭṭhabbo. Tattha yaṁ upādāya yā vedanā ‘‘oḷārikā, hīnā’’ti vā vuccati, na taṁyeva",
  "tika-abh02t23:60_7": "upādāya tassā kadācipi sukhumatā paṇītatā vā atthīti vuttaṁ ‘‘oḷārikasukhumādisaṅkarābhāvato’’ti.",
  "tika-abh02t23:60_8": "Yathāvuttasamphassassāti sukhavedanīyādiphassassa. Sukhavedanīyaphassatoyeva sukhavedanā,",
  "tika-abh02t23:60_9": "na itaraphassato. Sukhavedanīyaphassato sukhavedanāva, na itaravedanā. Tathā sesesupīti",
  "tika-abh02t23:60_10": "ubhayapadaniyamavasena yathāphassaṁ vedanāvavatthānaṁ, yathāvedanaṁ phassavavatthānanti",
  "tika-abh02t23:60_11": "padadvayena kāraṇantarāsammissatā phalassa, phalantarāsammissatā ca kāraṇassa dassitā",
  "tika-abh02t23:60_12": "paṭhamapakkhe asaṁkiṇṇatāvavatthānanti katvā. Dutiyapakkhe pana paccayabhedabhinnena",
  "tika-abh02t23:60_13": "kāraṇavisesena phalaviseso, phalavisesena ca kāraṇaviseso nicchīyatīti ayamattho",
  "tika-abh02t23:60_14": "dassito sanniṭṭhānaṁ vavatthānanti katvā. Purimasmiñca pakkhe dhammānaṁ asaṅkarato",
  "tika-abh02t23:60_15": "vavatthānaṁ vuttaṁ, dutiyasmiñca yathāvavatthitabhāvajānananti ayametesaṁ viseso.",
  "tika-abh02t23:60_16": "Utuādayoti ādi-saddena cittavisamācārā pittavātādayopi saṅgayhanti. Ekasmiṁ dose",
  "tika-abh02t23:60_17": "kupite itarepi khobhaṁ gacchanti. Santesupi tesu semhapaṭikārena rogavūpasamato semho pākaṭoti attho.",
  "tika-abh02t23:61_0": "‘‘Bhavo’’ti vuttānaṁ saṅkhārānaṁ kāraṇassa pakāraṇaṁ, kāraṇameva vā taṇhāti āha ‘‘taṇhāya",
  "tika-abh02t23:61_1": "saṅkhārakāraṇabhāvassa vuttattā’’ti. Tassāpīti taṇhāyapi. Taṇhā hi kāmāsavo bhavāsavo",
  "tika-abh02t23:61_2": "ca. Kāmāsavabhavāsavā kāmupādānaṁ, diṭṭhāsavo itarupādānanti āha ‘‘caturupādānabhūtākāmabhavadiṭṭhāsavā’’ti.",
  "tika-abh02t23:61_3": "Te ca ‘‘upādānapaccayā bhavo’’ti vacanato upādānañca, ‘‘taṇhāpaccayā upādāna’’nti",
  "tika-abh02t23:61_4": "vacanato taṇhā ca saṅkhārassa kāraṇanti pākaṭā. Anassādanīyesu anekādīnavavokiṇṇesu",
  "tika-abh02t23:61_5": "saṅkhāresu assādānupassanā avijjāya vinā na hotīti dassento āha ‘‘assādānupassino…pe…",
  "tika-abh02t23:61_6": "dassitā hotī’’ti. Khīṇāsavassa saṅkhārābhāvatoti byatirekenapi avijjāya saṅkhārakāraṇabhāvaṁ",
  "tika-abh02t23:61_7": "vibhāveti. Ekantena hi khīṇāsavova viddasu. Etena bālānaṁ eva sambhavato avijjāya",
  "tika-abh02t23:61_8": "asādhāraṇatā vuttāti dasseti. Vatthārammaṇādīni hi itaresampi sādhāraṇāni. Vatthārammaṇataṇhupādānādīni",
  "tika-abh02t23:61_9": "viya avijjāpi puññābhisaṅkhārādīnaṁ sādhāraṇakāraṇanti codanaṁ manasi katvā āha ‘‘puññabhavādī’’tiādi.",
  "tika-abh02t23:61_10": "Tattha ādi-saddena apuññāneñjabhavā gahetabbā. Puññabhavoti puññābhisaṅkhārahetuko",
  "tika-abh02t23:61_11": "upapattibhavo. Esa nayo sesesu. Ettha ca kiccakaraṇaṭṭhānabhedena kiccavatī avijjā",
  "tika-abh02t23:61_12": "bhinditvā dassitā. Na hi yadavatthā avijjā puññābhisaṅkhārānaṁ upanissayo, tadavatthā",
  "tika-abh02t23:61_13": "eva itaresaṁ upanissayoti sakkā viññātuṁ. Ettha ca bhavādīnavappaṭicchādananti atthato",
  "tika-abh02t23:61_14": "puññābhisaṅkhārādīnaṁ taṁtaṁbhavasaṅkhātadukkhahetusabhāvānabhisamayanimittatā.",
  "tika-abh02t23:62_0": "Ṭhānanti dharamānatā adhippetāti vuttaṁ ‘‘ṭhānaviruddhoti atthitāviruddho’’ti. Ṭhānāviruddhā",
  "tika-abh02t23:62_1": "cakkhurūpādayo. ‘‘Purimacittañhī’’tiādinā ṭhānaviruddho ca udāhaṭoti āha ‘‘na idaṁ",
  "tika-abh02t23:62_2": "ekantikaṁ siyā’’ti. ‘‘Cakkhurūpādayo’’tiādinā hi parato ṭhānāviruddhā udāharīyantīti.",
  "tika-abh02t23:62_3": "Purimasippādisikkhā hi pacchā pavattamānasippādikiriyānaṁ samodhānāsambhavā ṭhānavirodhoti",
  "tika-abh02t23:62_4": "yathāvuttamatthaṁ samatthetuṁ ‘‘na ca sippādīna’’ntiādi vuttaṁ. Tattha tanti paṭisandhiādiṭhānaṁ.",
  "tika-abh02t23:62_5": "Idhāti ṭhānasabhāvakiccādiggahaṇe. Ādi-saddena ārammaṇabhūmisantānādiviruddhā gahetabbā,",
  "tika-abh02t23:62_6": "te ca anulomato gotrabhussa, gotrabhuto maggassa liṅgaparivattanādivasena ca pavattiyaṁ",
  "tika-abh02t23:62_7": "veditabbā. Namanaruppanavirodhā sabhāvaviruddho paccayoti yojanā. Tattha namanaruppananti",
  "tika-abh02t23:62_8": "arūparūpabhāvameva dasseti. Kammaṁ cetanāsabhāvaṁ, rūpaṁ ruppanasabhāvanti sabhāvaviruddhaṁ.",
  "tika-abh02t23:62_9": "Madhurambilarasādīti khīraṁ madhurarasaṁ pittupasamanaṁ madhuravipākasabhāvaṁ, dadhi",
  "tika-abh02t23:62_10": "ambilarasaṁ pittabrūhanaṁ kaṭukavipākasabhāvanti ato sabhāvavirodhā.",
  "tika-abh02t23:63_0": "Dadhiādīnīti dadhipalālāni. Bhūtiṇakassāti bhūtiṇakanāmakassa osadhivisesassa. Avī",
  "tika-abh02t23:63_1": "nāma eḷakā, tā pana yebhuyyena rattalomakā hontīti vuttaṁ ‘‘rattā eḷakā’’ti. Vipākānampi",
  "tika-abh02t23:63_2": "paccayabhāvato, avipākānampi paccayuppannabhāvato na vipākadhammavipākāpekkhā paccayapaccayuppannatāti",
  "tika-abh02t23:63_3": "vuttaṁ ‘‘vipākāyeva te ca nā’’ti. Tenāha ‘‘tasmā’’tiādi. Tadavipākānanti tassā avijjāya",
  "tika-abh02t23:63_4": "avipākabhūtānaṁ. Na na yujjati yujjati eva paccayuppannatāmattassa adhippetattā.",
  "tika-abh02t23:63_5": "Tadaviruddhānanti tāya avijjāya aviruddhānaṁ.",
  "tika-abh02t23:64_0": "Pubbāpariyavavatthānanti kāyapavattigatijātiādīnaṁ yathārahaṁ pubbāparabhāvena pavatti,",
  "tika-abh02t23:64_1": "sā pana kenaci akaṭā akaṭavidhā paṭiniyatasabhāvāti dassetuṁ niyativādinā vuttanidassanaṁ",
  "tika-abh02t23:64_2": "āharanto ‘‘acchejjasuttāvutābhejjamaṇīnaṁ viyā’’ti āha. Dutiyavikappe saṅgatīti adhiccasamuppādo",
  "tika-abh02t23:64_3": "yādicchikatā, yaṁ sandhāya ‘‘yadicchāya pavattanaṁ nivattanaṁ yadicchāyā’’tiādi vuccati.",
  "tika-abh02t23:64_4": "Bhāvoti dhammānaṁ sabhāvasiddhitā, yaṁ sandhāya vadanti ‘‘kaṇṭakassa koṭitikhiṇabhāvaṁ,",
  "tika-abh02t23:64_5": "kapiṭṭhaphalassa vaṭṭabhāvaṁ, migapakkhīnaṁ vā vicittavaṇṇasaṇṭhānāditaṁ ko abhisaṅkharoti,",
  "tika-abh02t23:64_6": "kevalaṁ sabhāvasiddhovāyaṁ viseso’’ti. Tenāha ‘‘sabbe sattā, sabbe pāṇā , sabbe bhūtā,",
  "tika-abh02t23:64_7": "sabbe jīvā avasā abalā avīriyā niyatisaṅgatibhāvapariṇatā’’ti (dī. ni. 1.168). Etehi",
  "tika-abh02t23:64_8": "vikappanehīti cutiādīsu sammūḷhatāya ‘‘satto maratī’’tiādivikappanehi kāraṇabhūtehi.",
  "tika-abh02t23:64_9": "Akusalaṁ cittaṁ katvāti ayonisomanasikāraparibrūhanena cittaṁ akusalaṁ katvā.",
  "tika-abh02t23:65_0": "Suttādidhammanti suttageyyādipariyattidhammaṁ. Pariyattidhammañhi sammadeva jānanto",
  "tika-abh02t23:65_1": "paṭipattidhammaṁ paripūretvā paṭivedhadhamme patiṭṭhahati. Tanti taṁ jānanaṁ, nibbānābhisamayoti attho.",
  "tika-abh02t23:66": "Saṅkhārapadaniddesavaṇṇanā niṭṭhitā.",
  "tika-abh02t23:67": "Viññāṇapadaniddesavaṇṇanā",
  "tika-abh02t23:68_0": "227.Yathāvuttasaṅkhārapaccayāti puññābhisaṅkhārādivuttappakārasaṅkhārapaccayā. Viññāṇādayo",
  "tika-abh02t23:68_1": "vedanāpariyosānā etarahi vipākavaṭṭabhūtā idhādhippetāti āha ‘‘taṁkammanibbattameva",
  "tika-abh02t23:68_2": "viññāṇaṁ bhavituṁ arahatī’’ti. Ayañca atthavaṇṇanā dhātukathāpāḷiyā na sametīti dassento",
  "tika-abh02t23:68_3": "‘‘dhātukathāyaṁ panā’’tiādimāha. Tattha dhātukathāyaṁ vacanato sabbaviññāṇaphassavedanāpariggaho",
  "tika-abh02t23:68_4": "kato dhātukathāyanti yojanā. Sappadesāti sāvasesā, vipākā evāti adhippāyo. Viññāṇādīsu",
  "tika-abh02t23:68_5": "hi vipākesuyeva adhippetesu yathā –",
  "tika-abh02t23:69_0": "‘‘Vipākehi dhammehi ye dhammā vippayuttā, te dhammā asaṅkhataṁ khandhato ṭhapetvā",
  "tika-abh02t23:69_1": "pañcahi khandhehi dvādasahāyatanehi terasahi dhātūhi saṅgahitā. Katihi asaṅgahitā?",
  "tika-abh02t23:69_2": "Na kehici khandhehi na kehici āyatanehi pañcahi dhātūhi asaṅgahitā’’ti (dhātu. 477) –",
  "tika-abh02t23:70_0": "Vipākavippayuttānaṁ saṅgahāsaṅgahā vissajjitā, evamidhāpi vissajjitabbaṁ siyā. Tenāha",
  "tika-abh02t23:70_1": "‘‘vipākā dhammāti imassa viya vissajjanaṁ siyā’’ti. Tasmāti yasmā vippayuttena saṅgahitāsaṅgahitapadaniddese",
  "tika-abh02t23:70_2": "nippadesāva viññāṇaphassavedanā gahitā, tasmā. Tatthāti dhātukathāyaṁ. Abhidhammabhājanīyavasenāti",
  "tika-abh02t23:70_3": "imasmiṁ paṭiccasamuppādavibhaṅge abhidhammabhājanīyavasena. Tenāha ‘‘avijjāpaccayā",
  "tika-abh02t23:70_4": "saṅkhārā cā’’tiādi. Tena yathāvuttaatthavaṇṇanā suttantabhājanīyavasena vuttāti yathādassitaṁ",
  "tika-abh02t23:70_5": "virodhaṁ pariharati. Yadi abhidhammabhājanīyavasena dhātukathāpāḷi pavattā, atha",
  "tika-abh02t23:70_6": "kasmā ‘‘kāmabhavo pañcahi khandhehi ekādasahāyatanehi sattarasahi dhātūhi saṅgahito.",
  "tika-abh02t23:70_7": "Rūpabhavo pañcahi khandhehi pañcahāyatanehi aṭṭhahi dhātūhi saṅgahito’’tiādinā (dhātu.",
  "tika-abh02t23:70_8": "67-68) upādinnakkhandhavasena bhavo vissajjitoti codanaṁ manasi katvā āha ‘‘bhavo",
  "tika-abh02t23:70_9": "pana…pe… na abhidhammabhājanīyavasena gahito’’ti. Evañca katvāti abhidhammabhājanīyavasena",
  "tika-abh02t23:70_10": "aggahitattā eva. Tatthāti dhātukathāyaṁ. Vipākañhetanti hi-saddo hetuattho. Yasmā",
  "tika-abh02t23:70_11": "yathāvuttabāttiṁsavidhaviññāṇaṁ vipākaṁ, tasmā taṁ saṅkhārapaccayanti imamatthaṁ",
  "tika-abh02t23:70_12": "dassento ‘‘viññāṇassa vipākattā’’tiādimāha.",
  "tika-abh02t23:71_0": "‘‘Somanassasahagatāneva sandhāya vutta’’nti idaṁ vicāretabbaṁ upekkhāsahagatakusalākusalajavanānantarampi",
  "tika-abh02t23:71_1": "somanassasahagatatadārammaṇassa icchitattā. Tathā hi aṭṭhakathāyaṁ ‘‘catunnaṁ pana",
  "tika-abh02t23:71_2": "duhetukakusalacittānaṁ aññatarajavanassa pariyosāne ahetukacittaṁ tadārammaṇabhāvena",
  "tika-abh02t23:71_3": "patiṭṭhātī’’ti (dha. sa. aṭṭha. 498 vipākuddhārakathā) vatvā ‘‘iṭṭhārammaṇe pana",
  "tika-abh02t23:71_4": "santīraṇampi tadārammaṇampi somanassasahagatamevā’’ti vuttaṁ. Kusalākusalañhi abhiiṭṭhampi",
  "tika-abh02t23:71_5": "ārammaṇaṁ tathābhisaṅkharaṇena kadāci na majjhattaṁ katvā na pavattati, vipākaṁ pana",
  "tika-abh02t23:71_6": "yathāsabhāvatova ārammaṇarasaṁ anubhavati. Tenāha ‘‘na sakkā vipākaṁ vañcetu’’nti.",
  "tika-abh02t23:71_7": "Kiriyajavanānaṁ pana visayābhisaṅkharaṇassa balavabhāvato tadanantarānaṁ tadārammaṇānaṁ",
  "tika-abh02t23:71_8": "yathāvisayaṁ vedanāvasena tadanuguṇatā icchitā. Ye pana kiriyajavanānantaraṁ tadārammaṇaṁ",
  "tika-abh02t23:71_9": "na icchanti, tesaṁ vattabbameva natthi. Yaṁ pana ‘‘javanena tadārammaṇaṁ niyametabba’’nti",
  "tika-abh02t23:71_10": "vuttaṁ, taṁ kusalaṁ sandhāya vuttanti ca vuttaṁ. Tasmā yathāvutto vicāretabbo. Tihetukajavanāvasāne",
  "tika-abh02t23:71_11": "ca duhetukajavanāvasāne cāti samuccayattho ca-saddo. Keci pana vibhāgaṁ akatvā ‘‘kusalajavanāvasānepi",
  "tika-abh02t23:71_12": "ahetukatadārammaṇaṁ hotīti ‘yebhuyyenā’ti vutta’’nti vadanti. Lobhacittassa vā sattānaṁ",
  "tika-abh02t23:71_13": "bahulaṁ uppajjanato ‘‘yebhuyyenā’’ti vuttaṁ. ‘‘Sakiṁ vā’’ti vacanasiliṭṭhatāvasena",
  "tika-abh02t23:71_14": "vuttaṁ yathā ‘‘aṭṭha vā dasa vā’’ti dassetuṁ ‘‘dirattatirattādīsu viya veditabba’’nti",
  "tika-abh02t23:71_15": "āha. Vā-saddassa abhāvāti suyyamānassa vā-saddassa abhāvena vuttaṁ. Atthato pana",
  "tika-abh02t23:71_16": "tatthāpi vā-saddo labbhateva. Tirattaṁ pana vāsādike labbhamāne diratte vattabbameva",
  "tika-abh02t23:71_17": "natthīti dirattaggahaṇaṁ visuṁ na yojetīti adhippāyena ‘‘vacanasiliṭṭhatāmattenā’’ti",
  "tika-abh02t23:71_18": "vuttaṁ. Kevalaṁ ‘‘tiratta’’nti vutte aññattha vāsādinā antaritampi tirattaṁ gaṇheyya,",
  "tika-abh02t23:71_19": "dirattavisiṭṭhaṁ pana tirattaṁ vuccamānaṁ tena anantaritameva tirattaṁ dīpetīti āha",
  "tika-abh02t23:71_20": "‘‘nirantaratirattadassanatthaṁ vā’’ti. Balavarūpādike ārammaṇeti atimahati rūpādiārammaṇe.",
  "tika-abh02t23:71_21": "‘‘Adhippāyo’’ti etena ekacittakkhaṇāyukepi visaye kadāci tadārammaṇaṁ uppajjeyyāti",
  "tika-abh02t23:71_22": "‘‘sakiṁ evā’’tiādinā vuttamatthaṁ ulliṅgeti. ‘‘Sabbadvāresu tadārammaṇe dve eva cittavārā",
  "tika-abh02t23:71_23": "āgatā’’ti vuttattā ayampi attho vicāretvā gahetabbo. Anurūpāya paṭisandhiyāti attano",
  "tika-abh02t23:71_24": "attano anucchavikena paṭisandhānakiccena.",
  "tika-abh02t23:72_0": "‘‘Kati paṭisandhiyo, kati paṭisandhicittānī’’tiādinā paṭisandhivicāro parato vitthārato",
  "tika-abh02t23:72_1": "kathīyatīti āha ‘‘paṭisandhikathā mahāvisayāti katvā pavattimeva tāva dassento’’ti.",
  "tika-abh02t23:72_2": "Ahetukadvayādīnanti ādi-saddena mahāvipākamahaggatavipāke saṅgaṇhāti. Dvāraniyamāniyamāvacananti",
  "tika-abh02t23:72_3": "dvārassa niyatāniyatāvacanaṁ, niyatadvāraṁ aniyatadvāranti vā avacananti attho. Anuppattitoti",
  "tika-abh02t23:72_4": "na uppajjanato. Yadipi ‘‘anurūpāya paṭisandhiyā’’ti paṭisandhipi heṭṭhā gahitā, ‘‘pavattiyaṁ",
  "tika-abh02t23:72_5": "panā’’ti adhikatattā pana pavattiyeva paccāmaṭṭhā. Paccayuppannabhāvena paṭhamuddiṭṭhāni",
  "tika-abh02t23:72_6": "sabbānipi lokiyavipākacittāni anvādesaṁ arahantīti āha ‘‘tatrassāti pavattiyaṁ bāttiṁsavidhassā’’ti.",
  "tika-abh02t23:73_0": "Yathā kāmāvacarapaṭisandhiviññāṇasaṅkhātassa bījassa abhāvepi rūpabhave cakkhusotindriyapavattiānubhāvato",
  "tika-abh02t23:73_1": "cakkhusotaviññāṇānaṁ sambhavo, evaṁ teneva kāraṇena sampaṭicchanādīnampi tattha sambhavoti",
  "tika-abh02t23:73_2": "dassento ‘‘indriyapavattiānubhāvato evā’’tiādimāha. Tattha cakkhusotadvārabhedenāti",
  "tika-abh02t23:73_3": "cakkhusotadvāravisesena bhavitabbanti sambandho. Tassāti cakkhusotadvārassa. Dvāravantāpekkho",
  "tika-abh02t23:73_4": "dvārabhāvoti āha ‘‘viññāṇavīthibhedāyattattā’’ti. Tasmiñca satīti tasmiṁ dvārabhede",
  "tika-abh02t23:73_5": "vīthibhede ca sati. Bhāvoti uppatti. Janakaṁ anubandhati nāmāti taṁsadise tabbohāraṁ katvā vuttaṁ.",
  "tika-abh02t23:74_0": "Idaṁ pana vatvāti rūpārūpāvacaradhamme ārabbha tadārammaṇānuppattiṁ vatvā. Bhāvanāyāti",
  "tika-abh02t23:74_1": "akusalabhāvanāya saṁkilesavaḍḍhanena, saṁkiliṭṭhasamādhānenāti attho. Tathā hi lobhadosasahagatacittuppādepi",
  "tika-abh02t23:74_2": "samādhi ‘‘avaṭṭhiti avisāhāro avikkhepo avisāhaṭamānasatā’’tiādinā (dha. sa. 11)",
  "tika-abh02t23:74_3": "niddiṭṭho. Avatthubhāvadassanatthanti aṭṭhānabhāvadassanatthaṁ, anārammaṇabhāvadassanatthanti attho.",
  "tika-abh02t23:75_0": "‘‘Kena katthā’’ti padassa ‘‘kena cittena kasmiṁ bhave’’ti saṅkhepena vuttamatthaṁ",
  "tika-abh02t23:75_1": "vitthārato dassetuṁ ‘‘ekūnavīsatī’’tiādi vuttaṁ. Tattha tena tena cittenāti tena",
  "tika-abh02t23:75_2": "tena ahetukadvayādicittena saddhiṁ pavattamānā paṭisandhikkhaṇe rūpārūpadhammā ekūnavīsati",
  "tika-abh02t23:75_3": "paṭisandhiyoti yojanā. Tena tena cittena sahajātādipaccayatāya hetubhūtena, karaṇabhūtena",
  "tika-abh02t23:75_4": "vā. Tattha tattha bhave.",
  "tika-abh02t23:76_0": "Anussaraṇattho byāpāro anussaraṇabyāpāro. Kecīti dhammasirittheraṁ sandhāya vadati.",
  "tika-abh02t23:76_1": "Tīsu javanavāresu…pe… bhavitabbanti kammādiupaṭṭhānassa parato tīhi javanavārehi",
  "tika-abh02t23:76_2": "pavattitabbanti attho. Tenāha ‘‘aneka…pe… abhippalambanañca hotī’’ti. Tasmāti yasmā",
  "tika-abh02t23:76_3": "ekajavanavārasseva kammādiupaṭṭhānena maraṇaṁ na sambhavati, tasmā. Phoṭṭhabbassāti",
  "tika-abh02t23:76_4": "pahāraphoṭṭhabbassa . Bhavaṅgacitte vattamāne, antarantarā pañcadvāravīthiyā vā vattamānāya",
  "tika-abh02t23:76_5": "phoṭṭhabbasamāyoge paṭhamaṁ kāyadvārāvajjanuppatti yuttā, tathāpi kismiñci cintiyamāne",
  "tika-abh02t23:76_6": "tamevārabbha ekasmiṁ javanavāre pavatte pacchā kāyadvārāvajjanuppatti siyā cittassa",
  "tika-abh02t23:76_7": "lahuparivattibhāvatoti kecivādassa adhippāyo. Yathā niddāyantassa phoṭṭhabbasamāyogena",
  "tika-abh02t23:76_8": "pabujjhanakāle manodvārāvajjanameva āvaṭṭeti, na kāyadvārāvajjanaṁ. ‘‘Pañcahi viññāṇehi",
  "tika-abh02t23:76_9": "na paṭibujjhatī’’ti (vibha. 751) hi vuttaṁ. Evaṁsampadaṁ vā etaṁ daṭṭhabbaṁ. Lahukapaccupaṭṭhānanti",
  "tika-abh02t23:76_10": "lahuupaṭṭhānaṁ. Manodvārassa visayo kammādiko. Lahukatāti lahupaṭṭhānatā. Rūpānanti",
  "tika-abh02t23:76_11": "cakkhādirūpadhammānaṁ. Visayabhāvepīti rūpāyatanādivisayasabbhāvepi. Yesaṁ visayo",
  "tika-abh02t23:76_12": "atthīti yesaṁ nippariyāyena visayo atthi. Taṁdassanatthamevāti tesaṁ sārammaṇānaṁyeva",
  "tika-abh02t23:76_13": "dassanatthaṁ. Tenāti tasmā.",
  "tika-abh02t23:77": "‘‘Bhūmicittuppādādivasenā’’ti idaṁ kammaṁ sandhāya vuttaṁ, kammanimittassapi vasena labbhateva tassa chaḷārammaṇabhāvato. Gatinimittassa pana pabhedo nīlādikoyeva.",
  "tika-abh02t23:78_0": "Anupacchinnesu maggena appahīnesu. Tañca kammādiṁ. Bhavantaraninnāditā cittasantānassa",
  "tika-abh02t23:78_1": "bhavapatthanāya tathābhisaṅkhatattā. Yasmiñhi cittasantāne puññādicetanāya viya bhavapatthanāya",
  "tika-abh02t23:78_2": "paribhāvanā anupacchinnā, tattheva bhavantarapariyāpannacittuppatti. Taṁ pana cittaṁ",
  "tika-abh02t23:78_3": "tathā uppajjamānaṁ tāya vināmitaṁ viya hotīti vuttaṁ ‘‘anupacchinnakilesabalavināmita’’nti.",
  "tika-abh02t23:78_4": "Sabbatthāti sugatiduggatīsu. Itarāyāti sugatipaṭisandhininnāya cutiyā. ‘‘Nicchinantī’’ti",
  "tika-abh02t23:78_5": "vuttassa nicchayassa nibandhanaṁ āgamaṁ dassento ‘‘nimittassādagadhitaṁ vā’’tiādimāha.",
  "tika-abh02t23:79": "Akusale hi duggatūpanissaye niyamite kusalaṁ sugatūpanissayoti niyamitameva hotīti.",
  "tika-abh02t23:80_0": "Aniṭṭhaṁ ārammaṇaṁ āha yato duggatipaṭisandhi dassīyatīti adhippāyo. Yadi evaṁ ‘‘rāgādihetubhūta’’nti",
  "tika-abh02t23:80_1": "kasmā vuttanti āha ‘‘tampi hi…pe… hotī’’ti. Tampīti aniṭṭhārammaṇampi. Yasmā pana",
  "tika-abh02t23:80_2": "hīnaṁ ārammaṇanti ārammaṇabhūtakammanimittaṁ adhippetaṁ, tasmā ‘‘akusalavipākajanakakammasahajātānaṁ",
  "tika-abh02t23:80_3": "vā’’tiādi vuttaṁ. Kammanimittabhūtañhi ārammaṇaṁ yaṁ vipākassa janakaṁ kammaṁ, tena",
  "tika-abh02t23:80_4": "sahajātānaṁ, tassa kammassa sadisāsannajavanasahajātānañca rāgādīnaṁ ārammaṇapaccayasaṅkhāto",
  "tika-abh02t23:80_5": "hetu hoti, so eva cassa hīnabhāvoti dassetuṁ ‘‘tañhī’’tiādi vuttaṁ. Kammavasena aniṭṭhanti",
  "tika-abh02t23:80_6": "hīnassa akusalakammassa ārammaṇato ārammaṇatāvasena hīnanti katvā aniṭṭhaṁ, sabhāvena",
  "tika-abh02t23:80_7": "iṭṭhampīti adhippāyo. ‘‘Aññathā cā’’tiādinā kammanimittārammaṇassa akusalavipākassa",
  "tika-abh02t23:80_8": "na sambhavoti dasseti. Āsannakatakammārammaṇasantatiyanti āsannakatassa kammassa",
  "tika-abh02t23:80_9": "ārammaṇasantāne. Taṁsadisanti yathāvuttakammārammaṇasadisaṁ. Paṭisandhiārammaṇūpaṭṭhāpakanti",
  "tika-abh02t23:80_10": "paṭisandhiyā ārammaṇassa upaṭṭhāpakaṁ. Cutiāsannajavanānaṁ paṭisandhijanakatte ayamattho",
  "tika-abh02t23:80_11": "labbheyyāti codanaṁ manasi katvā āha ‘‘na ca paṭisandhiyā’’tiādi. Taṁsamānavīthiyanti",
  "tika-abh02t23:80_12": "tāya paṭisandhiyā ekavīthiyaṁ. Na assāditānīti assādanabhūtāya taṇhāya na āmaṭṭhāni.",
  "tika-abh02t23:81_0": "Samattāti paripuṇṇā, pariyattā vā. ‘‘Maraṇakāle…pe… samādinnā’’ti vacanato yathāvuttacutiāsannajavanānaṁ",
  "tika-abh02t23:81_1": "paṭisandhidānaṁ siddhanti codanaṁ sandhāyāha ‘‘na ca dubbalehī’’tiādi. ‘‘Vakkhati",
  "tika-abh02t23:81_2": "cā’’tiādinā vuttamevatthaṁ upacayena pākaṭataraṁ karoti. Ñāṇavatthuvibhaṅgavaṇṇanāyañhi",
  "tika-abh02t23:81_3": "‘‘pañcahi viññāṇehi na kañci dhammaṁ paṭivijānātī’’ti padānaṁ atthaṁ vivaranto vakkhati",
  "tika-abh02t23:81_4": "‘‘sabbampi…pe… paṭikkhittānī’’ti. Tattha paṭivijānanādīti ādi-saddena iriyāpathakappanakāyavacīkammupaṭṭhāpanakusalākusaladhammasamādānasamāpajjanavuṭṭhānāni",
  "tika-abh02t23:81_5": "saṅgaṇhāti. Upapajjanasupinadassanādīnaṁ manodvārikacitteneva pavatti pākaṭāti tāni",
  "tika-abh02t23:81_6": "bahi karonto ‘‘cavanapariyosānaṁ kicca’’nti āha. Sahajavanakānīti javanasahitāni,",
  "tika-abh02t23:81_7": "pañcadvārikajavanehi saddhinti attho.",
  "tika-abh02t23:82_0": "Tatthāti ‘‘pañcahi viññāṇehi na kañci dhammaṁ paṭivijānātī’’ti pāḷivaṇṇanāyaṁ. Na",
  "tika-abh02t23:82_1": "kañci dhammaṁ paṭivijānātīti ettha na sabbe rūpādidhammā dhammaggahaṇena gahitāti",
  "tika-abh02t23:82_2": "yathādhippetadhammadassanatthaṁ ‘‘manopubbaṅgamā dhammāti (dha. pa. 1-2) evaṁ vuttaṁ",
  "tika-abh02t23:82_3": "ekampi kusalaṁ vā akusalaṁ vā na paṭivijānātī’’ti aṭṭhakathāyaṁ vuttanti dassetvā",
  "tika-abh02t23:82_4": "tassa atthaṁ vivaranto ‘‘yesa’’ntiādimāha. Tassattho – yesaṁ kusalākusaladhammānaṁ",
  "tika-abh02t23:82_5": "paṭivibhāvanappavattiyā siddhā vipākadhammatā yonisomanasikāraayonisomanasikārasamuṭṭhānā,",
  "tika-abh02t23:82_6": "yāya sukhaṁ vā dukkhaṁ vā taṁsantāne anveti anugacchati, pañcaviññāṇānaṁ sā vipākadhammatā",
  "tika-abh02t23:82_7": "paṭikkhittā paṭisedhitāti. Tādisamevāti kusalākusaladhammapaṭivijānanasadisameva.",
  "tika-abh02t23:82_8": "Yadi pañcadvāre yathāvuttakiccassa karaṇe sahajavanakāni vīthicittāni paṭikkhittāni,",
  "tika-abh02t23:82_9": "kathaṁ tattha cavanupapajjanāni sambhavantīti codanaṁ sandhāyāha ‘‘tadārammaṇānantaraṁ",
  "tika-abh02t23:82_10": "panā’’tiādi. Nippariyāyena manodvārikabhāvo manodvārāvajjanuppattipubbakoti tadabhāvenāha",
  "tika-abh02t23:82_11": "‘‘iminā adhippāyenā’’ti. Avasesekacittakkhaṇāyuke rūpādimhīti yojanā.",
  "tika-abh02t23:83_0": "Upacāro viya daṭṭhabbā samānārammaṇattā, upapattinimittattā ca. Kecīti dhammasirittheraṁ",
  "tika-abh02t23:83_1": "sandhāya vadati. Mahaggatāvasānaṁ vadantīti yathāpaccayaṁ mahaggatasamāpattiṁ samāpajjitvā",
  "tika-abh02t23:83_2": "vuṭṭhitassa sā vīthi uppajjati, tato cuticittaṁ hotīti vadanti. Atītārammaṇā ekādasavidhāti",
  "tika-abh02t23:83_3": "nava kāmāvacarasugaticutiyo, dve viññāṇañcāyatananevasaññānāsaññāyatanaāruppacutiyoti",
  "tika-abh02t23:83_4": "evaṁ atītārammaṇā ekādasavidhā sugaticutiyo. Pañca rūpāvacarā, vuttāvasesā dve arūpāvacarāti",
  "tika-abh02t23:83_5": "navattabbārammaṇā sattavidhā cutiyo. Duggaticuti pana parato vuccatīti idha na gahitā.",
  "tika-abh02t23:83_6": "Tathā hi vakkhati ‘‘duggaticutiyā pana…pe… na dassitā’’ti.",
  "tika-abh02t23:84_0": "Evamādiketi ādi-saddena ‘‘suddhāya vā javanavīthiyā’’tiādivacanaṁ saṅgaṇhāti. Tathā",
  "tika-abh02t23:84_1": "hi vuttaṁ ‘‘suddhāya vāti mahaggatakammanimittārammaṇāya javanavīthiyā’’ti. ‘‘Viññāyatī’’ti",
  "tika-abh02t23:84_2": "iminā yadipi ‘‘pathavīkasiṇādī’’tiādisaddena arūpāvacarajjhānārammaṇassāpi saṅgaho",
  "tika-abh02t23:84_3": "sambhavati, ‘‘cakkhusotānaṁ vā’’ti pana dvāradvayasseva vasena vikappantarakaraṇaṁ",
  "tika-abh02t23:84_4": "yathādhippetassa atthassa ñāpakanti dasseti. Ñāpakañca nāma agatikā gatīti yathāvuttaṁ",
  "tika-abh02t23:84_5": "ñāpakaṁ asambhāvento ‘‘athāpī’’tiādimāha. Yo yattha sambhavati, tassa yojanā yathāsambhavayojanā,",
  "tika-abh02t23:84_6": "tāya. Ayampi paṭisandhīti āruppacutiyā anantaraṁ paṭisandhiṁ vadati. Tatthevāti ‘‘pathavīkasiṇādikaṁ",
  "tika-abh02t23:84_7": "vā nimitta’’nti vutte paṭhame vikappe eva. Heṭṭhimā heṭṭhimā paṭisandhi natthīti",
  "tika-abh02t23:84_8": "yojanā. Tenāti tasmā. Tatoti catutthāruppacutito. Tatthevāti catutthāruppe eva. Atītārammaṇā",
  "tika-abh02t23:84_9": "paṭisandhi, tato catutthāruppacutito kāmāvacare atītapaccuppannārammaṇā paṭisandhi.",
  "tika-abh02t23:84_10": "Itarāhīti āruppacutīhi. Dutiyā āruppapaṭisandhi atītārammaṇā, itarā navattabbārammaṇāti",
  "tika-abh02t23:84_11": "āha ‘‘yathāsambhava’’nti. Atītapaccuppannārammaṇā ca kāmāvacarapaṭisandhīti etthāpi",
  "tika-abh02t23:84_12": "itarāhīti sambandho. Sabbattha ca ‘‘yojetabbā’’ti sambandhitabbaṁ. Imassa visesassāti",
  "tika-abh02t23:84_13": "‘‘tenā’’tiādinā yathāvuttassa visesassa. Visuṁ uddharaṇaṁ kataṁ adhikavacanamaññamatthaṁ bodhetīti.",
  "tika-abh02t23:85_0": "Ārammaṇavasenaekavidhāyāti atītārammaṇatāvasena ekavidhāya. Duvidhāti atītārammaṇā,",
  "tika-abh02t23:85_1": "paccuppannārammaṇā cāti dvippakārā. Duggaticutiyā ārammaṇavasena ‘‘ekavidhāyā’’ti",
  "tika-abh02t23:85_2": "padaṁ ānetvā yojetabbaṁ. Atītapaccuppannārammaṇatāya dvippakārā kāmāvacarapaṭisandhi,",
  "tika-abh02t23:85_3": "navattabbārammaṇatāya ekappakārā rūpāvacarapaṭisandhi, navattabbātītārammaṇatāya",
  "tika-abh02t23:85_4": "dvippakārā āruppapaṭisandhīti āha ‘‘dviekadvippakārānaṁ kāmarūpāruppānaṁ vasenā’’ti.",
  "tika-abh02t23:85_5": "‘‘Tathevā’’ti iminā ‘‘dviekadvippakārānaṁ kāmarūpāruppānaṁ vasenā’’ti padadvayaṁ",
  "tika-abh02t23:85_6": "ākaḍḍhati. Duvidhāyāti navattabbātītārammaṇatāvasena duvidhāya. Paccekanti visuṁ",
  "tika-abh02t23:85_7": "visuṁ. Dvinnaṁ dvinnaṁ kāmāruppānanti etthāyaṁ yojanā – navattabbārammaṇāya āruppacutiyā",
  "tika-abh02t23:85_8": "anantarā atītārammaṇā paccuppannārammaṇā ca dve kāmapaṭisandhī, navattabbārammaṇā",
  "tika-abh02t23:85_9": "atītārammaṇā ca dve āruppapaṭisandhī, tathā atītārammaṇāyapīti imāsaṁ vasena aṭṭhavidhā.",
  "tika-abh02t23:86_0": "‘‘Dvidvī’’ti gāthāya vuttamevatthaṁ sukhaggahaṇatthaṁ saṅgahetvā dasseti. Yadipi",
  "tika-abh02t23:86_1": "‘‘kammassa katattā’’tiādināpi kammassa vipākānaṁ upanissayapaccayabhāvo gahitoyeva",
  "tika-abh02t23:86_2": "hoti, ‘‘kusalākusalaṁ kamma’’ntiādinā pana visuṁ upanissayapaccayabhāvo dassīyatīti",
  "tika-abh02t23:86_3": "‘‘kāmāvacarassa…pe… ādinā nānākkhaṇikakammapaccayabhāvo dassitappakāro’’ti āha.",
  "tika-abh02t23:87_0": "Ādinā vimissaviññāṇenāti ekassa bhavassa ādibhūtena rūpavimissena paṭisandhiviññāṇena.",
  "tika-abh02t23:87_1": "Aññatthāti saṁsedajaopapātikayoniyaṁ. Avacanaṁ paṭikkhepaṁ maññamāno ‘‘gandharasāhārānaṁ",
  "tika-abh02t23:87_2": "paṭikkhittattā’’ti vatvā sabbena sabbaṁ rūpabhave te natthīti adhippāyenāha ‘‘cakkhusotavatthusattakajīvitachakkabhāvepī’’ti.",
  "tika-abh02t23:87_3": "Pāḷiyanti dhammahadayavibhaṅgapāḷiyaṁ. Pañcāyatanānīti cakkhusotamanarūpadhammāyatanāni.",
  "tika-abh02t23:87_4": "Pañca dhātuyoti tā eva pañca dhātuyo. Vuttañhi – ‘‘rūpadhātuyā upapattikkhaṇe katamāni",
  "tika-abh02t23:87_5": "pañcāyatanāni pātubhavanti? Cakkhāyatanaṁ rūpāyatanaṁ sotāyatanaṁ manāyatanaṁ dhammāyatanaṁ.",
  "tika-abh02t23:87_6": "Imāni pañcāyatanāni pātubhavanti. Katamā pañca dhātuyo pātubhavanti? Cakkhudhātu…pe…",
  "tika-abh02t23:87_7": "dhammadhātu. Imā pañca dhātuyo pātubhavantī’’ti (vibha. 1016). Cha āyatanāni saddāyatanena",
  "tika-abh02t23:87_8": "saddhiṁ tāniyeva. Nava dhātuyoti cakkhurūpacakkhuviññāṇasotasaddasotaviññāṇamanodhammamanoviññāṇadhātuyo.",
  "tika-abh02t23:87_9": "Sabbasaṅgahavasenāti anavasesapariggahavasena. Tatthāti rūpadhātuyaṁ. ‘‘Kathāvatthumhi",
  "tika-abh02t23:87_10": "cā’’tiādinā na kevalaṁ dhammahadayavibhaṅgapāḷiyaṁyeva, atha kho pakaraṇantarepi",
  "tika-abh02t23:87_11": "gandhādayo paṭikkhittāti dasseti. Tattha ghānāyatanādīnaṁviyāti sadisūdāharaṇadassanaṁ.",
  "tika-abh02t23:87_12": "Yathā ghānāyatanādīnaṁ tattha rūpabhave bhāvo atthi, tā paṭikkhittā, evaṁ gandhāyatanādīnañcāti.",
  "tika-abh02t23:87_13": "Atthi tattha ghānāyatananti pucchā sakavādissa. Yañhi tattha āyatanaṁ natthi, tassa",
  "tika-abh02t23:87_14": "vasenāyaṁ codanā. Tato paravādī yaṁ tattha ajjhattikānaṁ tiṇṇaṁ āyatanānaṁ ghānādikaṁ",
  "tika-abh02t23:87_15": "saṇṭhānanimittaṁ, tadeva āyatananti laddhiyā ‘‘āmantā’’ti paṭijānāti. Bāhirānaṁ gandhāyatanādīnaṁ",
  "tika-abh02t23:87_16": "vasena puṭṭho yasmā ghānappasādādayo tattha na icchati, tasmā tesaṁ gocaraṁ paṭisedhento",
  "tika-abh02t23:87_17": "‘‘na hevaṁ vattabbe’’ti paṭikkhipati. Ādi-saddena ‘‘atthi tattha jivhāyatananti?",
  "tika-abh02t23:87_18": "Āmantā. Atthi tattha rasāyatananti? Na hevaṁ vattabbe’’tiādinayappavattānaṁ anulomapaṭilomasaṁsandanapañhādīnaṁ",
  "tika-abh02t23:87_19": "saṅgaho daṭṭhabbo. Aphoṭṭhabbāyatanānanti phoṭṭhabbāyatanabhāvarahitānaṁ, aphoṭṭhabbasabhāvānanti attho.",
  "tika-abh02t23:88_0": "Idāni anāyatanasabhāve gandharase paṭijānitvāpi dosaṁ vadanto ‘‘yadi cā’’tiādimāha.",
  "tika-abh02t23:88_1": "Avacane natthi kāraṇaṁ yathādhammasāsane abhidhamme, tesaṁ vā nisattanijjīvasabhāvattāti",
  "tika-abh02t23:88_2": "adhippāyo. Yathā ca dhātubhāvo, evaṁ dhammabhāvo ca tesaṁ ekantiko, tathā āyatanabhāvo",
  "tika-abh02t23:88_3": "cāti sabbathāpi tattha vijjamānānaṁ gandharasānaṁ āyatanesu avacane kāraṇaṁ natthīti",
  "tika-abh02t23:88_4": "dassento ‘‘dhammabhāvo cā’’tiādimāha. Aññassa paramatthassa abhāvā. Koci āyatanasabhāvoti",
  "tika-abh02t23:88_5": "dhammāyatanameva sandhāya vadati. Tena yadi rūpabhave gandharasā vijjanti, yathāvuttakāraṇato",
  "tika-abh02t23:88_6": "gandharasāyatanabhāvena avuccamānāpi dhammāyatanabhāvena vattabbā siyuṁ, na ca vuttā.",
  "tika-abh02t23:88_7": "Tasmā niṭṭhamettha gantabbaṁ ‘‘nattheva rūpabhave gandharasā’’ti dasseti. Kiñca rūpadhātuyaṁ",
  "tika-abh02t23:88_8": "gandharasabhāvena avuttānaṁ, kāmadhātuyaṁ vuttānaṁ tesaṁ kiṁ gandharasabhāvato aññena",
  "tika-abh02t23:88_9": "sabhāvena rūpadhātuyaṁ atthibhāvo, udāhu gandharasabhāvena. Yadi purimo pakkho dhammāyatane",
  "tika-abh02t23:88_10": "tesaṁ saṅgaho siyā anāyatanasabhāvassa sabhāvadhammassa abhāvā, atha dutiyo teneva",
  "tika-abh02t23:88_11": "kāraṇena nesaṁ gandharasāyatanabhāvo siddhoti imamatthaṁ dassento ‘‘yadi cā’’tiādimāha.",
  "tika-abh02t23:88_12": "Tasmāti yasmā gandharasā dhammahadayavibhaṅge na vuttā, kathāvatthumhi ca tesaṁ bhāvo",
  "tika-abh02t23:88_13": "paṭikkhitto, phusituṁ asakkuṇeyyā pathavīādayo viya ghāyituṁ sāyituñca asakkuṇeyyā",
  "tika-abh02t23:88_14": "te natthi, dhātusaddena ca te gahitā, dhammabhāvo ca tesaṁ ekantiko, tasmiñca sati",
  "tika-abh02t23:88_15": "siddho āyatanabhāvo, tasmā. Tathāti pāḷiyaṁ avuttadhamme hāpetvā cakkhusattakādivasena.",
  "tika-abh02t23:88_16": "Evanti cakkhusattakādivasena rūpagaṇanāya kariyamānāya. Dhammatāti pāḷidhammo , rūpabhave",
  "tika-abh02t23:88_17": "vā pavattanakarūpadhammatā. ‘‘Na vilomitā’’ti iminā yathāpaṭiññātaṁ dhammaṁ dīpitaṁ ulliṅgeti.",
  "tika-abh02t23:89_0": "Ettha ca rūpāvacarasattānaṁ ghānajivhāyatanābhāvato vijjamānāpi gandharasā āyatanakiccaṁ",
  "tika-abh02t23:89_1": "na karontīti te anāmasitvā pāḷiyaṁ ‘‘pañcāyatanāni pātubhavanti, cha āyatanānī’’tiādi",
  "tika-abh02t23:89_2": "vuttaṁ. ‘‘Tayo āhārā’’ti ca ajjhoharitabbassa āhārassa abhāvena ojaṭṭhamakarūpasamuṭṭhāpanasaṅkhātassa",
  "tika-abh02t23:89_3": "āhārakiccassa akaraṇato, na sabbena sabbaṁ gandharasānaṁ ojāya ca abhāvato. Iti visayino",
  "tika-abh02t23:89_4": "kiccassa ca abhāvena visayo, kiccavā ca dhammo na vutto. Yasmiñhi bhave visayī natthi,",
  "tika-abh02t23:89_5": "tasmiṁ taṁhetuko nippariyāyena visayassa āyatanabhāvo natthīti vijjamānassāpi avacanaṁ,",
  "tika-abh02t23:89_6": "yathā rūpabhave pathavītejovāyodhātūnaṁ phoṭṭhabbāyatanabhāvena. Yassa pana yattha",
  "tika-abh02t23:89_7": "vacanaṁ, tassa tattha visayīsabbhāvahetuko nippariyāyena āyatanabhāvo vutto diṭṭho",
  "tika-abh02t23:89_8": "yathā tattheva rūpāyatanassa. Yadi visayīsabbhāvahetuko visayassa nippariyāyena āyatanabhāvo,",
  "tika-abh02t23:89_9": "kathaṁ asaññasattānaṁ devānaṁ dve āyatanāni pātubhavantīti. Asaññasattānañhi cakkhāyatanaṁ",
  "tika-abh02t23:89_10": "natthi, acakkhāyatanabhāvena ca nesaṁ rūpāyatanaṁ aññesaṁ avisayoti? Nāyaṁ virodho.",
  "tika-abh02t23:89_11": "Yena adhippāyena rūpadhātuyaṁ saññīnaṁ gandhāyatanādīnaṁ avacanaṁ, tena rūpāyatanassāpi",
  "tika-abh02t23:89_12": "avacananti asaññīnaṁ ekaṁ āyatanaṁ vattabbaṁ. Yathāsakañhi indriyagocarabhāvāpekkhāya",
  "tika-abh02t23:89_13": "yesaṁ nippariyāyena āyatanabhāvo atthi, tesu niddisiyamānesu tadabhāvato rūpadhātuyaṁ",
  "tika-abh02t23:89_14": "saññīnaṁ gandhādike visuṁ āyatanabhāvena avatvā dhammasabhāvānativattanato, manoviññāṇassa",
  "tika-abh02t23:89_15": "ca visayabhāvūpagamanato dhammāyatanantogadhe katvā ‘‘pañcāyatanānī’’ti pāḷiyaṁ vuttaṁ.",
  "tika-abh02t23:89_16": "Etadatthañhi ‘‘dhammāyatana’’nti sāmaññato nāmakaraṇaṁ, piṭṭhivaṭṭakāni vā tāni katvā",
  "tika-abh02t23:89_17": "‘‘pañcāyatanānī’’ti vuttaṁ. Yena ca pana adhippāyena asaññīnaṁ rūpāyatanaṁ vuttaṁ,",
  "tika-abh02t23:89_18": "tena saññīnampi gandhādīnaṁ visuṁ gahaṇaṁ kātabbanti imassa nayassa dassanatthaṁ",
  "tika-abh02t23:89_19": "‘‘asaññasattānaṁ devānaṁ dve āyatanāni pātubhavantī’’ti (vibha. 1017) vuttaṁ. Asatipi",
  "tika-abh02t23:89_20": "hi attano indriye rūpassa vaṇṇāyatanasabhāvātikkamo natthevāti taṁ rūpāyatanantveva",
  "tika-abh02t23:89_21": "vuccati. Iminā ca nayadassanena gandhādīni tīṇi pakkhipitvā saññīnaṁ aṭṭha āyatanāni,",
  "tika-abh02t23:89_22": "asaññīnaṁ pañcāti ayamattho dassito hoti. Evañcetaṁ sampaṭicchitabbaṁ. Aññathā rūpaloke",
  "tika-abh02t23:89_23": "phusitumasakkuṇeyyatāya pathavīādīnaṁ vacīghoso eva na siyā. Na hi paṭighaṭṭanānighaṁsamantarena",
  "tika-abh02t23:89_24": "saddappavatti atthi, na ca phusanasabhāvānaṁ katthaci aphusanasabhāvatā sakkā viññātuṁ.",
  "tika-abh02t23:89_25": "Phoṭṭhabbāyatanasaṅkhātassa ca bhūtattayassa abhāve rūpabhave rūpāyatanādīnampi sambhavo",
  "tika-abh02t23:89_26": "eva na siyā, tasmā phusituṁ sakkuṇeyyatāyapi pathavīādīnaṁ tattha kāyindriyābhāvena",
  "tika-abh02t23:89_27": "tesaṁ phoṭṭhabbabhāvo na vutto. Evañca katvā rūpadhātuyaṁ tesaṁ sappaṭighavacanañca",
  "tika-abh02t23:89_28": "samatthitaṁ hoti. Vuttañhi ‘‘asaññasattānaṁ anidassanasappaṭighaṁ ekaṁ mahābhūtaṁ",
  "tika-abh02t23:89_29": "paṭicca dve mahābhūtā’’tiādi (paṭṭhā. 2.22.17). Paṭigho hettha bhūtattayassa kāyappasādaṁ",
  "tika-abh02t23:89_30": "pati taṁnissayabhūtaghaṭṭanadvārena abhimukhabhāvo, so ca phusituṁ asakkuṇeyyasabhāvassa",
  "tika-abh02t23:89_31": "ghaṭṭanāya abhāvato natthi. Nanu ‘‘dve āyatanānī’’ti ettha pariyāyāyatanaṁ adhippetaṁ,",
  "tika-abh02t23:89_32": "atha kasmā gandhāyatanādīnipi gahetvā ‘‘pañcāyatanānī’’ti na vuttanti? ‘‘Nayadassanavasena",
  "tika-abh02t23:89_33": "desanā pavattā’’ti vuttovāyamattho. Atha vā tattha rūpāyatanasseva vacanaṁ kadāci",
  "tika-abh02t23:89_34": "aññabhūmikānaṁ pasādassa visayabhāvaṁ sandhāya, na pana itaresaṁ abhāvato. Nāpi pariyāyena",
  "tika-abh02t23:89_35": "gandhāyatanādīnaṁ āyatanasabhāvābhāvato. Asaññīnañhi rūpāyatanaṁ samānabhūmikānaṁ",
  "tika-abh02t23:89_36": "vehapphalānaṁ, uparibhūmikānañca suddhavāsānaṁ pasādassa visayabhāvaṁ gacchati, na",
  "tika-abh02t23:89_37": "pana gandharasāti tesaṁyeva tatthāvacanaṁ yuttaṁ. Kathāvatthumhi ca nippariyāyena",
  "tika-abh02t23:89_38": "gandhāyatanādīnaṁ atthibhāvaṁ paṭijānantaṁ sandhāya paṭisedho kato. Yadipi cetaṁ",
  "tika-abh02t23:89_39": "vacanaṁ tattha gandhāyatanādīnaṁ abhāvavibhāvanaṁ na hoti, atthibhāvadīpanampi pana",
  "tika-abh02t23:89_40": "aññavacanaṁ natthevāti? Nayidamevaṁ aṭṭhakathāsu tattha nesaṁ atthibhāvassa niddhāretvā",
  "tika-abh02t23:89_41": "vuttattā. Yañhi aṭṭhakathāvacanaṁ pāḷiyā na virujjhati, taṁ pāḷi viya pamāṇabhūtaṁ",
  "tika-abh02t23:89_42": "agarahitāya ācariyaparamparāya yāvajjatanā āgatattā. Tattha siyā – yaṁ pāḷiyā na",
  "tika-abh02t23:89_43": "virujjhati aṭṭhakathāvacanaṁ, taṁ pamāṇaṁ. Idaṁ pana virujjhatīti? Nayidamevaṁ yathā",
  "tika-abh02t23:89_44": "na virujjhati , tathā paṭipāditattā. Cakkhādīnaṁ āyatanānaṁ, tannissayānañca viññāṇānaṁ",
  "tika-abh02t23:89_45": "sattasuññatāsandassanatthaṁ bhagavato dhātudesanāti āyatanabhāvena vuttānaṁyeva dhātubhāvadīpanato",
  "tika-abh02t23:89_46": "dhātubhāvassāpi nesaṁ avacanaṁ yujjati eva, tasmā yathā pāḷiyā avirodho hoti, tathā",
  "tika-abh02t23:89_47": "cakkhudasakādivasena aṭṭhakathāyaṁ rūpagaṇanā katāti na ettha dhammatāvilomanāsaṅkāya okāsoti veditabbaṁ.",
  "tika-abh02t23:90": "Eḷakassa jātakāle uṇṇā jātiuṇṇāti paṭhamo attho. Tato sukhumatarataṁ sandhāya ‘‘gabbhaṁ…pe… itipi vadantī’’ti vuttaṁ. Sambhavanassa bhedo vā sambhavabhedo, pavattibhedoti attho.",
  "tika-abh02t23:91_0": "Rūpībrahmesūti adhikaraṇe bhummaṁ, opapātikayonikesūti niddhāraṇeti dassento ‘‘opapātikayonikehi",
  "tika-abh02t23:91_1": "rūpībrahme niddhāretī’’ti āha. Tena ‘‘opapātikayonikesū’’ti sāmaññato vuttarāsito",
  "tika-abh02t23:91_2": "‘‘rūpībrahmesū’’ti visesaṁ niddhāreti. Na sametīti na saṁsandati, virujjhatīti attho.",
  "tika-abh02t23:91_3": "Yāya pāḷiyā na sameti, taṁ dassento ‘‘dhammahadayavibhaṅge hī’’tiādimāha.",
  "tika-abh02t23:92_0": "Ekādasāti paripuṇṇāyatanassa saddāyatanavajjāni ekādasāyatanāni. Kassaci dasāyatanānīti",
  "tika-abh02t23:92_1": "andhassa cakkhāyatanavajjāni. Kassaci aparāni dasāyatanānīti badhirassa sotāyatanavajjāni.",
  "tika-abh02t23:92_2": "Kassaci navāyatanānīti andhabadhirassa cakkhusotāyatanavajjāni. Kassaci sattāyatanānīti",
  "tika-abh02t23:92_3": "gabbhaseyyakassa rūpagandharasakāyaphoṭṭhabbamanodhammāyatanavasena vuttaṁ.",
  "tika-abh02t23:93_0": "‘‘Na vuttaṁ aṭṭhāyatanāni pātubhavantī’’ti idaṁ ‘‘na hi pāḷiyaṁ…pe… vuttā’’ti etassa",
  "tika-abh02t23:93_1": "atthavivaraṇaṁ. Cakkhusotaghānavikalassa hi upapajjamānassa aṭṭheva āyatanāni siyunti.",
  "tika-abh02t23:93_2": "Sati ca aghānakupapattiyaṁ punapi ‘‘kassaci aparāni dasāyatanāni pātubhavantī’’ti",
  "tika-abh02t23:93_3": "vattabbaṁ siyā. Tathā ca sati yathā andhabadhirassa vasena ‘‘kassaci navāyatanāni",
  "tika-abh02t23:93_4": "pātubhavantī’’ti (vibha. 1007) ekavāraṁ vuttaṁ, evaṁ andhāghānakassa, badhirāghānakassa",
  "tika-abh02t23:93_5": "ca vasena ‘‘kassaci aparāni navāyatanāni, kassaci aparāni navāyatanāni pātubhavantī’’ti",
  "tika-abh02t23:93_6": "vattabbaṁ siyā, evaṁ na vuttanti imamatthaṁ dasseti ‘‘tathā…pe… naca taṁ vutta’’nti.",
  "tika-abh02t23:93_7": "Evaṁ dhātupātubhāvādipañhesūti ‘‘kassaci ekādasa dhātuyo pātubhavanti, kassaci dasa",
  "tika-abh02t23:93_8": "dhātuyo, kassaci aparā dasa dhātuyo, kassaci nava dhātuyo, kassaci satta dhātuyo",
  "tika-abh02t23:93_9": "pātubhavantī’’ti (vibha. 1007) evaṁ dhātupātubhāvapañho veditabbo. Ādi-saddena ‘‘kassaci",
  "tika-abh02t23:93_10": "cuddasindriyāni pātubhavantī’’tiādi (vibha. 1007) nayappavattā indriyapañhādayo saṅgahitā.",
  "tika-abh02t23:94_0": "Ettha ca yathā ‘‘sattati ukkaṁsato ca rūpānī’’ti padaṁ ‘‘saṁsedajopapātīsū’’ti ettha",
  "tika-abh02t23:94_1": "yonidvayavasena yojīyati, na evaṁ ‘‘avakaṁsato tiṁsā’’ti idaṁ, idaṁ pana saṁsedajayonivaseneva",
  "tika-abh02t23:94_2": "yojetabbaṁ, ekayoganiddiṭṭhassāpi ekadeso sambandhaṁ labhatīti. Saṁsedajasseva ca",
  "tika-abh02t23:94_3": "jaccandhabadhiraaghānakanapuṁsakassa jivhākāyavatthudasakānaṁ vasena tiṁsa rūpāni",
  "tika-abh02t23:94_4": "uppajjantīti vuttaṁ, na opapātikassāti ayamettha aṭṭhakathāya adhippāyo. Ye pana",
  "tika-abh02t23:94_5": "‘‘opapātikassa jaccandha…pe… uppajjantīti mahāaṭṭhakathāyaṁ vutta’’nti vadanti, taṁ",
  "tika-abh02t23:94_6": "na gahetabbaṁ. So hi pamādapāṭho. Evañca katvā āyatanayamakavaṇṇanāya ‘‘kāmadhātuyaṁ",
  "tika-abh02t23:94_7": "pana aghānako opapātiko natthi. Yadi bhaveyya, ‘kassaci aṭṭhāyatanāni pātubhavantī’ti",
  "tika-abh02t23:94_8": "vadeyyā’’ti (yama. aṭṭha. āyatanayamaka 18-21) vakkhati. Apare panāhu ‘‘kassaci ekādasāyatanāni",
  "tika-abh02t23:94_9": "pātubhavanti, yāva ‘kassaci navāyatanānī’ti pāḷi opapātike sandhāya vuttā. Tasmā",
  "tika-abh02t23:94_10": "pubbenāparaṁ aṭṭhakathāyaṁ avirodho siddho hoti, tathā ca yathāvuttapāḷiyā ayamatthavaṇṇanā",
  "tika-abh02t23:94_11": "aññadatthu saṁsandati sametiyevā’’ti. Yaṁ paneke vadanti ‘‘opapātikaggahaṇena saṁsedajāpi",
  "tika-abh02t23:94_12": "saṅgayhanti. Tathā hi dhammahadayavibhaṅge ‘kāmadhātuyā upapattikkhaṇe kassaci ekādasāyatanāni",
  "tika-abh02t23:94_13": "pātubhavantī’tiādīnaṁ (vibha. 1007) uddese ‘opapātikānaṁ petāna’ntiādinā opapātikaggahaṇameva",
  "tika-abh02t23:94_14": "kataṁ, na saṁsedajaggahaṇa’’nti, taṁ paripuṇṇāyatanānaṁyeva saṁsedajānaṁ opapātikesu",
  "tika-abh02t23:94_15": "saṅgahaṇavasena vuttanti veditabbaṁ. Tathā hi vakkhati ‘‘saṁsedajayonikā paripuṇṇāyatanāparipuṇṇāyatanabhāvena",
  "tika-abh02t23:94_16": "opapātikasaṅgahaṁ katvā vuttā’’ti ‘‘padhānāya vā yoniyā sabbaṁ paripuṇṇāyatanayoniṁ",
  "tika-abh02t23:94_17": "dassetuṁ ‘opapātikāna’nti vutta’’nti ca. Aṭṭhakathāyaṁ pana yonidvayaṁ sarūpeneva",
  "tika-abh02t23:94_18": "pakāsetuṁ, saṁsedajayonivaseneva ca avakaṁsato pavattiṁ dassetuṁ opapātikayoniyā",
  "tika-abh02t23:94_19": "itaraṁ asaṅgahetvā ‘‘saṁsedajopapātīsū’’ti vuttanti. Sabbaṁ taṁ vīmaṁsitvā gahetabbaṁ.",
  "tika-abh02t23:95_0": "Cutipaṭisandhīnanti anantarātītacutiyā, tadanantarāya missāmissabhedāya paṭisandhiyā.",
  "tika-abh02t23:95_1": "Khandhādīhīti khandhārammaṇagatihetuvedanāpītivitakkavicārehi. Mahaggataajjhattārammaṇāya",
  "tika-abh02t23:95_2": "mahaggataajjhattārammaṇā, amahaggatabahiddhārammaṇāya amahaggatabahiddhārammaṇāti",
  "tika-abh02t23:95_3": "evamādino arūpabhūmīsuyeva cutipaṭisandhīnaṁ bhedābhedavisesassa sambhavato ‘‘nayamukhamattaṁ",
  "tika-abh02t23:95_4": "dassetvā’’ti vuttaṁ. Ekaccasugatīti mahaggatavajjasugati adhippetāti āha ‘‘rūpārūpāvacarāna’’ntiādi.",
  "tika-abh02t23:95_5": "Keci pana ‘‘yathā mahaggatāvajjā, evaṁ uttarakurukavajjā’’tipi vadanti. Ekaccasugaticutiyāti",
  "tika-abh02t23:95_6": "vuttasugaticutiyā. Yadipi ‘‘ayaṁ nāma duggatipaṭisandhi na hotī’’ti niyamo natthi,",
  "tika-abh02t23:95_7": "desanā pana sotapatitā gatāti vadanti. Niyatabodhisattāpekkhāya vā evaṁ vuttaṁ. Tesañhi",
  "tika-abh02t23:95_8": "ekaccaduggatipaṭisandhi natthi avīciādīsu anupapajjanato. ‘‘Ekaccaduggaticutiyā’’ti",
  "tika-abh02t23:95_9": "etthāpi iminā nayena attho veditabbo.",
  "tika-abh02t23:96_0": "Ekaccasugatipaṭisandhīti pana kāmāvacarasugatipaṭisandhi veditabbā. Sayamevāti attanā",
  "tika-abh02t23:96_1": "eva. ‘‘Bhedaviseso eva ca evaṁ vitthārena dassito’’ti idaṁ ‘‘amahaggatabahiddhārammaṇāyā’’tiādiṁ",
  "tika-abh02t23:96_2": "sandhāya vuttaṁ. ‘‘Catukkhandhāya…pe… paṭisandhi hotī’’ti idaṁ pana abhedavisesadassanamevāti.",
  "tika-abh02t23:96_3": "Ekekasmiṁ bhedeti ‘‘amahaggatabahiddhārammaṇāyā’’ti evamādike ekekasmiṁ bhāge. Tattha",
  "tika-abh02t23:96_4": "tatthevāti ‘‘amahaggatabahiddhārammaṇāya mahaggatabahiddhārammaṇā, amahaggatajjhattārammaṇāya",
  "tika-abh02t23:96_5": "mahaggatajjhattārammaṇā’’tiādinā tasmiṁ tasmiṁ bhede, tattha tattheva vā bhavādike",
  "tika-abh02t23:96_6": "cavitvā upapajjantassa vasena cutipaṭisandhiyojanā veditabbā. Bhummatthe ayaṁ to-saddoti",
  "tika-abh02t23:96_7": "dassento ‘‘tato hetuṁ vināti tattha hetuṁ vinā’’ti āha. Tassattho – tasmiṁ purimabhave",
  "tika-abh02t23:96_8": "nipphannaṁ avijjāsaṅkhārādikaṁ kāraṇaṁ vinā na hotīti.",
  "tika-abh02t23:97_0": "Atimandabhāvūpagamanaṁ sakiccāsamatthatā. Pañcadvārikaviññāṇavasena cuti paṭisiddhā,",
  "tika-abh02t23:97_1": "na tadanantaraviññāṇavasena. Svāyamattho ‘‘pañcannaṁ dvārāna’’ntiādinā heṭṭhā aṭṭhakathāyamāgatoti",
  "tika-abh02t23:97_2": "āha ‘‘pañcadvārikaviññāṇānantarampi hi pubbe cuti dassitā’’ti. Tattha yaṁ vattabbaṁ,",
  "tika-abh02t23:97_3": "taṁ heṭṭhā vuttameva. Cuticittena saddhiṁ cakkhāyatanādīnaṁ nirodho hotīti dassetuṁ",
  "tika-abh02t23:97_4": "‘‘yamake cā’’tiādi vuttaṁ. Pariṇatattāti paripākavasena pariyosānaṁ gatattāti adhippāyo.",
  "tika-abh02t23:97_5": "Phassādayo yathāvuttacetanāsahajātaphassādayo. Yathāupaṭṭhite kammādiārammaṇe anekavāraṁ",
  "tika-abh02t23:97_6": "uppattiyā santānassa abhisaṅkharaṇaṁ tattha paṭisandhiviññāṇapatiṭṭhānassa hetubhāvo.",
  "tika-abh02t23:98_0": "Santānavasena nippajjamānānaṁ namanādikiriyānaṁ ekasmiṁ paṭisandhiviññāṇeyeva atthasiddhīti",
  "tika-abh02t23:98_1": "dassento āha ‘‘namana…pe… dassetī’’ti. Pathaviyaṁ sabalapayogehīti pathaviyā ādhāraṇabhūtāya",
  "tika-abh02t23:98_2": "attano balena payogena ca karaṇabhūtena.",
  "tika-abh02t23:99_0": "Saddahetukoti saddassa padhānādibhāvaṁ sandhāya vuttaṁ. Tādiso pabbatakucchiādipadesopi",
  "tika-abh02t23:99_1": "tassa hetuyeva. Padīpantarādīti ādi-saddena telavaṭṭiādike saṅgaṇhāti. Tato saddādippavattito",
  "tika-abh02t23:99_2": "pubbe abhāvā. Paṭighosādīnañhi saddādippavattito sati purimasiddhiyaṁ te saddādipaccayadesaṁ",
  "tika-abh02t23:99_3": "gaccheyyuṁ, na pana te atthīti vuttaṁ ‘‘tato pubbe abhāvā’’ti. Upameyyepi evameva",
  "tika-abh02t23:99_4": "attho yojetabbo. Yathā ca hetudesaṁ na gacchati hetusamuppannaṁ, evaṁ tato nāgacchatīti",
  "tika-abh02t23:99_5": "āha ‘‘tasmā na…pe… āgata’’nti. Te saddādayo paccayā etesanti tappaccayā. Vuttanayenāti",
  "tika-abh02t23:99_6": "upamāyaṁ vuttanayeneva. Purimabhavahetudese sannihitaṁ hutvā paṭisandhiviññāṇaṁ tato",
  "tika-abh02t23:99_7": "aññatra bhavantare taṁ upagantvā tappaccayaṁ na hotīti attho. Paccayato nibbattamānaṁ",
  "tika-abh02t23:99_8": "paccayuppannaṁ aññatra agantvā paccayadesaṁ anupagatameva hutvā nibbattatīti paṭhamo",
  "tika-abh02t23:99_9": "attho. Paṭhamaṁ paccayena samodhānagataṁ hutvā tato aññatra gantvā paccayuppannavatthubhāvaṁ",
  "tika-abh02t23:99_10": "nāpajjatīti dutiyo attho. Yathāsambhavanti yāya ‘‘na khīrato dadhi sambhūtaṁ siyā,",
  "tika-abh02t23:99_11": "na khīrasāmino dadhi siyā’’ti ca khīradadhīsu ekantaṁ ekatāya nānatāya ca dosayojanā",
  "tika-abh02t23:99_12": "katā. Iminā nayena bījādīsu sabbahetūsu, aṅkurādīsu sabbahetusamuppannesu yathāsambhavaṁ",
  "tika-abh02t23:99_13": "hetuanurūpaṁ, hetusamupannānurūpañca dosayojanā kātabbā. Santānabaddhesu dhammesu",
  "tika-abh02t23:99_14": "ekantaekatāpaṭisedhena sassatagāhassa paṭisedhitattā vuttaṁ ‘‘sayaṁkataṁsukhaṁ dukkhanti",
  "tika-abh02t23:99_15": "imaṁ diṭṭhiṁ nivāretī’’ti. Tathā ekantanānatāpaṭisedhena ucchedagāho paṭisedhito",
  "tika-abh02t23:99_16": "hotīti āha ‘‘paraṁkataṁ sukhaṁ dukkhaṁ añño karoti, añño paṭisaṁvedetīti imaṁ diṭṭhiṁ",
  "tika-abh02t23:99_17": "nivāretī’’ti. Tena katanāso, akatāgamo ca nivattito hotīti adhiccasamuppannadiṭṭhinivāraṇeneva",
  "tika-abh02t23:99_18": "niyatisabhāvavādapaṭisedhopi katoti daṭṭhabbaṁ.",
  "tika-abh02t23:100": "Tatthāti aṅkurādippabandhasaṅkhāte bhūtupādārūpasantāne. Tanti vijjāpāṭavādi. Aññassāti bālakāle katavijjāpariyāpuṇanādito aññassa. Saṅkhārato añño taṇhādiko aññapaccayo.",
  "tika-abh02t23:101": "Niyyātanādi eva phalaṁ niyyātanādiphalaṁ, aphalitaṁ niyyātanādiphalaṁ etassāti aphali…pe… phalaṁ, yathāvuttakiriyākaraṇaṁ.",
  "tika-abh02t23:102_0": "Piṇḍavasenāti akatāvayavavibhāgassa samudāyassa vasena. Sabbatthāti puññābhisaṅkhārādike",
  "tika-abh02t23:102_1": "sabbasmiṁ paccayadhamme, paṭisandhibhede vā paccayuppannadhamme. Balavakammassa vasena",
  "tika-abh02t23:102_2": "yojetabbo. Bhuso nissayo hi upanissayo. ‘‘Avisesenā’’ti vuttepi kāmāvacarapuññābhisaṅkhāro",
  "tika-abh02t23:102_3": "cakkhuviññāṇādīnaṁ pañcannaṁ pavatte, itaro paṭhamajjhānavipākādīnaṁ pavatte ca paṭisandhiyañca",
  "tika-abh02t23:102_4": "paccayo hotīti pākaṭoyamatthoti taṁ avibhajitvā ‘‘sabbapuññābhisaṅkhāraṁ saha saṅgaṇhāti’’cceva",
  "tika-abh02t23:102_5": "vuttaṁ. Dvādasākusalacetanābhedoti nayidaṁ samāsapadaṁ, sandhivasena panetaṁ vuttaṁ.",
  "tika-abh02t23:102_6": "Dvādasāti ca bhummatthe paccattavacanaṁ, dvādasasu akusalacetanāsu. Akusalacetanābhedoti",
  "tika-abh02t23:102_7": "ekādasākusalacetanāpabhedo, dvādasākusalacetanāpabhedo cāti attho veditabbo. Evañhi",
  "tika-abh02t23:102_8": "sati na ettha kiñci vicāretabbaṁ heṭṭhā vitthāritattā. Keci pana ‘‘dvādasākusalacetanābhedoti",
  "tika-abh02t23:102_9": "idaṁ ‘channaṁ pavatte’tiādinā yojetabba’’nti vadanti, tesaṁ matena uddhaccacetanāya",
  "tika-abh02t23:102_10": "gahaṇe payojanaṁ vicāretabbameva paṭisandhiyāpi paccayabhāvassa vuttattā. Ekassāti",
  "tika-abh02t23:102_11": "ettha eva-saddo luttaniddiṭṭhoti āha ‘‘ekasseva paccayabhāvaniyamo’’ti. Milātamālādīnanti",
  "tika-abh02t23:102_12": "milātamālakiliṭṭhavatthādīnaṁ. Manopadosikānaṁ tadaññavatthūnampi aniṭṭhatā kathaṁ",
  "tika-abh02t23:102_13": "na siyā, siyā evāti adhippāyo. Aṭṭhakathāyaṁ (vibha. aṭṭha. 227) pana pacuratābhāvato",
  "tika-abh02t23:102_14": "taṁ anāmasitvā ‘‘tathā kāmāvacaradevalokepī’’ti vuttaṁ . Keci pana ‘‘devaloke aniṭṭhaṁ",
  "tika-abh02t23:102_15": "nāma parikappanavasena, sabhāvato pana tatthuppannaṁ iṭṭhamevā’’ti vadanti.",
  "tika-abh02t23:103_0": "‘‘Ekūnatiṁsacetanābhedampī’’ti iminā uddhaccacetanāyapi pavattivipākadāyitaṁ anujānāti,",
  "tika-abh02t23:103_1": "aṭṭhakathāadhippāyavasena vā evamāha. Pañcadasannaṁ ahetukavipākaviññāṇānaṁ pañcaṭṭhānāni",
  "tika-abh02t23:103_2": "dve apanetvā avasesānaṁ terasannaṁ. Dve dve cakkhusotasampaṭicchanaviññāṇāni, tīṇi",
  "tika-abh02t23:103_3": "santīraṇānīti navannaṁ. Ekadesapaccayabhāvenāti ekadesassa vīsaticetanābhedassa kāmāvacaracittasaṅkhārassa",
  "tika-abh02t23:103_4": "paccayabhāvena ekūnatiṁsacetanābhedo samudāyo vutto. Svevāti avayavagatenāpi visesena",
  "tika-abh02t23:103_5": "samudāyo voharīyati yathā ‘‘alaṅkato rājakumāro’’ti.",
  "tika-abh02t23:104_0": "Yatthāti pañcavokārabhavaṁ sandhāyāha. Tattha hi ‘‘kāmāvacarasugatiyaṁ tāva ṭhitassā’’tiādinā",
  "tika-abh02t23:104_1": "(vibha. aṭṭha. 227) paṭisandhiyaṁ pavattiyañca vipākassa vitthārappakāsanaṁ kataṁ.",
  "tika-abh02t23:104_2": "Catutthajjhānabhūmīti vehapphalabhūmiṁ vadati. Tenāha ‘‘asaññāruppavajjā’’ti. Catutthajjhānameva",
  "tika-abh02t23:104_3": "hi bhāvanāvisesappavattaṁ asaññabhūmiṁ āruppabhūmiñca nipphādeti, catukkanayavasena",
  "tika-abh02t23:104_4": "vā saṁvaṇṇanā vuttāti veditabbā. Aṭṭha mahāvipākā, parittavipākesu pacchimo, pañca",
  "tika-abh02t23:104_5": "rūpāvacaravipākāti evaṁ cuddasannaṁ. Sattannanti sesānaṁ parittavipākānaṁyeva sattannaṁ.",
  "tika-abh02t23:105_0": "Bhavādayoti bhavayonigatisattāvāse. Tiṇṇaṁ viññāṇānanti purimānaṁ tiṇṇaṁ āruppavipākaviññāṇānaṁ.",
  "tika-abh02t23:105_1": "Tīsūti pañcamādīsu tīsu viññāṇaṭṭhitīsu. Vuttanayenāti ‘‘kāmabhave pana duggatiyaṁ",
  "tika-abh02t23:105_2": "aṭṭhannampi parittavipākaviññāṇānaṁ tatheva paccayo pavatte, no paṭisandhiya’’ntiādinā",
  "tika-abh02t23:105_3": "(vibha. aṭṭha. 227) vuttanayeneva.",
  "tika-abh02t23:106": "Viññāṇapadaniddesavaṇṇanā niṭṭhitā.",
  "tika-abh02t23:107": "Nāmarūpapadaniddesavaṇṇanā",
  "tika-abh02t23:108_0": "228. Yadipi suttante abhidhamme ca paṭiccasamuppādaniddese rūpapadassa desanābhedo",
  "tika-abh02t23:108_1": "natthi, abhidhamme pana ‘‘sabbaṁ rūpaṁ na hetū’’tiādinā (dha. sa. 584) suttantato",
  "tika-abh02t23:108_2": "tassa desanābhedo atthevāti āha ‘‘suttantā…pe… bhedo’’ti. Saṅkhyeyyesu paricchedato",
  "tika-abh02t23:108_3": "gahitesu atthasiddho tattha saṅkhyāparicchedoti vuttaṁ ‘‘atthato pana vuttameva hotī’’ti.",
  "tika-abh02t23:109_0": "Opapātikasattesūti vā sāmaññato sabbe opapātikā vuttā. Tesu brahmakāyikādiggahaṇena",
  "tika-abh02t23:109_1": "rūpāvacarāva vuttāti tadaññe sandhāya sesaopapātikānanti sesaggahaṇaṁ sātthakameva.",
  "tika-abh02t23:109_2": "Vuttanayenāti ‘‘dve vā tayo vā dasakā, omato ādinā sahā’’tiādinā (vibha. aṭṭha. 227)",
  "tika-abh02t23:109_3": "rūpamissakaviññāṇe vuttanayena.",
  "tika-abh02t23:110_0": "‘‘Dve santatisīsānī’’ti ārabbha yāva ‘‘satta santatisīsānī’’ti (vibha. aṭṭha. 228)",
  "tika-abh02t23:110_1": "ettakaṁ aṭṭhakathāpāṭhaṁ sandhāya vuttaṁ ‘‘sattakapariyosāna’’nti. Ekekacittakkhaṇe",
  "tika-abh02t23:110_2": "tikkhattuṁ rūpuppattiṁ ananujānanto āha ‘‘iminādhippāyenā’’ti. Cittassa uppādakkhaṇeyeva",
  "tika-abh02t23:110_3": "sabbaṁ rūpaṁ uppajjatīti hi attano adhippāyo.",
  "tika-abh02t23:111_0": "‘‘Rūpājanakakammaja’’nti idaṁ bhūtakathanamattaṁ daṭṭhabbaṁ pañcaviññāṇānaṁ ataṁsabhāvatābhāvā.",
  "tika-abh02t23:111_1": "Rūpājanakakammajanti vā cuticittaṁ sandhāya vuttaṁ. Paṭisandhicittaṁ pana ‘‘pavattiya’’nti",
  "tika-abh02t23:111_2": "imināva nivattitaṁ. ‘‘Sabbesampi cuticittaṁ rūpaṁ na samuṭṭhāpetī’’ti (dha. sa. mūlaṭī.",
  "tika-abh02t23:111_3": "636) aṭṭhasālinīṭīkāyaṁ vuttovāyamattho. Pañcaviññāṇakkhaṇe tappaccayā rūpuppattiyā",
  "tika-abh02t23:111_4": "abhāvena vuttaṁ ‘‘pañcaviññāṇappavattikālaṁsandhāyā’’ti. Tatthāpi asahajātaviññāṇapaccayā",
  "tika-abh02t23:111_5": "attheva rūpuppattīti āha ‘‘sahajātaviññāṇapaccayañcā’’ti. Bhavaṅgādīti bhavaṅgasampaṭicchanasantīraṇatadārammaṇāni.",
  "tika-abh02t23:111_6": "Aññenāti yathāvuttakammaviññāṇato aññena abhisaṅkhāraviññāṇena. Rūpameva hi kusalākusalakiriyacittappavattikkhaṇe",
  "tika-abh02t23:111_7": "abhisaṅkhāraviññāṇapaccayā uppajjati, na nāmaṁ bhavaṅgaṁ. Taṁjanakenāti bhavaṅgādijanakena.",
  "tika-abh02t23:111_8": "Kammaviññāṇappaccayā vipākacittappavattikāle vipākanāmassa kammasamuṭṭhānarūpassa",
  "tika-abh02t23:111_9": "ca vasena. Sahajātaviññāṇapaccayā pana itaracittappavattikālepi vipāko vipākanāmavasena,",
  "tika-abh02t23:111_10": "cittasamuṭṭhānarūpavasena ca nāmarūpassa sambhavo dassetabboti āha ‘‘sahajāta…pe…",
  "tika-abh02t23:111_11": "yojetabba’’nti. Rūpasaddena ca attano ekadesenāti sambandho. ‘‘Sarūpānaṁ ekadeso",
  "tika-abh02t23:111_12": "ekavibhattiya’’nti (pāṇinī 1.2.64) saddalakkhaṇaṁ sandhāyāha ‘‘sarūpānaṁ ekadeso’’ti.",
  "tika-abh02t23:111_13": "Icchito hi ekadesarūpānampi ekadeso yathā ‘‘nidassitavipakkhehī’’ti. Nidassito ca",
  "tika-abh02t23:111_14": "nidassitavipakkho ca nidassitavipakkhoti ayañhettha attho. ‘‘Ṭhāna’’nti iminā sesasaddassa",
  "tika-abh02t23:111_15": "atthaṁ vadati. Sarūpena ṭhapanañhi idha sesanaṁ.",
  "tika-abh02t23:112_0": "Yaṁ-taṁ-saddānaṁ abyabhicāritasambandhattā avuttampi tato-saddaṁ ānetvā āha ‘‘tato",
  "tika-abh02t23:112_1": "yuttameva idanti yojetabba’’nti. Vipākassa ajanakaṁ vipākājanakaṁ, nissandaphalamattadāyakakammaṁ,",
  "tika-abh02t23:112_2": "taṁ samuṭṭhānaṁ etassāti vipākājanakakammasamuṭṭhānaṁ. Vuttanayenāti ‘‘vatthukāyavasena",
  "tika-abh02t23:112_3": "rūpato dve santatisīsāni, tayo ca arūpino khandhā’’tiādinā (vibha. aṭṭha. 228) vuttena",
  "tika-abh02t23:112_4": "nayena. Ubhayanti nāmaṁ rūpañca.",
  "tika-abh02t23:113": "Kammārammaṇapaṭisandhiādikāleti ettha ādi-saddena sammasanādikālasaṅgaho daṭṭhabbo. Tanti abhisaṅkhāraviññāṇaṁ.",
  "tika-abh02t23:114_0": "Yadipi ‘‘atthi rūpaṁ cittasamuṭṭhāna’’ntiādivacanato (dha. sa. 584) rūpassapi viññāṇapaccayatā",
  "tika-abh02t23:114_1": "suttato jānitabbā, viññāṇasannissitā iṭṭhānubhavanādayo tasmiṁ sati sabbhāvato, asati",
  "tika-abh02t23:114_2": "ca abhāvato yathā saddheyyādivatthumhi saddhādayoti nāmassapi yuttito viññāṇapaccayatā",
  "tika-abh02t23:114_3": "siddhā, aṭṭhakathāyaṁ pana vuttamatthaṁ dassento ‘‘suttato nāmaṁ…pe… jānitabba’’nti",
  "tika-abh02t23:114_4": "āha. Yāvadeva paccayapaccayuppannadhammamattatāvibhāvanamukhena aviparītato pavattinivattisandassanaṁ",
  "tika-abh02t23:114_5": "paṭiccasamuppādadesanā, tāvadeva ca dhammacakkappavattananti dassento ‘‘yasmā’’tiādimāha",
  "tika-abh02t23:114_6": ". Yasmā pana pavattinivattivibhāvanato saccadesanāva paccayākāradesanā, saccadesanā",
  "tika-abh02t23:114_7": "ca dhammacakkappavattanaṁ. Yathāha ‘‘idaṁ dukkhanti me bhikkhave…pe… bārāṇasiyaṁ",
  "tika-abh02t23:114_8": "isipatane migadāye anuttaraṁ dhammacakkaṁ pavattita’’ntiādi, tasmā ‘‘viññāṇapaccayā",
  "tika-abh02t23:114_9": "nāmarūpa’’nti padassa saccadesanābhāvadīpanena dhammacakkappavattanabhāvaṁ dassetuṁ",
  "tika-abh02t23:114_10": "‘‘nāmarūpamattatāvacaneneva vā’’tiādi vuttaṁ.",
  "tika-abh02t23:115": "Nāmarūpapadaniddesavaṇṇanā niṭṭhitā.",
  "tika-abh02t23:116": "Saḷāyatanapadaniddesavaṇṇanā",
  "tika-abh02t23:117_0": "229.Yathāsambhavanti sambhavānurūpaṁ. Tena catunnaṁ tāva bhūtānaṁ sahajātanissayaatthiavigatavasena",
  "tika-abh02t23:117_1": "cakkhāyatanādīnaṁ pañcannaṁ paccayabhāvo, vatthūsu pana hadayavatthuno chaṭṭhāyatanassa",
  "tika-abh02t23:117_2": "paṭisandhiyaṁ sahajātanissayaaññamaññavippayuttaatthiavigatavasena, pavattiyaṁ yasmā",
  "tika-abh02t23:117_3": "anantaracittena saddhiṁ uppannameva vatthu ṭhitippattiyā balavabhāvena tassa nissayo",
  "tika-abh02t23:117_4": "bhavituṁ sakkoti, na sahajātaṁ, tasmā purejātanissayavippayuttaatthiavigatavasena.",
  "tika-abh02t23:117_5": "Itaravatthūnaṁ pañcaviññāṇasaṅkhātassa chaṭṭhāyatanassa indriyapaccayavasena ca,",
  "tika-abh02t23:117_6": "jīvitassa indriyaatthiavigatavasena paccayabhāvo vuttoti daṭṭhabbo. Ekappakārenevāti",
  "tika-abh02t23:117_7": "yathā cakkhādīnaṁ manāyatanassa paṭiniyatadassanādikiccānuvidhānato niyato ekappakāreneva",
  "tika-abh02t23:117_8": "paccayabhāvo, na evaṁ rūpāyatanādīnaṁ, tesaṁ pana rūpārammaṇādinā pakārantarena tassa",
  "tika-abh02t23:117_9": "paccayabhāvoti ‘‘aniyamato’’ti vuttaṁ. Keci pana ‘‘niyamato’’ti padaṁ ‘‘sasantatipariyāpanna’’nti",
  "tika-abh02t23:117_10": "iminā sambandhitvā atthaṁ vadanti ‘‘ekantena sasantatipariyāpanna’’nti.",
  "tika-abh02t23:118_0": "‘‘Chaṭṭhāyatanañca manāyatanañca chaṭṭhāyatana’’nti iminā viggahena atthato, itarehi",
  "tika-abh02t23:118_1": "dvīhi saddatopi atthatopi sarūpataṁ dasseti. ‘‘Cakkhādīhi saha ‘saḷāyatana’nti vutta’’nti",
  "tika-abh02t23:118_2": "vuttanayena ekasesaṁ katvā manāyatanaṁ cakkhādīhi saddhiṁ ‘‘saḷāyatana’’nti pāḷiyaṁ",
  "tika-abh02t23:118_3": "vuttaṁ ‘‘nāmarūpapaccayā saḷāyatana’’nti. Yathāvuttoti ‘‘chaṭṭhāyatanañca manāyatanañcā’’tiādinā",
  "tika-abh02t23:118_4": "attanā vuttappakāro. Sabbatthāti nāmarūpasaddena saḷāyatanasaddena ca saddasarūpatāsu,",
  "tika-abh02t23:118_5": "atthasarūpatāsu vā. Yadi suttantabhājanīye vipākachaṭṭhāyatanameva adhippetaṁ, atha",
  "tika-abh02t23:118_6": "kasmā ‘‘itaraṁ panā’’tiādi vuttaṁ. Avipākañhi tattha itaranti adhippetanti codanaṁ",
  "tika-abh02t23:118_7": "sandhāyāha ‘‘paccayanaye panā’’tiādi.",
  "tika-abh02t23:119_0": "Sahajātādīsu hetuāhārindriyapaccaye pakkhipitvā dasadhā, tato ekaṁ apanetvā navadhā,",
  "tika-abh02t23:119_1": "tato ekaṁ apanetvā aṭṭhadhā paccayabhāvo veditabbo. Evamettha sādhāraṇavasena avakaṁso,",
  "tika-abh02t23:119_2": "hetuādiasādhāraṇavasena ukkaṁsoti jhānādīnampi vasena veditabbo.",
  "tika-abh02t23:120": "Paṭisandhiyaṁ arūpadhammā kammajarūpassa uppādakkhaṇe paccayā hontīti ‘‘pavatte’’ti viseseti. ‘‘Pacchājātavippayuttādayo evā’’ti niyamena sahajātapurejātavippayuttādayo nivatteti.",
  "tika-abh02t23:121_0": "‘‘Avasesamanāyatanassā’’ti avasesaggahaṇampi pakaraṇato visiṭṭhavisayamevāti dassetuṁ",
  "tika-abh02t23:121_1": "‘‘pañcakkhandhabhave’’tiādimāha, yato aṭṭhakathāyaṁ ‘‘vatthurūpa’’ntiādi vuttaṁ.",
  "tika-abh02t23:121_2": "Yathāsambhavaṁ yojetabboti nāmarūpassa paṭisandhiyaṁ sahajātaaññamaññanissayaatthiavigatādipaccayabhāvo",
  "tika-abh02t23:121_3": "sahajātādisādhāraṇapaccayabhāvo, sampayuttavipākahetuāhārindriyādipaccayabhāvo sampayuttādiasādhāraṇapaccayabhāvo",
  "tika-abh02t23:121_4": "nāmassa, rūpassa pana vippayuttapaccayabhāvo yojetabbo.",
  "tika-abh02t23:122": "Saḷāyatanapadaniddesavaṇṇanā niṭṭhitā.",
  "tika-abh02t23:123": "Phassapadaniddesavaṇṇanā",
  "tika-abh02t23:124_0": "230.Tadabhedavasenāti tassa phassassa abhedavasena, phassabhāvasāmaññenāti attho.",
  "tika-abh02t23:124_1": "Na yuttaṁ ekasseva vacanaṁ. Aññassāpīti yathāvuttato aññassāpi. Sabbāyatanato hi",
  "tika-abh02t23:124_2": "ekassa phassassa asambhavacodanāyaṁ tappasaṅgena ekāyatanato anekassāpi sambhavo",
  "tika-abh02t23:124_3": "natthīti codanā ‘‘īdisī dhammatā natthī’’ti ñāpanatthāti dasseti ‘‘aññassāpī’’tiādinā.",
  "tika-abh02t23:124_4": "Nidassanavasenāti udāharaṇadassanavasena . Ekaphassassa sambhavatoti kāraṇāpadeso.",
  "tika-abh02t23:124_5": "Ekaphassasambhavassa labbhamānattā ‘‘saḷāyatanapaccayā phasso’’ti bhagavatā vuttanti",
  "tika-abh02t23:124_6": "parihāraṁ dassentoti yojanā. Sesesūti ekantiādīsu. Navadhā paccayatte ekaṁ vipākamanāyatanaṁ",
  "tika-abh02t23:124_7": "vibhāvaye. Tathā cāti ārammaṇapurejātaatthiavigatavasena. Yvāyaṁ paccayabhāvo yādisānaṁ",
  "tika-abh02t23:124_8": "hoti, taṁ dassetuṁ ‘‘paccuppannāni…pe… sandhāya vutta’’nti āha. Atītānāgatakālavimuttānampi",
  "tika-abh02t23:124_9": "ārammaṇamattatāya sambhavato āha ‘‘ārammaṇa…pe… sandhāya vutta’’nti. Tattha tanti rūpāyatanādiṁ.",
  "tika-abh02t23:125": "Phassapadaniddesavaṇṇanā niṭṭhitā.",
  "tika-abh02t23:126": "Vedanāpadaniddesavaṇṇanā",
  "tika-abh02t23:127_0": "231.Anantarādīhīti anantarasamanantarūpanissayanatthivigatapaccayehi. Upanissayeti",
  "tika-abh02t23:127_1": "anantarūpanissaye. Anantarasamanantarapaccayā hi anantaratāvaseneva anantarūpanissaye",
  "tika-abh02t23:127_2": "antogadhā. Natthivigatapaccayā pana anantarasamanantarapaccayadhammānaṁyeva tathābhāvato",
  "tika-abh02t23:127_3": "tadantogadhā. Tassāti upanissayassa.",
  "tika-abh02t23:128_0": "Sabbassāti vipākassa, avipākassa ca. Paṭisandhibhavaṅgacuticittasampayuttāya hi vedanāya",
  "tika-abh02t23:128_1": "sahajātamanosamphasso vuttanayena aṭṭhadhā paccayo hoti. Anantaro anantarādinā, anānantaro",
  "tika-abh02t23:128_2": "upanissayavaseneva paccayo hoti. Sambhavadassanañcetaṁ, na tāsaṁ manodvārikabhāvadassananti daṭṭhabbaṁ.",
  "tika-abh02t23:129": "Vedanāpadaniddesavaṇṇanā niṭṭhitā.",
  "tika-abh02t23:130": "Taṇhāpadaniddesavaṇṇanā",
  "tika-abh02t23:131": "232. Yathā ca rasāyanajāni ojājīvitāni, evaṁ taṁnimittaṁ sukhaṁ, tadapaneyyaṁ jarādidukkhañca dhammārammaṇabhāvena yojetabbaṁ.",
  "tika-abh02t23:132_0": "Kammaphalābhipatthanāvasena sattā kammānipi āyūhantīti sātisayaṁ taṇhāya vipākavedanā",
  "tika-abh02t23:132_1": "upanissayo, na tathā itarāti āha ‘‘vipākā visesena…pe… avisesena itarā cā’’ti. Itarāti",
  "tika-abh02t23:132_2": "avipākāti attho. ‘‘Sukhamicceva bhāsitā’’ti idaṁ iṭṭhasabhāvaṁyeva upekkhaṁ sandhāya",
  "tika-abh02t23:132_3": "vuttaṁ, na aniṭṭhasabhāvaṁ. Tenāha ‘‘upekkhā panā’’tiādi. Sabbassāti avītarāgassa",
  "tika-abh02t23:132_4": "vītarāgassa ca vedanāvato puggalassa.",
  "tika-abh02t23:133": "Vedanāpaccayā evāti ayaṁ niyamo niyamantaranivattanaparoti nāssa paccayantaranivattanatthatā daṭṭhabbā. Etena paccayuppannantarapaṭikkhepopi nivattito hoti.",
  "tika-abh02t23:134": "Taṇhāpadaniddesavaṇṇanā niṭṭhitā.",
  "tika-abh02t23:135": "Upādānapadaniddesavaṇṇanā",
  "tika-abh02t23:136_0": "233.Purimadiṭṭhinti ‘‘sassato attā’’ti (dī. ni. 1.31) pageva abhiniviṭṭhaṁ sassatagāhaṁ",
  "tika-abh02t23:136_1": "sandhāya vuttaṁ. Tenāha ‘‘attaggahaṇaṁ…pe… daṭṭhabba’’nti. Upādiyamānanti gaṇhantaṁ.",
  "tika-abh02t23:136_2": "Lokoti vā gahaṇanti yaṁ ‘‘loko sassato’’ti gahaṇaṁ, sā diṭṭhīti attho. Tenāha ‘‘diṭṭhupādānabhūta’’nti.",
  "tika-abh02t23:136_3": "‘‘Dhammasaṅkhepa…pe… diṭṭhimattamevā’’ti idaṁ byavahitānaṁ padānaṁ sambandhadassanaṁ.",
  "tika-abh02t23:136_4": "Tattha saṅkhepato taṇhādaḷhattaṁ, saṅkhepato diṭṭhimattameva cattāri upādānānīti",
  "tika-abh02t23:136_5": "adhippāyo. Dhammasaṅkhepavitthāratoti samudāyabhūtato dhammasaṅkhepavitthārato tadavayavabhūtaṁ",
  "tika-abh02t23:136_6": "saṅkhepaṁ vitthārañca niddhāreti.",
  "tika-abh02t23:137_0": "Sassatagāhapubbaṅgamo, ucchedagāhapubbaṅgamo ca attagāhoti yojanā. Tesanti yathāvuttasassatucchedagāhānaṁ",
  "tika-abh02t23:137_1": "mūlabhāvena vidhāyakattā sāmibhūto. Ādinā vāti ‘‘paṭhamaṁ attavādupādāna’’ntiādinā vā vākyena.",
  "tika-abh02t23:138_0": "Yena bhavassādena gadhitacitto bhavanibbattakaṁ kammaṁ katvā upapanno, sā bhavanikanti",
  "tika-abh02t23:138_1": "santāne cirānubandhā abhiṇhuppattikā upapannamattassa uppajjatīti āha ‘‘yadipi…pe…",
  "tika-abh02t23:138_2": "pavattitabbattā’’ti. Arahattamaggavajjhattā bhavarāgassapi kāmupādānabhāvo atthevāti",
  "tika-abh02t23:138_3": "āha ‘‘taṇhādaḷhattaṁ na hotīti maññamāno’’ti. Bhavarāgopi hi savisaye daḷhaṁ pavattatīti.",
  "tika-abh02t23:138_4": "Sabbāpi taṇhā kāmupādānanti etthāpi tassa arahattamaggavajjhatā vuttāti ānetvā yojetabbaṁ.",
  "tika-abh02t23:139_0": "Uppattiṭṭhānabhūtā na ārammaṇabhūtāti adhippāyo. Tenāti khandhānaṁ ālayabhāvena.",
  "tika-abh02t23:139_1": "Ārammaṇānantarapakatūpanissayāti ārammaṇūpanissayaanantarūpanissayapakatūpanissayā.",
  "tika-abh02t23:139_2": "Anantarapaccayādīnanti anantarasamanantaraārammaṇapaccayādīnaṁ.",
  "tika-abh02t23:140": "Upādānapadaniddesavaṇṇanā niṭṭhitā.",
  "tika-abh02t23:141": "Bhavapadaniddesavaṇṇanā",
  "tika-abh02t23:142": "234.‘‘Bhavatī’’ti idaṁ upapattibhavanibbacanaṁ. Dvayassāti kammupapattibhavadvayassa. Nipphādanaphalaṁ phalassa uppādanasamatthatā. Nibbattanaṁ nipphādanaṁ.",
  "tika-abh02t23:143_0": "‘‘Bhagavaṁmūlakā’’ti (a. ni. 8.83; 9.1; 10.58; 11.19) viya ‘‘saññāvaṁbhavo’’ti vattabbe",
  "tika-abh02t23:143_1": "atthi-atthe vā vaṁ-saddo luttaniddiṭṭhoti āha ‘‘saññābhavo’’ti. Tassa vā attheti",
  "tika-abh02t23:143_2": "tassa vantusaddassa atthe, atthi-attheti attho. Akāraṁ katvāti yathā ‘‘pītisukhaṁ",
  "tika-abh02t23:143_3": "assa atthī’’ti atthe akāraṁ katvā uppādetvā jhānaṁ pītisukhanti vuccati, evaṁ saññā",
  "tika-abh02t23:143_4": "assa atthīti sañño, bhavo, sova saññabhavo. Ekasminti rūpakkhandhe eva. Pavattattāti",
  "tika-abh02t23:143_5": "pavattakapavattanaṭṭhānānaṁ abhedepi upacāravasena bhinnaṁ viya katvā dasseti.",
  "tika-abh02t23:144_0": "Kammasaṅkhātatanti ‘‘kamma’’nti vattabbataṁ, kammakoṭṭhāsataṁ vā. ‘‘Cetanāhaṁ, bhikkhave,",
  "tika-abh02t23:144_1": "kammaṁ vadāmī’’tiādinā (a. ni. 6.63) suttepi cetanāya kammabhāvo āgatova. Nippariyāyena",
  "tika-abh02t23:144_2": "pana cetanāva kammabhavoti vuttamatthaṁ abhidhammapāḷiyāva sādhento ‘‘vuttañhī’’tiādimāha.",
  "tika-abh02t23:144_3": "Imāya hi vedanāsaññāviññāṇakkhandhehi, manāyatanamanoviññāṇadhātūhi, saṅkhārakkhandhadhammāyatanadhammadhātuekadesena",
  "tika-abh02t23:144_4": "ca kammabhavassa sampayuttataṁ vadantiyā dhātukathāpāḷiyā tassa cetanābhāvo dīpitoti.",
  "tika-abh02t23:145_0": "Dhammabhedatoti cetanācetanāsampayuttabhāvena, kusalākusalābyākatabhāvena ca dhammavibhāgato.",
  "tika-abh02t23:145_1": "‘‘Punavacana’’nti imināva punaruttidosāpatti paṭiññātāti parassa āsaṅkaṁ dassento",
  "tika-abh02t23:145_2": "‘‘sātthakamevidaṁ punavacananti etaṁ na yuttanti ce’’ti āha. Bhavekadesabhāvenāti",
  "tika-abh02t23:145_3": "kammabhavassa ekadesattā saṅkhārānaṁ. Tena yesaṁ dhammānaṁ samudāyo bhavo vutto,",
  "tika-abh02t23:145_4": "tadekadesā saṅkhārā, samudāyekadesā ca atthato bhinnā evāti vuttamevetanti dasseti.",
  "tika-abh02t23:145_5": "Puna yathāvuttameva bhedaṁ manasi katvā atthato punavacanābhāvaṁ dassento ‘‘parena vā’’tiādimāha.",
  "tika-abh02t23:146": "Antogadheti kāmabhavādiantogadhe saññābhavādike. Kāmabhavādiketi kāmarūpārūpabhave.",
  "tika-abh02t23:147": "Upādānabhedanti kāmupādānādiupādānavisesaṁ.",
  "tika-abh02t23:148_0": "Tenāti sīlabbatupādānena. Vakkhamānenāti ‘‘idaṁ sīlabbataṁ nāmā’’tiādinā (vibha.",
  "tika-abh02t23:148_1": "aṭṭha. 234) aṭṭhakathāyaṁ vakkhamānena pakārena. Purāṇaṁ brahmaṇḍaliṅgakhandapurāṇādi.",
  "tika-abh02t23:148_2": "‘‘Setavadhayajjaṁ ārabhate bhūtikāmo’’tiādinā (visuddhi. mahāṭī. 2.650) pasumāraṇavidhānayutto",
  "tika-abh02t23:148_3": "yaññavidhi pasubandhavidhi.",
  "tika-abh02t23:149": "Attano suddhimaggaparāmāsamattattā sīlabbatupādānassa attavādupādānanimittaṁ vuttaṁ.",
  "tika-abh02t23:150_0": "Maggapaccayā honti micchāniyyānasabhāvattā. Anantarassa pana kāmakammabhavassa anantarasamanantaraanantarūpanissayanatthivigatāsevanapaccayehi",
  "tika-abh02t23:150_1": "upādānassa paccayabhāvo pākaṭoyevāti na vutto.",
  "tika-abh02t23:151": "Bhavapadaniddesavaṇṇanā niṭṭhitā.",
  "tika-abh02t23:152": "Jātijarāmaraṇādipadaniddesavaṇṇanā",
  "tika-abh02t23:153_0": "235.Upapattibhavuppattīti upapattibhave, upapattibhavabhāvena vā upādinnakkhandhānaṁ",
  "tika-abh02t23:153_1": "uppatti. Jāyamānassa khandhassa. Jāti nibbattivikāro. Upapattibhavopi jātiyā paccayo.",
  "tika-abh02t23:153_2": "Kasmā? Upapattibhave asati jātiyā abhāvāti yojanā. ‘‘Jāyamānarūpapadaṭṭhānatā’’tiādināpi",
  "tika-abh02t23:153_3": "tassa jātiyā paccayabhāvaṁyeva vibhāveti.",
  "tika-abh02t23:154": "Satipi sukkasoṇitādike pitugatavisesādikāraṇe bāhire paccaye tassa pana aniyatattā, hīnapaṇītādivisesassa ca adhippetattā vuttaṁ ‘‘ajjhatta…pe… abhāvā’’ti.",
  "tika-abh02t23:155": "Jātijarāmaraṇādipadaniddesavaṇṇanā niṭṭhitā.",
  "tika-abh02t23:156": "Bhavacakkakathāvaṇṇanā",
  "tika-abh02t23:157": "242. Sambandhaṁ itaṁ gatanti samitaṁ. Tenāha ‘‘saṅgata’’nti.",
  "tika-abh02t23:158_0": "Bhavacchando bhavarāgo. Tassāruppakathāsavananti tassa bālabhāvassa ayuttakāritāya",
  "tika-abh02t23:158_1": "anucchavikakathāsavanaṁ. Etena parūpavādahetukādidukkhaṁ dasseti, ‘‘kammakāraṇādassana’’nti",
  "tika-abh02t23:158_2": "iminā daṇḍahetukaṁ, itarena duggatinibbattihetukaṁ . Gamentīti ñāpenti. Phalenāpi",
  "tika-abh02t23:158_3": "hi abyabhicārinā hetu ñāyati, vuṭṭhinimittena viya mahoghena uparidese vuṭṭhinipāto.",
  "tika-abh02t23:158_4": "Tena vuttaṁ ‘‘bodhentī’’ti.",
  "tika-abh02t23:159_0": "Visesanivattiattho mattasaddo ‘‘avitakkavicāramattā’’tiādīsu (dha. sa. tikamātikā",
  "tika-abh02t23:159_1": "6) viya. Appahīnāvijjā kāraṇalābhe uppattiarahatāya samīpeyevāti āha ‘‘sannihitabhāvakaraṇenā’’ti.",
  "tika-abh02t23:159_2": "Vedetīti vedayati. Tassa atthavacanaṁ anubhavatīti. Vedaṁ vā ñāṇaṁ karoti uppādetīti",
  "tika-abh02t23:159_3": "vedeti. Tassa atthavacanaṁ jānātīti. Vediyatīti pana kammakattukammānaṁ vasena niddesoti",
  "tika-abh02t23:159_4": "tassapi atthaṁ dassento ‘‘jānāti, ñāyati cā’’ti āha. Ca-saddatthoti samuccayattho,",
  "tika-abh02t23:159_5": "brahmādinā ca kārakena, attanā ca vedakena rahitanti attho. Ca-saddatthasamāsanti dvandasamāsamāha.",
  "tika-abh02t23:160": "Catubbidhampi vā suññatanti dhuvabhāvādisuññataṁ, attādisuññatañca sandhāya vadati.",
  "tika-abh02t23:161_0": "Pubbantatoti atītakoṭṭhāsato. Vedanāvasānampi bhavacakkaṁ paripuṇṇamevāti dassetuṁ",
  "tika-abh02t23:161_1": "‘‘vedanā vā’’tiādi vuttaṁ. Avijjāgahaṇena vā taṇhupādānāni, saṅkhāraggahaṇena bhavo,",
  "tika-abh02t23:161_2": "viññāṇādiggahaṇena jātijarāmaraṇāni sokādayo ca gahitāti evampi vedanāvasānaṁ bhavacakkanti",
  "tika-abh02t23:161_3": "yuttamevetaṁ. Taṇhāmūlake cāti taṇhupādānaggahaṇena avijjā gahitātiādinā yojetabbaṁ.",
  "tika-abh02t23:161_4": "Tenāha ‘‘dvinnaṁ…pe… hotī’’ti. Tattha dvinnanti purimapacchimānaṁ ubhinnaṁ hetuphalavajjānaṁ.",
  "tika-abh02t23:161_5": "Viparītābhinivesaṁ karontīti nimittaṁ kattuupacārena vadati. Anupacchedameva pakāsetīti yojanā.",
  "tika-abh02t23:162_0": "Hetuphalasandhi, phalahetusandhi, punapi hetuphalasandhīti evaṁ hetuādipubbakā hetuphalahetupubbakā.",
  "tika-abh02t23:162_1": "Hetuphalahetuphalavasenāti avijjādihetu, viññāṇādiphala, taṇhādihetu, jātiphalavasena.",
  "tika-abh02t23:162_2": "Upasaggavisesena atthaviseso hotīti ‘‘ākirīyantī’’ti padassa pakāsīyantīti attho",
  "tika-abh02t23:162_3": "vutto. Kilesakammavipākāti avijjādike vedanāpariyosāne vadati. Vipākakilesakammehīti",
  "tika-abh02t23:162_4": "viññāṇādīhi bhavapariyosānehi. Puna kammassa vipākasambandho vuttanayattā na gahito.",
  "tika-abh02t23:162_5": "‘‘Vaṭṭānī’’ti ca idaṁ ‘‘tīṇi vaṭṭānī’’ti viggahavasena labbhamānaṁ gahetvā vuttaṁ.",
  "tika-abh02t23:163_0": "‘‘Purimakammabhavasmiṁ moho’’tiādinā (vibha. aṭṭha. 242) aṭṭhakathāya āgatattā āsannapaccakkhataṁ",
  "tika-abh02t23:163_1": "sandhāya vuttaṁ ‘‘imissā’’ti. Vibhaṅgapāḷiyā vasena dassitaṁ, tasmā na aṭṭhakathāya",
  "tika-abh02t23:163_2": "pubbāparavirodho yathāpāṭhaṁ atthassa pakāsitattāti adhippāyo. Tattha cetanāsampayuttānañca",
  "tika-abh02t23:163_3": "cetanāya ca saṅkhārabhāvena kammabhavabhāvena ca vattabbamevāti pāḷidvayādhippāyavivaraṇavasena",
  "tika-abh02t23:163_4": "dassetuṁ ‘‘tatthā’’tiādi vuttaṁ. Bhavassāti upapattibhavassa. ‘‘Bhavo’’ti vuttā cetanāsampayuttāti",
  "tika-abh02t23:163_5": "sambandho. Gahaṇanti nikāmanavasena ārammaṇassa gahaṇaṁ. Tenāha ‘‘kāmupādānaṁ kiccenāhā’’ti.",
  "tika-abh02t23:163_6": "Itarāni kiccenāhāti yojanā. Tīsu atthavikappesūti ‘‘taṁ kammaṁ karoto purimā cetanāyo’’tiādinā",
  "tika-abh02t23:163_7": "vuttesu tīsu āyūhanacetanānaṁ atthavikappesu. Nanu ca tatiye atthavikappe āyūhanassa",
  "tika-abh02t23:163_8": "avasāne cetanā na vuttāti? Yadipi sarūpato na vuttā, ‘‘taṁsampayuttā’’ti pana saddato",
  "tika-abh02t23:163_9": "padhānabhāvena vuttassa āyūhanassa appadhānabhāvena vuttā avasāne pacchato vuttā",
  "tika-abh02t23:163_10": "viya hotīti imaṁ pariyāyaṁ sandhāya ‘‘tīsupi…pe… avasāne’’ti vuttaṁ.",
  "tika-abh02t23:164_0": "Nippariyāyena pana yesu āyūhanassa avasāne cetanā vuttā, te dassetuṁ ‘‘dvīsu…pe…",
  "tika-abh02t23:164_1": "āhā’’ti vuttaṁ. Tatiye atthavikappe vutte āyūhanasaṅkhāre taṁsampayuttāti āhāti yojanā.",
  "tika-abh02t23:164_2": "Kammassa paccayabhūtanti saṅkhārapaccayaṁ. Tena ‘‘kammakaraṇakāle’’ti ettha kamma-saddena",
  "tika-abh02t23:164_3": "sabbassapi saṅkhārassa gahitataṁ dasseti. Tenāha ‘‘na kammasampayuttamevā’’ti.",
  "tika-abh02t23:165_0": "Kammānevāti kammāniyeva. Vipākadhammatāya kammasarikkhakā. Sahajātakoṭiyā, upanissayakoṭiyā",
  "tika-abh02t23:165_1": "ca tassa kammassa upakārakāti tadupakārakā. Saṁkhippantīti saṁkhipīyanti saṁyūhīyanti.",
  "tika-abh02t23:165_2": "‘‘Saṁkhippanti etthā’’ti adhikaraṇasādhanavasena saṅkhepasaddassa atthaṁ vatvā puna",
  "tika-abh02t23:165_3": "kammasādhanavasena vattuṁ ‘‘saṁkhipīyatī’’tiādi vuttaṁ.",
  "tika-abh02t23:166_0": "Tatthāpīti ‘‘kamma’’nti vuttakammasambhārepi. Gamanadhammanti bhaṅgupagamanadhammaṁ.",
  "tika-abh02t23:166_1": "Tena ittaranti bhaṅgaparanti vuttaṁ hoti. Tenāti vinassanadhammatādīpakena ittarasaddena.",
  "tika-abh02t23:166_2": "Nissārataṁ attasārābhāvaṁ dīpeti. Evaṁ ‘‘ittara’’ntiādinā aniccaṁ calaṁ ittaraṁ addhuvanti",
  "tika-abh02t23:166_3": "catunnaṁ padānaṁ atthavisesavācitaṁ dasseti. Ṭhānasoti ettha vuttaṭṭhānaṁ nāma paccayo.",
  "tika-abh02t23:166_4": "Aññampīti aññattha vuttaṁ. Tassa tassa phalassa. Dhammamattasambhave sati vaṭṭupacchede",
  "tika-abh02t23:166_5": "satīti yojanā. Evanti vuttappakārena samuccayatthe ca-sadde sati.",
  "tika-abh02t23:167_0": "Saccāniyeva pabhavoti samānādhikaraṇapakkhaṁ sandhāyāha ‘‘saccappabhavatoti saccato’’ti.",
  "tika-abh02t23:167_1": "‘‘Yassa pahānatthaṁ bhagavati brahmacariyaṁ vussatī’’ti evaṁbhūtaṁ ariyasaccaṁ visesaṁ akatvā.",
  "tika-abh02t23:168": "Tehi sokādīhi. ‘‘Sokadomanassupāyāsā avijjāya aviyogino’’tiādinā pubbe vuttanayena siddhāya avijjāya. Attanoyevāti paccayuppannaṁ anapekkhitvā attanoyeva pavattasaṅkhātakiccato.",
  "tika-abh02t23:169_0": "Sokādayopi hīti ettha hi-saddo hetuattho. Yasmā ‘‘sokādayo paccayāyattā avasavattino’’ti",
  "tika-abh02t23:169_1": "idaṁ ‘‘jātipaccayā…pe… sambhavantī’’ti etena vacanena siddhaṁ, tasmā taṁ ‘‘attā socatī’’tiādidassananivāraṇanti attho.",
  "tika-abh02t23:170_0": "Sati ca pariggahe rajjaṁ viya gatiyo anekānatthānubandhanā, tāhi ca viññāṇassa upaddutatāti",
  "tika-abh02t23:170_1": "dassetuṁ ‘‘saṅkhārapariggahitaṁ…pe… rajje’’ti vuttanti evaṁ vā ettha attho daṭṭhabbo.",
  "tika-abh02t23:170_2": "Yathāupaṭṭhitāni kammādīni cutiāsannajavanehi parikappetvā viya gahitāni paṭisandhiviññāṇenapi",
  "tika-abh02t23:170_3": "parikappitāni viya honti, taṁ panassa parikappanaṁ atthato ārammaṇakaraṇamevāti vuttaṁ",
  "tika-abh02t23:170_4": "‘‘pari…pe… to’’ti. Saṅkappanaṁ vā parikappananti vuttaṁ ‘‘vitakkena vitakkanato’’ti.",
  "tika-abh02t23:170_5": "Sasambhāracakkhuādayo saḷāyatanassa patiṭṭhāviseso.",
  "tika-abh02t23:171_0": "Yadākārāya jātiyā yadākāraṁ jarāmaraṇaṁ sambhavati, sambhavantañca yathānupubbaṁ",
  "tika-abh02t23:171_1": "pavattaṁ, so attho jātipaccayasambhūtasamudāgataṭṭho, sahitassa samuditassa puggalassa",
  "tika-abh02t23:171_2": "jīraṇabhijjanāvatthā dhammā jarāmaraṇāpadesena vuttā, sā ca nesaṁ avatthā jātipubbikā,",
  "tika-abh02t23:171_3": "te ca samuditā eva pavattantīti evaṁ jātito jarāmaraṇassa sambhūtasamudāgataṭṭho",
  "tika-abh02t23:171_4": "veditabbo. Jātito jarāmaraṇaṁ na na hoti hotiyeva ekantena jātassa jarāmaraṇasambhavato,",
  "tika-abh02t23:171_5": "na ca jātiṁ vinā hoti ajātassa tadabhāvatoti jarāmaraṇassa jātipaccayataṁ anvayabyatirekehi",
  "tika-abh02t23:171_6": "vibhāveti ‘‘na jātito’’tiādinā. Itthanti jātipaccayā jarāmaraṇassa nibbattākāraṁ vadati.",
  "tika-abh02t23:172": "Nirodhā nirodhasaṅkhātanti paccayanirodhā paccayuppannanirodhasaṅkhātaṁ. Anulomadesanāya ca vemajjhato paṭṭhāyāti yojanā.",
  "tika-abh02t23:173_0": "Apuññābhisaṅkhārekadeso sarāgo rāgena sahajekaṭṭhoti katvā. Sabbopi apuññābhisaṅkhāro",
  "tika-abh02t23:173_1": "sarāgo pahānekaṭṭhabhāvato. Yasmā pana akusaladhammo akusaladhammassa sabhāgo, anakusaladhammo",
  "tika-abh02t23:173_2": "visabhāgo, yathārahaṁ paccayo ca hoti, tasmā ‘‘apaṭipakkhabhāvato, rāgappavaḍḍhako’’ti",
  "tika-abh02t23:173_3": "ca vuttaṁ . ‘‘Tadeva viññāṇaṁ sandhāvati saṁsaratī’’ti micchābhinivesasabbhāvato",
  "tika-abh02t23:173_4": "saṁsaraṇakiriyāyapi sabyāpāratā viññāṇassa vuttā. Sabyāpāratābhinivesabalavatāya,",
  "tika-abh02t23:173_5": "saṅkantiabhinivesabalavatāyāti paccekaṁ yojetabbaṁ. ‘‘Asahavattanato, sahavattanato’’ti",
  "tika-abh02t23:173_6": "etena asahavutti vinibbhogo, sahavutti avinibbhogoti dasseti.",
  "tika-abh02t23:174": "Sabhāvādhigamanimittatā obhāsanaṁ. Cakkhādisannissayena hi pañcaviññāṇāni rūpādisabhāvaṁ upalabhanti. Itare phusanasaṅgatisannipātaṭṭhā. Channanti channampi samphassānaṁ.",
  "tika-abh02t23:175_0": "Ādānanti upasaddena vināpi daḷhagāho adhippetoti āha ‘‘ādānaṭṭho catunnampi upādānānaṁ",
  "tika-abh02t23:175_1": "samāno’’ti. Gahaṇanti nikāmanavasena visayassa paṭicchannanti vuttaṁ ‘‘gahaṇaṭṭho",
  "tika-abh02t23:175_2": "kāmupādānassā’’ti. Itaresanti diṭṭhupādānādīnaṁ. Tasmāti vibhattiyā aluttabhāvato.",
  "tika-abh02t23:175_3": "Tenāti khipanasaddena. Hāni vā khīṇabhāvo khayoti ‘‘khayaṭṭho vā’’tiādi vuttaṁ. Dvinnanti",
  "tika-abh02t23:175_4": "jarāmaraṇānaṁ. Maraṇūpanayanarasattā vā jarāyapi maraṇaṭṭho eva dassito.",
  "tika-abh02t23:176_0": "Nīyanti gamentīti nayā, ekattādayo. Kehi nīyanti? Avijjādiatthehīti imamatthamāha",
  "tika-abh02t23:176_1": "‘‘avijjādī’’tiādinā. Sena bhāvenāti sakena avijjādibhāvena, taṁ amuñcitvā eva. Na",
  "tika-abh02t23:176_2": "hi avijjādivinimuttaṁ ekattaṁ nāma kiñci paramatthato atthi. Sena bhāvenāti vā sakena",
  "tika-abh02t23:176_3": "ekattādibhāvena. Avijjādīsu viññāyamāno hetuphaladhammānaṁ ekasantatipatitādisaṅkhāto",
  "tika-abh02t23:176_4": "ekattādibhāvo teneva sabhāvena ñāyati, na avijjādibhāvenāti. Te hi netabbāti tesaṁ",
  "tika-abh02t23:176_5": "nayā. Atthā eva vā avijjādayo. Anekepi samānā dhammā yena santānānupacchedena ‘‘eka’’nti",
  "tika-abh02t23:176_6": "ñāyanti voharīyanti, so tattha karaṇabhāvena vattabbataṁ arahati, tathā itarepīti",
  "tika-abh02t23:176_7": "āha ‘‘ekattādīhi ca atthā ‘eka’ntiādinā nīyantī’’ti. Tattha nīyantīti ñāyanti, paññāpīyanti",
  "tika-abh02t23:176_8": "ca. Purimapacchimānaṁ dhammānaṁ nirodhuppādanirantaratāya nāmakāyassa, sambandhavuttitāya",
  "tika-abh02t23:176_9": "rūpakāyassa, ubhayassa ca aññamaññasannissitatāya duviññeyyanānato ekībhūtassa viya",
  "tika-abh02t23:176_10": "ghanabhāvappabandho hetuphalabhāvena sambandho sammā tānoti santāno, tassa anupacchedo",
  "tika-abh02t23:176_11": "tathāpavatti ekattanti āha ‘‘santānānupacchedo ekatta’’nti.",
  "tika-abh02t23:177_0": "Sambandharahitassāti hetuphalabhāvena aññamaññasambandhabhāvarahitassa. Sattantaroti",
  "tika-abh02t23:177_1": "añño satto. Ucchedadiṭṭhimupādiyatīti yathānurūpakāraṇato phalappavattiṁ asamanupassanto",
  "tika-abh02t23:177_2": "nānāsantāne viya asambandhanānattadassanato hetubhāvarahitānaṁ nippayojanānaṁ purimuppannānaṁ",
  "tika-abh02t23:177_3": "dhammānaṁ nirodhe hetuniyamābhāvato ekantena uppatti na yuttā, tathā santānena uppatti,",
  "tika-abh02t23:177_4": "sadisabhāvena uppatti, samānajātidesapariṇāmavayarūpabalasaṇṭhānānaṁ uppatti na yuttātiādīni",
  "tika-abh02t23:177_5": "vikappento ucchedadiṭṭhiṁ gaṇhāti.",
  "tika-abh02t23:178_0": "Kasmā uppatti na siyāti vālikāhi viya tilehipi telassa, ucchuto viya gāvitopi khīrassa",
  "tika-abh02t23:178_1": "aññābhāvato kena kāraṇena tehi tesaṁ uppatti na siyā, itarehi eva ca nesaṁ uppatti",
  "tika-abh02t23:178_2": "hotīti. Tasmāti aññassa aññato uppattiyaṁ sabbassa sabbaso uppattiyā bhavitabbaṁ,",
  "tika-abh02t23:178_3": "na cetaṁ atthi, tasmā. Yasmā niyativādī anurūpā hetuto phaluppattiṁ na icchati, sabhāvasiddhameva",
  "tika-abh02t23:178_4": "ca dhammappavattiṁ icchati, tasmā ‘‘avijjamānepi hetumhī’’ti vuttaṁ. Sabhāvasiddhā",
  "tika-abh02t23:178_5": "eva hi acchejjasuttāvutābhejjamaṇi viya kamalaṅghanarahitā tathā tathā sarīrindriyasukhādibhāvapariṇāmāya",
  "tika-abh02t23:178_6": "niyatiyāva kāyā samāgacchanti, yato gatijātibandhā, apavaggo ca hotīti niyativādo.",
  "tika-abh02t23:178_7": "Tenāha ‘‘niyatatāya…pe… pavattantī’’ti. Niyatiattho vuttoyeva.",
  "tika-abh02t23:179_0": "Etassa atthassa sādhakaṁ suttaṁ. Ākulameva, ākulabhāvo vā ākulakaṁ. Jaṭitāti heṭṭhupariyavasena",
  "tika-abh02t23:179_1": "pavattamānehi kilesakammavipākehi jātajaṭā. Nīḍanti kulāvakaṁ. Saṁsāranti idha sampattibhavappabandhamāha",
  "tika-abh02t23:179_2": "apāyādipadehi duggatippabandhassa vuttattā.",
  "tika-abh02t23:180": "Bhavacakkakathāvaṇṇanā niṭṭhitā.",
  "tika-abh02t23:181": "Suttantabhājanīyavaṇṇanā niṭṭhitā.",
  "tika-abh02t23:182": "2. Abhidhammabhājanīyavaṇṇanā",
  "tika-abh02t23:183_0": "243.Taṁ paṭiccasamuppādaṁ. Ekekacittāvaruddhanti abhidhammabhājanīye viya ekekasmiṁ",
  "tika-abh02t23:183_1": "citte avaruddhaṁ antogadhaṁ akatvā. Asahajātānañca ‘‘asahajātānaṁ, sahajātānañcā’’ti",
  "tika-abh02t23:183_2": "evaṁ paṭhamapade ekasesaniddeso daṭṭhabbo. ‘‘Saṅkhārapaccayā viññāṇa’’nti asahajātāyeva",
  "tika-abh02t23:183_3": "paccayapaccayuppannā dassitā vipākaviññāṇasseva adhippetattā. ‘‘Avijjāpaccayā saṅkhārā,",
  "tika-abh02t23:183_4": "viññāṇapaccayā nāmarūpa’’nti (vibha. 225) ca evamādīsu asahajātā, sahajātā ca. ‘‘Ekekena",
  "tika-abh02t23:183_5": "nayenā’’ti purātano pāṭho, etarahi pana ‘‘ekekena catukkena’’ icceva bahūsu potthakesu",
  "tika-abh02t23:183_6": "pāṭho. Nayacatukkavārāti nayesu catukkānaṁ vārā, avijjāmūlakādīsu navasu nayesu paccekaṁ",
  "tika-abh02t23:183_7": "paccayacatukkādīnaṁ catunnaṁ catukkānaṁ ‘‘nāmapaccayā chaṭṭhāyatana’’ntiādivisesabhinnā",
  "tika-abh02t23:183_8": "cattāro vārāti attho. Vavatthitāti yathāvuttavisesena asaṁkiṇṇā. Catukkānanti vāracatukkānaṁ",
  "tika-abh02t23:183_9": "vārasoḷasakassa nayabhāvatoti adhippāyo.",
  "tika-abh02t23:184": "1. Paccayacatukkavaṇṇanā",
  "tika-abh02t23:185_0": "Paccayasahitapaccayuppannāni aṅgabhāvena vuttāni, na kevalaṁ paccayā. Tasmā ‘‘chaṭṭhāyatanapaccayā",
  "tika-abh02t23:185_1": "phasso’’ti ettha na chaṭṭhāyatanassa aṅgatā. Tena vuttaṁ ‘‘na, tassa anaṅgattā’’ti.",
  "tika-abh02t23:185_2": "Evañca katvāti paccayasahitassa paccayuppannassa aṅgabhāvato. Tīsu pakāresūti ‘‘paṭhamo",
  "tika-abh02t23:185_3": "sabbasaṅgāhikaṭṭhenā’’tiādinā (vibha. aṭṭha. 243) aṭṭhakathāyaṁ vuttesu tīsupi pakāresu.",
  "tika-abh02t23:185_4": "Paccayavisesādīti ettha nāmaṁ, chaṭṭhāyatanañca paccayaviseso. Ādi-saddena yoniviseso,",
  "tika-abh02t23:185_5": "āyatanānaṁ apāripūripāripūribhavaviseso ca gahito. Te hi dutiyavārādīnaṁ nānattakarā.",
  "tika-abh02t23:185_6": "Atthavisesenāti yadipi aññattha ‘‘saḷāyatanapaccayā phasso’’ti saḷāyatanapaccayo",
  "tika-abh02t23:185_7": "vutto, tathāpi sahajātādināmasannissayena pavattanato nāmamattapaccayāpi so hotīti",
  "tika-abh02t23:185_8": "paṭiccasamuppādassa nānānayavicittatānumitassa gambhīrabhāvassa vibhāvanasaṅkhātena,",
  "tika-abh02t23:185_9": "anavasesanāmapaccayadassanasaṅkhātena ca atthavisesena. Tathā hi ‘‘yehi, ānanda,",
  "tika-abh02t23:185_10": "ākārehi yehi liṅgehi yehi nimittehi yehi uddesehi nāmakāyassa paññatti hoti, tesu",
  "tika-abh02t23:185_11": "ākāresu…pe… uddesesu asati api nu kho rūpakāye adhivacanasamphasso paññāyethā’’ti",
  "tika-abh02t23:185_12": "(dī. ni. 2.114) phassassa nāmapaccayatāvibhāvanavasena mahānidānadesanā pavattā.",
  "tika-abh02t23:185_13": "Tathā ‘‘nāmarūpapaccayā phassoti iccassa vacanīya’’nti (dī. ni. 2.97) ‘‘nāmarūpapaccayā’’ti",
  "tika-abh02t23:185_14": "vadantena ‘‘nāmapaccayā’’tipi vuttameva hotīti.",
  "tika-abh02t23:186": "Vāracatukke ‘‘saṅkhāro’’ti vuttaṁ, sokādayo na vuttā, purimasmiṁ vāradvaye rūpaṁ na vuttaṁ, vārattaye saḷāyatanaṁ na vuttanti yojetabbaṁ.",
  "tika-abh02t23:187_0": "Sabba…pe… raṇatoti sabbassa viññāṇassa pavattiṭṭhānabhūtasabbabhavasādhāraṇato, viññāṇassa",
  "tika-abh02t23:187_1": "vā pavattiṭṭhānabhūtasabbabhavasādhāraṇato. Samānaṁ phalaṁ samāno paccayo sahajātādipaccayehi",
  "tika-abh02t23:187_2": "upakattabbato, upakārakato ca. Tassa viññāṇassa. Viññāṇāharaṇanti vipākaviññāṇanibbattanaṁ. Assa viññāṇassa.",
  "tika-abh02t23:188_0": "Gatisūcakoti hi-saddaṁ loke gatiatthaṁ vadantīti katvā vuttaṁ. ‘‘Vigata’’nti ettha",
  "tika-abh02t23:188_1": "vi-saddo paṭisedhadīpakoti dve paṭisedhā pakatiṁ ñāpentīti āha ‘‘vigatatānivāraṇavasena gati eva hotī’’ti.",
  "tika-abh02t23:189_0": "Tidhā catudhā pañcadhā vāti ettha saññāmanasikārādayo sahajātanissayaatthipaccayavasena",
  "tika-abh02t23:189_1": "tidhā, phassacetanādayo tesañceva āhārādīnañca vasena catudhā, vedanāvitakkādayo",
  "tika-abh02t23:189_2": "tesañceva jhānindriyādīnañca vasena pañcadhā. Yathā samādhi, evaṁ vīriyampi daṭṭhabbaṁ.",
  "tika-abh02t23:189_3": "Tampi hi adhipatindriyamaggapaccayehi chadhā paccayo hoti.",
  "tika-abh02t23:190_0": "‘‘Vacanavasenā’’ti iminā imasmiṁ catukke sahajātapaccayaṁ dhuraṁ katvā desanā pavattāti",
  "tika-abh02t23:190_1": "tesaṁ adhippāyoti dasseti. Atthoti paccayadhammo. Katthacīti kismiñci vāre attano",
  "tika-abh02t23:190_2": "paccayuppannassa yathāsakehi paccayo na na hoti. ‘‘Atthato’’ti ca pāṭho. ‘‘Bhavapaccayā",
  "tika-abh02t23:190_3": "jātī’’tiādi na vattabbaṁ siyā, vuttañca taṁ. Tasmā sahajātapaccayavaseneva paṭhamacatukko",
  "tika-abh02t23:190_4": "vuttoti na gahetabbanti dasseti. Tenāha ‘‘na ca taṁ na vutta’’ntiādi. Imassa ca ‘‘bhavapaccayā",
  "tika-abh02t23:190_5": "jātītiādi na vattabbaṁ siyā’’ti iminā sambandho veditabbo. Paccayavacanamevāti ‘‘avijjāpaccayā’’tiādīsu",
  "tika-abh02t23:190_6": "vuttapaccayavacanameva ca. Tesanti tesaṁ ācariyānaṁ. Ayojetvā vuttanti sambandho.",
  "tika-abh02t23:190_7": "Kathaṁ pana vuttanti āha ‘‘sāmaññena…pe… sandhāyavutta’’nti. Ettha ca ‘‘sahajātasūcaka’’ntiādinā",
  "tika-abh02t23:190_8": "yathādhippetassa atthassa vacanato asiddhimāha, ‘‘sahajātato’’tiādinā pana atthāpattito.",
  "tika-abh02t23:190_9": "Asambhave hi aññassa atthato sijjheyya vacanato vā atthato vā adhippetatthasādhanāti.",
  "tika-abh02t23:191_0": "Aññatthāti aññasmiṁ sutte. Atītaddhaṁ niddhāretvā paccuppannānāgatehi saddhiṁ addhattayadassanatthaṁ.",
  "tika-abh02t23:191_1": "Taṁdesanāpariggahatthanti mahānidānadesanāpariggahatthaṁ. So ca ubhinnaṁ desanānaṁ",
  "tika-abh02t23:191_2": "aññamaññaṁ saṁsandanabhāvadassanatthaṁ. Evaṁ sabbaññubuddhabhāsitā desanā aññadatthu saṁsandatīti.",
  "tika-abh02t23:192": "Imassāti imassa tatiyavārassa.",
  "tika-abh02t23:193_0": "Aparāpekkhatāya, aparikiliṭṭhupapattitāya, asuciamakkhitatāya kāmāvacaradevānaṁ,",
  "tika-abh02t23:193_1": "sabbesañca brahmānaṁ tathā upapajjanato ca opapātikayoniyā padhānatā veditabbā. Saṅgahanidassanavasenāti",
  "tika-abh02t23:193_2": "opapātikayoniyā eva saṁsedajayoniyā saṅgahassa nidassanavasena udāharaṇavasena. Ārammaṇapaccayassāpi",
  "tika-abh02t23:193_3": "phassassa satipi pavattihetubhāve so pana sahajātādipaccayabhūtassa ajjhattikassa",
  "tika-abh02t23:193_4": "chaṭṭhāyatanassa viya na sātisayoti vuttaṁ ‘‘ārammaṇapaccayo cettha pavattako na hotī’’ti.",
  "tika-abh02t23:194_0": "Kesañcīti paripuṇṇāyatanānaṁ gabbhaseyyakānaṁ. ‘‘Pacchima…pe… sadā sambhavatī’’ti",
  "tika-abh02t23:194_1": "idaṁ gabbhaseyyakānaṁ viya itarayonikānaṁ kamena āyatanuppatti natthīti vuttaṁ. Tathā",
  "tika-abh02t23:194_2": "cāha aṭṭhakathāyaṁ ‘‘sahuppattidīpanato’’ti.",
  "tika-abh02t23:195": "Paccayacatukkavaṇṇanā niṭṭhitā.",
  "tika-abh02t23:196": "2. Hetucatukkavaṇṇanā",
  "tika-abh02t23:197_0": "244.Abhāvatoti bhāvābhāvato. Yañhi jātikkhaṇamatteyeva bhavati, na tato paraṁ, taṁ",
  "tika-abh02t23:197_1": "jātiyā avigatapaccayo siyā avigatapaccayaniyamasabbhāvato. Bhavo pana yasmā jātikkhaṇato",
  "tika-abh02t23:197_2": "parampi bhavati, tasmā na so tassā avigatapaccayo hoti. Tena vuttaṁ ‘‘tato uddhaṁ",
  "tika-abh02t23:197_3": "bhāvatoti attho’’ti. Bhaveti bhavapade, bhave vā nipphādetabbe. Esa nayo jātiādīsūti",
  "tika-abh02t23:197_4": "etthāpi. ‘‘Yathā panā’’tiādinā ‘‘avigatapaccayassa abhāvato, niyamābhāvato cā’’ti",
  "tika-abh02t23:197_5": "vuttānaṁ hetūnaṁ vuttanayena abyāpibhāvavibhāvanena akāraṇataṁ dasseti ayāvabhāvino",
  "tika-abh02t23:197_6": "paccayuppannassa, paccayadhammassa ca avigatapaccayabhāvadassanato. Saṅkhārakkhandhetiādi",
  "tika-abh02t23:197_7": "maggasodhanavasena vuttaṁ. Tassa parihāraṁ sayameva vadati. So khaṇo etassa atthīti",
  "tika-abh02t23:197_8": "taṅkhaṇiko, na taṅkhaṇiko ataṅkhaṇiko, tassa sabbhāvā, ayāvabhāvikasabbhāvāti attho.",
  "tika-abh02t23:197_9": "Yathā pana hetū honti, taṁ dassetuṁ ‘‘saṅkhatalakkhaṇānaṁ panā’’tiādimāha.",
  "tika-abh02t23:198_0": "Evanti evaṁ yathāvuttanaye sati, evaṁ santeti attho. ‘‘Na hi…pe… atthī’’ti iminā",
  "tika-abh02t23:198_1": "jātiādīnaṁ avigatapaccayavasena paccayuppannabhāvo viya paccayabhāvopi natthīti dasseti.",
  "tika-abh02t23:198_2": "Tattha kāraṇamāha ‘‘asabhāvadhammattā’’ti.",
  "tika-abh02t23:199_0": "Kathaṁ pana asabhāvadhammānaṁ jātiādīnaṁ paccayuppannatā, paccayatā cāti āha ‘‘jāyamānānaṁ",
  "tika-abh02t23:199_1": "panā’’tiādi. Tassāti jātijarāmaraṇassa. Vattabbapadesoti ‘‘ṭhapetvā’’ti vattabbapadeso.",
  "tika-abh02t23:199_2": "Ko pana soti? Yathāvuttaṁ nāmaṁ, nāmarūpañca saṅkhārakkhandhena rūpakkhandhena ca",
  "tika-abh02t23:199_3": "jarāmaraṇānaṁ saṅgahitattā . ‘‘Yo bhavo jātiyā paccayo’’ti etena bhavasaṅgahitānipi",
  "tika-abh02t23:199_4": "jātiādīni jātiyā appaccayattā eva ‘‘ṭhapetvā’’ti na vuttānīti dasseti, paccayabhāvāsaṅkā",
  "tika-abh02t23:199_5": "eva nesaṁ tassā natthīti adhippāyo. Teneva ṭhapetabbagahetabbavisese satīti sāsaṅkaṁ vadati.",
  "tika-abh02t23:200": "Hetucatukkavaṇṇanā niṭṭhitā.",
  "tika-abh02t23:201": "4. Aññamaññacatukkavaṇṇanā",
  "tika-abh02t23:202_0": "246.Paccayuppannassāti paccayuppannabhāvino. Visuṁ ṭhitassāti bhavena asaṅgahitassa.",
  "tika-abh02t23:202_1": "Sappadesameva gahitaṁ idha vedanādikkhandhattayasseva adhippetattā niruḷhattā ca.",
  "tika-abh02t23:202_2": "Paccayuppannaṁ ṭhapetvā paccayabhūtaṁyeva nāmaṁ gahitaṁ, avigatapaccayaniyamābhāvo",
  "tika-abh02t23:202_3": "viya bhave upādānassa aññamaññapaccayaniyamābhāvoti yojanā. Vuttanayenāti ‘‘saṅkhatalakkhaṇānaṁ",
  "tika-abh02t23:202_4": "panā’’tiādinā vuttanayena.",
  "tika-abh02t23:203_0": "Aññamaññapaccayo viya aññamaññapaccayoti ayamattho idhādhippetoti dassento ‘‘aññamañña…pe…",
  "tika-abh02t23:203_1": "adhippeto siyā’’ti āha. Tathā ca vadanti ‘‘aññamaññañcettha na paṭṭhāne āgataaññamaññavasena",
  "tika-abh02t23:203_2": "gahetabba’’nti. Cakkhāyatanupacayādīnanti uparūpari citāni viya uppannacakkhāyatanādīni,",
  "tika-abh02t23:203_3": "cakkhāyatanādīnaṁ vā upatthambhakāni cakkhāyatanupacayādīni.",
  "tika-abh02t23:204": "Aññamaññacatukkavaṇṇanā niṭṭhitā.",
  "tika-abh02t23:205": "Saṅkhārādimūlakanayamātikāvaṇṇanā",
  "tika-abh02t23:206_0": "247. Yadipi sāmaññato gataviseso, tathāpi sāmaññaggahaṇena nayagato viseso sarūpato",
  "tika-abh02t23:206_1": "dassito hotīti ‘‘nāmapaccayā avijjā’’ti vatvāpi nāmavisesānaṁ tassā paccayabhāvo",
  "tika-abh02t23:206_2": "dassetabboti āha ‘‘nāmavisesānaṁ…pe… vuttā’’ti. ‘‘Yadeva pana nāma’’ntiādi kasmā",
  "tika-abh02t23:206_3": "vuttaṁ, nanu nāmaggahaṇena aggahitopi jātiādi bhavaggahaṇena gahitoti dassitovāyamatthoti",
  "tika-abh02t23:206_4": "codanaṁ sandhāyāha ‘‘bhavaggahaṇena cā’’tiādi. Idhāpīti ‘‘bhavapaccayā avijjā’’ti",
  "tika-abh02t23:206_5": "idhāpi. Nasiyāti ‘‘avijjāpaccayā avijjā’’ti vuttaṁ na siyā. Tasmāti yasmā sāmaññacoditaṁ",
  "tika-abh02t23:206_6": "visesacoditameva na hoti, tasmā. Soti bhavo. Tenāti sabhāvāsabhāvadhammasaṅgahaṇena.",
  "tika-abh02t23:207_0": "Upādānassapi bhavekadesattā vuttaṁ ‘‘upādānapaccayā…pe… aggahite’’ti. ‘‘Bhavapaccayā",
  "tika-abh02t23:207_1": "jātī’’ti idaṁ vacanaṁ sandhāyāha ‘‘bhavasaddo…pe… vuccamāno’’ti. ‘‘Nāmapaccayā avijjā’’ti",
  "tika-abh02t23:207_2": "ettha paccayuppannaṁ ṭhapetvā paccayassa gahaṇato avijjāvinimuttā eva cattāro khandhā",
  "tika-abh02t23:207_3": "nāmasaddena vuccantīti āha ‘‘na nāmasaddo niravasesabodhako’’ti. Na cettha ekaṁsato",
  "tika-abh02t23:207_4": "kāraṇaṁ maggitabbaṁ. Yena bhava-saddo niravasesabodhako, na nāma-saddoti āha ‘‘evaṁsabhāvā",
  "tika-abh02t23:207_5": "hi etā niruttiyo’’ti. Iminā adhippāyenāti bhavasaddo niravasesabodhako upādinnacatukkhandhavisayattāti",
  "tika-abh02t23:207_6": "iminā adhippāyena. Jāyamānādidhammavikārabhāvato jāyamānādikkhandhapaṭibaddhā jātiādayo",
  "tika-abh02t23:207_7": "vucceyyuṁ, na pana jātiādipaṭibaddhā jāyamānādikkhandhāti na ekacittakkhaṇe jātiādīnaṁ",
  "tika-abh02t23:207_8": "avijjāya paccayabhāvo sambhavatīti imamatthamāha ‘‘jāyamānānaṁ panā’’tiādinā. Nānācittakkhaṇe",
  "tika-abh02t23:207_9": "pana jātiādayo avijjāya upanissayapaccayo hontīti ‘‘ekacittakkhaṇe’’ti visesitaṁ.",
  "tika-abh02t23:207_10": "Tenevāti asambhaveneva.",
  "tika-abh02t23:208": "Mātikāvaṇṇanā niṭṭhitā.",
  "tika-abh02t23:209": "Akusalaniddesavaṇṇanā",
  "tika-abh02t23:210_0": "248-9.Tanti diṭṭhupādānaṁ. Itarassāti kāmupādānassa. Taṇhāgahaṇenāti ‘‘taṇhāpaccayā’’ti",
  "tika-abh02t23:210_1": "ettha taṇhāgahaṇena gahitattā. Yadi evaṁ nāmaggahaṇena gahitā taṇhā kasmā puna vuttāti",
  "tika-abh02t23:210_2": "āha ‘‘nāme viya visesapaccayattābhāvā’’ti. ‘‘Nāmapaccayā chaṭṭhāyatana’’nti ettha",
  "tika-abh02t23:210_3": "hi kāmataṇhāpi nāme saṅgahitāti nāmassa yathārahaṁ chaṭṭhāyatanassa paccayabhāvo",
  "tika-abh02t23:210_4": "vuttoti atthi tattha visesapaccayattaṁ, upādānassa pana bhavasaṅgahopi atthīti ‘‘taṇhāpaccayā",
  "tika-abh02t23:210_5": "upādāna’’nti etena ‘‘kāmupādānapaccayā bhavo’’ti etassa nattheva visesoti vuttaṁ",
  "tika-abh02t23:210_6": "‘‘nāme viya visesapaccayattābhāvā’’ti. Taṇhā etissā paccayoti taṇhāpaccayā, diṭṭhi",
  "tika-abh02t23:210_7": ". Bhavassa paccayabhūtāti duvidhassapi bhavassa kāraṇabhūtā. Ubhayenapi upādānassa",
  "tika-abh02t23:210_8": "bhavaniddese ṭhapetabbataṁyeva vibhāveti. Paccayuppannaṁ paccayo ca ekamevāti ‘‘taṇhāpaccayā",
  "tika-abh02t23:210_9": "upādāna’’nti ettha vuttapaccayuppannaṁ, ‘‘upādānapaccayā bhavo’’ti ettha vuttapaccayo",
  "tika-abh02t23:210_10": "ca eko evattho, tasmā paccayo visuṁ paccayuppannato bhinnaṁ katvā na vibhatto.",
  "tika-abh02t23:211": "252.Upatthambhakasamuṭṭhāpanapacchājātapaccayavasenāti upatthambhakassa cittasamuṭṭhānarūpassa samuṭṭhāpanavasena, pacchājātapaccayavasena ca.",
  "tika-abh02t23:212_0": "254.Pañcannanti cakkhāyatanādīnaṁ pañcannaṁ. Sahajātādipaccayoti sahajātanissayaatthiavigatādipaccayo.",
  "tika-abh02t23:212_1": "Vatthusaṅkhātaṁ rūpaṁ. Purejātādipaccayoti purejātanissayavippayuttaatthiavigatapaccayo.",
  "tika-abh02t23:212_2": "Pacchājātādipaccayoti pacchājātavippayuttaatthiavigatapaccayo. Chaṭṭhassa sahajātādīti",
  "tika-abh02t23:212_3": "ādi-saddena aññamaññanissayasampayuttaatthiavigatādayo gahitā.",
  "tika-abh02t23:213": "264.Yassāti ‘‘yassa ca hotī’’ti ettha vuttaṁ ‘‘yassā’’ti padaṁ sandhāya vuttaṁ. Tenāha ‘‘hotīti yojetabba’’nti.",
  "tika-abh02t23:214_0": "280.Tassāti ‘‘balavakilesabhūtāya vicikicchāyā’’ti (vibha. aṭṭha. 280) padassa. Tenāti",
  "tika-abh02t23:214_1": "‘‘taṇhāṭṭhāne’’ti padena. Cittuppādakaṇḍādīsūti ādi-saddena imasmiṁ paṭiccasamuppādavibhaṅge",
  "tika-abh02t23:214_2": "suttantabhājanīyādiṁ saṅgaṇhāti.",
  "tika-abh02t23:215": "Akusalaniddesavaṇṇanā niṭṭhitā.",
  "tika-abh02t23:216": "Kusalābyākataniddesavaṇṇanā",
  "tika-abh02t23:217": "306.Sabyāpārānīti saussāhāni, vipākadhammānīti attho. Parihīnaṁ avijjāṭṭhānaṁ etesanti parihīnāvijjāṭṭhānā.",
  "tika-abh02t23:218_0": "Sandhāyāti adhippāyaṁ vibhāvento viya vadati, sarūpeneva pana ‘‘na ca cakkhuviññāṇādīni",
  "tika-abh02t23:218_1": "rūpaṁ samuṭṭhāpentī’’ti (vibha. aṭṭha. 306) aṭṭhakathāyaṁ vuttaṁ. Nāmarūpaṁ na na labbhatīti yojanā.",
  "tika-abh02t23:219": "Kusalābyākataniddesavaṇṇanā niṭṭhitā.",
  "tika-abh02t23:220": "Avijjāmūlakakusalaniddesavaṇṇanā",
  "tika-abh02t23:221": "334.Kusalaphaleti kusalavipākapaṭisandhiviññāṇassa gahitattā tassa sādurasavisarukkhabījasadisatā vuttā.",
  "tika-abh02t23:222": "Yadipi ‘‘saṅkhārahetuka’’ntiādinā yojanā labbhati, avigatacatukkādīni pana na labbhanti yathālābhayojanāya dassitattā.",
  "tika-abh02t23:223": "Avijjāmūlakakusalaniddesavaṇṇanā niṭṭhitā.",
  "tika-abh02t23:224": "Kusalamūlakavipākaniddesavaṇṇanā",
  "tika-abh02t23:225_0": "343.Kammaṁ viya paccayo hoti vipākabhāvatoti adhippāyo. Vipākassa kammaṁ paccayo",
  "tika-abh02t23:225_1": "hontaṁ sātisayaṁ hotīti tassa nippariyāyatā, taṁsampayuttānaṁ pariyāyatā siyāti adhippāyena",
  "tika-abh02t23:225_2": "‘‘pariyāyena upanissayapaccayoti vuttānī’’ti āha. ‘‘Kusalo dhammo abyākatassa dhammassa",
  "tika-abh02t23:225_3": "upanissayapaccayena paccayo (paṭṭhā. 1.1.423), akusalo dhammo abyākatassa dhammassa",
  "tika-abh02t23:225_4": "(paṭṭhā. 1.1.423), vipākadhammadhammo nevavipākanavipākadhammadhammassa upanissayapaccayena",
  "tika-abh02t23:225_5": "paccayo’’ti (paṭṭhā. 1.3.103) pana vacanato nippariyāyena sabbepi kusalākusalā dhammā",
  "tika-abh02t23:225_6": "vipākassa upanissayapaccayo hotīti ayamattho dissati. ‘‘Kusalamūlaṁ akusalamūla’’nti",
  "tika-abh02t23:225_7": "imesaṁ anvādesopi paccayasaddāpekkhāya ‘‘esā’’ti pulliṅgavasena vuttoti dassento",
  "tika-abh02t23:225_8": "āha ‘‘esāti…pe… yojetabba’’nti.",
  "tika-abh02t23:226_0": "‘‘Manasikāropī’’tiādinā appahīnāvijjānampi kiriyāya kusalākusalamūlāni, avijjā ca",
  "tika-abh02t23:226_1": "upanissayā na hontīti dasseti. Kammavaṭṭavipākavaṭṭabhūtāniyeva saṅkhāraviññāṇāni",
  "tika-abh02t23:226_2": "pacchimanaye adhippetānīti vuttaṁ ‘‘kiriyāni pana…pe… gacchantī’’ti. Tesaṁ paccayānaṁ",
  "tika-abh02t23:226_3": "vasena anekappakāratoti adhippāyoti yojanā.",
  "tika-abh02t23:227_0": "Navādibhedānanti navaaṭṭhasattachāti evaṁpabhedānaṁ. Catunnaṁ catukkānanti purimanaye",
  "tika-abh02t23:227_1": "pacchimanaye ca āgatānaṁ yathālābhaṁ catunnaṁ catunnaṁ catukkānaṁ. ‘‘Kusalākusalānaṁ",
  "tika-abh02t23:227_2": "pana vipāke cā’’ti ca-saddena kusalākusale cāti samuccetabboti āha ‘‘kusala…pe… vattabba’’nti.",
  "tika-abh02t23:227_3": "Mūlapadekapaccayatāvasenāti mūlapadassa ekapaccayabhāvavasena upanissayapaccayatāvasena.",
  "tika-abh02t23:227_4": "Ekasseva nayassāti kusalākusalesu avijjāmūlakassa, vipākesu kusalākusalamūlakassāti",
  "tika-abh02t23:227_5": "evaṁ ekasseva nayassa vasena. Dhammapaccayabhedeti dhammassa paccayabhūtassa, paccayuppannassa",
  "tika-abh02t23:227_6": "vā paccayabhāvena bhedeti imamatthaṁ dassento ‘‘avijjādīna’’ntiādiṁ vatvā puna tameva",
  "tika-abh02t23:227_7": "‘‘taṁtaṁcittuppādā’’tiādinā pakārantarena vibhāveti.",
  "tika-abh02t23:228": "Kusalamūlakavipākaniddesavaṇṇanā niṭṭhitā.",
  "tika-abh02t23:229": "Abhidhammabhājanīyavaṇṇanā niṭṭhitā.",
  "tika-abh02t23:230": "Paṭiccasamuppādavibhaṅgavaṇṇanā niṭṭhitā."
}