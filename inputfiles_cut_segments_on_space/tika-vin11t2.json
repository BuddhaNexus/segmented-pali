{
  "tika-vin11t2:0.1": "Bhikkhuvibhaṅgo",
  "tika-vin11t2:0.2": "Pārājikakathā",
  "tika-vin11t2:1": "Paṭhamapārājikakathāvaṇṇanā",
  "tika-vin11t2:2_0": "6. Evaṁ pañcahi gāthāhi ratanattayapaṇāmādiṁ dassetvā idāni yathāpaṭiññātavinicchayaṁ",
  "tika-vin11t2:2_1": "dassetumāha “tividhe”tiādi. Tattha “tividhe”tiādinā paṭhamapārājikasikkhāpadavinicchayaṁ",
  "tika-vin11t2:2_2": "dasseti. Tividheti vaccapassāvamukhamaggānaṁ vasena tippakāre maggeti iminā sambandho.",
  "tika-vin11t2:2_3": "Tilamattampīti tilabījamattampi aṅgajātanti sambandho. Maggeti vaccapassāvānaṁ nikkhamanadvāratāya,",
  "tika-vin11t2:2_4": "annapānapittasemhādīnaṁ pavesananikkhamanadvāratāya ca maggavohāragate sarīrappadese,",
  "tika-vin11t2:2_5": "allokāseti sambandho. “Maggesu tilamattampi, tīsu sevanacetano”ti vattabbepi “tividhe”ti",
  "tika-vin11t2:2_6": "pakāravācividhasaddopādānena sajātisaṅgahavasena tīhi rāsīhi saṅgahetvā pabhedavasena",
  "tika-vin11t2:2_7": "tiṁsavidho maggo dassito hoti.",
  "tika-vin11t2:3_0": "Seyyathidaṁ? Pārājikavatthubhūtamukhādimaggānaṁ nissayabhūte satte dassetuṁ “tisso",
  "tika-vin11t2:3_1": "itthiyo manussitthī amanussitthī tiracchānagatitthī”tiādinā nayena pāḷiyaṁ dassitamanussāmanussatiracchānagatitthīnaṁ",
  "tika-vin11t2:3_2": "paccekaṁ tiṇṇaṁ maggānaṁ vasena nava maggā, tatheva dassitānaṁ tiṇṇaṁ ubhatobyañjanakānaṁ",
  "tika-vin11t2:3_3": "vasena nava maggā, tiṇṇaṁ pana paṇḍakānaṁ mukhamaggavaccamaggānaṁ vasena paccekaṁ",
  "tika-vin11t2:3_4": "dve dve maggāti cha maggā, tathā tiṇṇaṁ pana purisānanti evaṁ tiṁsavidho hoti.",
  "tika-vin11t2:4_0": "Sevanacetanoti sevane methunapayoge cetanā assāti viggaho, methunarāgūpasaṁhitāya",
  "tika-vin11t2:4_1": "cetanāya samannāgatoti attho. Allokāseti tiṁsamaggānamaññatare magge pakativātena",
  "tika-vin11t2:4_2": "asaṁphuṭṭhe allapadese, iminā bāhiraṁ pārājikakkhettaṁ na hotīti dīpeti. Visesanassa",
  "tika-vin11t2:4_3": "visesāpekkhattā dutiyagāthāya “sasikkho so”ti padadvayaṁ āharitvā “sevanacetano sasikkho",
  "tika-vin11t2:4_4": "so bhikkhū”ti yojetabbaṁ.",
  "tika-vin11t2:5_0": "Aṅge sarīre jātanti aṅgajātaṁ, purisanimittaṁ. Satipi avasesasarīrāvayavānaṁ tathābhāve",
  "tika-vin11t2:5_1": "ruḷhivasena tadeva tathā vuttaṁ. Pavesentoti dvayaṁdvayasamāpattisaṅkhātakāyikakiriyaṁ",
  "tika-vin11t2:5_2": "nipphādento. Parājitoti dullabhāya khaṇasampattiyā laddhabbato dullabhā lokiyalokuttaraguṇasampattisukhato",
  "tika-vin11t2:5_3": "parihāpetvā kilesasapattehi parājayamāpāditoti attho.",
  "tika-vin11t2:6": "Ayamettha yojanā – sasikkho sevanacetano tividhe magge allokāse aṅgajātaṁ tilamattampi pavesento so bhikkhu parājito hotīti. Ettāvatā –",
  "tika-vin11t2:7": "“Yo pana bhikkhu bhikkhūnaṁ sikkhāsājīvasamāpanno sikkhaṁ apaccakkhāya dubbalyaṁ anāvikatvā methunaṁ dhammaṁ paṭiseveyya, antamaso tiracchānagatāyapi, pārājiko hoti asaṁvāso”ti –",
  "tika-vin11t2:8": "Bhagavatā paññattasikkhāpadaṁ saṅgahitanti daṭṭhabbaṁ.",
  "tika-vin11t2:9_0": "7. Evaṁ imissā gāthāya attūpakkamamūlakaṁ pārājikaṁ dassetvā idāni “bhikkhupaccatthikā",
  "tika-vin11t2:9_1": "manussitthiṁ bhikkhussa santike ānetvā vaccamaggena aṅgajāte abhinisīdentī”tiādinayappavattaṁ",
  "tika-vin11t2:9_2": "paropakkamamūlakaṁ pārājikañca dassetumāha “pavesana”ntiādi. Tattha pavesananti bhikkhupaccatthikehi",
  "tika-vin11t2:9_3": "suttapamattādimanussitthiādīnamaññataraṁ ānetvā yathāvuttamaggānamaññataraṁ maggaṁ",
  "tika-vin11t2:9_4": "yathā pavisati, tathā bhikkhuno aṅgajāte abhinisīdāpane sambhavantaṁ maggappavesanamāha.",
  "tika-vin11t2:9_5": "Pavesanaṁ sādiyanto sasikkho soti yojanā. Ettha “pavesanaṁ sādiyati adhivāseti, tasmiṁ",
  "tika-vin11t2:9_6": "khaṇe sevanacittaṁ upaṭṭhāpetī”ti aṭṭhakathāvacanato aggato yāva mūlaṁ pavesentesu",
  "tika-vin11t2:9_7": "assādacittaṁ upaṭṭhāpento taṅkhaṇeyeva sāsanato cutoti attho. Paviṭṭhantiādīsu padesupi evameva yojanā.",
  "tika-vin11t2:10_0": "Paviṭṭhanti paviṭṭhakkhaṇo. “Paviṭṭha”ntiādinā tāya tāya kiriyāya upalakkhito khaṇo",
  "tika-vin11t2:10_1": "gahetabbo. Tenevettha accantasaṁyoge upayogavacanaṁ kataṁ. Ṭhitanti ettha “sukkavissaṭṭhisamaye”ti",
  "tika-vin11t2:10_2": "aṭṭhakathāvacanassa sabbathā byāpārarahitaṁ kālaṁ sandhāya vuttattā sukkavissaṭṭhisamayopi",
  "tika-vin11t2:10_3": "gahetabbo. Teneva gaṇṭhipade vuttanayena paviṭṭhassa ca yāva uddharaṇārambho, tāva",
  "tika-vin11t2:10_4": "sambhavanto ṭhitakālopi gahetabbo. Uddharaṇanti nīharaṇakālo.",
  "tika-vin11t2:11_0": "Vāti vikappe, apīti samuccaye, so vā-saddena vikappitānaṁ pakkhānaṁ tulyabalataṁ",
  "tika-vin11t2:11_1": "joteti. Iti imehi dvīhipi “so ce pavesanaṁ sādiyati, paviṭṭhaṁ sādiyatī”tiādinā pāḷiyaṁ",
  "tika-vin11t2:11_2": "āgatanayena labbhamānaṁ pavesanādiekakkhaṇampi sādiyanapaccayā āpajjamānaṁ pārājikaṁ",
  "tika-vin11t2:11_3": "dasseti. Sasikkhoti sikkhāya saha vattatīti sasikkho, apaccakkhātasikkhoti attho.",
  "tika-vin11t2:11_4": "Sādiyantoti sevanacittaṁ upaṭṭhāpento. So bhikkhu. Ṭhapetvā kiriyanti attūpakkamanaṁ",
  "tika-vin11t2:11_5": "vinā. Cutoti “bhikkhupaccatthikehi katamidaṁ, na mayā”ti lesena na muccati, sādiyanacitte",
  "tika-vin11t2:11_6": "sati sāsanato cutoyeva hotīti adhippāyo.",
  "tika-vin11t2:12_0": "Ettha ca sasikkhoti idaṁ “sikkhaṁ apaccakkhāya dubbalyaṁ anāvikatvā”ti sikkhāpadapāṭhassa",
  "tika-vin11t2:12_1": "atthadassanavasena niddiṭṭhaṁ. Tassa padabhājane, tadaṭṭhakathāya ca vibhattaṁ sikkhāpaccakkhānaṁ",
  "tika-vin11t2:12_2": "saṅkhepato evaṁ veditabbaṁ – cittakhettakālapayogapuggalavijānanavasena sikkhāpaccakkhānaṁ",
  "tika-vin11t2:12_3": "hoti, na tadabhāvena. Upasampannabhāvato cavitukāmatācitteneva hi sikkhāpaccakkhānaṁ",
  "tika-vin11t2:12_4": "hoti, na davā vā ravā vā vadantassa. Evaṁ cittavasena sikkhāpaccakkhānaṁ hoti, na tadabhāvena.",
  "tika-vin11t2:13_0": "Tathā “buddhaṁ paccakkhāmi, dhammaṁ paccakkhāmi, saṅghaṁ paccakkhāmi, sikkhaṁ, vinayaṁ,",
  "tika-vin11t2:13_1": "pātimokkhaṁ, uddesaṁ, upajjhāyaṁ, ācariyaṁ, saddhivihārikaṁ, antevāsikaṁ, samānupajjhāyakaṁ,",
  "tika-vin11t2:13_2": "samānācariyakaṁ, sabrahmacāriṁ paccakkhāmī”ti evaṁ vuttānaṁ buddhādīnaṁ catuddasannaṁ,",
  "tika-vin11t2:13_3": "“gihīti maṁ dhārehi, upāsako, ārāmiko, sāmaṇero, titthiyo, titthiyasāvako, assamaṇo,",
  "tika-vin11t2:13_4": "asakyaputtiyoti maṁ dhārehī”ti evaṁ vuttānaṁ gihiādīnaṁ aṭṭhannañcāti imesaṁ bāvīsatiyā",
  "tika-vin11t2:13_5": "khettapadānaṁ yassa kassaci savevacanassa vasena tesu yaṁ kiñci vattukāmassa yaṁ",
  "tika-vin11t2:13_6": "kiñci vadato sikkhāpaccakkhānaṁ hoti, na rukkhādīnaṁ aññatarassa nāmaṁ gahetvā sikkhaṁ",
  "tika-vin11t2:13_7": "paccakkhantassa. Evaṁ khettavasena sikkhāpaccakkhānaṁ hoti, na tadabhāvena.",
  "tika-vin11t2:14_0": "Tattha yadetaṁ “paccakkhāmī”ti ca “maṁ dhārehī”ti cāti vuttaṁ vattamānakālavacanaṁ,",
  "tika-vin11t2:14_1": "yāni ca “alaṁ me buddhena, kiṁ nu me buddhena, na mamattho buddhena, sumuttāhaṁ buddhenā”tiādinā",
  "tika-vin11t2:14_2": "nayena ākhyātavasena kālaṁ anāmasitvā purimehi cuddasahi padehi saddhiṁ yojetvā vuttāni",
  "tika-vin11t2:14_3": "“alaṁ me”tiādīni cattāri padāni, tesaṁyeva savevacanānaṁ vasena paccakkhānaṁ hoti,",
  "tika-vin11t2:14_4": "na “paccakkhāsi”nti vā “paccakkhissa”nti vā “maṁ dhāresī”ti vā “maṁ dhāressatī”ti",
  "tika-vin11t2:14_5": "vā “yaṁ nūnāhaṁ paccakkheyya”nti vātiādīni atītānāgataparikappavacanāni bhaṇantassa.",
  "tika-vin11t2:14_6": "Evaṁ vattamānakālavasena ceva anāmaṭṭhakālavasena ca paccakkhānaṁ hoti, na tadabhāvena.",
  "tika-vin11t2:15_0": "Payogo pana duvidho kāyiko ca vācasiko ca. Tattha “buddhaṁ paccakkhāmī”tiādinā nayena",
  "tika-vin11t2:15_1": "yāya kāyaci bhāsāya vacībhedaṁ katvā vācasikapayogeneva paccakkhānaṁ hoti, na akkharalikhanaṁ",
  "tika-vin11t2:15_2": "vā hatthamuddādidassanaṁ vā kāyapayogaṁ karontassa. Evaṁ vācasikapayogeneva paccakkhānaṁ",
  "tika-vin11t2:15_3": "hoti, na tadabhāvena.",
  "tika-vin11t2:16_0": "Puggalo pana duvidho yo ca paccakkhāti, yassa ca paccakkhāti. Tattha yo paccakkhāti,",
  "tika-vin11t2:16_1": "so sace ummattakakhittacittavedanaṭṭānaṁ aññataro na hoti. Yassa pana paccakkhāti,",
  "tika-vin11t2:16_2": "so sace manussajātiko hoti, na ca ummattakādīnaṁ aññataro, sammukhībhūto ca sikkhāpaccakkhānaṁ",
  "tika-vin11t2:16_3": "hoti. Na hi asammukhībhūtassa dūtena vā paṇṇena vā ārocanaṁ ruhati. Evaṁ yathāvuttassa",
  "tika-vin11t2:16_4": "puggalassa vasena paccakkhānaṁ hoti, na tadabhāvena.",
  "tika-vin11t2:17_0": "Vijānanampi niyamitāniyamitavasena duvidhaṁ. Tattha yassa, yesaṁ vā niyametvā “imassa,",
  "tika-vin11t2:17_1": "imesaṁ vā ārocemī”ti vadati. Sace te yathā pakatiyā loke manussā vacanaṁ sutvā āvajjanasamaye",
  "tika-vin11t2:17_2": "jānanti, evaṁ tassa vacanānantarameva tassa “ayaṁ ukkaṇṭhito”ti vā “gihibhāvaṁ patthayatī”ti",
  "tika-vin11t2:17_3": "vā yena kenaci ākārena sikkhāpaccakkhānabhāvaṁ jānanti, paccakkhātāva hoti sikkhā.",
  "tika-vin11t2:17_4": "Atha aparabhāge “kiṁ iminā vutta”nti cintetvā jānanti, aññe vā jānanti, apaccakkhātāva",
  "tika-vin11t2:17_5": "hoti sikkhā. Aniyametvā ārocentassa pana sace vuttanayena yo koci manussajātiko vacanatthaṁ",
  "tika-vin11t2:17_6": "jānāti, paccakkhātāva hoti sikkhā. Evaṁ vijānanavasena paccakkhānaṁ hoti, na tadabhāvena.",
  "tika-vin11t2:17_7": "Yo pana antamaso davāyapi paccakkhāti, tena apaccakkhātāva hoti sikkhā.",
  "tika-vin11t2:18": "Iti imesaṁ vuttappakārānaṁ cittādīnaṁ vasena apaccakkhātasikkho “sasikkho”ti vutto.",
  "tika-vin11t2:19_0": "8-10. “Idāni santhatena santhatassa ghaṭṭane upādinnakaghaṭṭanābhāvato doso natthī”ti",
  "tika-vin11t2:19_1": "pāpabhikkhūnaṁ lesakappanaṁ paṭikkhipituṁ “bhikkhupaccatthikā manussitthiṁ bhikkhussa",
  "tika-vin11t2:19_2": "santike ānetvā vaccamaggena, passāvamaggena, mukhena aṅgajātaṁ abhinisīdenti santhatāya",
  "tika-vin11t2:19_3": "asanthatassā”tiādinā nayena pāḷiyaṁ vuttasanthatavārānamatthaṁ saṅgaṇhanto āha “santhatenā”tiādi.",
  "tika-vin11t2:19_4": "Tattha santhatenāti cammacoḷatipupaṭṭādīhi paṭicchāditena. “Pavesento”ti iminā santhatavārassa",
  "tika-vin11t2:19_5": "paropakkamaṁ nissāya dassanamupalakkhaṇanti attūpakkamepi yojetabbataṁ dasseti, tassa",
  "tika-vin11t2:19_6": "vakkhamānena “parājito”ti iminā sambandho. “Tathevā”ti iminā pavesentotiādippakāraṁ parāmasati.",
  "tika-vin11t2:20_0": "Evaṁ pavesento kadā parājito hotīti āha “upādinnenā”tiādi. Ettha upādinnenāti taṇhādiṭṭhīhi",
  "tika-vin11t2:20_1": "upetena kammunā attano phalabhāveneva ādinnaṁ gahitanti upādinnaṁ, etena attano aṅgajātassa,",
  "tika-vin11t2:20_2": "vatthupuggalānaṁ maggassa ca ghaṭṭanaṭṭhānagataṁ kāyappasādaṁ dasseti. Imināva aṅgajātagataṁ",
  "tika-vin11t2:20_3": "anaṭṭhakāyappasādaṁ cammakhilaṁ, piḷakādi ca gahetabbaṁ. “Upādinnakaṁ nāma kāyindriya”nti",
  "tika-vin11t2:20_4": "gaṇṭhipade vuttaṁ. Tabbipariyāyena “anupādinnaka”nti tappaṭicchādakaṁ coḷādi vuttaṁ.",
  "tika-vin11t2:20_5": "Upādinnena upādinne, anupādinne vā pārājikakkhette ghaṭṭite, anupādinnakena vā upādinne",
  "tika-vin11t2:20_6": "anupādinne vā pārājikakkhette ghaṭṭiteti yojanā. Ettha ca karaṇavacanantāni padāni",
  "tika-vin11t2:20_7": "“aṅgajātenā”ti imassa visesanāni.",
  "tika-vin11t2:21_0": "Ettāvatā santhatacatukkavasena attūpakkame sati pārājikakkhette pārājikaṁ dassetvā",
  "tika-vin11t2:21_1": "idāni parūpakkamepi dassetumāha “sace”tiādi. Etthāti etesu catūsu vikappesu. Pārājikakkhette",
  "tika-vin11t2:21_2": "paviṭṭhe tūti ettha tu-saddena pavesanaṭṭhituddhārakkhaṇattayaṁ samuccinoti. Yaṁtaṁ-saddānaṁ",
  "tika-vin11t2:21_3": "niccasambandhattā hi “so”ti taṁ-saddopādāne “yo”ti yaṁ-saddopi ajjhāharitabbo, sāmatthiyena",
  "tika-vin11t2:21_4": "sampiṇḍanattho apisaddo ca. Ayamettha atthayojanā – bhikkhupaccatthikehi ānetvā bhikkhuno",
  "tika-vin11t2:21_5": "aṅgajāte abhinisīdāpitamanussitthiādīnaṁ tīsu maggesu aññataramaggasaṅkhātaṁ pārājikakkhettaṁ",
  "tika-vin11t2:21_6": "paviṭṭhe vā tu-saddena sampiṇḍitapavesanaṭṭhituddhārānamaññatarakkhaṇe vā sace yo",
  "tika-vin11t2:21_7": "sādiyati, sappamukhādippavesanakāle viya anuttasitvā kāmarāgapipāsābhibhūto yadi",
  "tika-vin11t2:21_8": "sādiyati, sopi bhikkhu parājito hotīti yojanā. “Sace sādiyatī”ti iminā sāsaṅkavacanena",
  "tika-vin11t2:21_9": "na sādiyati, anāpattīti sūcitaṁ hoti.",
  "tika-vin11t2:22_0": "“Pārājikakkhette”ti iminā byavacchinne aññasmiṁ ṭhāne vītikkamantassa imasmiṁyeva",
  "tika-vin11t2:22_1": "vikappe sambhavantiyo itarāpattiyo dassetumāha “khette”tiādi. “Etthā”ti ānetvā sambandhanīyaṁ.",
  "tika-vin11t2:22_2": "“Khette”ti sāmaññaniddesepi heṭṭhā “pārājikakkhette”ti visesitattā, uparithullaccayādīnañca",
  "tika-vin11t2:22_3": "vidhīyamānattā aññathānupapattilakkhaṇāya sāmatthiyā thullaccayadukkaṭānaṁ khetteti",
  "tika-vin11t2:22_4": "ayamattho labbhati. “Kaṇṇacchiddakkhināsāsū”tiādinā nayena vakkhamānesu jīvamānakasarīragatathullaccayadukkaṭakkhettesūti vuttaṁ hoti.",
  "tika-vin11t2:23_0": "Imesu dvīsu khettesu “santhatādinā santhatādiṁ pavesentassa upādinnādīhi upādinnādīnaṁ",
  "tika-vin11t2:23_1": "ghaṭṭane adhivāsentassa anāpattī”ti vattumasakkuṇeyyatāya pārājikakkhette vuttasabbavikappe",
  "tika-vin11t2:23_2": "ettha yojentehi evaṁ yojetabbaṁ – thullaccayakkhette santhate vā asanthate vā santhatena",
  "tika-vin11t2:23_3": "vā asanthatena vā aṅgajātena sevantassa upādinne vā anupādinne vā upādinnena, tathā",
  "tika-vin11t2:23_4": "anupādinnena vā ghaṭṭite thullaccayaṁ tassa viniddiseti. Evaṁ dukkaṭakkhette santhate",
  "tika-vin11t2:23_5": "vā…pe… ghaṭṭite dukkaṭañca tassa viniddiseti yojetabbaṁ.",
  "tika-vin11t2:24_0": "Iha sabbattha tīsupi khettesu upādinna-saddena anaṭṭhakāyappasādaṁ aṅgajātañca tatthajātacammakhilapiḷakā",
  "tika-vin11t2:24_1": "ca gayhanti, dukkaṭakkhette pana aṅguliādiitarāvayavāpi. Tīsupi khettesu anupādinna-saddena",
  "tika-vin11t2:24_2": "aṅgajātādipaṭicchāditavatthādayo ca gayhanti, dukkaṭakkhette pana nimitte naṭṭhakāyappasādacammakhilapiḷakaromādīni.",
  "tika-vin11t2:24_3": "Imāni ca anupādinnāni. Aṅgajātetaropādinnāvayave ca tīsupi khettesu pavesentassa dukkaṭameva.",
  "tika-vin11t2:25_0": "11. Ettāvatā jīvamānasarīre santhatāsanthatavasena paccekaṁ tividhesupi pārājikathullaccayadukkaṭakkhettesu",
  "tika-vin11t2:25_1": "santhatāsanthatavaseneva duvidhena nimittena sevantassa paropakkame sati sādiyantassa",
  "tika-vin11t2:25_2": "labbhamānapārājikathullaccayadukkaṭāpattiyo yathāsambhavaṁ dassetvā idāni “matasarīre",
  "tika-vin11t2:25_3": "pana tathā tathā sevantānaṁ doso natthī”ti pāpabhikkhūnaṁ lesokāsapaṭibāhanatthaṁ",
  "tika-vin11t2:25_4": "pāḷiyaṁ dassitesu yathāvuttesu tīsu khettesu labbhamānā tisso āpattiyo dassetumāha “mate”tiādi.",
  "tika-vin11t2:26_0": "Tattha “mate”ti etassa “manussitthiādīnaṁ sarīre”ti ajjhāharitvā atthayojanā kātabbā.",
  "tika-vin11t2:26_1": "Iminā “akkhāyite”tiādinā dassitānaṁ nimittānaṁ nissayaṁ dassitaṁ hoti. “Nimittamattaṁ",
  "tika-vin11t2:26_2": "sesetvā”tiādinā nayena vakkhamānagāthāyaṁ viya sakalasarīre khāditepi nimittassa",
  "tika-vin11t2:26_3": "vijjamānāvijjamānabhāvoyeva āpattiyābhāvābhāvassa pamāṇanti “akkhāyite”ti etena “mate”ti",
  "tika-vin11t2:26_4": "etaṁ avisesetvā “nimitte”ti ajjhāharitvā taṁ tena visesitabbaṁ. Atha vā “nimittamatta”ntiādinā",
  "tika-vin11t2:26_5": "vakkhamānagāthāya “nimitte”ti padaṁ ānetvā yojetabbaṁ.",
  "tika-vin11t2:27_0": "Akkhāyiteti sabbathā akkhāyite pārājikavatthubhūte nimitte. Yebhuyyakkhāyitepi cāti",
  "tika-vin11t2:27_1": "kiñci kiñci khāditvā bahukāvasiṭṭhe nimitte. “Yassa catūsu bhāgesu tibhāgamattaṁ",
  "tika-vin11t2:27_2": "khāditaṁ, taṁ nimittaṁ yebhuyyakkhāyitaṁ nāmā”ti vadanti. Methunanti rāgapariyuṭṭhānena",
  "tika-vin11t2:27_3": "sadisabhāvāpattiyā mithunānaṁ idaṁ methunaṁ, matitthiādīnaṁ rāgapariyuṭṭhānena sadisattābhāvepi",
  "tika-vin11t2:27_4": "tattha vītikkamo ruḷhiyā “methuna”nti vuccati.",
  "tika-vin11t2:28_0": "Pārājikotiparājito, parājayamāpannoti attho. Ayañhi pārājika-saddo sikkhāpadāpattipuggalesu",
  "tika-vin11t2:28_1": "vattati. Tattha “aṭṭhānametaṁ ānanda anavakāso, yaṁ tathāgato vajjīnaṁ vā vajjiputtakānaṁ",
  "tika-vin11t2:28_2": "vā kāraṇā sāvakānaṁ pārājikaṁ sikkhāpadaṁ paññattaṁ samūhaneyyā”ti evaṁ sikkhāpade",
  "tika-vin11t2:28_3": "vattamāno veditabbo. “Āpatti tvaṁ bhikkhu āpanno pārājika”nti āpattiyā. “Na mayaṁ",
  "tika-vin11t2:28_4": "pārājikā, yo avahaṭo, so pārājiko”ti evaṁ puggale. “Pārājikena dhammena anuddhaṁseyyā”tiādīsu",
  "tika-vin11t2:28_5": "pana dhamme vattatīti vadanti. Yasmā pana tattha dhammoti katthaci āpatti, katthaci",
  "tika-vin11t2:28_6": "sikkhāpadameva adhippetaṁ, tasmā so visuṁ na vattabbo.",
  "tika-vin11t2:29_0": "Tattha sikkhāpadaṁ yo taṁ atikkamati taṁ parājeti, tasmā “pārājika”nti vuccati. Āpatti",
  "tika-vin11t2:29_1": "pana yo naṁ ajjhāpajjati taṁ parājeti, tasmā “pārājikā”ti vuccati. Puggalo yasmā",
  "tika-vin11t2:29_2": "parājito parājayamāpanno, tasmā “pārājiko”ti vuccati. Sikkhāpadāpattīsu pārājika-saddo",
  "tika-vin11t2:29_3": "parājetīti “pārājiko”ti kattusādhano, puggale pana parājīyatīti kammasādhanoti veditabbo.",
  "tika-vin11t2:29_4": "“Naro”ti iminā pubbe vuttabhikkhuyeva adhippeto. Sāmaññajotanā visese avatiṭṭhatīti.",
  "tika-vin11t2:30_0": "12.Yebhuyyakkhāyiteti catūsu koṭṭhāsesu ekakoṭṭhāsāvasesaṁ katvā khādite. Upaḍḍhakkhāyiteti",
  "tika-vin11t2:30_1": "samabhāgāvasesaṁ khādite. Thūlo accayo thullaccayo, soyeva āpajjīyatīti āpattīti",
  "tika-vin11t2:30_2": "thullaccayāpatti. Pācittiyādayo sandhāyettha thullaccayavohāro, na pārājikasaṅghādiseseti",
  "tika-vin11t2:30_3": "daṭṭhabbaṁ. Seseti avasese upakacchakādīsu. Vuttañhi aṭṭhakathāyaṁ “avasesasarīre",
  "tika-vin11t2:30_4": "upakacchakādīsu dukkaṭa”nti. Duṭṭhu katanti dukkaṭaṁ, dukkaṭa-saddo niyatanapuṁsakattā",
  "tika-vin11t2:30_5": "itthiliṅgassāpi āpatti-saddassa saliṅgena visesanaṁ hoti.",
  "tika-vin11t2:31_0": "13.Nimittamattaṁ sesetvā khāyitepīti ettha tiṇṇamaññataraṁ nimittaṁ sesetvā sakalasarīre",
  "tika-vin11t2:31_1": "khāditepi. Pi-saddo byatireke, pageva itareti dīpeti. Tasmiṁ nimitte akkhāyite vā",
  "tika-vin11t2:31_2": "yebhuyyakkhāyite vāti dvidhā vuttesu tīsu nimittesu aññatarasmiṁ nimitte methunaṁ",
  "tika-vin11t2:31_3": "sevatopi parājayo pārājikāpatti hotīti adhippāyo. Sevatopīti ettha pi-saddo apekkhāyaṁ.",
  "tika-vin11t2:31_4": "Tasmā na kevalaṁ heṭṭhā vuttānamevāti apekkhati. Santhatādayo vikappā yathāvuttanayena etthāpi yojetabbā.",
  "tika-vin11t2:32_0": "14. “Uddhumātādisampatte”ti ettha “yadā pana sarīraṁ uddhumātakaṁ hoti kuthitaṁ nīlamakkhikāsamākiṇṇaṁ",
  "tika-vin11t2:32_1": "kimikulasamākulaṁ navahi vaṇamukhehi paggharitapubbakuṇapabhāvena upagantumpi asakkuṇeyyaṁ,",
  "tika-vin11t2:32_2": "tadā pārājikavatthuñca thullaccayavatthuñca jahati, tādise sarīre yattha katthaci",
  "tika-vin11t2:32_3": "upakkamato dukkaṭamevā”ti aṭṭhakathāvacanato sabbatthāpi cāti akkhāyitādisabbavikappopagatāni",
  "tika-vin11t2:32_4": "pārājikathullaccayadukkaṭakkhettāni gahitānīti daṭṭhabbaṁ. Tatthāpi vītikkamo anāpatti",
  "tika-vin11t2:32_5": "na hotīti dassetumāha “dukkaṭa”nti. “Khāyitakkhāyita”ntiādīsu khāyitakkhāyitañca",
  "tika-vin11t2:32_6": "nāmetaṁ sabbaṁ matasarīrakeyeva veditabbaṁ, na jīvamāneti yojetabbaṁ.",
  "tika-vin11t2:33_0": "15. Jīvamāne kathanti āha “chinditvā panā”tiādi. Tattha vaṇasaṅkhepatoti vaṇasaṅgahato.",
  "tika-vin11t2:33_1": "Tasminti yattha ṭhitaṁ nimittaṁ uppāṭitaṁ, tasmiṁ padese. Ettha dutiyo pana-saddo",
  "tika-vin11t2:33_2": "idha adassitaṁ aṭṭhakathāyaṁ āgatanayena viññāyamānaṁ atthavisesaṁ joteti. Aṭṭhakathāyahi",
  "tika-vin11t2:33_3": "“yadipi nimittaṁ sabbaso khāyitaṁ, chavicammampi natthi, nimittasaṇṭhānaṁ paññāyati,",
  "tika-vin11t2:33_4": "pavesanaṁ jāyati, pārājikamevā”ti evaṁ ajīvamāne vuttavinicchayānusārena jīvamānepi",
  "tika-vin11t2:33_5": "chavicammamattaṁ ce sabbaso uppāṭitaṁ, nimittasaṇṭhānaṁ paññāyati, pavesanakkhamaṁ",
  "tika-vin11t2:33_6": "hoti, tattha sevantassa pārājikamevāti viññāyamānamatthaṁ jotetīti vuttaṁ hoti.",
  "tika-vin11t2:34_0": "16. Tato nimittatoti sambandho. Patitāyāti patitāyaṁ, ayameva vā pāṭho. Nimittatoti",
  "tika-vin11t2:34_1": "nimittappadesato patitāyaṁ maṁsapesiyanti sambandho. Chinditvā vā tacchetvā vā patitāyaṁ",
  "tika-vin11t2:34_2": "tassaṁ nimittamaṁsapesiyanti attho. Methunarāgena upakkamantassa dukkaṭaṁ viniddiseti yojanā.",
  "tika-vin11t2:35_0": "17.“Nakhapiṭṭhippamāṇepī”tiādigāthāya “chinditvā”tiādikā aṭṭhakathā ānetvā sambandhitabbā.",
  "tika-vin11t2:35_1": "Satīti ettha “avasiṭṭhe”ti pāṭhaseso. Jīvamāneti ettha “sarīre”ti pāṭhaseso. Jīvamānasarīre",
  "tika-vin11t2:35_2": "pana chinditvā tacchetvā nimitte uppāṭite nakhapiṭṭhippamāṇepi maṁse, nhārumhi vā",
  "tika-vin11t2:35_3": "avasiṭṭhe sati methunaṁ paṭisevanto parājitoti yojanā.",
  "tika-vin11t2:36_0": "18. “Kaṇṇacchiddakkhī”ti gāthāya “jīvamāne”ti ānetvā sambandhitabbaṁ, “sarīre”ti",
  "tika-vin11t2:36_1": "pāṭhaseso. “Assagomahisādīna”ntiādinā assādīnaṁ vakkhamānattā pārisesato “manussāna”nti",
  "tika-vin11t2:36_2": "labbhati. Manussānaṁ jīvamānasarīre kaṇṇa…pe… vaṇesu vāti yojanā. Vatthikoseti muttapathabbhantare.",
  "tika-vin11t2:36_3": "Vaṇesu vāti satthakādīhi katavaṇesu. Aṅgajātanti tilamattampi aṅgajātekadesaṁ. Rāgāti methunarāgena.",
  "tika-vin11t2:37_0": "19.Avasesasarīrasminti kaṇṇacchiddādiyathāvuttasarīrāvayavavajjitasarīrappadese.",
  "tika-vin11t2:37_1": "Tenāha “upakacchūrukādisū”ti upakacchaṁ nāma bāhumūlantaraṁ. Ūrukādisūti ūruvemajjhādīsu.",
  "tika-vin11t2:37_2": "Ādi-saddena vuttāvasesaṁ sarīrappadesaṁ saṅgaṇhāti. “Aṅgajāta”nti ānetvā sambandhitabbaṁ.",
  "tika-vin11t2:37_3": "“Pavesetvā”ti sāmatthiyā labbhati, aṅgajātaṁ tilabījamattaṁ pavesetvāti vuttaṁ hoti.",
  "tika-vin11t2:37_4": "Vasā methunarāgassa sevamānassāti methunarāgena vītikkamantassāti attho. “Santhatenā”tiādinā",
  "tika-vin11t2:37_5": "vuttappakāro etthāpi yojetabbo.",
  "tika-vin11t2:38_0": "20.Assagomahisādīnanti ādi-saddena gokaṇṇagavajādayo saṅgahitā. Assādayo pākaṭāyeva.",
  "tika-vin11t2:38_1": "“Matāna”nti vakkhamānattā “jīvamānāna”nti sāmatthiyā labbhati. Sevanti “vasā methunarāgassā”ti",
  "tika-vin11t2:38_2": "anuvattamānattā methunarāgavasena tilabījamattampi aṅgajātappadesaṁ pavesento thullaccayaṁ",
  "tika-vin11t2:38_3": "phuseti yojanā. Ettha ca “oṭṭhagadrabhadantīnaṁ, assagomahisādina”nti pāṭhena bhavitabbaṁ.",
  "tika-vin11t2:38_4": "Evañhi sati aṭṭhakathāvasāne niddiṭṭhena pakāratthavācinā ādi-saddena thullaccayavītikkamārahanāsāvatthikosavanto",
  "tika-vin11t2:38_5": "avuttā sabbepi sattā gayhanti. “Assagomahisādīna”nti paṭhamapādāvasāne niddiṭṭhena",
  "tika-vin11t2:38_6": "ādi-saddena oṭṭhagadrabhadantīnampi saṅgaho hotīti tesaṁ punavacanaṁ niratthakaṁ siyāti.",
  "tika-vin11t2:39_0": "21. Tathā sevamānassa dukkaṭanti sambandho. Sabbatiracchānanti tiriyaṁ añcanti vaḍḍhantīti",
  "tika-vin11t2:39_1": "tiracchā, sabbe ca te tiracchācāti sabbatiracchā, tesaṁ sabbatiracchānaṁ. “Tathā”ti",
  "tika-vin11t2:39_2": "iminā “vasā methunarāgassā”tiādīnaṁ parāmaṭṭhattā sabbatiracchānānaṁ akkhiādīsu tilabījamattampi",
  "tika-vin11t2:39_3": "aṅgajātappadesaṁ methunarāgena pavesentassa dukkaṭanti vuttaṁ hoti. Etthāpi santhatādivikappe",
  "tika-vin11t2:39_4": "niddosabhāvo na sakkā vattunti tampi yojetabbaṁ.",
  "tika-vin11t2:40_0": "22. Evaṁ tiracchānānaṁ jīvamānakasarīre labbhamānā āpattiyo dassetvā tesaṁyeva matasarīrepi",
  "tika-vin11t2:40_1": "sambhavanakaāpattiyo dassetumāha “tesa”ntiādi. “Tesa”nti iminā manussatiracchānagatānaṁ",
  "tika-vin11t2:40_2": "gahaṇanti vadanti. Manussānaṁ matāmatasarīre pārājikathullaccayadukkaṭakkhettesu",
  "tika-vin11t2:40_3": "tissannaṁ āpattīnaṁ dassitattā, puna gahaṇe payojanābhāvā te vajjetvā anuvattamānasabbatiracchānanti",
  "tika-vin11t2:40_4": "iminā yojetabbaṁ, tesaṁ sabbatiracchānagatānanti attho. Allasarīresūti uddhumātakādibhāvamasampattesu",
  "tika-vin11t2:40_5": "allamatasarīresu tividhe khettasmiṁ asanthate, santhate vā sati methunarāgassa vasā",
  "tika-vin11t2:40_6": "sevato tividhāpi āpatti siyāti anuvattamānapadehi saha yojanā.",
  "tika-vin11t2:41_0": "Tividhe khettasminti matamanussasarīre vuttanayena akkhāyitayebhuyyakkhāyitabhede",
  "tika-vin11t2:41_1": "maggattayasaṅkhāte pārājikakkhette ca yebhuyyakkhāyitaupaḍḍhakkhāyitabhede tasmiṁyeva",
  "tika-vin11t2:41_2": "maggattayasaṅkhāte ca, akkhāyitayebhuyyakkhāyitabhede kaṇṇacchiddakkhināsāvatthikosavaṇasaṅkhāte",
  "tika-vin11t2:41_3": "ca thullaccayakkhette upaḍḍhakkhāyitayebhuyyakkhāyitabhede tasmiṁyeva kaṇṇacchiddakkhināsāvatthikosavaṇasaṅkhāte",
  "tika-vin11t2:41_4": "ca, akkhāyitayebhuyyakkhāyitaupaḍḍhakkhāyita yebhuyyakkhāyitabhede avasesasarīrasaṅkhāte",
  "tika-vin11t2:41_5": "dukkaṭakkhette cāti tividhepi khette. Satīti vijjamāne. Santhate vā asanthate vā",
  "tika-vin11t2:41_6": "methunarāgassa vasā sevato yathārahaṁ pārājikathullaccayadukkaṭasaṅkhātā tividhā",
  "tika-vin11t2:41_7": "āpatti bhaveyyāti attho.",
  "tika-vin11t2:42_0": "Etesameva ca uddhumātādibhāvaṁ sampatte sarīre santhatādivuttavikappayuttesu tīsu",
  "tika-vin11t2:42_1": "maggesu yattha katthaci methunarāgena sevato āpajjitabbadukkaṭañca uddhumātādisampatte",
  "tika-vin11t2:42_2": "sabbatthāpi ca dukkaṭanti manussasarīre vuttanayena viññātuṁ sakkāti imasmiṁ tiracchānagatasarīre",
  "tika-vin11t2:42_3": "visesamattaṁ dassetuṁ “tesaṁ allasarīresū”tiādīnaṁ vuttattā dukkaṭaṁ pubbe vuttanayena",
  "tika-vin11t2:42_4": "veditabbaṁ. Yathāha aṭṭhakathāyaṁ “kuthitakuṇape pana pubbe vuttanayeneva sabbattha dukkaṭa”nti.",
  "tika-vin11t2:43_0": "23. Bahi chupantassāti yojanā. Nimittaṁ muttakaraṇaṁ. “Itthiyā”ti sāmaññena vuttepi",
  "tika-vin11t2:43_1": "catutthagāthāya “tiracchānagatitthiyā”ti vakkhamānattā pārisesato iminā manussāmanussitthīnameva",
  "tika-vin11t2:43_2": "gahaṇaṁ, iminā amanussitthiyāpi gahaṇassa. Imissānantaragāthāya ito “itthiyā”ti anuvattite",
  "tika-vin11t2:43_3": "tatrāpi amanussitthiyāpi gahaṇaṁ siyāti tampi vajjetvā kāyasaṁsaggasaṅghādisesassa",
  "tika-vin11t2:43_4": "vatthubhūtaṁ manussitthimeva dassetuṁ tattha vuttaṁ “itthiyā”tiadhikavacanameva ñāpakanti veditabbaṁ.",
  "tika-vin11t2:44_0": "Mahāaṭṭhakathāyaṁ “itthinimittaṁ methunarāgena mukhena chupati, thullaccaya”nti sāmaññena",
  "tika-vin11t2:44_1": "vuttattā ca dhammakkhandhake “na ca bhikkhave rattacittena aṅgajātaṁ chupitabbaṁ,",
  "tika-vin11t2:44_2": "yo chupeyya, āpatti thullaccayassā”ti sāmaññavacanato ca uddhumātādibhāvamasampattāya",
  "tika-vin11t2:44_3": "allamatamanussitthiyā ca akkhāyite vā yebhuyyakkhāyite vā nimitte sati pārājikavatthubhāvato",
  "tika-vin11t2:44_4": "tatthāpi bahi chupantassa thullaccayanti ayamatthopi matāmatavisesaṁ akatvā “itthiyā”ti",
  "tika-vin11t2:44_5": "imināva sāmaññavacanena gahetabbo.",
  "tika-vin11t2:45_0": "24.Nimittenāti attano aṅgajātena. Mukhenāti pakatimukhena. Nimittaṁ itthiyāti jīvamānakamanussitthiyā",
  "tika-vin11t2:45_1": "aṅgajātaṁ. Yasmā pana kāyasaṁsaggasikkhāpadavinītavatthūsu matitthivatthumhi matitthiyā",
  "tika-vin11t2:45_2": "sarīre kāyasaṁsaggarāgena yo chupati, tassa “anāpatti bhikkhu saṅghādisesassa, āpatti",
  "tika-vin11t2:45_3": "thullaccayassā”ti vuttattā matamanussitthī na gahetabbā. Tatheva yakkhivatthumhi",
  "tika-vin11t2:45_4": "kāyasaṁsaggarāgena yakkhiniyā sarīraṁ yena phuṭṭhaṁ, tassa “anāpatti bhikkhu saṅghādisesassa,",
  "tika-vin11t2:45_5": "āpatti thullaccayassā”ti vuttattā, idheva upari dutiyasaṅghādisese “paṇḍake yakkhipetīsu,",
  "tika-vin11t2:45_6": "tassa thullaccayaṁ siyā”ti vakkhamānattā ca amanussitthīpi na gahetabbā. Tena vuttaṁ",
  "tika-vin11t2:45_7": "“jīvamānakamanussitthiyā aṅgajāta”nti. Anto pavesetukāmatāya sati kāyasaṁsaggarāgāsambhavato",
  "tika-vin11t2:45_8": "“kāyasaṁsaggarāgenā”ti iminā ca bahi chupitukāmatā viññāyatīti “bahī”ti anuvattanaṁ",
  "tika-vin11t2:45_9": "vināpi tadattho labbhati. Garukanti saṅghādiseso.",
  "tika-vin11t2:46_0": "25. Tatheva bahi chupantassāti yojanā, anto appavesetvā bahiyeva chupantassāti vuttaṁ",
  "tika-vin11t2:46_1": "hoti. Ubhayarāgenāti kāyasaṁsaggarāgena, methunarāgena vā. Purisassāpīti jīvamānakapurisassapi.",
  "tika-vin11t2:46_2": "Pi-saddo na kevalaṁ vuttanayena itthiyā nimittaṁ phusantasseva āpatti, atha kho purisassāpīti",
  "tika-vin11t2:46_3": "dīpeti. “Nimitta”nti muttakaraṇameva vuccati. “Jīvamānakapurisassā”ti ayaṁ viseso",
  "tika-vin11t2:46_4": "kuto labbhatīti ce? “Kāyasaṁsaggarāgena vā methunarāgena vā jīvamānakapurisassa vatthikosaṁ",
  "tika-vin11t2:46_5": "appavesento nimittena nimittaṁ chupati, dukkaṭa”nti ito aṭṭhakathāvacanato labbhati.",
  "tika-vin11t2:47_0": "26. Aciravatitarantānaṁ gunnaṁ piṭṭhiṁ abhiruhantā chabbaggiyā bhikkhū methunarāgena",
  "tika-vin11t2:47_1": "aṅgajātena aṅgajātaṁ chupiṁsūti imasmiṁ vatthumhi “na ca bhikkhave rattacittena aṅgajātaṁ",
  "tika-vin11t2:47_2": "chupitabbaṁ, yo chupeyya, āpatti thullaccayassā”ti āgatanayaṁ dassetumāha “nimittenā”tiādi.",
  "tika-vin11t2:47_3": "Etthāpi “tathā”ti imassānuvattanato “bahī”ti labbhati. Attano nimittena tiracchānagatitthiyā",
  "tika-vin11t2:47_4": "nimittaṁ methunarāgato bahi chupantassa thullaccayaṁ hotīti yojanā.",
  "tika-vin11t2:48_0": "27. “Methunarāgato”ti iminā byavacchinnamatthaṁ dassetumāha “kāyasaṁsaggarāgenā”tiādi.",
  "tika-vin11t2:48_1": "Etthāpi “kāyasaṁsaggarāgenā”tivacanasāmatthiyā bahi chupanaṁ veditabbaṁ. Nimittassāti",
  "tika-vin11t2:48_2": "passāvamaggassa. Chupaneti phusane.",
  "tika-vin11t2:49_0": "28.Tamāvaṭṭakateti ettha “taṁ āvaṭṭakate”ti padacchedo. Āvaṭṭakateti vivaṭe. “Mukhe”ti",
  "tika-vin11t2:49_1": "sambandhisaddattā, aññassa sambandhino ca aniddiṭṭhattā sutānulomikānaṁ sutasambandhasseva",
  "tika-vin11t2:49_2": "balavattā ca purimānantaragāthāya “tiracchānagatitthiyā mukhe”ti kiñcāpi sutasseva",
  "tika-vin11t2:49_3": "sambandho viññāyati, tathāpi imāya gāthāya vinītavatthumhi “aññataro bhikkhu sivathikaṁ",
  "tika-vin11t2:49_4": "gantvā chinnasīsaṁ passitvā vaṭṭakate mukhe acchupantaṁ aṅgajātaṁ pavesesī”ti dassitachinnasīsavatthussa",
  "tika-vin11t2:49_5": "saṅgahitattā manussamukhameva gahetabbaṁ siyā. Tiracchānagatānaṁ, pana amanussānañca",
  "tika-vin11t2:49_6": "mukhe tathā paveso niddosoti vattumasakkuṇeyyattā tatthāpi idameva upalakkhaṇanti",
  "tika-vin11t2:49_7": "pārājikappahonakānaṁ sabbesaṁ mukheti daṭṭhabbaṁ. Taṁ aṅgajātaṁ. Tattha āvaṭṭakate",
  "tika-vin11t2:49_8": "pārājikappahonakānaṁ mukhe ākāsagataṁ katvā katthaci aphusāpetvā nīharantassa ukkhipantassa",
  "tika-vin11t2:49_9": "dukkaṭanti yojanā. Atha vā tiracchānānaṁ āvaṭṭakate mukheti yojetvā tadaññasaṅgaho",
  "tika-vin11t2:49_10": "upalakkhaṇavasena kātabbo.",
  "tika-vin11t2:50_0": "29.Tathāti “ākāsagataṁ katvā”ti yathāvuttappakāraṁ parāmasati. Catūhi passehīti sahatthe",
  "tika-vin11t2:50_1": "karaṇavacanaṁ. “Passehī”ti sambandhisaddattā “nimittassā”ti sāmatthiyā labbhati.",
  "tika-vin11t2:50_2": "“Itthiyā”ti sāmaññasaddattā “sabbassā”ti pāṭhaseso. Jātivācakattā ekavacanaṁ. “Catūhi",
  "tika-vin11t2:50_3": "passehi, heṭṭhimattala”nti ca imesaṁ sambandhipadassa aniddesepi methunapārājikādhikārattā",
  "tika-vin11t2:50_4": "ca santhatacatukkassa aṭṭhakathāvasāne imāya gāthāya saṅgahitassa imassa vinicchayassa",
  "tika-vin11t2:50_5": "pariyosāne “yathā ca itthinimitte vuttaṁ, evaṁ sabbattha lakkhaṇaṁ veditabba”nti",
  "tika-vin11t2:50_6": "nimittavinicchayassātidesassa katattā ca sāmatthiyena “nimittassā”ti labbhati. Idameva",
  "tika-vin11t2:50_7": "“pavesetvā”ti etassa ādhāravasena gahetabbaṁ. “Aṅgajāta”nti anuvattati.",
  "tika-vin11t2:51_0": "Evaṁ vākyaṁ pūretvā “yathā āvaṭṭakate mukhe aṅgajātaṁ pavesetvā tamākāsagataṁ katvā",
  "tika-vin11t2:51_1": "nīharantassa dukkaṭaṁ, tathā sabbassā itthiyā nimitte passāvamaggasaṅkhāte aṅgajātaṁ",
  "tika-vin11t2:51_2": "pavesetvā tassa catūhi passehi saha heṭṭhimattalaṁ cattāro passe, heṭṭhimattalañca",
  "tika-vin11t2:51_3": "acchupantaṁ ākāsagataṁ katvā nīharantassa dukkaṭa”nti yojetvā attho vattabbo.",
  "tika-vin11t2:52_0": "30.Uppāṭitoṭṭhamaṁsesūti uppāṭitaṁ oṭṭhamaṁsaṁ yesanti viggaho. Tesu dantesu. Bahinikkhantakesu",
  "tika-vin11t2:52_1": "vāti pakatiyā oṭṭhamaṁsato bahi nikkhamitvā ṭhitesu vā dantesu. Vāyamantassāti aṅgajātena chupantassa.",
  "tika-vin11t2:53_0": "31.Aṭṭhisaṅghaṭṭanaṁ katvāti nimittamaṁsasannissayāni aṭṭhīni saṅghaṭṭetvā. Maggeti",
  "tika-vin11t2:53_1": "aṭṭhisaṅghātamaye magge. Duvidharāgatoti methunarāgena vā kāyasaṁsaggarāgena vā.",
  "tika-vin11t2:53_2": "Vāyamantassāti aṅgajātaṁ pavesetvā cārentassa.",
  "tika-vin11t2:54_0": "32.Āliṅgantassāti parissajantassa. Hatthagāhādīsu hattho nāma kapparato paṭṭhāya",
  "tika-vin11t2:54_1": "yāva agganakhā. Hatthassa, tappaṭibandhassa ca gahaṇaṁ hatthaggāho. Avasesasarīrassa,",
  "tika-vin11t2:54_2": "tappaṭibandhassa ca parāmasanaṁ parāmāso. Nissandehe pana “mātugāmassa sarīrassa",
  "tika-vin11t2:54_3": "vā tappaṭibandhassa vā hatthena gahaṇaṁ hatthaggāho”ti vuttaṁ, taṁ aṭṭhakathāya na",
  "tika-vin11t2:54_4": "sameti. Tasmā yathāvuttanayasseva aṭṭhakathāsu āgatattā soyeva sārato paccetabbo.",
  "tika-vin11t2:54_5": "Parāmasepi “hatthena sarīrassa, tappaṭibandhassa ca parāmasana”nti yaṁ tattha vuttaṁ,",
  "tika-vin11t2:54_6": "tampi na yujjati. Avasesasarīrāvayavenāpi parāmasato dukkaṭameva hotīti. Cumbanādīsūti",
  "tika-vin11t2:54_7": "ādi-saddena veṇiggāhādiṁ saṅgaṇhāti. “Ayaṁ nayo”ti etena “itthiyā methunarāgena hatthaggāhādīsu",
  "tika-vin11t2:54_8": "dukkaṭa”nti imamatthaṁ atidisati.",
  "tika-vin11t2:55_0": "33. Manussāmanussehi aññesu tiracchānagatesu heṭṭhimaparicchedena methunadhammapārājikavatthubhūte",
  "tika-vin11t2:55_1": "satte dassetumāha “apade”tiādi. “Apade, dvipade, catuppade”ti imehi visesanehi visesitabbaṁ",
  "tika-vin11t2:55_2": "“sattanikāye”ti idaṁ vattabbaṁ. Apade sattanikāye. Ahayoti thalacaresu ukkaṭṭhaparicchedato",
  "tika-vin11t2:55_3": "hatthigilanake ajagare upādāya heṭṭhimaparicchedena nāgā ca. Macchāti jalajesu uparimakoṭiyā",
  "tika-vin11t2:55_4": "pañcasatayojanikāni timirapiṅgalādimacche upādāya heṭṭhimantato pāṭhīnapāvusādayo",
  "tika-vin11t2:55_5": "macchā ca. Dvipade sattanikāye. Kapotāti uparimakoṭiyā garuḷe upādāya heṭṭhimantato",
  "tika-vin11t2:55_6": "kapotākapotapakkhī ca. Pārāvatāti keci. Catuppade sattanikāye. Godhāti uparimakoṭiyā",
  "tika-vin11t2:55_7": "hatthiṁ upādāya heṭṭhimantato godhā cāti ime sattā. Heṭṭhāti heṭṭhimaparicchedato.",
  "tika-vin11t2:55_8": "Pārājikassavatthūti methunadhammapārājikassa vatthūnīti pāṭhaseso.",
  "tika-vin11t2:56_0": "34.Sevetukāmatā methunasevāya taṇhā, tāya methunarāgasaṅkhātāya sampayuttaṁ cittaṁ",
  "tika-vin11t2:56_1": "sevetukāmatācittaṁ. Maggeti vaccamaggādīnaṁ aññatare magge. Maggassa attano muttakaraṇassa",
  "tika-vin11t2:56_2": "pavesanaṁ. Pabbajjāya, pātimokkhasaṁvarasīlassa vā ante vināse bhavoti antimo, pārājikāpanno",
  "tika-vin11t2:56_3": "puggalo, tassa vatthu antimabhāvassa kāraṇattā pārājikāpatti antimavatthūti vuccati,",
  "tika-vin11t2:56_4": "tadeva paṭhamaṁ catunnaṁ pārājikānaṁ ādimhi desitattā paṭhamantimavatthu, tassa paṭhamantimavatthuno,",
  "tika-vin11t2:56_5": "paṭhamapārājikassāti vuttaṁ hoti.",
  "tika-vin11t2:57_0": "35. Sāmantā āpattisamīpe bhavaṁ sāmantaṁ, pārājikāpattiyā samīpe pubbabhāge bhavanti",
  "tika-vin11t2:57_1": "attho. Sesānaṁ pana tiṇṇampīti avasesānaṁ adinnādānādīnaṁ tiṇṇaṁ pārājikadhammānaṁ.",
  "tika-vin11t2:57_2": "Thullaccayaṁ sāmantamiti udīritanti sambandho. Kathamudīritaṁ? “Phandāpeti, āpatti",
  "tika-vin11t2:57_3": "thullaccayassā”ti dutiye, “manussaṁ uddissa opātaṁ khaṇati, patitvā dukkhavedanaṁ",
  "tika-vin11t2:57_4": "uppādeti, āpatti thullaccayassā”ti, tatiye, “paṭivijānantassa āpatti pārājikassa,",
  "tika-vin11t2:57_5": "appaṭivijānantassa āpatti thullaccayassā”ti catutthe samudīritaṁ.",
  "tika-vin11t2:58_0": "Ettha ca catutthapārājikassa thullaccayāpattiyā sāmantāpattibhāvo yassa uttarimanussadhammaṁ",
  "tika-vin11t2:58_1": "samullapati, so yāva na paṭivijānāti, tāva samullapanapaccayā thullaccayāpattisambhāve,",
  "tika-vin11t2:58_2": "samullapite tasmiṁ samullapitamatthe paṭivijānante pārājikāpattisambhāve ca yujjati.",
  "tika-vin11t2:58_3": "So ca “appaṭivijānantassa vutte thullaccaya”nti imināva saṅgahitoti daṭṭhabbaṁ.",
  "tika-vin11t2:59_0": "36.Ajānantassa vātūpatthaddhaṁ aṅgajātaṁ disvā attano ruciyā vītikkamaṁ katvā mātugāmesu",
  "tika-vin11t2:59_1": "gacchantesu ajānamānassa, mahāvane divā niddupagatabhikkhuno viya parehi kiriyamānaṁ",
  "tika-vin11t2:59_2": "ajānantassāti vuttaṁ hoti. Tathevāti iminā “anāpattīti ñātabba”nti idamākaḍḍhati.",
  "tika-vin11t2:59_3": "Assādiyantassāti bhikkhupaccatthikesu abhibhavitvā vītikkamaṁ karontesu ca kārāpentesu",
  "tika-vin11t2:59_4": "ca, sappamukhaṁ paviṭṭhakāle viya uttasitvā anadhivāsentassa ca, mahāvane divāvihāropagatabhikkhuno",
  "tika-vin11t2:59_5": "viya paropakkamaṁ ñatvāpi kāye ādittaagginā viya uttasitvā anadhivāsentassāti attho.",
  "tika-vin11t2:59_6": "“Ajānantassā”ti ettha api-saddo yojetabbo. Buddhasāsane khīrasāgarasalilanimmale",
  "tika-vin11t2:59_7": "sabbapaṭhamaṁ pātubhūtattā ādi ca taṁ vītikkamasaṅkhātaṁ kammañcāti ādikammaṁ, taṁ",
  "tika-vin11t2:59_8": "etassa atthīti ādikammī, ettha sudinno bhikkhu, tassa ādikamminoti gahetabbo. Uparipi",
  "tika-vin11t2:59_9": "imesaṁ padānaṁ āgatāgataṭṭhāne imināva nayena attho veditabbo. Idha ca upari sabbasikkhāpadesu",
  "tika-vin11t2:59_10": "ca nidānādivasena sattarasavidho sādhāraṇavinicchayo pakiṇṇake saṅkhepato, uttare",
  "tika-vin11t2:59_11": "vitthārato ca āvi bhavissati. Tasmā ettha na dassitoti veditabbaṁ.",
  "tika-vin11t2:60_0": "37-38.Vinayeti vinayapiṭake. Anayūparameti neti pāpeti sīlasampadaṁ samādhisampadaṁ",
  "tika-vin11t2:60_1": "paññāsampadañcāti nayo, kāyavacīdvārehi avītikkamasaṅkhāto saṁvaro, tappaṭipakkho",
  "tika-vin11t2:60_2": "asaṁvaro anayo nāma, tassa uparamo nivatti etthāti anayūparamo, vinayo, tattha anayūparame vinaye.",
  "tika-vin11t2:61_0": "Tato eva parame ukkaṭṭhe. Anayassa vā uparame nivattane parame ukkaṭṭheti gahetabbaṁ.",
  "tika-vin11t2:61_1": "Parā uttamā mā sāsanasirī etthāti paramo, vinayoti evampi gahetabbaṁ. “Vinayo nāma",
  "tika-vin11t2:61_2": "sāsanassa āyū”ti vacanato uttamasāsanasampattiyutteti attho.",
  "tika-vin11t2:62_0": "Sujanassāti sobhaṇo jano sujano, sikkhākāmo adhisīlasikkhāya sobhamāno piyasīlo kulaputto,",
  "tika-vin11t2:62_1": "tassa nayane nayanūpame vinayeti sambandho. Anayūparamattā, paramattā ca sujanassa",
  "tika-vin11t2:62_2": "kulaputtassa nayane nayanūpame. Sukhānayaneti lokiyalokuttarabhedaṁ sukhaṁ ānetīti",
  "tika-vin11t2:62_3": "sukhānayanaṁ, tasmiṁ. Idañca “nayane”ti etassa visesanaṁ.",
  "tika-vin11t2:63_0": "Etaṁ visesanaṁ kimatthanti ce? Upamābhāvena gahitapakatinayanato idha sambhavantaṁ",
  "tika-vin11t2:63_1": "visesaṁ dassetunti veditabbaṁ. Kataro so visesoti ce? Pakatinayanaṁ rāgadosādikilesūpanissayo",
  "tika-vin11t2:63_2": "hutvā diṭṭhadhammikasamparāyikadukkhassa ca paccayo hoti. Idaṁ pana vinayanayanaṁ",
  "tika-vin11t2:63_3": "imassa kulaputtassa evaṁ ahutvā ekaṁsena mokkhāvahanasukhasseva paccayo hotīti imassa",
  "tika-vin11t2:63_4": "visesassa dassanatthaṁ. Yathā vinayamavirādhetvā paṭipajjanena sijjhanakasīlasaṁvaramūlakaavippaṭisārādianupādisesaparinibbānāvasā-",
  "tika-vin11t2:63_5": "naphalasampattivasena uppajjanakalokiyalokuttarasukhāvahane vinayeti vuttaṁ hoti.",
  "tika-vin11t2:64_0": "Padhānaratoti ettha “apī”ti pāṭhaseso. Padhāne vinayābhiyoge ratopi, vinaye ajjhāyanasavanacintanādivasena",
  "tika-vin11t2:64_1": "vāyamantopīti attho. Atha vā “virāgo seṭṭho dhammāna”nti vacanato padhānaṁ nibbānaṁ,",
  "tika-vin11t2:64_2": "tasmiṁ ratoti attho. Sāramateti “sāra”nti adhimate. Atha vā sāraṁ apheggumataṁ mahāvihāravāsīnaṁ",
  "tika-vin11t2:64_3": "ācariyamataṁ etthāti “sāramato”ti vinayavinicchayo vutto, tasmiṁ. Idhāti imasmiṁ",
  "tika-vin11t2:64_4": "vinayavinicchaye. Ratoti accantābhirato. “Na rato”ti ettha na-kāraṁ “ramate”ti osānapadena",
  "tika-vin11t2:64_5": "yojetvā yo pana na ramateti sambandho.",
  "tika-vin11t2:65_0": "Theranavamajjhimabhikkhubhikkhunīnaṁ antare yo pana puggalo niccaparivattanasavanānussaraṇacintanavasena",
  "tika-vin11t2:65_1": "na ramate na kīḷati, so puggalo vinaye padhānaratopi vinayapiṭake ajjhayanasavanādivasena",
  "tika-vin11t2:65_2": "yuttapayuttopi paṭu hoti kiṁ, na hotevāti dasseti. Vinayapiṭake pāṭavamākaṅkhantehi",
  "tika-vin11t2:65_3": "paṭhamaṁ tāvettha sakkaccaṁ abhiyogo kātabboti adhippāyo.",
  "tika-vin11t2:66_0": "Imamevatthaṁ ānisaṁsapāraṁpariyapayojanena saha dassetumāha “ima”ntiādi. Imanti vuccamānaṁ",
  "tika-vin11t2:66_1": "vinayavinicchayaṁ, “avedī”ti iminā sambandho. “Yo”ti pāṭhaseso. Yo kulaputto satisampajaññasaddhāsampanno",
  "tika-vin11t2:66_2": "imaṁ vinayavinicchayaṁ sammā avedi aññāsi. Kiṁ bhūtanti āha “hitavibhāvana”nti. Lokiyalokuttarasampattiyā",
  "tika-vin11t2:66_3": "mūlasādhanattā sīlamidha hitaṁ nāma, taṁ vibhāveti pakāsetīti hitavibhāvanoti viggaho.",
  "tika-vin11t2:66_4": "“Sīle patiṭṭhāya…pe… vijaṭaye jaṭa”nti vuttattā sabbakilesajaṭāvijaṭanalokuttarañāṇassa",
  "tika-vin11t2:66_5": "padaṭṭhānasopacārasābhiññārūpārūpaaṭṭhasamādhīnaṁ padaṭṭhānatāya sabbalokiyalokuttaraguṇasampadānaṁ",
  "tika-vin11t2:66_6": "mūlabhūtesu catupārisuddhisīlesu padhānaṁ pātimokkhasaṁvarasīlaṁ, tappakāsakattā",
  "tika-vin11t2:66_7": "ayaṁ vinayavinicchayo “hitavibhāvano”ti vutto.",
  "tika-vin11t2:67_0": "Bhāvananti bhāvīyati punappunaṁ cetasi nivesīyatīti bhāvano, bhāvanīyoti vuttaṁ hoti.",
  "tika-vin11t2:67_1": "Hitavibhāvakattāyeva hitatthīhi punappunaṁ citte vāsetabboti vuttaṁ hoti, taṁ evaṁvidhaṁ",
  "tika-vin11t2:67_2": "vinayavinicchayaṁ. Surasambhavanti rasīyati assādīyatīti raso, saddaraso attharaso",
  "tika-vin11t2:67_3": "karuṇādiraso vimuttiraso ca, sobhaṇo raso etassāti suraso, vinayavinicchayo, taṁ",
  "tika-vin11t2:67_4": "surasaṁ. Bhavaṁ bhavantaṁ, santanti vuttaṁ hoti, surasaṁ samānaṁ, surasaṁ bhūtanti",
  "tika-vin11t2:67_5": "attho. Kiṁ vuttaṁ hoti? “Sileso pasādo samatā madhuratā sukhumālatā atthabyatti udāratā",
  "tika-vin11t2:67_6": "ojo kanti samādhī”ti evaṁ vuttehi kavijanehi assādetabbasilesādidasavidhasaddajīvitaguṇasaṅkhātasaddarasasampattīhi",
  "tika-vin11t2:67_7": "ca sabhāvākhyānaṁ upamā rūpakaṁ dīpakaṁ āvuttīti evamādikkamaniddiṭṭhapañcatiṁsaatthālaṅkāresu",
  "tika-vin11t2:67_8": "anurūpasabhāvākhyānādippadhānaatthālaṅkārasaṅkhātaattharasasampattīhi ca yathāsambhavaṁ",
  "tika-vin11t2:67_9": "pakāsitabbakaruṇārasaabbhutarasasantarasādīhi ca yuttattā surasaṁ imaṁ vinayavinicchayanti vuttaṁ hoti.",
  "tika-vin11t2:68_0": "Atha vā iminā pakaraṇena padhānato vidhīyamānapātimokkhasaṁvarasīlassa ekantena samādhisaṁvattanikattā",
  "tika-vin11t2:68_1": "samādhissa ca paññāya padaṭṭhānattā paññāya ca nibbānapāpanato mūlakāraṇaṁ hutvā",
  "tika-vin11t2:68_2": "kamena nibbānāmataphalarasasampadāyakaṁ imaṁ vinayavinicchayaṁ paramassādanīyarūpena",
  "tika-vin11t2:68_3": "dhitivimuttirasena surasabhūtanti vuttaṁ hotīti ca veditabbaṁ. Sambhavanti ettha",
  "tika-vin11t2:68_4": "saṁ vuccati sukhaṁ kāyikaṁ cetasikañca, taṁ bhavati etasmāti sambhavo, vinayavinicchayo,",
  "tika-vin11t2:68_5": "taṁ, kāyacittasukhānaṁ mūlakāraṇabhūtaṁ, vuttanayena surasattā ca yathāvuttarasasampadasāramahussavena",
  "tika-vin11t2:68_6": "sambhūtamānasikasukhassa, taṁsamuṭṭhānarūpanissayakāyikasukhassa ca pabhavabhūtanti",
  "tika-vin11t2:68_7": "attho. Ettāvatā imassa vinayavinicchayassa sammā viññātabbatāya kāraṇaṁ dassitaṁ hoti.",
  "tika-vin11t2:69_0": "Evaṁ nānāguṇaratanākaraṁ imaṁ vinayavinicchayaṁ sampajānanto so kulaputto kiṁ hotīti",
  "tika-vin11t2:69_1": "ce? Pālinā upālinā samo bhavati. Pālināti sāsanaṁ pāletīti “pālo”ti vinayo vuccati,",
  "tika-vin11t2:69_2": "vuttañhi “vinayo nāma sāsanassa āyū”ti so assa atthīti pālī, pariyattipaṭipattipaṭivedhavasena",
  "tika-vin11t2:69_3": "tividhasāsanassa jīvitabhūtavinayapaññattisaṅkhātasāsanadharattā “pālī”ti laddhanāmena",
  "tika-vin11t2:69_4": "upālinā, “etadaggaṁ bhikkhave mama sāvakānaṁ bhikkhūnaṁ vinayadharānaṁ yadidaṁ upālī”ti",
  "tika-vin11t2:69_5": "catuparisamajjhe nisinnena saddhammavaracakkavattinā sammāsambuddhena mukhapadumaṁ",
  "tika-vin11t2:69_6": "vikāsetvā pakāsitaetadaggaṭṭhānena visesato sāyanarakkhanakabhāvena paṭiladdhapālītināmadheyyena",
  "tika-vin11t2:69_7": "upālimahātherena samo hotīti vuttaṁ hoti.",
  "tika-vin11t2:70_0": "Kasmiṁ visaye samo bhavatīti ce? Sāsane. Sāsaneti yathāvutte tividhe sāsane, tatrāpi",
  "tika-vin11t2:70_1": "thāvarajaṅgamasakalavatthuvitthārādharamaṇḍalasadise paṭipattipaṭivedhadvayadhāre",
  "tika-vin11t2:70_2": "pariyattisāsane, tatthāpi vinayakathādhikārattā labbhamāne vinayapiṭakasaṅkhātapariyattisāsanekadese",
  "tika-vin11t2:70_3": "samo bhavatīti attho.",
  "tika-vin11t2:71_0": "Kiṁbhūte sāsane? Mārabalisāsane. Mārassa bali mārabali, māragocaro, tassa sāsanaṁ",
  "tika-vin11t2:71_1": "hiṁsakaṁ mārabalisāsanaṁ, tasmiṁ. Khandhādīsu pañcasu māresu padhānabhūtakāmarāgādipabhavakilesamārassa",
  "tika-vin11t2:71_2": "gocarabhāvena balisaṅkhātaitthisarīrādinissayaphoṭṭhabbādivisayassa pariccajāpanatthaṁ",
  "tika-vin11t2:71_3": "“yo pana bhikkhu…pe… asaṁvāso”tiādinā nayena vuttattā tassa mārabalissa hiṁsakaṁ",
  "tika-vin11t2:71_4": "hotīti mārabalisāsananāmadheyyavinayapaññattisaṅkhātasāsaneti attho.",
  "tika-vin11t2:72_0": "Atha vā “baḷisenapi jālena, hatthena kuminena vā”ti udakaṭṭhakathāya vakkhamānattā",
  "tika-vin11t2:72_1": "baḷisa-saddena macchamāraṇakaṇṭakamāha, taṁ mārassa baḷisaṁ asati khipati vajjetīti",
  "tika-vin11t2:72_2": "mārabaḷisāsanaṁ, tasmiṁ, “samantapāso mārassā”ti vuttattā saṁsārasāgare parivattamānakasaṁkilesadāsaputhujjanasaṅkhātamacche",
  "tika-vin11t2:72_3": "gaṇhituṁ māramahākevaṭṭena pakkhittabaḷisasaṅkhātaitthirūpasaddādipañcakāmaguṇā-",
  "tika-vin11t2:72_4": "misāvutakāmarāgādikilesamahābaḷisaṁ tadaṅgappahānavītikkamappahānādivasena pajahante",
  "tika-vin11t2:72_5": "vinayapaññattisaṅkhāte sāsaneti adhippāyo.",
  "tika-vin11t2:73_0": "Ettha ca sāramate idha imasmiṁ vinayavinicchaye yo pana na ramate, so puggalo anayūparame",
  "tika-vin11t2:73_1": "tato eva parame uttame sujanassa sukhānayane nayane nayanupame vinaye rato abhirato",
  "tika-vin11t2:73_2": "padhānaratopi vinaye ajjhāyanādīsu yogamāpajjantopi paṭu hoti paṭutaro hoti kiṁ,",
  "tika-vin11t2:73_3": "na hoteva. Tasmā vinaye pāṭavatthinā ettheva sakkaccābhiyogo kātabboti saṅkhepato",
  "tika-vin11t2:73_4": "sādhippāyā atthayojanā veditabbā. Atha vā padhāne catubbidhe sammappadhāne vīriye",
  "tika-vin11t2:73_5": "rato abhirato yo pana naro sāramate idha imasmiṁ vinayavinicchaye yato ramate, ato",
  "tika-vin11t2:73_6": "tasmā so anayūparame sujanassa sukhānayane vinaye paṭu hoti kusalo hotīti yojanāti no khanti.",
  "tika-vin11t2:74_0": "Hitavibhāvanaṁ hitappakāsakaṁ bhāvanaṁ bhāvanīyaṁ āsevitabbaṁ surasambhavaṁ surasaṁ",
  "tika-vin11t2:74_1": "samānaṁ surasaṁ bhūtaṁ sambhavaṁ sukhahetukaṁ imaṁ vinayavinicchayaṁ yo avedi aññāsi,",
  "tika-vin11t2:74_2": "so puggalo mārabaḷisāsane māravisayappahānakare, atha vā mārabaḷisassa mārassa vatthukāmāmisāvutakilesakāmabaḷisassa",
  "tika-vin11t2:74_3": "asane vajjamāne sāsane tividhepi jinasāsane, tatthāpi paṭipattipaṭivedhānaṁ patiṭṭhānabhūte",
  "tika-vin11t2:74_4": "pariyattisāsane, tatrāpi sakalasāsanassa jīvitasamāne vinayapaññattisaṅkhātapariyattisāsanekadese",
  "tika-vin11t2:74_5": "pālinā vinayapariyattiyaṁ etadagge ṭhapanena sāsanapālane taṁmūlabhāvato pālasaṅkhātavinayapariyattiyā",
  "tika-vin11t2:74_6": "pasatthatarena upālinā upālimahātherena samo bhavatīti yojanā.",
  "tika-vin11t2:75": "Iti vinayatthasārasandīpaniyā",
  "tika-vin11t2:76": "Vinayavinicchayavaṇṇanāya",
  "tika-vin11t2:77": "Paṭhamapārājikakathāvaṇṇanā niṭṭhitā.",
  "tika-vin11t2:78": "Dutiyapārājikakathāvaṇṇanā",
  "tika-vin11t2:79_0": "39. Idāni dutiyaṁ pārājikavinicchayaṁ dassetumāha “ādiyanto”tiādi. Tattha “theyyacittenā”ti",
  "tika-vin11t2:79_1": "pāṭhaseso. So ca paccattekavacanantehi sabbapadehi yojetabbo, theyyacittena ādiyanto",
  "tika-vin11t2:79_2": "parājitoti sambandho. Parasantakaṁ ārāmādiṁ abhiyuñjitvā sāmikaṁ parājetvā theyyacittena",
  "tika-vin11t2:79_3": "gaṇhanto tadatthāya kate pubbapayoge dukkaṭaṁ, sāmikassa vimatuppādane thullaccayañca",
  "tika-vin11t2:79_4": "āpajjitvā tassa ca attano ca dhuranikkhepena pātimokkhasaṁvarasīlasampattiyā adāyādo",
  "tika-vin11t2:79_5": "hutvā parājito hotīti vuttaṁ hoti.",
  "tika-vin11t2:80_0": "“Tathā”ti ca “apī”ti ca “parājito”ti ca “theyyacittenā”ti iminā saha ekato katvā",
  "tika-vin11t2:80_1": "“haranto”tiādīhi catūhipi padehi yojetabbaṁ. Theyyacittena harantopi tathā parājitoti",
  "tika-vin11t2:80_2": "yojanā sīsādīhi parasantakaṁ bhaṇḍaṁ haranto theyyacittena bhaṇḍassa āmasane dukkaṭañca",
  "tika-vin11t2:80_3": "phandāpane thullaccayañca āpajjitvā sīsato khandhoharaṇādipayogaṁ karontopi tathā",
  "tika-vin11t2:80_4": "parājito hotīti attho.",
  "tika-vin11t2:81_0": "Theyyacittena avaharantopi tathā parājitoti yojanā. Ayaṁ panettha attho – aññehi",
  "tika-vin11t2:81_1": "saṅgopanādiṁ sandhāya attani upanikkhittabhaṇḍaṁ “dehi me bhaṇḍa”nti codiyamāno “na",
  "tika-vin11t2:81_2": "mayā gahita”ntiādinā musā vatvā theyyacittena gaṇhantopi tassa vimatuppādane thullaccayamāpajjitvā",
  "tika-vin11t2:81_3": "tatheva dhuranikkhepena parājito hotīti. “Nāhaṁ aggahesi”ntiādinā avajānitvā paṭikkhipitvā",
  "tika-vin11t2:81_4": "haranto “avaharanto”ti vutto.",
  "tika-vin11t2:82_0": "Theyyacittena iriyāpathaṁ vikopentopi tathā parājitoti yojanā. Yaṁ pana aññesaṁ bhaṇḍaharaṇakamanussādīnamaññataraṁ",
  "tika-vin11t2:82_1": "“tena bhaṇḍena saha gaṇhāmī”ti bhaṇḍaṁ harantaṁ theyyacittena nivāretvā attanā icchitadisābhimukhaṁ",
  "tika-vin11t2:82_2": "katvā tassa pakatiiriyāpathaṁ vikopentopi paṭhamapāduddhārena thullaccayamāpajjitvā",
  "tika-vin11t2:82_3": "dutiyapadavārātikkamena tatheva parājito hotīti attho.",
  "tika-vin11t2:83_0": "Theyyacittena ṭhānā cāventopi tathā parājitoti yojanā. Thalādīsu ṭhitaṁ bhaṇḍaṁ theyyacittena",
  "tika-vin11t2:83_1": "avaharitukāmatāya ṭhitaṭṭhānato apanentopi dutiyapariyesanādīsu āmasanāvasānesu sabbesupi",
  "tika-vin11t2:83_2": "payogesu dukkaṭāni ca phandāpane thullaccayañca āpajjitvā upari vakkhamānappakāresu",
  "tika-vin11t2:83_3": "viya ṭhitaṭṭhānato kesaggamattampi apanento tatheva parājito hotīti attho.",
  "tika-vin11t2:84_0": "Evametāya gāthāya “ādiyeyya hareyya avahareyya iriyāpathaṁ vikopeyya ṭhānācāveyya",
  "tika-vin11t2:84_1": "saṅketaṁ vītināmeyyā”ti padabhājanāgatesu chasu padesu ādo pañca padāni saṅgahetvā",
  "tika-vin11t2:84_2": "chaṭṭhaṁ padaṁ kasmā na saṅgahitanti ce? Ayaṁ gāthā na taṁpadabhājanaṁ dassetuṁ vuttā,",
  "tika-vin11t2:84_3": "atha kho tesaṁ padānaṁ vinicchayaṁ sandhāya aṭṭhakathāsu vuttapañcavīsatiavahāre",
  "tika-vin11t2:84_4": "dassetuṁ tadavayavabhūtapañcapañcakāni dassetukāmena vuttā, tasmā ettha chaṭṭhaṁ",
  "tika-vin11t2:84_5": "padaṁ na vuttanti daṭṭhabbaṁ. Atha vā vakkhamāne tatiyapañcake nissaggiyāvahārapadena,",
  "tika-vin11t2:84_6": "pañcamapañcake parikappāvahārapadena ca saṅgayhamānattā ettha nānekabhaṇḍapañcakadvayaṁ",
  "tika-vin11t2:84_7": "asaṅkarato dassetuṁ chaṭṭhaṁ padaṁ na gahitanti veditabbaṁ.",
  "tika-vin11t2:85_0": "40. Imasmiṁ adinnādānapārājike vatthumhi otiṇṇe kattabbavinicchayassa pañcavīsatiavahārānaṁ",
  "tika-vin11t2:85_1": "aṅgāni honti, te ca nānābhaṇḍapañcakaṁ ekabhaṇḍapañcakaṁ sāhatthikapañcakaṁ pubbapayogapañcakaṁ",
  "tika-vin11t2:85_2": "theyyāvahārapañcakanti niddiṭṭhā pañcapañcakabhedā, tattha imāya gāthāya nānekabhaṇḍapañcakadvayappabhede",
  "tika-vin11t2:85_3": "dasa avahāre saṅgahetvā avasesapañcakattayaṁ dassetuṁ “tatthā”ti āraddhaṁ. Tattha",
  "tika-vin11t2:85_4": "tatthāti tissaṁ gāthāyaṁ. Nānekabhaṇḍānanti nānā, eko ca bhaṇḍo yesanti viggaho.",
  "tika-vin11t2:85_5": "Saviññāṇakaaviññāṇakabhaṇḍavasena nānābhaṇḍapañcakañca saviññāṇakabhaṇḍavaseneva",
  "tika-vin11t2:85_6": "ekabhaṇḍapañcakañca veditabbaṁ. Pañca parimāṇā yesante pañcakā, tesaṁ. Avahārāti",
  "tika-vin11t2:85_7": "avaharaṇāni, corakammānīti vuttaṁ hoti. Eteti anantaragāthāya “ādiyanto”tiādinā niddiṭṭhā",
  "tika-vin11t2:85_8": "ādiyantādayo. Paṭipattisantāne visesaṁ vinicchayaṁ bhāveti uppādetīti vibhāvī, vinayadharo,",
  "tika-vin11t2:85_9": "tena vibhāvinā. Viññātabbāti paresaṁ ārāmādisaviññāṇakavatthūni vā dāsamayūrādiṁ",
  "tika-vin11t2:85_10": "kevalaṁ saviññāṇakavatthumattaṁ vā avaharituṁ katā yathāvuttasarūpā ādiyanādayo ṭhānācāvanapariyosānā",
  "tika-vin11t2:85_11": "pañca avahārā yathāvuttanānābhaṇḍaekabhaṇḍavisayā hutvā pavattantīti nānābhaṇḍapañcakaṁ",
  "tika-vin11t2:85_12": "ekabhaṇḍapañcakanti dasa avahārā bhavantīti vinayadharena otiṇṇassa vatthuno vinicchayopakārakattā",
  "tika-vin11t2:85_13": "tathato ñātabbāti attho.",
  "tika-vin11t2:86_0": "41. Evaṁ pañcavīsati avahāre dassetuṁ vattabbesu pañcasu pañcakesu nānekabhaṇḍapañcakāni",
  "tika-vin11t2:86_1": "dve dassetvā idāni avasesapañcakattayaṁ dassetumāha “sāhatthā”tiādi. Tattha sāhatthoti",
  "tika-vin11t2:86_2": "sako hattho, tena nibbatto, tassa vā sambandhīti sāhattho, avahāro, corena sahatthā",
  "tika-vin11t2:86_3": "kato avahāroti attho. Āṇattiko cevāti āṇattiyā nibbatto āṇattiko, avahāro, corassa",
  "tika-vin11t2:86_4": "“imaṁ nāma bhaṇḍaṁ gaṇhā”ti yassa kassaci āṇāpanena siddho avahāro ca. Nissaggoti",
  "tika-vin11t2:86_5": "nissajjanaṁ nissaggo, avahāro, suṅkaghātaṭṭhāne, parikappitokāse vā ṭhatvā bhaṇḍassa",
  "tika-vin11t2:86_6": "bahi pātananti vuttaṁ hoti.",
  "tika-vin11t2:87_0": "Atthasādhakoti pārājikāpattisaṅkhātaṁ atthaṁ sādhetīti atthasādhako, so avahāro ca",
  "tika-vin11t2:87_1": "yathāṇattikaṁ avirādhetvā ekaṁsena avaharantassa “asukassa bhaṇḍaṁ avaharā”ti avisesena",
  "tika-vin11t2:87_2": "vā avaharitabbavatthuviseso gahaṇakālo gahaṇadeso gahaṇākāro cāti evamādivisesānamaññatarena",
  "tika-vin11t2:87_3": "visesetvā vā āṇāpanañca ekaṁsena pādagghanakatelapivanakaṁ upāhanādikiñcivatthuṁ",
  "tika-vin11t2:87_4": "telabhājanādīsu pātanādippayogo cāti evamādippayogo ca kiriyāsiddhiyā puretarameva",
  "tika-vin11t2:87_5": "pārājikasaṅkhātassa atthassa sādhanato atthasādhako avahāro cāti vuttaṁ hoti.",
  "tika-vin11t2:88_0": "Dhuranikkhepanañcāti dhurassa nikkhepanaṁ dhuranikkhepanaṁ, tañca avahāro, parasantakānaṁ",
  "tika-vin11t2:88_1": "ārāmādīnaṁ abhiyogavisaye ca upanikkhittassa bhaṇḍādino visaye ca corassa sāmino",
  "tika-vin11t2:88_2": "vissajjane ca sāmino ca, yadā kadāci yathākathañci gaṇhissāmīti gahaṇe nirussāhabhāvasaṅkhāto",
  "tika-vin11t2:88_3": "dhuranikkhepāvahāro cāti vuttaṁ hoti. Iti idaṁ dhuranikkhepanañca yathāvuttappakāraṁ",
  "tika-vin11t2:88_4": "sāhatthādicatukkañca pañcannaṁ avahārānaṁ samūho pañcakaṁ, sāhatthādipañcakaṁ “sāhatthapañcaka”nti",
  "tika-vin11t2:88_5": "vuccati. Ādi-saddo luttaniddiṭṭhoti veditabbaṁ.",
  "tika-vin11t2:89_0": "42.Pubbasahapayogā cāti ettha “pubbapayogo sahapayogo”ti payoga-saddo paccekaṁ yojetabbo.",
  "tika-vin11t2:89_1": "“Āṇattivasena pubbapayogo veditabbo”ti aṭṭhakathāvacanato yathāṇattikamavirādhetvā",
  "tika-vin11t2:89_2": "gaṇhato “asukassa itthannāmaṁ bhaṇḍaṁ avaharā”ti āṇāpanaṁ pubbapayogo nāma avahāro.",
  "tika-vin11t2:89_3": "Kāyena, vācāya vā payujjanaṁ āṇāpanaṁ payogo, āṇattassa bhaṇḍaggahaṇato pubbattā",
  "tika-vin11t2:89_4": "pubbo ca so payogo cāti pubbapayogo avahāroti daṭṭhabbaṁ. “Ṭhānācāvanavasena sahapayogo",
  "tika-vin11t2:89_5": "veditabbo”ti aṭṭhakathāvacanassa upalakkhaṇapadattā ṭhānācāvanañca parāyattabhūmigahaṇe",
  "tika-vin11t2:89_6": "khīlasaṅkamanādikañca sahapayogo avahāroti veditabbo.",
  "tika-vin11t2:90_0": "Saṁvidāharaṇanti bahūhi ekato hutvā “idaṁ nāma bhaṇḍaṁ avaharissāmā”ti saṁvidahitvā",
  "tika-vin11t2:90_1": "sabbehi, ekato vā sabbesaṁ anumatiyā ekena vā gantvā parasantakassa theyyacittena",
  "tika-vin11t2:90_2": "haraṇasaṅkhāto saṁvidāvahāro ca. Samaṁ ekī hutvā visuṁ ekenāpi theyyacittena pāde",
  "tika-vin11t2:90_3": "vā pādārahe vā gahite katamantanānaṁ sabbesampi pārājikaṁ hotīti daṭṭhabbaṁ. Saṁvidahitvā",
  "tika-vin11t2:90_4": "mantetvā avaharaṇaṁ saṁvidāharaṇaṁ. Niruttinayena saddasiddhi veditabbā. “Saṁvidāharaṇa”nti",
  "tika-vin11t2:90_5": "“saṁvidāvahāro”ti imassa vevacanaṁ. “Sambahulā saṁvidahitvā eko bhaṇḍaṁ avaharati,",
  "tika-vin11t2:90_6": "āpatti sabbesaṁ pārājikassā”ti vacanato evaṁ sahakatamantanesu ekenāpi theyyacittena",
  "tika-vin11t2:90_7": "pāde vā pādārahe vā gahite katamantanānaṁ sabbesaṁ pārājikaṁ hotīti daṭṭhabbaṁ.",
  "tika-vin11t2:91_0": "Saṅketakammanti pubbaṇhādikālaparicchedena sañjānanaṁ saṅketo, tena kataṁ kammaṁ",
  "tika-vin11t2:91_1": "avaharaṇaṁ saṅketakammaṁ nāma. Taṁ pana purebhattādīsu kañci kālaṁ paricchinditvā",
  "tika-vin11t2:91_2": "“imasmiṁ kāle itthannāmaṁ bhaṇḍaṁ avaharā”ti vutte tasmiṁyeva kāle taṁyeva yathāvuttaṁ",
  "tika-vin11t2:91_3": "bhaṇḍaṁ avaharati ce, saṅketakārakassa saṅketakkhaṇeyeva pārājikanti saṅkhepato veditabbaṁ.",
  "tika-vin11t2:92_0": "Nemittanti parabhaṇḍāvahārassa hetuttā akkhinikhaṇanādi nimittaṁ nāma, tena nibbattaṁ",
  "tika-vin11t2:92_1": "nemittaṁ, avaharaṇasaṅkhātakammaṁ avahāro. “Mayā akkhimhi nikhaṇite vā bhamumhi ukkhitte",
  "tika-vin11t2:92_2": "vā itthannāmaṁ bhaṇḍaṁ avaharā”ti āṇattena taṁ nimittaṁ disvā vuttameva bhaṇḍaṁ vuttaniyāmamavirādhetvā",
  "tika-vin11t2:92_3": "gahitaṁ ce, nimittakārakassa nimittakaraṇakkhaṇeyeva pārājikaṁ hoti. Vuttaniyāmaṁ",
  "tika-vin11t2:92_4": "virādhetvā gahitaṁ ce, nimittakārako muccati, avahārakasseva pārājikaṁ. Pubbapayogo",
  "tika-vin11t2:92_5": "ādi yassa taṁ pubbapayogādi, pubbapayogādi ca taṁ pañcakañcāti viggaho.",
  "tika-vin11t2:93_0": "43. Theyyañca pasayhañca parikappo ca paṭicchanno ca kuso ca theyyapasayhaparikappapaṭicchannakusā,",
  "tika-vin11t2:93_1": "te ādī upapadabhūtā yesaṁ avahārānaṁ te theyya…pe… kusādikā, avahārā, iminā theyyāvahāro",
  "tika-vin11t2:93_2": "ca…pe… kusāvahāro cāti vuttaṁ hoti. Tattha theyyāvahāroti theno vuccati coro, tassa",
  "tika-vin11t2:93_3": "bhāvo theyyaṁ, ettha na-kāralopo niruttinayena daṭṭhabbo, tena avaharaṇaṁ theyyāvahāro,",
  "tika-vin11t2:93_4": "sandhicchedādivasena adissamānena gahaṇañca kūṭamānakūṭakahāpaṇādīhi vañcetvā gahaṇañca theyyāvahāro.",
  "tika-vin11t2:94": "Pasayha abhibhavitvā avaharaṇaṁ pasayhāvahāro, gāmavilopakā viya sāmike abhibhavitvā gahaṇañca rājabhaṭādayo viya abhibhavitvā nibaddhakaraggahaṇe adhikaggahaṇañca pasayhāvahāro.",
  "tika-vin11t2:95_0": "Vatthasuttādikaṁ paricchijja kappetvā avaharaṇaṁ parikappāvahāro, so ca bhaṇḍokāsaparikappavasena",
  "tika-vin11t2:95_1": "duvidho hoti. Tattha nikkhittabhaṇḍaṁ andhakārappadesaṁ pavisitvā suttādibhaṇḍāni",
  "tika-vin11t2:95_2": "tattha nikkhittāni, te peḷādayo gaṇhantassa “vatthāni ce gaṇhissāmi, suttāni ce na",
  "tika-vin11t2:95_3": "gaṇhissāmī”tiādinā nayena parikappetvā ukkhipanaṁ bhaṇḍaparikappapubbakattā bhaṇḍaparikappāvahāro",
  "tika-vin11t2:95_4": "nāma. Ārāmapariveṇādīni pavisitvā lobhanīyaṁ bhaṇḍaṁ disvā gabbhapāsādatalapamukhamāḷakapākāradvārakoṭṭhakādiṁ",
  "tika-vin11t2:95_5": "yaṁ kiñci ṭhānaṁ parikappetvā “etthantare diṭṭho ce, oloketuṁ gahitaṁ viya dassāmi,",
  "tika-vin11t2:95_6": "no ce, harissāmī”ti parikappetvā ādāya gantvā parikappitaṭṭhānātikkamo okāsaparikappapubbakattā",
  "tika-vin11t2:95_7": "okāsaparikappāvahāro nāmāti saṅkhepato veditabbo.",
  "tika-vin11t2:96_0": "Tiṇapaṇṇādīhi paṭicchannassa bhaṇḍassa avaharaṇaṁ paṭicchannāvahāro, uyyānādīsu kīḷamānehi",
  "tika-vin11t2:96_1": "vā saṅghaparivisantehi vā manussehi omuñcitvā ṭhapitaṁ alaṅkārādikaṁ yaṁ kiñci bhaṇḍaṁ",
  "tika-vin11t2:96_2": "disvā “oṇamitvā gaṇhante āsaṅkantī”ti ṭhatvā tiṇapaṇṇapaṁsuvālukādīhi paṭicchādetvā",
  "tika-vin11t2:96_3": "sāmikesu pariyesitvā adisvā sālayesu gatesu pacchā theyyacittena gahaṇañca tadeva",
  "tika-vin11t2:96_4": "bhaṇḍaṁ kaddamādīsu theyyacittena aṅguṭṭhādīhi pīḷetvā osīdāpetvā heṭṭhābhāgena phuṭṭhaṭṭhānaṁ",
  "tika-vin11t2:96_5": "uparibhāgena atikkamanañca paṭicchannāvahāroti vuttaṁ hoti.",
  "tika-vin11t2:97_0": "Kusena avahāro kusāvahāro, theyyacittena kusaṁ saṅkāmetvā parakoṭṭhāsassa agghena",
  "tika-vin11t2:97_1": "mahantassa vā samasamassa vā gahaṇanti attho. Yo pana bhikkhu kusapātanena saṅghassa",
  "tika-vin11t2:97_2": "cīvaresu bhājiyamānesu attano koṭṭhāsena samaṁ vā adhikaṁ vā ūnakaṁ vā agghena pañcamāsakaṁ",
  "tika-vin11t2:97_3": "vā atirekapañcamāsakaṁ vā agghanakaṁ aññassa koṭṭhāsaṁ avaharitukāmo attano koṭṭhāse",
  "tika-vin11t2:97_4": "patitaṁ kusaṁ parakoṭṭhāse pātetukāmo uddharati, taṅkhaṇe ca parassa koṭṭhāse pātitakkhaṇe",
  "tika-vin11t2:97_5": "ca na pārājikaṁ anāpajjitvā parakoṭṭhāsato paranāmalikhitaṁ kusaṁ ukkhipento tato",
  "tika-vin11t2:97_6": "kesaggamattampi apanāmeti, pārājiko hoti. Yadi paṭhamaṁ parakoṭṭhāsato kusaṁ uddharati,",
  "tika-vin11t2:97_7": "uddhaṭakkhaṇe ca attano koṭṭhāse pātitakkhaṇe ca sakanāmalikhitaṁ kusaṁ uddharaṇakkhaṇe",
  "tika-vin11t2:97_8": "ca pārājikaṁ anāpajjitvā parakoṭṭhāse pātanakkhaṇe hatthato kesaggamattampi mutte pārājiko hoti.",
  "tika-vin11t2:98_0": "Yadi dvepi kuse paṭicchādetvā sabbesu bhikkhūsu sakasakakoṭṭhāsaṁ ādāya gatesu yasmiṁ",
  "tika-vin11t2:98_1": "kusaṁ paṭicchādesi, tassa sāmikena āgantvā “mayhaṁ kuso kasmā na dissatī”ti vutte",
  "tika-vin11t2:98_2": "coro “mayhampi kuso na dissatī”ti vatvā attano koṭṭhāsaṁ tassa santakaṁ viya dassetvā",
  "tika-vin11t2:98_3": "tasmiṁ vivaditvā vā avivaditvā vā gahetvā gate itaraṁ koṭṭhāsaṁ uddharati ce, uddhaṭakkhaṇeyeva",
  "tika-vin11t2:98_4": "pārājiko hoti. Yadi paro “mayhaṁ koṭṭhāsaṁ tuyhaṁ na demi, tvaṁ tuyhaṁ koṭṭhāsaṁ",
  "tika-vin11t2:98_5": "vicinitvā gaṇhāhī”ti vadati, evaṁ vutte so attano assāmikabhāvaṁ jānantopi parassa",
  "tika-vin11t2:98_6": "koṭṭhāsaṁ uddharati, uddhaṭakkhaṇe pārājiko hoti. Yadi paro vivādabhīrukattā “kiṁ",
  "tika-vin11t2:98_7": "vivādenā”ti cintetvā “mayhaṁ vā pattaṁ hotu tuyhaṁ vā, varakoṭṭhāsaṁ tvaṁ gaṇhāhī”ti",
  "tika-vin11t2:98_8": "vadeyya, dinnakaṁ nāma gahitaṁ hotīti pārājikaṁ na hotīti. Yadi “tava ruccanakaṁ",
  "tika-vin11t2:98_9": "gaṇhāhī”ti vutto vivādabhayena attano pattaṁ varabhāgaṁ ṭhapetvā lāmakabhāgaṁ gahetvā",
  "tika-vin11t2:98_10": "gato, coro pacchā gaṇhanto vicitāvasesaṁ nāma aggahesīti pārājiko na hoti. Evaṁ kusāvahāravinicchayo",
  "tika-vin11t2:98_11": "veditabbo. Ayamettha pañcavīsatiyā avahāresu saṅkhepo, vitthāro pana samantapāsādikāya",
  "tika-vin11t2:98_12": "vinayasaṁvaṇṇanāya vuttanayeneva veditabbo.",
  "tika-vin11t2:99_0": "44. Ettāvatā adinnādānapārājikassa vinicchayāvayavarūpena uggahetabbe pañcavīsati",
  "tika-vin11t2:99_1": "avahāre dassetvā idāni adinnādānavinicchaye sampatte sahasā āpattiṁ anāropetvā paṭhamaṁ",
  "tika-vin11t2:99_2": "oloketabbāni pañca ṭhānāni dassetuṁ “vatthukālagghadese cā”tiādi āraddhaṁ.",
  "tika-vin11t2:100_0": "Tattha vatthu nāma avahaṭabhaṇḍaṁ. Kiṁ vuttaṁ hoti? Avahārakena “mayā itthannāmaṁ",
  "tika-vin11t2:100_1": "bhaṇḍaṁ avahaṭa”nti vuttepi tassa bhaṇḍassa sassāmikaassāmikabhāvaṁ upaparikkhitvā",
  "tika-vin11t2:100_2": "sassāmikaṁ ce, avahārakāle tesaṁ sālayabhāvaṁ vā nirālayabhāvaṁ vā niyametvā sālayakāle",
  "tika-vin11t2:100_3": "ce gahitaṁ, bhaṇḍaṁ agghāpetvā māsakaṁ vā ūnamāsakaṁ vā hoti, dukkaṭena, atirekamāsakaṁ",
  "tika-vin11t2:100_4": "vā ūnapañcamāsakaṁ vā hoti, thullaccayena, pañcamāsakaṁ vā atirekapañcamāsakaṁ vā",
  "tika-vin11t2:100_5": "hoti, pārājikena kātabbo. Sāmikānaṁ nirālayakāle ce gahitaṁ, natthi pārājikaṁ. Bhaṇḍasāmike",
  "tika-vin11t2:100_6": "pana bhaṇḍaṁ āharāpente taṁ vā bhaṇḍaṁ tadagghanakaṁ vā dātabbanti.",
  "tika-vin11t2:101_0": "Kālo nāma avahārakālo. Bhaṇḍaṁ nāmetaṁ kadāci mahagghaṁ hoti, kadāci samagghaṁ. Tasmā",
  "tika-vin11t2:101_1": "avahaṭabhaṇḍassa agghaṁ paricchindantehi avahaṭakālānurūpaṁ katvā paricchindanatthaṁ",
  "tika-vin11t2:101_2": "kālavinicchayo kātabboti vuttaṁ hoti.",
  "tika-vin11t2:102_0": "Aggho nāma avahaṭabhaṇḍassa aggho. Ettha ca sabbadā bhaṇḍānaṁ aggho samānarūpo na",
  "tika-vin11t2:102_1": "hoti, navabhaṇḍaṁ mahagghaṁ hoti, purāṇaṁ ce samagghaṁ. Tasmā avahārakāle bhaṇḍassa",
  "tika-vin11t2:102_2": "navabhāvaṁ vā purāṇabhāvaṁ vā niyametvā aggho paricchinditabboti adhippāyo.",
  "tika-vin11t2:103_0": "Deso cāti bhaṇḍāvahāradeso. Ettha ca sabbassāpi bhaṇḍassa uṭṭhānadese samagghaṁ hutvā",
  "tika-vin11t2:103_1": "aññattha mahagghattā avahaṭabhaṇḍe agghaṁ paricchinditvā tadanurūpā āpattiyo niyamantehi",
  "tika-vin11t2:103_2": "agghaṁ paricchindanatthāya avahāradesaṁ niyametvā tasmiṁ dese agghavasena tadanurūpā",
  "tika-vin11t2:103_3": "āpattiyo kāretabbāti adhippāyo.",
  "tika-vin11t2:104_0": "Paribhogo nāma avahaṭabhaṇḍe avahārato pubbe parehi kataparibhogo. Ettha ca yassa",
  "tika-vin11t2:104_1": "kassaci bhaṇḍassa paribhogena aggho parihāyatīti bhaṇḍasāmikaṁ pucchitvā tasmiṁ bhaṇḍe",
  "tika-vin11t2:104_2": "navepi ekavārampi yena kenaci pakārena paribhutte parihāpetvā aggho paricchinditabboti vuttaṁ hoti.",
  "tika-vin11t2:105": "Evamādinā nayena etāni pañca ṭhānāni upaparikkhitvāva vinicchayo kātabboti dassetumāha “pañcapi ñatvā etāni kattabbo paṇḍitena vinicchayo”ti.",
  "tika-vin11t2:106_0": "45. Ettāvatā adinnādānavinicchayāvayavabhūte pañcavīsati avahāre ca pañcaṭṭhānāvalokanañca",
  "tika-vin11t2:106_1": "dassetvā idāni anāgate pāpabhikkhūnaṁ lesokāsapidahanatthaṁ parasantakaṁ yaṁ kiñci",
  "tika-vin11t2:106_2": "vatthuṁ yattha katthaci ṭhitaṁ yena kenaci pakārena gaṇhato mokkhābhāvaṁ dassetukāmena",
  "tika-vin11t2:106_3": "tathāgatena yā panetā –",
  "tika-vin11t2:107": "Bhūmaṭṭhañca thalaṭṭhañca;",
  "tika-vin11t2:108": "Ākāsaṭṭha mathāparaṁ;",
  "tika-vin11t2:109": "Vehāsaṭṭho dakaṭṭhañca;",
  "tika-vin11t2:110": "Nāvā yānaṭṭhameva ca.",
  "tika-vin11t2:111": "Bhārā rāma vihāraṭṭhaṁ;",
  "tika-vin11t2:112": "Khetta vatthuṭṭhameva ca;",
  "tika-vin11t2:113": "Gāmā raññaṭṭha mudakaṁ;",
  "tika-vin11t2:114": "Dantapono vanappati.",
  "tika-vin11t2:115": "Haraṇako panidhi ceva;",
  "tika-vin11t2:116": "Suṅkaghātakaṁ pāṇakā;",
  "tika-vin11t2:117": "Apadaṁ dvipadañceva;",
  "tika-vin11t2:118": "Catuppadaṁ bahuppadaṁ.",
  "tika-vin11t2:119": "Ocarakoṇirakkho ca;",
  "tika-vin11t2:120": "Saṁvidāharaṇampi ca;",
  "tika-vin11t2:121": "Saṅketakammaṁ nimitta-",
  "tika-vin11t2:122": "Miti tiṁ settha mātikā. –",
  "tika-vin11t2:123": "Nikkhittā, tāsaṁ yathākkamaṁ padabhājane, tadaṭṭhakathāya ca āgatanayena vinicchayaṁ dassetukāmo paṭhamaṁ tāva bhūmaṭṭhe vinicchayaṁ dassetumāha “dutiyaṁ vāpī”tiādi.",
  "tika-vin11t2:124_0": "Tattha dutiyaṁ theyyacittena pariyesato dukkaṭanti sambandho. Evaṁ sabbapadesu. Upari",
  "tika-vin11t2:124_1": "sañjātāhi rukkhalatāhi, iṭṭhakapāsāṇādīhi ca sañchannaṁ mahānidhiṁ uddharitukāmena",
  "tika-vin11t2:124_2": "“mayā ekeneva na sakkā”ti attano aññaṁ sahāyaṁ pariyesituṁ theyyacittena sayitaṭṭhānā",
  "tika-vin11t2:124_3": "uṭṭhānādīsu sabbapayogesu dukkaṭaṁ hotīti attho. Kudālaṁ bhūmikhaṇanatthāya piṭakaṁ",
  "tika-vin11t2:124_4": "vāpi paṁsuuddharaṇatthāya yaṁ kiñci bhājanaṁ. Imesu dvīsu kudālassa ce daṇḍo natthi,",
  "tika-vin11t2:124_5": "daṇḍatthāya rukkhato daṇḍaṁ chindato ca kudālo ce na hoti, kudālakaraṇatthāya ayobījaṁ",
  "tika-vin11t2:124_6": "uddharaṇatthāya akappiyapathaviṁ khaṇantassapi pacchikaraṇatthāya paṇṇāni chindatopi",
  "tika-vin11t2:124_7": "piṭakavāyanatthāya valliṁ chindatopi ubhayatthāpi pariyesane musā bhaṇatopi dukkaṭañceva",
  "tika-vin11t2:124_8": "pācittiyañca, itarapayogesu dukkaṭamevāti veditabbaṁ.",
  "tika-vin11t2:125_0": "Gacchatoti dutiyādiṁ pariyesitvā laddhā vā aladdhā vā nidhiṭṭhānaṁ gacchantassa pade",
  "tika-vin11t2:125_1": "pade dukkaṭanti attho. Ettha ca “theyyacitto dutiyaṁ vā pariyesatī”tiādi pāḷiyaṁ",
  "tika-vin11t2:125_2": "“theyyacitto”ti vuttattā, idha “theyyacittenā”ti vacanato “imaṁ nidhiṁ labhitvā buddhapūjaṁ",
  "tika-vin11t2:125_3": "vā karissāmi, saṅghabhattaṁ vā karissāmī”ti evamādinā nayena kusalacittappavattiyā",
  "tika-vin11t2:125_4": "sati anāpattīti daṭṭhabbaṁ. Pubbayogatoti adinnādānassa pubbapayogabhāvato, dutiyapariyesanādīsu",
  "tika-vin11t2:125_5": "pubbapayogesu dukkaṭanti attho.",
  "tika-vin11t2:126_0": "Dukkaṭañca aṭṭhavidhaṁ hoti pubbapayogadukkaṭaṁ sahapayogadukkaṭaṁ anāmāsadukkaṭaṁ",
  "tika-vin11t2:126_1": "durupaciṇṇadukkaṭaṁ vinayadukkaṭaṁ ñātadukkaṭaṁ ñattidukkaṭaṁ paṭissavadukkaṭanti.",
  "tika-vin11t2:126_2": "Tattha “theyyacitto dutiyaṁ vā kudālaṁ vā piṭakaṁ vā pariyesati gacchati vā, āpatti",
  "tika-vin11t2:126_3": "dukkaṭassā”ti vuttaṁ pubbapayogadukkaṭaṁ nāma. Idha pācittiyaṭṭhāne pācittiyaṁ, itaresu",
  "tika-vin11t2:126_4": "pubbapayogesu dukkaṭaṁ. “Tatthajātakaṁ kaṭṭhaṁ vā lataṁ vā chindati, āpatti dukkaṭassā”ti",
  "tika-vin11t2:126_5": "vuttaṁ sahapayogadukkaṭaṁ. Idha adinnādānasahitapayogattā pācittiyavatthumhi, itaratra",
  "tika-vin11t2:126_6": "ca dukkaṭamevāti ayamettha viseso. Muttāmaṇiādīsu dasasu ratanesu, sāliādīsu sattasu",
  "tika-vin11t2:126_7": "dhaññesu, sabbesu ca āvudhabhaṇḍādīsu āmasanapaccayā dukkaṭaṁ anāmāsadukkaṭaṁ. Kadalināḷikerapanasādirukkhaṭṭhameva",
  "tika-vin11t2:126_8": "phalaṁ āmasantassa vuttaṁ dukkaṭaṁ durupaciṇṇadukkaṭaṁ. Upacaraṇaṁ upaciṇṇaṁ, parāmasananti",
  "tika-vin11t2:126_9": "attho. Duṭṭhu upaciṇṇaṁ durupaciṇṇaṁ, durupaciṇṇe dukkaṭaṁ durupaciṇṇadukkaṭaṁ. Bhikkhācārakāle",
  "tika-vin11t2:126_10": "patte rajasmiṁ patite pattaṁ appaṭiggahetvā vā adhovitvā vā bhikkhāpaṭiggahaṇena",
  "tika-vin11t2:126_11": "dukkaṭaṁ vinayadukkaṭaṁ, vinaye paññattaṁ dukkaṭaṁ vinayadukkaṭaṁ. Kiñcāpi avasesadukkaṭānipi",
  "tika-vin11t2:126_12": "vinaye paññattāneva, tathāpi ruḷhiyā mayūrādisaddehi morādayo viya idameva tathā",
  "tika-vin11t2:126_13": "vuccati. “Sutvā na vadanti, āpatti dukkaṭassā”ti vuttaṁ ñātadukkaṭaṁ nāma. Ekādasasu",
  "tika-vin11t2:126_14": "samanubhāsanāsu “ñattiyā dukkaṭa”nti vuttaṁ ñattidukkaṭaṁ. “Tassa bhikkhave bhikkhuno",
  "tika-vin11t2:126_15": "purimikā ca na paññāyati, paṭissave ca āpatti dukkaṭassā”ti vuttaṁ paṭissavadukkaṭaṁ",
  "tika-vin11t2:126_16": "nāma. Imesu aṭṭhasu dukkaṭesu idha āpajjitabbaṁ dukkaṭaṁ pubbapayogadukkaṭaṁ nāma.",
  "tika-vin11t2:126_17": "Tenāha “pubbayogato”ti. Gāthābandhasukhatthaṁ upasaggaṁ anādiyitvā “pubbapayogato”ti",
  "tika-vin11t2:126_18": "vattabbe “pubbayogato”ti vuttanti gahetabbaṁ.",
  "tika-vin11t2:127_0": "Ettha ca kiñcāpi imesu dukkaṭesu asaṅgahitāni ubhatovibhaṅgāgatāni divāseyyādidukkaṭāni",
  "tika-vin11t2:127_1": "ceva khandhakāgatāni ca bahūni dukkaṭāni santi, tāni panettha vinayadukkaṭeyeva saṅgahitabbāni.",
  "tika-vin11t2:127_2": "“Vinaye paññattaṁ dukkaṭaṁ vinayadukkaṭa”nti hi sāratthadīpaniyaṁ vuttanti. Aṭṭhakathāyaṁ",
  "tika-vin11t2:127_3": "pana rajokiṇṇadukkaṭasseva “vinayadukkaṭa”nti gahaṇaṁ upalakkhaṇamattaṁ. Itarathā",
  "tika-vin11t2:127_4": "aṭṭha dukkaṭānīti gaṇanāparicchedoyeva niratthako siyāti pubbapayoge dukkaṭādīnampi",
  "tika-vin11t2:127_5": "vinayadukkaṭeyeva saṅgahetabbabhāvepi katipayāni dassetvā itaresamekato dassanatthaṁ",
  "tika-vin11t2:127_6": "tesaṁ visuṁ gahaṇaṁ suttaṅgasaṅgahitattepi geyyagāthādīnaṁ aṭṭhannaṁ visuṁ dassanaṁ viyāti veditabbaṁ.",
  "tika-vin11t2:128_0": "46.Tatthajātakaṁ kaṭṭhaṁ vāti tasmiṁ ciranihitanidhūpari jātaṁ allaṁ sukkhaṁ kaṭṭhaṁ",
  "tika-vin11t2:128_1": "vā. Lataṁ vāti tādisaṁ valliṁ vā. Idaṁ upalakkhaṇaṁ tiṇādīnaṁ khuddakagacchānañca",
  "tika-vin11t2:128_2": "gahetabbattā. Ubhayatthāpīti alle ca sukkhe cāti vuttaṁ hoti. Allarukkhādīni chindato",
  "tika-vin11t2:128_3": "pācittiyaṁ ahutvā dukkaṭamattassa bhavane kāraṇaṁ dasseti “sahapayogato”ti. Avahārena",
  "tika-vin11t2:128_4": "sahitapayogattā pācittiyaṭṭhānepi dukkaṭamevāti vuttaṁ hoti. “Sahapayogato ubhayatthāpi",
  "tika-vin11t2:128_5": "dukkaṭa”nti vadanto paṭhamagāthāya dassitapubbapayogato imāya dassitasahapayogassa visesaṁ dasseti.",
  "tika-vin11t2:129_0": "47.Pathavinti kappiyaṁ vā akappiyaṁ vā pathaviṁ. Akappiyapathaviṁ khaṇato sahapayogattā",
  "tika-vin11t2:129_1": "dukkaṭameva. Byūhatoti paṁsuṁ ekato rāsiṁ karontassa. “Viyūhati ekapasse rāsiṁ karotī”ti",
  "tika-vin11t2:129_2": "aṭṭhakathāvacanato ūha-iccetassa dhātuno vitakke uppannattepi dhātūnamanekatthattā",
  "tika-vin11t2:129_3": "vi-upasaggavasena idha rāsikaraṇe vattatīti gahetabbaṁ. Rāsibhūtaṁ paṁsuṁ kudālena",
  "tika-vin11t2:129_4": "vā hatthena vā pacchiyā vā uddharantassa ca apanentassa ca payogagaṇanāya dukkaṭaṁ",
  "tika-vin11t2:129_5": "paṁsumeva vāti ettha avuttasamuccayatthena vā-saddena saṅgahitanti daṭṭhabbaṁ. Āmasantassāti",
  "tika-vin11t2:129_6": "nidhikumbhiṁ hatthena parāmasantassa. Vāti samuccaye. Dukkaṭanti duṭṭhu kataṁ kiriyaṁ",
  "tika-vin11t2:129_7": "satthārā vuttaṁ virādhetvā khalitvā katattāti dukkaṭaṁ. Vuttañcetaṁ parivāre –",
  "tika-vin11t2:130": "“Dukkaṭanti hi yaṁ vuttaṁ, taṁ suṇohi yathātathaṁ;",
  "tika-vin11t2:131": "Aparaddhaṁ viraddhañca, khalitaṁ yañca dukkaṭa”nti.",
  "tika-vin11t2:132": "Duṭṭhu vā virūpaṁ kataṁ kiriyāti dukkaṭaṁ. Vuttampi cetaṁ parivāre –",
  "tika-vin11t2:133": "“Yaṁ manusso kare pāpaṁ, āvi vā yadi vā raho;",
  "tika-vin11t2:134": "‘Dukkaṭa’nti pavedenti, tenetaṁ iti vuccatī”ti.",
  "tika-vin11t2:135_0": "Evaṁ “tatthajātaka”ntiādigāthādvayāgataṁ chedanadukkaṭaṁ khaṇanadukkaṭaṁ byūhanadukkaṭaṁ",
  "tika-vin11t2:135_1": "uddharaṇadukkaṭaṁ āmasanadukkaṭanti pañcasu sahapayogadukkaṭesu purimapurimapayogehi",
  "tika-vin11t2:135_2": "āpannā dukkaṭāpattiyo pacchimaṁ pacchimaṁ dukkaṭaṁ patvā paṭipassambhanti, taṁtaṁpayogāvasāne",
  "tika-vin11t2:135_3": "lajjidhammaṁ okkamitvā oramati ce, taṁtaṁdukkaṭamattaṁ desetvā parisuddho hoti. Dhuranikkhepamakatvā",
  "tika-vin11t2:135_4": "phandāpentassa thullaccayaṁ patvā āmasanadukkaṭaṁ paṭipassambhatīti mahāaṭṭhakathāyaṁ",
  "tika-vin11t2:135_5": "vuttaṁ. Yathāpāḷiyā gayhamāne purimapurimāpattīnaṁ paṭipassaddhi “ñattiyā dukkaṭaṁ,",
  "tika-vin11t2:135_6": "dvīhi kammavācāhi thullaccayā paṭipassambhantī”ti pāḷiyaṁ āgatattā anussāvanāya eva",
  "tika-vin11t2:135_7": "labbhatīti daṭṭhabbaṁ. Imassa pana suttassa anulomavasena mahāaṭṭhakathāyaṁ vuttā",
  "tika-vin11t2:135_8": "imasmiṁ adinnādānasikkhāpadepi āpattipaṭipassaddhi pamāṇanti niṭṭhamettha gantabbaṁ.",
  "tika-vin11t2:136_0": "48. “Phandāpeti, āpatti thullaccayassa. Ṭhānā cāveti, āpatti pārājikassā”ti vuttaṁ",
  "tika-vin11t2:136_1": "ṭhānācāvane pārājikañca tassa sāmantāpattibhūtaṁ thullaccayañca ṭhānabhedaviññāpanamukhena",
  "tika-vin11t2:136_2": "vattabbanti idāni taṁ dassetumāha “mukhepāsa”ntiādi. Tattha mukhe kumbhimukhavaṭṭiyaṁ.",
  "tika-vin11t2:136_3": "Pāsaṁ pavesetvāti bandhanaṁ pāsaṁ pakkhipitvā. Khāṇuketi ayokhāṇumhi, khadirakhāṇuke",
  "tika-vin11t2:136_4": "vā. Baddhakumbhiyā ṭhānabhedo bandhanānaṁ vasā ñeyyoti sambandho.",
  "tika-vin11t2:137_0": "49. Idāni ṭhānabhedaṁ dasseti “dve”tiādinā. “Ekasmiṁ khāṇuke”ti iminā dvīsu disāsu",
  "tika-vin11t2:137_1": "vā tīsu catūsu vā disāsu khāṇuke khaṇitvā baddhakhāṇugaṇanāya sambhavanto ṭhānabhedo",
  "tika-vin11t2:137_2": "upalakkhito hoti. Valayaṁ…pe… katāya vā dve ṭhānānīti yojanā. Vāti samuccaye upalakkhito hoti.",
  "tika-vin11t2:138_0": "50. Evaṁ ṭhānabhedaṁ dassetvā idāni ṭhānavasena āpajjitabbā āpattiyo dassetumāha",
  "tika-vin11t2:138_1": "“uddharantassā”tiādi. Saṅkhalinti dāmaṁ. Thullaccayanti ekassa santike desetabbāsu",
  "tika-vin11t2:138_2": "āpattīsu thūlattā, accayattā ca thullaccayaṁ nāma. Vuttañhetaṁ parivāre –",
  "tika-vin11t2:139": "“Thullaccayanti yaṁ vuttaṁ;",
  "tika-vin11t2:140": "Taṁ suṇohi yathātathaṁ;",
  "tika-vin11t2:141": "Ekassa mūle yo deseti;",
  "tika-vin11t2:142": "Yo ca taṁ paṭigaṇhati;",
  "tika-vin11t2:143": "Accayo tena samo natthi;",
  "tika-vin11t2:144": "Tenetaṁ iti vuccatī”ti. ;",
  "tika-vin11t2:145_0": "Ettha ca thūlaccayanti vattabbe “samparāye ca suggati, taṁ hoti kaṭukapphala”ntiādīsu",
  "tika-vin11t2:145_1": "viya lakārassa dvittaṁ, saṁyoge ūkārassa rasso ca veditabbo. Tato saṅkhalikabhedato",
  "tika-vin11t2:145_2": "paraṁ. Ṭhānā cāvetīti ṭhitaṭṭhānato kesaggamattampi apaneti. Ettha ca nāvaṭṭhakathāyaṁ",
  "tika-vin11t2:145_3": "“uddhaṁ vā adho vā tiriyaṁ vā antamaso kesaggamattampi saṅkāmeti, āpatti pārājikassā”ti",
  "tika-vin11t2:145_4": "vuttanayena “tiriya”nti vuttā catasso disā, uddhamadho cāti chaṭṭhānāni. Tāsu ekaṁ",
  "tika-vin11t2:145_5": "disaṁ apanīyamānāya kumbhiyā taṁdisābhimukhaṁ itaradisāyaṁ ṭhitapasse orimadisāya",
  "tika-vin11t2:145_6": "ṭhitapassena phuṭṭhokāsassa kesaggamattampi anatikkante phandāpanavasena thullaccayaṁ",
  "tika-vin11t2:145_7": "hoti, atikkante ṭhānā cāvitattā pārājikaṁ hotīti veditabbo. Imameva sandhāyāha “ṭhānā",
  "tika-vin11t2:145_8": "cāveti ce cuto”ti. Eseva nayo phandanarahitāya nidhikumbhiyā ṭhānācāvanepi.",
  "tika-vin11t2:146_0": "51. Evaṁ paṭhamaṁ bandhanaṁ chinditvā pacchā kumbhiggahaṇe nayaṁ dassetvā idāni paṭhamaṁ",
  "tika-vin11t2:146_1": "kumbhiṁ apanetvā pacchā bandhanāpanayane nayaṁ dassetumāha “paṭhama”ntiādi. So nayoti",
  "tika-vin11t2:146_2": "“paṭhamuddhāre thullaccayaṁ, dutiyuddhāre pārājika”nti tamevatthamatidisati.",
  "tika-vin11t2:147_0": "52.Valayanti kumbhiyā baddhasaṅkhalikāya mūle pavesitaṁ valayaṁ. Mūle ghaṁsanto ito",
  "tika-vin11t2:147_1": "cito ca sāretīti yojanā. Ghaṁsantoti phusāpento. Ito cito ca sāretīti orato ca pārato",
  "tika-vin11t2:147_2": "ca sañcāleti. Rakkhatīti ettha “sīlaṁ bhikkhu”nti pāṭhaseso, pārājikaṁ nāpajjatīti",
  "tika-vin11t2:147_3": "vuttaṁ hoti. Tatthāti tasmiṁ mūle. Khegataṁ karontovāti sabbapassato mūlaṁ aphusāpetvā",
  "tika-vin11t2:147_4": "ākāsagataṁ karontova. Parājitoti ṭhānācāvanassa katattā parājayamāpanno hoti.",
  "tika-vin11t2:148_0": "53. Kumbhimatthake jātanti yojanā. Cirakālaṁ nihitattā mūlehi kumbhiṁ vinandhitvā",
  "tika-vin11t2:148_1": "ṭhitanti attho. Samīpe jātaṁ rukkhaṁ chindatoti yojanā. Ettha ca “tatthajātakaṁ kaṭṭhaṁ",
  "tika-vin11t2:148_2": "vā”tiādikāya gāthāya nidhimatthake bhūmiyaṁ ṭhitarukkhalatādiṁ chindantassa āpatti",
  "tika-vin11t2:148_3": "vuttā, imāya pana gāthāya bhūmiṁ nikhaṇitvā otiṇṇakāle nidhiṁ vinandhitvā ṭhitamūlaṁ",
  "tika-vin11t2:148_4": "allarukkhaṁ, khāṇukaṁ vā gahetvā āhāti punaruttidosābhāvo veditabbo. “Atatthaja”nti",
  "tika-vin11t2:148_5": "iminā sahapayogābhāvamāha. Imināva purimagāthāya vuttaṁ kaṭṭhalatādīni nidhisambandhāni",
  "tika-vin11t2:148_6": "ce, yathāvuttadukkaṭassa vatthūni, samīpāni ce, pācittiyasseva vatthūnīti dīpeti.",
  "tika-vin11t2:149_0": "54. Idāni evaṁ pariyesitvā diṭṭhanidhibhājanaṁ ṭhitaṭṭhānato acāletvā antoṭhitaṁ",
  "tika-vin11t2:149_1": "bhaṇḍamattaṁ gaṇhato vinicchayaṁ dassetumāha “antokumbhigata”ntiādi. Tattha phandāpetīti",
  "tika-vin11t2:149_2": "antocāṭiyā pakkhitte attano bhājane pakkhipituṁ rāsikaraṇādivasena phandāpeti. Apabyūhati",
  "tika-vin11t2:149_3": "vāti heṭṭhā ṭhitaṁ gaṇhituṁ upari ṭhitāni apanento viyūhati vā. Atha vā apabyūhantoti",
  "tika-vin11t2:149_4": "aṭṭhakathāvacanassa dvidhā karontoti gaṇṭhipade attho vuttoti attano bhājane pakkhipituṁ",
  "tika-vin11t2:149_5": "ito cito ca rāsiṁ karontoti attho veditabbo. Tatthevāti antokumbhiyameva.",
  "tika-vin11t2:150_0": "55.Harantoti avaharanto. Muṭṭhiṁ chindatīti attano bhājanaṁ pakkhipitvā gaṇhituṁ",
  "tika-vin11t2:150_1": "asakkuṇeyyo antokumbhimhi hatthaṁ otāretvā kumbhigatabhaṇḍena yathā abaddhaṁ hoti,",
  "tika-vin11t2:150_2": "tathā muṭṭhiyā paricchindati, kumbhigataṁ muṭṭhiyā gaṇhanto kumbhigatena muṭṭhigataṁ",
  "tika-vin11t2:150_3": "yathā asammissaṁ hoti, tathā paricchinditvā pādagghanakaṁ vā atirekapādagghanakaṁ",
  "tika-vin11t2:150_4": "vā gaṇhātīti vuttaṁ hoti. Attano bhājane gataṁ katvā vā chindatīti yojanā. Attano",
  "tika-vin11t2:150_5": "bhājanagataṁ katvā kumbhigatena yathā asammissaṁ hoti, tathā paricchindatīti attho,",
  "tika-vin11t2:150_6": "sace attano bhājanagataṁ hutvā kumbhigatena asammissaṁ bhaṇḍaṁ pañcamāsakaṁ vā atirekapañcamāsakaṁ",
  "tika-vin11t2:150_7": "vā agghati, pārājikoti vuttaṁ hoti.",
  "tika-vin11t2:151_0": "56.Hāraṁ vāti muttāhāraṁ vā. Pāmaṅgaṁ vāti suvaṇṇamayaṁ, rajatamayaṁ vā pāmaṅgaṁ",
  "tika-vin11t2:151_1": "dāmaṁ. Suttāruḷhanti sutte āruḷhaṁ suttāruḷhaṁ, suttañca suttāruḷhañca suttāruḷhanti",
  "tika-vin11t2:151_2": "ekadesasarūpekaseso daṭṭhabbo. “Suttena āvutassāpi suttamayassāpi etaṁ adhivacana”nti",
  "tika-vin11t2:151_3": "aṭṭhakathāvacanato paṭhamamuttāhāraṁ vinā suvaṇṇarajatapavāḷādimaṇikaṁ vā suttesu",
  "tika-vin11t2:151_4": "āvuṇitvā katā nānāvaliyo ceva suttamayāni ca bhaṇḍāni gahetabbāni. Kumbhiyā ṭhitanti",
  "tika-vin11t2:151_5": "pāṭhaseso. Phandāpetīti theyyacittena gaṇhitukāmatāya cāleti. Yathāvatthunti vītikkamānurūpaṁ",
  "tika-vin11t2:151_6": "thullaccayaṁ hotīti adhippāyo. Ṭhānā cāvetīti ṭhitaṭṭhānato kesaggamattampi atikkāmeti.",
  "tika-vin11t2:151_7": "Cutoti pātimokkhasaṁvarasīlā parihīnoti attho.",
  "tika-vin11t2:152_0": "Aparipuṇṇāya kumbhiyāekadesaṭṭhaṁ bhaṇḍaṁ tato tato kesaggamattampi ṭhānaṁ apanetvā",
  "tika-vin11t2:152_1": "tattheva antokumbhiyā aññaṁ ṭhānaṁ nentassa ca tattheva ākāsagataṁ karontassa ca",
  "tika-vin11t2:152_2": "“attano bhājanagataṁ vā karoti, muṭṭhiṁ vā chindatī”ti etehi sadisattā vatthumhi",
  "tika-vin11t2:152_3": "pādaṁ agghante pārājikā hotīti mahāaṭṭhakathāyaṁ idaṁ sanniṭṭhānaṁ. Bhājanatale koṭiṁ",
  "tika-vin11t2:152_4": "ṭhapetvā kamena sakalabhājanakucchiṁ teneva pūretvā mukhavaṭṭiyā ekā koṭi nikkhittā",
  "tika-vin11t2:152_5": "ce, tathāṭhapitassa hārādino sakalabhājanaṁ aṭṭhānanti koṭiṁ gahetvā ujukaṁ ukkhipantassa",
  "tika-vin11t2:152_6": "osānakoṭi bhājanatalato kesaggamattampi ākāsagataṁ karoto ca mukhavaṭṭiyaṁ ghaṁsitvā",
  "tika-vin11t2:152_7": "ākaḍḍhantassa sakalabhājanodaraṁ khepetvā mukhavaṭṭiyā ṭhapitakoṭiyā phuṭṭhaṭṭhānaṁ",
  "tika-vin11t2:152_8": "aparāya koṭiyā kesaggamattampi atikkāmayato ca bhājanakucchiyā upaḍḍhaṁ vatthādinā",
  "tika-vin11t2:152_9": "kenaci pūretvā tassopari ṭhapitahārādisuttāruḷhassa ṭhitokāsameva ṭhānanti tato kesaggamattaṁ",
  "tika-vin11t2:152_10": "apanentassapi pārājikaṁ hotīti vuttaṁ hoti.",
  "tika-vin11t2:153_0": "57.Sappiādīsūti bhājanagatesu sappiādidravavatthūsu yaṁ kiñci. Pādapūraṇanti pādaṁ",
  "tika-vin11t2:153_1": "pūretīti pādapūraṇaṁ, pādagghanakanti attho. Pivato parājayoti sambandho. Kadāti",
  "tika-vin11t2:153_2": "ce? Ekeneva payogena pītamatte pādapūraṇeti yojanā. “Mukhagataṁ vinā”ti pāṭhaseso.",
  "tika-vin11t2:153_3": "Tattha ekeneva payogenāti dhuranikkhepamakatvā ekābaddhaṁ katvā ākaḍḍhetvā pivanapayogena.",
  "tika-vin11t2:153_4": "“Mukhagataṁ vinā”ti iminā sace galagateneva pādo pūrati, antogalaṁ paviṭṭheti vuttaṁ",
  "tika-vin11t2:153_5": "hoti. Mukhagatena pūrati, mukhagataṁ bhājanagatena viyojetvā oṭṭhesu pihitesūti vuttaṁ",
  "tika-vin11t2:153_6": "hoti. Veḷunaḷādīhi ākaḍḍhetvā pivantassa nāḷagatena pūrati, nāḷagataṁ bhājanagatena",
  "tika-vin11t2:153_7": "viyojetvā nāḷikoṭiyaṁ aṅguliyā pihitāyanti vuttaṁ hoti. Idaṁ “attano bhājanagataṁ",
  "tika-vin11t2:153_8": "vā karoti, muṭṭhiṁ vā chindatī”ti vuttanayassa anulomavasena mahāpaccariyādīsu aṭṭhakathāsu",
  "tika-vin11t2:153_9": "vuttanayena gahetabbanti adhippāyo.",
  "tika-vin11t2:154_0": "“Ekeneva payogena pītamatte parājayo”ti iminā sappiādīsu mahagghesu tattakeneva pādapūraṇañce",
  "tika-vin11t2:154_1": "hoti, ekavārameva mukhena vā sappiādinā vā bhājanagatena ekābaddhabhāve chinnamattepi",
  "tika-vin11t2:154_2": "attano bhājane kumbhiṁ paṇāmetvā pakkhittena kumbhigate chinnamattepi pārājiko hotīti gahetabbaṁ.",
  "tika-vin11t2:155_0": "58. “Dhuranikkhepaṁ katvā punappunaṁ pivantassa na parājayo”ti iminā dhuranikkhepamakatvā",
  "tika-vin11t2:155_1": "punappunaṁ pivato parājayoti sāmatthiyā vuttaṁ hoti. Dhuranikkhepaṁ akatvā punappunaṁ",
  "tika-vin11t2:155_2": "mukhena gahetvā vā puṭādīhi vā gahetvā pādapūraṇamattaṁ pivantassa parājayo hotīti gahetabbaṁ.",
  "tika-vin11t2:156_0": "59-60. Sace khipati theyyacittoti sambandho. Yaṁ kiñci bhaṇḍakanti telapivanārahaṁ",
  "tika-vin11t2:156_1": "dukūlasāṭakacammakhaṇḍādikaṁ bhaṇḍaṁ. Telakumbhiyaṁ parassāti labbhati. Taṁ nikkhittabhaṇḍaṁ.",
  "tika-vin11t2:156_2": "Dhuvanti ekaṁsena. Tāvade vinassatīti sambandho. Tāvadeti tasmiṁ khaṇeyeva. Katarasmiṁ",
  "tika-vin11t2:156_3": "khaṇeti āha “hatthato muttamatte”ti, telassa pītakālaṁ anāgamma pubbapayogattā paṭhamameva",
  "tika-vin11t2:156_4": "hotīti adhippāyo. Vinassatīti sīlavināsaṁ pāpuṇāti. Āviñjetvāti paṇāmetvā. Gāḷetīti",
  "tika-vin11t2:156_5": "paggharāpeti. “Sāḷetī”tipi paṭhanti, soyeva attho. Sāḷa savaneti dhātu. Tathāti “theyyacitto",
  "tika-vin11t2:156_6": "vinassatī”ti ākaḍḍhati, theyyacittena evaṁ karontassa pārājiko hotīti vuttaṁ hoti.",
  "tika-vin11t2:157_0": "61.Tanti telassa okiraṇabhāvaṁ ñatvā paṭhamameva tucchabhājane theyyacittena nikkhittaṁ",
  "tika-vin11t2:157_1": "pādagghanakatelapivanakaṁ taṁ vatthādibhaṇḍaṁ. “Uddharantovā”ti sāvadhāraṇavacanena",
  "tika-vin11t2:157_2": "“pītamatte parājayo”ti dassitaṁ mahāaṭṭhakathāmataṁ paṭikkhittaṁ hoti. Dhaṁsitoti",
  "tika-vin11t2:157_3": "“sāsanakapparukkhā pātito, pārājikāpannoti adhippāyo. “Theyyacitto”ti ākaḍḍhanatthaṁ",
  "tika-vin11t2:157_4": "“tathā”ti ānetvā sambandhanīyaṁ. Iminā suddhacittena gopanatthāya tucchabhājane vatthādiṁ",
  "tika-vin11t2:157_5": "nikkhipitvā aññena taṁ anoloketvā tele āsitte pacchā suddhacitteneva uddharato na",
  "tika-vin11t2:157_6": "dosoti dīpitaṁ hoti.",
  "tika-vin11t2:158_0": "62.Tatthevāti ṭhitaṭṭhāneyeva. Bhindatoti ṭhānā acāvetvā tiṇajjhāpakassa viya bhikkhuno",
  "tika-vin11t2:158_1": "ṭhānācāvanādhippāyaṁ vinā pāsāṇādinā kenaci paharitvā bhindato. “Mantosadhānubhāvena",
  "tika-vin11t2:158_2": "bhindato”ti ca vadanti. Chaḍḍentassāti achaḍḍetukāmassāpi sato paripuṇṇatelaghaṭādīsu",
  "tika-vin11t2:158_3": "cāpallena vālukaṁ vā udakaṁ vā okiritvā uttarāpentassāti attho. “Udakamātikaṁ ghaṭābhimukhaṁ",
  "tika-vin11t2:158_4": "katvā opilāpentassā”ti vadanti. Ṭhānācāvanādhippāye satipi theyyacittābhāvena pārājikā",
  "tika-vin11t2:158_5": "na vijjati, bhaṇḍadeyyaṁ pana hotīti sanniṭṭhānaṁ. Jhāpentassāti kaṭṭhāni pakkhipitvā",
  "tika-vin11t2:158_6": "jhāpentassa. Aparibhogaṁ karontassāti uccārapassāvādimokiritvā aparibhogaṁ karontassa.",
  "tika-vin11t2:158_7": "Dukkaṭanti etesu bhindanādīsu catūsupi ṭhānesu padabhājaniyaṁ dukkaṭameva āgatattā vuttaṁ.",
  "tika-vin11t2:159": "Bhūmaṭṭhakathāvaṇṇanā.",
  "tika-vin11t2:160_0": "63. Idāni thalaṭṭhe vinicchayaṁ dassetumāha “ṭhapita”ntiādi. Tattha pattharitvāti",
  "tika-vin11t2:160_1": "attharitvā. Ettha ca-saddo avuttasampiṇḍanattho, tena thale rāsikatadhaññādīsu vinicchayo",
  "tika-vin11t2:160_2": "nimikumbhiyā vuttavinicchayānusārena viññātuṁ sakkāti taṁ sarūpato avuttaṁ samuccinoti.",
  "tika-vin11t2:160_3": "Attharaṇādikanti paccattharaṇādikaṁ. Veṭhetvā uddharantassāti kilañjasaṁharaṇaniyāmena",
  "tika-vin11t2:160_4": "vaṭṭetvā saṁharitvā uddharantassa. Mutte ṭhānāti kamena saṁharitvā ṭhitaṭṭhānato",
  "tika-vin11t2:160_5": "kesaggamattampi mutte sati. Parābhavoti sāsanato parihīno.",
  "tika-vin11t2:161_0": "64. Evaṁ attharitvā ṭhapitavatthādīnaṁ saṁharitvā gahaṇe vinicchayaṁ dassetvā tiriyato",
  "tika-vin11t2:161_1": "ākaḍḍhane vinicchayaṁ dassetumāha “orimantenā”tiādi. Pi, vāti pakārantarameva samuccinoti.",
  "tika-vin11t2:161_2": "Ujukaṁ kaḍḍhatopi vāti attharitvā ṭhapitavatthādikaṁ catūsu disāsu ekaṁ disaṁ ujukamākaḍḍhato",
  "tika-vin11t2:161_3": "ca pārājikaṁ hoti. Kadāti ce? Etthāpi orimantena phuṭṭhamokāsaṁ pārimantato atikkante",
  "tika-vin11t2:161_4": "pārājikanti yojanā. Orimantena phuṭṭhamokāsanti gahetvā ākaḍḍhantassa attano ṭhitadisāgatapariyantena",
  "tika-vin11t2:161_5": "phusitvā ṭhitaṭṭhānaṁ. Pārimantatoti pārimantena, karaṇatthe to-paccayo.",
  "tika-vin11t2:162": "Thalaṁ nāma paṭicchannāpaṭicchannabhūmipāsādapabbatatalādīni, tatraṭṭhaṁ dhaññādibhaṇḍaṁ thalaṭṭhaṁ nāma hoti. Tattha sabbattha vinicchayo vuttanayena veditabbo.",
  "tika-vin11t2:163": "Thalaṭṭhakathāvaṇṇanā.",
  "tika-vin11t2:164": "65-6.Paricchedāti ṭhānaparicchedā. Sesaṁ suviññeyyameva.",
  "tika-vin11t2:165": "67-8.Khegatanti ākāsagataṁ. Assāti morassa. Tanti moraṁ.",
  "tika-vin11t2:166": "69.Ṭhānāti yathāparicchinnā chabbidhā ṭhānā. Tassāti morassa phandāpaneti yojanā. Tassāti vā bhikkhussa thullaccayamudīritaṁ.",
  "tika-vin11t2:167_0": "70. Aggahetvā hatthena leḍḍukhipanādipayogena moraṁ tāsetvā ṭhitaṭṭhānato apaneti.",
  "tika-vin11t2:167_1": "Attano ṭhānāti morassa attano chappakāraṭṭhānā. Sayaṁ ṭhānāti bhikkhu sakaṭṭhānā,",
  "tika-vin11t2:167_2": "samaṇabhāvatoti vuttaṁ hoti.",
  "tika-vin11t2:168": "71-2. Idāni “ṭhānā cāveti ce mora”nti dassitaṁ ṭhānācāvanaṁ vibhāvetumāha “phuṭṭhokāsa”ntiādi.",
  "tika-vin11t2:169": "73.Kare nilīyatīti pasāritahatthatale nisīdati.",
  "tika-vin11t2:170": "75.Uḍḍetvāti ākāsaṁ uppatitvā.",
  "tika-vin11t2:171": "76.Aṅgenilīnanti aṁsakūṭādisarīrāvayave nilīnaṁ. Pādeti attano paṭhamuddhārapāde. Dutiye pāde.",
  "tika-vin11t2:172": "77.Pādānanti dvinnaṁ pādānaṁ. Kalāpassāti bhūmiyaṁ phusiyamānassa kalāpaggassa.",
  "tika-vin11t2:173_0": "78.Tato pathavitoti tīhi avayavehi patiṭṭhitapathavippadesato, na paṭhamato tattha",
  "tika-vin11t2:173_1": "dukkaṭattā, na dutiyato tattha thullaccayattā, tatiyā pana ṭhānā kesaggamattampi",
  "tika-vin11t2:173_2": "cāvayato pārājikanti vuttaṁ hoti.",
  "tika-vin11t2:174": "Ettāvatā –",
  "tika-vin11t2:175_0": "“Pañjare ṭhitaṁ moraṁ saha pañjarena uddharati, pārājikaṁ. Yadi pana pādaṁ nagghati,",
  "tika-vin11t2:175_1": "sabbattha agghavasena kattabbaṁ. Antovatthumhi carantaṁ moraṁ theyyacitto padasā",
  "tika-vin11t2:175_2": "bahivatthuṁ nīharanto dvāraparicchedaṁ atikkāmeti, pārājikaṁ. Vaje ṭhitabalibaddassa",
  "tika-vin11t2:175_3": "hi vajo viya antovatthu tassa ṭhānaṁ. Hatthena pana gahetvā antovatthusmimpi ākāsagataṁ",
  "tika-vin11t2:175_4": "karontassa pārājikameva. Antogāme carantampi gāmaparicchedaṁ atikkāmentassa pārājikaṁ.",
  "tika-vin11t2:175_5": "Sayameva nikkhamitvā gāmūpacāre vā vatthūpacāre vā carantaṁ pana theyyacitto kaṭṭhena",
  "tika-vin11t2:175_6": "vā kathalāya vā utrāsetvā aṭavībhimukhaṁ karoti, moro uḍḍetvā antogāme vā antovatthumhi",
  "tika-vin11t2:175_7": "vā chadanapiṭṭhe vā nilīyati, rakkhati. Sace pana aṭavībhimukho uḍḍeti vā gacchati",
  "tika-vin11t2:175_8": "vā, ‘aṭaviṁ pavesetvā gahessāmī’ti parikappe asati pathavito kesaggamattampi uppatitamatte",
  "tika-vin11t2:175_9": "vā dutiyapadavāre vā pārājikaṁ. Kasmā? Yasmā gāmato nikkhamantassa ṭhitaṭṭhānameva ṭhānaṁ hotī”ti –",
  "tika-vin11t2:176": "Aṭṭhakathāgato vinicchayo upalakkhitoti veditabbaṁ. Kapiñjarādiparasantakasakuṇesu ca eseva vinicchayo daṭṭhabbo.",
  "tika-vin11t2:177": "79.Patteti dvāre bhikkhāya ṭhitaṁ bhikkhuno hatthagate patte. Tassa theyyacittassa.",
  "tika-vin11t2:178": "80.Anuddharitvāvāti patte patitaṁ suvaṇṇādiṁ hatthena anukkhipitvāva paṭhamapadavāre thullaccayaṁ gammamānattā na vuttaṁ.",
  "tika-vin11t2:179_0": "81.Hattheti hatthatale. Vattheti cīvare. Matthaketi sirasi. Gāthāchandavasena vā-sadde",
  "tika-vin11t2:179_1": "ākārassa rassattaṁ. Patiṭṭhitanti patitaṁ. Tanti chijjamānaṁ taṁ suvaṇṇakhaṇḍādi.",
  "tika-vin11t2:179_2": "Yadi ākāse gacchantaṁ, patantaṁ vā hatthena gaṇhāti. Gahitahatthe ṭhitaṭṭhānameva",
  "tika-vin11t2:179_3": "ṭhānaṁ, tato kesaggamattampi apanentassa pārājikaṁ. Tathā gahetvā theyyacittena gacchato",
  "tika-vin11t2:179_4": "dutiyapāduddhāre. Vatthādīsu patitepi eseva nayo.",
  "tika-vin11t2:180": "Ākāsaṭṭhakathāvaṇṇanā.",
  "tika-vin11t2:181_0": "82.Mañcapīṭhādīsūti ettha ādi-saddena mañcapīṭhasadise vehāsabhūte aṭṭavitānādayo",
  "tika-vin11t2:181_1": "saṅgaṇhāti. Āmāsampīti hatthena vā kāyena vā āmasitabbaṁ vatthādiñca. Anāmāsampīti",
  "tika-vin11t2:181_2": "tathā aparāmasitabbaṁ suvaṇṇādiṁ. Āmasantassāti hatthādīhi parāmasantassa. “Dukkaṭa”nti",
  "tika-vin11t2:181_3": "iminā phandāpane thullaccayañca ṭhānācāvane pārājikañca heṭṭhā thalaṭṭhe vuttanayena",
  "tika-vin11t2:181_4": "viññātuṁ sakkāti atidisati. Ṭhānaparicchedo pana mañcādīhi eva ukkhipantassa catunnaṁ",
  "tika-vin11t2:181_5": "pādānaṁ vasena, tatraṭṭhameva gaṇhantassa mañcassa catūsu pādasīsesu phusitvā majjhe",
  "tika-vin11t2:181_6": "aphusitvā ṭhitassa khalimakkhitathaddhasāṭakassa catunnaṁ pādasīsānaṁ vasena, aṭanīsu",
  "tika-vin11t2:181_7": "phusitvā ṭhitassa aṭanīnaṁ vasena vā veditabbo.",
  "tika-vin11t2:182_0": "83.Vaṁseti cīvaravaṁse, iminā cīvaranikkhepanatthāya ṭhapitarukkhadaṇḍasalākārajjuādayo",
  "tika-vin11t2:182_1": "upalakkhitā. Oratoti attano ṭhitadisābhimukhato. Bhoganti saṁharitvā cīvaraṁ tassa",
  "tika-vin11t2:182_2": "nāmetvā ṭhapitamajjhaṭṭhānaṁ. Antanti nāmetvā ekato kataṁ, ubhayānaṁ vā antaṁ. Pārato",
  "tika-vin11t2:182_3": "katvāti vaṁsato parabhāge katvā.",
  "tika-vin11t2:183": "84.Cīvarena phuṭṭhokāsoti cīvarena phuṭṭhaṭṭhānaṁ. Tassāti tathā ṭhapitassa cīvarassa. So sakalo cīvaravaṁso ṭhānaṁ na tu hotīti matoti sambandho.",
  "tika-vin11t2:184_0": "85-6. Orimantena phuṭṭhaṁ vā taṁ okāsanti sambandho. Cīvarabhogaṁ gahetvā theyyacittena",
  "tika-vin11t2:184_1": "attano abhimukhaṁ ākaḍḍhato attano ṭhitadisāya cīvaravaṁse cīvarena phusitvā ṭhitaṭṭhānapariyantaṁ",
  "tika-vin11t2:184_2": "itarena atikkāmayato cutīti sambandho. Itarena pārimantena bhittidisāya cīvarassa",
  "tika-vin11t2:184_3": "phuṭṭhokāsapariyantaṁ itarena phuṭṭhaṁ taṁ okāsaṁ orimantena atikkāmayato vā cutīti",
  "tika-vin11t2:184_4": "yojanā. Itarenāti pārimantena bhittipasse cīvaravaṁse phusitvā ṭhitacīvarapariyantena.",
  "tika-vin11t2:184_5": "Phuṭṭhaṁ cīvaravaṁsokāsaṁ. Orimantenāti attano ṭhitadisāya cīvaravaṁse phusitvā ṭhapitacīvarappadesena.",
  "tika-vin11t2:184_6": "Atikkāmayatoti kesaggamattampi atikkāmentassa.",
  "tika-vin11t2:185_0": "Evaṁ dīghantākaḍḍhane sambhavantaṁ vikappaṁ dassetvā idāni tiriyantena atikkamanavidhiṁ",
  "tika-vin11t2:185_1": "dassetumāha “dakkhiṇantenā”tiādi. Punāti atha vā. Dakkhiṇantena phuṭṭhaṭṭhānaṁ vāmantena",
  "tika-vin11t2:185_2": "atikkāmayato cutīti yojanā. Cīvaraṁ harituṁ cīvarābhimukhaṁ ṭhitassa attano dakkhiṇapasse",
  "tika-vin11t2:185_3": "cīvarakoṭiyā phuṭṭhaṁ cīvaraṭṭhitappadesaṁ vāmapasse cīvarantena atikkāmayato pārājikamevāti",
  "tika-vin11t2:185_4": "attho. Vāmantena phuṭṭhaṭṭhānaṁ itarena atikkāmayato vā cutīti yojanā. Vāmantena",
  "tika-vin11t2:185_5": "phuṭṭhaṭṭhānanti cīvarābhimukhaṁ ṭhitassa vāmapasse cīvarantena phuṭṭhaṁ cīvaraṭṭhitappadesaṁ.",
  "tika-vin11t2:185_6": "Itarena dakkhiṇapasse cīvarantena atikkāmayato vā cuti pārājikā hotīti attho.",
  "tika-vin11t2:186_0": "87.Vaṁsatoti cīvarena phusitvā ṭhitacīvaravaṁsappadesato. “Kesaggamatta”nti katthaci",
  "tika-vin11t2:186_1": "potthake likhanti, taṁ na gahetabbaṁ. “Ukkhitte”ti bhummekavacanantena samānādhikaraṇattā",
  "tika-vin11t2:186_2": "paccattekavacanantatā na yujjatīti. “Kesaggamatte ukkhitte”ti katthaci pāṭho dissati, so ca pamāṇaṁ.",
  "tika-vin11t2:187_0": "88. Vimocento thullaccayaṁ phuseti yojanā. Cīvaravaṁse phusāpetvā, aphusāpetvā vā",
  "tika-vin11t2:187_1": "rajjuyā bandhitvā ṭhapitacīvaraṁ gaṇhitukāmo theyyacittena bandhanaṁ mocento thullaccayaṁ",
  "tika-vin11t2:187_2": "āpajjatīti attho. Mutteti muttamatte. Pārājiko hoti ṭhānā cutabhāvatoti adhippāyo.",
  "tika-vin11t2:188_0": "89.Veṭhetvāti ettha “vaṁsamevā”ti sāmatthiyato labbhati. Cīvaravaṁsaṁ paliveṭhetvā",
  "tika-vin11t2:188_1": "tattheva ṭhapitacīvaraṁ nibbeṭhentassa bhikkhunopi ayaṁ nayoti sambandho. Nibbeṭhentassāti",
  "tika-vin11t2:188_2": "viniveṭhentassa. Ayaṁ nayoti “nibbeṭhentassa thullaccayaṁ, nibbeṭhite pārājika”nti",
  "tika-vin11t2:188_3": "yathāvuttanayamatidisati. Valayaṁ chindato vāpi ayaṁ nayoti sambandho. “Bhikkhuno,",
  "tika-vin11t2:188_4": "vaṁse, ṭhapitaṁ, cīvara”nti ca ānetvā yojetabbaṁ. Cīvaravaṁse pavesetvā ṭhapitaṁ",
  "tika-vin11t2:188_5": "cīvaravalayaṁ yathā chinnamatte ṭhānā cavati, tathā chindantassa bhikkhuno chedane",
  "tika-vin11t2:188_6": "thullaccayaṁ, chinne pārājikanti attho. Mocentassāpyayaṁ nayoti etthāpi “valaya”nti",
  "tika-vin11t2:188_7": "iminā saddhiṁ “bhikkhuno”tiādipadāni yojetabbāni. Cīvaravaṁse ṭhapitaṁ cīvaraṁ valayaṁ",
  "tika-vin11t2:188_8": "mocentassāpi thullaccayapārājikāni pubbe vuttanayāneva.",
  "tika-vin11t2:189_0": "Iha purimena api-saddena yathāvuttapakāradvaye sampiṇḍite itarena api-saddena avuttasampiṇḍanamantarena",
  "tika-vin11t2:189_1": "atthavisesābhāvato avuttamatthaṁ sampiṇḍeti, tena “ākāsagataṁ vā karoti, nīharati",
  "tika-vin11t2:189_2": "vā”ti pakāradvayaṁ saṅgaṇhāti. Tena rukkhamūle pavesetvā ṭhapitanidhisaṅkhalikavalayamiva",
  "tika-vin11t2:189_3": "cīvaravaṁse sabbaṭṭhānehipi aphusāpetvā cīvaravalayaṁ ākāsagataṁ karontassāpi cīvaravaṁsakoṭiyā",
  "tika-vin11t2:189_4": "bahi nīharantassāpi thullaccayapārājikāni vuttanayeneva ñātabbānīti eteyeva saṅgaṇhāti.",
  "tika-vin11t2:189_5": "“Valayaṁ chindato vāpi, mocentassa vāpi, valayaṁ ākāsagataṁ vā karoti, nīharati vā”ti",
  "tika-vin11t2:189_6": "imesu catūsu vikappesu ekampi tathā akatvā cīvaravalayaṁ cīvaravaṁse ghaṁsetvā ito",
  "tika-vin11t2:189_7": "cito ca sañcārentassa cīvaravalayassa sabbopi cīvaravaṁso ṭhānanti “ṭhānācāvanaṁ",
  "tika-vin11t2:189_8": "natthī”ti vuttabyatirekavasena dassitabbanti gahetabbaṁ.",
  "tika-vin11t2:190_0": "90.Ṭhapitassa hīti ettha pasiddhisūcakaṁ hi-saddaṁ ānetvā “cīvare viya hī”ti yojetvā",
  "tika-vin11t2:190_1": "visesatthajotakaṁ tu-saddaṁ ānetvā “ṭhapitassa tū”ti yojetabbaṁ. Atha vā nipātānamanekatthattā",
  "tika-vin11t2:190_2": "yathāṭhāne ṭhitānameva visesatthe hi-saddo, pasiddhiyaṁ tu-saddo ca yojetabbo. Vinicchayo",
  "tika-vin11t2:190_3": "veditabboti yojanā. Dīghato vā tiriyato vā pasāretvā cīvaravaṁse nikkhittassa cīvarassa",
  "tika-vin11t2:190_4": "vinicchayo pana saṁharitvā cīvaravaṁse ṭhapitacīvaravinicchayo viya vutto, “orimantena…pe…",
  "tika-vin11t2:190_5": "pārājikaṁ bhave”ti gāthāttaye vuttanayena veditabboti attho.",
  "tika-vin11t2:191_0": "91.Sikkāyāti olambikādhāre. Yaṁ bhaṇḍakanti sambandho. Pakkhipitvāti nivesetvā. Laggitaṁ",
  "tika-vin11t2:191_1": "hotīti olambitaṁ hoti. “Sikkāto taṁ haranto vā cuto”ti etasmiṁ vikappe sikkāya phuṭṭhaṭṭhānavasena",
  "tika-vin11t2:191_2": "ṭhānācāvanaṁ veditabbaṁ. Dutiyavikappe sikkāya, bandhanaṭṭhānassa ca bhittipasse",
  "tika-vin11t2:191_3": "phuṭṭhaṭṭhānaṁ yadi siyā, tassa ca vasena ṭhānācāvanaṁ veditabbaṁ.",
  "tika-vin11t2:192_0": "92-3.Kuntādīti ādi-saddena bhindivālādi dīghavatthu gahetabbaṁ. Taṭṭikākhāṇukā viya",
  "tika-vin11t2:192_1": "bhittiyaṁ paṭipāṭiyā nivesitāni migasiṅgāni vā sūlāni vā nāgadantā nāma. Agge vāti",
  "tika-vin11t2:192_2": "kuntaphalakoṭiyaṁ vā. Bunde vāti kuntadantamūle vā. Parikaḍḍhatoti ujukaṁ ākaḍḍhato.",
  "tika-vin11t2:193_0": "Phuṭṭhokāsanti tasmiṁ tasmiṁ nāgadante phuṭṭhaṭṭhānaṁ atikkāmayato kesaggamattena",
  "tika-vin11t2:193_1": "parājayo siyāti sambandho, ṭhapitaṭṭhapitaṭṭhānaṁ vihāya kesaggamattampi atikkāmayato",
  "tika-vin11t2:193_2": "pārājikanti attho. Kesaggena antarena hetunā parājayoti gahetabbaṁ, kesaggamattampi",
  "tika-vin11t2:193_3": "apanayanahetu pārājikaṁ hotīti attho.",
  "tika-vin11t2:194_0": "94-5. Evaṁ dīghato ākaḍḍhane, ukkhipane ca vinicchayaṁ dassetvā tiriyaṁ ākaḍḍhane,",
  "tika-vin11t2:194_1": "parato nayane ca vinicchayaṁ dassetumāha “pākārābhimukho”tiādi. Ākaḍḍhatīti attano",
  "tika-vin11t2:194_2": "ṭhitaṭṭhānābhimukhaṁ āviñchati. Orimantaphuṭṭhokāsanti orimantena phuṭṭhokāsaṁ, attano",
  "tika-vin11t2:194_3": "disāya kuntadaṇḍena phuṭṭhokāsanti attho. Ettha accayanakiriyāsambandhe sāmivacanappasaṅge",
  "tika-vin11t2:194_4": "upayogavacanaṁ. “Sakammakadhātuppayoge upayogavacanassa māgadhikavohāre dassanato",
  "tika-vin11t2:194_5": "kammattheyeva upayogavacana”nti eke vadanti, etaṁ kaccāyanalakkhaṇena samānaṁ. Itarantaccayeti",
  "tika-vin11t2:194_6": "itarantena kato accayoti itarantaccayo, majjhepadalopasamāso, pārimantena kattabbātikkame",
  "tika-vin11t2:194_7": "kateti attho. Kesaggena cutoti yojanā. Yathāvuttoyeva attho.",
  "tika-vin11t2:195_0": "Parato pellantassāti parato katvā pellantassa, bhittipassābhimukhaṁ katvā nippīḷentassāti",
  "tika-vin11t2:195_1": "attho. Tathevāti “kesaggena cuto”ti ākaḍḍhati. Ṭhapitepi ca kuntādimhi ayaṁ nayoti",
  "tika-vin11t2:195_2": "yojanā. “Kesaggenā”tiādinā ayameva vinicchayanayo vattabboti attho.",
  "tika-vin11t2:196": "96. Tālassa phalaṁ cālentassa assa bhikkhuno yena phalena vatthu pañcamāsakaṁ pūrati, tasmiṁ phale bandhanā mutte pārājikaṁ bhaveti yojanā.",
  "tika-vin11t2:197_0": "97.Tālassapiṇḍiṁ chindatīti tālaphalakaṇṇikaṁ chindati. Yāya vatthu pūrati, tassā",
  "tika-vin11t2:197_1": "chinnamattāya “assa pārājikaṁ siyā”ti heṭṭhā vuttanayo idhāpi yojetabbo. Tālapiṇḍi",
  "tika-vin11t2:197_2": "sace ākāsagatā hoti, piṇḍimūlameva ṭhānaṁ. Paṇṇadaṇḍe vā paṇṇe vā apassāya ṭhitā",
  "tika-vin11t2:197_3": "ce, ṭhitaṭṭhānehi saha piṇḍimūlaṁ gahetvā ṭhānabhedaṁ ñatvā ṭhānācāvanena pārājikampi",
  "tika-vin11t2:197_4": "daṭṭhabbaṁ. Eseva nayoti “yena vatthu pūrati, tasmiṁ bandhanā mutte assa pārājikaṁ",
  "tika-vin11t2:197_5": "siyā”ti yathāvutto eva nayo. Etesu sabbesu ṭhānesu pārājikavītikkamato pubbabhāgānantarappayoge",
  "tika-vin11t2:197_6": "thullaccayañca sahapayoge pācittiyaṭṭhāne dukkaṭañca tatopi pubbapayoge pācittiyaṭṭhāne",
  "tika-vin11t2:197_7": "pācittiyañca dukkaṭañca gamanadutiyapariyesanādiavasesapayogesu adinnādānapubbakattā",
  "tika-vin11t2:197_8": "dukkaṭañca asammuyhantehi veditabbaṁ.",
  "tika-vin11t2:198": "Vehāsaṭṭhakathāvaṇṇanā.",
  "tika-vin11t2:199_0": "98. Udake nidhiṭṭhānaṁ gacchatoti sambandho. Agambhīrodake nidhiṭṭhānaṁ padavārena",
  "tika-vin11t2:199_1": "gacchato pade pade pubbapayoge dukkaṭaṁ hotīti yojanā. Gambhīre pana tathāti “padavārena",
  "tika-vin11t2:199_2": "gacchato dukkaṭa”nti yathāvuttamatidisati. Gacchatoti tarato, hatthaṁ acāletvā tarantassa",
  "tika-vin11t2:199_3": "padavāragaṇanāya, hatthena ca vāyamantassa “padavārenā”ti idaṁ upalakkhaṇanti katvā",
  "tika-vin11t2:199_4": "hatthavāragaṇanāya padavāragaṇanāya dukkaṭāni veditabbāni. Tena vuttaṁ aṭṭhakathāyaṁ",
  "tika-vin11t2:199_5": "“gambhīre hatthehi vā pādehi vā payogaṁ karontassa hatthavārehi vā padavārehi vā",
  "tika-vin11t2:199_6": "payoge payoge dukkaṭa”nti.",
  "tika-vin11t2:200_0": "Ummujjanādisūti ettha ādi-saddena nimujjanaṁ saṅgaṇhāti. Etthāpi “tathā”ti anuvattamānattā",
  "tika-vin11t2:200_1": "payoge payoge dukkaṭanti ayamattho veditabbo. Nihitakumbhiyā gahaṇatthaṁ nimujjanummujjanesupi",
  "tika-vin11t2:200_2": "hatthavārena, padavārena, hatthapadavārehi ca dukkaṭamevāti vuttaṁ hoti. Tenāha aṭṭhakathāyaṁ",
  "tika-vin11t2:200_3": "“eseva nayo kumbhigahaṇatthaṁ nimujjanummujjanesū”ti.",
  "tika-vin11t2:201_0": "Imissā gāthāya “nidhiṭṭhānaṁ gacchato dukkaṭa”nti vacanato tathā gacchantassa udakasappacaṇḍamacchadassanena",
  "tika-vin11t2:201_1": "bhāyitvā palāyantassa gamanassa atadatthattā anāpattīti byatirekena viññāyati. Ettha",
  "tika-vin11t2:201_2": "dutiyapariyesanādisabbapayogesu pācittiyaṭṭhāne pācittiyañca pācittiyena saha dukkaṭañca",
  "tika-vin11t2:201_3": "avasesapayogesu suddhadukkaṭañca sahapayoge bhājanāmasane anāmāsadukkaṭañca phandāpane",
  "tika-vin11t2:201_4": "thullaccayañca ṭhānācāvane pārājikañca nidhikumbhiyā vuttanayena viññātuṁ sakkāti",
  "tika-vin11t2:201_5": "na vuttanti daṭṭhabbaṁ. Tattha ṭhānabhedo pañcadhā hoti, idha pīḷetvā osāretuṁ sakkuṇeyyattā",
  "tika-vin11t2:201_6": "adhodisāya saha chabbidhaṁ hotīti ayametesaṁ viseso.",
  "tika-vin11t2:202_0": "99.Tattha jātakapupphesūti tasmiṁ jale ruḷhesu uppalādikusumesu, niddhāraṇe bhummaṁ.",
  "tika-vin11t2:202_1": "Yena pupphenāti niddhāritabbaṁ. Chindatoti ettha vattamānakālavasena atthaṁ aggahetvā",
  "tika-vin11t2:202_2": "“chinnavato”ti bhūtavasena attho gahetabbo. Evaṁ aggahite antimassa payogassa yāva",
  "tika-vin11t2:202_3": "anuparamo, thullaccayārahattā pārājikavacanassa vatthuvirodhitāya ca imasseva pacchimakusumassa",
  "tika-vin11t2:202_4": "kantanakāle pupphanāḷapasse tacamattepi acchinne pārājikaṁ natthīti dassetuṁ “ekanāḷa…pe…",
  "tika-vin11t2:202_5": "parirakkhatī”ti ettheva anantare vuccamānanayassa viruddhattā ca imaṁ vinicchayaṁ",
  "tika-vin11t2:202_6": "dassetuṁ likhitassa “yasmiṁ pupphe vatthu pūrati, tasmiṁ chinnamatte pārājika”nti",
  "tika-vin11t2:202_7": "aṭṭhakathāvacanassa viruddhattā ca vattamānakālamagahetvā bhūtakālasseva gahetabbattā",
  "tika-vin11t2:202_8": "“kadā devadatta āgatosī”ti pañhassa “esohamāgacchāmi, āgacchantaṁ mā maṁ vijjhā”ti",
  "tika-vin11t2:202_9": "uttare viya vattamānasamīpe vattamānevāti bhūte vattamānabyapadesato vuttanti daṭṭhabbaṁ.",
  "tika-vin11t2:203_0": "100.“Uppalajātiyā”ti iminā “padumajātiyā”ti byatirekato vuttattā “padumajātikānaṁ",
  "tika-vin11t2:203_1": "pana daṇḍe chinne abbhantare suttaṁ acchinnampi rakkhatī”ti aṭṭhakathānayo saṅgahitoti",
  "tika-vin11t2:203_2": "daṭṭhabbaṁ. Ekanāḷassa vā passeti “nāḷassa ekapasse”ti vattabbe gāthābandhasukhatthaṁ",
  "tika-vin11t2:203_3": "vuttanti veditabbaṁ. Tatoti nāḷato.",
  "tika-vin11t2:204_0": "101. Bhārabaddhakusumesu vinicchayassa vakkhamānattā chinditvā ṭhapitesūti abaddhakusumavasena",
  "tika-vin11t2:204_1": "gahetabbaṁ. Pubbe vuttanayenāti tatrajātakakusumesu vuttavinicchayānusārena. “Yena",
  "tika-vin11t2:204_2": "pupphena pūrati, tasmiṁ chinnamatte”ti avatvā gahitamatte pārājikanti yojanā cettha viseso.",
  "tika-vin11t2:205_0": "102. Bhāraṁ katvā baddhāni bhārabaddhānīti majjhapadalopīsamāso. Pupphānīti pādagghanakāni",
  "tika-vin11t2:205_1": "uppalādikusumāni. Chasvākāresūti udake osīdāpetuṁ sakkuṇeyyattā adhodisāya saha catasso",
  "tika-vin11t2:205_2": "disā, uddhanti imāsu chasu disāsu, niddhāraṇe bhummaṁ. Kenaci ākārenāti niddhāretabbadassanaṁ.",
  "tika-vin11t2:205_3": "Ṭhānācāvanassa sādhakatamattā karaṇeyeva karaṇavacanaṁ. Nassatīti pādagghanakapupphānaṁ",
  "tika-vin11t2:205_4": "ṭhānācāvanena pārājikamāpajjitvā lokiyalokuttarānaṁ anavasesaguṇānaṁ patiṭṭhānabhūtaṁ",
  "tika-vin11t2:205_5": "pātimokkhasaṁvarasīlaṁ nāsetvā sayaṁ guṇamaraṇena mīyatīti attho.",
  "tika-vin11t2:206_0": "103.Pupphānaṁ kalāpanti pādagghanakauppalādikusumakalāpaṁ. Udakaṁ cāletvāti yathā",
  "tika-vin11t2:206_1": "vīci uṭṭhāti, tathā cāletvā. Pupphaṭṭhānāti pupphānaṁ ṭhitaṭṭhānā. Cāvetīti kalāpaṁ",
  "tika-vin11t2:206_2": "kesaggamattampi apaneti. “Pupphaṁ ṭhānā cāvetī”ti katthaci potthakesu pāṭho dissati.",
  "tika-vin11t2:206_3": "Pupphakalāpasseva gahitattā purimoyeva gahetabbo.",
  "tika-vin11t2:207_0": "104.“Ettha gataṁ gahessāmī”ti saha pāṭhasesena yojanā. Parikappetīti “ettha gataṁ",
  "tika-vin11t2:207_1": "gahessāmī”ti ṭhānaṁ paricchinditvā takketi. Rakkhatīti ṭhānācāvanepi sati so parikappo",
  "tika-vin11t2:207_2": "pārājikāpattito taṁ bhikkhuṁ rakkhati. Gataṭṭhānāti pupphakalāpena gataṁ sampattañca",
  "tika-vin11t2:207_3": "taṁ ṭhānañcāti viggaho. “Uddharanto”ti etena “pupphānaṁ kalāpa”nti ānetvā sambandhitabbaṁ.",
  "tika-vin11t2:207_4": "“Kataṭṭhānā”tipi pāṭho, katā pupphānaṁ ṭhānā uddharantoti sambandho. Udakaṁ cāletvā",
  "tika-vin11t2:207_5": "vīciyo uṭṭhāpetvā vīcippahārena udakapiṭṭhena parikappitaṭṭhānaṁ sampattaṁ pupphakalāpaṁ",
  "tika-vin11t2:207_6": "ṭhitaṭṭhānā uddharanto kesaggamattampi ṭhānā cāventoti attho. “Ṭhānā”ti idaṁ “bhaṭṭho”ti",
  "tika-vin11t2:207_7": "iminā sambandhanīyaṁ. Bhaṭṭho nāma pavuccatīti attanā samādāya rakkhiyamānā pātimokkhasaṁvarasīlasaṅkhātasabbaguṇaratanaṅkurābhinibbattaṭṭhānā",
  "tika-vin11t2:207_8": "patito nāma hotīti pavuccati.",
  "tika-vin11t2:208_0": "105.Jalato accuggatassāti ettha “pupphassā”ti sāmatthiyā labbhati. Jalapiṭṭhito accuggatassa",
  "tika-vin11t2:208_1": "pupphassa sakalajalaṁ ṭhānaṁ, kaddamapiṭṭhito paṭṭhāya udakapiṭṭhipariyantaṁ pupphadaṇḍena",
  "tika-vin11t2:208_2": "pharitvā ṭhitaṁ sabbamudakaṁ ṭhānanti vuttaṁ hoti. Uppāṭetvāti pupphaggaṁ ākaḍḍhitvā",
  "tika-vin11t2:208_3": "uppīḷetvā. Tatoti tasmā pupphaṭṭhānabhūtasakalajalarāsito. Ujunti ujuṁ katvā. Uddharatoti uppāṭentassa.",
  "tika-vin11t2:209_0": "106.Nāḷanteti uppāṭitapupphanāḷassa mūlakoṭiyā. Jalatoti udakapiṭṭhito. Muttamatte",
  "tika-vin11t2:209_1": "kesaggamattaṁ dūraṁ katvāti pāṭhasesayojanā kātabbā. “Jalato”ti paṭhamatatiyapādesu",
  "tika-vin11t2:209_2": "dvikkhattuṁ vacanaṁ atthāvisesepi padāvuttialaṅkāre aḍḍhayamakavasena vuttattā punaruttidoso",
  "tika-vin11t2:209_3": "na hotīti veditabbaṁ. “Muttamatte, amutte”ti ca sambandhitabbaṁ, atthānaṁ vā visesato",
  "tika-vin11t2:209_4": "ubhayattha vuttanti veditabbaṁ. Tasmiṁ nāḷanteti sambandho.",
  "tika-vin11t2:210_0": "107.Tassa nāmetvā uppāṭitassa. Saha gacchena uppāṭitassāpi ayameva vinicchayo. Idha",
  "tika-vin11t2:210_1": "pana sabbapupphapaṇṇanāḷāni mūlato pabhuti paṭhamaṁ ṭhitaṭṭhānato apanāmanavasena",
  "tika-vin11t2:210_2": "ṭhānācāvanaṁ veditabbaṁ. Evaṁ pupphādīni uppāṭentassa bhūtagāmavikopanāpattiyā ṭhāne",
  "tika-vin11t2:210_3": "sahapayogadukkaṭaṁ hotīti veditabbaṁ.",
  "tika-vin11t2:211_0": "108-9. Baḷisādimacchaggahaṇopakaraṇānaṁ vacanato, jale ṭhitamatamacchānaṁ vinicchayassa",
  "tika-vin11t2:211_1": "ca vakkhamānattā maccheti jīvamānakamacchānaṁ gahaṇaṁ. Upalakkhaṇavasena vā avuttasamuccayattha",
  "tika-vin11t2:211_2": "vā-saddena vā khipakādīni macchavadhopakaraṇāni vuttānevāti daṭṭhabbaṁ. Vatthūti",
  "tika-vin11t2:211_3": "pādo. Tasmiṁ macche. Uddhaṭoyeva uddhaṭamatto, maccho, tasmiṁ. Jalāti udakato kesaggamattampi",
  "tika-vin11t2:211_4": "apanetvā ukkhittamatteti vuttaṁ hoti.",
  "tika-vin11t2:212_0": "110. Pupphānaṁ viya macchānampi ṭhitaṭṭhānameva ṭhānanti aggahetvā sakalajalaṁ ṭhānaṁ",
  "tika-vin11t2:212_1": "katvā kasmā vuttanti āha “ṭhānaṁ salilajānaṁ hī”tiādi. Salile jātā salilajā, iti",
  "tika-vin11t2:212_2": "pakaraṇato macchāyeva vuccanti. Atthappakaraṇasaddantarasannidhānādīhi saddā visesatthaṁ",
  "tika-vin11t2:212_3": "vadantīti. Hīti pasiddhiyaṁ. Kevalanti avadhāraṇe, jalamevāti vuttaṁ hoti. Iminā",
  "tika-vin11t2:212_4": "bahiudakaṁ nivattitaṁ hoti. Sakalaṁ jalameva ṭhānaṁ yasmā, tasmā salilaṭṭhaṁ jalā",
  "tika-vin11t2:212_5": "vimocento pārājiko hotīti hetuhetumantabhāvena yojanā veditabbā. Āpannaṁ parājetīti",
  "tika-vin11t2:212_6": "pārājikā, āpatti, sā etassa atthīti pārājiko, puggalo.",
  "tika-vin11t2:213_0": "111.Nīraṁ udakaṁ. Vārimhi jale jāto vārijo, iti pakaraṇato macchova gayhati. Eteneva",
  "tika-vin11t2:213_1": "ākāse uppatitamaccho, gocaratthāya ca thalamuggatakummādayo upalakkhitāti veditabbaṁ.",
  "tika-vin11t2:213_2": "Tesaṁ gahaṇe vinicchayo ākāsaṭṭhathalaṭṭhakathāya vuttanayena veditabbo. Bhaṇḍagghena",
  "tika-vin11t2:213_3": "viniddiseti dukkaṭādivatthuno bhaṇḍassa agghavasena dukkaṭathullaccayapārājikāpattiyo vadeyyāti attho.",
  "tika-vin11t2:214_0": "112.Taḷāketi sarasmiṁ, iminā ca vāpipokkharaṇisobbhādijalāsayā saṅgayhanti. Nadiyāti",
  "tika-vin11t2:214_1": "ninnagāya, iminā ca kandarādayo saṅgayhanti. Ninneti āvāṭe. Macchavisaṁ nāmāti ettha",
  "tika-vin11t2:214_2": "nāma-saddo saññāyaṁ. Macchavisanāmakaṁ madanaphalādikaṁ daṭṭhabbaṁ. Gateti visapakkhipake macchaghātake gate.",
  "tika-vin11t2:215_0": "114.Sāmikesūti visaṁ yojetvā gatesu macchasāmikesu. Āharantesūti āharāpentesu. Bhaṇḍadeyyanti",
  "tika-vin11t2:215_1": "bhaṇḍañca taṁ deyyañcāti viggaho, attanā gahitavatthuṁ vā tadagghanakaṁ vā bhaṇḍaṁ dātabbanti attho.",
  "tika-vin11t2:216": "115.Maccheti matamacche. Seseti namatamacche.",
  "tika-vin11t2:217_0": "116.Amatesu gahitesūti pakaraṇato labbhati, nimittatthe cetaṁ bhummaṁ. Anāpattiṁ",
  "tika-vin11t2:217_1": "vadantīti adinnādānāpattiyā anāpattiṁ vadanti, māraṇappattiyā pācittiyaṁ hoteva.",
  "tika-vin11t2:217_2": "Ayañca vinicchayo arakkhitaagopitesu assāmikataḷākādīsu veditabbo.",
  "tika-vin11t2:218": "Udakaṭṭhakathāvaṇṇanā.",
  "tika-vin11t2:219_0": "117.Nāvanti ettha “nāvā nāma yāya taratī”ti vacanato jalatāraṇārahaṁ antamaso ekampi",
  "tika-vin11t2:219_1": "vahantaṁ rajanadoṇiveṇukalāpādikaṁ veditabbaṁ. Nāvaṭṭhaṁ nāma bhaṇḍaṁ yaṁ kiñci indriyabaddhaṁ",
  "tika-vin11t2:219_2": "vā anindriyabaddhaṁ vā. “Thenetvā gaṇhissāmī”ti iminā “theyyacittassā”ti imamatthaṁ",
  "tika-vin11t2:219_3": "viññāpeti. Pāduddhāreti dutiyapariyesanādiatthaṁ gacchantassa pade pade. Dosāti dukkaṭāpattiyo.",
  "tika-vin11t2:219_4": "Vuttāti “nāvaṭṭhaṁ bhaṇḍaṁ avaharissāmī’ti theyyacitto dutiyaṁ vā pariyesati gacchati",
  "tika-vin11t2:219_5": "vā, āpatti dukkaṭassā”ti padabhājaniyaṁ bhagavatā vuttā, iminā pubbapayogasahapayogadukkaṭāni,",
  "tika-vin11t2:219_6": "phandāpane thullaccayaṁ, ṭhānācāvane pārājikañca upalakkhaṇavasena dassitanti veditabbaṁ.",
  "tika-vin11t2:220_0": "118.Caṇḍasoteti vegena gacchante udakappavāhe, “caṇḍasote”ti iminā bandhanaṁ vinā",
  "tika-vin11t2:220_1": "sabhāvena aṭṭhitabhāvassa sūcanato “bandhanameva ṭhāna”nti vuttaṭṭhānaparicchedassa",
  "tika-vin11t2:220_2": "kāraṇaṁ dassitanti veditabbaṁ. Yasmā caṇḍasote baddhā, tasmā bandhanamekameva ṭhānaṁ",
  "tika-vin11t2:220_3": "matanti vuttaṁ hoti. Tasminti bandhane. Dhīrā vinayadharā.",
  "tika-vin11t2:221_0": "119-120.“Niccale udake nāva-mabandhanamavaṭṭhita”nti iminā chadhā ṭhānaparicchedassa",
  "tika-vin11t2:221_1": "labbhamānatte kāraṇaṁ dasseti. Nāvaṁ kaḍḍhato tassa pārājikanti sambandho. Punapi",
  "tika-vin11t2:221_2": "kiṁ karontoti āha “ekenantena samphuṭṭha”ntiādi. Taṁ nāvaṁ atikkāmayatoti sambandho.",
  "tika-vin11t2:221_3": "Etthāpi “kaḍḍhitavato atikkamitavato”ti bhūtavasena attho yojetabbo. Yamettha vattabbaṁ,",
  "tika-vin11t2:221_4": "taṁ heṭṭhā vuttanayameva.",
  "tika-vin11t2:222_0": "121. Evaṁ catupassākaḍḍhane vinicchayaṁ dassetvā idāni uddhaṁ, adho ca ukkhipanaosīdāpanesu",
  "tika-vin11t2:222_1": "vinicchayaṁ dassetumāha “tathā”tiādi. Tathāti “tassa pārājika”nti ākaḍḍhati. Kasmiṁ",
  "tika-vin11t2:222_2": "kāleti āha “uddhaṁ kesaggamattampī”tiādi. Adhonāvātalanti nāvātalassa adho adhonāvātalaṁ,",
  "tika-vin11t2:222_3": "tasmiṁ uddhaṁ kesaggamattampi udakamhā vimociteti iminā sambandho. Tena phuṭṭhaṁ",
  "tika-vin11t2:222_4": "kesaggamattampi mukhavaṭṭiyā vimociteti yojanā. Tenāti adhonāvātalena phuṭṭhe udake",
  "tika-vin11t2:222_5": "mukhavaṭṭiyā karaṇabhūtāya kesaggamattampi vimociteti gahetabbaṁ.",
  "tika-vin11t2:223": "122. Tīre bandhitvā pana niccale jale ṭhapitā yā nāvā, tassā nāvāya ṭhānaṁ bandhanañca ṭhitokāso cāti dvidhā matanti yojanā.",
  "tika-vin11t2:224_0": "123.Pubbaṁ paṭhamaṁ bandhanassa vimocane thullaccayaṁ hotīti yojanā. Kenacupāyenāti",
  "tika-vin11t2:224_1": "“purato pacchato vāpī”tiādikkamena yathāvuttopāyachakkesu yena kenaci upāyenāti attho. Ṭhānā cāveti nāvaṁ.",
  "tika-vin11t2:225_0": "124.Paṭhamaṁ ṭhānā cāvetvāti “purato pacchato vā”tiādinā yathāvuttesu chasu ākāresu",
  "tika-vin11t2:225_1": "aññatarena ākārena nāvaṁ ṭhapitaṭṭhānato paṭhamaṁ cāvetvā. Eseva ca nayoti nāvāya",
  "tika-vin11t2:225_2": "paṭhamaṁ ṭhitaṭṭhānato cāvane thullaccayaṁ, pacchā bandhanamocane pārājikanti eseva",
  "tika-vin11t2:225_3": "nayo netabboti attho. Ettha ca “tīre bandhitvā niccale udake ṭhapitanāvāya bandhanañca",
  "tika-vin11t2:225_4": "ṭhitokāso cāti dve ṭhānāni, taṁ paṭhamaṁ bandhanā moceti, thullaccayaṁ. Pacchā channaṁ",
  "tika-vin11t2:225_5": "ākārānaṁ aññatarena ṭhānā cāveti, pārājikaṁ. Paṭhamaṁ ṭhānā cāvetvā pacchā bandhanamocanepi",
  "tika-vin11t2:225_6": "eseva nayo”ti aṭṭhakathāyaṁ vuttavinicchayo saṅgahito. Āmasanaphandāpanesu dukkaṭathullaccayāni",
  "tika-vin11t2:225_7": "heṭṭhā kumbhiyaṁ vuttanayeneva ñātuṁ sakkuṇeyyattā na vuttānīti veditabbaṁ. Evamuparipi.",
  "tika-vin11t2:226_0": "125.Ussāretvāti udakato thalaṁ āropetvā. Nikujjitvāti adhomukhaṁ katvā. Thale ṭhapitāya",
  "tika-vin11t2:226_1": "nāvāya mukhavaṭṭiyā phuṭṭhokāso eva ṭhānanti yojanā. Hīti viseso, tena jalaṭṭhato",
  "tika-vin11t2:226_2": "thalaṭṭhāya nāvāya vuttaṁ visesaṁ joteti.",
  "tika-vin11t2:227_0": "126. Ettha adho osīdāpanassa alabbhamānatāya taṁ vinā itaresaṁ pañcannaṁ ākārānaṁ",
  "tika-vin11t2:227_1": "vasena ṭhānācāvanaṁ dassetumāha “ñeyyo”tiādi. Yato kutocīti tiriyaṁ catassannaṁ,",
  "tika-vin11t2:227_2": "uparidisāya ca vasena yaṁ kiñci disābhimukhaṁ kesaggamattampi atikkamento.",
  "tika-vin11t2:228_0": "127.Ukkujjitāyapīti uddhaṁmukhaṁ ṭhapitāyapi. Ghaṭikānanti dārukhaṇḍānaṁ. “Tathā”ti",
  "tika-vin11t2:228_1": "iminā “ñeyyo ṭhānaparicchedo”tiādinā vuttanayaṁ atidisati. So pana ukkujjitvā bhūmiyaṁ",
  "tika-vin11t2:228_2": "ṭhapitanāvāya yujjati. Ghaṭikānaṁ upari ṭhapitāya pana nāgadantesu ṭhapitakunte vuttavinicchayo yujjati.",
  "tika-vin11t2:229_0": "128.“Theyyā”ti idaṁ “pājentassā”ti visesanaṁ. Tittheti titthāsannajale. Arittenāti",
  "tika-vin11t2:229_1": "kenipātena. Phiyenāti pājanaphalakena. Pājentassāti pesentassa. “Taṁ pājetī”tipi",
  "tika-vin11t2:229_2": "pāṭho dissati, taṁ nāvaṁ yo pājeti, tassa parājayoti attho.",
  "tika-vin11t2:230_0": "129-30.Chattanti ātapavāraṇaṁ. Paṇāmetvāti yathā vātaṁ gaṇhāti, tathā paṇāmetvā.",
  "tika-vin11t2:230_1": "Ussāpetvāva cīvaranti cīvaraṁ uddhaṁ uccāretvā vā. Gāthāchandavasena ‘va’iti rassattaṁ.",
  "tika-vin11t2:230_2": "Laṅkārasadisanti pasāritapaṭasarikkhakaṁ. Samīraṇanti mālutaṁ. Na doso tassa vijjatīti",
  "tika-vin11t2:230_3": "idaṁ vātassa avijjamānakkhaṇe evaṁ karoto pacchā āgatena vātena nītanāvāya vasena",
  "tika-vin11t2:230_4": "vuttaṁ. Vāyamāne pana vāte evaṁ karontassa āpattiyevāti daṭṭhabbaṁ.",
  "tika-vin11t2:231_0": "131-2. Sayameva upāgatanti sambandho. Gāmasamīpe titthaṁ gāmatitthaṁ. Tanti nāvaṁ.",
  "tika-vin11t2:231_1": "Ṭhānāti chattena vā cīvarena vā gahitavātena gantvā gāmatitthe ṭhitaṭṭhānā. Acālentoti",
  "tika-vin11t2:231_2": "phandāpanampi akaronto, iminā thullaccayassāpi abhāvaṁ dasseti. “Acāvento”tipi pāṭho,",
  "tika-vin11t2:231_3": "ṭhitaṭṭhānato kesaggamattampi anapanentoti attho, iminā pārājikābhāvaṁ dasseti. Kiṇitvāti",
  "tika-vin11t2:231_4": "mūlena vikkiṇitvā. Sayameva ca gacchantinti ettha ca-kāro vattabbantarasamuccaye.",
  "tika-vin11t2:231_5": "Tathā paṇāmitachattena vā ussāpitacīvarena vā gahitavātena attanā gacchantiṁ. Ṭhānā",
  "tika-vin11t2:231_6": "cāvetīti attanā icchitadisābhimukhaṁ katvā pājanavasena gamanaṭṭhānā cāveti.",
  "tika-vin11t2:232": "Nāvaṭṭhakathāvaṇṇanā.",
  "tika-vin11t2:233_0": "133-4. Yanti etenāti yānaṁ. Ramayatīti ratho. Vahati, vuyhati, vahanti etenāti vā",
  "tika-vin11t2:233_1": "vayhaṁ. “Upari maṇḍapasadisaṁ padaracchannaṁ, sabbapāliguṇṭhimaṁ vā chādetvā”ti aṭṭhakathāyaṁ",
  "tika-vin11t2:233_2": "vuttanayena kataṁ sakaṭaṁ vayhaṁ nāma. Sandamānikāti “ubhosu passesu suvaṇṇarajatādimayā",
  "tika-vin11t2:233_3": "gopānasiyo datvā garuḷapakkhakanayena katā sandamānikā”ti aṭṭhakathāyaṁ vuttanayena",
  "tika-vin11t2:233_4": "katayānaviseso. Ṭhānā cāvanayogasminti ṭhānā cāvanappayoge.",
  "tika-vin11t2:234_0": "135-6. Dasaṭṭhānācāvanavasena pārājikaṁ vadantehi paṭhamaṁ ṭhānabhedassa ñātabbattā",
  "tika-vin11t2:234_1": "taṁ dassetvā āpattibhedaṁ dassetumāha “yānassa dukayuttassā”tiādi. Dukayuttassāti",
  "tika-vin11t2:234_2": "dukaṁ goyugaṁ yuttassa yassāti, yutte yasminti vā viggaho. Dasa ṭhānānīti dvinnaṁ",
  "tika-vin11t2:234_3": "goṇānaṁ aṭṭha pādā, dve ca cakkānīti etesaṁ dasannaṁ patiṭṭhitaṭṭhānānaṁ vasena dasa",
  "tika-vin11t2:234_4": "ṭhānāni vadeyyāti attho. Eteneva nayena catuyuttādiyāne aṭṭhārasāti ṭhānabhedassa",
  "tika-vin11t2:234_5": "nayo dassito hoti. Yānaṁ pājayatoti sakaṭādiyānaṁ pesayato. “Dhureti yugāsanne”ti",
  "tika-vin11t2:234_6": "aṭṭhakathāya gaṇṭhipade vuttaṁ. Rathīsāya yugena saddhiṁ bandhanaṭṭhānāsanneti vuttaṁ",
  "tika-vin11t2:234_7": "hoti. “Dhura”nti ca yugasseva nāmaṁ. “Dhuraṁ chaḍḍetvā, dhuraṁ āropetvā”ti aṭṭhakathāvacanato",
  "tika-vin11t2:234_8": "taṁsahacariyāya sambandhanaṭṭhānampi dhuraṁ nāma. Idha pana gaṅgā-saddo viya gaṅgāsamīpe",
  "tika-vin11t2:234_9": "dhurasamīpe pājakassa nisajjārahaṭṭhāne dhurassa vattamānatā labbhati.",
  "tika-vin11t2:235_0": "Goṇānaṁ pāduddhāre tassa thullaccayaṁ viniddiseti yojanā. Idañca goṇānaṁ avilomakālaṁ",
  "tika-vin11t2:235_1": "sandhāya vuttaṁ. Vilomakāle sambhavantaṁ visesaṁ jotetuṁ “thullaccayaṁ tu” iccatra",
  "tika-vin11t2:235_2": "tu-saddena aṭṭhakathāyaṁ “sace pana goṇā ‘nāyaṁ amhākaṁ sāmiko’ti ñatvā dhuraṁ chaḍḍetvā",
  "tika-vin11t2:235_3": "ākaḍḍhantā tiṭṭhanti vā phandanti vā, rakkhati tāva. Goṇe puna ujukaṁ paṭipādetvā",
  "tika-vin11t2:235_4": "dhuraṁ āropetvā daḷhaṁ yojetvā pācanena vijjhitvā pājentassa vuttanayeneva tesaṁ",
  "tika-vin11t2:235_5": "pāduddhārena thullaccaya”nti vuttaviseso saṅgahitoti daṭṭhabbo. Cakkānaṁ hīti ettha",
  "tika-vin11t2:235_6": "adhikena hi-saddena “sacepi sakaddame magge ekaṁ cakkaṁ kaddame laggaṁ hoti, dutiyaṁ",
  "tika-vin11t2:235_7": "cakkaṁ goṇā parivattentā pavattenti, ekassa pana ṭhitattā na tāva avahāro hoti. Goṇe",
  "tika-vin11t2:235_8": "pana puna ujukaṁ paṭipādetvā pājentassa ṭhitacakke kesaggamattaṁ phuṭṭhokāsaṁ atikkante",
  "tika-vin11t2:235_9": "pārājika”nti aṭṭhakathāyaṁ vuttaviseso dassito hotīti daṭṭhabbaṁ.",
  "tika-vin11t2:236_0": "137-9. Ettāvatā yuttayānavinicchayaṁ dassetvā idāni ayuttayānavinicchayaṁ dassetumāha",
  "tika-vin11t2:236_1": "“ayuttakassā”tiādi. Dhurena upatthambhaniyaṁ ṭhitassa tassa ayuttakassāpi ca yānakassa",
  "tika-vin11t2:236_2": "upatthambhanicakkakānaṁ vasena tīṇeva ṭhānāni bhavantīti yojanā. Tattha ayuttakassāti",
  "tika-vin11t2:236_3": "goṇehi ayuttakassa. Dhurenāti yathāvuttanayena dhurayuttaṭṭhānasamīpadesena, sakaṭasīsenāti",
  "tika-vin11t2:236_4": "vuttaṁ hoti. Upatthambhaniyanti sakaṭasīsopatthambhaniyā upari ṭhitassa. Upatthambhayati",
  "tika-vin11t2:236_5": "dhuranti upatthambhanī. Sakaṭassa pacchimabhāgopatthambhanatthaṁ dīyamānaṁ daṇḍadvayaṁ",
  "tika-vin11t2:236_6": "pacchimopatthambhanī nāma, purimabhāgassa dīyamānassa upatthambhanī purimopatthambhanī",
  "tika-vin11t2:236_7": "nāmāti ayamupatthambhanīnaṁ viseso. Idha purimopatthambhanī adhippetā. “Upatthambhanicakkakānaṁ",
  "tika-vin11t2:236_8": "vasena tīṇeva ṭhānānī”ti idaṁ heṭṭhā akappakatāya upatthambhaniyā vasena vuttaṁ,",
  "tika-vin11t2:236_9": "kappakatāya pana vasena “cattārī”ti vattabbaṁ.",
  "tika-vin11t2:237_0": "“Tathā”ti iminā “ṭhānāni tīṇevā”ti ākaḍḍhati, dārucakkadvayavasena tīṇi ṭhānānīti",
  "tika-vin11t2:237_1": "attho. “Dārūna”nti iminā bahuvacananiddesena rāsikatadārūnaṁ dārukassa ekassāpi phalakassāpi",
  "tika-vin11t2:237_2": "gahaṇaṁ veditabbaṁ. “Bhūmiyampi dhureneva, tatheva ṭhapitassa cā”ti iminā tīṇiyeva",
  "tika-vin11t2:237_3": "ṭhānānīti atidisati. Ettha dhuracakkānaṁ patiṭṭhitokāsavasena tīṇi ṭhānāni. Ettha",
  "tika-vin11t2:237_4": "ca upariṭṭhapitassa cāti ca-kāraṁ “bhūmiyaṁ ṭhapitassā”ti etthāpi yojetvā samuccayaṁ",
  "tika-vin11t2:237_5": "kātuṁ sakkāti. Tattha adhikavacanena ca-kārena aṭṭhakathāyaṁ “yaṁ pana ayuttakaṁ",
  "tika-vin11t2:237_6": "dhure ekāya, pacchato ca dvīhi upatthambhanīhi upatthambhetvā ṭhapitaṁ, tassa tiṇṇaṁ",
  "tika-vin11t2:237_7": "upatthambhanīnaṁ, cakkānañca vasena pañca ṭhānāni. Sace dhure upatthambhanī heṭṭhābhāge",
  "tika-vin11t2:237_8": "kappakatā hoti, cha ṭhānānī”ti vuttavinicchayaṁ saṅgaṇhāti.",
  "tika-vin11t2:238_0": "Purato pacchato vāpīti ettha “kaḍḍhitvā”ti pāṭhaseso. Api-saddena “ukkhipitvāpī”ti",
  "tika-vin11t2:238_1": "avuttaṁ samuccinoti. Yo pana purato kaḍḍhitvā ṭhānā cāveti, yo vā pana pacchato kaḍḍhitvā",
  "tika-vin11t2:238_2": "ṭhānā cāveti, yo vā pana ukkhipitvā ṭhānā cāvetīti yojanā. Tiṇṇanti ime tayo gahitā,",
  "tika-vin11t2:238_3": "“tesa”nti sāmatthiyā labbhati, tesaṁ tiṇṇaṁ puggalānanti vuttaṁ hoti. Kadā kiṁ hotīti",
  "tika-vin11t2:238_4": "āha “thullaccayaṁ tu…pe… parājayo”ti. “Ṭhānā cāve”ti idaṁ “thullaccaya”nti imināpi",
  "tika-vin11t2:238_5": "sambandhanīyaṁ. Tu-saddassa visesajotanatthaṁ upāttattā sāvasesaṭṭhānācāvane phandāpanathullaccayaṁ,",
  "tika-vin11t2:238_6": "niravasesaṭṭhānācāvane pana kate ṭhānācāvanapārājikā vuttā hotīti daṭṭhabbaṁ.",
  "tika-vin11t2:239_0": "140.Akkhānaṁ sīsakehīti akkhassa ubhayakoṭīhi. “Jātyākhyāyamekasmiṁ bahuvacanamaññatarāya”miti",
  "tika-vin11t2:239_1": "vacanato ekasmiṁ atthe bahuvacanaṁ yujjati. “Ṭhitassā”ti etassa visesanassa “yānassā”ti",
  "tika-vin11t2:239_2": "visesitabbaṁ sāmatthiyā labbhati. “Ṭhānāni dve”ti vuttattā yathā sakaṭadhuraṁ bhūmiṁ",
  "tika-vin11t2:239_3": "na phusati, evaṁ uccataresu dvīsu tulādidārūsu dve akkhasīse āropetvā ṭhapitaṁ yānameva gayhati.",
  "tika-vin11t2:240_0": "141.Kaḍḍhantoti dvinnaṁ akkhasīsānaṁ ādhārabhūtesu dārūsu ghaṁsitvā ito cito ca kaḍḍhanto.",
  "tika-vin11t2:240_1": "Ukkhipantoti ujuṁ ṭhitaṭṭhānato uccārento. Phuṭṭhokāsaccayeti phuṭṭhokāsato kesaggamattātikkame.",
  "tika-vin11t2:240_2": "Aññassāti yathāvuttappakārato itarassa. Yassa kassaci rathādikassa yānassa.",
  "tika-vin11t2:241_0": "142.Akkhuddhīnanti catunnaṁ akkharuddhanakaāṇīnaṁ. Akkhassa ubhayakoṭīsu cakkāvuṇanaṭṭhānato",
  "tika-vin11t2:241_1": "anto dvīsu sakaṭabāhāsu akkharuddhanatthāya dve aṅguliyo viya ākoṭitā catasso āṇiyo",
  "tika-vin11t2:241_2": "akkhuddhi nāma. Dhurassāti dhurabandhanaṭṭhānāsannassa rathasīsaggassa. Taṁ yānaṁ.",
  "tika-vin11t2:241_3": "Vā-saddena passe vā gahetvā kaḍḍhanto, majjhe vā gahetvā ukkhipentoti kiriyantaraṁ",
  "tika-vin11t2:241_4": "vikappeti. Gahetvāti ettha “kaḍḍhanto”ti pāṭhaseso. Ṭhānā cāvetīti uddhīsu gahetvā",
  "tika-vin11t2:241_5": "kaḍḍhanto attano disāya uddhiantena phuṭṭhaṭṭhānaṁ itarena uddhipariyantena kesaggamattampi atikkāmeti.",
  "tika-vin11t2:242_0": "“Uddhīsu vā”ti sāsaṅkavacanena anuddhikayānassāpi vijjamānattaṁ sūcitaṁ hoti. Aṭṭhakathāyaṁ",
  "tika-vin11t2:242_1": "“atha uddhikhāṇukā na honti, samameva bāhaṁ katvā majjhe vijjhitvā akkhasīsāni pavesitāni",
  "tika-vin11t2:242_2": "honti, taṁ heṭṭhimatalassa samantā sabbaṁ pathaviṁ phusitvā tiṭṭhati, tattha catūsu",
  "tika-vin11t2:242_3": "disāsu, uddhañca phuṭṭhaṭṭhānātikkamavasena pārājikaṁ veditabba”nti vuttavinicchayañca",
  "tika-vin11t2:242_4": "byatirekavasena saṅgaṇhāti.",
  "tika-vin11t2:243_0": "143.Nābhiyāti nābhimukhena. Ekameva siyā ṭhānanti ekaṁ nābhiyā phuṭṭhaṭṭhānameva",
  "tika-vin11t2:243_1": "ṭhānaṁ bhavatīti attho. “Ekamassa siyā ṭhāna”nti potthakesu dissati, tato purimapāṭhova",
  "tika-vin11t2:243_2": "sundarataro. Paricchedopīti ettha pi-saddo visesatthajotako, paricchedo panāti attho.",
  "tika-vin11t2:243_3": "Pañcadhāti nābhiyā catupassapariyantaṁ, uddhañca pañcadhā, ṭhānācāvanākāro hotīti attho.",
  "tika-vin11t2:244_0": "144.Ṭhānānidveti nemiyā, nābhiyā ca phuṭṭhaṭṭhānavasena dve ṭhānāni. Assāti cakkassa.",
  "tika-vin11t2:244_1": "Tesaṁ dvinnaṁ ṭhānānaṁ. Bhittiādiṁ apassāya ṭhapitacakkassāpi hi aṭṭhakathāyaṁ vutto",
  "tika-vin11t2:244_2": "ayampi vinicchayo vutto, yopi iminā ca pāṭhena dassito hoti.",
  "tika-vin11t2:245": "145.Anārakkhanti sāmikena asaṁvihitārakkhaṁ. Adhodetvāti goṇe apesetvā. Vaṭṭati, pārājikaṁ na hotīti adhippāyo. Sāmike āharāpente pana bhaṇḍadeyyaṁ hoti.",
  "tika-vin11t2:246": "Yānaṭṭhakathāvaṇṇanā.",
  "tika-vin11t2:247_0": "146. Bhāraṭṭhakathāya sīsakkhandhakaṭolambavasāti evaṁnāmakānaṁ sarīrāvayavānaṁ vasena",
  "tika-vin11t2:247_1": "bhāro catubbidho hoti. Tattha sīsabhārādīsu asammohatthaṁ sīsādīnaṁ paricchedo veditabbo",
  "tika-vin11t2:247_2": "– sīsassa tāva purimagale galavāṭako piṭṭhigale kesañci kesante āvaṭṭo hoti, galasseva",
  "tika-vin11t2:247_3": "ubhosu passesu kesañci kesāvaṭṭā oruyha jāyanti, ye “kaṇṇacūḷikā”ti vuccanti, tesaṁ",
  "tika-vin11t2:247_4": "adhobhāgo cāti ayaṁ heṭṭhimaparicchedo, tato upari sīsaṁ, etthantare ṭhitabhāro sīsabhāro nāma.",
  "tika-vin11t2:248_0": "Ubhosu passesu kaṇṇacūḷikāhi paṭṭhāya heṭṭhā, kapparehi paṭṭhāya upari, piṭṭhigalāvaṭṭato",
  "tika-vin11t2:248_1": "ca galavāṭakato ca paṭṭhāya heṭṭhā, piṭṭhivemajjhāvaṭṭato ca uraparicchedamajjhe",
  "tika-vin11t2:248_2": "hadayaāvāṭato ca paṭṭhāya upari khandho, etthantare ṭhitabhāro khandhabhāro nāma.",
  "tika-vin11t2:249": "Piṭṭhivemajjhāvaṭṭato, pana hadayaāvāṭato ca paṭṭhāya heṭṭhā yāva pādanakhasikhā, ayaṁ kaṭiparicchedo, etthantare samantato sarīre ṭhitabhāro kaṭibhāro nāma.",
  "tika-vin11t2:250": "Kapparato paṭṭhāya pana heṭṭhā yāva hatthanakhasikhā, ayaṁ olambakaparicchedo, etthantare ṭhitabhāro olambako nāma.",
  "tika-vin11t2:251_0": "Bharatīti bhāro, bharati etena, etasminti vā bhāro, iti yathāvuttasīsādayo avayavā",
  "tika-vin11t2:251_1": "vuccanti. Bhāre tiṭṭhatīti bhāraṭṭhaṁ. Iti sīsādīsu ṭhitaṁ bhaṇḍaṁ vuccati. “Bhāroyeva",
  "tika-vin11t2:251_2": "bhāraṭṭha”nti aṭṭhakathāvacanato bharīyatīti bhāro, kammani siddhena bhāra-saddena bhaṇḍameva vuccati.",
  "tika-vin11t2:252": "147.Sirasmiṁyevāti yathāparicchinne sirasi eva. Sāretīti anukkhipanto ito cito ca sāreti. Thullaccayaṁ siyāti phandāpanathullaccayaṁ bhaveyya.",
  "tika-vin11t2:253_0": "148.Khandhanti yathāparicchinnameva khandhaṁ. Oropiteti ohārite. Sīsatoti ettha “uddha”nti",
  "tika-vin11t2:253_1": "pāṭhaseso, yathāparicchinnasīsato uparīti attho. Kesaggamattampīti kesaggamattaṁ",
  "tika-vin11t2:253_2": "dūraṁ katvā. Pi-saddo pageva tato adhikanti dīpeti. Mocentopīti kesaggena aphusantaṁ",
  "tika-vin11t2:253_3": "apanento. Etthāpi pi-saddena na kevalaṁ khandhaṁ oropentasseva pārājikaṁ, apica kho",
  "tika-vin11t2:253_4": "mocentopi parājitoti heṭṭhā vuttamapekkhati. Pasibbakādiyamakabhāraṁ pana sīse ca",
  "tika-vin11t2:253_5": "piṭṭhiyañcāti dvīsu ṭhānesu ṭhitattā dvīhi ṭhānehi apanayanena pārājikaṁ hoti, tañca",
  "tika-vin11t2:253_6": "“sīsato mocento”ti imināva ekadesavasena saṅgahitanti daṭṭhabbaṁ.",
  "tika-vin11t2:254_0": "149-50. Evaṁ sīsabhāre vinicchayaṁ dassetvā tadanantaraṁ uddesakkamesu khandhabhārādīsu",
  "tika-vin11t2:254_1": "vinicchaye dassetabbepi avasāne vuttaolambakabhāre vinicchayaṁ dassetvā ādyantabhārānaṁ",
  "tika-vin11t2:254_2": "vuttanayānusārena sesesupi vinicchayaṁ atidisitumāha “bhāra”ntiādi. Suddhamānasoti",
  "tika-vin11t2:254_3": "pātarāsādikāraṇena atheyyacitto, hatthagatabhāraṁ theyyacittena bhūmiyaṁ ṭhapananissajjanādiṁ",
  "tika-vin11t2:254_4": "karontassa hatthato muttamatte pārājikanti idametena upalakkhitanti daṭṭhabbaṁ.",
  "tika-vin11t2:255_0": "Ettha vuttanayenevāti sīsabhāraolambakabhāresu vuttānusārena. Sesesupi bhāresūti",
  "tika-vin11t2:255_1": "khandhabhārādikesupi. Matisārena sāramatinā. Veditabbo vinicchayoti yathāparicchinnesu",
  "tika-vin11t2:255_2": "ṭhānesu ṭhitaṁ pādagghanakaṁ yaṁ kiñci vatthuṁ theyyacittena “gaṇhissāmī”ti āmasantassa",
  "tika-vin11t2:255_3": "dukkaṭaṁ, ṭhānā acāvetvā phandāpentassa thullaccayaṁ, yathāparicchinnaṭṭhānātikkamanavasena",
  "tika-vin11t2:255_4": "vā uddhaṁukkhipanavasena vā ṭhānā cāventassa pārājikaṁ hotīti ayaṁ vinicchayo veditabboti attho.",
  "tika-vin11t2:256": "Bhāraṭṭhakathāvaṇṇanā.",
  "tika-vin11t2:257_0": "151-3. Idāni ārāmaṭṭhavinicchayaṁ dassetumāha “dukkaṭa”ntiādi. Ārāmanti campakādipupphārāmañca",
  "tika-vin11t2:257_1": "ambādiphalārāmañcāti dvīsu ārāmesu yaṁ kañci ārāmaṁ. Āramanti ettha pupphādikāminoti",
  "tika-vin11t2:257_2": "viggaho, taṁ ārāmaṁ, abhi-saddayoge upayogavacanaṁ. Abhiyuñjatoti parāyattabhāvaṁ",
  "tika-vin11t2:257_3": "jānanto “mama santaka”nti aṭṭaṁ katvā gaṇhituṁ theyyacittena sahāyādibhāvatthaṁ dutiyakapariyesanādivasena",
  "tika-vin11t2:257_4": "abhiyuñjantassa dukkaṭaṁ muninā vuttanti iminā sambandhanīyaṁ, adinnādānassa pubbapayogattā",
  "tika-vin11t2:257_5": "sahapayogagaṇanāya dukkaṭanti bhagavatā vuttanti attho. Dhammaṁ carantoti aṭṭaṁ karonto.",
  "tika-vin11t2:257_6": "Paraṁ sāmikaṁ parājeti ce, sayaṁ sāsanato parājitoti yojanā.",
  "tika-vin11t2:258_0": "Tassāti bhaṇḍasāmino. Vimatiṁ janayantassāti “iminā saha aṭṭaṁ katvā mama santakaṁ",
  "tika-vin11t2:258_1": "labhissāmi vā, na vā”ti saṁsayaṁ uppādentassa corassa. Yopi dhammaṁ caranto sayaṁ",
  "tika-vin11t2:258_2": "parajjati, tassa ca thullaccayanti yojanā.",
  "tika-vin11t2:259_0": "Sāmino dhuranikkhepeti “ayaṁ thaddho kakkhaḷo jīvitabrahmacariyantarāyampi me kareyya,",
  "tika-vin11t2:259_1": "alaṁ dāni mayhaṁ iminā ārāmenā”ti sāmino dhuranikkhepe sati, attano “na dassāmī”ti",
  "tika-vin11t2:259_2": "dhuranikkhepe cāti yojanā. Evaṁ ubhinnaṁ dhuranikkhepe pārājikaṁ. Tassāti abhiyuñjantassa.",
  "tika-vin11t2:259_3": "Sabbesaṁ kūṭasakkhīnañcāti ca-kāro luttaniddiṭṭhoti veditabbo. Corassa assāmikabhāvaṁ",
  "tika-vin11t2:259_4": "ñatvāpi tadāyattakaraṇatthaṁ yaṁ kiñci vadantā kūṭasakkhino, tesaṁ sabbesampi bhikkhūnaṁ",
  "tika-vin11t2:259_5": "pārājikaṁ hotīti attho.",
  "tika-vin11t2:260": "Ārāmaṭṭhakathāvaṇṇanā.",
  "tika-vin11t2:261_0": "154. Vihāraṭṭhakathāyaṁ vihāranti upalakkhaṇattā “pariveṇaṁ vā, āvāsaṁ vā”ti ca gahetabbaṁ.",
  "tika-vin11t2:261_1": "Saṅghikanti cātuddisaṁ saṅghaṁ uddissa bhikkhūnaṁ dinnattā saṅghasantakaṁ. Kañcīti",
  "tika-vin11t2:261_2": "khuddakaṁ, mahantaṁ vāti attho. Acchinditvāna gaṇhituṁ abhiyuñjantassa pārājikā na",
  "tika-vin11t2:261_3": "sijjhatītipi pāṭhasesayojanā. Hetuṁ dasseti “sabbesaṁ dhuranikkhepābhāvato”ti, sabbasseva",
  "tika-vin11t2:261_4": "cātuddisikasaṅghassa dhuranikkhepassa asambhavatoti attho. “Vihāra”nti ettakameva",
  "tika-vin11t2:261_5": "avatvā “saṅghika”nti visesanena dīghabhāṇakādibhedassa gaṇassa, ekapuggalassa vā",
  "tika-vin11t2:261_6": "dinnavihārādiṁ acchinditvā gaṇhante dhuranikkhepasambhavā pārājikanti vuttaṁ hoti.",
  "tika-vin11t2:261_7": "Ettha vinicchayo ārāme viya veditabbo. Imesu tatraṭṭhabhaṇḍe vinicchayo bhūmaṭṭhathalaṭṭhaākāsaṭṭhavehāsaṭṭhesu",
  "tika-vin11t2:261_8": "vuttanayena ñātuṁ sakkāti na vuttoti veditabbo.",
  "tika-vin11t2:262": "Vihāraṭṭhakathāvaṇṇanā.",
  "tika-vin11t2:263_0": "155-6. Khettaṭṭhe sīsānīti valliyo. Nidampitvānāti yathā dhaññamattaṁ hatthagataṁ",
  "tika-vin11t2:263_1": "hoti, tathā katvā. Asitenāti dāttena. Lāyitvāti dāyitvā. Sabbakiriyāpadesu “sāliādīnaṁ",
  "tika-vin11t2:263_2": "sīsānī”ti sambandhanīyaṁ. Sāliādīnaṁ sīsāni nidampitvā gaṇhato yasmiṁ bīje gahite",
  "tika-vin11t2:263_3": "vatthu pūrati, tasmiṁ bandhanā mocite tassa pārājikaṁ bhaveti yojanā. Asitena lāyitvā",
  "tika-vin11t2:263_4": "gaṇhato yasmiṁ sīse gahite…pe… bhave, karena chinditvā gaṇhato yassaṁ muṭṭhiyaṁ gahitāyaṁ…pe…",
  "tika-vin11t2:263_5": "bhaveti yojanā. Bījeti vīhādiphale. Vatthu pūratīti pādagghanakaṁ hotīti. Muṭṭhiyanti",
  "tika-vin11t2:263_6": "sīsamuṭṭhiyaṁ, bījamuṭṭhiyaṁ vā. Bandhanā mociteti bandhanaṭṭhānato mocite.",
  "tika-vin11t2:264_0": "157.Daṇḍo vāti vatthupūrakavīhidaṇḍo vā. Acchinno rakkhatīti sambandho. Taco vāti",
  "tika-vin11t2:264_1": "tassa daṇḍassa ekapasse challi vā acchinno rakkhaticceva sambandho. Vā-ggahaṇena",
  "tika-vin11t2:264_2": "idhāvuttaṁ aṭṭhakathāgataṁ “vāko”ti idaṁ saṅgaṇhāti. Vāko nāma daṇḍe vā tace vā bāhiraṁ.",
  "tika-vin11t2:264_3": "Idhāpi taco vā acchinno rakkhatīti yojanā. Vīhināḷampi vāti gahitadhaññasālisīsena",
  "tika-vin11t2:264_4": "patiṭṭhitaṁ vīhikudrūsādigacchānaṁ nāḷaṁ, tacagabbhoti vuttaṁ hoti. Dīghanti dīghaṁ",
  "tika-vin11t2:264_5": "ce hoti. “Anikkhantovā”ti iminā “daṇḍo”ti sambandho. “Tato”ti pāṭhaseso. Tato dīghavīhināḷato",
  "tika-vin11t2:264_6": "sabījavīhisīsadaṇḍo sabbaso chinno chinnakoṭiyā kesaggamattampi bahi anikkhantoti",
  "tika-vin11t2:264_7": "attho. Rakkhatīti taṁ bhikkhuṁ dukkaṭathullaccayapārājikavatthūnaṁ anurūpāpattito",
  "tika-vin11t2:264_8": "pāleti. Mutto ce, na rakkhatīti attho.",
  "tika-vin11t2:265_0": "Vuttañcetaṁ aṭṭhakathāyaṁ “vīhināḷaṁ dīghampi hoti, yāva antonāḷato vīhisīsadaṇḍako",
  "tika-vin11t2:265_1": "na nikkhamati, tāva rakkhati. Kesaggamattampi nāḷato daṇḍakassa heṭṭhimatale nikkhantamatte",
  "tika-vin11t2:265_2": "bhaṇḍagghavasena kāretabbo”ti. Tathā imināva vinicchayena aṭṭhakathāyaṁ “lāyitabbavatthupūrakavīhisīsamuṭṭhiyā",
  "tika-vin11t2:265_3": "mūle chinnepi sīsesu acchinnavīhisīsaggehi saddhiṁ jaṭetvā ṭhitesu rakkhati, jaṭaṁ",
  "tika-vin11t2:265_4": "vijaṭetvā viyojitesu yathāvuttapārājikādiāpattiyo hontī”ti evamādiko vinicchayo ca sūcitoti gahetabbo.",
  "tika-vin11t2:266_0": "158.Madditvāti vīhisīsāni madditvā. Papphoṭetvāti bhusādīni ophunitvā. Ito sāraṁ",
  "tika-vin11t2:266_1": "gaṇhissāmīti parikappetīti yojanā. Itoti vīhisīsato. Sāraṁ gaṇhissāmīti sārabhāgaṁ",
  "tika-vin11t2:266_2": "ādiyissāmi. Sace parikappetīti yojanā. Rakkhatīti vatthupahonakappamāṇaṁ dāttena",
  "tika-vin11t2:266_3": "lāyitvā vā hatthena chinditvā vā ṭhānā cāvetvā gahitampi yāva parikappo na niṭṭhāti,",
  "tika-vin11t2:266_4": "tāva āpattito rakkhatīti attho.",
  "tika-vin11t2:267_0": "159.Maddanepīti vīhisīsamaddanepi. Uddharaṇepīti palālāpanayanepi. Papphoṭanepīti",
  "tika-vin11t2:267_1": "bhusādikacavarāpanayanepi. Doso natthīti agghavasena pārājikādiāpattiyo na bhavanti,",
  "tika-vin11t2:267_2": "sahapayogadukkaṭaṁ pana hoteva. Attano…pe… parājayoti attano paṭhamaṁ parikappitākārena",
  "tika-vin11t2:267_3": "sabbaṁ katvā sārabhāgaṁ gaṇhituṁ attano bhājane pakkhittamatte yathāvuttapārājikādayo hontīti attho.",
  "tika-vin11t2:268_0": "160. Ettāvatā “khettaṭṭhaṁ nāma bhaṇḍaṁ khette catūhi ṭhānehi nikkhittaṁ hoti bhūmaṭṭhaṁ",
  "tika-vin11t2:268_1": "thalaṭṭhaṁ ākāsaṭṭhaṁ vehāsaṭṭha”nti vuttāni khettaṭṭhāni cattāri yathāvuttasadisānīti",
  "tika-vin11t2:268_2": "tāni pahāya “tatthajātaka”ntiādi pāḷiyaṁ āgate tatrajāte vinicchayaṁ dassetvā idāni",
  "tika-vin11t2:268_3": "“khettaṁ nāma yattha pubbaṇṇaṁ vā aparaṇṇaṁ vā jāyatī”ti evamāgate khettepi vinicchayaṁ",
  "tika-vin11t2:268_4": "dassetumāha “jāna”ntiādi. Jānanti parasantakabhāvaṁ jānanto. Khīlanti appitakkharaṁ",
  "tika-vin11t2:268_5": "vā itaraṁ vā pāsāṇādikhīlaṁ. Saṅkāmetīti parāyattabhūmiṁ sāmikā yathā passanti, tathā",
  "tika-vin11t2:268_6": "vā aññathā vā attano santakaṁ kātukāmatāya kesaggamattampi ṭhānaṁ yathā sasantakaṁ",
  "tika-vin11t2:268_7": "hoti, tathā theyyacittena nikhaṇatīti attho.",
  "tika-vin11t2:269_0": "161. Taṁ pārājikattaṁ tassa kadā hotīti āha “sāmikānaṁ tu dhuranikkhepane satī”ti.",
  "tika-vin11t2:269_1": "“Hotī”ti pāṭhaseso. Tu-saddena “attano vā”ti visesassa saṅgahitattā sāmino nirālayabhāvasaṅkhātadhuranikkhepe",
  "tika-vin11t2:269_2": "ca “sāmikassa na dassāmī”ti attano dhuranikkhepe ca tassa pārājikattaṁ hotīti attho.",
  "tika-vin11t2:269_3": "Evamudīritanti “kesaggamattampī”ti evaṁ niyamitaṁ kathitaṁ.",
  "tika-vin11t2:270_0": "162.Yā panāti yā bhūmi pana. Tesu dvīsu khīlesu. Ādo thullaccayanti paṭhame khīle",
  "tika-vin11t2:270_1": "saṅkāmite so bhikkhu thullaccayaṁ āpajjati. Dutiyeti dutiye khīle saṅkāmite parājayo",
  "tika-vin11t2:270_2": "hotīti yojanā. Bahūhi khīlehi gahetabbaṭṭhāne pariyantakhīlesu dvīsu vinicchayo ca",
  "tika-vin11t2:270_3": "eteneva vutto hoti. Ettha pana ante khīladvayaṁ vinā avasesakhīlanikhaṇane ca itaresu",
  "tika-vin11t2:270_4": "tadatthesu sabbapayogesu ca dukkaṭaṁ hotīti viseso.",
  "tika-vin11t2:271_0": "163-4. “Mamedaṁ santaka”nti ñāpetukāmoti sambandho. Parasantakāya bhūmiyā parāyattabhāvaṁ",
  "tika-vin11t2:271_1": "ñatvāva theyyacittena kesaggamattampi ṭhānaṁ gaṇhitukāmatāya “ettakaṁ ṭhānaṁ mama",
  "tika-vin11t2:271_2": "santaka”nti rajjuyā vā yaṭṭhiyā vā minitvā parassa ñāpetukāmoti attho. Yehi dvīhi",
  "tika-vin11t2:271_3": "payogehīti sabbapacchimakehi rajjupasāraṇayaṭṭhipātanānamaññatarehi dvīhi payogehi.",
  "tika-vin11t2:271_4": "Tesūti niddhāraṇe bhummaṁ.",
  "tika-vin11t2:272_0": "Idha rajjuṁ vāpīti vikappatthavā-saddena “yaṭṭhiṁ vā”ti yojetabbepi avuttasamuccayatthaṁ",
  "tika-vin11t2:272_1": "adhikavacanabhāvena vuttapi-saddena idhāvuttamariyādavatīnaṁ vinicchayassa ñāpitattā",
  "tika-vin11t2:272_2": "yathāvuttarajjuyaṭṭhivinicchayesu viya parasantakāya bhūmiyā kesaggamattampi ṭhānaṁ",
  "tika-vin11t2:272_3": "theyyacittena gaṇhitukāmatāya vatipāde nikhaṇitvā vā sākhāmattena vā vatiṁ karontassa",
  "tika-vin11t2:272_4": "mariyādaṁ vā bandhantassa pākāraṁ vā cinantassa paṁsumattikā vā vaḍḍhentassa pubbapayoge",
  "tika-vin11t2:272_5": "pācittiyaṭṭhāne pācittiyañca dukkaṭañca sahapayoge kevaladukkaṭañca pacchimapayogesu",
  "tika-vin11t2:272_6": "dvīsu paṭhamapayoge thullaccayañca avasānapayoge pārājikañca hotīti vinicchayopi",
  "tika-vin11t2:272_7": "saṅgahitoti daṭṭhabbaṁ.",
  "tika-vin11t2:273": "Khettaṭṭhakathāvaṇṇanā.",
  "tika-vin11t2:274_0": "165. Vatthaṭṭhādīsu vatthaṭṭhassāti ettha “vatthu nāma ārāmavatthu vihāravatthū”ti",
  "tika-vin11t2:274_1": "padabhājane vuttattā pupphādiārāme kātuṁ saṅkharitvā ṭhapitabhūmi ca pubbakatārāmānaṁ",
  "tika-vin11t2:274_2": "vināse tucchabhūmi ca vihāraṁ kātuṁ abhisaṅkhatā bhūmi ca naṭṭhavihārabhūmi cāti",
  "tika-vin11t2:274_3": "evaṁ vibhāgavati vasati ettha uparopo vā vihāro vāti “vatthū”ti vuccati iccevaṁ duvidhaṁ",
  "tika-vin11t2:274_4": "vatthuñca “vatthuṭṭhaṁ nāma bhaṇḍaṁ vatthusmiṁ catūhi ṭhānehi nikkhittaṁ hoti bhūmaṭṭhaṁ",
  "tika-vin11t2:274_5": "thalaṭṭhaṁ ākāsaṭṭhaṁ vehāsaṭṭha”nti vacanato evaṁ catubbidhaṁ bhaṇḍañcāti idaṁ dvayaṁ",
  "tika-vin11t2:274_6": "vatthu ca vatthuṭṭhañca vatthuvatthuṭṭhanti vattabbe ekadesasarūpekasesavasena samāsetvā,",
  "tika-vin11t2:274_7": "u-kārassa ca akāraṁ katvā “vatthaṭṭhassā”ti dassitanti gahetabbaṁ. Yathāvuttaduvidhavatthuno,",
  "tika-vin11t2:274_8": "vatthaṭṭhassa ca bhaṇḍassāti attho. Khettaṭṭheti etthāpi ayameva samāsoti khette",
  "tika-vin11t2:274_9": "ca khettaṭṭhe cāti gahetabbaṁ. Nāvaṭṭhādivohārepi eseva nayo. Gāmaṭṭhepi cāti “gāmaṭṭhaṁ",
  "tika-vin11t2:274_10": "nāma bhaṇḍaṁ gāme catūhi ṭhānehi nikkhittaṁ hoti bhūmaṭṭhaṁ…pe… vehāsaṭṭha”nti vutte",
  "tika-vin11t2:274_11": "catubbidhe gāmaṭṭhabhaṇḍepīti attho.",
  "tika-vin11t2:275": "Vatthaṭṭhagāmaṭṭhakathāvaṇṇanā.",
  "tika-vin11t2:276_0": "166. Araññaṭṭhakathāyaṁ “tiṇaṁ vā”tiādipadānaṁ “tatthajātaka”nti padena sambandho.",
  "tika-vin11t2:276_1": "Tatthajātakanti “araññaṁ nāma yaṁ manussānaṁ pariggahitaṁ hotī”ti vacanato tatthajātaṁ",
  "tika-vin11t2:276_2": "yaṁ kiñci manussasantakaṁ sāmikānaṁ akāmā agahetabbato sārakkhe araññe uppannanti",
  "tika-vin11t2:276_3": "attho. Tiṇaṁ vāti parehi lāyitvā ṭhapitaṁ vā attanā lāyitabbaṁ vā gehacchādanārahaṁ",
  "tika-vin11t2:276_4": "tiṇaṁ vā. Paṇṇaṁ vāti evarūpameva gehacchādanārahaṁ tālapaṇṇādipaṇṇaṁ vā. Lataṁ vāti",
  "tika-vin11t2:276_5": "tathārūpameva vettalatādikaṁ valliṁ vā. Yā pana dīghā hoti, mahārukkhe ca gacche",
  "tika-vin11t2:276_6": "ca vinivijjhitvā vā veṭhetvā vā gatā, sā mūle chinnāpi avahāraṁ na janeti, agge chinnāpi.",
  "tika-vin11t2:276_7": "Yadā pana aggepi mūlepi chinnā hoti, tadā avahāraṁ janeti. Sace pana veṭhetvā ṭhitā",
  "tika-vin11t2:276_8": "hoti, veṭhetvā ṭhitā pana rukkhato mocitamattā avahāraṁ janetīti ayamettha viseso.",
  "tika-vin11t2:276_9": "Sāmikena avissajjitālayaṁ challivākādiavasesabhaṇḍañca imināva upalakkhitvā saṅgahitanti",
  "tika-vin11t2:276_10": "veditabbaṁ. Kaṭṭhameva vāti dāruṁ vā. Bhaṇḍaggheneva kātabboti ettha antobhūtahetutthavasena",
  "tika-vin11t2:276_11": "kāretabboti attho gahetabbo. Tenāha aṭṭhakathāyaṁ “bhaṇḍagghena kāretabbo”ti. Avahaṭatiṇādibhaṇḍesu",
  "tika-vin11t2:276_12": "agghavasena māsakaṁ vā ūnamāsakaṁ vā hoti, dukkaṭaṁ. Atirekamāsakaṁ vā ūnapañcamāsakaṁ",
  "tika-vin11t2:276_13": "vā hoti, thullaccayaṁ. Pañcamāsakaṁ vā atirekapañcamāsakaṁ vā hoti, pārājikaṁ. Pārājikaṁ",
  "tika-vin11t2:276_14": "ce anāpanno, āmasanadukkaṭaṁ, phandāpanathullaccayañca kāretabboti attho. Gaṇhantoti avaharanto.",
  "tika-vin11t2:277_0": "167-74. Idāni “kaṭṭhameva vā”ti vuttarukkhadārūsu vinicchayaṁ dassetumāha “mahagghe”tiādi.",
  "tika-vin11t2:277_1": "Mahaggheti pañcamāsakaṁ vā atirekapañcamāsakaṁ vā agghakaṁ hutvā mahagghe. Nassatīti",
  "tika-vin11t2:277_2": "theyyacittasamaṅgī hutvā chinnamattepi pārājikaṁ āpajjati. Pi-saddo avadhāraṇe. “Kocipī”ti",
  "tika-vin11t2:277_3": "iminā addhagatopi allaṁ vā hotu purāṇaṁ vā, tacchetvā ṭhapitaṁ na gahetabbamevāti attho.",
  "tika-vin11t2:278_0": "Mūleti upalakkhaṇamattaṁ. “Agge ca mūle ca chinno hotī”ti aṭṭhakathāvacanato mūlañca",
  "tika-vin11t2:278_1": "aggañca chinditvāti gahetabbo. Addhagatanti jiṇṇagaḷitapatitatacaṁ, cirakālaṁ ṭhitanti vuttaṁ hoti.",
  "tika-vin11t2:279_0": "Lakkhaṇeti attano santakaṁ ñāpetuṁ rukkhakkhandhe tacaṁ chinditvā katasallakkhaṇe.",
  "tika-vin11t2:279_1": "Challiyonaddheti samantato abhinavuppannāhi challīhi pariyonandhitvā adassanaṁ gamite.",
  "tika-vin11t2:279_2": "Ajjhāvutthañcāti ettha “geha”nti pāṭhaseso. Gehaṁ katañca ajjhāvutthañcāti yojanā.",
  "tika-vin11t2:279_3": "Gehaṁ kātuṁ araññasāmikānaṁ mūlaṁ datvā rukkhe kiṇitvā chinnadārūhi taṁ gehaṁ katañca",
  "tika-vin11t2:279_4": "paribhuttañcāti attho. Vinassantañcāti etthāpi “avasiṭṭhaṁ dāru”nti pāṭhaseso. Taṁ",
  "tika-vin11t2:279_5": "gehaṁ katvā avasiṭṭhaṁ vassātapādīhi vividhā jīritvā vinassamānaṁ, vipannadārunti",
  "tika-vin11t2:279_6": "vuttaṁ hoti. Gaṇhato na doso kocīti sambandho. “Sāmikā nirālayā”ti gaṇhato kācipi",
  "tika-vin11t2:279_7": "āpatti natthīti attho. Kiṁkāraṇanti ce? Araññasāmikehi mūlaṁ gahetvā aññesaṁ dinnattā,",
  "tika-vin11t2:279_8": "tesañca nirālayaṁ chaḍḍitattāti idamettha kāraṇaṁ.",
  "tika-vin11t2:280_0": "Vuttañhetaṁ aṭṭhakathāyaṁ “gehādīnaṁ atthāya rukkhe chinditvā yadā tāni katāni, ajjhāvutthāni",
  "tika-vin11t2:280_1": "ca honti, dārūnipi araññe vassena ca ātapena ca vinassanti, īdisānipi disvā ‘chaḍḍitānī’ti",
  "tika-vin11t2:280_2": "gahetuṁ vaṭṭati. Kasmā? Yasmā araññasāmikā etesaṁ anissarā. Yehi araññasāmikānaṁ",
  "tika-vin11t2:280_3": "deyyadhammaṁ datvā chinnāni, te eva issarā, tehi ca tāni chaḍḍitāni, nirālayā tattha",
  "tika-vin11t2:280_4": "jātā”ti. Evampi sati pacchā sāmikesu āharāpentesu bhaṇḍadeyyaṁ hotīti daṭṭhabbaṁ.",
  "tika-vin11t2:281_0": "Yo cāti araññasāmikānaṁ deyyadhammaṁ pavisanto adatvā “nikkhamanto dassāmī”ti rukkhe",
  "tika-vin11t2:281_1": "gāhāpetvā nikkhamanto yo ca bhikkhu. Ārakkhaṭṭhānaṁ patvāti araññapālakā yattha nisinnā",
  "tika-vin11t2:281_2": "araññaṁ rakkhanti, taṁ ṭhānaṁ patvā. “Cintento”ti kiriyantarasāpekkhattā “atikkameyyā”ti",
  "tika-vin11t2:281_3": "sāmatthiyato labbhati. Tasmā citte kammaṭṭhānādīni katvāti ettha ādi-saddena pakāratthena",
  "tika-vin11t2:281_4": "kusalapakkhiyā vitakkā saṅgayhanti. Aññaṁ cintento vā ārakkhanaṭṭhānaṁ patvāyeva",
  "tika-vin11t2:281_5": "atikkāmeyyāti yojetvā attho vattabbo. Tattha aññaṁ cintento vāti aññaṁ vihito vā,",
  "tika-vin11t2:281_6": "iminā yathāvuttavitakkānaṁ saṅgaho. Assāti ettha “deyya”nti kitayoge kattari sāmivacanattā anenāti attho.",
  "tika-vin11t2:282_0": "“Yocā”ti ettha avuttasamuccayatthena ca-saddena araññapavisanakāle yathāvuttanayena",
  "tika-vin11t2:282_1": "mūlaṁ adatvā araññaṁ pavisitvā dārūni gahetvā gamanakāle “araññapālakā sace yācanti,",
  "tika-vin11t2:282_2": "dassāmī”ti parikappetvā gantvā tehi ayācitattā adatvā gacchantopi tatheva āgantvā",
  "tika-vin11t2:282_3": "ārakkhakesu kīḷāpasutesu vā niddāyantesu vā bahi nikkhantesu vā tattha ṭhatvā ārakkhake",
  "tika-vin11t2:282_4": "pariyesitvā adisvā gacchantopi tatheva āgantvā tattha niyuttaissarajanehi attano",
  "tika-vin11t2:282_5": "hatthato dātabbaṁ datvā vā attānaṁ sammānaṁ katvā vā pālake saññāpetvā vā pālake",
  "tika-vin11t2:282_6": "okāsaṁ yācitvā tehi dinnokāso vā gacchantopīti ettakā vuttena sadisattā saṅgahitāti daṭṭhabbā.",
  "tika-vin11t2:283_0": "Varāhāti sūkarā. Vagghāti byagghā. Acchāti issā. Taracchāti kāḷasīhā. Ādi-saddena",
  "tika-vin11t2:283_1": "dīpimattahatthisīhādayo vāḷamigā saṅgayhanti. Eteyeva varāhādayo samāgamavasena maraṇādianiṭṭhasamīpacāritāya",
  "tika-vin11t2:283_2": "upa aniṭṭhasamīpe davanti pavattantīti “upaddavā”ti vuccanti. Ārakkhaṭṭhānaṁ āgatakāle",
  "tika-vin11t2:283_3": "diṭṭhavarāhādiupaddavatoti vuttaṁ hoti. Muccitukāmatāyāti mokkhādhippāyena. “Tathevā”ti",
  "tika-vin11t2:283_4": "iminā pavisanakāle deyyadhammaṁ adatvā “nikkhamanakāle dassāmī”ti pavisitvā dāruṁ",
  "tika-vin11t2:283_5": "gahetvā ārakkhaṭṭhānaṁ pattoti purimagāthāya sāmatthiyato labbhamānoyevattho dassito.",
  "tika-vin11t2:283_6": "Taṁ ṭhānanti taṁ ārakkhaṭṭhānaṁ. Atikkāmetīti “idaṁ taṁ ṭhāna”ntipi asallakkhaṇamattabhayupaddavo",
  "tika-vin11t2:283_7": "hutvā palāyanto atikkamati, bhaṇḍadeyyaṁ pana hotīti yojanā.",
  "tika-vin11t2:284_0": "Suṅkaghātatoti etthāpi pi-saddo luttaniddiṭṭhoti veditabbo, suṅkagahaṇaṭṭhānatopīti",
  "tika-vin11t2:284_1": "attho. Suṅkassa rañño dātabbabhāgassa ghāto musitvā gahaṇamatto, suṅko haññati etthāti",
  "tika-vin11t2:284_2": "vā suṅkaghātoti viggaho. Suṅkaghātasarūpaṁ parato āvi bhavissati. Tasmāti suṅkaghātato",
  "tika-vin11t2:284_3": "tassa garukattā eva. Tanti taṁ suṅkaghātaṭṭhānaṁ. Anokkamma gacchatoti apavisitvā",
  "tika-vin11t2:284_4": "gacchantassa. Dukkaṭaṁ uddiṭṭhaṁ “suṅkaṁ pariharati, āpatti dukkaṭassā”ti.",
  "tika-vin11t2:285": "Etanti yathāvuttaārakkhaṭṭhānaṁ. Theyyacittena pariharantassāti theyyacittena pariharitvā dūrato gacchantassa. Ākāsenapi gacchato pārājikamanuddiṭṭhaṁ satthunāti sambandho.",
  "tika-vin11t2:286_0": "Nanu ca “idaṁ pana theyyacittena pariharantassa ākāsena gacchatopi pārājikamevā”ti",
  "tika-vin11t2:286_1": "aṭṭhakathāyaṁ vuttavacanaṁ vinā pāḷiyaṁ “araññaṭṭha”nti mātikāpadassa vibhaṅge “tatthajātakaṁ",
  "tika-vin11t2:286_2": "kaṭṭhaṁ vā lataṁ vā tiṇaṁ vā pañcamāsakaṁ vā atirekapañcamāsakaṁ vā agghanakaṁ theyyacitto",
  "tika-vin11t2:286_3": "āmasati, āpatti dukkaṭassa. Phandāpeti, āpatti thullaccayassa. Ṭhānā cāveti, āpatti",
  "tika-vin11t2:286_4": "pārājikassā”ti sāmaññavacanato suṅkaghāte “suṅkaṁ pariharati, āpatti dukkaṭassā”ti",
  "tika-vin11t2:286_5": "vacanaṁ viya ettha ārakkhaṭṭhānaṁ pariharantassa visuṁ vuttapārājikāpattivacane asatipi",
  "tika-vin11t2:286_6": "“aṭṭhakathāya”nti avatvā “satthunā”ti kasmā āhāti? Vuccate – aṭṭhakathācariyena tatheva",
  "tika-vin11t2:286_7": "vuttattā āha. Kasmā pana aṭṭhakathācariyena “apaññattaṁ na paññapessāma, paññattaṁ",
  "tika-vin11t2:286_8": "na samucchindissāmā”ti pāḷipāṭhaṁ jānantenapi pāḷiyaṁ avuttapārājikaṁ niddiṭṭhanti?",
  "tika-vin11t2:286_9": "Ettha vinicchayaṁ bhikkhūhi puṭṭhena bhagavatā vuttanayassa mahāaṭṭhakathāya āgatattā",
  "tika-vin11t2:286_10": "tasseva nayassa samantapāsādikāyaṁ niddiṭṭhabhāvaṁ jānantena imināpi ācariyena idha",
  "tika-vin11t2:286_11": "“satthunā”ti vuttanti gahetabbaṁ.",
  "tika-vin11t2:287_0": "Atha vā “suṅkaṁ pariharati, āpatti dukkaṭassā”ti vatvā ārakkhaṭṭhānavinicchaye avacanaṁ",
  "tika-vin11t2:287_1": "yathāvuttavisayassa adiṭṭhabhāvena vā siyā, imassa tathā anavajjatā vā siyā, vuttānusārena",
  "tika-vin11t2:287_2": "suviññeyyatā vā siyāti tayo vikappā. Tesu paṭhamavikappo sabbaññubhāvabādhanato dubbikappamattaṁ",
  "tika-vin11t2:287_3": "hoti. Dutiyavikappo lokavajjassa imassa anavajjabhāvo nāma anupapannoti anādātabbo.",
  "tika-vin11t2:287_4": "Pārisesato tatiyavikappo yujjati.",
  "tika-vin11t2:288_0": "Tattha “vuttānusārenā”ti kimettha vuttaṁ nāma, tadanusārena imassāpi suviññeyyatā",
  "tika-vin11t2:288_1": "kathanti ce? Paṭhamaniddiṭṭhe araññaṭṭhaniddese sāmaññena “ṭhānā cāveti, āpatti pārājikassā”ti",
  "tika-vin11t2:288_2": "idaṁ vuttaṁ, na pana theyyacittena ārakkhaṭṭhānapariharaṇañca. “Gamanakāle ‘mūlaṁ",
  "tika-vin11t2:288_3": "datvā gamissāmī’ti pubbaparikappitaniyāmena adatvā gacchato parikappāvahārova hotī”ti",
  "tika-vin11t2:288_4": "ca “taṁ pana yena kenaci ākārena parikappitaṭṭhānaṁ pahāya gamanaṁ ṭhānācāvanaṁ nāma",
  "tika-vin11t2:288_5": "hotevāti tena vatthunā pārājikameva hotī”ti ca “ṭhānā cāveti, āpatti pārājikassā’ti",
  "tika-vin11t2:288_6": "iminā ca viññātatthameva hotī”ti ca visuṁ na vuttaṁ. Suṅkaṭṭhānapariharaṇaṁ pana",
  "tika-vin11t2:288_7": "ṭhānapariharaṇasabhāvattā sabhāvato īdisaṁva santampi idaṁ viya parikappitaṭṭhānaṁ",
  "tika-vin11t2:288_8": "na hotīti vakkhamānarājasammataṭṭhānato aññaṁ parikappitaṭṭhānaṁ samānampi theyyacittuppattimattena",
  "tika-vin11t2:288_9": "taṁ pariharitvā gacchantassa theyyacittena attano pattaṁ gaṇhantassa viya pārājikāya",
  "tika-vin11t2:288_10": "avatthutañca dukkaṭasseva vatthubhāvañca viññāpetuṁ “suṅkaṁ pariharati, āpatti dukkaṭassā”ti",
  "tika-vin11t2:288_11": "vuttanti bhagavato adhippāyaññunā aṭṭhakathācariyena “pārājikamevā”ti vuttattā tena",
  "tika-vin11t2:288_12": "aṭṭhakathāyaṁ vuttanīhārameva dassetuṁ ayamācariyopi “satthunā pārājikamanuddiṭṭha”nti",
  "tika-vin11t2:288_13": "āhāti niṭṭhamettha gantabbaṁ.",
  "tika-vin11t2:289_0": "Tasmāti yasmā evaṁ pariharitvā theyyacittena dūrato vajjetvā gacchantassāpi pārājikappahonakatāya",
  "tika-vin11t2:289_1": "accantabhāriyaṁ hoti, tasmā. Etthāti imasmiṁ araññārakkhaṭṭhāne. “Visesenā”ti idaṁ",
  "tika-vin11t2:289_2": "“appamattena hotabba”nti iminā hetubhāvena sambandhanīyaṁ. Satisampannacetasāti ca",
  "tika-vin11t2:289_3": "piyasīlenāti ca “bhikkhunā”ti etassa visesanaṁ. Asikkhākāmassa bhikkhuno imassa ovādassa",
  "tika-vin11t2:289_4": "abhājanatāya taṁ parivajjetumāha “piyasīlenā”ti. Piyasīlassāpi sativirahitassa pamattaṭṭhāne",
  "tika-vin11t2:289_5": "saraṇāsambhavā imassa abhājanatāya taṁ vajjetumāha “satisampannacetasā”ti.",
  "tika-vin11t2:290": "Araññaṭṭhakathāvaṇṇanā.",
  "tika-vin11t2:291_0": "175-6.Toyadullabhakālasminti toyaṁ dullabhaṁ yasmiṁ so toyadullabho, toyadullabho",
  "tika-vin11t2:291_1": "ca so kālo cāti toyadullabhakālo, tasmiṁ. Āvajjetvā vāti udakabhājanaṁ nāmetvā vā.",
  "tika-vin11t2:291_2": "Pavesetvā vāti attano bhājanaṁ tasmiṁ pakkhipitvā vā. Chiddaṁ katvāpi vāti udakabhājane",
  "tika-vin11t2:291_3": "omaṭṭhādibhedaṁ chiddaṁ katvā vā gaṇhantassa bhaṇḍagghena viniddiseti vakkhamānena sambandhanīyaṁ.",
  "tika-vin11t2:292_0": "Tathāti yathā toyadullabhakālasmiṁ bhājane rakkhitagopitaṁ udakaṁ avaharantassa pārājikaṁ",
  "tika-vin11t2:292_1": "vuttaṁ, teneva nīhārena. Vāpiyaṁ vāti parasantakāya sārakkhāya vāpiyaṁ vā. Taḷāke",
  "tika-vin11t2:292_2": "vāti tādise jātassare vā. Evaṁ sārakkhānaṁ pokkharaṇiādīnaṁ etehi vā avuttasamuccayena",
  "tika-vin11t2:292_3": "vā-saddena vā gahaṇaṁ veditabbaṁ. Attano bhājanaṁ pavesetvā gaṇhantassāti upalakkhaṇapadanti",
  "tika-vin11t2:292_4": "bhājanagatajale ca idha ca telabhājane viya mukhena vā vaṁsādīhi vā ākaḍḍhitvā theyyacittena",
  "tika-vin11t2:292_5": "pivantassa yathāvatthukamāpattividhānaṁ veditabbaṁ.",
  "tika-vin11t2:293_0": "177.Mariyādanti vāpiādīnaṁ pāḷivaṭṭabandhaṁ. Chindatoti kudālādīhi paṁsuādīni uddharitvā",
  "tika-vin11t2:293_1": "dvidhā karontassa. Visesatthāvajotakena tu-saddena “mariyādaṁ chinditvā dubbalaṁ",
  "tika-vin11t2:293_2": "katvā tassa chindanatthāya vīciyo uṭṭhāpetuṁ udakaṁ sayaṁ otaritvā vā gomahiṁse vā",
  "tika-vin11t2:293_3": "aññe manusse vā kīḷante dārake vā otāretvā vā attano dhammatāya otiṇṇe tāsetvā vā",
  "tika-vin11t2:293_4": "udake ṭhitaṁ rukkhaṁ chinditvā vā chedāpetvā vā pātetvā vā pātāpetvā vā jalaṁ khobheti,",
  "tika-vin11t2:293_5": "tato uṭṭhitāhi vīcīhi mariyāde chinnepi teneva chinno hoti. Evameva gomahiṁsādayo",
  "tika-vin11t2:293_6": "mariyādaṁ ārohantenāpi aññehi ārohāpentenāpi tesaṁ khurehi mariyāde chinnepi, udakaniddhamanādiṁ",
  "tika-vin11t2:293_7": "pidahitvā vā pidahāpetvā vā vāpimariyādāya nīcaṭṭhānaṁ bandhitvā vā bandhāpetvā vā",
  "tika-vin11t2:293_8": "atirekajalāpagamanamaggato nīharitabbodakaṁ vāretvā vā bāhirato udakaṁ pavesetvā",
  "tika-vin11t2:293_9": "vā pūreti, oghena mariyāde chinnepi teneva chinnaṁ hotī”ti evamādikaṁ aṭṭhakathāgatavisesaṁ",
  "tika-vin11t2:293_10": "saṅgaṇhāti. Adinnādānapubbatoti adinnādānassa pubbapayogattā. Bhūtagāmena saddhimpīti",
  "tika-vin11t2:293_11": "bhūtagāmenapi saddhiṁ. Api-saddena pathavikhaṇanaṁ sampiṇḍeti. Mariyādaṁ chindanto",
  "tika-vin11t2:293_12": "tatthajātaṁ tiṇādiṁ chindati, bhūtagāmapācittiyena saddhiṁ dukkaṭaṁ. Jātapathaviṁ",
  "tika-vin11t2:293_13": "chindati, pathavikhaṇanapācittiyena saddhiṁ dukkaṭaṁ āpajjatīti adhippāyo.",
  "tika-vin11t2:294_0": "178.Kātabboti ettha “bhaṇḍagghena āpattiyā”ti pāṭhaseso. Antobhūtahetvatthavasena",
  "tika-vin11t2:294_1": "kāretabboti gahetabbo. Anto ṭhatvā chindanto bahiantena, bahi ṭhatvā chindanto antoantena,",
  "tika-vin11t2:294_2": "ubhayatthāpi ṭhatvā chindanto majjhato bhaṇḍagghena āpattiyā kāretabboti yojanā.",
  "tika-vin11t2:294_3": "Ayaṁ panettha attho – antovāpiyaṁ ṭhatvā mariyādaṁ chinditvā udake bahi nikkhamite",
  "tika-vin11t2:294_4": "nikkhantaudakagghena dukkaṭathullaccayapārājikāsu yathāpannāya āpattiyā kāretabbo.",
  "tika-vin11t2:294_5": "Bahi ṭhatvā mariyādaṁ chinditvā antovāpiyaṁ pavisantodakassa ṭhitaṭṭhānato cāvitakkhaṇe",
  "tika-vin11t2:294_6": "nikkhantaudakagghena āpattiyā kāretabbo. Kadāci anto kadāci bahi ṭhatvā mariyādaṁ",
  "tika-vin11t2:294_7": "majjhe ṭhapetvā chindanto majjhe ṭhitaṭṭhānaṁ chinditvā udakassa nīhaṭakkhaṇe nīhaṭaudakassa",
  "tika-vin11t2:294_8": "agghena āpattiyā kāretabboti.",
  "tika-vin11t2:295": "Udakaṭṭhakathāvaṇṇanā.",
  "tika-vin11t2:296_0": "179-80.Vārenāti vārena vārena sāmaṇerā araññato yaṁ dantakaṭṭhaṁ saṅghassatthāya",
  "tika-vin11t2:296_1": "ānetvā sace ācariyānampi āharanti, yāva te dantakaṭṭhaṁ pamāṇena chinditvā saṅghassa",
  "tika-vin11t2:296_2": "ca ācariyānañca na niyyādenti, tāva araññato ābhatattā taṁ sabbaṁ saṅghassa ca sakasakaācariyānañca",
  "tika-vin11t2:296_3": "ābhataṁ dantakaṭṭhaṁ tesameva ca dantakaṭṭhahārakānaṁ sāmaṇerānaṁ santakaṁ hotīti atthayojanā.",
  "tika-vin11t2:297_0": "181.Tasmāti yasmā tesameva sāmaṇerānaṁ santakaṁ hoti, tasmā. Taṁ araññato ābhataṁ",
  "tika-vin11t2:297_1": "dantakaṭṭhañca saṅghassa garubhaṇḍañca dantakaṭṭhanti sambandho. Saṅghikāya bhūmiyaṁ",
  "tika-vin11t2:297_2": "uppannaṁ saṅghena rakkhitagopitattā garubhaṇḍabhūtaṁ dantakaṭṭhañcāti vuttaṁ hoti.",
  "tika-vin11t2:297_3": "Gaṇhantassa cāti adhikaca-kārena ihāvuttassa aṭṭhakathāgatassa gaṇapuggalagihiparibaddha",
  "tika-vin11t2:297_4": "ārāmuyyānasañjātachinnāchinnarakkhitagopitadantakaṭṭhassa samuccitattā tañca theyyacittena",
  "tika-vin11t2:297_5": "gaṇhantassa avahaṭadantakaṭṭhassa agghavasena āpattiyo vattabbāti ayamattho dīpito hoti.",
  "tika-vin11t2:298": "182.Tehi dantakaṭṭhahārakehi sāmaṇerehi. Niyyāditanti mahāsaṅghassa paṭipāditaṁ.",
  "tika-vin11t2:299_0": "183. Saṅghikakālato paṭṭhāya theyyacittena gaṇhatopi avahārābhāve kāraṇaṁ dassetumāha",
  "tika-vin11t2:299_1": "“arakkhattā”tiādi. Tattha arakkhattāti saṅghikabhāvena laddhepi rakkhitagopitadantakaṭṭhe",
  "tika-vin11t2:299_2": "viya saṅghena katārakkhāyābhāvā. Yathāvuḍḍhamabhājetabbatoti saṅghikattassāpi sato",
  "tika-vin11t2:299_3": "yathāvuḍḍhaṁ paṭipāṭimanatikkamma bhājetabbaphalapupphādīnaṁ viya bhājetabbatābhāvato.",
  "tika-vin11t2:299_4": "Sabbasādhāraṇattā cāti saṅghapariyāpannānaṁ sabbesameva sādhāraṇattā.",
  "tika-vin11t2:300_0": "Idanti saṅghassa niyyāditadantakaṭṭhaṁ. Aññaṁ viyāti aññaṁ gaṇapuggalādisantakaṁ",
  "tika-vin11t2:300_1": "rakkhitagopitadantakaṭṭhaṁ viya. Evaṁ corikāya gaṇhato avahārābhāve kāraṇena sādhitepi",
  "tika-vin11t2:300_2": "theyyacittena sakaparikkhārampi gaṇhato dukkaṭassa vuttattā tathā gaṇhanto dukkaṭā",
  "tika-vin11t2:300_3": "na muccatīti daṭṭhabbaṁ. Vattaṁ pana jānitabbaṁ – saṅghikadantakaṭṭhaṁ gaṇhantena",
  "tika-vin11t2:300_4": "padhānagharādīsu pavisitvā cirena osarantena bahi vītināmetabbadivase gaṇetvā taṁpamāṇena",
  "tika-vin11t2:300_5": "gahetabbaṁ, maggaṁ gacchantena ekaṁ dve dantakaṭṭhāni thavikāya pakkhipitvā gantabbaṁ,",
  "tika-vin11t2:300_6": "tattheva vasantena divase khāditabbadantakaṭṭhaṁ gahetabbanti.",
  "tika-vin11t2:301": "Dantakaṭṭhakathāvaṇṇanā.",
  "tika-vin11t2:302_0": "184.“Aggiṁvā detī”tiādīsu “rukkhe”ti pakaraṇato labbhati “rukkho vinassatī”ti vakkhamānattā,",
  "tika-vin11t2:302_1": "rukkho ca “vanappati nāma yo manussānaṁ pariggahito hoti rukkho paribhogo”ti pāḷiyaṁ",
  "tika-vin11t2:302_2": "āgatattā ca aṭṭhakathāya ca vuttanayena ambalabujapanasādiko manussānaṁ paribhogāraho",
  "tika-vin11t2:302_3": "manussāyatto rakkhitagopitoyeva gahetabbo. Aggiṁ vā detīti corikāya aggiṁ ālimpeti",
  "tika-vin11t2:302_4": "vā. Satthena rukkhe samantato ākoṭetīti vāsipharasuādisatthena rukkhatacaṁ chindanto",
  "tika-vin11t2:302_5": "samantato āvāṭaṁ dasseti. Maṇḍūkakaṇṭakanāmakaṁ visaṁ vā rukkhe ākoṭetīti corikāya",
  "tika-vin11t2:302_6": "rukkhaṁ nāsetukāmo rukkhe maṇḍūkakaṇṭakanāmakaṁ visaṁ paveseti.",
  "tika-vin11t2:303_0": "185.Yena vā tena vāti yathāvuttena vā avuttena vā yena kenaci upāyena. Rukkho vinassatīti",
  "tika-vin11t2:303_1": "aggiṁ datvā jhāpito dhaññakalāpo viya, telakumbhī viya ca vināva ṭhānācāvanena yathāṭṭhitamevanassati.",
  "tika-vin11t2:303_2": "“Ḍayhatī”ti idaṁ “aggiṁ detī”ti idaṁ sandhāya vuttaṁ. Vinassatīti maṇḍūkakaṇṭakākoṭanādiavasesapayogaṁ",
  "tika-vin11t2:303_3": "sandhāya vuttanti daṭṭhabbaṁ “theyyacitto chindati, pahāre pahāre āpatti dukkaṭassa,",
  "tika-vin11t2:303_4": "ekaṁ pahāraṁ anāgate āpatti thullaccayassa, tasmiṁ pahāre āgate āpatti pārājikassā”ti",
  "tika-vin11t2:303_5": "ṭhānācāvanena pārājikassa āgatattā. Pakāsitanti ettha “aṭṭhakathāya”nti labbhati.",
  "tika-vin11t2:303_6": "Pāṭhāgataṁ pārājikaṁ pana pārisesato ca sūcīyatīti tabbācakassa vā saṅgāhakassa vā",
  "tika-vin11t2:303_7": "vacanassa ihāvijjamānattā tattha vinicchayo pāsaṁsikopi ihāvutto.",
  "tika-vin11t2:304": "Vanappatikathāvaṇṇanā.",
  "tika-vin11t2:305_0": "186-7. “Haraṇakaṁ nāma aññassa haraṇakaṁ bhaṇḍaṁ. Theyyacitto āmasati, āpatti dukkaṭassa.",
  "tika-vin11t2:305_1": "Phandāpeti, āpatti thullaccayassa. Ṭhānā cāveti, āpatti pārājikassā”ti vuttaharaṇakaniddese",
  "tika-vin11t2:305_2": "“ṭhānā cāveti, āpatti pārājikassā”ti pāṭhe “ṭhāna”nti gahitasīsādiṭṭhānappabhedavasena",
  "tika-vin11t2:305_3": "aṭṭhakathāya āgatavinicchayaṁ dassetumāha “chinditvā mocetvā gaṇhato”ti. Kiriyānaṁ",
  "tika-vin11t2:305_4": "sakammakattā “alaṅkāra”nti pāṭhaseso. Chinditvāti gīveyyakādiṁ. Mocetvāti kaṇṇapiḷandhanādiṁ.",
  "tika-vin11t2:306_0": "Sīsādīhimocitamattasminti etthāpi visesitabbadassanatthaṁ “alaṅkārasmi”nti tameva",
  "tika-vin11t2:306_1": "bhummekavacanantavasena gahetabbaṁ. Ākaḍḍhanavikaḍḍhananti ettha abhimukhaṁ kaḍḍhanaṁ",
  "tika-vin11t2:306_2": "ākaḍḍhananti katvā attano samīpamāviñchanaṁ ākaḍḍhanaṁ, viparītaṁ kaḍḍhanaṁ vikaḍḍhananti",
  "tika-vin11t2:306_3": "katvā tabbiparītaṁ vikaḍḍhanaṁ.",
  "tika-vin11t2:307_0": "188-9.Valayanti avaṅkaṁ maṭṭhahatthūpagaṁ. Kaṭakampi vāti anekavaṅke yojetvā bubbuḷādīni",
  "tika-vin11t2:307_1": "dassetvā vā adassetvā vā kataṁ hatthūpagaṁ. Aggabāhunti kapparato paṭṭhāya aggahatthaṁ.",
  "tika-vin11t2:307_2": "Aparāparaṁ cāretīti ito cito ca sañcāreti. “Sāretī”ti vā pāṭho, soyeva attho. Taṁ",
  "tika-vin11t2:307_3": "valayaṁ vā kaṭakaṁ vā. Ākāsagataṁ karotīti sabbadisāhi yathā hatthaṁ na phusati,",
  "tika-vin11t2:307_4": "tathā ākāsagataṁ karoti. Nidhivalayassa pavesitarukkhamūle sabbadisāhi aphusantaṁ",
  "tika-vin11t2:307_5": "ākāsagatakaraṇe pārājikaṁ hoti, idha “rakkhatī”ti kasmā vuttanti āha “saviññāṇakato”tiādi.",
  "tika-vin11t2:307_6": "Idanti valayaṁ kaṭakañca.",
  "tika-vin11t2:308_0": "190.“Nivatthaṁ vattha”nti iminā cīvarampi gayhati. Parassa vatthasāmikassa. Paropīti",
  "tika-vin11t2:308_1": "vatthasāmikopi. Tanti corena acchijjamānaṁ attanā nivatthavatthaṁ. Lajjāya sahasā",
  "tika-vin11t2:308_2": "na muñcatīti lajjāya sīghataraṁ na pariccajati.",
  "tika-vin11t2:309": "191. Coropi ākaḍḍhati, so paropi ākaḍḍhatīti yojanā. So paro corato añño, vatthasāmikoti attho. Parassāti vatthasāmikassa.",
  "tika-vin11t2:310_0": "192. “Ṭhānā cāveyyā”ti pāṭhe ṭhāna-saddena saṅgahitasīsādiṭṭhānato harīyateti haraṇakanti",
  "tika-vin11t2:310_1": "vuttālaṅkārādibhaṇḍassa cāvanena pārājikaṁ dassetvā idāni tadeva haraṇakaṁ hārakena",
  "tika-vin11t2:310_2": "saha harantassa hārakassa ṭhitaṭṭhānato apanayanena ṭhānācāvanañca “ṭhānā cāveyyā”ti",
  "tika-vin11t2:310_3": "imināva saṅgayhatīti tatthāpi vinicchayaṁ dassetumāha “sabhaṇḍahāraka”ntiādi. Bhaṇḍaṁ",
  "tika-vin11t2:310_4": "harati netīti bhaṇḍahārako, purisādiko, tena sahāti sabhaṇḍahārakaṁ, alaṅkāravatthādīni",
  "tika-vin11t2:310_5": "ādāya gacchantehi itthipurisādipāṇehi saheva. Bhaṇḍanti tehi hariyamānattā haraṇakasaṅkhātavatthābharaṇādibhaṇḍaṁ.",
  "tika-vin11t2:310_6": "Nentassāti “nento assā”ti padacchedo. Nentoti ṭhitaṭṭhānato cāvetvā attanā icchitadisābhimukhaṁ",
  "tika-vin11t2:310_7": "pāpento. Assa paṭhame pāde atikkante thullaccayaṁ āpajjitvāti pāṭhasesayojanā. Assāti",
  "tika-vin11t2:310_8": "imassa bhaṇḍahārakassa. Paṭhamapāde atikkante attanā paṭhamaṁ gantabbadisato corassābhimatadisaṁ",
  "tika-vin11t2:310_9": "gate thullaccayaṁ āpajjitvā dutiye atikkante cuto siyāti yojanā.",
  "tika-vin11t2:311_0": "193. Theyyacetano sace tajjetvā parassa hatthato bhaṇḍaṁ pātāpeti, parassa hatthato",
  "tika-vin11t2:311_1": "bhaṇḍe muttamatte tajjetvā pātāpakassa parājayoti yojanā. Bhaṇḍe muttamatteti bhaṇḍe",
  "tika-vin11t2:311_2": "hatthato kesaggamattampi muttakkhaṇe.",
  "tika-vin11t2:312_0": "194.Athāpīti atha vā. Parikappetvā pātāpeti vāti ettha “yaṁ mayhaṁ ruccati, taṁ gaṇhissāmī”ti",
  "tika-vin11t2:312_1": "vā “evarūpaṁ ce hoti, gaṇhissāmī”ti visesetvā vā parikappetvā tajjetvā pāteti, dukkaṭaṁ.",
  "tika-vin11t2:312_2": "Evaṁ pātitaṁ bhaṇḍaṁ tassa corassa āmasane dukkaṭaṁ vuttanti yojanā.",
  "tika-vin11t2:313_0": "195.Yathāvatthunti bhaṇḍassa agghānurūpaṁ, thullaccayaṁ hotīti adhippāyo. Chaḍḍitepīti",
  "tika-vin11t2:313_1": "tassa corabhāvaṁ jānitvā bhītatasitena attanā nīyamāne bhaṇḍe chaḍḍitepi sati. Teneva",
  "tika-vin11t2:313_2": "ṭhānācāvanaṁ kārāpitanti pārājikanti na gahetabbanti āha “na doso”ti. “Tiṭṭha tiṭṭhā”ti",
  "tika-vin11t2:313_3": "vutte pana uttasitvā chaḍḍanaṁ tassa āṇattiyā vinā hotīti tattha tassa anāpattīti",
  "tika-vin11t2:313_4": "adhippāyo. Tathā vadato pana adinnādānapubbapayogattā dukkaṭameva.",
  "tika-vin11t2:314_0": "196.Tanti taṁ chaḍḍitaṁ bhaṇḍaṁ. Taduddhāreti tassa chaḍḍitassa bhaṇḍassa uddhāre",
  "tika-vin11t2:314_1": "pārājikaṁ. Pārājikaṁ kadā siyāti āha “sāmike sālaye gate”ti. Nirālayaṁ chaḍḍitaṁ",
  "tika-vin11t2:314_2": "pana gaṇhato asati theyyacitte na dosoti byatirekato dasseti.",
  "tika-vin11t2:315_0": "197. Sāmikassa sālayakāle gaṇhantassāpi pārājikābhāvappakāraṁ dassetumāha “gaṇhato”ti.",
  "tika-vin11t2:315_1": "Pubbagāthāya “ta”nti idhānuvattate. Sakasaññāyagaṇhatoti “tiṭṭha tiṭṭhā”ti vacanato",
  "tika-vin11t2:315_2": "uttasitvā sālayaṁ chaḍḍitaṁ taṁ vatthuṁ sakasaññāya gaṇhantassa. Gahaṇeti sakasaññāya",
  "tika-vin11t2:315_3": "gahaṇahetu, sakasaññāya gahitabhaṇḍaṁ attano gahaṇakāraṇā bhikkhuṁ avahārāpattito",
  "tika-vin11t2:315_4": "rakkhatīti adhippāyo. Tenāha “gahaṇe pana rakkhatī”ti. Bhaṇḍadeyyaṁ pana hotīti yojanā.",
  "tika-vin11t2:315_5": "“Tathā”ti iminā gahaṇe rakkhatīti atidisati.",
  "tika-vin11t2:316_0": "198-9.Dhuranikkhepaṁ katvāti “mayhaṁ kimetena bhaṇḍena, jīvitarakkhanameva varatara”nti",
  "tika-vin11t2:316_1": "nirālayo hutvā. Tenāha “bhīto corā palāyatī”ti. Corāti ettha ca hetumhi nissakkaṁ.",
  "tika-vin11t2:316_2": "Gaṇhatoti ettha “ta”nti pāṭhaseso, tathā chaḍḍitaṁ taṁ bhaṇḍanti attho. Uddhāre dukkaṭanti",
  "tika-vin11t2:316_3": "vatthumhi anavajjepi theyyacittavasena dukkaṭaṁ hoti, asati theyyacitte dukkaṭampi",
  "tika-vin11t2:316_4": "na hotīti vuttaṁ hoti. Āharāpenteti ettha bhāvalakkhaṇe bhummaṁ, tasmiṁ bhaṇḍasāmini",
  "tika-vin11t2:316_5": "āharāpente satīti attho.",
  "tika-vin11t2:317": "200. Nirālayena chaḍḍitavatthuno gahaṇe bhaṇḍadeyyañca adentassa parājayo ca kasmāti āha “tassā”tiādi. Aññāsūti mahāpaccariyādīsu itarāsu aṭṭhakathāsu.",
  "tika-vin11t2:318": "Haraṇakakathāvaṇṇanā.",
  "tika-vin11t2:319_0": "201. Upanidhikathāya “na gaṇhāmī”ti sampajānamusāvādaṁ bhāsatoti yojanā. Yena kenaci",
  "tika-vin11t2:319_1": "rahasi “idaṁ mayhaṁ bhaṇḍaṁ paṭisāmetvā dehī”ti niyyāditaṁ bhaṇḍaṁ pacchā sāmikena",
  "tika-vin11t2:319_2": "“dehi me taṁ bhaṇḍa”nti vutte accantamupagantuṁ “nāhaṁ gaṇhāmī”ti sampajānamusāvādaṁ",
  "tika-vin11t2:319_3": "bhāsatoti attho. Gaṇhāmīti aggahesiṁ. Accantā heso atīte vattamānappayogoyaṁ. “Sampajānamusāvāde",
  "tika-vin11t2:319_4": "pācittiya”nti imassa sikkhāpadassa visaye kasmā dukkaṭaṁ vuttanti āha “adinnādānapubbakattā”tiādi.",
  "tika-vin11t2:319_5": "Tattha adinnādānapubbakattāti adinnādānassa sahapayogavasena pubbaṅgamattā, na pubbapayogattā.",
  "tika-vin11t2:319_6": "Na hi adinnādānassa pubbapayoge pācittiyaṭṭhāne dukkaṭamatthīti. Tenevāha aṭṭhakathāyaṁ",
  "tika-vin11t2:319_7": "“adinnādānassa payogattā”ti.",
  "tika-vin11t2:320": "202.Etassāti etassa samīpe. Kiṁ nu dassatīti dassati kiṁ nu. Vimatuppādeti hetumhi bhummaṁ. Tassāti yassa bhikkhuno santike upanikkhittaṁ, tassa.",
  "tika-vin11t2:321_0": "203.Tasminti yasmiṁ upanikkhittaṁ, tasmiṁ bhikkhumhi. Dāne nirussāheti attani nikkhittassa",
  "tika-vin11t2:321_1": "bhaṇḍassa sāmikassa dānavisaye ussāharahite sati, “na dāni taṁ dassāmī”ti dhuranikkhepe",
  "tika-vin11t2:321_2": "kateti adhippāyo. Tenevāha “ubhinnaṁ dhuranikkhepe”ti. Paroti bhaṇḍasāmiko. Dhuranti",
  "tika-vin11t2:321_3": "“yena kenaci ākārena gaṇhissāmī”ti ussāhaṁ. Nikkhipeti nikkhipeyya.",
  "tika-vin11t2:322_0": "204.Cittenādātukāmovāti ettha “yo tassā”ti pāṭhaseso. Ceti api-saddatthe. Yo coro",
  "tika-vin11t2:322_1": "cittena adātukāmova, tassa corassa “dassāmī”ti mukhena vadatopīti yojanā. Atha vā",
  "tika-vin11t2:322_2": "adātukāmoti ettha “hutvā”ti pāṭhaseso. Ceti vuttattho. Evāti “parājayo”ti iminā yujjati.",
  "tika-vin11t2:322_3": "Cittena adātukāmo hutvā mukhena “dassāmī”ti vadatopi sāmino dhuranikkhepe sati parājayo hotevāti yojanā.",
  "tika-vin11t2:323": "Upanidhikathāvaṇṇanā.",
  "tika-vin11t2:324_0": "205.Suṅkaghātassāti “suṅkaghātaṁ nāma raññā ṭhapitaṁ hoti pabbatakhaṇḍe vā nadītitthe",
  "tika-vin11t2:324_1": "vā gāmadvāre vā”ti pāḷiyaṁ āgatassa “suṅkaṁ tato hananti…pe… vināsentī”ti aṭṭhakathāyaṁ",
  "tika-vin11t2:324_2": "niruttassa “ito paṭṭhāya nīyamāne bhaṇḍe ettakato ettakaṁ rājabhāgaṁ gahetabba”nti",
  "tika-vin11t2:324_3": "rājādīhi taṁtaṁpadesasāmikehi niyamitassa pabbatakhaṇḍādiṭṭhānassa. Bahīti suṅkagahaṇatthāya",
  "tika-vin11t2:324_4": "parikappitasīmato bahi. Pātetīti ettha “theyyacitto”ti pakaraṇato labbhati. “Rājārahaṁ",
  "tika-vin11t2:324_5": "bhaṇḍa”nti pāṭhaseso. Yato kutoci bhaṇḍato pañcamāsakaṁ vā atirekapañcamāsakaṁ vā",
  "tika-vin11t2:324_6": "agghanako bhāgo rājādidesasāmikassa dātabbo hoti, tādisaṁ bhaṇḍaṁ theyyacitto yathā",
  "tika-vin11t2:324_7": "bahi patati, evaṁ khipatīti attho. Dhuvaṁ patatīti etthāpi “ta”nti pāṭhaseso, “bhaṇḍa”nti",
  "tika-vin11t2:324_8": "pakaraṇato labbhati. Yathā khittaṁ taṁ bhaṇḍaṁ ekantena bahi patatīti. Hatthato muttamatte tasmiṁ bhaṇḍe.",
  "tika-vin11t2:325_0": "206. “Dhuvaṁ patatī”ti ettha byatirekaṁ dassetumāha “taṁ rukkhe”tiādi. Tanti theyyāya",
  "tika-vin11t2:325_1": "bahi pātetuṁ khittaṁ bhaṇḍaṁ paṭihataṁ hutvāti yojanā. Vātakkhittampi vāti pāṭho",
  "tika-vin11t2:325_2": "gahetabbo. “Vātakkhitto”ti liṅgavipallāso vā daṭṭhabbo.",
  "tika-vin11t2:326": "207.Pacchāti patitaṭṭhāne thokaṁ cirāyitvā, iminā thokampi cirāyitamatte payogasādhiyaṁ kāriyaṁ siddhamevāti pārājikassa kāraṇaṁ sampannamevāti dasseti. Tenāha “pārājikaṁ siyā”ti.",
  "tika-vin11t2:327_0": "208.“Ṭhatvā”tiādinā patitaṭṭhāne acirāyitvā gatepi tasmiṁ bahi patitaṭṭhānato itaratrāpi",
  "tika-vin11t2:327_1": "cirāyitena bahi pātanappayogena sādhiyaṁ kāriyaṁ siddhamevāti pārājikakāraṇassa siddhataṁ",
  "tika-vin11t2:327_2": "dasseti. Tenevāha “parājayo”ti. “Atiṭṭhamāna”ntiādinā yattha katthaci acirāyanena",
  "tika-vin11t2:327_3": "payogassa niratthakataṁ dasseti. Tenevāha “rakkhatī”ti.",
  "tika-vin11t2:328": "209.Tanti aṭṭhakathāvacanaṁ.",
  "tika-vin11t2:329_0": "210.Sayaṁ vā vaṭṭetīti anto ṭhito sayaṁ vā hatthena vā pādena vā yaṭṭhiyā vā bahisīmāya",
  "tika-vin11t2:329_1": "ninnaṭṭhānaṁ parivaṭṭeti. Aṭṭhatvāti pavaṭṭitamatte anto katthacipi aṭṭhatvā. Vaṭṭamānanti",
  "tika-vin11t2:329_2": "pavaṭṭantaṁ. Gatanti bahisīmaṁ kesaggamattaṭṭhānampi antosīmamatikkamamattaṁ.",
  "tika-vin11t2:330_0": "211. Taṁ bhaṇḍaṁ sace anto ṭhatvā ṭhatvā bahi gacchatīti yojanā. Yadi antosīmāya",
  "tika-vin11t2:330_1": "ṭhatvā ṭhatvā bahisīmaṁ gacchatīti attho. Rakkhatīti antosīmāya paṭhamagatinivattaneneva",
  "tika-vin11t2:330_2": "etassa bhikkhuno payogavegassa nivattattā, tato upari nivattanārahakāraṇassa aladdhabhāvena",
  "tika-vin11t2:330_3": "attanā ca gatattā tathā bahisīmappattaṁ taṁ bhaṇḍaṁ taṁmūlakapayojakaṁ bhikkhuṁ āpattiyā",
  "tika-vin11t2:330_4": "rakkhatīti adhippāyo. Suddhacittena ṭhapiteti “evaṁ ṭhapite vaṭṭitvā gamissatī”ti",
  "tika-vin11t2:330_5": "theyyacittena vinā “kevalaṁ ṭhapessāmī”ti cittena bahisīmābhimukhaṁ ninnaṭṭhānaṁ",
  "tika-vin11t2:330_6": "otāretvā ṭhapite. Sayaṁ vaṭṭatīti bhaṇḍaṁ sayameva ninnaṭṭhānaṁ ninnaṁ hutvā bahisīmaṁ",
  "tika-vin11t2:330_7": "ce pavaṭṭantaṁ gacchati. Vaṭṭatīti āpattiyā akaraṇato vaṭṭati.",
  "tika-vin11t2:331_0": "212.Gacchanteti corassa payogaṁ vinā attanāva gacchante. Tanti rājadeyyapañcamāsakaatirekapañcamāsakamattaṁ",
  "tika-vin11t2:331_1": "suṅkavantaṁ bhaṇḍaṁ. Nīhaṭepi nāvahāroti yojanā. Kevalaṁ theyyacittassa āpattiyā",
  "tika-vin11t2:331_2": "anaṅgabhāvato, yānādipayojakakāyavacīpayogassa abhāvato, bhaṇḍaṭṭhapitayānādino attanāva",
  "tika-vin11t2:331_3": "bahisīmappattattā, teneva bhaṇḍassāpi gatattā ca bhikkhuno avahāro natthīti attho.",
  "tika-vin11t2:332": "213.Payogena vināti corassa sakapayogamantarena. Avahāro na vijjatīti ettha yutti vuttanayāva.",
  "tika-vin11t2:333_0": "214.Maṇinti pādārahaṁ suṅkadātabbamaṇiratanaṁ, eteneva upalakkhaṇapadattā yaṁkiñci",
  "tika-vin11t2:333_1": "bhaṇḍaṁ saṅgahitameva. Pārājikaṁ siyāti yānassa attanā pājitattāti adhippāyo. Sīmātikkamaneti",
  "tika-vin11t2:333_2": "suṅkaggahaṇassa niyamitaṭṭhānātikkamane.",
  "tika-vin11t2:334_0": "215.Matanti “ettakabhaṇḍato ettakaṁ gahetabba”nti rājūhi anumataṁ. Seso kathāmaggoti",
  "tika-vin11t2:334_1": "“suṅkaṭṭhānaṁ patvā suṅkikesu niddāyamānesu, kīḷantesu, bahigatesu vā pariyesitvā",
  "tika-vin11t2:334_2": "adisvā gacchato na doso, bhaṇḍadeyyaṁ hotī”ti evamādiko vinicchayakathāmaggo. Araññaṭṭhakathāsamoti",
  "tika-vin11t2:334_3": "“yo cārakkhaṭṭhānaṁ patvā”tiādinā yathāvuttaaraññaṭṭhakathāya sadiso,",
  "tika-vin11t2:335": "“Kammaṭṭhānaṁ citte katvā;",
  "tika-vin11t2:336": "Cintento aññavihito;",
  "tika-vin11t2:337": "Suṅkaṭṭhānaṁ patvā gacche;",
  "tika-vin11t2:338": "Bhaṇḍadeyyaṁ hotevassā”ti. –",
  "tika-vin11t2:339": "Ādinā nayena vuccamānasadisoyeva. Teneva gatatthatāya idāni na vicārīyatīti adhippāyo.",
  "tika-vin11t2:340": "Suṅkaghātakathāvaṇṇanā.",
  "tika-vin11t2:341_0": "216. “Pāṇo nāma manussapāṇo vuccatī”ti pāḷito ca “tampi bhujissaṁ harantassa avahāro",
  "tika-vin11t2:341_1": "natthī”ti aṭṭhakathāvacanato ca paradāsamanussoyeva adhippetoti tameva dassetumāha",
  "tika-vin11t2:341_2": "“antojāta”ntiādi. Gehadāsiyā kucchimhi dāsassa jāto antojāto nāma, taṁ vā. Dhanena",
  "tika-vin11t2:341_3": "kīto dhanakkīto, taṁ vā. Dinnaṁ vā pana kenacīti mātulaayyakādīsu yena kenaci dāsaṁ",
  "tika-vin11t2:341_4": "katvā dinnaṁ vā. Dāsanti paccekaṁ sambandhanīyaṁ. Karamarānītaṁ vā dāsanti paravisayaṁ",
  "tika-vin11t2:341_5": "vilumpitvā ānetvā dāsabhāvāya gahitasaṅkhātaṁ karamarānītadāsaṁ vā. Harantassa parājayoti",
  "tika-vin11t2:341_6": "ettha “corikāya harissāmī”ti āmasane dukkaṭaṁ, phandāpane thullaccayaṁ āpajjitvā",
  "tika-vin11t2:341_7": "ṭhitaṭṭhānato kesaggamattampi atikkāmayato pārājikaṁ hotīti adhippāyo.",
  "tika-vin11t2:342": "217.Bhujissaṁ vāti yassa kassaci manussassa adāsabhūtaṁ. Mānusanti manussajātikaṁ sattaṁ. Āṭhapitanti upanikkhittaṁ.",
  "tika-vin11t2:343_0": "218.Tanti antojātādīsu dāsesu yaṁ kañci dāsaṁ. Palāyitukāmovāti palāpetukāmo nīharitukāmo.",
  "tika-vin11t2:343_1": "Atha vā taṁ dāsaṁ bhujehi ukkhipitvā ayaṁ palāyitukāmotipi attho gahetabbo. Bhujehīti",
  "tika-vin11t2:343_2": "ubhohi hatthehi. Taṁ ṭhitaṭṭhānatoti tassa ṭhitaṭṭhānaṁ taṁṭhitaṭṭhānaṁ, tato taṁṭhitaṭṭhānato,",
  "tika-vin11t2:343_3": "corena attanā ṭhitaṭṭhānatoti attho na gahetabboti dassetumevaṁ vuttaṁ. Kiñci saṅkāmetīti",
  "tika-vin11t2:343_4": "kesaggamattampi tato aññaṁ ṭhānaṁ pāpeti. Bhujehi vāti ettha vā-saddo vakkhamānapakārantarāpekkho,",
  "tika-vin11t2:343_5": "“saṅkāmeti vā”ti yojetabbaṁ.",
  "tika-vin11t2:344_0": "219.Tajjetvāti bhayakarena vacanena lesena, iṅgitena vā tāsetvā nentassa tassāti",
  "tika-vin11t2:344_1": "sambandho. Padavāratoti padavārena yuttā thullaccayādayo āpattiyo hontīti yojanā.",
  "tika-vin11t2:344_2": "Paṭhamapadavārayuttā thullaccayāpatti, dutiyapadavārayuttā pārājikāpatti hotīti attho.",
  "tika-vin11t2:345_0": "220.Hatthādīsūti ādi-saddena kesavatthādiṁ saṅgaṇhāti. Tanti dāsaṁ. Kaḍḍhatopīti",
  "tika-vin11t2:345_1": "ākaḍḍhatopi. Parājayoti “padavārato”ti anuvattamānattā paṭhamapadavāre thullaccayaṁ,",
  "tika-vin11t2:345_2": "dutiyapadavāre atikkante pārājikanti attho. Ayaṁ nayoti “padavārato yuttā thullaccayādayo",
  "tika-vin11t2:345_3": "āpattiyo hontī”ti vuttanayo.",
  "tika-vin11t2:346": "221.Vegasāvāti vegeneva, corassa vacanena kātabbavisesarahitena balavagamanavegenāti vuttaṁ hoti. Iminā anāpattibhāvassa kāraṇaṁ dasseti.",
  "tika-vin11t2:347": "222.Saṇikanti mandagatiyā. Vadatīti “gaccha, yāhi, palāyā”tiādikaṁ vacanaṁ katheti. Sopi cāti yo mandagatiyā gacchanto evaṁ vutto, sopi ca.",
  "tika-vin11t2:348_0": "223.Palāyitvāti sāmikaṁ pahāya gantvā. Aññanti sāmikāyattaṭṭhānato aññaṁ ṭhānaṁ.",
  "tika-vin11t2:348_1": "Sāpaṇaṁ vīthisannivesayuttaṁ nigamampi vā. Tatoti palāyitvā paviṭṭhagāmādito. Tanti",
  "tika-vin11t2:348_2": "palāyitvā paviṭṭhaṁ taṁ dāsaṁ.",
  "tika-vin11t2:349": "Pāṇakathāvaṇṇanā.",
  "tika-vin11t2:350": "224.Theyyāti theyyacittena. Sappakaraṇḍanti sappasayanapeḷaṁ. Yathāvatthunti thullaccayamāha. Ṭhānatoti sappapeḷāya ṭhitaṭṭhānato. Cāvaneti kesaggamattātikkame.",
  "tika-vin11t2:351": "225.Karaṇḍanti sappapeḷaṁ. Ugghāṭetvāti vivaritvā. Karaṇḍatalatoti antopeḷāya talato. Naṅguṭṭheti naṅguṭṭhapariyante.",
  "tika-vin11t2:352": "226.Ghaṁsitvāti peḷāpasse phusāpetvā. Sappakaraṇḍassa mukhavaṭṭitoti karaṇḍapuṭamukhavaṭṭito. Tassa naṅguṭṭhe muttamatteti yojanā.",
  "tika-vin11t2:353": "227.Nāmatoti nāmena, nāmaṁ vatvāti vuttaṁ hoti. Pakkosantassāti avhāyantassa. Tassāti pakkosakassa.",
  "tika-vin11t2:354": "228.Tathāti karaṇḍaṁ vivaritvā. Maṇḍūkamūsikānaṁ ravaṁ katvā nāmena pakkosantassāti yojanā. Vā-saddena lājāvikiraṇaaccharapahārādikaṁ saṅgaṇhāti.",
  "tika-vin11t2:355_0": "229.Mukhanti sappakaraṇḍassa mukhaṁ. Evameva ca karontassāti maṇḍūkasaññaṁ, mūsikasaññaṁ",
  "tika-vin11t2:355_1": "katvā vā lājā vikiritvā vā accharaṁ paharitvā vā nāmaṁ vatvā pakkosantassa. Yena",
  "tika-vin11t2:355_2": "kenacīti vuttanīhārato yena vā tena vā.",
  "tika-vin11t2:356": "230.Na pakkosati ceti yathāvuttanayena yojetvā nāmaṁ vatvā na pakkosati. Tassāti karaṇḍamukhavivarakassa bhikkhussa.",
  "tika-vin11t2:357": "Apadakathāvaṇṇanā.",
  "tika-vin11t2:358": "231.Hatthinti hatthimhi, bhummatthe eva upayogavacanaṁ.",
  "tika-vin11t2:359_0": "232.Sālāyanti hatthisālāyaṁ. Vasati etthāti vatthu, rājāgāraṁ, tassa anto antovatthu,",
  "tika-vin11t2:359_1": "antorājagehanti attho. Aṅgaṇeti antorājaṅgaṇe. Pi-saddo “antonagare”ti avuttampi",
  "tika-vin11t2:359_2": "sampiṇḍeti. Vatthu cāti ca-saddena aṅgaṇaṁ samuccinoti. Sakalaṁ aṅgaṇaṁ ṭhānanti",
  "tika-vin11t2:359_3": "hatthino vicaraṇayoggaṁ aṅgaṇaṭṭhānaṁ sandhāyāha, sakalasālāti gahetabbaṁ.",
  "tika-vin11t2:360_0": "233.Abaddhassāti yathāvuttasālārājavatthaṅgaṇāpekkhāya vuttaṁ. Abaddhassa hi hatthino",
  "tika-vin11t2:360_1": "sakalasālādayo ṭhānaṁ, tadatikkame ṭhānācāvanaṁ hotīti attho. Hīti avadhāraṇe vā.",
  "tika-vin11t2:360_2": "“Baddhassa hī”ti yojanāya visesatthova daṭṭhabbo, baddhassa panāti vuttaṁ hoti. Baddhassa",
  "tika-vin11t2:360_3": "panāti sālādīsu sannihitassa pana. Ṭhitaṭṭhānañcāti sālādīsu ṭhitaṭṭhānañca, catūhi",
  "tika-vin11t2:360_4": "pādehi akkantaṭṭhānanti vuttaṁ hoti. Bandhanañcāti gīvāya vā pacchā pādadvayabandhanavalaye",
  "tika-vin11t2:360_5": "vā ubhayattha vā bandhanaṭṭhānañca. Tasmāti yasmā ṭhitaṭṭhānañca bandhanañca ṭhānanti",
  "tika-vin11t2:360_6": "cha vā pañca vā ṭhānāni labbhanti, tasmā. Tesaṁ ṭhānānaṁ. Kārayeti ettha “āpatti”nti",
  "tika-vin11t2:360_7": "sāmatthiyā labbhatīti. Haratoti hatthisālādito corikāya harantassa. Kārayeti āmasane",
  "tika-vin11t2:360_8": "dukkaṭaṁ, ṭhānabhedagaṇanāya yāva pacchimaṭṭhānā purimesu thullaccayāni, antimaṭṭhānā",
  "tika-vin11t2:360_9": "kesaggamattampi cāvane pārājikaṁ kāreyyāti attho.",
  "tika-vin11t2:361": "234.Ṭhitaṭṭhānanti catūhi pādehi akkantaṭṭhānaṁ, idañca abaddhahatthiṁ sandhāya vuttaṁ. Baddhassa vinicchayo sālādīsu baddhassa vuttavinicchayasadisoti gatatthatāya na vutto.",
  "tika-vin11t2:362": "235.Ekaṁ ṭhānanti sayitaṭṭhānamattaṁ. Tasminti gaje. Tassāti bhikkhussa. Turaṅgamahisādīsu dvipade ca bahuppade ca.",
  "tika-vin11t2:363_0": "236. Eseva nayo ñeyyo, vattabbaṁ kiñcipi natthīti yojanā. Tattha turaṅgā assā. Mahisā",
  "tika-vin11t2:363_1": "lulāyā. Ādi-saddena gogadrabhaoṭṭhādicatuppadānaṁ saṅgaho. Natthi kiñcipi vattabbanti",
  "tika-vin11t2:363_2": "assasālārājāgāraṅgaṇabahinagarādīsu abandhitasayanaassādīnaṁ ṭhānabhedo yathāvuttasadisattā na vutto.",
  "tika-vin11t2:364_0": "Bandhitvā ṭhapitaassassa pana sace so catūsu pādesu baddho hoti, bandhanānaṁ, khurānañca",
  "tika-vin11t2:364_1": "gaṇanāya aṭṭha ṭhānāni, sace mukhe ca baddho hoti, nava ṭhānāni, mukheyeva baddho,",
  "tika-vin11t2:364_2": "pañca ṭhānānīti ṭhānabhedo ca tatheva sasamigasūkarādicatuppadesu bandhitvā ṭhapitesu",
  "tika-vin11t2:364_3": "baddhabaddhaṭṭhānehi saha catūhi pādehi akkantaṭṭhānavasena labbhamāno ṭhānabhedo",
  "tika-vin11t2:364_4": "ca gomahisesu baddhesu evameva labbhamāno ṭhānabhedo ca vajādīsu padesesu pavesitesu",
  "tika-vin11t2:364_5": "dvāresu rukkhasūciyo apanetvā vā anapanetvā vā nāmaṁ vatvā vā avatvā vā pakkosantassa,",
  "tika-vin11t2:364_6": "sākhābhaṅgatiṇādīni dassetvā pakkositvā vā apakkositvā vā palobhentassa tāsetvā nikkhamantassa",
  "tika-vin11t2:364_7": "sappakaraṇḍake sappassa vuttanayena labbhamāno viseso ca netabbo. Iha sabbattha ṭhānabhedesu",
  "tika-vin11t2:364_8": "bahukesupi upantaṭṭhānesu thullaccayaṁ, antaṭṭhāne pārājikaṁ vuttasadisanti imassa",
  "tika-vin11t2:364_9": "sabbassa vinicchayassa “eseva nayo”ti imināva gatattā, āhaṭato aviññāyamānassa kassaci",
  "tika-vin11t2:364_10": "visesassābhāvā ca vuttaṁ “natthi kiñcipi vattabba”nti.",
  "tika-vin11t2:365_0": "Dvipadepīti “dvipadaṁ nāma manussā pakkhajātā”ti pāḷiyaṁ vuttā manussā ca mayūrādilomapakkhā",
  "tika-vin11t2:365_1": "ca vagguliādicammapakkhā ca bhamarādiaṭṭhipakkhā cāti evamādike satte ca. Bahuppadeti",
  "tika-vin11t2:365_2": "“bahuppadaṁ nāma vicchikā satapadī uccāliṅgapāṇakā”ti pāḷiyaṁ vuttabahuppadasatte cāti attho.",
  "tika-vin11t2:366_0": "Ettāvatā pāpabhikkhūnaṁ lesokāsapidahanatthaṁ padabhājane vuttabhūmaṭṭhāditiṁsavinicchayamātikākathāsu",
  "tika-vin11t2:366_1": "pañcavīsati mātikākathā dassetvā avasiṭṭhāsu pañcamātikākathāsu saṁvidāvahāro, saṅketakammaṁ,",
  "tika-vin11t2:366_2": "nimittakammanti mātikattayakathā paṭhamameva adinnādānavinicchayasambhārabhūtānaṁ",
  "tika-vin11t2:366_3": "pañcavīsatiyā avahārānaṁ dassanaṭṭhāne ṭhatvā –",
  "tika-vin11t2:367": "“Pubbasahapayogo ca, saṁvidāharaṇampi ca;",
  "tika-vin11t2:368": "Saṅketakammaṁ nemittaṁ, pubbayogādipañcaka”nti. –",
  "tika-vin11t2:369_0": "Iminā saṅgahitāti taṁ pahāya avasese ocarako, oṇirakkhakoti kathādvaye ocaraṇakakathāya",
  "tika-vin11t2:369_1": "āṇattikappayogattā, tañca oṇirakkhakena kariyamānaṁ ṭhānācāvanaṁ sāhatthikena vā",
  "tika-vin11t2:369_2": "āṇattikena vā payogena hotīti tassāpi “sāhatthāṇattiko cevā”ti sāhatthikapañcake",
  "tika-vin11t2:369_3": "paṭhamameva saṅgahitattā ca thalaṭṭhavehāsaṭṭhakathādīsu saṅgahitattā ca tañca dvayaṁ",
  "tika-vin11t2:369_4": "na vuttanti veditabbaṁ.",
  "tika-vin11t2:370_0": "Tattha “ocarako nāma bhaṇḍaṁ ocaritvā ācikkhatī”ti pāḷiyaṁ vutto corāpanapuriso “ocarako”ti",
  "tika-vin11t2:370_1": "veditabbo. Ocaratīti ocarako, tattha tattha gantvā anto anupavisatīti vuttaṁ hotīti.",
  "tika-vin11t2:370_2": "“Oṇirakkho nāma āhaṭaṁ bhaṇḍaṁ gopento”ti pāḷiyaṁ vutto muhuttaṁ attani ṭhapitassa",
  "tika-vin11t2:370_3": "parabhaṇḍassa rakkhako “oṇirakkho”ti veditabbo. Oṇitaṁ rakkhatīti oṇirakkho, yo parena",
  "tika-vin11t2:370_4": "attano vasanaṭṭhāne ābhataṁ bhaṇḍaṁ “idaṁ tāva bhante muhuttaṁ oloketha, yāvāhaṁ",
  "tika-vin11t2:370_5": "idaṁ nāma kiccaṁ katvā āgacchāmī”ti vutto rakkhati, tassetaṁ adhivacanaṁ.",
  "tika-vin11t2:371": "Dvicatubahuppadakathāvaṇṇanā.",
  "tika-vin11t2:372_0": "237. “Pañcahi ākārehi adinnaṁ ādiyantassa āpatti pārājikassā”tiādinā nayena pāḷiyaṁ",
  "tika-vin11t2:372_1": "āgatāni pañcaṅgāni saṅgahetumāha “paresa”ntiādi. Tattha “paresaṁ santakaṁ dhana”nti",
  "tika-vin11t2:372_2": "iminā paramanussasantakatā, “paresanti vijānitvā”ti iminā parāyattabhāvassa jānanaṁ,",
  "tika-vin11t2:372_3": "“garuka”nti iminā pādaṁ vā atirekapādaṁ vā agghanakatā, “theyyacittenā”ti iminā theyyacittatā,",
  "tika-vin11t2:372_4": "“ṭhānā cāvetī”ti iminā pañcavīsatiyā avahārānaṁ aññatarassa samaṅgitāti evamettha",
  "tika-vin11t2:372_5": "pañcaṅgasaṅgaho veditabbo.",
  "tika-vin11t2:373_0": "238. Ettāvatā tiṁsamātikākathāvinicchayaṁ saṅgahetvā idāni “anāpatti sasaññissa vissāsaggāhe",
  "tika-vin11t2:373_1": "tāvakālike petapariggahe tiracchānagatapariggahe paṁsukūlasaññissā”tiādinā nayena",
  "tika-vin11t2:373_2": "pāḷiyaṁ āgataṁ anāpattivāraṁ saṅgahetumāha “anāpattī”tiādi. Tattha sasaññissāti parasantakampi",
  "tika-vin11t2:373_3": "“sasantaka”nti suddhasaññāya gaṇhantassa anāpattīti sabbattha yojetabbaṁ. Evaṁ gahitaṁ",
  "tika-vin11t2:373_4": "sāmikehi disvā yācite adentassa ubhinnaṁ dhuranikkhepena pārājikaṁ.",
  "tika-vin11t2:374_0": "Tiracchānapariggaheti tiracchānehi pariggahitavatthumhi. Sacepi hi nāgagaruḷamāṇavakamāṇavikāpi",
  "tika-vin11t2:374_1": "manussavesena āpaṇaṁ pasāretvā nisinnā honti, bhikkhu ca theyyacittena tesaṁ santakaṁ",
  "tika-vin11t2:374_2": "gaṇhāti, anāpattīti vuttaṁ hoti. Sīhabyagghadīpipabhutīhi vāḷamigehi gahitagocaraṁ",
  "tika-vin11t2:374_3": "paṭhamaṁ mocāpentassa taṁ muñcitvā attanopi hiṁsanato thokaṁ khāyite vārentassa doso",
  "tika-vin11t2:374_4": "natthi. Senādīsu tiracchānesu yena kenaci gahitaṁ gocaraṁ mocāpetuṁ vaṭṭati. Vuttañhetaṁ",
  "tika-vin11t2:374_5": "aṭṭhakathāyaṁ “senādayopi āmisaṁ gahetvā gacchante pātāpetvā gaṇhituṁ vaṭṭatī”ti.",
  "tika-vin11t2:374_6": "Evameva dhammanideḍḍubhādīhi gahitamaṇḍūkādayo jīvitarakkhanatthāya mocāpetuṁ vaṭṭatīti veditabbaṁ.",
  "tika-vin11t2:375_0": "Tāvakālikaggāheti “paṭikarissāmī”ti tāvakālikaṁ gaṇhantassa evaṁ gahitaṁ sace bhaṇḍasāmiko",
  "tika-vin11t2:375_1": "puggalo vā gaṇo vā “tumheva gaṇhathā”ti anujāneyya, vaṭṭati. Nānujāneyya, na gaṇheyya,",
  "tika-vin11t2:375_2": "dātabbaṁ. Adentassa ubhinnaṁ dhuranikkhepena pārājikaṁ. “Saṅghasantakaṁ pana paṭidātumeva",
  "tika-vin11t2:375_3": "vaṭṭatī”ti aṭṭhakathāyaṁ vuttaṁ.",
  "tika-vin11t2:376_0": "Vissāsaggāheti “anujānāmi bhikkhave pañcahaṅgehi samannāgatassa vissāsaṁ gahetuṁ,",
  "tika-vin11t2:376_1": "sandiṭṭho ca hoti, sambhatto ca, ālapito ca, jīvati ca, gahite ca attamano hotī”ti",
  "tika-vin11t2:376_2": "pāḷiyaṁ āgataṁ pañcahaṅgehi samannāgatassa santakaṁ vissāsena gaṇhantassa gahaṇe",
  "tika-vin11t2:376_3": "vinicchayo yathāvuttasuttavaṇṇanāyaṁ veditabbo. Yathāha samantapāsādikāyaṁ –",
  "tika-vin11t2:377_0": "Tattha sandiṭṭhoti diṭṭhamattakamitto. Sambhattoti daḷhamitto. Ālapitoti “mama santakaṁ",
  "tika-vin11t2:377_1": "yaṁ icchasi, taṁ gaṇheyyāsi, āpucchitvā gahaṇe kāraṇaṁ natthī”ti vutto. Jīvatīti",
  "tika-vin11t2:377_2": "anuṭṭhānaseyyāya sayitopi yāva jīvitindriyupacchedaṁ na pāpuṇāti. Gahite ca attamanoti",
  "tika-vin11t2:377_3": "gahite tuṭṭhacitto hoti, evarūpassa santakaṁ “gahite me attamano bhavissatī”ti jānantena",
  "tika-vin11t2:377_4": "gahetuṁ vaṭṭati. Anavasesapariyādānavasena cetāni pañcaṅgāni vuttāni, vissāsaggāho",
  "tika-vin11t2:377_5": "pana tīhaṅgehi ruhati – sandiṭṭho, jīvati, gahite attamano, sambhatto, jīvati, gahite",
  "tika-vin11t2:377_6": "attamano, ālapito, jīvati, gahite attamanoti.",
  "tika-vin11t2:378_0": "Yo pana jīvati, na ca gahite attamano hoti, tassa santakaṁ vissāsaggāhena gahitampi",
  "tika-vin11t2:378_1": "puna dātabbaṁ. Dadamānena ca matakadhanaṁ tāva ye tassa dhane issarā gahaṭṭhā vā",
  "tika-vin11t2:378_2": "pabbajitā vā, tesaṁ dātabbaṁ. Anattamanassa santakaṁ tasseva dātabbaṁ. Yo pana paṭhamaṁyeva",
  "tika-vin11t2:378_3": "“suṭṭhu kataṁ tayā mama santakaṁ gaṇhantenā”ti vacībhedena vā cittuppādamattena vā",
  "tika-vin11t2:378_4": "anumoditvā pacchā kenaci kāraṇena kupito paccāharāpetuṁ na labhati. Yopi adātukāmova,",
  "tika-vin11t2:378_5": "cittena pana adhivāseti, na kiñci vadati, sopi puna paccāharāpetuṁ na labhati. Yo",
  "tika-vin11t2:378_6": "pana “mayā tumhākaṁ santakaṁ gahitaṁ vā paribhuttaṁ vā”ti vutte “gahitaṁ vā hotu",
  "tika-vin11t2:378_7": "paribhuttaṁ vā, mayā pana taṁ kenacideva karaṇīyena ṭhapitaṁ, taṁ pākatikaṁ kātuṁ",
  "tika-vin11t2:378_8": "vaṭṭatī”ti vadati, ayaṁ paccāharāpetuṁ labhatīti.",
  "tika-vin11t2:379_0": "Petapariggaheti pettivisayuppannā ca maritvā tasmiṁyeva attabhāve nibbattā ca cātumahārājikādayo",
  "tika-vin11t2:379_1": "devā ca imasmiṁ atthe petā nāma, tesaṁ santakaṁ gaṇhantassa ca anāpattīti attho.",
  "tika-vin11t2:379_2": "Sacepi hi sakko devarājā āpaṇaṁ pasāretvā nisinno hoti, dibbacakkhuko ca bhikkhu",
  "tika-vin11t2:379_3": "taṁ ñatvā satasahassagghanakampi vatthaṁ tassa viravantasseva acchinditvā gaṇhituṁ",
  "tika-vin11t2:379_4": "vaṭṭati. Devapūjatthaṁ rukkhādīsu maṭṭhavatthādīni gaṇhato niddosatāya kimeva vattabbaṁ.",
  "tika-vin11t2:379_5": "Paṁsukūlasaññāya gaṇhatopi anāpatti. Tathā gahitampi sace sassāmikaṁ hoti, sāmike",
  "tika-vin11t2:379_6": "āharāpente dātabbanti upalakkhaṇato veditabbaṁ.",
  "tika-vin11t2:380_0": "239.Etthāti dutiyapārājikavinicchaye. Ca-saddena avuttasamuccayatthena avasesasikkhāpadavinicchaye",
  "tika-vin11t2:380_1": "saṅgaṇhāti. Vattabboti mātikaṭṭhakathādīsu viya avasāne kathetabbo. Pāḷimuttavinicchayoti",
  "tika-vin11t2:380_2": "samuṭṭhānādiko taṁtaṁsikkhāpadapāḷiyaṁ anāgato upālittherādīhi ṭhapito vinicchayo.",
  "tika-vin11t2:381_0": "240.Parājitānekamalenāti aparimeyyakappakoṭisatasahassopacitapāramitāsambhūtena sabbaññutaññāṇapadaṭṭhānena",
  "tika-vin11t2:381_1": "āsavakkhayañāṇena saha vāsanāya samucchedappahānena parājitā rāgādayo anekakilesamalā",
  "tika-vin11t2:381_2": "yena so parājitānekamalo, tena parājitānekamalena. Jinena yaṁ dutiyaṁ pārājikaṁ vuttaṁ,",
  "tika-vin11t2:381_3": "assa dutiyapārājikassa ca attho mayā samāsena vutto. Asesena ativitthāranayena vattuṁ",
  "tika-vin11t2:381_4": "tassa atthaṁ kathetuṁ ko hi samatthoti yojanā. Ettha ca-saddo paṭhamapārājikasamuccayattho.",
  "tika-vin11t2:381_5": "Hi-saddo avadhāraṇe, tena asesena tadatthaṁ vattuṁ samattho nattheva aññatra tathāgatāti dīpeti.",
  "tika-vin11t2:382": "Iti vinayatthasārasandīpaniyā",
  "tika-vin11t2:383": "Vinayavinicchayavaṇṇanāya",
  "tika-vin11t2:384": "Dutiyapārājikakathāvaṇṇanā niṭṭhitā.",
  "tika-vin11t2:385": "Tatiyapārājikakathāvaṇṇanā",
  "tika-vin11t2:386_0": "241-2. Evamatisukhumanayasamākulaṁ dutiyapārājikaṁ dassetvā idāni tatiyapārājikaṁ",
  "tika-vin11t2:386_1": "dassetumāha “manussajāti”ntiādi. Tattha manussajātinti jāyatīti jāti, rūpārūpapaṭisandhi,",
  "tika-vin11t2:386_2": "manussesu jāti yassa so manussajāti, manussajātiko manussaviggahoti vuttaṁ hoti, taṁ manussajātiṁ.",
  "tika-vin11t2:387_0": "Ettha ca manussesūti kusalākusalamanassa ussannattā manussasaṅkhātesu naresu. “Yaṁ",
  "tika-vin11t2:387_1": "mātukucchismiṁ paṭhamaṁ cittaṁ uppanna”nti padabhājane vuttanayena mātukucchimhi",
  "tika-vin11t2:387_2": "paṭhamaṁ uppajjamānapaṭisandhicittañca taṁsampayuttavedanāsaññāsaṅkhārasaṅkhātakhandhattayañca taṁsahajātāni –",
  "tika-vin11t2:388": "“Tilatelassa yathā bindu, sappimaṇḍo anāvilo;",
  "tika-vin11t2:389": "Evaṁ vaṇṇappaṭibhāgaṁ, ‘kalala’nti pavuccatī”ti. –",
  "tika-vin11t2:390_0": "Vuttāni jātiuṇṇaṁsumhi pasannatilatele vā sappimaṇḍe vā otāretvā ukkhipitvā vidhunite",
  "tika-vin11t2:390_1": "agge lambamānabinduppamāṇakalalasaṅkhātāni sabhāvakānaṁ kāyabhāvavatthudasakavasena",
  "tika-vin11t2:390_2": "tiṁsa rūpāni ca abhāvakānaṁ kāyavatthudasakavasena vīsati rūpāni cāti ayaṁ nāmarūpapaṭisandhi",
  "tika-vin11t2:390_3": "idha “jātī”ti gahitā. “Yassā”ti iminā aññapadena “yāva maraṇakālā etthantare eso",
  "tika-vin11t2:390_4": "manussaviggaho nāmā”ti padabhājane vuttanayena paṭhamabhavaṅgato paṭṭhāya cuticittāsannabhavaṅgapariyantasantānasaṅkhātasatto",
  "tika-vin11t2:390_5": "gahito. Iminā manussaviggahassa paṭisandhito paṭṭhāya pārājikavatthubhāvaṁ dasseti.",
  "tika-vin11t2:391_0": "Jānantoti “satto aya”nti jānanto. Jīvitā yo viyojayeti yo bhikkhu jīvitindriyā viyojeyya",
  "tika-vin11t2:391_1": "voropeyya, tassa jīvitindriyaṁ upacchindeyya uparodheyyāti vuttaṁ hoti. Tenāha padabhājane",
  "tika-vin11t2:391_2": "“jīvitā voropeyyāti jīvitindriyaṁ upacchindati uparodhetī”ti.",
  "tika-vin11t2:392_0": "Tañca jīvitindriyaṁ rūpārūpavasena duvidhaṁ hoti. Tattha arūpajīvitindriyaṁ aviggahattā",
  "tika-vin11t2:392_1": "upakkamavisayaṁ na hoti. Rūpajīvitindriyupacchedena pana tadāyattavuttitāya taṁsamakālameva",
  "tika-vin11t2:392_2": "occhijjamānatāya ettha sāmaññena ubhayampi gahetabbaṁ. Idañca atītānāgataṁ na gahetabbaṁ",
  "tika-vin11t2:392_3": "tassa avijjamānattā. Upakkamavisayārahaṁ pana paccuppannameva gahetabbaṁ. Tañca khaṇasantatiaddhāvasena tividhaṁ hoti.",
  "tika-vin11t2:393_0": "Tattha uppādaṭṭhitibhaṅgavasena khaṇattayapariyāpanno bhāvo khaṇapaccuppannaṁ nāma.",
  "tika-vin11t2:393_1": "Taṁ sarasabhaṅgabhūtattā sayaṁ bhijjamānaṁ upakkamasādhiyaṁ vināsavantaṁ na hoti.",
  "tika-vin11t2:393_2": "Ātape ṭhatvā gabbhaṁ paviṭṭhassa andhakāravigamantarañca sītena ovarakaṁ paviṭṭhassa",
  "tika-vin11t2:393_3": "visabhāgautusamuṭṭhānena sītapanūdantarañca rūpasantati santatipaccuppannaṁ nāma.",
  "tika-vin11t2:393_4": "Paṭisandhicutīnamantarāḷappavatti khandhasantati addhāpaccuppannaṁ nāma. Imasmiṁ",
  "tika-vin11t2:393_5": "dvaye upakkamasambhavo, taṁvasena upacchijjamānaṁ jīvitaṁ santānaparihānipaccayabhāvato",
  "tika-vin11t2:393_6": "santatiaddhāpaccuppannadvayaṁ yathāparicchinnakālamappatvā upakkamavasena antarāyeva",
  "tika-vin11t2:393_7": "nirujjhati, tasmā santatiaddhāpaccuppannarūpajīvitindriyañca taṁnirodhena nirujjhamānaarūpajīvitindriyañcāti",
  "tika-vin11t2:393_8": "ubhayaṁ ettha “jīvitā”ti gahitanti veditabbaṁ. Idameva sandhāyāha padabhājane “santatiṁ vikopetī”ti.",
  "tika-vin11t2:394_0": "Imissāva pāṇātipātabhāve āpattibhāvato ettha ṭhatvā aṭṭhakathāyaṁ pāṇapāṇātipātapāṇātipātīpāṇātipātappayogānaṁ",
  "tika-vin11t2:394_1": "vibhāgo dassito. Tattha pāṇoti vohārato satto, paramatthato upacchijjamānaṁ jīvitindriyaṁ,",
  "tika-vin11t2:394_2": "taṁ “jīvitā”ti iminā vuttaṁ. Pāṇātipāto nāma vadhakacetanā, so ca “viyojaye”ti iminā",
  "tika-vin11t2:394_3": "sandassito. Pāṇātipātī nāma puggalo, so ca “yo”ti iminā sandassito. Pāṇātipātappayogo pana –",
  "tika-vin11t2:395": "“Vuttā pāṇātipātassa;",
  "tika-vin11t2:396": "Payogā cha mahesinā”ti –",
  "tika-vin11t2:397": "Ādinā nayena idheva vakkhamānavibhāgattā vakkhamānanayeneva daṭṭhabbo.",
  "tika-vin11t2:398_0": "Assa satthaṁ nikkhipeyya vāti yojanā. Assāti manussajātikassa. “Hatthapāse”ti pāṭhaseso.",
  "tika-vin11t2:398_1": "Hatthapāso nāma samīpoti. Assāti samīpasambandhe sāmivacanaṁ. Satthanti ettha jīvitavihiṁ",
  "tika-vin11t2:398_2": "sanupakaraṇabhāvena sammatā dhārāvantaasiādi ca dhārārahitayaṭṭhibhindivālalaguḷādi",
  "tika-vin11t2:398_3": "ca upalakkhaṇavasena gahetabbā. Sasati hiṁsatīti satthaṁ. Tenevāha padabhājane “asiṁ",
  "tika-vin11t2:398_4": "vā sattiṁ vā bhindivālaṁ vā laguḷaṁ vā pāsāṇaṁ vā satthaṁ vā visaṁ vā rajjuṁ vā”ti.",
  "tika-vin11t2:398_5": "Idhāvuttaṁ karapālikāchurikādi samukhaṁ “satthaṁ vā”ti iminā saṅgahitaṁ. Nikkhipeyyāti",
  "tika-vin11t2:398_6": "yathā bhogahetuṁ labhati, tathā upanikkhipeyya, attavadhāya icchitakkhaṇe yathā gaṇhāti,",
  "tika-vin11t2:398_7": "tathā samīpe teneva cittena ṭhapeyyāti vuttaṁ hoti. Iminā thāvarappayogo sandassito.",
  "tika-vin11t2:399_0": "Maraṇe guṇaṁ vā vadeyyāti yojanā, maraṇatthāya maraṇe guṇaṁ vaṇṇetīti attho. “Jīvite",
  "tika-vin11t2:399_1": "ādīnavaṁ dasseti, maraṇe guṇaṁ bhaṇatī”ti padabhājane vuttattā “kiṁ tuyhiminā pāpakena",
  "tika-vin11t2:399_2": "dujjīvitena, yo tvaṁ na labhasi paṇītabhojanāni bhuñjitu”miccādinā nayena maraṇatthāya",
  "tika-vin11t2:399_3": "jīvite avaṇṇaṁ vadanto ca “tvaṁ khosi upāsaka katakalyāṇo akatapāpo, mataṁ te jīvitā",
  "tika-vin11t2:399_4": "seyyo, ito tvaṁ kālakato vividhavihaṅgamavikūjite paramasurabhikusumabhūsitataruvaranicite",
  "tika-vin11t2:399_5": "paramaratikaralaḷitagatibhāsitavilapitasurayuvatigaṇavicarite varanandane accharāsaṅghaparivārito",
  "tika-vin11t2:399_6": "vicarissasī”tiādinā nayena maraṇatthāya maraṇānisaṁsaṁ dassento ca “maraṇe guṇaṁ",
  "tika-vin11t2:399_7": "vadeyya”icceva vuccati.",
  "tika-vin11t2:400_0": "Maraṇūpāyaṁ deseyyāti yojanā. Maraṇādhippāyeneva “satthaṁ vā āhara, visaṁ vā khāda,",
  "tika-vin11t2:400_1": "rajjuyā vā ubbandhitvā kālaṅkarohī”ti padabhājane vuttasatthaharaṇāni ca avuttampi",
  "tika-vin11t2:400_2": "sobbhanarakapapātādīsu papatanañcāti evamādikaṁ maraṇūpāyaṁ ācikkheyya. “Hoti ayampī”ti",
  "tika-vin11t2:400_3": "padacchedo, apīti pubbe vuttadvayaṁ samuccinoti. Dvedhā bhinnasilā viya asandheyyovaso",
  "tika-vin11t2:400_4": "ñeyyoti dvidhā bhinnapāsāṇo viya bhagavato paṭipattipaṭivedhasāsanadvayena so paccuppanne",
  "tika-vin11t2:400_5": "attabhāve sandhātumasakkuṇeyyovāti ñātabboti attho.",
  "tika-vin11t2:401": "243.Thāvarādayoti ādi-saddena vijjāmayaiddhimayapayogadvayaṁ saṅgahitaṁ.",
  "tika-vin11t2:402_0": "244.Tatthāti tesu chasu payogesu. Sako hattho sahattho, tena nibbatto sāhatthiko,",
  "tika-vin11t2:402_1": "payogo. Idha hatthaggahaṇaṁ upalakkhaṇaṁ, tasmā hatthādinā attano aṅgapaccaṅgena",
  "tika-vin11t2:402_2": "nipphādito vadhappayogo sāhatthikoti veditabbo.",
  "tika-vin11t2:403": "245. “Tvaṁ taṁ evaṁ paharitvā mārehī”ti bhikkhuno parassa yaṁ āṇāpanaṁ, ayamāṇattiko nayoti yojanā. Āṇattiko nayoti āṇattiyeva āṇattiko. Neti pavattetīti nayo, payogassetaṁ nāmaṁ.",
  "tika-vin11t2:404_0": "246.Dūranti dūraṭṭhaṁ. Kāyena paṭibaddhenāti ettha kāyekadeso hatthādi kāyo avayave",
  "tika-vin11t2:404_1": "samudāyopacārato “gāmo daḍḍho”ti yathā. Kāyapaṭibaddhaṁ cāpādikaṁ paṭibaddhaṁ nāma",
  "tika-vin11t2:404_2": "pubbapadalopena “devadatto datto”ti yathā. Vā-saddo luttaniddiṭṭho, kāyena vā kāyapaṭibaddhena",
  "tika-vin11t2:404_3": "vāti vuttaṁ hoti, “usuādinipātana”nti iminā sambandho. Vidhānaṁ vidhi, payogoti attho.",
  "tika-vin11t2:405_0": "247.Asañcārimupāyenāti asañcārimena niccalena upāyena. Opatanti etthāti opāto, so",
  "tika-vin11t2:405_1": "ādi yesaṁ apassenavisabhesajjasaṁvidhānādīnaṁ te opātādayo, tesaṁ vidhānaṁ opātādividhānaṁ,",
  "tika-vin11t2:405_2": "opātakkhaṇanādikiriyā.",
  "tika-vin11t2:406": "248.Vijjāyāti āthabbanavedāgatamaraṇamantasaṅkhātavijjāya. Jappananti yathā paro na suṇāti, tathā punappunaṁ vacanaṁ.",
  "tika-vin11t2:407_0": "249. Māraṇe samatthā yā kammavipākajā iddhi, ayaṁ iddhimayo payogo nāmāti samudīritoti",
  "tika-vin11t2:407_1": "yojanā. Kammavipāke jātā kammavipākajā, iddhi, yā “nāgānaṁ nāgiddhi supaṇṇānaṁ supaṇṇiddhi",
  "tika-vin11t2:407_2": "yakkhānaṁ yakkhiddhī”tiādinā bahudhā aṭṭhakathāyaṁ vuttā. Tattha diṭṭhadaṭṭhaphuṭṭhavisānaṁ",
  "tika-vin11t2:407_3": "nāgānaṁ disvā, ḍaṁsitvā, phusitvā ca parūpaghātakaraṇe nāgiddhi veditabbā. Evaṁ sesānampi.",
  "tika-vin11t2:407_4": "Iddhiyeva iddhimayo, bhāvanāmayo iddhippayogo panettha na gahetabbo. Vuttañhetaṁ aṭṭhakathāyaṁ –",
  "tika-vin11t2:408_0": "“Keci pana bhāvanāmayiddhiyāpi parūpaghātakaraṇaṁ vadanti. Saha parūpaghātakaraṇena",
  "tika-vin11t2:408_1": "ca ādittagharūpari khittassa udakaghaṭassa bhedanaṁ viya iddhivināsañca icchanti,",
  "tika-vin11t2:408_2": "taṁ tesaṁ icchāmattameva. Kasmā? Yasmā taṁ kusalavedanāvitakkaparittattikādīhi na",
  "tika-vin11t2:408_3": "sameti. Kathaṁ? Ayañhi bhāvanāmayiddhi nāma catutthajjhānamayā kusalattike kusalā",
  "tika-vin11t2:408_4": "ceva abyākatā ca, pāṇātipāto akusalo. Vedanāttike adukkhamasukhasampayuttā, pāṇātipāto",
  "tika-vin11t2:408_5": "dukkhasampayutto. Vitakkattike avitakkaavicārā, pāṇātipāto savitakkasavicāro. Parittattike",
  "tika-vin11t2:408_6": "mahaggatā, pāṇātipāto parittoyevā”ti.",
  "tika-vin11t2:409_0": "250.Tatthāti tesu chabbidhesu payogesu. Uddesopīti uddisanaṁ uddeso, taṁsahito payogopi",
  "tika-vin11t2:409_1": "uddesoti vuttaṁ hoti “kunte pavesehī”ti yathā. Evaṁ vattabbatāya ca anuddesoti tabbiparītavacanameva",
  "tika-vin11t2:409_2": "ñāpakanti veditabbaṁ. Ettha ekeko uddesopi anuddesopi hotīti tesamayaṁ bhedo pana",
  "tika-vin11t2:409_3": "duvidho hotīti paridīpitoti yojanā. Imesu chasu payogesveva ekekasseva uddissānuddissakiriyamānatāya",
  "tika-vin11t2:409_4": "duvidhabhāvato tesaṁ dvādasavidho bhedo padabhājane ca aṭṭhakathāya ca dīpito, tattha",
  "tika-vin11t2:409_5": "vinicchayamidāni dassayissāmīti adhippāyo.",
  "tika-vin11t2:410": "251.Bahūsupīti manussesu bahūsupi. Tena kammenāti pahāradānasaṅkhātena kammena. Bajjhatīti apāyaṁ netuṁ kammapāsena kammantaraṁ nivāretvā bajjhatīti attho.",
  "tika-vin11t2:411": "252.Pahārepīti paharaṇepi. Dehinoti manussaviggahassa. Tassāti pahaṭassa.",
  "tika-vin11t2:412_0": "253.Pahaṭamatte vāti pahaṭakkhaṇe vā. Pacchāti tappaccayā kālantare vā. Ubhayathāpi",
  "tika-vin11t2:412_1": "ca mateti dvinnaṁ ākārānamaññatarena matepi. Hantā vadhako. Pahaṭamattasminti tasmiṁ",
  "tika-vin11t2:412_2": "maraṇārahapahārassa laddhakkhaṇeyeva, maraṇato pubbabhāgeyevāti mattasaddena dīpeti.",
  "tika-vin11t2:412_3": "Maraṇatthāya ca aññatthāya ca dinnesu anekesu pahāresu maraṇatthāya dinnappahāreneva",
  "tika-vin11t2:412_4": "yadā kadāci marissati, pahāradānakkhaṇeyeva pārājikaṁ hoti. Amaraṇādhippāyena dinnappahārabalena",
  "tika-vin11t2:412_5": "ce mareyya, na hotīti vuttaṁ hotīti.",
  "tika-vin11t2:413": "254.Dve payogāti uddissānuddissakiriyābhedabhinnā sāhatthikāṇattikā dve payogā.",
  "tika-vin11t2:414": "255.Karaṇassāti kiriyāya. Visesoti nānattaṁ. Āṇattiniyāmakāti āṇattiṁ niyāmenti vavatthāpentīti āṇattiniyāmakā.",
  "tika-vin11t2:415": "256.Tatthāti tesu āṇattiniyāmakesu chasu ākāresu. Yobbanādi cāti ādi-saddena thāvariyamandakhiḍḍavuddhādiavatthāviseso saṅgahito.",
  "tika-vin11t2:416": "257. Yaṁ mātikāya niddiṭṭhaṁ satthaṁ, taṁ katamaṁ?. Sattamāraṇanti satte mārenti etenāti sattamāraṇaṁ, asiādivadhopakaraṇaṁ.",
  "tika-vin11t2:417_0": "258.Vijjhananti usuādīhi vijjhanaṁ. Bhedananti kakacādīhi dvidhākaraṇaṁ. Chedananti",
  "tika-vin11t2:417_1": "khaggādīhi dvidhākaraṇaṁ. Tāḷananti muggarādīhi āghātanaṁ. Evamādividhoti evamādippakāro.",
  "tika-vin11t2:417_2": "Anekoti bahuko bhedo. Karaṇassa viseso kiriyāvisesoti attho.",
  "tika-vin11t2:418_0": "259-60. “Purato paharitvāna mārehī”ti yo bhāsito āṇāpakena, tena āṇattena pacchato…pe…",
  "tika-vin11t2:418_1": "māriteti yojanā. Vatthāṇatti visaṅketāti ettha “yaṁ ‘mārehī’ti…pe… tato”ti vatthuvisaṅketo",
  "tika-vin11t2:418_2": "dassito. “Purato…pe… mārite”ti āṇattivisaṅketo dassito. Mūlaṭṭhoti āṇāpako. Mūlanti",
  "tika-vin11t2:418_3": "hi pubbakiriyānurūpaṁ āṇāpanaṁ, tattha ṭhitoti mūlaṭṭho.",
  "tika-vin11t2:419_0": "261. Iminā visaṅkete āṇāpakassa anāpattiṁ dassetvā saṅkete avirādhite ubhinnampi",
  "tika-vin11t2:419_1": "pārājikaṁ dassetumāha “vatthu”ntiādi. Taṁ vatthuṁ avirajjhitvā mārite ubhayesaṁ…pe…",
  "tika-vin11t2:419_2": "udīrito, yathāṇatti ca mārite…pe… udīritoti yojanā. Mārite vatthusminti sāmatthiyā",
  "tika-vin11t2:419_3": "labbhati. Ubhayesanti āṇāpakaāṇattānaṁ. Yathākālanti āṇāpakassa āṇattikkhaṇaṁ, āṇattassa",
  "tika-vin11t2:419_4": "māraṇakkhaṇañca anatikkamitvā. Bandhanaṁ bandho, kammunā bandho kammabandho. Atha",
  "tika-vin11t2:419_5": "vā bajjhati etenāti bandho, kammameva bandho kammabandho.",
  "tika-vin11t2:420": "264.Visaṅketo nāti visaṅketo natthi, dvinnampi yathākālaparicchedaṁ kammabandhoyevāti attho.",
  "tika-vin11t2:421": "265.Sabbasoti sabbesu kālabhedesu, sabbaso veditabboti vā sambandho. Sabbasoti sabbappakārena. Vibhāvināti paṇḍitena. So hi atthaṁ vibhāvetīti tathā vutto.",
  "tika-vin11t2:422_0": "266-7-8.“Imaṁ gāme ṭhita”nti idaṁ taṁ sañjānituṁ vuttaṁ, na māraṇakkhaṇaṭṭhānaniyamatthāyāti",
  "tika-vin11t2:422_1": "“yattha katthaci ṭhita”nti vatvāpi “natthi tassa visaṅketo”ti āha. Tassāti āṇāpakassa.",
  "tika-vin11t2:422_2": "“Tatthā”ti vā pāṭho, tassaṁ āṇattiyanti attho. “Gāmeyeva ṭhitaṁ veriṁ mārehī”ti sāvadhāraṇaṁ",
  "tika-vin11t2:422_3": "āṇatto vane ce ṭhitaṁ māreti vā “vaneyeva ṭhitaṁ veriṁ mārehī”ti sāvadhāraṇaṁ vutto",
  "tika-vin11t2:422_4": "gāme ṭhitaṁ ce māreti vāti yojanā. “Bhikkhunā sāvadhāraṇa”nti ca potthakesu likhanti,",
  "tika-vin11t2:422_5": "taṁ aggahetvā “vane vāsāvadhāraṇa”nti pāṭhoyeva gahetabbo. Vigato saṅketo āṇattiniyāmo etthāti visaṅketo.",
  "tika-vin11t2:423": "269.Sabbadesesūti gāmavanaaṅgaṇagehādīsu sabbesu ṭhānesu. Bhedatoti nānattato.",
  "tika-vin11t2:424": "270. “Satthena pana mārehī”ti yena kenaci yo āṇatto, tena yena kenaci satthena mārite visaṅketo natthīti yojanā.",
  "tika-vin11t2:425_0": "271-2.Iminā vāsinā hīti ettha hīti padapūraṇe. “Iminā asinā māreyyā”ti vutto aññena",
  "tika-vin11t2:425_1": "asinā māreti vā “tvaṁ imassa asissa etāya dhārāya māraya” iti vutto taṁ veriṁ sace",
  "tika-vin11t2:425_2": "itarāya dhārāya māreti vā tharunā māreti vā tuṇḍena māreti vā, tathā mārite visaṅketoyeva",
  "tika-vin11t2:425_3": "hotīti yojanā. Tharunāti khaggamuṭṭhinā. Tuṇḍenāti khaggatuṇḍena. “Visaṅketovā”ti",
  "tika-vin11t2:425_4": "saṅketavirādheneva pārājikaṁ na hotīti dassanapadametaṁ.",
  "tika-vin11t2:426": "273.Sabbāvudhakajātisūti idhāvuttakarapālikāchurikādisabbapaharaṇasāmaññesu. Visesatoti bhedato.",
  "tika-vin11t2:427_0": "274.Parenāti bhikkhunā. Soti āṇatto. Nisinnaṁ naṁ māreti, visaṅketo na vijjatīti",
  "tika-vin11t2:427_1": "“gacchantameva mārehī”ti sāvadhāraṇaṁ avuttattā “nisinnopi soyevā”ti taṁ mārentassa",
  "tika-vin11t2:427_2": "visaṅketo na hoti, avadhāraṇaṁ antarena kathanaṁ taṁ sañjānāpetuṁ vuccatīti iriyāpathaniyāmakaṁ",
  "tika-vin11t2:427_3": "na hotīti adhippāyo.",
  "tika-vin11t2:428_0": "275-6. Asati sāvadhāraṇe visaṅketābhāvaṁ dassetvā idāni sāvadhāraṇe iriyāpathantaresu",
  "tika-vin11t2:428_1": "visaṅketaṁ dassetumāha “nisinnaṁyevā”tiādi. “Nisinnaṁyeva mārehī”ti vutto gacchantaṁ",
  "tika-vin11t2:428_2": "māreti, visaṅketanti ñātabbaṁ. “Gacchantaṁyeva mārehī”ti vutto nisinnaṁ māreti, visaṅketanti",
  "tika-vin11t2:428_3": "ñātabbanti yojanā. Imameva yojanākkamaṁ sandhāyāha “yathākkama”nti.",
  "tika-vin11t2:429": "277.Vijjhitvāti sarādīhi vijjhitvā.",
  "tika-vin11t2:430": "278.Chinditvāti asiādīhi chinditvā. Puna soti payogo.",
  "tika-vin11t2:431": "279.Karaṇesūti vijjhanādikiriyāvisesesu.",
  "tika-vin11t2:432_0": "280-1. Ettāvatā āṇattiniyāmakaniddesaṁ dassetvā idāni dīghādiliṅgavasenāpi sambhavantaṁ",
  "tika-vin11t2:432_1": "visaṅketaṁ dassetumāha “dīgha”ntiādi. “Dīghaṁ…pe… thūlaṁ mārehīti aniyametvā āṇāpetī”ti",
  "tika-vin11t2:432_2": "aṭṭhakathāvacanato eva-kāraṁ vinā “dīghaṁ mārehī”ti aniyametvā kenaci yo āṇatto hoti,",
  "tika-vin11t2:432_3": "sopi āṇatto yaṁ kiñci tādisaṁ sace māreti, natthi tattha visaṅketo, ubhinnampi parājayoti",
  "tika-vin11t2:432_4": "yojanā. Evaṁ “rassa”ntiādisabbapadehipi paccekaṁ yojanā kātabbā. Aniyametvāti visaṅketābhāvassa",
  "tika-vin11t2:432_5": "hetudassanaṁ. Evakāro vākyālaṅkāro. Tatthāti āṇattikappayoge. “Ubhinnampi parājayo”ti",
  "tika-vin11t2:432_6": "vuttattā āṇāpakaṁ vinā aññaṁ yathāvuttakkhaṇaṁ manussaviggahaṁ “yaṁ kiñci tādisa”nti iminā dasseti.",
  "tika-vin11t2:433_0": "Sace āṇāpako āṇāpetvā attānameva māreti, āṇāpako dukkaṭaṁ āpajjitvā marati, āṇattassa",
  "tika-vin11t2:433_1": "pārājikaṁ. Āṇāpakena attānamuddissa āṇattiyā katāya āṇatto ajānitvā tādisaṁ aññaṁ",
  "tika-vin11t2:433_2": "māreti, okāsassa aniyamitattā āṇāpako muccati, itaro kammunā bajjhati. Yadi “amukasmiṁ",
  "tika-vin11t2:433_3": "rattiṭṭhāne vā divāṭṭhāne vā nisinnaṁ īdisaṁ mārehī”ti okāsaṁ niyametvā āṇāpeti,",
  "tika-vin11t2:433_4": "tattha āṇāpakato aññasmiṁ mārite ubhinnampi pārājikaṁ. Tato bahi mārite vadhakasseva",
  "tika-vin11t2:433_5": "kammabandho. Āṇāpako attānameva uddissa āṇāpeti, itaro ca tameva tattha māreti, āṇāpakassa",
  "tika-vin11t2:433_6": "dukkaṭaṁ, āṇattassa pārājikaṁ. Sace aññattha māreti, mūlaṭṭho muccati. Ajānitvā aññaṁ",
  "tika-vin11t2:433_7": "tattha vā aññattha vā māreti, vadhako pārājikaṁ āpajjati, mūlaṭṭho muccati. Ānantariyavatthumhi",
  "tika-vin11t2:433_8": "ānantariyena saddhiṁ yojetabbaṁ.",
  "tika-vin11t2:434_0": "282. Yo manussaṁ kañci uddissa sace opātaṁ khaṇati, tathā opātaṁ khaṇantassa tassa",
  "tika-vin11t2:434_1": "dukkaṭaṁ nāma āpatti hotīti ajjhāhārayojanā. Yojanā ca nāmesā yathārutayojanā, ajjhāhārayojanāti",
  "tika-vin11t2:434_2": "duvidhā. Tattha pāṭhāgatapadānameva yojanā yathārutayojanā, ūnapūraṇatthamajjhāhārapadehi",
  "tika-vin11t2:434_3": "saha pāṭhāgatapadānaṁ yojanā ajjhāhārayojanāti veditabbā. “Khaṇantassaca opāta”nti",
  "tika-vin11t2:434_4": "potthakesu pāṭho dissati. “Khaṇantassa tathopāta’nti pāṭho sundaro”ti nissandehe",
  "tika-vin11t2:434_5": "vuttaṁ. “Āvāṭanti etassa ‘opāta’nti pariyāyo”ti ca vuttaṁ. Tatopi –",
  "tika-vin11t2:435": "“Manussaṁ kañci uddissa;",
  "tika-vin11t2:436": "Yo ce khaṇativāṭakaṁ;",
  "tika-vin11t2:437": "Khaṇato taṁ tathā tassa;",
  "tika-vin11t2:438": "Hoti āpatti dukkaṭa”nti. –",
  "tika-vin11t2:439": "Pāṭho sundarataro. Jātapathaviṁ khaṇantassa pārājikapayogattā payogagaṇanāya dukkaṭaṁ.",
  "tika-vin11t2:440_0": "283.Tatthāti tasmiṁ āvāṭe. Tassāti patitassa manussaviggahassa. Dukkhassuppattiyāti",
  "tika-vin11t2:440_1": "dukkhuppattihetu. Tassāti yena āvāṭo khato, tassa bhikkhuno. Patitvā so ce marati,",
  "tika-vin11t2:440_2": "tasmiṁ mate tassa bhikkhuno pārājikaṁ bhaveti yojanā.",
  "tika-vin11t2:441_0": "284.Aññasminti yaṁ samuddissa āvāṭo khato, tato aññasmiṁ. Anuddissakanti kiriyāvisesanaṁ,",
  "tika-vin11t2:441_1": "anuddissakaṁ katvāti attho. Opātavisesanaṁ ce, “anuddissako opāto”ti padacchedo.",
  "tika-vin11t2:441_2": "“Aggamakkhāyatī”tiādīsu viya o-kāraṭṭhāne a-kāro, ma-kārāgamo ca daṭṭhabbo, anodissako",
  "tika-vin11t2:441_3": "opāto khato hotīti attho.",
  "tika-vin11t2:442_0": "285. “Ettha patitvā yo koci maratū”ti anodissako opāto sace khato hoti, yattakā nipatitvā",
  "tika-vin11t2:442_1": "maranti ce, assa tattakā dosā hontīti yojanā. “Yo kocī”ti iminā attano mātāpitaro",
  "tika-vin11t2:442_2": "ca saṅgahitā. Dosāti kammabandhadosā, pārājikaṁ pana ekameva. Assāti yena anodissa opāto khato, tassa.",
  "tika-vin11t2:443_0": "286.Ānantariyavatthusmiṁ mateti pāṭhaseso, “tattha patitvā”ti adhikāro, arahante,",
  "tika-vin11t2:443_1": "mātari, pitari ca tasmiṁ patitvā mate kālakateti attho. Ānantariyakanti ettha sakatthe,",
  "tika-vin11t2:443_2": "kucchite, saññāyaṁ vā ka-paccayo daṭṭhabbo. “Tathā”ti iminā “ānantariyavatthusmi”nti",
  "tika-vin11t2:443_3": "imasmiṁ samāsapade avayavabhūtampi “vatthusmi”nti idañca “tattha patitvā mate”ti",
  "tika-vin11t2:443_4": "idañca ākaḍḍhati. Thullaccayādīnaṁ vatthusmiṁ tattha patitvā mate thullaccayādayo",
  "tika-vin11t2:443_5": "hontīti yojanā. Tasmiṁ āvāṭe patitvā yakkhādīsu matesu, pārājikavatthuno dukkhuppattiyañca",
  "tika-vin11t2:443_6": "thullaccayaṁ, manussaviggahe mate pārājikaṁ, tiracchāne mate pācittiyanti vuttaṁ hoti.",
  "tika-vin11t2:444": "287.Pāṇātipātā dveti dvinnaṁ matattā dve pāṇātipātā, ekena pārājikaṁ, itarena kammabandhoyeva. Ekovekekadhaṁsaneti mātu vā dārakassa vā maraṇe eko pāṇātipātova.",
  "tika-vin11t2:445": "288. Corehi anubaddho ettha āvāṭe patitvā marissati ce, opātakhaṇakasseva pārājikaṁ hoti kirāti yojanā. Kirāti anussavane arucisūcakaṁ.",
  "tika-vin11t2:446_0": "289-90.Verino bhikkhuto aññe veripuggalā. Tattha tasmiṁ opāte sace manussaṁ pātetvā",
  "tika-vin11t2:446_1": "mārenti, tathā verino tattha sayameva patitaṁ manussaṁ bahi nīharitvā sace mārenti,",
  "tika-vin11t2:446_2": "tattha opapātikā manussā opāte nibbattitvā tato nikkhantuṁ asakkontā matā ce siyuṁ,",
  "tika-vin11t2:446_3": "sabbattha ca yathāvuttasabbavāresu opātakhaṇakasseva parājayoti yojanā. Nibbattitvā",
  "tika-vin11t2:446_4": "hīti ettha hīti padapūraṇe. Yattha yattha nipātasaddānaṁ attho na dassito, tattha",
  "tika-vin11t2:446_5": "tattha padapūraṇamattatā veditabbā.",
  "tika-vin11t2:447": "291.Yakkhādayoti ādi-saddena tiracchānānaṁ saṅgaho. Vatthuvasāti thullaccayapācittiyānaṁ vatthubhūtayakkhatiracchānānaṁ vasā. Thullaccayādayoti ādi-saddena pācittiyasaṅgaho.",
  "tika-vin11t2:448": "293.Ayaṁnayoti “anāpattī”ti yathāvutto nayo.",
  "tika-vin11t2:449": "294-5.Bajjhantīti sace avassaṁ bajjhanti. Tatthāti tasmiṁ pāse. “Hatthato muttamattasmi”nti iminā payogassa atthasādhakataṁ dīpeti.",
  "tika-vin11t2:450": "296. Yaṁ pana uddissa pāso oḍḍito, tato aññassa bandhane tu anāpatti pakāsitāti yojanā.",
  "tika-vin11t2:451_0": "297.Mudhā vāpīti amūlena vāpi. Mūlaṭṭhassevāti pāsakārakasseva. Kammabandhoti pāṇātipāto.",
  "tika-vin11t2:451_1": "Bajjhati etenāti bandho, kammameva bandho kammabandho. Pārājikamatte vattabbepi yāva",
  "tika-vin11t2:451_2": "so vattati, tāva tattha bajjhitvā matasattesu paṭhamamatassa vasena pārājikaṁ, avasesānaṁ",
  "tika-vin11t2:451_3": "pāṇātipātasaṅkhātassa akusalarāsino sambhavato taṁ sabbaṁ saṅgahetvā sāmaññena dvayampi",
  "tika-vin11t2:451_4": "dassetumāha “kammabandho”ti.",
  "tika-vin11t2:452_0": "298. “Sace yena laddho, so uggaḷitaṁ vā pāsaṁ saṇṭhapeti, tassa passena vā gacchante",
  "tika-vin11t2:452_1": "disvā vatiṁ katvā sammukhe paveseti, thaddhataraṁ vā pāsayaṭṭhiṁ ṭhapeti, daḷhataraṁ",
  "tika-vin11t2:452_2": "vā pāsarajjuṁ bandhati, thirataraṁ vā khāṇukaṁ ākoṭetī”ti aṭṭhakathāgataṁ vinicchayaṁ",
  "tika-vin11t2:452_3": "saṅgahitumāha “pāsamuggaḷitampi vā”ti. Ettha avuttasamuccayatthena pi-saddena “saṇṭhapetī”tiādikā",
  "tika-vin11t2:452_4": "“bandhatī”ti dassitakiriyāvasānā payogā dassitā. Thiraṁ vāpīti ettha api-saddo aṭṭhakathāya",
  "tika-vin11t2:452_5": "avasiṭṭhaṁ “khāṇukaṁ ākoṭetī”ti kiriyaṁ samuccinoti ubhayatthapi pakārantaravikappatthattāti",
  "tika-vin11t2:452_6": "gahetabbā. Evanti evaṁ sati. Yena pāso laddho, tenāpi evaṁ pāse katavisese satīti",
  "tika-vin11t2:452_7": "vuttaṁ hoti. Ubhinnanti pāsakārakassa ca idāni labhitvā paṭijaggantassa cāti ubhayesaṁ.",
  "tika-vin11t2:453_0": "299-300.Yoti pāsakārako, laddhapāsakoti imesaṁ yo koci. Uggaḷāpetvāti vighāṭetvā,",
  "tika-vin11t2:453_1": "yathā tattha pāṇino na bajjhanti, evaṁ katvāti attho. Tattha cāti puna saṇṭhapite",
  "tika-vin11t2:453_2": "pāse ca. Ko vimuccati? Yena laddho, so.",
  "tika-vin11t2:454_0": "301-2.Gopetvāti gopanahetu mokkho na hotīti yojanā. “Sīhaṁ disvā bhayaṁ hotī”tiādīsu",
  "tika-vin11t2:454_1": "viya hetumhi tvā-paccayo daṭṭhabbo. Tamañño…pe… na ca muccatīti ettha na cāti neva.",
  "tika-vin11t2:454_2": "Nāsetvā sabbaso vāti so yathā yassa kassaci sattassa vināsopakaraṇaṁ na hoti, tathā",
  "tika-vin11t2:454_3": "chindanādīhi nāsetvā. Taṁ pāsayaṭṭhiṁ. Ko vimuccati? Pāsakārako.",
  "tika-vin11t2:455": "303.Sūlaṁropentassāti sūlaṁ nikhaṇantassa. Sajjentassāti saṇṭhapentassa.",
  "tika-vin11t2:456_0": "304.Asañciccāti ettha “katena payogenā”ti pāṭhaseso, “matepi anāpattī”ti etehi sambandho.",
  "tika-vin11t2:456_1": "“Imināhaṁ upakkamena imaṁ māressāmī”ti acetetvā apakappetvā avadhakacetano hutvā",
  "tika-vin11t2:456_2": "katena aññatthikenapi upakkamena pare matepi āpatti natthīti attho, musalussāpanādivatthūsu",
  "tika-vin11t2:456_3": "viya ayaṁ sattotisaññī hutvā “iminā upakkamena imaṁ māressāmī”ti vītikkamasamuṭṭhāpakacetanāsampayuttavikapparahito",
  "tika-vin11t2:456_4": "hutvā aññatthikena payogena manusse matepi pārājikaṁ natthīti vuttaṁ hoti.",
  "tika-vin11t2:457_0": "Ajānantassāti “iminā ayaṁ marissatī”ti ajānantassa upakkamena pare matepi anāpatti,",
  "tika-vin11t2:457_1": "visagatapiṇḍapātavatthumhi viya “idaṁ kāraṇa”nti ajānitvā katena manusse matepi anāpattīti",
  "tika-vin11t2:457_2": "vuttaṁ hoti. “Tathā”ti iminā “anāpattī”ti ākaḍḍhati. Amaraṇacittassa amaraṇicchāsahitacittassa",
  "tika-vin11t2:457_3": "upakkamena pare matepi anāpatti vuddhapabbajitādivatthūsu viyāti attho. Ummattakādayo vuttasarūpāyeva.",
  "tika-vin11t2:458": "305.“Manussapāṇimhī”ti iminā manussabhāvo aṅgabhāvena dassito. “Sacassa cittaṁ maraṇūpasaṁhita”nti iminā maraṇūpasaṁhitacittatā dassitā.",
  "tika-vin11t2:459": "Iti vinayatthasārasandīpaniyā",
  "tika-vin11t2:460": "Vinayavinicchayavaṇṇanāya",
  "tika-vin11t2:461": "Tatiyapārājikakathāvaṇṇanā niṭṭhitā.",
  "tika-vin11t2:462": "Catutthapārājikakathāvaṇṇanā",
  "tika-vin11t2:463_0": "306-7. Evaṁ nātisaṅkhepavitthāranayena tatiyapārājikavinicchayaṁ dassetvā idāni catutthapārājikavinicchayaṁ",
  "tika-vin11t2:463_1": "dassetumāha “asanta”ntiādi. Tattha “asanta”nti apekkhitvā “attanī”ti ca “jhānādibheda”nti",
  "tika-vin11t2:463_2": "apekkhitvā “uttarimanussadhamma”nti ca “samudācareyyā”ti apekkhitvā “yo bhikkhū”ti",
  "tika-vin11t2:463_3": "ca sāmatthiyā labbhatīti ajjhāharitvā “attani asanta”ntiādinā nayena yojetabbaṁ.",
  "tika-vin11t2:464_0": "Attaniasantanti tasmiṁ attabhāve attano santāne anuppāditatāya avijjamānaṁ. Attassitameva",
  "tika-vin11t2:464_1": "katvāti attupanāyikaṁ katvā attani vijjamānaṁ viya katvā taṁ upanetvā. Bhavaṁ adhiṭṭhāya",
  "tika-vin11t2:464_2": "ca vattamānanti paṭisandhito paṭṭhāya ca vattantaṁ bhavaṁ cittena adhiṭṭhahitvā takketvā,",
  "tika-vin11t2:464_3": "citte ṭhapetvāti vuttaṁ hoti. Aññāpadesañca vināti “yo te vihāre vasatīdha bhikkhū”tiādinā",
  "tika-vin11t2:464_4": "nayena vakkhamānaṁ pariyāyakathaṁ ṭhapetvā. Adhimānañca vināti adiṭṭhe diṭṭhasaññitādisabhāvaṁ",
  "tika-vin11t2:464_5": "adhigatamānasaṅkhātaṁ “adhigatauttarimanussadhammo ahamhī”ti adhimānañca ṭhapetvā.",
  "tika-vin11t2:464_6": "Jhānādibhedanti jhānādayo bhedā visesā yassa taṁ jhānādibhedaṁ, “uttarimanussadhammo",
  "tika-vin11t2:464_7": "nāma jhānaṁ vimokkho samādhi samāpatti ñāṇadassanaṁ maggabhāvanā phalasacchi kiriyā",
  "tika-vin11t2:464_8": "kilesappahānaṁ vinīvaraṇatā cittassa suññāgāre abhiratī”ti padabhājane vuttaṁ jhānādidhammavisesanti",
  "tika-vin11t2:464_9": "attho. “Uttarimanussadhammanti uttarimanussānaṁ jhāyīnañceva ariyānañca dhamma”nti",
  "tika-vin11t2:464_10": "aṭṭhakathāya vuttaṁ jhānalābhīhi ceva aṭṭhahi ariyapuggalehi ca adhigatattā tesaṁ",
  "tika-vin11t2:464_11": "santakanti saṅkhyaṁ gataṁ uttarimanussadhammaṁ.",
  "tika-vin11t2:465_0": "Viññattipathe ṭhitassa kāyena vā vācāya vā yo bhikkhu samudācareyyāti ajjhāharitvā",
  "tika-vin11t2:465_1": "yojetabbaṁ. Viññattipathe ṭhitassāti dvādasahatthabbhantare padese ṭhitassa “itthiyā",
  "tika-vin11t2:465_2": "vā purisassa vā gahaṭṭhassa vā pabbajitassa vā”ti padabhājane vuttassa yassa kassaci.",
  "tika-vin11t2:465_3": "Kāyena vāti hatthamuddādivasena kāyena vā. “Sikkhāpaccakkhānaṁ hatthamuddāya sīsaṁ",
  "tika-vin11t2:465_4": "na otarati, idaṁ abhūtārocanaṁ hatthamuddāyapi otaratī”ti aṭṭhakathāyaṁ vuttattā",
  "tika-vin11t2:465_5": "idha hatthamuddādihatthavikāro ca aṅgapaccaṅgacopanañca “kāyenā”ti iminā gahetabbaṁ.",
  "tika-vin11t2:465_6": "Vācāya vāti yo savanūpacāre ṭhito tena viññātuṁ sakkuṇeyyena yena kenaci vohārena",
  "tika-vin11t2:465_7": "vā. Yo bhikkhūti yo upasampanno thero vā navo vā majjhimo vā. Samudācareyyāti “paṭhamaṁ",
  "tika-vin11t2:465_8": "jhānaṁ samāpajjāmī”tiādivacanappakāresu yaṁ kañci pakāraṁ vadeyya. Tadattheti tena",
  "tika-vin11t2:465_9": "vuttavākyassa atthe. Ñātevāti ñāte eva. Mātugāmaṁ vā purisaṁ vā yaṁ kiñci uddissa",
  "tika-vin11t2:465_10": "vutte, teneva vā anuddissa vutte savanūpacāre ṭhitena yena kenaci manussabhūtena",
  "tika-vin11t2:465_11": "vacanasamanantarameva “ayaṁ paṭhamajjhānalābhī”tiādike yathāvutte atthappakāre ñāteyeva.",
  "tika-vin11t2:465_12": "“So”ti ajjhāharitvā “so puna ruḷhibhāve abhabbo”ti yojetabbaṁ, attani avijjamānaguṇaṁ",
  "tika-vin11t2:465_13": "santaṁ viya katvā icchācāre ṭhatvā evaṁ kathitapuggalo sīle patiṭṭhāya uparūpari",
  "tika-vin11t2:465_14": "labbhamānalokiyalokuttaraguṇehi buddhisaṅkhātaṁ sāsane buddhimadhigantuṁ anarahoti",
  "tika-vin11t2:465_15": "attho. Kiṁ viyāti āha “yatheva…pe… ruḷibhāve”ti. “Yathā”ti etena sambandho “tathā”ti,",
  "tika-vin11t2:465_16": "yathā tālo matthakacchinno abhabbo puna viruḷhiyā, sopi pārājikaṁ āpanno tatheva daṭṭhabboti attho.",
  "tika-vin11t2:466": "308-9. Idāni “ñāteva abhabbo”ti ca “aññāpadesañca vinā”ti ca etasmiṁ vākyadvaye byatirekatthavasena sambhavantaṁ āpattibhedaṁ dassetumāha “asantamevā”tiādi.",
  "tika-vin11t2:467_0": "Anantaranti “paṭhamaṁ jhānaṁ samāpajjāmī”tiādivacanasamanantarameva. Soti dvādasahatthabbhantare",
  "tika-vin11t2:467_1": "ṭhatvā yena taṁ vacanaṁ sutaṁ, so paro puggalo. Jānāti ceti “ayaṁ paṭhamajjhānalābhī”tiādivasena",
  "tika-vin11t2:467_2": "tena vuttavacanappakārena atthaṁ avirādhetvā acireneva sace jānātīti attho. Yo pana",
  "tika-vin11t2:467_3": "jhānādīnaṁ attanā aladdhabhāvena vā āgame uggahaparipucchādivasena aparicitattā vā",
  "tika-vin11t2:467_4": "jhānādisarūpaṁ ajānantopi kevalaṁ “jhānaṁ vimokkho samādhi samāpattī”tiādivacanānaṁ",
  "tika-vin11t2:467_5": "sutapubbattā tena “paṭhamaṁ jhānaṁ samāpajjāmī”tiādivacane vutte “jhānaṁ kira esa",
  "tika-vin11t2:467_6": "samāpajjatī”ti yadi ettakamatthampi jānāti, sopi “jānāti”cceva aṭṭhakathāyaṁ vuttoti",
  "tika-vin11t2:467_7": "gahetabbo. Cuto hīti hi-saddo avadhāraṇe, attanā vutte tena tattakeyeva ñāte so asantaguṇadīpako",
  "tika-vin11t2:467_8": "pāpapuggalo phalasampattisampannaṁ imaṁ sāsanāmatamahāpādapaṁ āruyhāpi phalaṁ aparibhuñjitvā",
  "tika-vin11t2:467_9": "virādhetvā patitvā mato nāma hotīti vuttaṁ hoti. Imassevatthassa “asanta”miccādinā",
  "tika-vin11t2:467_10": "paṭhamaṁ vuttassapi byatirekatthaṁ dassetuṁ anuvādavasena vuttattā punaruttidoso",
  "tika-vin11t2:467_11": "na hotīti daṭṭhabbaṁ.",
  "tika-vin11t2:468": "Idāni taṁ byatirekatthaṁ dassetumāha “no ce…pe… hotī”ti. Yassa so āroceti, so ce na jānāti, assa asantaguṇadīpakassa musāvādino.",
  "tika-vin11t2:469_0": "“Aññāpadesañca vinā”ti iminā dassitabyatirekatthassa bhāvābhāve sambhavantaṁ āpattibhedaṁ",
  "tika-vin11t2:469_1": "dassetumāha “yo te”tiādi. Yo bhikkhu te tava idha imasmiṁ vihāre vasatīti yojanā.",
  "tika-vin11t2:469_2": "Dīpiteti attano adhippāye pakāsite. Jānāti ceti yo tathā vuttavacanaṁ assosi, so",
  "tika-vin11t2:469_3": "“esa aññāpadesena attano jhānalābhitaṁ dīpetī”ti vā “eso jhānalābhī”ti vā vacanasamanantarameva",
  "tika-vin11t2:469_4": "sace jānāti. Assāti evaṁ kathitavacanavato tassa bhikkhuno. Taṁ tena vuttavacanaṁ.",
  "tika-vin11t2:469_5": "Dukkaṭameva hoti, na thullaccayanti attho. Attano āvāsakārānaṁ dāyakānaṁ aññassa",
  "tika-vin11t2:469_6": "pavattiṁ kathentassa viya attanoyeva asantaguṇaṁ santamiva katvā kathanākāro imāya",
  "tika-vin11t2:469_7": "gāthāya atthato vuttoti daṭṭhabbo.",
  "tika-vin11t2:470_0": "Ettha ca jhānalābhīti cāti avuttasamuccayatthena ca-saddena pāḷiyaṁ āgatā avasesapariyāyavārā",
  "tika-vin11t2:470_1": "ca saṅgahitāti daṭṭhabbaṁ. Tathā jhānalābhīti ettha jhānaggahaṇena vimokkhādīnañca",
  "tika-vin11t2:470_2": "upalakkhitattā jhānādidasavidhauttarimanussadhammavisayapariyāyakathaṁ sutavatā taṅkhaṇe",
  "tika-vin11t2:470_3": "tadatthe ñāte pariyāyasamullāpakena āpajjitabbaṁ thullaccayañca aviññāte vā cirena",
  "tika-vin11t2:470_4": "viññāte vā āpajjitabbaṁ dukkaṭañca imāya gāthāya atthato dassitamevāti daṭṭhabbaṁ.",
  "tika-vin11t2:471_0": "310.Etanti yathāvuttappakāraṁ jhānādibhedaṁ uttarimanussadhammaṁ. Adhimānāti “adhigatoha”nti",
  "tika-vin11t2:471_1": "evaṁ uppannamānā, adhikamānāti attho, “ayaṁ dhammo mayā adhigato”ti daḷhamuppannena",
  "tika-vin11t2:471_2": "mānena kathentassāti vuttaṁ hoti. Vutto anāpattinayoti āpattiyā abhāvo anāpatti,",
  "tika-vin11t2:471_3": "sā eva nayo netabbo bujjhitabboti katvā, anāpattīti vuttaṁ hoti. “Adhimānenā”ti evaṁ",
  "tika-vin11t2:471_4": "vutto bhagavatāti attho, “adhigatadhammoha”nti adhimānena “ahaṁ paṭhamajjhānalābhī”tiādīni",
  "tika-vin11t2:471_5": "vadantassa anāpattīti vuttaṁ hoti.",
  "tika-vin11t2:472_0": "Ayamadhimāno kassa hoti, kassa na hotīti ce? Ariyānaṁ na hoti maggapaccavekkhaṇādīhi",
  "tika-vin11t2:472_1": "pañcahi paccavekkhaṇāhi sañjātasomanassānaṁ vitiṇṇakaṅkhattā. Dussīlassāpi na hoti",
  "tika-vin11t2:472_2": "tassa ariyaguṇādhigame nirussāhattā. Susīlassāpi kammaṭṭhānānuyogarahitassa niddārāmatādimanuyuttassa",
  "tika-vin11t2:472_3": "na hoti vissaṭṭhabhāvanābhiyogattā. Suparisuddhāya sīlasampattiyā patiṭṭhāya samathabhāvanāmanuyuttassa",
  "tika-vin11t2:472_4": "rūpārūpasamāpattiyaṁ pattāsino vā vipassanābhiyuttassa sopakkilesodayabbayañāṇalābhino",
  "tika-vin11t2:472_5": "vā uppajjati. So samathavipassanābhāvanāhi kilesasamudācārassa abhāve uppanne te",
  "tika-vin11t2:472_6": "visesabhāgino bhavituṁ adatvā ṭhitibhāgino katvā ṭhapetīti veditabbo.",
  "tika-vin11t2:473_0": "Panāti api-saddattho. “Eva”nti iminā “anāpattinayo vutto”ti paccāmasati. “Avattukāmassā”ti",
  "tika-vin11t2:473_1": "idañca pāḷiyaṁ āgataṁ “anullapanādhippāyassā”ti idañca anatthantaraṁ. Avattukāmassāti",
  "tika-vin11t2:473_2": "evaṁ vuttoti yojanā. Kohaññena pāpicchāpakatassa “jhānādīnaṁ lābhimhī”ti vadantassa",
  "tika-vin11t2:473_3": "ajjhāsayo ullapanādhippāyo nāma, tathā ahutvā sabrahmacārīsu aññaṁ byākarontassa",
  "tika-vin11t2:473_4": "evameva anāpattibhāvo vutto bhagavatāti attho. Ādikassāpi evaṁ vuttoti yojanā. “Anāpatti",
  "tika-vin11t2:473_5": "ādikammikassā”ti ādikammikassāpi anāpattibhāvo vutto bhagavatāti attho. Imasmiṁ sikkhāpade",
  "tika-vin11t2:473_6": "vaggumudātīriyā bhikkhū ādikammikā. Avuttasamuccayatthena tathā-saddena idha avuttaummattakakhittacittavedanaṭṭā gahitā.",
  "tika-vin11t2:474_0": "311.Pāpicchatāti “evaṁ maṁ jano sambhāvessatī”ti jhānalābhitādihetukāya sambhāvanāya",
  "tika-vin11t2:474_1": "sambhāvanānimittassa paccayapaṭilābhassa patthanāsaṅkhātāya pāpikāya lāmikāya icchāya",
  "tika-vin11t2:474_2": "samannāgatabhāvo ca. Tassāti yaṁ jhānādibhedabhinnaṁ uttarimanussadhammaṁ samullapi,",
  "tika-vin11t2:474_3": "tassa dhammassa. Asantabhāvoti attasantāne paccuppannajātiyaṁ anuppāditabhāvena avijjamānabhāvo.",
  "tika-vin11t2:474_4": "Manussakassa ārocanañcevāti vuttavacanassa atthaṁ taṅkhaṇe jānanakassa manussajātikassa",
  "tika-vin11t2:474_5": "“paṭhamaṁ jhānaṁ samāpajji”ntiādinā nayena savanūpacāre ṭhatvā ārocanañca. Naññāpadesena",
  "tika-vin11t2:474_6": "ārocanañcāti sambandho. “Yo te vihāre vasati, so bhikkhu paṭhamaṁ jhānaṁ samāpajjī”tiādinā",
  "tika-vin11t2:474_7": "nayena pavattaaññāpadesaṁ vinā ujukameva ārocanañca. Tadeva ñāṇanti tadā eva ñāṇaṁ,",
  "tika-vin11t2:474_8": "acirāyitvā vuttakkhaṇeyeva jānananti attho. Etthāti imasmiṁ catutthapārājikāpattiyaṁ. Dhīrā vinayadharā.",
  "tika-vin11t2:475_0": "312.Paṭhame dutiye canteti manussaviggahapārājikavajjite yathāvuttapārājikattaye.",
  "tika-vin11t2:475_1": "Pariyāyo na vijjatīti pārājikāpattipathaṁ pariyāyavacanaṁ na labhati. “Na panetare”ti",
  "tika-vin11t2:475_2": "idaṁ etthāpi yojetabbaṁ, itare pana tatiyapārājike pariyāyo na vijjatīti attho. “Maraṇavaṇṇaṁ",
  "tika-vin11t2:475_3": "vā saṁvaṇṇeyyā”ti ca “ambho purisa kiṁ tuyhiminā”tiādinā ca “yo evaṁ marati, so dhanaṁ",
  "tika-vin11t2:475_4": "vā labhatī”tiādinā ca pariyāyena vadantassa pārājikamevāti vuttaṁ hoti. Āṇatti pārājikahetuāṇattikappayogo.",
  "tika-vin11t2:475_5": "Na panetareti paṭhamacatutthapārājikadvaye pana pārājikahetubhūtā āṇatti na labhatīti attho.",
  "tika-vin11t2:476_0": "313.Ādīti paṭhamapārājikaṁ. Ekasamuṭṭhānanti ekakāraṇaṁ. Samuṭṭhāti āpatti etasmāti",
  "tika-vin11t2:476_1": "samuṭṭhānaṁ, kāraṇaṁ kāyādi. Taṁ pana chabbidhaṁ kāyo, vācā, kāyavācā, kāyacittaṁ,",
  "tika-vin11t2:476_2": "vācācittaṁ, kāyavācācittanti. Tesaṁ vinicchayaṁ uttare yathāgataṭṭhāneyeva ca vaṇṇayissāma.",
  "tika-vin11t2:476_3": "Tatridaṁ ekasamuṭṭhānaṁ ekaṁ kāyacittaṁ samuṭṭhānaṁ etassāti katvā. Tenāha “duvaṅgaṁ",
  "tika-vin11t2:476_4": "kāyacittato”ti. “Taṁ samuṭṭhāna”nti ajjhāhāro. Yena samuṭṭhānena paṭhamapārājikāpatti",
  "tika-vin11t2:476_5": "uppajjati, taṁsamuṭṭhānasaṅkhātaṁ kāraṇaṁ. Aṅgajātasaṅkhātaṁ kāyañca sevanacittañcāti",
  "tika-vin11t2:476_6": "dvayaṁ aṅgaṁ avayavaṁ etassāti duvaṅgaṁ, tadubhayasabhāvanti attho yathā “duvaṅgaṁ",
  "tika-vin11t2:476_7": "catutthajjhāna”nti. Sesāti avasiṭṭhāni tīṇi pārājikāni. Tisamuṭṭhānāti kāyacittaṁ,",
  "tika-vin11t2:476_8": "vācācittaṁ, kāyavācācittanti tisamuṭṭhānā tīṇi samuṭṭhānāni etesanti katvā. Tesanti",
  "tika-vin11t2:476_9": "tesaṁ tiṇṇaṁ samuṭṭhānānaṁ. Aṅgānīti avayavāni. Satta kāyo, cittaṁ, vācā, cittaṁ,",
  "tika-vin11t2:476_10": "kāyo, vācā, cittanti, taṁsabhāvāti vuttaṁ hoti.",
  "tika-vin11t2:477_0": "314.Ādīti methunadhammapaṭisevanacittasampayuttacetanāsabhāvaṁ paṭhamapārājikaṁ.",
  "tika-vin11t2:477_1": "Sukhopekkhāyutaṁ udīritanti yojanā. Iṭṭhālambaṇapaṭilābhādisomanassahetumhi sati",
  "tika-vin11t2:477_2": "sukhavedanāsampayuttaṁ hoti, tasmiṁ asati upekkhāvedanāya sampayuttaṁ hotīti vuttanti attho.",
  "tika-vin11t2:478": "Tatiyaṁ dukkhavedananti tatiyaṁ manussaviggahapārājikaṁ dosacittasampayuttacetanāsabhāvattā dukkhavedanāya sampayuttanti attho.",
  "tika-vin11t2:479_0": "Dutiyanti adinnādānacetanālakkhaṇaṁ dutiyapārājikaṁ. Lobhena parasantakaṁ corikāya",
  "tika-vin11t2:479_1": "gaṇhantassa somanassasampayuttaṁ hoti, kodhena abhibhūtassa vilumpitvā vā vilumpāpetvā",
  "tika-vin11t2:479_2": "vā gaṇhato domanassasampayuttaṁ hoti, somanassaṁ, domanassañca vinā aggahetukāmo",
  "tika-vin11t2:479_3": "viya hutvā udāsīnassa gaṇhato upekkhāsampayuttaṁ hotīti “tivedanamudīrita”nti āha.",
  "tika-vin11t2:480_0": "Catutthañcāti uttarimanussadhammasamullapanacetanālakkhaṇaṁ catutthapārājikañca.",
  "tika-vin11t2:480_1": "Sambhāvanicchāya paccayāsāya vā tuṭṭhatuṭṭhasseva “ahaṁ paṭhamaṁ jhānaṁ samāpajjāmī”tiādinā",
  "tika-vin11t2:480_2": "nayena attano uttarimanussadhammalābhitaṁ vadantassa somanassasampayuttaṁ hoti, aññapuggalesu",
  "tika-vin11t2:480_3": "paṭihatacittassa kalahapurekkhāratāya vadato domanassasampayuttaṁ hoti, paccayālābhena",
  "tika-vin11t2:480_4": "jighacchādidukkhaṁ sahitumasakkuṇeyyatāya udāsīnassa vadato upekkhāsampayuttaṁ hotīti",
  "tika-vin11t2:480_5": "“tivedanamudīrita”nti āha.",
  "tika-vin11t2:481_0": "315.Aṭṭha cittānīti lobhasahagatāni aṭṭha cittāni labbhareti yojanā, labbhantīti",
  "tika-vin11t2:481_1": "attho, cetanāsabhāvena paṭhamapārājikena sampayuttānīti vuttaṁ hoti. Evamuparipi.",
  "tika-vin11t2:481_2": "Duveti paṭighasampayuttāni dve cittāni. Dasa cittānīti lobhasahagatāni aṭṭha, dve",
  "tika-vin11t2:481_3": "paṭighasampayuttānīti. Labbhareti sampayuttabhāvena labbhanti.",
  "tika-vin11t2:482_0": "316.Tasmāti yasmā yathāvuttacittehi sampayuttaṁ, tena hetunā. Kriyāti karaṇena āpajjitabbattā",
  "tika-vin11t2:482_1": "kiriyā. Vītikkamasaññāya abhāvena muccanato saññāya vimokkho etassāti saññāvimokkhaṁ.",
  "tika-vin11t2:482_2": "Lokavajjanti lokena akusalabhāvato vajjanīyanti dīpitaṁ pakāsitaṁ.",
  "tika-vin11t2:483": "317.Āpattiyaṁyevāti evakārena na sikkhāpadeti dasseti. Idaṁ vidhānanti samuṭṭhānādikaṁ idaṁ yathāvuttaṁ vidhānaṁ. Vibhāvināti paññavatā vinayadharena.",
  "tika-vin11t2:484_0": "318-9.Mudupiṭṭhi cāti latā viya namitvā karaṇaṁ dassetvā naccituṁ samavāhitvā mudukatapiṭṭhiko",
  "tika-vin11t2:484_1": "ca. Lambī cāti palambamānena dīghena aṅgajātena yutto. Lambatīti lambaṁ, aṅgajātaṁ,",
  "tika-vin11t2:484_2": "taṁ yassa atthi so lambī. Ime dvepi kāmapariḷāhāturabhāve sati attano aṅgajātaṁ attano",
  "tika-vin11t2:484_3": "mukhaṁ, vaccamaggañca pavesetvā vītikkamitumarahattā pārājikāpannasadisattā parivajjitā.",
  "tika-vin11t2:484_4": "Mukhaggāhīti mukhena gahaṇaṁ mukhaggāho, so etassa atthīti mukhaggāhī, parassa aṅgajātaṁ",
  "tika-vin11t2:484_5": "mukhena gaṇhantoti attho. Nisīdakoti parassa aṅgajāte attano vaccamaggena nisīdanto.",
  "tika-vin11t2:484_6": "Ime dve sahavāsikānaṁ sīlavināsanato aññehi saṁvasituṁ anarahāti pārājikāpannasadisattā",
  "tika-vin11t2:484_7": "vivajjitā. Tesanti asaṁvāsatāsāmaññena cattāro pārājikāpanne saṅgaṇhāti. “Tesañca",
  "tika-vin11t2:484_8": "maggenamaggapaṭipattisāmaññena paṭhamapārājikāpannasseva anulomikāti gahetabbā” iccevaṁ",
  "tika-vin11t2:484_9": "nissandehe vuttaṁ. Iminā ca akatavītikkamānampi mudupiṭṭhiādīnaṁ catunnaṁ anulomapārājikabhāvo vuttoti viññāyati.",
  "tika-vin11t2:485": "Samantapāsādikāyaṁ pana –",
  "tika-vin11t2:486_0": "“Aparānipi lambī, mudupiṭṭhiko, parassa aṅgajātaṁ mukhena gaṇhāti, parassa aṅgajāte",
  "tika-vin11t2:486_1": "abhinisīdatīti imesaṁ catunnaṁ vasena cattāri anulomapārājikānīti vadanti. Etāni",
  "tika-vin11t2:486_2": "hi yasmā ubhinnaṁ rāgavasena sadisabhāvūpagatānaṁ dhammo ‘methunadhammo’ti vuccati,",
  "tika-vin11t2:486_3": "tasmā etena pariyāyena methunaṁ dhammaṁ appaṭisevitvāyeva kevalaṁ maggena maggappavesanavasena",
  "tika-vin11t2:486_4": "āpajjitabbattā methunadhammapārājikassa anulomentīti ‘anulomapārājikānī’ti vuccantī”ti –",
  "tika-vin11t2:487": "Vuttattā ca tabbaṇṇanāya ca sāratthadīpaniyaṁ –",
  "tika-vin11t2:488_0": "“Lambaṁdīghatāya palambamānaṁ aṅgajātametassāti lambī. So ettāvatā na pārājiko, atha",
  "tika-vin11t2:488_1": "kho yadā anabhiratiyā pīḷito attano aṅgajātaṁ mukhe vā vaccamagge vā paveseti, tadā",
  "tika-vin11t2:488_2": "pārājiko hoti. Mudukā piṭṭhi etassāti mudupiṭṭhiko, kataparikammāya mudukāya piṭṭhiyā",
  "tika-vin11t2:488_3": "samannāgato. Sopi yadā anabhiratiyā pīḷito attano aṅgajātaṁ attano mukhe paveseti",
  "tika-vin11t2:488_4": "tadā pārājiko hoti. Parassa aṅgajātaṁ mukhena gaṇhātīti yo anabhiratiyā pīḷito parassa",
  "tika-vin11t2:488_5": "suttassa vā pamattassa vā aṅgajātaṁ attano mukhena gaṇhāti. Parassa aṅgajāte abhinisīdatīti",
  "tika-vin11t2:488_6": "yo anabhiratiyā pīḷito parassa aṅgajātaṁ kammaniyaṁ disvā attano vaccamaggena tassūpari",
  "tika-vin11t2:488_7": "abhinisīdati, taṁ attano vaccamaggaṁ pavesetīti attho. Lambīādayo cattāro kiñcāpi",
  "tika-vin11t2:488_8": "paṭhamapārājikena saṅgahitā, yasmā pana ubhinnaṁ rāgapariyuṭṭhānasaṅkhātena pariyāyena",
  "tika-vin11t2:488_9": "methunaṁ dhammaṁ appaṭisevino honti, tasmā visuṁ vuttā”ti –",
  "tika-vin11t2:489": "Vuttattā ca katavītikkamāyevete “pārājikā”ti gahetabbā.",
  "tika-vin11t2:490_0": "Bhikkhunīnañca cattārīti ettha “asādhāraṇānī”ti pāṭhaseso, bhikkhūhi asādhāraṇāni",
  "tika-vin11t2:490_1": "bhikkhunīnameva niyatāni ubbhajāṇumaṇḍalikā, vajjapaṭicchādikā, ukkhittānuvattikā,",
  "tika-vin11t2:490_2": "aṭṭhavatthukāti cattāri pārājikāni ca. Vibbhantā bhikkhunī sayanti ettha “tesaṁ anulomikā”ti",
  "tika-vin11t2:490_3": "ānetvā sambandhitabbaṁ. Tesaṁ catunnaṁ pārājikānaṁ anulomikā sayaṁ vibbhantā bhikkhunī",
  "tika-vin11t2:490_4": "cāti yojanā. Cittavasikā hutvā attanā nivatthacīvarampi hi mātugāmānaṁ nivāsananīhārena",
  "tika-vin11t2:490_5": "sayameva nivāsetvā gihivesaṁ rocetvā gahitamatte sāsanato cutā bhikkhunī cāti vuttaṁ",
  "tika-vin11t2:490_6": "hoti. Evaṁkaraṇena gihibhāvāpannatāsāmaññena saṁvāsārahā na hontīti imesaṁ catunnaṁ",
  "tika-vin11t2:490_7": "pārājikānaṁ anulomikā jātā.",
  "tika-vin11t2:491_0": "Tathāti yathā ime dassitā tena asaṁvāsārahatāya, bhikkhubhāvāya abhabbatāya ca pārājikāva,",
  "tika-vin11t2:491_1": "tathā ekādasa abhabbapuggalāpi hontīti attho. Ekādasābhabbāti mātughātako, pitughātako,",
  "tika-vin11t2:491_2": "arahantaghātako, saṅghabhedako, lohituppādako, paṇḍako, tiracchānagato, ubhatobyañjanako,",
  "tika-vin11t2:491_3": "theyyasaṁvāsako, bhikkhunidūsako, titthiyapakkantakoti ekādasa. Sabbete catuvīsati",
  "tika-vin11t2:491_4": "ete sabbe catuvīsati puggalā samodhānato veditabbāti adhippāyo.",
  "tika-vin11t2:492": "320. Ime catuvīsati pārājikā puggalā sīsacchinnova jīvituṁ idha bhikkhubhāvāya abhabbāti vuttāti yojanā.",
  "tika-vin11t2:493_0": "321. Imesaṁ ekādasannaṁ abhabbatāya hetudassanatthamāha “paṇḍako cā”tiādi. Paṇḍako",
  "tika-vin11t2:493_1": "cāti āsittapaṇḍako, usūyapaṇḍako, pakkhapaṇḍako, opakkamikapaṇḍako, napuṁsakapaṇḍakoti",
  "tika-vin11t2:493_2": "vutto pañcavidho paṇḍako ca. Tiracchānoti tiriyaṁ añchati gacchatīti “tiracchāno”ti",
  "tika-vin11t2:493_3": "gahito nāgasupaṇṇādiko sabbatiracchānayoniko ca. Yakkhādayo sabbe amanussāpi idha",
  "tika-vin11t2:493_4": "tiracchāneyeva saṅgahitāti veditabbā. Ubhatobyañjanopi cāti itthipurisabyañjanasādhakehi",
  "tika-vin11t2:493_5": "ubhato kammato jātāni thanādikāni byañjanāni yassāti nirutto itthiubhatobyañjano,",
  "tika-vin11t2:493_6": "purisaubhatobyañjanoti duvidho ubhatobyañjano ca. Vatthuvipannāti tabbhāvabhāvitāya",
  "tika-vin11t2:493_7": "bhikkhubhāvo vasati etthāti vatthu, puggalānaṁ bhikkhubhāvārahatā, sā pana pabbajjākkhandhakāgatasabbadosavirahitaguṇasampayuttatā,",
  "tika-vin11t2:493_8": "taṁ vipannaṁ paṇḍakabhāvādiyogena yesaṁ te “vatthuvipannā”ti gahetabbā. Hi-saddo",
  "tika-vin11t2:493_9": "hetumhi. Yasmā vatthuvipannā, tasmā idha attabhāve pabbajjāya abhabbāti vuttaṁ hoti.",
  "tika-vin11t2:493_10": "“Ahetupaṭisandhikā”ti vacanena imesaṁ vipākāvaraṇayuttabhāvamāha, iminā etesaṁ maggādhigamassa",
  "tika-vin11t2:493_11": "vāritabhāvo dassitoti veditabbaṁ.",
  "tika-vin11t2:494_0": "322.Pañcānantarikāti kammāvaraṇena yuttatāya saggamokkhasampattito parihāyitvā maraṇānantaraṁ",
  "tika-vin11t2:494_1": "apāyapaṭisandhiyaṁ niyatā mātughātakādayo pañcānantarikā ca. Theyyasaṁvāsopi cāti",
  "tika-vin11t2:494_2": "liṅgatthenako, saṁvāsatthenako, ubhayatthenakoti tividho theyyasaṁvāsako ca. Dūsakoti",
  "tika-vin11t2:494_3": "pakatattāya bhikkhuniyā methunaṁ paṭisevitvā tassā dūsitattā bhikkhuniṁ dūsetīti",
  "tika-vin11t2:494_4": "“bhikkhunidūsako”ti vutto ca. Titthipakkantako cāti titthiyānaṁ laddhiṁ, vesañca",
  "tika-vin11t2:494_5": "rocetvā taṁ gahetvā tesamantaraṁ paviṭṭho ca. Iti aṭṭha pana kiriyānaṭṭhāti yojanā.",
  "tika-vin11t2:494_6": "Itīti idamatthattā imeti vuttaṁ hoti. Te imeti sambandho. Te ime aṭṭha pana mātuvadhādikiriyāya",
  "tika-vin11t2:494_7": "ihattabhāve bhikkhubhāvāya anarahā hutvā naṭṭhāti attho. Ettāvatā ekādasaabhabbānaṁ",
  "tika-vin11t2:494_8": "abhabbatāya kāraṇaṁ dassitaṁ hoti.",
  "tika-vin11t2:495": "323. Mayā pārājikānaṁ sārabhūto yo ayaṁ vinicchayo vutto, tassa vinicchayassa anusārena anugamanena sesopi vinicchayo budhena paṇḍitena asesatova viññātuṁ sakkāti yojanā.",
  "tika-vin11t2:496_0": "324. Paṭubhāvakare parame vividhehi nayehi yutte vinayapiṭake paramatthanayaṁ abhipatthayatā",
  "tika-vin11t2:496_1": "ayaṁ satataṁ pariyāpuṇitabboti yojanā. Tattha vividhehi nānappakārehi. Nayehīti nīyanti",
  "tika-vin11t2:496_2": "vuttānusārena udīriyantīti “nayā”ti vuttehi cakkapeyyālādīhi nayehi. Paramatthanayanti",
  "tika-vin11t2:496_3": "paramo ca so attho cāti paramattho, paramo vā visesena nicchitabbo attho paramattho,",
  "tika-vin11t2:496_4": "soyeva vinicchayatthikānaṁ buddhiyā netabboti paramatthanayo, vinicchayūpāyo nīyati",
  "tika-vin11t2:496_5": "etenāti katvā “paramatthanayo”ti vuccati, taṁ paramatthanayaṁ. Abhipatthayatāti vinayapiṭake",
  "tika-vin11t2:496_6": "vinicchayaṁ vā tadupāyaṁ vā patthayatā, icchantenāti attho. “Pariyāpuṇitabbo aya”nti",
  "tika-vin11t2:496_7": "padacchedo. Ma-kāro āgamasandhijo, o-kārassa a-kārādeso. Pariyāpuṇitabboti paṭhitabbo,",
  "tika-vin11t2:496_8": "sotabbo cintetabbo dhāretabboti vuttaṁ hoti. Ayanti vinayavinicchayo.",
  "tika-vin11t2:497": "Iti vinayatthasārasandīpaniyā",
  "tika-vin11t2:498": "Vinayavinicchayavaṇṇanāya",
  "tika-vin11t2:499": "Catutthapārājikakathāvaṇṇanā niṭṭhitā."
}