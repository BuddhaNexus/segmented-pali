{
  "tika-s0203t0:0": "Namo tassa bhagavato arahato sammāsambuddhassa",
  "tika-s0203t0:1": "Majjhimanikāye",
  "tika-s0203t0:2": "1. Devadahasuttavaṇṇanā",
  "tika-s0203t0:3_0": "1. Dibbanti kāmaguṇehi kīḷanti, laḷanti, tesu vā viharanti, vijayasamatthatāyogena",
  "tika-s0203t0:3_1": "paccatthike vijetuṃ icchanti; issariyaṭṭhānādisakkāradānaggahaṇaṃ taṃtaṃatthānusāsanañca",
  "tika-s0203t0:3_2": "karontā voharanti, puññānubhāvappattāya jutiyā jotenti vāti devā vuccanti rājāno.",
  "tika-s0203t0:3_3": "Tathā hi te catūhi saṅgahavatthūhi janaṃ rañjayantā sayaṃ yathāvuttehi visesehi rājanti",
  "tika-s0203t0:3_4": "dibbanti sobhantīti ca, “rājāno”ti vuccanti. Tatthāti tasmiṃ nigamadese. Sāti pokkharaṇī.",
  "tika-s0203t0:3_5": "Tanti taṃ, “devadaha”nti laddhanāmaṃ pokkharaṇiṃ upādāya, tassa adūrabhavattāti keci.",
  "tika-s0203t0:3_6": "Sabbaṃ sukhādibhedaṃ vedayitaṃ. Pubbeti purimajātiyaṃ. Katakammapaccayāti katassa",
  "tika-s0203t0:3_7": "kammassa paccayabhāvato jātaṃ kammaṃ paṭicca. Tena sabbāpi vedanā kammaphalabhūtā",
  "tika-s0203t0:3_8": "eva anubhavitabbāti dasseti. Tenāha “iminā”tiādi. Aniyametvā vuttanti, “santi, bhikkhave,",
  "tika-s0203t0:3_9": "eke samaṇabrāhmaṇā evaṃvādino”ti evaṃ ime nāmāti avisesetvā vuttamatthaṃ. Niyametvāti,",
  "tika-s0203t0:3_10": "“evaṃvādino, bhikkhave, nigaṇṭhā”ti evaṃ visesetvā dasseti.",
  "tika-s0203t0:4_0": "Kalisāsananti parājayaṃ. Kalīti hi anattho vuccati, kalīti sasati vippharatīti kalisāsanaṃ,",
  "tika-s0203t0:4_1": "parājayo. Kalīti vā kodhamānādikilesajāti, tāya pana ayuttavāditā kalisāsanaṃ. Taṃ",
  "tika-s0203t0:4_2": "āropetukāmo vibhāvetukāmo. Ye kammaṃ kataṃ akataṃ vāti na jānanti, te kathaṃ taṃ",
  "tika-s0203t0:4_3": "edisanti jānissanti. Ye ca kammaṃ pabhedato na jānanti, te kathaṃ tassa vipākaṃ jānissanti;",
  "tika-s0203t0:4_4": "vipākapariyositabhāvaṃ jānissanti, ye ca pāpassa kammassa paṭipakkhameva na jānanti;",
  "tika-s0203t0:4_5": "te kathaṃ tassa pahānaṃ kusalakammassa ca sampādanavidhiṃ jānissantīti imamatthaṃ",
  "tika-s0203t0:4_6": "dassento, “uttari pucchāyapi eseva nayo”ti āha.",
  "tika-s0203t0:5_0": "2. Kiñcāpi cūḷadukkhakkhandhepi, “evaṃ sante”ti iminā tesaṃ nigaṇṭhānaṃ ajānanabhāvo",
  "tika-s0203t0:5_1": "eva ujukaṃ pakāsito heṭṭhā desanāya tathā pavattattā. Tathā hi aṭṭhakathāyaṃ vuttaṃ",
  "tika-s0203t0:5_2": "– “evaṃ santeti tumhākaṃ evaṃ ajānanabhāve satī”ti, tathāpi tattha uparidesanāya",
  "tika-s0203t0:5_3": "sambaddho evamattho vuccamāno yujjati, na aññathāti dassetuṃ idha, “mahānigaṇṭhassa",
  "tika-s0203t0:5_4": "vacane sacce santeti attho”ti vuttaṃ. Ettakassa ṭhānassāti yathāvuttassa pañcaparimāṇassa kāraṇassa.",
  "tika-s0203t0:6_0": "3. Anekavāraṃ visarañjanaṃ idha gāḷhāpalepanaṃ, na sāṭakassa viya littatāti āha –",
  "tika-s0203t0:6_1": "“bahalūpa…pe… littena viyā”ti. Vuttameva, na puna vattabbaṃ, tattha vuttanayeneva",
  "tika-s0203t0:6_2": "veditabbanti adhippāyo.",
  "tika-s0203t0:7_0": "Imesaṃ nigaṇṭhānaṃ tādisassa tesaṃ abhāvato, “jānanakālo siyā”ti parikappavasena",
  "tika-s0203t0:7_1": "vadati. Tena evaṃ jānituṃ tehi sakkā siyā, tesañca dassanaṃ saccaṃ siyā. Yasmā tesaṃ",
  "tika-s0203t0:7_2": "dassanaṃ asaccaṃ, tasmā te na jāniṃsūti dasseti. Catūsu kālesūti vaṇamukhassa parikantanakālo,",
  "tika-s0203t0:7_3": "sallassa esanakālo, abbuhanakālo, vaṇamukhe agadaṅgāraodahanakāloti imesu catūsu",
  "tika-s0203t0:7_4": "kālesu. Suddhanteti suddhakoṭṭhāse, dukkhassa anavasesato nijjīraṇaṭṭhena niddukkhabhāveti",
  "tika-s0203t0:7_5": "attho. Ekāya upamāyāti, “sallena viddhassa hi viddhakāle vedanāya pākaṭakālo viyā”ti",
  "tika-s0203t0:7_6": "imāya ekāya upamāya. Tayo atthāti pubbe ahuvamhā vā no vā, pāpakammaṃ akarimhā vā",
  "tika-s0203t0:7_7": "no vā, evarūpaṃ vā pāpakammaṃ akarimhāti ime tayo atthā. Catūhi upamāhīti vaṇamukhaparikantanādīhi",
  "tika-s0203t0:7_8": "catūhi upamāhi. Eko atthoti, “ettakaṃ dukkhaṃ nijjiṇṇa”ntiādinā vutto eko attho.",
  "tika-s0203t0:7_9": "So hi dukkhanijjīraṇabhāvasāmaññā eko atthoti vutto.",
  "tika-s0203t0:8": "4. Ime pana nigaṇṭhā. Āsaṅkāya viddhosmīti saññaṃ uppādetvā. Paccāharitunti paccāvattituṃ, pariharitunti attho.",
  "tika-s0203t0:9_0": "5. Atītavādaṃ saddahantānanti, “atthi kho, bho, nigaṇṭhā pubbe pāpakammaṃ kata”nti",
  "tika-s0203t0:9_1": "evaṃ atītaṃsaṃ ārabbha pavattaṃ mahānigaṇṭhassa vādaṃ saddahantānaṃ. Bhūtattāti yathābhūtattā",
  "tika-s0203t0:9_2": "kiṃ aviparītameva atthaṃ ārammaṇaṃ katvā pavattāti pucchati. Sesapadesupi eseva nayo.",
  "tika-s0203t0:9_3": "Saha dhammenāti sahadhammo, so eva sahadhammiko yathā “venayiko”ti. “Dhammo”ti ettha",
  "tika-s0203t0:9_4": "kāraṇaṃ adhippetanti āha – “sahetukaṃ sakāraṇa”nti. Paṭiharati paṭivattetīti paṭihāro,",
  "tika-s0203t0:9_5": "vādo eva paṭihāro vādapaṭihāro; taṃ, uttaranti attho. Tenāha – “paccāgamanakavāda”nti,",
  "tika-s0203t0:9_6": "codanaṃ parivattetvā paṭipākatikakaraṇanti attho. Tesanti idaṃ āvuttivasena gahetabbaṃ,",
  "tika-s0203t0:9_7": "“tesaṃ saddhāchedakavādaṃ nāma tesaṃ dassetī”ti.",
  "tika-s0203t0:10_0": "6. Avijjā aññāṇā sammohāti pariyāyavacanametaṃ. Avijjāti vā avijjāya karaṇabhūtāya.",
  "tika-s0203t0:10_1": "Aññāṇenāti ajānanena. Sammohenāti sammuyhanena mahāmuḷhatāya. Sāmaṃyeva opakkamikā",
  "tika-s0203t0:10_2": "etarahi attano upakkamahetu dukkhavedanaṃ vediyamānaṃ – “yaṃkiñcāyaṃ…pe… pubbekatahetū”ti",
  "tika-s0203t0:10_3": "viparītato saddahatha. Pubbekatahetuvādasaññitaṃ vipallāsaggāhaṃ gaṇhatha.",
  "tika-s0203t0:11_0": "7. Diṭṭhadhammo vuccati paccakkhabhūto, tattha veditabbaṃ phalaṃ diṭṭhadhammavedanīyaṃ.",
  "tika-s0203t0:11_1": "Tenāha – “imasmiṃyeva attabhāve vipākadāyaka”nti. Payogenāti kāyikena payogena vā",
  "tika-s0203t0:11_2": "vācasikena vā payogena. Padhānenāti padahanena cetasikena ussāhanena. Āsanne bhavantare",
  "tika-s0203t0:11_3": "vipācetuṃ na sakkā, pageva dūreti dassetuṃ, “dutiye vā tatiye vā attabhāve”ti vuttaṃ.",
  "tika-s0203t0:11_4": "Nibbattakabhāvato sukhavedanāya hitanti sukhavedanīyaṃ. Sā pana vipākavedanābhāvato",
  "tika-s0203t0:11_5": "ekantato iṭṭhārammaṇā eva hotīti āha “iṭṭhārammaṇavipākadāyaka”nti. Viparītanti aniṭṭhārammaṇavipākadāyakaṃ.",
  "tika-s0203t0:11_6": "Nipphanneti saddhiṃ aññena kammena nibbatte. Samparāyavedanīyassāti upapajjavedanīyassa",
  "tika-s0203t0:11_7": "aparāpariyavedanīyassa. Evaṃ santepīti kāmaṃ paripakkavedanīyanti diṭṭhadhammavedanīyameva",
  "tika-s0203t0:11_8": "vuccati, tathāpi atthettha atisayo diṭṭhadhammavisesabhāvato paripakkavedanīyassāti",
  "tika-s0203t0:11_9": "dassetuṃ, “ayametthā”tiādi vuttaṃ. Yasmiṃ divase kataṃ, tato sattadivasabbhantare.",
  "tika-s0203t0:12_0": "Tatrāti tasmiṃ paripakkavedanīyakammassa sattadivasabbhantare vipākadāne. Ekavāraṃ",
  "tika-s0203t0:12_1": "kasitvā nisīdi chātajjhatto hutvā. Āgacchantī āha – “ussūre bhattaṃ āharīyitthā”ti",
  "tika-s0203t0:12_2": "domanassaṃ anuppādetvā yathā katapuññaṃ anumodati. Vijjotamānaṃ disvā, “kiṃ nu kho",
  "tika-s0203t0:12_3": "idampi tappakāro, mama cittavikappamattaṃ, udāhu suvaṇṇamevā”ti vīmaṃsanto yaṭṭhiyā paharitvā.",
  "tika-s0203t0:13_0": "Vāḷayakkhasañcaraṇattā rājagahūpacārassa nagare sahassabhaṇḍikaṃ cāresuṃ. Uppannarāgo",
  "tika-s0203t0:13_1": "cūḷāya ḍaṃsi. Rañño ācikkhitvāti taṃ pavattiṃ rañño ācikkhitvā. Mallikāya vatthu",
  "tika-s0203t0:13_2": "dhammapadavatthumhi āgatena nayena kathetabbaṃ.",
  "tika-s0203t0:14_0": "Maraṇasantikepi kataṃ, pageva tato puretaraṃ atītattabhāvesu ca kataṃ. Idha nibbattitavipākoti",
  "tika-s0203t0:14_1": "vutto avassaṃbhāvibhāvato. Samparāyavedanīyameva bhavantare vipākadāyakabhāvato.",
  "tika-s0203t0:14_2": "Idha nibbattitaguṇotveva vutto, na idha nibbattitavipākoti vimuttibhāvato. Paripakkavedanīyanti",
  "tika-s0203t0:14_3": "veditabbaṃ heṭṭhā vuttaparipakkavedanīyalakkhaṇānativattanato. Sabbalahuṃ phaladāyikāti",
  "tika-s0203t0:14_4": "etena phaluppādanasamatthatāyogena kammassa paripakkavedanīyatāti dasseti.",
  "tika-s0203t0:15_0": "Catuppañcakkhandhaphalatāya saññābhavūpagaṃ kammaṃ bahuvedanīyanti vuttaṃ. Ekakhandhaphalattā",
  "tika-s0203t0:15_1": "asaññābhavūpagaṃ kammaṃ appavedanīyaṃ. Keci pana, “arūpāvacarakammaṃ bahukālaṃ veditabbaphalattā",
  "tika-s0203t0:15_2": "bahuvedanīyaṃ, itaraṃ appavedanīyaṃ. Rūpārūpāvacarakammaṃ vā bahuvedanīyaṃ, parittakammaṃ",
  "tika-s0203t0:15_3": "appavedanīya”nti vadanti. Savipākaṃ kammanti paccayantarasamavāye vipākuppādanasamatthaṃ,",
  "tika-s0203t0:15_4": "na āraddhavipākameva. Avipākaṃ kammanti paccayavekallena vipaccituṃ asamatthaṃ ahosikammādibhedaṃ.",
  "tika-s0203t0:16_0": "8. Diṭṭhadhammavedanīyādīnanti diṭṭhadhammavedanīyādīnaṃ dasannaṃ kammānaṃ upakkamena",
  "tika-s0203t0:16_1": "kammānaṃ aññāthābhāvassa anāpādanīyattā yathāsabhāveneva kammāni tiṭṭhanti. Tattha",
  "tika-s0203t0:16_2": "nigaṇṭhānaṃ upakkamo nippayojanoti āha “aphalo”ti. Nigaṇṭhānaṃ padahanassa micchāvāyāmassa",
  "tika-s0203t0:16_3": "nipphalabhāvappavedano padhānacchedakavādo. Parehi vuttakāraṇehīti yehi kāraṇehi",
  "tika-s0203t0:16_4": "nigaṇṭhānaṃ vādesu dosaṃ dassenti. Tehi parehi vuttakāraṇehi. Na hi lakkhaṇayuttena",
  "tika-s0203t0:16_5": "hetunā vinā paravādesu dosaṃ dassetuṃ sakkā. Tenāha “sakāraṇā hutvā”ti. Nigaṇṭhānaṃ",
  "tika-s0203t0:16_6": "vādā ca anuvādā cāti nigaṇṭhehi vuccamānā sakasakasamayappavedikā vādāceva sāvakehi",
  "tika-s0203t0:16_7": "vuccamānā tesaṃ anuvādā ca. Viññūhi garahitabbaṃ kāraṇaṃ āgacchantīti, “ayamettha",
  "tika-s0203t0:16_8": "doso”ti tattha tattha viññūhi paṇḍitehi garahārahaṃ kāraṇaṃ upagacchanti, pāpuṇantīti",
  "tika-s0203t0:16_9": "attho. Tassatthotiādīsu ayaṃ saṅkhepattho, “vuttanayena parehi vuttena kāraṇena sakāraṇā",
  "tika-s0203t0:16_10": "hutvā dosadassanavasena nigaṇṭhānaṃ vādā anuppattā, tato eva taṃ vādaṃ appasādanīyabhāvadassanena",
  "tika-s0203t0:16_11": "sosentā hetusampattivohārasukkhanena milāpentā dukkaṭakammakārinotiādayo dasa gārayhāpadesā upagacchantī”ti.",
  "tika-s0203t0:17_0": "9. Saṅgatibhāvahetūti tattha tattha yadicchāya samuṭṭhitasaṅgatinimittaṃ. Sā pana",
  "tika-s0203t0:17_1": "saṅgati niyatilakkhaṇāti āha “niyatibhāvakāraṇā”ti. Acchejjasuttāvutaabhejjamaṇi",
  "tika-s0203t0:17_2": "viya hi paṭiniyatatā niyatipavattīti. Chaḷabhijātihetūti kaṇhābhijāti nīlābhijāti",
  "tika-s0203t0:17_3": "lohitābhijāti haliddābhijāti sukkābhijāti paramasukkābhijātīti imāsu abhijātīsu jātinimittaṃ.",
  "tika-s0203t0:17_4": "Pāpasaṅgatikāti nihīnasaṅgatikā.",
  "tika-s0203t0:18_0": "10. Anaddhabhūtanti ettha adhi-saddena samānattho addha-saddoti āha – “anaddhabhūtanti",
  "tika-s0203t0:18_1": "anadhibhūta”nti. Yathā āpāyiko attabhāvo mahatā dukkhena abhibhuyyati, na tathā ayanti",
  "tika-s0203t0:18_2": "āha – “dukkhena anadhibhūto nāma manussattabhāvo vuccatī”ti. “Acelako hotī”tiādinā",
  "tika-s0203t0:18_3": "vuttāya nānappakārāya dukkarakārikāya kilamathena. Yadi evaṃ kathaṃ dhutaṅgadharāti",
  "tika-s0203t0:18_4": "āha “ye panā”tiādi. Niyyānikasāsanasmiñhi vīriyanti vivaṭṭasannissitaṃ katvā pavattiyamānaṃ",
  "tika-s0203t0:18_5": "vīriyaṃ sarīraṃ khedantampi sammāvāyāmo nāma hoti ñāyāraddhabhāvato.",
  "tika-s0203t0:19_0": "Theroti ettha āgatamahārakkhitatthero. Tisso sampattiyo manussadevanibbānasampattiyo,",
  "tika-s0203t0:19_1": "sīlasamādhipaññāsampattiyo vā. Khuraggeyevāti khure sīsagge eva, khure sīsaggato",
  "tika-s0203t0:19_2": "apanīte evāti adhippāyo. Ayanti, “issarakule nibbatto”tiādinā vutto. Na sabbe eva",
  "tika-s0203t0:19_3": "sakkārapubbakaṃ pabbajitvā arahattaṃ pāpuṇantīti āha “yo dāsikucchiya”ntiādi. Rajatamuddikanti",
  "tika-s0203t0:19_4": "rajatamayaṃ aṅgulimuddikaṃ. Gorakapiyaṅgumattenapīti kapitthachallikaṅgupupphagandhamattenapi.",
  "tika-s0203t0:20_0": "Dhammena ñāyena āgatasukhaṃ dhammasukhanti āha – “saṅghato vā…pe… paccayasukha”nti.",
  "tika-s0203t0:20_1": "Amucchitoti anajjhāpanno. Idāni taṃ anajjhāpannataṃ tassa ca phalaṃ dassetuṃ “dhammikaṃ",
  "tika-s0203t0:20_2": "hī”tiādi vuttaṃ. Imassāti samudayassa. So hi pañcakkhandhassa dukkhassa kāraṇabhūtattā",
  "tika-s0203t0:20_3": "āsanno paccakkho katvā vutto. Tenāha “paccuppannāna”ntiādi. Saṅkhāranti yathāraddhāya",
  "tika-s0203t0:20_4": "sātisayaṃ karaṇato saṅkhāranti laddhanāmaṃ balavavīriyaṃ ussoḷhiṃ. Padahatoti payuñjantassa",
  "tika-s0203t0:20_5": "pavattentassa. Maggena virāgo hotīti ariyamaggena dukkhanidānassa virajjanā hoti.",
  "tika-s0203t0:20_6": "Tenāha “idaṃ vuttaṃ hotī”ti. Iminā sukhāpaṭipadā khippābhiññā kathitā akasireneva",
  "tika-s0203t0:20_7": "sīghataraṃ maggapajānatāya bodhitattā. Majjhattatākāroti vīriyūpekkhamāha. Saṅkhāraṃ",
  "tika-s0203t0:20_8": "tattha padahatīti padhānasaṅkhāraṃ tattha dukkhanidānassa virajjananimittaṃ virajjanatthaṃ",
  "tika-s0203t0:20_9": "padahati. Kathaṃ? Maggappadhānena catukiccappadhāne ariyamagge vāyāmena padahati",
  "tika-s0203t0:20_10": "vāyamati. Ajjhupekkhatoti vīriyassa anaccāraddhanātisithilatāya vīriyasamatāyojane",
  "tika-s0203t0:20_11": "byāpārākaraṇena ajjhupekkhato. Tenāha “upekkhaṃ bhāventassā”ti. Upekkhābhāvanā ca",
  "tika-s0203t0:20_12": "nāmettha tathāpavattā ariyamaggabhāvanā evāti āha – “maggabhāvanāya bhāvetī”ti.",
  "tika-s0203t0:21_0": "Ettha ca evaṃ pāḷiyā padayojanā veditabbā, – “so evaṃ pajānāti. Kathaṃ? Saṅkhāraṃ",
  "tika-s0203t0:21_1": "me padahato saṅkhārapadahanā imassa dukkhanidānassa virāgo hoti, ajjhupekkhato me",
  "tika-s0203t0:21_2": "upekkhanā imassa dukkhanidānassa virāgo hotī”ti. Paṭipajjamānassa cāyaṃ pubbabhāgavīmaṃsassāti",
  "tika-s0203t0:21_3": "gahetabbaṃ. Tattha saṅkhārappadhānāti sammasanapadena sukheneva khippataraṃ bhāvanāussukkāpanavīriyaṃ",
  "tika-s0203t0:21_4": "dassitanti sukhāpaṭipadā khippābhiññā dassitā. Ajjhupekkhatoti ettha kassaci nātidaḷhaṃ",
  "tika-s0203t0:21_5": "katvā pavattitavīriyenapi dukkhanidānassa virāgo hoti vipassanamanuyuñjatīti dassitaṃ.",
  "tika-s0203t0:21_6": "Ubhayatthāpi catutthīyeva paṭipadā vibhāvitāti daṭṭhabbaṃ. Idāni, “yassa hi khvāssa…pe…",
  "tika-s0203t0:21_7": "upekkhaṃ tattha bhāvetī”ti vārehi tāsaṃyeva paṭipadānaṃ vasena tesaṃ puggalānaṃ paṭipatti",
  "tika-s0203t0:21_8": "dassitā. Vaṭṭadukkhanidānassa parijiṇṇaṃ imehi vārehi dukkhakkhayo vibhāvito.",
  "tika-s0203t0:22_0": "11. Baddhacittoti sambaddhacitto. Bahalacchandoti bahalataṇhāchando. Aticaritvāti",
  "tika-s0203t0:22_1": "atikkamitvā. Naṭasatthavidhinā naccanakā naṭā, naccakā itare. Somanassaṃ uppajjati,",
  "tika-s0203t0:22_2": "“īdisaṃ nāma itthiṃ pariccaji”nti. Chijjāti dvidhā hotu. Bhijjāti bhijjatu. “Chijja",
  "tika-s0203t0:22_3": "vā bhijjavā”ti padadvayenapi vināsameva vadati. Ñatvāti pubbabhāgañāṇena jānitvā.",
  "tika-s0203t0:22_4": "Tadubhayanti saṅkhārapadahanaupekkhābhāvanaṃ.",
  "tika-s0203t0:23": "12. Pesentassāti vāyamantassa. Taṃ sandhāyāti dukkhāya paṭipadāya niyyānataṃ sandhāya.",
  "tika-s0203t0:24_0": "Usukāro viya yogī tejanassa viya cittassa ujukaraṇato. Gomuttavaṅkaṃ, candalekhākuṭilaṃ,",
  "tika-s0203t0:24_1": "naṅgalakoṭijimhaṃ cittaṃ. Alātā viya vīriyaṃ ātāpana-paritāpanato. Kañcikatelaṃ viya",
  "tika-s0203t0:24_2": "saddhā sinehanato. Namanadaṇḍako viya lokuttaramaggo nibbānārammaṇe cittassa nāmanato.",
  "tika-s0203t0:24_3": "Lokuttaramaggena cittassa ujukaraṇaṃ bhāvanābhisamayato daṭṭhabbaṃ. Antadvayavajjitā",
  "tika-s0203t0:24_4": "majjhimā paṭipattīti katvā kilesagaṇavijjhanaṃ pahānābhisamayo. Itarā pana paṭipadā",
  "tika-s0203t0:24_5": "dandhābhiññāti imesaṃ dvinnaṃ bhikkhūnaṃ imāsu dvīsu yathāvuttāsu khippābhiññāsu",
  "tika-s0203t0:24_6": "kathitāsu, itarāpi kathitāva honti lakkhaṇahāranayena paṭipadāsāmaññato. Sahāgamanīyāpi",
  "tika-s0203t0:24_7": "vā paṭipadā kathitāva, “na heva anaddhabhūtaṃ atthāna”ntiādinā pubbabhāgapaṭipadāya",
  "tika-s0203t0:24_8": "kathitattā. “Āgamanīyapaṭipadā pana na kathitā”ti idaṃ savisesaṃ ajjhupekkhassa akathitataṃ",
  "tika-s0203t0:24_9": "sandhāya vuttanti daṭṭhabbaṃ. Nikkhamanadesananti nikkhamanupāyaṃ desanaṃ. Sesaṃ suviññeyyameva.",
  "tika-s0203t0:25": "Devadahasuttavaṇṇanāya līnatthappakāsanā samattā.",
  "tika-s0203t0:26": "2. Pañcattayasuttavaṇṇanā",
  "tika-s0203t0:27_0": "21. Eketi ettha eka-saddo aññattho, na gaṇanādiatthoti taṃ dassento “ekacce”ti āha.",
  "tika-s0203t0:27_1": "Yaṃ pana pāḷiyaṃ “santī”ti vuttaṃ. Tena tesaṃ diṭṭhigatikānaṃ vijjamānatāya avicchinnatā;",
  "tika-s0203t0:27_2": "tato ca nesaṃ micchāgahaṇato sithilakaraṇavivecanehi attano desanāya kiccakāritā",
  "tika-s0203t0:27_3": "avitathatā ca dīpitā hoti. Paramatthasamaṇabrāhmaṇesu aparantakappikatāya lesopi",
  "tika-s0203t0:27_4": "natthīti āha “paribbajupagatabhāvenā”tiādi. Sassatādivasena aparantaṃ kappentīti",
  "tika-s0203t0:27_5": "aparantakappino, te eva aparantakappikā. Yasmā tehi aparantaṃ purimatarasiddhehi",
  "tika-s0203t0:27_6": "taṇhādiṭṭhikappehi kappetvā āsevanabalavatāya ca vikappetvā aparabhāgasiddhehi abhinivesabhūtehi",
  "tika-s0203t0:27_7": "taṇhādiṭṭhiggāhehi gaṇhanti abhinivisanti parāmasanti; tasmā vuttaṃ – “aparantaṃ",
  "tika-s0203t0:27_8": "kappetvā vikappetvā gaṇhantī”ti. Taṇhupādānavasena kappanagahaṇāni veditabbāni. Taṇhāpaccayā",
  "tika-s0203t0:27_9": "hi upādānaṃ. Vuttampi cetaṃ mahāniddese uddānato saṅkhepato. Taṇhādiṭṭhivasenāti",
  "tika-s0203t0:27_10": "taṇhāya diṭṭhiyā ca vasena. Diṭṭiyā vā upanissayabhūtāya sahajātāya abhinandanakāya",
  "tika-s0203t0:27_11": "ca taṇhāya sassatādiākārena abhinivisantassa micchāgāhassa ca vasena. Anāgatadhammavisayāya",
  "tika-s0203t0:27_12": "adhippetattā anāgatakālavācako idha apara-saddo. Rūpādikhandhavinimuttassa kappanavatthuno",
  "tika-s0203t0:27_13": "abhāvā anta-saddo bhāgavācakoti āha – “anāgataṃ khandhakoṭṭhāsa”nti. Kappetvāti ca",
  "tika-s0203t0:27_14": "tasmiṃ aparante taṇhāya nābhinivesānaṃ samattanaṃ pariniṭṭhāpanamāha. Ṭhitāti tassā",
  "tika-s0203t0:27_15": "laddhiyā avijahanaṃ.",
  "tika-s0203t0:28_0": "Anugatāti ārammaṇakaraṇavasena anu anu gatā aparante pavattā. Ārabbhāti ālambitvā.",
  "tika-s0203t0:28_1": "Visayo hi tassā diṭṭhiyā aparanto. Visayabhāvato eva hi so tassā āgamanaṭṭhānaṃ ārammaṇapaccayo",
  "tika-s0203t0:28_2": "cāti vuttaṃ “āgamma paṭiccā”ti. Adhivacanapadānīti paññattipadāni, dāsādīsu sirivaḍḍhakādisaddo",
  "tika-s0203t0:28_3": "viya vacanamattameva adhikāraṃ katvā pavattiyā adhivacanaṃ paññatti. Atha vā adhi-saddo",
  "tika-s0203t0:28_4": "uparibhāve, vuccatīti vacanaṃ, upari vacanaṃ adhivacanaṃ, upādānabhūtarūpādīnaṃ upari",
  "tika-s0203t0:28_5": "paññāpiyamānā upādāpaññattīti attho, tasmā paññattidīpakapadānīti attho. Paññattimattañhetaṃ",
  "tika-s0203t0:28_6": "vuccati, yadidaṃ, “attā loko”ti ca, na rūpavedanādayo viya paramattho. Adhikavuttitāya",
  "tika-s0203t0:28_7": "vā adhimuttiyoti diṭṭhiyo vuccanti. Adhikañhi sabhāvadhammesu sassatādiṃ pakatiādiṃ",
  "tika-s0203t0:28_8": "drabyādiṃ jīvādiṃ kāyādiñca abhūtamatthaṃ ajjhāropetvā diṭṭhiyo pavattantīti. Abhivadantīti,",
  "tika-s0203t0:28_9": "“idameva saccaṃ moghamañña”nti abhinivisitvā vadanti, “ayaṃ dhammo, nāyaṃ dhammo”tiādinā",
  "tika-s0203t0:28_10": "vivadanti. Abhivadanakiriyāya ajjāpi avicchedabhāvadassanatthaṃ vattamānakālavacanaṃ.",
  "tika-s0203t0:29_0": "Saññā etassa atthīti saññīti āha “saññāsamaṅgī”ti. Natthi etassa rogo bhaṅgoti arogoti",
  "tika-s0203t0:29_1": "arogasaddassa niccapariyāyatā veditabbā. Rogarahitatāsīsena vā nibbikāratāya niccataṃ",
  "tika-s0203t0:29_2": "paṭijānāti diṭṭhigatikoti āha “arogoti nicco”ti. Imināti, “saññī attā arogo paraṃ",
  "tika-s0203t0:29_3": "maraṇā”ti iminā vacanena. Soḷasa saññīvādāti – rūpīcatukkaṃ, arūpīcatukkaṃ, antavācatukkaṃ,",
  "tika-s0203t0:29_4": "ekantasukhīcatukkanti – imesaṃ catunnaṃ catukkānaṃ vasena soḷasa saññīvādā kathitā.",
  "tika-s0203t0:29_5": "Imesuyeva purimānaṃ dvinnaṃ catukkānaṃ vasena aṭṭha saññīvādā aṭṭha ca nevasaññīnāsaññīvādā",
  "tika-s0203t0:29_6": "veditabbā. Satta ucchedavādāti manussattabhāve kāmāvacaradevattabhāve rūpāvacaradevattabhāve",
  "tika-s0203t0:29_7": "catubbidhāruppattabhāve cavitvā sattassa ucchedapaññāpanavasena satta ucchedavādā",
  "tika-s0203t0:29_8": "kathitā. Asato vināsāsambhavato atthibhāvanibandhano ucchedavādoti vuttaṃ “satoti",
  "tika-s0203t0:29_9": "vijjamānassā”ti. Yāvāyaṃ attā na ucchijjati, tāva vijjati evāti gahaṇato nirudayavināso",
  "tika-s0203t0:29_10": "idha ucchedoti adhippetoti āha “upaccheda”nti. Visesena nāso vināso, abhāvo, so pana",
  "tika-s0203t0:29_11": "maṃsacakkhu-paññācakkhu-dassanapathātikkamovāti āha “adassana”nti. Adassane hi nāsa-saddo",
  "tika-s0203t0:29_12": "loke niruḷho. Bhavavigamanti sabhāvāpagamanaṃ yo hi nirudayavināsavasena ucchijjati,",
  "tika-s0203t0:29_13": "na so attano sabhāveneva tiṭṭhati.",
  "tika-s0203t0:30_0": "Pañca diṭṭhadhammanibbānavādāti pañcakāmaguṇasukhamanubhogavasena catubbidharūpajjhānasukhaparibhogavasena",
  "tika-s0203t0:30_1": "ca diṭṭhadhamme nibbānappattipaññāpanavādā. Diṭṭhadhammoti dassanabhūtena ñāṇena",
  "tika-s0203t0:30_2": "upaladdhadhammo. Tattha yo anindriyavisayo, sopi supākaṭabhāvena indriyavisayo viya",
  "tika-s0203t0:30_3": "hotīti āha – “diṭṭhadhammoti paccakkhadhammo vuccatī”ti. Teneva ca, “tattha tattha",
  "tika-s0203t0:30_4": "paṭiladdhaattabhāvassetaṃ adhivacana”nti vuttaṃ. Saññīti ādivasena tīhākārehi santanti",
  "tika-s0203t0:30_5": "saññī asaññī nevasaññīnāsaññīti imehi ākārehi vijjamānaṃ, sadā upalabbhamānaṃ sassatanti",
  "tika-s0203t0:30_6": "attho. Saññī attātiādīni tīṇi dassanāni. Santaatthavasena ekanti sassatassa attano",
  "tika-s0203t0:30_7": "vasena ekaṃ dassanaṃ. Itarāni dveti ucchedavāda-diṭṭhadhammanibbānavādasaññitāni",
  "tika-s0203t0:30_8": "dve dassanāni. Tīṇi hutvā pañca hontīti idaṃ, “santaatthavasena eka”nti saṅgahavasena",
  "tika-s0203t0:30_9": "vuttassa saññīti ādivibhāgavasena vuttattā suviññeyyanti aṭṭhakathāyaṃ na uddhaṭaṃ.",
  "tika-s0203t0:31_0": "22. Rūpīṃ vāti ettha yadi rūpaṃ assa atthīti rūpīti ayamattho adhippeto. Evaṃ sati",
  "tika-s0203t0:31_1": "rūpavinimuttena attanā bhavitabbaṃ saññāya viya rūpassapi attaniyattā. Na hi saññī",
  "tika-s0203t0:31_2": "attāti ettha saññā attā. Tathā hi vuttaṃ sumaṅgalavilāsiniyaṃ “tattha pavattasaññañcassa",
  "tika-s0203t0:31_3": "saññāti gahetvāti vutta”nti. Evaṃ sante, “kasiṇarūpaṃ attāti gaṇhātī”ti idaṃ kathanti?",
  "tika-s0203t0:31_4": "Na kho panetaṃ evaṃ daṭṭhabbaṃ – “rūpaṃ assa atthīti rūpī”ti, atha kho “ruppanasīlo",
  "tika-s0203t0:31_5": "rūpī”ti. Ruppanañcettha rūpasarikkhatāya kasiṇarūpassa vaḍḍhitāvaḍḍhitakālavasena",
  "tika-s0203t0:31_6": "visesāpatti, sā ca natthīti na sakkā vattuṃ parittavipulatādivisesasabbhāvato. Yadi",
  "tika-s0203t0:31_7": "evaṃ imassa vādassa sassatadiṭṭhisaṅgaho na yujjatīti? No na yujjati kāyabhedato",
  "tika-s0203t0:31_8": "uddhaṃ attano nibbikāratāya tena adhippetattā. Tathā hi vuttaṃ “arogo paraṃ maraṇā”ti.",
  "tika-s0203t0:31_9": "Atha vā “rūpaṃ assa atthīti rūpī”ti vuccamānepi na doso. Kappanāsiddhenapi hi bhedena",
  "tika-s0203t0:31_10": "sāminiddesadassanato yathā “silāputtakassa sarīra”nti. Ruppanaṃ vā ruppanasabhāvo",
  "tika-s0203t0:31_11": "rūpaṃ, taṃ etassa atthīti rūpī, attā “rūpino dhammā”tiādīsu viya. Evañca katvā rūpasabhāvattā",
  "tika-s0203t0:31_12": "attano “rūpaṃ attā”ti vacanaṃ ñāyāgatamevāti “kasiṇarūpaṃ attāti gaṇhātī”ti vuttaṃ.",
  "tika-s0203t0:31_13": "Arūpinti ettāpi vuttanayānusārena yathārahaṃ attho vattabbo. Santasukhumaṃ muñcitvā",
  "tika-s0203t0:31_14": "tabbiparītassa gahaṇe kāraṇaṃ natthīti lābhī, “kasiṇarūpaṃ attā”ti gaṇhātīti lābhitakkino",
  "tika-s0203t0:31_15": "ṭhapetvā, sesatakkī lābhiggahaṇeneva gahitā. Anussutitakkikopi suddhatakkikopi vā",
  "tika-s0203t0:31_16": "niraṅkusattā takkanassa kasiṇarūpampi attāti kadācipi gaṇheyyāti vuttaṃ – “ubhopi",
  "tika-s0203t0:31_17": "rūpāni gaṇhātiyevā”ti. Suddhatakkikassa ubhayaggahaṇaṃ na kataṃ, tasmā sāsaṅkavacanaṃ.",
  "tika-s0203t0:32_0": "Kasiṇugghāṭimākāsa-paṭhamāruppaviññāṇa-natthibhāvaākiñcaññāyatanāni arūpasamāpattinimittaṃ.",
  "tika-s0203t0:32_1": "Ṭhapetvā saññākkhandhanti idaṃ saññāya attaniyataṃ hadaye katvā vuttaṃ. “Rūpiṃ vā”ti",
  "tika-s0203t0:32_2": "ettha vuttanayena pana atthe vuccamāne saññākkhandhaṃ bahiddhā akatvā “arūpadhamme”icceva",
  "tika-s0203t0:32_3": "vattabbaṃ siyā. Missakaggāhavasenāti rūpārūpasamāpattīnaṃ nimittāni ekajjhaṃ katvā,",
  "tika-s0203t0:32_4": "“eko attā”ti, tattha pavattasaññañcassa, “saññā”ti gahaṇavasena. Ayañhi diṭṭhigatiko",
  "tika-s0203t0:32_5": "rūpārūpasamāpattilābhitāya taṃnimittaṃ rūpabhāvena arūpabhāvena ca gahetvā upatiṭṭhati,",
  "tika-s0203t0:32_6": "tasmā, “rūpī arūpī cā”ti abhinivesaṃ janeti ajjhattavādino viya takkamatteneva vā",
  "tika-s0203t0:32_7": "rūpārūpadhamme missakavasena gahetvā, “rūpī ca arūpīca attā hotī”ti. Takkagāhenevāti",
  "tika-s0203t0:32_8": "saṅkhārāvasesasukhumabhāvappattadhammā viya ca accantasukhumabhāvapattiyā sakiccasādhanāsamatthatāya",
  "tika-s0203t0:32_9": "thambhakuṭṭahatthapādānaṃ saṅghāto viya neva rūpī, rūpasabhāvānativattanato na arūpīti",
  "tika-s0203t0:32_10": "evaṃ pavattatakkagāhena. Lābhivasenapi vā antānantikacatutthavāde vakkhamānanayena",
  "tika-s0203t0:32_11": "aññamaññapaṭipakkhavasena attho veditabbo. Kevalaṃ pana tattha desakālabhedavasena",
  "tika-s0203t0:32_12": "tatiyacatutthavādā icchitā; idha kālavatthu bhedavasenāti ayameva viseso. Kālabhedavasena",
  "tika-s0203t0:32_13": "cettha tatiyavādassa pavatti rūpārūpanimittānaṃ saha anupaṭṭhānato; catutthavādassa",
  "tika-s0203t0:32_14": "pana vatthubhedavasena pavatti rūpārūpadhammānaṃ samūhato, “eko attā”ti takkavasenāti",
  "tika-s0203t0:32_15": "tattha vakkhamānanayānusārena veditabbaṃ.",
  "tika-s0203t0:33_0": "Yadipi aṭṭhasamāpattilābhino diṭṭhigatikassa vasena samāpattibhedena saññānānattasambhavato",
  "tika-s0203t0:33_1": "dutiyadiṭṭhipi samāpannakavasena labbhati; tathāpi samāpattiyaṃ ekarūpeneva saññāya",
  "tika-s0203t0:33_2": "upaṭṭhānato, “paṭhamadiṭṭhi samāpannakavārena kathitā”ti āha. Tenevettha samāpannakaggahaṇaṃ",
  "tika-s0203t0:33_3": "kataṃ. Ekasamāpattilābhino eva vā vasena attho veditabbo. Samāpatti bhedena saññābhedasambhavepi",
  "tika-s0203t0:33_4": "bahiddhā puthuttārammaṇe saññānānattena oḷārikena nānattasaññīti, “dutiyadiṭṭhi asamāpannakavārenā”ti",
  "tika-s0203t0:33_5": "āha. Avaḍḍhitakasiṇavasena parittasaññitaṃ, vaḍḍhitakasiṇavasena appamāṇasaññitaṃ",
  "tika-s0203t0:33_6": "dassetuṃ, “tatiyadiṭṭhi suppamattena vā sarāvamattena vā”tiādi vuttaṃ. “Aṅguṭṭhappamāṇo",
  "tika-s0203t0:33_7": "vā attā yavappamāṇo, aṇumatto vā attā”tiādidassanavasena paritto saññīti parittasaññī.",
  "tika-s0203t0:33_8": "Kapilakaṇādādayo viya attano sabbagatabhāvapaṭijānanavasena appamāṇo saññīti appamāṇasaññīti",
  "tika-s0203t0:33_9": "evampettha attho daṭṭhabbo.",
  "tika-s0203t0:34_0": "Etanti, “rūpiṃ vā”tiādinā yathāvuttaattavādaṃ. Ekesanti ekaccānaṃ. Upātivattatanti",
  "tika-s0203t0:34_1": "atikkamantānaṃ. Niddhāraṇe cetaṃ sāmivacanaṃ. Viññāṇakasiṇameke abhivadantīti yojanā.",
  "tika-s0203t0:34_2": "Tenāha – “saññaṃ…pe… abhivadantī”ti. Tattha “saññaṃ ṭhapetvā sesāni tīṇī”ti idaṃ",
  "tika-s0203t0:34_3": "saññāya catukkampi paripuṇṇameva gahetvā, apare aṭṭhakanti vadanti. Tadubhayanti",
  "tika-s0203t0:34_4": "taṃ saññāaṭṭhakanti vuttaṃ ubhayaṃ. Parato āvi bhavissatīti, “catasso rūpasaññī”tiādinā",
  "tika-s0203t0:34_5": "upari pakāsessati. Vakkhati hi – “koṭṭhāsato aṭṭha, atthato pana satta saññā hontī”ti.",
  "tika-s0203t0:34_6": "Etthāti, “etaṃ vā panā”ti etasmiṃ vākye. Samatikkamituṃ sakkonti tattha ādīnavadassanena",
  "tika-s0203t0:34_7": "taduddhaṃ ānisaṃsadassanena ca brūhitasaddhādi guṇattā, vipariyāyena asakkuṇanaṃ",
  "tika-s0203t0:34_8": "veditabbaṃ. Ye sakkonti, teva gahitā tesaṃyeva vasena vakkhamānassa visesassa vattuṃ",
  "tika-s0203t0:34_9": "sakkuṇeyyattā. Sakkontānañca nesaṃ upātivattanaṃ attano ñāṇabalānurūpanti imamatthaṃ",
  "tika-s0203t0:34_10": "upamāya dassetuṃ, “tesaṃ panā”tiādi vuttaṃ. Tattha appamāṇanti appamāṇārammaṇo, appamāṇārammaṇatā",
  "tika-s0203t0:34_11": "cassa āgamanavasena veditabbā anantārammaṇato vā. Na hi ārammaṇe anantanti paramānantassa",
  "tika-s0203t0:34_12": "pamāṇaṃ vā gaṇhāti. Sukhadukkhehi aniñjanato rūpavirāgabhāvanāvisesatāya ca āneñjaṃ",
  "tika-s0203t0:34_13": "patvā tiṭṭhati, ayaṃ no attāti abhivadantā tiṭṭhanti. Viññāṇakasiṇameketi viññāṇañcāyatanaṃ",
  "tika-s0203t0:34_14": "eke diṭṭhigatikā attāti vadanti. Tenāha – “viññāṇañcāyatanaṃ tāva dassetu”nti. Tassa",
  "tika-s0203t0:34_15": "pana ārammaṇabhūtaṃ kasiṇugghāṭimākāse pavattaviññāṇanti apare. Tañhi kasiṇaṃ manasikāravasena,",
  "tika-s0203t0:34_16": "“viññāṇakasiṇa”nti, viññāṇañca taṃ ārammaṇaṭṭhena āyatanañcāti, “viññāṇañcāyatana”nti",
  "tika-s0203t0:34_17": "ca vuccati. Ākiñcaññāyatanameketi etthāpi eseva nayo.",
  "tika-s0203t0:35_0": "Tayidanti ya-kāro padasandhikaroti āha “taṃ ida”nti. Diṭṭhigatanti yathā vuttaṃ “saññī",
  "tika-s0203t0:35_1": "attā”ti evaṃ vuttaṃ diṭṭhiṃ. Diṭṭhiyeva hi diṭṭhigataṃ “muttagataṃ, saṅkhāragata”ntiādīsu",
  "tika-s0203t0:35_2": "viya. Gantabbābhāvato vā diṭṭhiyā gatamattaṃ diṭṭhigataṃ, diṭṭhiyā gahaṇamattanti",
  "tika-s0203t0:35_3": "attho. Diṭṭhipakāro vā diṭṭhigataṃ. Lokiyā hi vidhayuttagatapakārasadde samānatthe",
  "tika-s0203t0:35_4": "icchanti. Diṭṭhipaccayo diṭṭhikāraṇaṃ, avijjādi diṭṭhiṭṭhānanti attho. Tattha avijjāpi",
  "tika-s0203t0:35_5": "hi diṭṭhiṭṭhānaṃ upanissayādibhāvato. Yathāha – “assutavā, bhikkhave, puthujjano",
  "tika-s0203t0:35_6": "ariyānaṃ adassāvī ariyadhammassa akovido”tiādi. Phassopi diṭṭhiṭṭhānaṃ. Yathāha “tadapi",
  "tika-s0203t0:35_7": "phassapaccayā”ti. Saññāpi diṭṭhiṭṭhānaṃ. Yathāha “saññānidānā hi papañcasaṅkhā”ti.",
  "tika-s0203t0:35_8": "Vitakkopi diṭṭhiṭṭhānaṃ. Yathāha – “takkañca diṭṭhīsu pakappayitvā, saccaṃ musāti",
  "tika-s0203t0:35_9": "dvayadhammamāhū”ti. Ayonisomanasikāropi diṭṭhiṭṭhānaṃ. Yathāha – “tassevaṃ manasikaroto",
  "tika-s0203t0:35_10": "channaṃ diṭṭhīnaṃ aññatarā diṭṭhi uppajjati, atthi me attāti tassa saccato thetato",
  "tika-s0203t0:35_11": "diṭṭhi uppajjatī”ti. Diṭṭhārammaṇanti diṭṭhiārammaṇabhūtaṃ upādānakkhandhapañcakaṃ.",
  "tika-s0203t0:35_12": "Tenāha – “rūpaṃ attato samanupassatī”tiādi. Rūpavedanādivinimuttassa diṭṭhiyā ārammaṇassa",
  "tika-s0203t0:35_13": "abhāvato anādiyitvā idameva dasseti – “iminā paccayena idaṃ nāma dassanaṃ gahita”nti.",
  "tika-s0203t0:35_14": "Iminā paccayenāti vā ettha paccayaggahaṇena ārammaṇampi gahitamevāti daṭṭhabbaṃ.",
  "tika-s0203t0:36_0": "Tadevāti diṭṭhigatañceva diṭṭhipaccayañca. Rūpasaññānanti ettha iti-saddo ādiattho.",
  "tika-s0203t0:36_1": "Evaṃ-saddo pakārattho, “yadi rūpasaññāna”ntiādinā pakārena vuttasaññānanti attho.",
  "tika-s0203t0:36_2": "Nirupakkilesā nīvaraṇādi upakkilesavimuttito. Uttamā paṇītabhāvappattito, tato eva",
  "tika-s0203t0:36_3": "seṭṭhā, seṭṭhattā eva uttaritarābhāvato anuttariyā. Akkhāyatīti upaṭṭhāti. Ākiñcaññāyatanasaññāya",
  "tika-s0203t0:36_4": "visuṃ vuccamānattā catutthāruppasaññāya ca imasmiṃ saññīvāde anotaraṇato, “yadi āruppasaññānanti",
  "tika-s0203t0:36_5": "iminā ākāsānañcāyatana-viññāṇañcāyatanasaññā”icceva vuttaṃ. Itarehi pana dvīhīti,",
  "tika-s0203t0:36_6": "“yadi ekattasaññānaṃ, yadi nānattasaññāna”nti imehi dvīhi padehi. Samāpannakavāro",
  "tika-s0203t0:36_7": "ca tathā idha kathitoti adhippāyo. Koṭṭhāsato aṭṭha saññā catukkadvayasaṅgahato.",
  "tika-s0203t0:36_8": "Ekattasaññīpadaṃ ṭhapetvā atthato pana satta saññā honti aggahitaggahaṇenāti adhippāyo.",
  "tika-s0203t0:36_9": "Tenāha – “samāpannaka…pe… saṅgahitoyevā”ti.",
  "tika-s0203t0:37_0": "Saññāgatanti saññāvasena gataṃ, saññāsaṅgahaṃ gataṃ vā. Tassa pana adiṭṭhigatassapi",
  "tika-s0203t0:37_1": "upalabbhamānattā, “saddhiṃ diṭṭhigatenā”ti vuttaṃ. Paccayehi samāgantvā katanti saha",
  "tika-s0203t0:37_2": "kāraṇabhūtehi paccayehi teneva saha kāraṇabhāvena samāgantvā nibbattitaṃ; paṭiccasamuppannanti",
  "tika-s0203t0:37_3": "attho. Saṅkhatattā oḷārikaṃ uppādavayaññathattasabbhāvato. Yassa hi uppādo paññāyati,",
  "tika-s0203t0:37_4": "vayo paññāyati, ṭhitassa aññathattaṃ paññāyati, taṃ khaṇe khaṇe bhijjanasabhāvato",
  "tika-s0203t0:37_5": "passantassa pākaṭabhūtavikāraṃ oḷārikaṃ siyā. Na cettha maggaphaladhammā nidassetabbā",
  "tika-s0203t0:37_6": "tesaṃ tathā ananupassitabbato; tesampi saṅkhatabhāvena itarehi samānayogakkhamatāya",
  "tika-s0203t0:37_7": "dunnivārayabhāvato. Tathā hi “asesavirāganirodhā”ti vacanato maggassapi nissaraṇabhāvena",
  "tika-s0203t0:37_8": "“atthi kho pana saṅkhārānaṃ nirodho”ti nibbānamevettha paṭiyogabhāvena uddhaṭaṃ “nirujjhanti",
  "tika-s0203t0:37_9": "etthā”ti katvā. Nirodhasaṅkhātaṃ nibbānaṃ nāma atthīti ettha, – “atthi, bhikkhave,",
  "tika-s0203t0:37_10": "ajātaṃ abhūtaṃ asaṅkhata”nti suttapadaṃ ānetvā vattabbaṃ. Nibbānadassīti sacchikiriyābhisamayavasena",
  "tika-s0203t0:37_11": "nibbānadassī, tato eva itarābhisamayatthasiddhiyā taṃ saṅkhataṃ atikkanto.",
  "tika-s0203t0:38_0": "23. Aṭṭhasu asaññīvādesūti idaṃ brahmajāle āgatanayena vuttameva hi sandhāya heṭṭhā,",
  "tika-s0203t0:38_1": "“saññīti iminā aṭṭha asaññīvādā kathitā”ti vuttaṃ. Idha pana cattāro vādā eva uddhaṭā.",
  "tika-s0203t0:38_2": "Tenāha “asaññī”tiādi. Esa nayo parato “aṭṭhasu nevasaññīnāsaññīvādesū”ti etthāpi.",
  "tika-s0203t0:38_3": "Saññāya sati tāya vedanāgāhasabbhāvato “ābādhanaṭṭhena saññā rogo”ti vuttaṃ. Dukkhatāsūlayogato",
  "tika-s0203t0:38_4": "kilesāsucipaggharaṇato uppādajarābhaṅgehi uddhumātapakkapabhijjanato ca saññā gaṇḍo;",
  "tika-s0203t0:38_5": "svāyamattho dosaduṭṭhatāya eva hotīti āha – “sadosaṭṭhena gaṇḍo”ti. Pīḷājananato",
  "tika-s0203t0:38_6": "antotudanato duruddharaṇato ca saññā sallaṃ; svāyamattho attabhāvaṃ anupavisitvā",
  "tika-s0203t0:38_7": "avaṭṭhānenāti āha “anupaviṭṭhaṭṭhena salla”nti. Paṭisandhiggahaṇe viññāṇaṃ kutoci",
  "tika-s0203t0:38_8": "āgataṃ viya hotīti vuttaṃ “paṭisandhivasena āgati”nti. Gatinti pavattiṃ. Sā pana",
  "tika-s0203t0:38_9": "tāsu tāsu gatīsu vutti hotīti vuttaṃ – “cutivasena gati”nti; vaḍḍhanavasena ghanapabandhavasenāti",
  "tika-s0203t0:38_10": "attho. Tenāha “aparāpara”nti. Aparāparañhi pabandhavasena pavattamānaṃ viññāṇaṃ nandūpasecanaṃ;",
  "tika-s0203t0:38_11": "itaraṃ khandhattayaṃ vā nissāya abhivuddhiṃ patiṭṭhaṃ mahantañca pāpuṇātīti. Pavaḍḍhavasena",
  "tika-s0203t0:38_12": "vā gatiṃ, nikkhepavasena cutiṃ, tato aparāparañca rūpapavattanavasena upapattiṃ,",
  "tika-s0203t0:38_13": "indriyaparipākavasena vuḍḍhiṃ tassa tassa kammassa katūpacitabhāvena viruḷhiṃ; tassa",
  "tika-s0203t0:38_14": "kammassa phalanibbattiyā vepullanti yojetabbaṃ.",
  "tika-s0203t0:39_0": "Kāmañcātiādinā “aññatra rūpā”tiādikā codanā lakkhaṇavasena vuttāti dassetvā ayañca",
  "tika-s0203t0:39_1": "nayo codanāya avisiṭṭhavisayatāya siyā; visiṭṭhavisayā panāyaṃ codanāti dassetuṃ,",
  "tika-s0203t0:39_2": "“ayaṃ pana pañho”tiādi vuttaṃ. Ettake khandheti yathāvutte rūpavedanādike cattāro",
  "tika-s0203t0:39_3": "khandhe. Aññatra rūpāti iminā yattha katthaci rūpena vinā viññāṇassa pavatti natthīti",
  "tika-s0203t0:39_4": "dīpitaṃ hoti. Bhavavisesacodanāya sabhāvato eva viññāṇena vinā rūpassapi pavatti",
  "tika-s0203t0:39_5": "natthīti dīpitaṃ hotīti āha – “arūpabhavepi rūpaṃ, asaññābhave ca viññāṇaṃ atthī”ti.",
  "tika-s0203t0:39_6": "Nirodhasamāpannassāti saññāvedayitanirodhaṃ samāpannassapi viññāṇaṃ atthi. Byañjanacchāyāya",
  "tika-s0203t0:39_7": "ce atthaṃ paṭibāhasīti yadi saddatthameva gahetvā adhippāyaṃ na gaṇhasi neyyatthaṃ",
  "tika-s0203t0:39_8": "suttanti. Ettha ca asaññabhave nibbattasattavasena paṭhamavādo; saññaṃ attato samanupassatīti",
  "tika-s0203t0:39_9": "ettha vuttanayena saññaṃyeva attāti gahetvā tassa kiñcanabhāvena ṭhitāya aññāya saññāya",
  "tika-s0203t0:39_10": "abhāvato asaññīti pavatto dutiyavādo; tathā saññāya saha rūpadhamme sabbe eva vā",
  "tika-s0203t0:39_11": "rūpārūpadhamme attāti gahetvā pavatto tatiyavādo; takkaggāhavaseneva pavatto catutthavādo.",
  "tika-s0203t0:39_12": "Tesu yaṃ vattabbaṃ, taṃ heṭṭhā vuttanayeneva veditabbaṃ. Nevasaññīnāsaññīvādepi asaññabhave",
  "tika-s0203t0:39_13": "nibbattassa sattassa cutipaṭisandhīsu; sabbattha vā paṭusaññākiccaṃ kātuṃ asamatthāya",
  "tika-s0203t0:39_14": "sukhumāya saññāya atthibhāvapaṭijānanavasena paṭhamavādo; asaññīvāde vuttanayena",
  "tika-s0203t0:39_15": "sukhumāya saññāya vasena sañjānanasabhāvatāpaṭijānanavasena ca dutiyavādādayo pavattāti.",
  "tika-s0203t0:39_16": "Evamettha etesaṃ vādānaṃ sabbhāvo veditabbo. Sesaṃ vuttanayameva.",
  "tika-s0203t0:40_0": "24. Yattha na saññā, tattha ñāṇassa sambhavo eva natthīti āha – “asaññā sammoho”ti,",
  "tika-s0203t0:40_1": "asaññabhāvo nāma sammohappavattīti attho. Yathā niyyantīti niyyāniyāti bahulaṃ vacanato",
  "tika-s0203t0:40_2": "kattusādhano niyyāniyasaddo, evaṃ idha viññātabbasaddoti āha – “vijānātīti viññātabba”nti,",
  "tika-s0203t0:40_3": "vijānanaṃ viññāṇanti attho. Tena diṭṭhasutamutaviññātabbamattenāti diṭṭhasutamutaviññāṇappamāṇenāti",
  "tika-s0203t0:40_4": "attho daṭṭhabbo. Tenāha – “pañcadvārikasaññāpavattimattenā”ti, nibbikappabhāvato",
  "tika-s0203t0:40_5": "pañcadvārikasaññāpavattisamena bhāvanābhinīhārenāti attho. Oḷārikasaṅkhārappavattimattenāti",
  "tika-s0203t0:40_6": "oḷārikānaṃ saṅkhārānaṃ pavattiyā. Oḷārikasaṅkhārāti cettha ākiñcaññāyatanapariyosānā",
  "tika-s0203t0:40_7": "samāpattidhammā adhippetā. Upasampadanti ye saññāya, asaññibhāve ca dosaṃ disvā nevasaññānāsaññāyatanaṃ",
  "tika-s0203t0:40_8": "vaṇṇentāpi rūpajjhānapaṭilābhamattena tassa sampādanaṃ paṭilābhaṃ adhigamaṃ paññapenti,",
  "tika-s0203t0:40_9": "tesaṃ tassa byasanaṃ akkhāyati anupāyabhāvato. Tenāha “vināso”tiādi. Vuṭṭhānanti",
  "tika-s0203t0:40_10": "sadisasamāpajjanapubbakaṃ parivuṭṭhānaṃ. Samāpatti eva tesaṃ natthi anadhigatattā.",
  "tika-s0203t0:40_11": "Oḷārikasaṅkhārappavattiyā antamaso ākiñcaññāyatanasaṅkhārappavattiyāpi pattabbanti",
  "tika-s0203t0:40_12": "na akkhāyati tepi samatikkamitvā pattabbato. Saṅkhārānanti niddhāraṇe sāmivacanaṃ.",
  "tika-s0203t0:40_13": "Avasesāti ito paraṃ sukhumabhāvo nāma natthīti sukhumabhāvāpattiyā avasesā. Tenāha",
  "tika-s0203t0:40_14": "– “bhāvanāvasena sabbasukhumabhāvaṃ pattā saṅkhārā”ti. Etanti nevasaññānāsaññāyatanaṃ,",
  "tika-s0203t0:40_15": "pattabbaṃ nāma hoti tādisasaṅkhārappattiyaṃ tabbohārato. Saṅkhataṃ samecca sambhuyya paccayehi katattā.",
  "tika-s0203t0:41_0": "25. “Ye te samaṇabrāhmaṇā sato sattassa ucchedaṃ vināsaṃ vibhavaṃ paññapentī”ti vakkhamānattā",
  "tika-s0203t0:41_1": "sabuddhiyaṃ viparivattamāne ekajjhaṃ gahetvā, “tatrā”ti bhagavatā vuttanti āha –",
  "tika-s0203t0:41_2": "“tatrāti sattasu ucchedavādesu bhumma”nti. Uddhaṃ saranti uddhaṃ gataṃ sarantāti",
  "tika-s0203t0:41_3": "taṃ dassento āha “uddhaṃ vuccatī”tiādi. Sarantāti yattha patthenti na labhanti, taṃ",
  "tika-s0203t0:41_4": "jānantā. Āsattinti āsīsanaṃ. Peccāti paraloke. Vāṇijūpamā viyāti bhavapariyāpannaphalavisesāpekkhāya",
  "tika-s0203t0:41_5": "paṭipajjanato. Sakkāyassa bhayāti santo kāyoti sakkāyo, paramatthato vijjamāno dhammasamūhoti",
  "tika-s0203t0:41_6": "katvā upādānakkhandhapañcakaṃ, tato bhāyanena. Mā khīyi mā parikkhayaṃ agamāsi. Mā",
  "tika-s0203t0:41_7": "osīdi mā heṭṭhā bhassi. Abbhanti ākāsaṃ mā undriyi mā bhijjitvā pati. Gaddulena baddho",
  "tika-s0203t0:41_8": "gaddulabaddho. Daḷhathambho viya khīlo viya ca sakkāyo dummocanīyato. Sā viya diṭṭhigatiko",
  "tika-s0203t0:41_9": "tassa anuparivattanato. Daṇḍako viya diṭṭhi chedanakaraṇāya asamatthabhāvakaraṇato.",
  "tika-s0203t0:41_10": "Rajju viya taṇhā bandhanato ca, ārammaṇakaraṇavasena samannāgamanavasena ca sambaddhabhāvato.",
  "tika-s0203t0:41_11": "Tena vuttaṃ – “diṭṭhidaṇḍake pavesitāya taṇhārajjuyā”ti.",
  "tika-s0203t0:42_0": "26. Bhagavā attano desanāvilāsena veneyyajjhāsayavasena (catucattārīsa aparantakappikavādā",
  "tika-s0203t0:42_1": "tattha tattha antogadhāti) uddesavasena pañceva saṅgahetvā yathuddesaṃ nigamento,",
  "tika-s0203t0:42_2": "“imāneva pañcāyatanānī”ti āha. Tattha dukkhassa nimittabhāvato diṭṭhigatānaṃ kāraṇaṭṭhena",
  "tika-s0203t0:42_3": "āyatanatthoti vuttaṃ – “imāneva pañca kāraṇānī”ti. Saññīādivasena tīṇi ucchedavādoti",
  "tika-s0203t0:42_4": "cattāri bhājitāni. Itaraṃ pana diṭṭhadhammanibbānaṃ kuhiṃ paviṭṭhaṃ? Sarūpato abhājitattā",
  "tika-s0203t0:42_5": "yathābhājitesu vādesu kattha antogadhanti pucchati. Uddese pana sarūpato gahitameva,",
  "tika-s0203t0:42_6": "“diṭṭhadhammanibbānaṃ vā paneke abhivadantī”ti. Itaro ekattasaññīvāde nānattasaññīvāde",
  "tika-s0203t0:42_7": "antogadhanti dassento “ekatta…pe… veditabba”nti āha yathāsukhañcetaṃ vuttaṃ. Paṭhamo",
  "tika-s0203t0:42_8": "hi diṭṭhadhammanibbānavādo nānattasaññīvāde antogadho, itare cattāro ekattasaññīvāde.",
  "tika-s0203t0:43_0": "27. Atītakoṭṭhāsasaṅkhātanti atītaṃ khandhakoṭṭhāsasaṅkhātaṃ pubbantaṃ. Pubbe nivutthadhammavisayā",
  "tika-s0203t0:43_1": "kappanā idhādhippetā, tasmā atītakālavācako idha pubbasaddo, rūpādikhandhavinimuttañca",
  "tika-s0203t0:43_2": "kappanāvatthu natthi, antasaddo ca koṭṭhāsavācako. Tena vuttaṃ “atītakoṭṭhāsasaṅkhātaṃ",
  "tika-s0203t0:43_3": "pubbantaṃ kappetvā”ti. “Kappetvā”ti ca tasmiṃ pubbante taṇhāyanābhinivisānaṃ samatthanaṃ",
  "tika-s0203t0:43_4": "pariniṭṭhāpanaṃ vadati. Sesampīti “pubbantānudiṭṭhī”ti evamādikaṃ. Pubbe vuttappakāranti",
  "tika-s0203t0:43_5": "“aparantānudiṭṭhino”tiādīsu vuttappakāraṃ. Ekekasmiñca attāti āhito ahaṃmāno etthāti",
  "tika-s0203t0:43_6": "katvā, lokoti lokiyanti ettha puññapāpāni tabbipākā cāti katvā, taṃ taṃ gahaṇavisesaṃ",
  "tika-s0203t0:43_7": "upādāya paññāpanaṃ hotīti āha – “rūpādīsu aññataraṃ attāti ca lokoti ca gahetvā”ti.",
  "tika-s0203t0:43_8": "Sabbadābhāvena sassato. Amaro nicco dhuvoti tasseva vevacanāni. Maraṇābhāvena amaro,",
  "tika-s0203t0:43_9": "uppādābhāvena sabbakālaṃ vattanato nicco, thiraṭṭhena vikārābhāvena dhuvo, yathāhātiādinā",
  "tika-s0203t0:43_10": "yathāvuttamatthaṃ niddesapaṭisambhidāpāḷīhi vibhāveti. Ayañca attho “rūpaṃ attato",
  "tika-s0203t0:43_11": "samanupassati, vedanaṃ… saññaṃ… saṅkhāre… viññāṇaṃ attato samanupassatī”ti imissā",
  "tika-s0203t0:43_12": "pañcavidhāya sakkāyadiṭṭhiyā vasena vutto. “Rūpavanta”ntiādikāya pana pañcadasavidhāya",
  "tika-s0203t0:43_13": "sakkāyadiṭṭhiyā vasena cattāro cattāro khandhe, “attā”ti gahetvā tadaññaṃ – “loko”ti",
  "tika-s0203t0:43_14": "paññapentīti ayampi attho labbhati, tathā ekaṃ khandhaṃ, “attā”ti gahetvā tadaññe",
  "tika-s0203t0:43_15": "“loko”ti paññapentīti evamettha attho daṭṭhabbo. Eseva nayoti iminā yathā “rūpādīsu",
  "tika-s0203t0:43_16": "aññataraṃ attāti ca lokoti ca gahetvā sassato…pe… dhuvo”ti attho vutto; evaṃ asassato",
  "tika-s0203t0:43_17": "anicco adhuvo ucchijjati vinassati na hoti paraṃ maraṇā; nicco ca anicco ca nevanicco",
  "tika-s0203t0:43_18": "nāniccoti evamādimatthaṃ atidisati.",
  "tika-s0203t0:44_0": "Cattāro sassatavādāti lābhīvasena tayo, takkīvasena ekoti evaṃ cattāro. Pubbenivāsañāṇalābhī",
  "tika-s0203t0:44_1": "titthiyo mandapañño anekajātisatasahassamattaṃ anussarati, majjhimapañño dasa saṃvaṭṭavivaṭṭakappāni,",
  "tika-s0203t0:44_2": "tikkhapañño cattārīsa saṃvaṭṭavivaṭṭakappāni, na tato paraṃ. So evaṃ anussaranto",
  "tika-s0203t0:44_3": "attā ca loko cāti abhivadati. Takkī pana takkapariyāhataṃ vīmaṃsānucaritaṃ sayaṃpaṭibhānaṃ",
  "tika-s0203t0:44_4": "sassato attā ca loko cāti abhivadati. Tena vuttaṃ – “lābhīvasena tayo, takkīvasena",
  "tika-s0203t0:44_5": "ekoti evaṃ cattāro sassatavādā”ti. Eteneva ca adhiccasamuppattikavādo viya sassatavādo",
  "tika-s0203t0:44_6": "kasmā duvidhena na vibhattoti ce? Paṭikkhittattāti daṭṭhabbaṃ.",
  "tika-s0203t0:45_0": "Ettha ca, “sassato attā ca loko cā”ti vāde ayamayuttatāvibhāvanā – yadi hi parena",
  "tika-s0203t0:45_1": "parikappito attā, loko vā sassato siyā, tassa nibbikāratāya purimarūpāvijahanato",
  "tika-s0203t0:45_2": "kassaci visesādhānassa kātuṃ asakkuṇeyyatāya ahitato nivattanatthaṃ hite ca paṭipattiatthaṃ",
  "tika-s0203t0:45_3": "upadeso eva nippayojano siyā sassatavādino. Kathaṃ vā so upadeso pavattīyati vikārābhāvato;",
  "tika-s0203t0:45_4": "evañca attano ajaṭākāsassa viya dānādikiriyā hiṃsādikiriyā ca na sambhavati; tathā",
  "tika-s0203t0:45_5": "sukhassa dukkhassa ca anubhavananibandho eva sassatavādino na yujjati kammabaddhābhāvato,",
  "tika-s0203t0:45_6": "jātiādīnaṃ asambhavato kuto vimokkho. Atha pana dhammamattaṃ tassa uppajjati ceva",
  "tika-s0203t0:45_7": "vinassati ca, yassa vasenāyaṃ kiriyādivohāroti vadeyya. Evampi purimarūpāvijahanena",
  "tika-s0203t0:45_8": "avaṭṭhitassa attano dhammamattanti na sakkā sambhāvetuṃ; te vā panassa dhammā avatthābhūtā",
  "tika-s0203t0:45_9": "tato aññe vā siyuṃ anaññe vā, yadi aññe, na tāhi tassa uppannāhipi koci viseso atthi.",
  "tika-s0203t0:45_10": "Yo hi karoti paṭisaṃvedeti cavati upapajjati cāti icchitaṃ. Tasmā tadavattho eva",
  "tika-s0203t0:45_11": "yathāvuttadoso, kiñca dhammakappanāpi niratthakā siyā. Atha anaññe, uppādavināsavantīhi",
  "tika-s0203t0:45_12": "avatthāhi anaññassa attano tāsaṃ viya uppādavināsasambhavāpattito kuto niccatāvakāso.",
  "tika-s0203t0:45_13": "Tāsampi vā attano viya niccatāti bandhanavimokkhānaṃ asambhavo evāti na yujjati eva",
  "tika-s0203t0:45_14": "sassatavādo; na cettha koci vādī dhammānaṃ sassatabhāve parisuddhaṃ yuttiṃ vattuṃ",
  "tika-s0203t0:45_15": "samattho atthi; yuttirahitañca vacanaṃ na paṇḍitānaṃ cittamārādhetīti viññūhi chaḍḍito",
  "tika-s0203t0:45_16": "evāyaṃ sassatavādoti.",
  "tika-s0203t0:46_0": "Satta ucchedavādāti ettha te sarūpamattato heṭṭhā dassitā eva, tattha dve janā ucchedadiṭṭhiṃ",
  "tika-s0203t0:46_1": "gaṇhanti lābhī ca alābhī ca. Tattha lābhī nāma dibbacakkhuñāṇalābhī dibbena cakkhunā",
  "tika-s0203t0:46_2": "arahato cutiṃ disvā upapattiṃ apassanto. Yo vā puthujjanānampi cutimattameva daṭṭhuṃ",
  "tika-s0203t0:46_3": "sakkoti, pubbayogābhāvena parikammākaraṇena vā upapātaṃ daṭṭhuṃ na sakkoti. So “tattha",
  "tika-s0203t0:46_4": "tattheva attā ucchijjatī”ti ucchedadiṭṭhiṃ gaṇhāti. Alābhī – “ko paralokaṃ jānāti,",
  "tika-s0203t0:46_5": "ettako jīvavisayo, yāva indriyagocaro”ti attano dhītuyā hatthaggaṇhanakarājā viya",
  "tika-s0203t0:46_6": "kāmasukhagiddhatāya vā, “yathā rukkhapaṇṇāni rukkhato patitāni na paṭisandhiyanti,",
  "tika-s0203t0:46_7": "evaṃ sabbepi sattā appaṭisandhikamaraṇameva gacchanti, jalabubbuḷakūpamā sattā”ti",
  "tika-s0203t0:46_8": "takkamattavasena vā ucchedadiṭṭhiṃ gaṇhāti. Tattha yaṃ heṭṭhā vuttaṃ – “manussattabhāve",
  "tika-s0203t0:46_9": "kāmāvacaradevattabhāve rūpāvacaradevattabhāve catubbidhaarūpattabhāve cavitvā sattassa",
  "tika-s0203t0:46_10": "ucchedapaññāpanavasena satta ucchedavādā kathitā”ti. Tattha yuttaṃ tāva purimesu",
  "tika-s0203t0:46_11": "tīsu vādesu “kāyassa bhedā”ti vuttaṃ; pañcavokārabhavapariyāpannaṃ attabhāvaṃ ārabbha",
  "tika-s0203t0:46_12": "pavattattā tesaṃ vādānaṃ, na yuttaṃ catuvokārabhavapariyāpannaṃ attabhāvaṃ nissāya",
  "tika-s0203t0:46_13": "pavattesu catutthādīsu catūsu vādesu, “kāyassa bhedā”ti vuttaṃ. Na hi arūpīnaṃ kāyo",
  "tika-s0203t0:46_14": "atthīti? Saccametaṃ, rūpabhave pavattavohāreneva diṭṭhigatiko arūpabhavepi kāyavohāramāropetvā",
  "tika-s0203t0:46_15": "āha “kāyassa bhedā”ti. Yathā diṭṭhigatikehi diṭṭhiyo paññattā, tatheva bhagavā dassesīti.",
  "tika-s0203t0:46_16": "Arūpakāyabhāvato vā phassādidhammasamūhabhūte arūpattabhāve kāyaniddeso daṭṭhabbo.",
  "tika-s0203t0:47_0": "Etthāha – “kāmāvacaradevattabhāvādiniravasesavibhavapatiṭṭhāpakānaṃ dutiyavādādīnaṃ",
  "tika-s0203t0:47_1": "yutto aparantakappikabhāvo anāgataddhavisayattā tesaṃ vādānaṃ; na pana diṭṭhigatika-paccakkhabhūta-manussattabhāva-samucchedapatiṭṭhāpakassa",
  "tika-s0203t0:47_2": "paṭhamavādassa paccuppannavisayattā”ti. Yadi evaṃ yathā hi dutiyādivādānaṃ, purimapurimavādasaṅgahitasseva",
  "tika-s0203t0:47_3": "attano uttaruttarabhavopapattiyā samucchedanato yujjati aparantakappikatā, tathā",
  "tika-s0203t0:47_4": "ca “no ca kho, bho, ayaṃ attā ettāvatā sammā samucchinno hotī”tiādi vuttaṃ. Evaṃ",
  "tika-s0203t0:47_5": "anāgatasseva manussattabhāvasamucchedassa adhippetattā paṭhamavādassapi aparantakappikatā",
  "tika-s0203t0:47_6": "yujjati. Evaṃ sabbassapi pubbantato āgatassa ucchedapaññāpanavasena idha pubbantakappikesu",
  "tika-s0203t0:47_7": "desanā gatā. Ete ucchedavādā heṭṭhā aparantakappikesu desanā gatā. Ete ucchedavādā",
  "tika-s0203t0:47_8": "heṭṭhā aparantakappikesu tattha tattheva ucchijjati, na tato uddhaṃ pavatti atthīti",
  "tika-s0203t0:47_9": "dassanatthaṃ vuttā. Jalabubbuḷakūpamā hi sattāti tassa laddhi.",
  "tika-s0203t0:48_0": "Idhāti pubbantakappikesu. Idheva manussattabhāvādike ucchijjati vinaṭṭhavināsavasena.",
  "tika-s0203t0:48_1": "Evaṃ anāgate anuppattidassanaparānaṃ ucchedavādānaṃ aparantakappikesu gahaṇaṃ; pubbantato",
  "tika-s0203t0:48_2": "pana āgatassa attano idheva ucchedadassanaparānaṃ pubbantakappikesu gahaṇaṃ. Ito",
  "tika-s0203t0:48_3": "paraṃ na gacchatīti pana idaṃ atthato āpannassa atthassa dassanaṃ. Sattesu saṅkhāresu",
  "tika-s0203t0:48_4": "ca ekaccasassatanti pavatto ekaccasassatavādo. So pana brahmakāyika-khiḍḍāpadosika-manopadosikattabhāvato",
  "tika-s0203t0:48_5": "cavitvā idhāgatānaṃ takkino ca uppajjanavasena catubbidhoti āha “cattāro ekaccasassatavādā”ti.",
  "tika-s0203t0:48_6": "“Saṅkhārekaccasassatikā”ti idaṃ tehi sassatabhāvena gayhamānānaṃ dhammānaṃ yathāsabhāvadassanavasena",
  "tika-s0203t0:48_7": "vuttaṃ, na panekaccasassatikamatadassanavasena. Tassa hi sassatābhimataṃ asaṅkhatamevāti",
  "tika-s0203t0:48_8": "laddhi. Tathā hi vuttaṃ brahmajāle – “cittanti vā manoti vā viññāṇanti vā ayaṃ attā",
  "tika-s0203t0:48_9": "nicco dhuvo sassato avipariṇāmadhammo sassatisamaṃ tatheva ṭhassatī”ti. Na hi yassa",
  "tika-s0203t0:48_10": "bhāvassa paccayehi abhisaṅkhatabhāvaṃ paṭijānāti; tasseva niccadhuvādibhāvo anummattakena",
  "tika-s0203t0:48_11": "na sakkā paṭiññātuṃ. Etena, “uppādavayadhuvatāyuttabhāvā siyā niccā, siyā aniccā,",
  "tika-s0203t0:48_12": "siyā na vattabbā”tiādinā pavattassa sattabhaṅgavādassa ayuttatā vibhāvitā hoti.",
  "tika-s0203t0:49_0": "Tatthāyaṃ ayuttatāvibhāvanā – yadi, “yena sabhāvena yo dhammo atthīti vuccati, teneva",
  "tika-s0203t0:49_1": "sabhāvena so dhammo natthī”tiādinā vucceyya, siyā anekantavādo; atha aññena, siyā",
  "tika-s0203t0:49_2": "na anekantavādo; na cettha desantarādisambaddhabhāvo yutto vattuṃ tassa sabbalokasiddhattā",
  "tika-s0203t0:49_3": "vivādābhāvato. Ye pana vadanti – “yathā suvaṇṇaghaṭe makuṭe kate ghaṭabhāvo nassati,",
  "tika-s0203t0:49_4": "makuṭabhāvo uppajjati, suvaṇṇabhāvo tiṭṭhatiyeva, evaṃ sabbabhāvānaṃ koci dhammo",
  "tika-s0203t0:49_5": "nassati, koci uppajjati, sabhāvo pana tiṭṭhatī”ti. Te vattabbā – kiṃ taṃ suvaṇṇaṃ,",
  "tika-s0203t0:49_6": "yaṃ ghaṭe makuṭe ca avaṭṭhitaṃ? Yadi rūpādi, so saddo viya anicco, atha rūpādisamūho,",
  "tika-s0203t0:49_7": "samūho nāma sammutimattaṃ. Tassa vohāramattassa atthitā natthitā niccatā vā na vattabbā.",
  "tika-s0203t0:49_8": "Tassa paramatthasabhāvena anupalabbhanatoti anekantavādo na siyā. Dhammā ca dhammito",
  "tika-s0203t0:49_9": "aññe vā siyuṃ anaññe vā. Yadi aññe, na tesaṃ aniccatāya dhammī anicco aññattā. Na",
  "tika-s0203t0:49_10": "hi rūpā cakkhuviññāṇaṃ aññattā, na ca rūpe cakkhuviññāṇasaddo hoti; kiñca dhammakappanāpi",
  "tika-s0203t0:49_11": "niratthikā siyā dhammino niccāniccatāya asijjhanato atha anaññe; uppādavināsavantehi",
  "tika-s0203t0:49_12": "anaññassa dhammino tesaṃ viya uppādavināsasabbhāvato kuto niccatāvakāso, tesampi",
  "tika-s0203t0:49_13": "vā dhammino viya niccatāpatti siyā. Apica niccāniccanavattabbarūpo attā ca loko ca",
  "tika-s0203t0:49_14": "paramatthato vijjamānatāpaṭijānanato yathā niccādīnaṃ aññataraṃ rūpaṃ, yathā vā dīpādayo.",
  "tika-s0203t0:49_15": "Na hi dīpādīnaṃ udayabbayasabhāvānaṃ niccāniccanavattabbasabhāvatā sakkā vattuṃ jīvassa",
  "tika-s0203t0:49_16": "niccādīsu aññataraṃ rūpaṃ viyāti evaṃ sattabhaṅgassa viya sesabhaṅgānampi asambhavoyevāti",
  "tika-s0203t0:49_17": "sattabhaṅgavādassa ayuttatā veditabbāti.",
  "tika-s0203t0:50_0": "Ettha ca, “issaro nicco, aññe sattā aniccā”ti evaṃ pavattavādā sattekaccasassatavādā;",
  "tika-s0203t0:50_1": "seyyathāpi issaravādādayo. “Paramāṇavo niccā dhuvā, dviaṇukādayo aniccā”ti evaṃ pavattavādā",
  "tika-s0203t0:50_2": "saṅkhārekaccasassatavādā; seyyathāpi kaṇādavādādayo. Nanu ca “ekacce dhammā sassatā,",
  "tika-s0203t0:50_3": "ekacce asassatā”ti; etasmiṃ vāde cakkhādīnaṃ asassatatāsanniṭṭhānaṃ yathāsabhāvāvabodho",
  "tika-s0203t0:50_4": "eva, tayidaṃ kathaṃ micchādassananti, ko evamāha – “cakkhādīnaṃ asassatabhāvasanniṭṭhānaṃ",
  "tika-s0203t0:50_5": "micchādassana”nti? Asassatesuyeva pana kesañci dhammānaṃ sassatabhāvābhiniveso idha",
  "tika-s0203t0:50_6": "micchādassanaṃ; tena pana ekavāre pavattamānena cakkhādīnaṃ asassatabhāvāvabodho",
  "tika-s0203t0:50_7": "vidūsito saṃsaṭṭhabhāvato; visasaṃsaṭṭho viya sappimaṇḍo sakiccakāraṇāsamattatāya",
  "tika-s0203t0:50_8": "sammādassanapakkhe ṭhapetabbataṃ nārahati. Atha vā asassatabhāvena nicchitāpi cakkhuādayo",
  "tika-s0203t0:50_9": "samāropitajīvasabhāvā eva diṭṭhigati kehi gayhantīti tadavabodhassa micchādassanabhāvo",
  "tika-s0203t0:50_10": "na sakkā nivāretuṃ. Tathā hi vuttaṃ brahmajāle – “cakkhunti vā…pe… kāyoti vā ayaṃ",
  "tika-s0203t0:50_11": "me attā”tiādi. Evañca katvā asaṅkhatāya saṅkhatāya ca dhātuyā vasena yathākkamaṃ",
  "tika-s0203t0:50_12": "ekacce dhammā sassatā; ekacce asassatāti evaṃ pavatto vibhajjavādopi ekaccasassatavādo",
  "tika-s0203t0:50_13": "āpajjatīti evaṃpakārā codanā anokāsā hoti aviparītadhammasabhāvasampaṭipattibhāvato.",
  "tika-s0203t0:51_0": "Na maratīti amarā. Kā sā? “Evantipi me no”tiādinā nayena pariyantarahitā diṭṭhigatikassa",
  "tika-s0203t0:51_1": "diṭṭhi ca vācā ca, amarāya diṭṭhiyā vācāya vividho khepoti amarāvikkhepo. So etassa",
  "tika-s0203t0:51_2": "atthīti amarāvikkhepo. Atha vā amarāti ekā macchajāti, sā ummujjananimmujjanādivasena",
  "tika-s0203t0:51_3": "udake sandhāvamānā gāhaṃ na gacchati; evamevaṃ ayampi vādo ito cito ca sandhāvati,",
  "tika-s0203t0:51_4": "gāhaṃ nāgacchatīti amarāvikkhepo, so eva amarāvikkhepiko. Svāyaṃ vādo musāvādaanuyogachandarāgamohahetukatāya",
  "tika-s0203t0:51_5": "catudhā pavattoti āha – “cattāro amarāvikkhepikā vuttā”ti. Nanu cettha catubbidhopi",
  "tika-s0203t0:51_6": "amarāvikkhepiko kusalādike dhamme paralokattikādīni ca yathābhūtaṃ anavabujjhamāno,",
  "tika-s0203t0:51_7": "tattha tattha pañhaṃ puṭṭho pucchāya vikkhepanamattaṃ āpajjatīti tassa kathaṃ diṭṭhigatikabhāvo.",
  "tika-s0203t0:51_8": "Na hi avattukāmassa viya pucchitamatthaṃ ajānantassa vikkhepakaraṇamattena diṭṭhigatikatā",
  "tika-s0203t0:51_9": "yuttāti? Na hevaṃ pucchāvikkhepakaraṇamattena tassa diṭṭhigatikatā icchitā, atha",
  "tika-s0203t0:51_10": "kho micchābhinivesena. Sassatavasena micchābhiniviṭṭhoyeva hi mandabuddhitāya kusalādidhamme",
  "tika-s0203t0:51_11": "paralokattikādīni ca, yāthāvato appaṭipajjamāno attanā aviññātassa atthassa paraṃ",
  "tika-s0203t0:51_12": "viññāpetuṃ asamatthatāya musāvādādibhayena ca vikkhepaṃ āpajjatīti. Tathā hissa vādassa",
  "tika-s0203t0:51_13": "sassatadiṭṭhisaṅgaho vutto. Atha vā puññapāpānaṃ, tabbipākānañca anavabodhena, asaddahanena",
  "tika-s0203t0:51_14": "ca, “tabbisayāya pucchāya vikkhepakaraṇaṃyeva yuttaṃ sundarañcā”ti, khantiṃ ruciṃ",
  "tika-s0203t0:51_15": "uppādetvā abhinivisantassa uppannā visuṃyevekā esā diṭṭhi sattabhaṅgadiṭṭhi viyāti",
  "tika-s0203t0:51_16": "daṭṭhabbā. Tathā ceva vuttaṃ – “pariyantarahitā diṭṭhigatikassa diṭṭhi ceva vācā",
  "tika-s0203t0:51_17": "cā”ti. Kathaṃ panassā sassatadiṭṭhisaṅgaho? Ucchedavasena anabhinivesato. “Natthi",
  "tika-s0203t0:51_18": "koci dhammānaṃ yathābhūtavedī vivādabahulattā lokassa; ‘evameva’nti pana saddantarena",
  "tika-s0203t0:51_19": "dhamme nijjhānanā anādikālikā loke”ti gāhavasena sassatalesopettha labbhatiyeva.",
  "tika-s0203t0:52_0": "Amati gacchati ettha sabhāvo osānanti anto, mariyādo, so etassa atthīti antavā. Tenāha",
  "tika-s0203t0:52_1": "“sapariyanto”ti. Avaḍḍhitakasiṇassa puggalassa evaṃ hotīti yojanā. Dutiyavādo “anantavā",
  "tika-s0203t0:52_2": "loko”ti vādo. Tatiyavādo “antavā ca anantavā cā”ti vādo. Catutthavādo “nevantavā",
  "tika-s0203t0:52_3": "nānantavā”ti vādo. Ete eva cattāro vādino sandhāya brahmajāle – “antānantikā antānantaṃ",
  "tika-s0203t0:52_4": "lokassa paññapenti catūhi vatthūhī”ti vuttaṃ. Tattha yuttaṃ tāva purimānaṃ tiṇṇaṃ",
  "tika-s0203t0:52_5": "vādīnaṃ antattañca anantattañca antānantattañca ārabbha pavattavādattā antānantikattaṃ.",
  "tika-s0203t0:52_6": "Pacchimassa pana tadubhayapaṭisedhavasena pavattavādattā kathamantānantikattanti?",
  "tika-s0203t0:52_7": "Tadubhayapaṭisedhavasena pavattavādattā eva. Yasmā paṭisedhavādopi antānantavisayo",
  "tika-s0203t0:52_8": "eva taṃ ārabbha pavattattā. Apare āhu – “yathā tatiyavāde sambhedavasena etasseva",
  "tika-s0203t0:52_9": "antavantatā anantatā ca sambhavati, evaṃ takkīvādepi kālabhedavasena ubhayasambhavato",
  "tika-s0203t0:52_10": "aññamaññapaṭisedhena ubhayaññeva vuccati. Kathaṃ? Antavantatāpaṭisedhena hi anantatā",
  "tika-s0203t0:52_11": "vuccati, anantatāpaṭisedhena ca antavantatā, antānantānañca tatiyavādabhāvo kālabhedassa",
  "tika-s0203t0:52_12": "adhippetattā. Idaṃ vuttaṃ hoti yasmā ayaṃ lokasaññito attā jhāyīhi adhigatavisesehi",
  "tika-s0203t0:52_13": "ananto kadāci sakkhi diṭṭho anusuyyati; tasmā nevantavā. Yasmā pana tehi eva kadāci",
  "tika-s0203t0:52_14": "antavā sakkhi diṭṭho anusuyyati, tasmā na pana anantavā”ti. Yathā ca anussutitakkīvasena,",
  "tika-s0203t0:52_15": "evaṃ jātissaratakkiādīnañca vasena yathāsambhavaṃ yojetabbaṃ. Ayañhi takkiko avaḍḍhitabhāvapubbakattā",
  "tika-s0203t0:52_16": "paṭibhāganimittānaṃ vaḍḍhitabhāvassa vaḍḍhitakālavasena apaccakkhakāritāya anussavādimatte",
  "tika-s0203t0:52_17": "ṭhatvā – “nevantavā”ti paṭikkhipati, avaḍḍhitakālavasena pana “nānanto”ti. Na pana",
  "tika-s0203t0:52_18": "antavantatānantatānaṃ accantamabhāvena yathā taṃ “nevasaññīnāsaññī”ti, avassañca",
  "tika-s0203t0:52_19": "etaṃ evaṃ viññātabbaṃ, aññathā vikkhepapakkhaṃyeva bhajeyya catutthavādo. Na hi antavantatānantatātadubhayavinimutto",
  "tika-s0203t0:52_20": "attano pakāro atthi, takkīvādī ca yuttimaggako, kālabhedavasena ca tadubhayampi ekasmiṃ",
  "tika-s0203t0:52_21": "na na yujjatīti. Anantaracatukkanti ekattasaññīti āgatasaññīcatukkaṃ.",
  "tika-s0203t0:53_0": "Ekantasukhīti ekanteneva sukhī. Taṃ panassa sukhaṃ dukkhena avomissaṃ hotīti āha",
  "tika-s0203t0:53_1": "“nirantarasukhī”ti. Ekantasukhamevāti idaṃ sukhabahulataṃ sandhāya vuttaṃ. Atītāsu",
  "tika-s0203t0:53_2": "sattasu jātīsūti idaṃ tato paraṃ jātissarañāṇena anussarituṃ na sakkāti katvā vuttaṃ.",
  "tika-s0203t0:53_3": "Tādisamevāti sukhasamaṅgimeva attabhāvaṃ. “Evaṃ sukhasamaṅgī”ti taṃ anussarantassa",
  "tika-s0203t0:53_4": "jātissarassa atītajātiyampi idha viya dukkhaphuṭṭhassa taṃ anussarantassa.",
  "tika-s0203t0:54_0": "Sabbesampīti lābhīnaṃ takkīnampi. Tathāti iminā “sabbesampī”ti idaṃ padaṃ ākaḍḍhati.",
  "tika-s0203t0:54_1": "Kāmāvacaraṃ nāma adukkhamasukhaṃ anuḷāraṃ avibhūtanti āha “catutthajjhānavasenā”ti.",
  "tika-s0203t0:54_2": "Catutthajjhānaṃ kāraṇabhūtaṃ etassa atthi, tena vā nibbattanti catutthajjhānikaṃ.",
  "tika-s0203t0:54_3": "Majjhattassāti majjhattabhūtassa majjhattavedanābahulassa. Majjhattabhūtaṭṭhānameva",
  "tika-s0203t0:54_4": "attano majjhattatāpattameva bhūtapubbaṃ anussarantassa. Ekaccasassatikāti ekaccasassatavādino",
  "tika-s0203t0:54_5": "vuttā. Puggalādhiṭṭhānena hi ekaccasassatikā. Esa nayo sesesupi. Adhiccasamuppannavādo",
  "tika-s0203t0:54_6": "sassatavādasamuddiṭṭhoti katvā “dve adhiccasamuppannikā”ti ca vuttaṃ.",
  "tika-s0203t0:55_0": "28. Diṭṭhuddhāranti yathāvuttānaṃ diṭṭhīnaṃ aniyyānikabhāvadassanavasena paduddharaṇaṃ.",
  "tika-s0203t0:55_1": "Paccattaṃyeva ñāṇanti aparappaccayaṃ attaniyeva ñāṇaṃ. Taṃ pana attapaccakkhaṃ hotīti",
  "tika-s0203t0:55_2": "āha “paccakkhañāṇa”nti. Suvaṇṇassa viya dosāpagamena upakkilesavigamena ñāṇassa visuddhanti",
  "tika-s0203t0:55_3": "āha “parisuddhanti nirupakkilesa”nti. Kilesandhakāravigamato sappabhāsamujjalameva",
  "tika-s0203t0:55_4": "hotīti vuttaṃ – “pariyodātanti pabhassara”nti bāhirasamayasmimpi honti jhānassa samijjhanato.",
  "tika-s0203t0:55_5": "Mayamidaṃ jānāmāti “sassato attā ca loko ca idameva saccaṃ moghamañña”nti ca micchāgāhavasena",
  "tika-s0203t0:55_6": "aññāṇabhāgameva paribrūhetvā tato eva yathāgahitaṃ gāhaṃ sandhāya – “mayamidaṃ atthaṃ",
  "tika-s0203t0:55_7": "tattha jānāmā”ti evaṃ tattha micchāgāhe avijjamānaṃ ñāṇakoṭṭhāsaṃ otārentiyeva anuppavesentiyeva.",
  "tika-s0203t0:55_8": "Na taṃ ñāṇaṃ, micchādassanaṃ nāmetaṃ, kiṃ pana taṃ micchādassanaṃ nāma? Sassato attā",
  "tika-s0203t0:55_9": "ca loko cātiādinā micchābhinivesabhāvato. Tenāha “tadapi…pe… attho”ti. Yaṃ taṃ diṭṭhiyā",
  "tika-s0203t0:55_10": "upanissayabhūtaṃ ñāṇaṃ, taṃ sandhāyāha – “jānanamattalakkhaṇattā ñāṇabhāgamattamevā”ti.",
  "tika-s0203t0:55_11": "Ñāṇampi hi diṭṭhiyā upanissayo hotiyeva lābhino itarassa ca tathā tathā micchābhinivesato.",
  "tika-s0203t0:55_12": "Anupātivattanato anatikkamanato. Asādhāraṇato na upātivattanti etenāti anupātivattanaṃ,",
  "tika-s0203t0:55_13": "tato. Upādānapaccayatoti upādānassa paccayabhāvato. Etena phalūpacāreneva upādānamāha.",
  "tika-s0203t0:55_14": "Yadi brahmajāle āgatā sabbāpi diṭṭhiyo idha kathitā honti, evaṃ sante idaṃ suttaṃ",
  "tika-s0203t0:55_15": "brahmajālasuttena ekasadisanti āha – “brahmajāle panā”tiādi. “Aññatra rūpaṃ aññatra",
  "tika-s0203t0:55_16": "vedanā sakkāyaṃyeva anuparidhāvantī”ti vacanato idha sakkāyadiṭṭhi āgatā. Brahmajālaṃ",
  "tika-s0203t0:55_17": "kathitameva hoti tattha āgatānaṃ dvāsaṭṭhiyāpi diṭṭhīnaṃ idhāgatattā. Sassatucchedābhiniveso",
  "tika-s0203t0:55_18": "attābhinivesapubbako, “attā sassato attā ucchedo”ti pavattanato.",
  "tika-s0203t0:56_0": "30. Dvāsaṭṭhi…pe… dassetunti kathaṃ panāyamattho “idha, bhikkhave, ekacco”tiādipāḷiyā",
  "tika-s0203t0:56_1": "dassito hotīti? Appahīnasakkāyadiṭṭhikassa pubbantāparantadiṭṭhiupādiyanajotanato.",
  "tika-s0203t0:56_2": "Pariccāgenāti vikkhambhanena. Catutthajjhānanirodhā tatiyajjhānaṃ upasampajja viharatīti",
  "tika-s0203t0:56_3": "ettha na parihīnacatutthajjhānassa tatiyajjhānaṃ bhavati, tatiyajjhānā vuṭṭhitassa",
  "tika-s0203t0:56_4": "pana catutthajjhānā vuṭṭhitassa ca tatiyaṃ paṭilomanayena sambhavati. Tenāha “ayaṃ",
  "tika-s0203t0:56_5": "panetthā”tiādi. Evaṃsampadamidaṃ veditabbanti “pavivekā pīti nirujjhatī”ti idaṃ,",
  "tika-s0203t0:56_6": "“nirāmisasukhassanirodhā”ti ettha viya vuṭṭhānanirodhavasena vuttanti veditabbanti",
  "tika-s0203t0:56_7": "attho. Hīnajjhānapariyādānakadomanassanti nīvaraṇasahagatadomanassamāha. Tañhi jhānapariyādānakaraṃ.",
  "tika-s0203t0:56_8": "Kammanīyabhāvoti samāpattiṃ patto viya samāpattisamāpajjanabhāve kammakkhamabhāvo.",
  "tika-s0203t0:56_9": "Somanassavidhurattā domanassaṃ viyāti domanassanti vuttaṃ. “Uppajjati pavivekā pītī”ti",
  "tika-s0203t0:56_10": "puna vuttā pīti jhānadvayapīti. Yaṃ ṭhānaṃ chāyā jahatīti yaṃ padesaṃ ātapena abhibhuyyamānaṃ",
  "tika-s0203t0:56_11": "chāyā jahati. Tattha ātape chāyāti padesena ātapasaññitānaṃ bhūtasaṅkhatānaṃ pahānaṭṭhānamāha.",
  "tika-s0203t0:56_12": "Tenāha “yasmiṃ ṭhāne”tiādi.",
  "tika-s0203t0:57": "31. Nirāmisaṃ sukhanti tatiyajjhānasukhaṃ dūrasamussāritakāmāmisattā.",
  "tika-s0203t0:58": "32. Adukkhamasukhanti catutthajjhānavedanaṃ, na yaṃ kiñci upekkhāvedanaṃ.",
  "tika-s0203t0:59_0": "33. Niggahaṇoti mamaṃkārabhāvena kiñcipi agaṇhanto. Nibbānassa sappāyanti nibbānādhigamassa,",
  "tika-s0203t0:59_1": "nibbānasseva vā avilomavasena ekantikupāyatāya sappāyaṃ. Tenāha “upakārabhūta”nti.",
  "tika-s0203t0:59_2": "Sabbatthāti sabbesu tebhūmakadhammesu. Etanti etaṃ yathāvuttasamathabhāvanāya kilesānaṃ",
  "tika-s0203t0:59_3": "vikkhambhanaṃ. Sabbattha nikantiyā asukkhāpitattā kathaṃ nibbānassa upakārapaṭipadā",
  "tika-s0203t0:59_4": "nāma jātaṃ? Na jāyate vātyadhippāyo. Sabbatthāti pubbantānudiṭṭhiādike sabbasmiṃ.",
  "tika-s0203t0:59_5": "Aggaṇhanavasenāti taṇhāgāhena aggahaṇavasena. Yattha hi taṇhāgāho vimocito, tattha",
  "tika-s0203t0:59_6": "diṭṭhimānaggāhā sukkhā viya honti tadekaṭṭhabhāvato. Tādisassa nibbānagāminī paṭipadā",
  "tika-s0203t0:59_7": "eva āsanne, na dūre. Tena vuttaṃ – “upakārapaṭipadā nāma jāta”nti. Tādisassa ca santohamasmītiādikā",
  "tika-s0203t0:59_8": "samanupassanā adhimānapakkhe tiṭṭhatīti āha – “abhivadatīti abhimānena upavadatī”ti.",
  "tika-s0203t0:59_9": "Idameva upādiyatīti niyamābhāvato “aṭṭhārasavidhampī”ti vuttaṃ. Sesapadepi eseva",
  "tika-s0203t0:59_10": "nayo. Diṭṭhupādāne sati sesaupādānasambhavo avuttasiddhoti tadeva uddhaṭaṃ.",
  "tika-s0203t0:60": "Se āyatane veditabbeti nirodhassa kāraṇaṃ nibbānaṃ veditabbaṃ. Dvinnaṃ āyatanānanti cakkhāyatanādīnaṃ dvinnaṃ āyatanānaṃ. Paṭikkhepena nibbānaṃ dassitaṃ veneyyajjhāsayavasena.",
  "tika-s0203t0:61": "Na gādhatīti na patiṭṭhāti. Atoti asmā nibbānā. Sarāti taṇhā. Saṅkhārapaṭikkhepenāti saṅkhārekadesabhūtānaṃ catunnaṃ mahābhūtānaṃ paṭikkhepena.",
  "tika-s0203t0:62_0": "Viññāṇanti visiṭṭhena ñāṇena jānitabbaṃ. Tato eva anidassanaṃ acakkhuviññeyyaṃ anindriyagocaraṃ.",
  "tika-s0203t0:62_1": "Anantanti antarahitaṃ, niccanti attho. Sabbato pabhanti kilesandhakārābhāvato ca",
  "tika-s0203t0:62_2": "samantato pabhassaraṃ. “Sabbato papa”nti vā pāṭho, sabbato patatitthanti attho. Cattārīsakammaṭṭhānasaṅkhātehi",
  "tika-s0203t0:62_3": "titthehi otaritvā anupavisitabbaṃ amatasaranti vuttaṃ hoti. Anupādā kañci dhammaṃ",
  "tika-s0203t0:62_4": "aggahetvā vimuccanti etthāti anupādāvimokkho, nibbānaṃ. Anupādā vimuccati etenāti",
  "tika-s0203t0:62_5": "anupādāvimokkho, aggamaggo. Anupādāvimokkhantikatāya pana arahattaphalaṃ anupādāvimokkhoti",
  "tika-s0203t0:62_6": "vuttaṃ. Sesaṃ suviññeyyameva.",
  "tika-s0203t0:63": "Pañcattayasuttavaṇṇanāya līnatthappakāsanā samattā.",
  "tika-s0203t0:64": "3. Kintisuttavaṇṇanā",
  "tika-s0203t0:65_0": "34. Bhavoti paritto. Abhavoti mahanto. Vuddhiattho hi ayaṃ a-kāro, “saṃvarāsaṃvaro,",
  "tika-s0203t0:65_1": "phalāphala”ntiādīsu viya, tasmā bhavābhavahetūti khuddakassa mahantassa vā bhavassa",
  "tika-s0203t0:65_2": "hetu, taṃ paccāsīsamānoti attho. Tenāha – “tasmiṃ tasmiṃ bhave sukhaṃ vedissāmī”tiādi.",
  "tika-s0203t0:66_0": "35. Lokuttarabodhipakkhiyadhamme uddissa puthujjanānaṃ vivādo sambhavatīti āha –",
  "tika-s0203t0:66_1": "“lokiyalokuttarāva kathitā”ti. Lokiyāpi hi bodhipakkhiyadhammā lokuttaradhammādhigamassa",
  "tika-s0203t0:66_2": "āsannakāraṇattā visesakāraṇanti yāva aññehi lokiyadhammehi abhivisiṭṭhoti katvā,",
  "tika-s0203t0:66_3": "“imesu sattatiṃsabodhipakkhiyadhammesū”ti avisesena vuttaṃ. Atthato nānaṃ hotīti",
  "tika-s0203t0:66_4": "atthato bhedo hoti bodhipakkhiyadhammānaṃ samadhigatattā. Na hi kāyādayo bhāvetabbā,",
  "tika-s0203t0:66_5": "satiyeva pana bhāvetabbāti. Byañjanato nānaṃ bhedaṃ. Imināpi kāraṇenāti imāyapi yuttiyā.",
  "tika-s0203t0:66_6": "Idāni taṃ yuttiṃ dassento – “atthañca byañjanañcā”tiādimāha. Tattha samānetvāti suttantarato",
  "tika-s0203t0:66_7": "samānetvā, suttantarapadehi ca samānetvā. Aññathāti aññato, bhūtato apagataṃ katvāti",
  "tika-s0203t0:66_8": "attho. Micchā ropitabhāvoti ayāthāvato ṭhapitabhāvo. Atthañca byañjanañca viññāpanakāraṇamevāti",
  "tika-s0203t0:66_9": "aviparītatthassa saddassa ca bujjhanahetutāya.",
  "tika-s0203t0:67_0": "37. Idha dhammavinayaṭṭhāne satiyeva satipaṭṭhānanti gahitā, atthato sameti nāma",
  "tika-s0203t0:67_1": "yāthāvato atthassa gahitattā. Asabhāvaniruttibhāvato byañjanato nānattanti taṃ liṅgabhedena",
  "tika-s0203t0:67_2": "vacanabhedena ca dassento, “satipaṭṭhānoti vā satipaṭṭhānāti vā micchā ropethā”ti",
  "tika-s0203t0:67_3": "āha. Appamattakanti aṇumattaṃ sallahukaṃ, na garutaraṃ adhanitaṃ katvā vattabbampi",
  "tika-s0203t0:67_4": "dhanitaṃ ghosavantaṃ katvā ropite vuttadosābhāvatoti tenāha – “nibbutiṃ pattuṃ sakkā hotī”ti.",
  "tika-s0203t0:68": "Byañjanassa micchāropanaṃ na visesantarāyakaraṃ hotīti ñāpanatthaṃ, catusu maggesu pañhaṃ kathetvāva parinibbuto. Suttantabyañjanaṃ sandhāyetaṃ vuttaṃ – “appamattakaṃ kho panā”ti.",
  "tika-s0203t0:69_0": "38. Atha catutthavāre vivādo kasmā jāto? Yāvatā nesaṃ vacanaṃ atthato ceva sameti",
  "tika-s0203t0:69_1": "byañjanato cāti adhippāyo. Saññāya vivādoti kiñcāpi sameti atthato ceva byañjanato",
  "tika-s0203t0:69_2": "ca, saññā pana nesaṃ avisuddhā, tāya saññāya vasena vivādo jātoti dassento “aha”ntiādimāha.",
  "tika-s0203t0:69_3": "Ahaṃ satipaṭṭhānanti vadāmi, ayaṃ satipaṭṭhānoti vadatīti evaṃ tesaṃ ñāṇaṃ hotīti",
  "tika-s0203t0:69_4": "imamatthaṃ, “eseva nayo”ti iminā atidisati.",
  "tika-s0203t0:70_0": "39. Na codanatthāya vegāyitabbanti sīghaṃ sīghaṃ na codanā kātabbāti attho. Tasmāti",
  "tika-s0203t0:70_1": "yasmā ekacco kodhanabhāvena evaṃ paṭipphari, tasmā. Anādānadiṭṭhīti ādiyitvā anabhinivisanato",
  "tika-s0203t0:70_2": "anādānadiṭṭhī adaḷhaggāhī. Pakkhipanto viyāti gilitvā pakkhipanto viya.",
  "tika-s0203t0:71_0": "Upaghātoti cittappaghāto pharasupaghāto viya. Vaṇaghaṭṭitassa viyāti vaṇe ghaṭṭitassa",
  "tika-s0203t0:71_1": "viya dukkhuppatti cittadukkhuppatti. Dve vāre vatvāpi visajjetīti suppaṭinissaggī",
  "tika-s0203t0:71_2": "evaṃ pageva coditamatte vissajjeti ceti adhippāyo. Kathanavasena ca kāyacittakilamatho.",
  "tika-s0203t0:71_3": "Evarūpoti sahasā avissajjentena codakassa vihesāvādo hutvāpi akkodhanādisabhāvo.",
  "tika-s0203t0:72": "Upekkhāti sakena kammena paññāyissatīti tasmiṃ puggale ajjhupekkhaṇā. Upekkhaṃ atimaññati nāma tassa anācārassa anajjhupekkhaṇato.",
  "tika-s0203t0:73_0": "40. Vacanasañcāroti pesuññavasena aññathāvacanupasaṃhāro. Diṭṭhipaḷāsoti yugaggāhavasena",
  "tika-s0203t0:73_1": "laddhi. Sā pana cittassa anārādhaniyabhāvo satthucittassa anārādhakabhāvo. Kalahoti",
  "tika-s0203t0:73_2": "adhikaraṇuppādavasena pavatto viggaho bhaṇḍanassa pubbabhāgo.",
  "tika-s0203t0:74_0": "Yena kāraṇenāti yena dhammena satthusāsanena. Tameva hi sandhāya vadati – “dhammoti",
  "tika-s0203t0:74_1": "sāraṇīyadhammo adhippeto”ti. Etthāti “dhammassa cānudhamma”nti ettha. Dhammoti sambuddhassa",
  "tika-s0203t0:74_2": "tassa tathā pavattaṃ byākaraṇaṃ yathā vivādāpannā saññattiṃ gacchanti. Tenāha – “tesaṃ",
  "tika-s0203t0:74_3": "bhikkhūnaṃ saññattikaraṇa”nti. Tadeva byākaraṇaṃ anudhammoti bhikkhunā vuccamāno",
  "tika-s0203t0:74_4": "anupavatto dhammo. Tenāha – “tadeva byākaroti nāmā”ti. Kocīti yo koci. Sahadhammiko",
  "tika-s0203t0:74_5": "sakāraṇo. Aññattho ayaṃ kiṃ saddoti āha “añño”ti. Assāti vuttanayena paṭipannabhikkhuno,",
  "tika-s0203t0:74_6": "tassa paṭipatti na kenaci garahaṇīyā hotīti attho. Sesaṃ sabbaṃ suviññeyyameva.",
  "tika-s0203t0:75": "Kintisuttavaṇṇanāya līnatthappakāsanā samattā.",
  "tika-s0203t0:76": "4. Sāmagāmasuttavaṇṇanā",
  "tika-s0203t0:77_0": "41. Dvedhikajātāti jātadvedhikā sañjātabhedā. Dvejjhajātāti duvidhabhāvaṃ pattā.",
  "tika-s0203t0:77_1": "Bhaṇḍanti paribhāsanti etenāti bhaṇḍanaṃ, viruddhacittatā. Tanti bhaṇḍanaṃ. Dhammavinayanti",
  "tika-s0203t0:77_2": "pāvacanaṃ. Vitujjantā mukhasattīhi. Sahitaṃ meti mayhaṃ vacanaṃ sahitaṃ siliṭṭhaṃ",
  "tika-s0203t0:77_3": "pubbāparasambandhaṃ atthayuttaṃ. Tenāha “atthasaṃhita”nti. Adhiciṇṇanti āciṇṇaṃ.",
  "tika-s0203t0:77_4": "Viparāvattanti virodhadassanavasena parāvattitaṃ, parāvattaṃ dūsitanti attho. Tenāha",
  "tika-s0203t0:77_5": "– “cirakālavasena…pe… nivatta”nti. Pariyesamāno cara, tattha tattha gantvā sikkhāhīti",
  "tika-s0203t0:77_6": "attho. Sace sakkosi, idānimeva mayā veṭhitadosaṃ nibbeṭhehi. Maraṇamevāti aññamaññaghātavasena maraṇameva.",
  "tika-s0203t0:78_0": "Nāṭaputtassa imeti nāṭaputtiyā. Te pana tassa sissāti āha “antevāsikesū”ti. Purimapaṭipattito",
  "tika-s0203t0:78_1": "paṭinivattanaṃ paṭivānaṃ, taṃ rūpaṃ sabhāvo etesanti paṭivānarūpā. Tenāha “nivattanasabhāvā”ti.",
  "tika-s0203t0:78_2": "Kathanaṃ atthassa ācikkhanaṃ. Pavedanaṃ tassa hetudāharaṇāni āharitvā bodhanaṃ. Na",
  "tika-s0203t0:78_3": "upasamāya saṃvattatīti anupasamasaṃvattanaṃ, tadeva anupasamasaṃvattanikaṃ, tasmiṃ.",
  "tika-s0203t0:78_4": "Samussitaṃ hutvā patiṭṭhāhetubhāvato thūpaṃ patiṭṭhāti āha – “bhinnathūpeti bhinnapatiṭṭhe”ti.",
  "tika-s0203t0:78_5": "Thūpoti vā dhammassa niyyānabhāvo veditabbo, aññadhamme abhibhuyya samussitaṭṭhena.",
  "tika-s0203t0:78_6": "So nigaṇṭhassa samaye kehici abhinnasammatopi bhinno vinaṭṭhoyeva sabbena sabbaṃ",
  "tika-s0203t0:78_7": "abhāvatoti bhinnathūpo. So eva niyyānabhāvo vaṭṭadukkhato muccitukāmānaṃ paṭisaraṇaṃ,",
  "tika-s0203t0:78_8": "taṃ ettha natthīti appaṭisaraṇo, tasmiṃ bhinnathūpe appaṭisaraṇeti evamettha attho veditabbo.",
  "tika-s0203t0:79_0": "Ācariyappamāṇanti ācariyamuṭṭhi hutvā pamāṇabhūtaṃ. Nānānīhārenāti nānākārena. “Vivādo",
  "tika-s0203t0:79_1": "na uppajjī”ti vatvā tassa anuppattikāraṇaṃ dassento, “satthā hi…pe… avivādakāraṇaṃ",
  "tika-s0203t0:79_2": "katvāva parinibbāyī”ti vatvā taṃ vivarituṃ “bhagavatā hī”tiādi vuttaṃ. Patiṭṭhā ca",
  "tika-s0203t0:79_3": "avassayo ca, “ayaṃ dhammo ayaṃ vinayo idaṃ satthusāsana”nti vinicchayane mahāpadesā,",
  "tika-s0203t0:79_4": "pañhabyākaraṇāni ca, yasmā tesu patiṭṭhāya te avassāya dhammavinayadharā ca nicchayaṃ",
  "tika-s0203t0:79_5": "gacchanti. Tathā hi suttantamahāpadesato vinaye kenaci pucchito attho catunnaṃ pañhabyākaraṇānaṃ",
  "tika-s0203t0:79_6": "vasena suvinicchitarūpo, tasmā dhammavinayo idha satthu kiccaṃ kātuṃ sakkotīti āha",
  "tika-s0203t0:79_7": "– “tenevā”tiādi, tasmā uḷārāya desanāya bhājananti adhippāyo.",
  "tika-s0203t0:80_0": "42. Paṭipaviṭṭhaṃ katvā āharitabbato, saccaṃ kāritabbato pābhataṃ mūlanti āha – “kathāpābhata”nti,",
  "tika-s0203t0:80_1": "dhammakathāya mūlakāraṇanti attho. Yesaṃ vasena vivādo uppanno, teyeva adhammavādino,",
  "tika-s0203t0:80_2": "tesaṃ tāva so ahitāya dukkhāya saṃvattatu, tato aññesaṃ devamanussānaṃ kathanti,",
  "tika-s0203t0:80_3": "codanā paramparāya saṃkilesavatthubhāvatoti parihāro. Tenāha – “kosambakakkhandhake viyā”tiādi.",
  "tika-s0203t0:81_0": "43. Abhiññā desitāti abhivisiṭṭhāya paññāya jānitvā bodhitā. Patissayamānarūpāti",
  "tika-s0203t0:81_1": "apadissa patissayamānā garukavasena nissayamānasabhāvā. Tenāha – “upanissāya viharantī”ti,",
  "tika-s0203t0:81_2": "garutaraṃ nissayaṃ katvā viharantīti attho. Parivāre paññattānīti, “ājīvahetu ājīvakāraṇā”ti,",
  "tika-s0203t0:81_3": "evaṃ niddhāretvā parivārapāḷiyaṃ āsaṅkaravasena ṭhapitāni. “Evañca pana, bhikkhave,",
  "tika-s0203t0:81_4": "imaṃ sikkhāpadaṃ uddiseyyā”ti vibhaṅgapāṭhavaseneva hi tāni bhagavatā paññattāni.",
  "tika-s0203t0:81_5": "Tāni ṭhapetvā sesāni sabbasikkhāpadāni adhipātimokkhaṃ nāmāti, idaṃ gobalībaddañāyena",
  "tika-s0203t0:81_6": "vuttanti daṭṭhabbaṃ tesampi adhipātimokkhabhāvato.",
  "tika-s0203t0:82_0": "Tatrāyaṃ nayoti tasmiṃ suppajahanāya appamattakabhāve ayaṃ vakkhamāno. Tānīti paṇītabhojanāni.",
  "tika-s0203t0:82_1": "Yo kocīti bhikkhu vā bhikkhunī vā. Dukkaṭavatthukanti yaṃ kiñci dukkaṭāpattivatthukaṃ.",
  "tika-s0203t0:82_2": "Tenāti suppajahanabhāvena mūlāpattivītikkamassa aṇumattatāya.",
  "tika-s0203t0:83_0": "Pubbabhāgamagganti lokiyamaggaṃ. Tatrāti tasmiṃ pubbabhāgamaggaṃ nissāya vivāduppāde.",
  "tika-s0203t0:83_1": "Obhāsañāṇanti obhāsassa uppattihetubhūtaṃ ñāṇaṃ. Tattha pana so maggasaññibhāvena",
  "tika-s0203t0:83_2": "maggo ca catubbidhoti sutattā, “paṭṭhamamaggo nāmā”tiādimāha. Evanti evaṃ asandiddhaṃ",
  "tika-s0203t0:83_3": "aparisaṅkitaṃ pariccattaṃ katvā kammaṭṭhānaṃ kathetuṃ na sakkoti.",
  "tika-s0203t0:84_0": "Cetiyaṃ na diṭṭhanti tassa kataṃ thūpaṃ vadati. Nindiye puthujjanabhāve ṭhitaṃ pāsaṃsaṃ",
  "tika-s0203t0:84_1": "ariyabhāvaṃ āropetvā taṃ micchāladdhiṃ abhinivissa paggayha voharaṇato saggopi maggopi",
  "tika-s0203t0:84_2": "vāritoyevāti. Vuttañhetaṃ –",
  "tika-s0203t0:85": "“Yo nindiyaṃ pasaṃsati, taṃ vā nindati yo pasaṃsiyo;",
  "tika-s0203t0:86": "Vicināti mukhena so kaliṃ, kalinā tena sukhaṃ na vindatī”ti. ;",
  "tika-s0203t0:87_0": "“Khaṇeneva arahattaṃ pāpuṇituṃ samatthakammaṭṭhānakathaṃ ācikkhissāmī”ti hi iminā",
  "tika-s0203t0:87_1": "tattha kohaññampi dissati; itaresu pana vattabbameva natthi. Uppāṭetvāti uddharitvā.",
  "tika-s0203t0:87_2": "“Atha te bhikkhū”tiādi sesaṃ nāma. “Amataṃ te paribhuñjanti, ye kāyagatāsatiṃ paribhuñjantī”ti",
  "tika-s0203t0:87_3": "vacanaṃ duggahitaṃ gaṇhāpetvā, “ettāvatā vo amataṃ paribhuttaṃ nāma bhavissatī”ti āha.",
  "tika-s0203t0:88_0": "44. Evanti ākāralakkhaṇametaṃ, na ākāraniyamanaṃ. Tena imināva kāraṇena ca yo vivādo",
  "tika-s0203t0:88_1": "uppajjeyyāti vuttaṃ hoti. Garusmiṃ garūti pavattaṃ cittaṃ garuvisayattā taṃsahacaritattā",
  "tika-s0203t0:88_2": "garu, tassa bhāvo gāravaṃ, garukaraṇaṃ, taṃ ettha natthīti agāravo. Tenāha “gāravavirahito”ti.",
  "tika-s0203t0:88_3": "Garussa gāravavasena patissayanaṃ patissoti vuccati nīcavuttitā, tappaṭipakkhato",
  "tika-s0203t0:88_4": "appatissoti āha – “appatissayo anīcavuttī”ti. Ettha yathāyaṃ puggalo satthari agāravo",
  "tika-s0203t0:88_5": "nāma hoti, taṃ dassetuṃ, “ettha panā”tiādi vuttaṃ. Tattha tīsukālesu upaṭṭhānaṃ na",
  "tika-s0203t0:88_6": "yātītiādi samudāyakittanaanavasesadassanaṃ, avayavato pana agāravasiddhi yathā taṃ",
  "tika-s0203t0:88_7": "sāmaññato sikkhāpadasamādānaṃ tabbiseso bhedo. Esa nayo sesesupi.",
  "tika-s0203t0:89_0": "Sakkaccaṃ na gacchatīti ādaravasena na gacchati. Saṅghe katoyeva hoti saṅghapariyāpannattā",
  "tika-s0203t0:89_1": "tassa, yathā saṅghaṃ uddissa dinnaṃ ekena bhikkhunā paṭiggahitaṃ saṅghassa dinnameva",
  "tika-s0203t0:89_2": "hoti. Aparipūrayamānova sikkhāya agāravo. Tenāha bhagavā – “sikkhāya na paripūrakārī”ti.",
  "tika-s0203t0:89_3": "Attano parisāya uppannaṃ vivādamūlaṃ visesato attanā vūpasametabbato attano ca anatthāvahato",
  "tika-s0203t0:89_4": "“ajjhatta”ntveva vuttaṃ. Esa nayo bahiddhāti etthāpi.",
  "tika-s0203t0:90_0": "46. Chaṭhānānīti chamūlāni. Yathā samanavasena samathānaṃ vivādādīsu adhikattubhāvo,",
  "tika-s0203t0:90_1": "evaṃ vivādādīnaṃ tehi adhikattabbatāpīti āha – “vūpasamanatthāya…pe… adhikaraṇānī”ti.",
  "tika-s0203t0:90_2": "Tena adhikaraṇasaddassa kammatthataṃ āha. Samathā vā samanavasena adhikarīyanti etthāti",
  "tika-s0203t0:90_3": "adhikaraṇāni, vivādādayo.",
  "tika-s0203t0:91_0": "Vivādo uppannamattova hutvā parato kakkhaḷatthāya saṃvattanato yaṃ vatthuṃ nissāya",
  "tika-s0203t0:91_1": "paṭhamaṃ uppanno vivādānusārena mūlakaṃ viya anubandharogo tameva tadaññaṃ vā vatthuṃ",
  "tika-s0203t0:91_2": "katvā pavaḍḍhanto vivādādhikaraṇaṃ patvā upari vaḍḍhati nāma, anuvādāpattikiccādhikaraṇaṃ",
  "tika-s0203t0:91_3": "patvā vivādassa ca vaḍḍhanaṃ pākaṭameva. Tena vuttaṃ – “cattāri adhikaraṇāni patvā",
  "tika-s0203t0:91_4": "upari vaḍḍhanto so vivādo”ti. Uppannānaṃ uppannānanti uṭṭhitānaṃ uṭṭhitānaṃ. Samathatthanti samanatthaṃ.",
  "tika-s0203t0:92_0": "Aṭṭhārasahi vatthūhīti lakkhaṇavacanametaṃ yathā “yadi me byādhī dāheyyuṃ. Dātabbamidamosadha”nti,",
  "tika-s0203t0:92_1": "tasmā tesu aññatarena vivadantā, “aṭṭhārasahi vatthūhi vivadantī”ti vuccanti. Upavadanāti",
  "tika-s0203t0:92_2": "akkoso. Codanāti anuyogo.",
  "tika-s0203t0:93_0": "Adhikaraṇassa sammukhāva vinayanato sammukhāvinayo. Sannipatitaparisāya dhammavādīnaṃ",
  "tika-s0203t0:93_1": "yebhuyyatāya yebhuyyasikakammassa karaṇaṃ yebhuyyasikā. Kārakasaṅghassa sāmaggivasena",
  "tika-s0203t0:93_2": "sammukhībhāvo, na yathā tathā kārakapuggalānaṃ sammukhatāmattaṃ. Bhūtatāti tacchatā.",
  "tika-s0203t0:93_3": "Saccapariyāyo hi idha dhamma-saddo “dhammavādī”tiādīsu viya. Vineti etenāti vinayo,",
  "tika-s0203t0:93_4": "tassa tassa adhikaraṇassa vūpasamāya bhagavatā vuttavidhi, tassa vinayassa sammukhatā",
  "tika-s0203t0:93_5": "vinayasammukhatā. Vivādavatthusaṅkhāte atthe paccatthikā atthapaccatthikā, tesaṃ",
  "tika-s0203t0:93_6": "atthapaccatthikānaṃ. Saṅghasammukhatā parihāyati sammatapuggaleheva vūpasamanato.",
  "tika-s0203t0:94_0": "Nanti vivādādhikaraṇaṃ. “Na chandāgatiṃ gacchatī”tiādinā vuttaṃ pañcaṅgasamannāgataṃ.",
  "tika-s0203t0:94_1": "Guḷhakādīsu alajjussannāya parisāya guḷhako salākaggāho kātabbo; lajjussannāya vivaṭako,",
  "tika-s0203t0:94_2": "bālussannāya sakaṇṇajappako. Yassā kiriyāya dhammavādino bahutarā, sā yebhuyyasikāti",
  "tika-s0203t0:94_3": "āha – “dhammavādīnaṃ yebhuyyatāyā”tiādi.",
  "tika-s0203t0:95_0": "Evaṃ vinicchitanti āpattiṃ dassetvā ropanavasena vinicchitaṃ, paṭikammaṃ pana āpattādhikaraṇasamathe",
  "tika-s0203t0:95_1": "parato āgamissati. Na samaṇasāruppaṃ assāmaṇakaṃ, samaṇehi akātabbaṃ, tasmiṃ. Ajjhācāre",
  "tika-s0203t0:95_2": "vītikkamesati. Paṭicaratoti paṭicchādentassa. Pāpussannatāya pāpiyo, puggalo, tassa",
  "tika-s0203t0:95_3": "kātabbakammaṃ tassapāpiyasikaṃ.",
  "tika-s0203t0:96_0": "Sammukhāvinayeneva vūpasamo natthi paṭiññāya, tathārūpāya khantiyā vā vinā avūpasamanato.",
  "tika-s0203t0:96_1": "Etthāti āpattidesanāyaṃ. Paṭiññāte āpannabhāvādike karaṇakiriyā, “āyatiṃ saṃvareyyāsī”ti,",
  "tika-s0203t0:96_2": "parivāsadānādivasena ca pavattaṃ vacīkammaṃ paṭiññātakaraṇaṃ.",
  "tika-s0203t0:97_0": "Yathānurūpanti “dvīhi catūhi tihi ekenā”ti evaṃ vuttanayena yathānurūpaṃ. Etthāti",
  "tika-s0203t0:97_1": "imasmiṃ sutte, etasmiṃ vā samathavicāre. Vinicchayanayoti vinicchaye nayamattaṃ.",
  "tika-s0203t0:97_2": "Tenāha “vitthāro panā”tiādi.",
  "tika-s0203t0:98_0": "47. Saṅkhepatova vutto, na samathakkhandhake viya vitthārato. Tathāti iminā “dhammā”ti",
  "tika-s0203t0:98_1": "padaṃ ākaḍḍhati, ettha iti-saddo ādiattho, evamādinā iminā pakārenāti vāti vuttaṃ",
  "tika-s0203t0:98_2": "hoti. Bodhipakkhiyadhammānaṃ ekantānavajjabhāvato natthi adhammabhāvo, bhagavato",
  "tika-s0203t0:98_3": "desitākāraṃ hāpetvā vaḍḍhetvā vā kathanaṃ yathādhammaṃ akatanti katvā adhammabhāvoti",
  "tika-s0203t0:98_4": "dassento āha – “tayo satipaṭṭhānā”tiādi.",
  "tika-s0203t0:99_0": "Niyyānikanti sapāṭihīraṃ appaṭivānaṃ hutvā pavattati. Tathevāti iminā “evaṃ amhāka”ntiādinā",
  "tika-s0203t0:99_1": "vuttamatthaṃ ākaḍḍhati. Bhūtena…pe… kātabbakammaṃ dhammo nāma yathādhammaṃ karaṇato,",
  "tika-s0203t0:99_2": "vuttavipariyāyato ito paraṃ adhammo. Ayaṃ vinayo nāma rāgādīnaṃ saṃvaraṇato pahānato",
  "tika-s0203t0:99_3": "paṭisaṅkhānato ca. Ayaṃ avinayo nāma rāgādīnaṃ avinayanato. Ayaṃ vinayo nāma yathāvinayakaraṇato,",
  "tika-s0203t0:99_4": "vuttavipariyāyena itaro avinayo. Vatthusampattiādinā eva sabbesaṃ vinayakammānaṃ",
  "tika-s0203t0:99_5": "akuppatāti āha – “vatthusampatti…pe… ayaṃ vinayo nāmā”ti, tappaṭipakkhato avinayo",
  "tika-s0203t0:99_6": "veditabbo. Tenāha “vatthuvipattī”tiādi.",
  "tika-s0203t0:100_0": "Sammāpaṭipattiyā nayanaṭṭhena yathāvutto dhammo eva netti, tato eva sattassa viya",
  "tika-s0203t0:100_1": "rajju asithilapavattihetutāya dhammarajjūti attho vutto. Suttantapariyāyena tāva",
  "tika-s0203t0:100_2": "dasa kusalakammapathā dhammoti evaṃ vuttā. Sā eva vā hotu dhammanetti, yo idha imissā",
  "tika-s0203t0:100_3": "vaṇṇanāya, “chattiṃsa bodhipakkhiyadhammā”tiādinā dhammena ca vinayena ca vutto,",
  "tika-s0203t0:100_4": "so eva vā dhammanetti hotūti ānetvā yojanā. Tāya dhammanettiyā sameti tāya yathāvuttāya",
  "tika-s0203t0:100_5": "dhammanettiyā saṃsandati, ekalakkhaṇameva hotīti attho. Evaṃ vivādavatthubhūto dhammo",
  "tika-s0203t0:100_6": "ce “dhammo”ti, adhammo ce “adhammo”ti, vinayo ce “vinayo”ti, avinayo ce “avinayo”ti",
  "tika-s0203t0:100_7": "nicchinantena ekaccānaṃ vivādādhikaraṇameva dassitaṃ tassa vūpasamadhammānaṃ apariyosāpitattā.",
  "tika-s0203t0:101": "48. Taṃ panetanti vivādādhikaraṇaṃ paccāmasati. Vāre atthasaṃvaṇṇanāvasena pattepi. Dvīhīti yasmiṃ āvāse vivādādhikaraṇaṃ uppannaṃ, tattha vāsīhi dvīhipi bhikkhūhi atirekatarā.",
  "tika-s0203t0:102_0": "49. Khandhasāmantanti āpattikkhandhabhāvena samīpaṃ. Āpattisāmantaṃ nāma pubbabhāgā",
  "tika-s0203t0:102_1": "āpajjitabbaāpatti. Methunarāgavasena kāyasaṃsagge dukkaṭassa vatthūti āha – “paṭhamapārājikassa",
  "tika-s0203t0:102_2": "pubbabhāge dukkaṭa”nti. Sesānaṃ tiṇṇaṃ pārājikānaṃ pubbabhāge thullaccayameva.",
  "tika-s0203t0:103": "50. Parikkamitvā upakkamitvā. Āpattādhikaraṇaṃ dassitaṃ tattheva visesato paṭiññāya kāretabbatāya icchitabbattā.",
  "tika-s0203t0:104_0": "52. Kammassa vatthu dassitaṃ na samathoti adhippāyo. Nanu cāyaṃ samathādhikāroti?",
  "tika-s0203t0:104_1": "Saccaṃ, samathassa pana kāraṇe dassite samatho dassitova hotīti dassetuṃ “evarūpassa hī”tiādi vuttaṃ.",
  "tika-s0203t0:105_0": "53. Idaṃ kammanti “idaṃ amhākaṃ bhaṇḍanajātāna”ntiādinā vuttakammaṃ. Tiṇavatthārakasadisattāti",
  "tika-s0203t0:105_1": "taṃsadisatāya tabbohāroti dasseti yathā – “esa brahmadatto”ti. Ākāramattameva tiṇavatthārakakammaṃ",
  "tika-s0203t0:105_2": "nāma, na pana tassa sabbaso karaṇavidhānaṃ. Tenāha “khandhake”tiādi. Gihīnaṃ hīnena",
  "tika-s0203t0:105_3": "khuṃsanavambhanaṃ yathā “tilasaṃguḷikā natthī”ti. Dhammikapaṭissavesu visaṃvādanavasena",
  "tika-s0203t0:105_4": "āpannā āpatti. Assāti kiccādhikaraṇassa. Sammukhāvinayeneva vūpasamo saṅghasammukhatādināva vūpasamanato.",
  "tika-s0203t0:106_0": "54. Sotāpattiphalasacchikiriyavacanato kosambiyasutte sotāpattimaggasammādiṭṭhi kathitā,",
  "tika-s0203t0:106_1": "idha pana “diṭṭhisāmaññagato viharati”cceva vuttattā, “imasmiṃ sutte sotāpattiphalasammādiṭṭhi",
  "tika-s0203t0:106_2": "vuttāti veditabbā”ti vuttaṃ. Pāpakammassa appatā mahantatā sāvajjabhāvassa mudutikkhabhāvena",
  "tika-s0203t0:106_3": "veditabbāti āha “aṇunti appasāvajjaṃ. Thūlanti mahāsāvajja”nti. Sesaṃ suviññeyyameva.",
  "tika-s0203t0:107": "Sāmagāmasuttavaṇṇanāya līnatthappakāsanā samattā.",
  "tika-s0203t0:108": "5. Sunakkhattasuttavaṇṇanā",
  "tika-s0203t0:109_0": "55. Heṭṭhimamaggehi ñātamariyādāya pajānanato aññā, maggapaññā. Tassa phalabhāvato",
  "tika-s0203t0:109_1": "aggaphalapaññā, taṃsahagatā sammāsaṅkappādayo ca “aññā”ti vuttāti āha “aññāti arahatta”nti.",
  "tika-s0203t0:109_2": "Catūhi padehi kathitā, “pariciṇṇā me bhagavā”tiādīsu viya na ekapadeneva. “Lokuttaro",
  "tika-s0203t0:109_3": "dhammo adhigato mayā”ti maññanāmattaṃ adhimānoti dassento, “appatte pattasaññino”tiādimāha.",
  "tika-s0203t0:110_0": "56. Idaṃ ṭhānanti idaṃ obhāsādisammutihetubhūtaṃ uḷārataraṃ udayabbayañāṇaṃ. Uḷāratarabhāvena",
  "tika-s0203t0:110_1": "hi taṃ maggaphalapaññāya paccayo hutvā yāthāvato dubbiññeyyatāya vipassakaṃ visaṃvādeti.",
  "tika-s0203t0:110_2": "Tenāha “avibhūtaṃ andhakāra”nti. Imaṃ pañhanti imaṃ suttaṃ gambhīraṃ lokuttarapaṭisaṃyuttaṃ",
  "tika-s0203t0:110_3": "attanā ñātuṃ icchitaṃ atthaṃ. Uggahetvāti kevalaṃ piṭakasampādanavaseneva uggaṇhitvā.",
  "tika-s0203t0:110_4": "Tenāha “ajānitvā”ti. Visevamānāti kilesavise avamānentā, sāsanassa vā anupakāravirūpapaccaye",
  "tika-s0203t0:110_5": "sevamānā. Evamassāti evaṃ vuttanayena tesaṃ karaṇahetu assa cittassa dhammadesanāvasena",
  "tika-s0203t0:110_6": "pavattassa. Aññathābhāvo adesetukāmatā hoti. Tanti yathāvuttamatthaṃ sandhāya. Etanti",
  "tika-s0203t0:110_7": "“tassapi hoti aññathatta”nti evaṃ vuttaṃ.",
  "tika-s0203t0:111_0": "58. Kilesehi āmasīyatīti āmisaṃ, lokepariyāpannaṃ āmisanti idha pañca kāmaguṇā adhippetāti",
  "tika-s0203t0:111_1": "tesu vaṭṭāmisabhāvepi labhite kāmāmisabhāvo siddhoti āha – “vaṭṭāmisakāmāmisalokāmisabhūtesū”ti.",
  "tika-s0203t0:111_2": "Kāmaguṇā hi vaṭṭassa vaḍḍhanato vaṭṭāmisaṃ, kāmetabbato kāmataṇhāya āmasitabbato",
  "tika-s0203t0:111_3": "kāmāmisaṃ, yebhūyyato sattalokassa āmisabhāvato lokāmisaṃ. Kāmaguṇasabhāgāti kāmaguṇānulomā",
  "tika-s0203t0:111_4": "kāmaguṇapaṭisaṃyuttā. Āneñjasamāpattipaṭisaṃyuttāyāti kilesiñjanarahitatāya idha",
  "tika-s0203t0:111_5": "āneñjāti adhippetāhi heṭṭhimāhi arūpasamāpattīhi paṭisaṃyuttāya. Evarūpoti lokāmisabhūtesu",
  "tika-s0203t0:111_6": "paccayesu adhimutto tanninno taggaruko tappabbhāro. Ettāvatāti evaṃ saddhānaṃ manussānaṃ",
  "tika-s0203t0:111_7": "dassanena tesaṃ pavattitāsayena ca. Sīsaṃ nikkhantaṃ hotīti lābhāsāya sīsaṃ bahi",
  "tika-s0203t0:111_8": "nikkhantaṃ viya hoti. Udaraṃ phalitanti atibahubhaṇḍaṃ pakkhipiyamānaṃ pasibbakaṃ",
  "tika-s0203t0:111_9": "viya laddhabbassa atipahūtabhāvena udaraṃ phītaṃ hoti.",
  "tika-s0203t0:112": "59. Yathā purimā dve arūpasamāpattiyo attano paccanīkakilesehi aniñjanato “aniñjā”ti vuccanti, evaṃ itarāpi. Taṃ pavuttanti lokāmisasaṃyojanaṃ vigataṃ.",
  "tika-s0203t0:113_0": "60. Nighaṃsanti “ettako aya”nti paricchedanti attho. Silesenāti cammakārasilesādisilesena,",
  "tika-s0203t0:113_1": "vajiralepasilese vattabbameva natthi. Taṃ bhinnanti āneñjasaṃyojanaṃ bhinnaṃ vidhamitaṃ",
  "tika-s0203t0:113_2": "samatikkantaṃ tāsu samāpattīsu apekkhābhāvato. Ajjhāsayena asambaddhattā vuttaṃ –",
  "tika-s0203t0:113_3": "“dvedhābhinnā selā viya hotī”ti. Tenāha – “taṃ samāpajjissāmīti cittaṃ na uppajjatī”ti.",
  "tika-s0203t0:114": "61. Vantanti chaḍḍitaṃ, vissaṭṭhanti attho.",
  "tika-s0203t0:115_0": "62. Uparisamāpattilābhinoti ettha uparisamāpattīti arahattaphalasamāpatti adhippetā,",
  "tika-s0203t0:115_1": "arahato ca maggādhigameneva anāgāmiphalasamāpatti, sekkhānaṃ visayā heṭṭhimā phalasamāpattiyo",
  "tika-s0203t0:115_2": "paṭippassaddhā. Lokiyā pana nikantippahānena paṭinissaṭṭhāti āha – “heṭṭhā…pe… na uppajjatī”ti.",
  "tika-s0203t0:116_0": "63. “Pañca kho ime, sunakkhatta, kāmaguṇā”tiādinā āraddhadesanā, “sammā nibbānādhimutto",
  "tika-s0203t0:116_1": "purisapuggalo”ti arahattakittanena niṭṭhāpitāti tato paraṃ, “ṭhānaṃ kho panā”tiādikā",
  "tika-s0203t0:116_2": "desanā, “pāṭiyekko anusandhī”ti vuttā. Tenāha “heṭṭhā hī”tiādi. Tattha yathā khīṇāsavassa",
  "tika-s0203t0:116_3": "samāpattilābhinoti yojanā, evaṃ vā khīṇāsavassa sukkhavipassakassāti yojetabbā. Paṭikkhittaṃ",
  "tika-s0203t0:116_4": "aṭṭhakathāyaṃ. Tassa paṭikkhepassa kāraṇaṃ dassetuṃ “samāpattilābhino hī”tiādi vuttaṃ.",
  "tika-s0203t0:116_5": "Yathā sukkhavipassako adhimāniko samāpattilābhino samānayogakkhamo appatte pattasaññitāya",
  "tika-s0203t0:116_6": "bhedābhāvato, evaṃ sukkhavipassako khīṇāsavo samānayogakkhamo khīṇāsavabhāvena visesābhāvato,",
  "tika-s0203t0:116_7": "tasmā “samāpattilābhimhi kathite itaropi kathitova hotī”ti vuttaṃ. Dvinnaṃ bhikkhūnanti",
  "tika-s0203t0:116_8": "samāpattilābhino adhimānikassa khīṇāsavassa ca. Tenevāha “puthujjanassa tāvā”tiādi.",
  "tika-s0203t0:117_0": "Yadaggenāti yena bhāgena. Yadipi khīṇāsavassa asappāyārammaṇaṃ kilesānaṃ uppattiyā",
  "tika-s0203t0:117_1": "paccayo na hoti tesaṃ sabbaso samucchinnattā. Santavihāraparipantho pana siyā visabhāgatoti",
  "tika-s0203t0:117_2": "vuttaṃ – “khīṇāsavassapi asappāyamevā”ti. Tenāha – “visaṃ nāma…pe… visamevā”ti. Etena",
  "tika-s0203t0:117_3": "“yathā visajānanaṃ appamāṇaṃ, vikāruppādanato pana taṃ pariharitabbaṃ, evaṃ pariññātampi",
  "tika-s0203t0:117_4": "vattu atthavisesābhāvena ekarūpamevāti taṃ pariharitabbamevā”ti dasseti. Tenāha “na",
  "tika-s0203t0:117_5": "hī”tiādi. Na hi asaṃvutena bhavitabbaṃ asāruppabhāvato. Yuttapayuttenevāti sabhāgārammaṇassa",
  "tika-s0203t0:117_6": "ālokanādīsu yutteneva bhavituṃ vaṭṭati.",
  "tika-s0203t0:118_0": "64. Yattha sayaṃ nipatati uppajjati, tassa santānassa vippasannavasena ruppanato,",
  "tika-s0203t0:118_1": "visasaṅkhātassa dukkhassa mūlabhāvato ca “avijjāsaṅkhāto visadoso”ti vuttaṃ. Ruppatīti",
  "tika-s0203t0:118_2": "kattabbādimucchāpādanena vikāraṃ uppādeti. Anuddhaṃseyyāti vibādheyya. Rāgo hi uppajjamānova",
  "tika-s0203t0:118_3": "kusalacittappavattiyā okāsaṃ adento taṃ vibādhati; tathābhūto saddhāsinehassa samathavipassanābhivuḍḍhiyā",
  "tika-s0203t0:118_4": "vamanena ca taṃ visoseti milāpeti. Tenāha “soseyya milāpeyyā”ti. Sagahaṇasesanti",
  "tika-s0203t0:118_5": "gahetabbavisaṃ sāvasesaṃ katvāti attho. Na alaṃ na samatthanti analaṃ. Sūkapariyāyo",
  "tika-s0203t0:118_6": "pāḷiyaṃ vutto suka-saddoti āha – “vīhisukādi ca sūka”nti.",
  "tika-s0203t0:119_0": "Saupādānasalluddhāro viya appahīno avijjāvisadoso daṭṭhabbo mahānatthuppādanato.",
  "tika-s0203t0:119_1": "Asappāya…pe… asaṃvutakālo daṭṭhabbo attabhāvassa apariharaṇabhāvato. Maraṇaṃ viya",
  "tika-s0203t0:119_2": "sikkhaṃ paccakkhāya hīnāyāvattanaṃ adhisīlasaṅkhātassa āyuno apetattā. Maraṇamattaṃ",
  "tika-s0203t0:119_3": "dukkhaṃ viya āpattiyā āpajjanaṃ yathāvuttassa āyuno upapīḷanakabhāvato. Imināva nayena",
  "tika-s0203t0:119_4": "opammasaṃsandananti ettha anupādisesasalluddhāro viya pahīno avijjāvisadoso; sappāya…pe…",
  "tika-s0203t0:119_5": "susaṃvutakālo, tadubhayena vaṇe puthuttaṃ na gate maraṇābhāvo viya sikkhāya apaccakkhānaṃ,",
  "tika-s0203t0:119_6": "maraṇamattadukkhābhāvo viya aññatarāya saṃkiliṭṭhāya āpattiyā anāpajjananti yojanā veditabbā.",
  "tika-s0203t0:120": "65. Satiyāti ettha yasmā “ariyāyā”ti na visesitanti āha – “sati paññāgatikā”tiādi. Paññā cettha lokiyā adhippetā, na lokuttarāti āha – “parisuddhāya vipassanāpaññāyā”ti.",
  "tika-s0203t0:121_0": "Khīṇāsavassa balanti uḷāratamesu dibbasadisesupi ārammaṇesu manacchaṭṭhānaṃ indriyānaṃ",
  "tika-s0203t0:121_1": "anupanamanahetubhūtaṃ susaṃvutakārisaṅkhātaṃ khīṇāsavabalaṃ dassento, “saṃvutakārī”ti",
  "tika-s0203t0:121_2": "vuttaṃ, ukkaṃsagatasativepullattā yathā asaṃvarassa asaṃvaro hoti, evaṃ satisampajaññabalena",
  "tika-s0203t0:121_3": "cakkhādidvārāni saṃvaritvā dassanādikiccakārī. Evaṃ jānitvāti “upadhi dukkhassa mūla”nti",
  "tika-s0203t0:121_4": "evaṃ vipassanāpaññāsahitāya maggapaññāya jānitvā. Upadhīyati dukkhaṃ etehīti upadhī,",
  "tika-s0203t0:121_5": "kilesāti āha – “kilesupadhipahānā nirupadhī”ti. Tato eva upādīyati dukkhaṃ etehīti",
  "tika-s0203t0:121_6": "kilesā “upādānā”tipi vuccantīti āha – “nirupādānoti attho”ti. Upadhī sammadeva khīyanti",
  "tika-s0203t0:121_7": "ettāti upadhisaṅkhayo, nibbānanti āha – “upadhīnaṃ saṅkhayabhūte nibbāne”ti. Ārammaṇatoti",
  "tika-s0203t0:121_8": "ārammaṇaṃ katvā tadārammaṇāya phalavimuttiyā vimutto. Kāmupadhismiṃ kāyaṃ upasaṃharissatīti",
  "tika-s0203t0:121_9": "“kāmesevissāmī”ti tattha kāyaṃ upanāmessati; kāyūpasaṃhāro tāva tiṭṭhatu, tathā cittaṃ",
  "tika-s0203t0:121_10": "vā uppādessatīti etaṃ kāraṇaṃ natthīti. Sesaṃ suviññeyyameva.",
  "tika-s0203t0:122": "Sunakkhattasuttavaṇṇanāya līnatthappakāsanā samattā.",
  "tika-s0203t0:123": "6. Āneñjasappāyasuttavaṇṇanā",
  "tika-s0203t0:124_0": "66. Khaṇapabhaṅgutāya na niccā na dhuvāti aniccā. Tato eva paṇḍitehi na iccā na upagantabbātipi",
  "tika-s0203t0:124_1": "aniccā. So cāyaṃ aniccattho udayavayaparicchinnatāya veditabboti dassento, “hutvā",
  "tika-s0203t0:124_2": "abhāvaṭṭhena aniccā”ti āha; uppajjitvā vinassanatoti attho. Ayañca aniccatā vakkhamānā",
  "tika-s0203t0:124_3": "ca tucchāditā dvinnampi kāmānaṃ sādhāraṇoti āha – “vatthukāmāpi kilesakāmāpī”ti.",
  "tika-s0203t0:124_4": "Rittā vivittā, tesaṃ niccasārādīnaṃ attani abhāvato tehi visuṃbhūtā. Yathā pana sabbaso",
  "tika-s0203t0:124_5": "sabhāvarahitamākāsaṃ “tucchaṃ ritta”nti vuccati, na evamete. Ete pana kevalaṃ niccasārādivirahato",
  "tika-s0203t0:124_6": "eva tucchā rittāti dassento “na panā”tiādimāha. “Na hi tucchamuṭṭhi nāma natthī”ti",
  "tika-s0203t0:124_7": "idaṃ lokasamaññāvasena vuttaṃ, lokasamaññā lokiyakathā na laṅghitabbā.",
  "tika-s0203t0:125_0": "Musāti ittarapaccupaṭṭhānatāya na dissatīti āha “musāti nāsanakā”ti. Visaṃvādanaṭṭhena",
  "tika-s0203t0:125_1": "vā musā. Ete hi asubhādisabhāvāpi bālānaṃ subhādibhāvena upaṭṭhahantā subhādiggahaṇassa",
  "tika-s0203t0:125_2": "paccakkhabhāvena satte visaṃvādenti. Nassanasabhāvāti khaṇabhaṅgattā ittarapaccupaṭṭhānatāya",
  "tika-s0203t0:125_3": "dissamānā viyapi hutvā apaññāyanakapakatikā. Tenāha “khettaṃ viyā”tiādi. Dhammasaddo",
  "tika-s0203t0:125_4": "cettha “jātidhammāna”ntiādīsu viya pakatipariyāyo, tathā sabhāvasaddo cāti daṭṭhabbaṃ.",
  "tika-s0203t0:125_5": "Mosadhammāti mosanapakatikā, kusalabhaṇḍaharaṇasabhāvāti attho. Māyākatanti māyāya",
  "tika-s0203t0:125_6": "kataṃ udakādimaṇiādiākārena māyādinā upaṭṭhāpitaṃ; māyākataṃ viya māyākataṃ aññasabhāvā",
  "tika-s0203t0:125_7": "hutvā atathā upaṭṭhahanato. Tenāha “yathā”tiādi. Cakkhupathe eva katavijjāya, na",
  "tika-s0203t0:125_8": "tato paranti vuttaṃ – “dassanūpacāre ṭhitasseva tathā paññāyatī”ti. Tayidaṃ sambaravijjāvasena vuttaṃ.",
  "tika-s0203t0:126_0": "Evaṃ tāvakālikabhāvena kāmānaṃ māyākatabhāvaṃ dassetvā idāni tato aññenapi pakārena",
  "tika-s0203t0:126_1": "dassetuṃ “yathā cā”tiādi vuttaṃ. Aniccādisabhāvānaṃ kāmānaṃ niccādisabhāvadassanaṃ",
  "tika-s0203t0:126_2": "vipallāsasahagatatāya veditabbaṃ. Bālānaṃ lāpanatoti apariññātavatthukānaṃ andhabālānaṃ",
  "tika-s0203t0:126_3": "puggalānaṃ vipallāsahetuto. Manussaloke ṭhatvā manussānaṃ vā vasena bhagavatā bhāsitattā",
  "tika-s0203t0:126_4": "vuttaṃ – “diṭṭhadhammikā kāmāti mānusakā pañca kāmaguṇā”ti. Tato eva ca “samparāyikāti",
  "tika-s0203t0:126_5": "te ṭhapetvā avasesā”tiādi vuttaṃ. Tattha diṭṭhadhammā paccakkhasabhāvā ārammaṇabhūtā",
  "tika-s0203t0:126_6": "etāsaṃ atthīti diṭṭhadhammikā. Samparāyike kāme ārabbha uppannasaññā samparāyikā.",
  "tika-s0203t0:126_7": "Te samecca dhīyati ettha āṇāti dheyyaṃ, āṇāpavattiṭṭhānaṃ. Mārassa dheyyanti māradheyyaṃ",
  "tika-s0203t0:126_8": "tassa issariyapavattanattā. Tenāha “yehī”tiādi. Gahitanti visayavisayībhāvena gahitaṃ,",
  "tika-s0203t0:126_9": "ārammaṇavasena ārammaṇakaraṇavasena ca gahitanti attho. Tattha ārammaṇakaraṇavasena",
  "tika-s0203t0:126_10": "gahaṇaṃ nāma “idaṃ mayha”nti avibhāgena pariggahakaraṇaṃ; ārammaṇavasena pana gahaṇaṃ",
  "tika-s0203t0:126_11": "bhāgaso ārammaṇānubhavananti vadanti. Ubhayassapi pana taṇhārāgavasena gahaṇaṃ sandhāya,",
  "tika-s0203t0:126_12": "“ubhayametaṃ gahita”nti vuttaṃ. Māroti kilesamāro. Yadaggena kilesamāro, tadaggena",
  "tika-s0203t0:126_13": "devaputtamāropi te attano vasaṃ vatteti. Taṃ sandhāyāti dhammamukhena puggalaggahaṇaṃ sandhāya.",
  "tika-s0203t0:127_0": "Appahīnavipallāsā hi puggalā kāmādhimuttā mārassa issariyavattanaṭṭhānatāya “māradheyya”nti",
  "tika-s0203t0:127_1": "vuttā, tathā mārassa nivāpagocarapariyāyehipi te evaṃ vuttāti dassento, “yathā coḷassā”tiādimāha.",
  "tika-s0203t0:127_2": "Nivapatīti nivāpo, so eva bījanti nivāpabījaṃ. Teti kāmaguṇā. Yatthāti yasmiṃ padese.",
  "tika-s0203t0:128_0": "Manasi bhavāti mānasāti āha “cittasambhūtā”ti. Te pana avijjādayo pāḷiyaṃ āgatā.",
  "tika-s0203t0:128_1": "Evañhi lohitasannissayo pubbo viya anurodhūpanissayo virodhoti dassento, “mamāyite",
  "tika-s0203t0:128_2": "vatthusmi”ntiādimāha. Tedhāti ettha idhāti nipātamattaṃ “idhāhaṃ, bhikkhave, bhuttāvī",
  "tika-s0203t0:128_3": "assa”ntiādīsu viya. Kāmalokanti kāmaguṇasaṅkhātaṃ saṅkhāralokaṃ, yattha vā loke kāmaguṇavantaṃ",
  "tika-s0203t0:128_4": "lokaṃ. Cittena adhiṭṭhahitvāti jhānārammaṇaṃ paṭibhāganimittaṃ bhāvanācittena uppādetvā.",
  "tika-s0203t0:128_5": "Parittaṃ nāma vikkhambhanaasamatthattā kilesehi parito khaṇḍitaṃ viya hoti. Tassa",
  "tika-s0203t0:128_6": "paṭikkhepenāti parittabhāvapaṭikkhepena. Pamāṇantipi kāmāvacarameva pāpakānaṃ pamāṇakaraṇadhammānaṃ",
  "tika-s0203t0:128_7": "vikkhambhanavasena appajahanato. Tappaṭikkhepavasena appamāṇaṃ nāma mahaggatanti",
  "tika-s0203t0:128_8": "āha – “rūpāvacaraṃ arūpāvacara”nti. Samucchedavasena kilesānaṃ appahānena mahaggatajjhānampi",
  "tika-s0203t0:128_9": "subhāvitaṃ nāma na hoti, pageva parittajjhānanti āha – “subhāvitanti…pe… lokuttarassevetaṃ",
  "tika-s0203t0:128_10": "nāma”nti. Etassa vasenāti “subhāvita”nti padassa vasena.",
  "tika-s0203t0:129_0": "Tameva paṭipadanti tameva abhijjhādipahānāvahaṃ jhānapaṭipadaṃ. Arahatte tassa upāyabhūtāya",
  "tika-s0203t0:129_1": "vipassanāya vā catutthajjhāne tassa upāyabhūte upacāre vā sati cittaṃ pasannameva",
  "tika-s0203t0:129_2": "hotīti āha – “arahattaṃ vā…pe… upacāraṃ vā”ti. Adhimokkhasampasādoti “ajjeva arahattaṃ",
  "tika-s0203t0:129_3": "gaṇhissāmī”ti vā vipassanāya vīthipaṭipannattā; “ajjeva catutthajjhānaṃ nibbattessāmī”ti",
  "tika-s0203t0:129_4": "vā upacārasamādhinā cittassa samāhitattā adhimuccanabhūto sampasādo. Paṭilābhasampasādoti",
  "tika-s0203t0:129_5": "arahattassa catutthajjhānassa vā adhigamasaṅkhāto sampasādo. Paṭilābhopi hi kilesakālusiyābhibhavanato",
  "tika-s0203t0:129_6": "cittassa suppasannabhāvāvahattā “sampasādo”ti vutto. Paccayāti nāmarūpapaccayā avijjādayo.",
  "tika-s0203t0:129_7": "Sabbathāti samudayato atthaṅgamato assādato ādīnavato nissaraṇatoti sabbappakārena.",
  "tika-s0203t0:129_8": "Āsāti adhimuccanavasena āsīsanā. Tenāha – “āsā santiṭṭhati, adhimokkhaṃ paṭilabhatī”ti.",
  "tika-s0203t0:130_0": "Pādakanti padaṭṭhānaṃ. Kilesā sannisīdantīti nīvaraṇasahagatā eva kilesā vikkhambhanavasena",
  "tika-s0203t0:130_1": "vūpasamanti. Satīti upacārajjhānāvahā sati santiṭṭhati. Saṅkhāragatanti bhāvanāya",
  "tika-s0203t0:130_2": "samatāya pavattamānattā, ime dhammavicayasambojjhaṅgādayo ekarasā hutvā pavattantīti,",
  "tika-s0203t0:130_3": "bhāvanācittuppādapariyāpannaṃ saṅkhāragataṃ vibhūtaṃ pākaṭaṃ hutvā upaṭṭhāti. Cittuppādoti",
  "tika-s0203t0:130_4": "bhāvanācittuppādo. Lepapiṇḍeti silesapiṇḍe laggamāno viya appito viya hoti. Upacārena",
  "tika-s0203t0:130_5": "samādhiyati upacārajjhānena samādhiyati. Ayanti ayaṃ duvidhopi adhimuccanākāro adhimokkhasampasādo",
  "tika-s0203t0:130_6": "nāma. Tasmiṃ sampasāde satīti etasmiṃ vipassanālakkhaṇe, upacārajjhāne vā adhimokkhasampasāde",
  "tika-s0203t0:130_7": "sati. Yo pana arahattaṃ vā paṭilabhati catutthajjhānaṃ vā, tassa cittaṃ vippasannaṃ",
  "tika-s0203t0:130_8": "hotiyeva, ayaṃ nippariyāyato paṭilābhasampasādo, evaṃ santepi idhāmippetameva dassetuṃ,",
  "tika-s0203t0:130_9": "“idha panā”tiādi vuttaṃ. Vipassanā hītiādi vuttassa samatthanaṃ. Tattha paññāyāti",
  "tika-s0203t0:130_10": "arahattapaññāya. Adhimuccanassāti saddahanaṃ ussukkāpajjanassa. Upacāranti upacārajjhānaṃ.",
  "tika-s0203t0:130_11": "Āneñjasamāpattiyā adhimuccanassa kāraṇanti yojanā.",
  "tika-s0203t0:131_0": "Etarahi vāti idānimeva. Āneñjaṃ vāti catutthajjhānaṃ vā. Samāpajjatīti adhigacchati.",
  "tika-s0203t0:131_1": "Idaṃ hītiādinā saṅkhepato vuttamatthaṃ vivarati. Arahattasacchikiriyā nāma aggamaggabhāvanāya",
  "tika-s0203t0:131_2": "sati atthato āpannā hoti, aggamaggapaññā eva tadatthaṃ adhimuccitabbāti dassento,",
  "tika-s0203t0:131_3": "“atha vā”ti vikappantaramāha. Tattha yathā nāma pāsādassa atthāya samānītadabbasambhārāvayave",
  "tika-s0203t0:131_4": "appahonte kūṭāgāraṃ kātuṃ na pahontiyeva, evaṃsampadamidanti dassento, “taṃ anabhisambhuṇanto",
  "tika-s0203t0:131_5": "āneñjaṃ vā samāpajjatī”ti āha. Catusaccaṃ vā sacchikaroti heṭṭhimamaggādhigamanavasena",
  "tika-s0203t0:131_6": "āneñjaṃ vā samāpajjati ubhayassapi hetupariggahitattā.",
  "tika-s0203t0:132_0": "Tatrāti tasmiṃ “paññāya vā adhimuccati, āneñjaṃ vā samāpajjatī”ti yathāvutte visesādhigame",
  "tika-s0203t0:132_1": "ayaṃ idāni vuccamāno yojanānayo. Evaṃ hotīti idāni vuccamānākārena cittābhinīhāro",
  "tika-s0203t0:132_2": "hoti. Kiccanti pabbajitakiccaṃ. Tatoti arahattādhigamanato. Osakkitamānasoti saṃkucitacitto.",
  "tika-s0203t0:132_3": "Antarā na tiṭṭhatīti asamāhitabhūmiyaṃ na tiṭṭhati. Idāni yathāvuttamatthaṃ upamāya",
  "tika-s0203t0:132_4": "vibhāvetuṃ “yathā”tiādi vuttaṃ. Tatrāyaṃ saṅkhepattho – yathā tassa purisassa vanamahiṃsaṃ",
  "tika-s0203t0:132_5": "gahetuṃ ussāhavato osakkantassa sasagodhādiggahaṇe vattabbameva natthi, evaṃ imassapi",
  "tika-s0203t0:132_6": "bhikkhuno arahattaṃ gahetuṃ ussāhavato tato osakkitvā catutthajjhānasamāpajjane vattabbameva",
  "tika-s0203t0:132_7": "natthīti. Eseva nayoti yathāvuttaṃ upamaṃ upamāsaṃsandanañca maggabhāvanāyojanāyaṃ",
  "tika-s0203t0:132_8": "catusaccasacchikiriyāyojanāyañca atidisati.",
  "tika-s0203t0:133_0": "Hetuatthajotano yanti nipāto, karaṇe vā etaṃ paccattavacananti āha “yena kāraṇenā”ti.",
  "tika-s0203t0:133_1": "Tassa saṃvattanaṃ arahati, taṃ vā payojanaṃ etassāti taṃsaṃvattanikaṃ. Viññāṇanti",
  "tika-s0203t0:133_2": "vipākaviññāṇaṃ. Āneñjasabhāvaṃ upagacchatīti āneñjūpagaṃ. Yathā kusalaṃ āneñjasabhāvaṃ,",
  "tika-s0203t0:133_3": "evaṃ taṃ vipākaviññāṇampi āneñjasabhāvaṃ upagataṃ assa bhaveyya. Tenāha – “kādisameva",
  "tika-s0203t0:133_4": "bhaveyyāti attho”ti. Kecīti abhayagirivāsino. Kusalaviññāṇanti vipākaviññāṇampi taṃ",
  "tika-s0203t0:133_5": "kusalaṃ viya vadanti. Tannāmakamevāti kusalaṃ viya āneñjanāmakameva siyā. Ettha ca",
  "tika-s0203t0:133_6": "purimavikappe “āneñjūpaga”nti taṃsadisatā vuttā, dutiyavikappe tato eva taṃsamaññatā.",
  "tika-s0203t0:133_7": "So panāyamatthoti āneñjasadisatāya vipākakālepi taṃnāmakameva assāti yathāvutto attho.",
  "tika-s0203t0:133_8": "Iminā nayenāti iminā vuttanayena. Ettha hi āneñjābhisaṅkhārahetuvipākaviññāṇaṃ “āneñjūpagaṃ",
  "tika-s0203t0:133_9": "hoti viññāṇa”nti vuttattā taṃnāmakameva katvā dīpitaṃ. Arahattassāpīti apisaddena",
  "tika-s0203t0:133_10": "aggamaggabhāvanāyapi heṭṭhimamaggabhāvanāyapīti attho saṅgahitoti daṭṭhabbo. Samādhivasena",
  "tika-s0203t0:133_11": "osakkanā kathitāti “vipulena mahaggatena cetasā vihareyya”nti samathanayaṃ dassetvā desanā kathitā.",
  "tika-s0203t0:134_0": "67. Ayañhi bhikkhūti yaṃ uddissa ayaṃ dutiyāneñjasappāyadesanāya bhikkhu vutto. Paññavantataroti",
  "tika-s0203t0:134_1": "vatvā taṃ dassetuṃ, “dvinnampi kammaṭṭhānaṃ ekato katvā sammasatī”ti vuttaṃ. Heṭṭhimassa",
  "tika-s0203t0:134_2": "hi “ye ca diṭṭhadhammikā kāmā”tiādinā rūpasaddagandharasaphoṭṭhabbāneva rūpamukhena",
  "tika-s0203t0:134_3": "vipassanābhiniveso kato, imassa pana “yaṃ kiñci rūpa”ntiādinā sakalarūpadhammavasena.",
  "tika-s0203t0:134_4": "Bhagavā hi kammaṭṭhānaṃ kathento kammaṭṭhānikassa bhikkhuno kāraṇabalānurūpameva",
  "tika-s0203t0:134_5": "paṭhamaṃ bhāvanābhinivesaṃ dasseti; so pacchā ñāṇe vipulaṃ gacchante anavasesato",
  "tika-s0203t0:134_6": "dhammaṃ pariggaṇhāti. Rūpapaṭibāhanenāti rūpavirāgabhāvanāya sabbaso samatikkamena.",
  "tika-s0203t0:134_7": "Sabbatthāti sabbesu tatiyāneñjādīsu.",
  "tika-s0203t0:135_0": "Paññavantataroti paññuttaro. Tiṇṇampi kammaṭṭhānaṃ ekato katvāti kāmaguṇā sabbarūpadhammā",
  "tika-s0203t0:135_1": "kāmasaññāti evaṃ tiṇṇaṃ puggalānaṃ kammaṭṭhānavasena tidhā vutte sammasanūpagadhamme",
  "tika-s0203t0:135_2": "ekato katvā, “sabbametaṃ anicca”nti ekajjhaṃ gahetvā, sammasati yathā – “yaṃ kiñci",
  "tika-s0203t0:135_3": "samudayadhammaṃ, sabbaṃ taṃ nirodhadhamma”nti. Tenāha – “ubhayametaṃ anicca”ntiādi.",
  "tika-s0203t0:135_4": "Kāmarūpasaññāvasena diṭṭhadhammikasamparāyikabhedato aṭṭha ekekakoṭṭhāsāti evaṃ kataṃ",
  "tika-s0203t0:135_5": "ubhayanti vuttanti āha – “diṭṭhadhammika…pe… vasena saṅkhipitvā ubhayanti vutta”nti.",
  "tika-s0203t0:135_6": "Taṇhādiṭṭhivasenāti taṇhābhinandanāvasena “etaṃ mamā”ti, diṭṭhābhinandanāvasena “eso",
  "tika-s0203t0:135_7": "me attā”ti evaṃ abhinandituṃ. Eseva nayoti iminā taṇhādiṭṭhivasena “etaṃ mama, eso",
  "tika-s0203t0:135_8": "me attā”ti abhinandituṃ ajjhosāya gilitvā pariniṭṭhāpetvā ṭhātunti imamatthaṃ atidisati.",
  "tika-s0203t0:135_9": "Kāmapaṭibāhanenāti idaṃ āgamanapaṭipadādassanatthaṃ, vaṇṇabhaṇanatthañca vuttaṃ.",
  "tika-s0203t0:135_10": "Rūpapaṭibāhanaṃ hissa āsannaṃ, tatopi ākāsānañcāyatanasamatikkamo, taṃsamatikkamena",
  "tika-s0203t0:135_11": "saheva sabbe tā vipassanāvasena osakkanā kathitā “ubhayametaṃ anicca”ntiādivacanato.",
  "tika-s0203t0:136_0": "68. Idha attano cāti ākiñcaññāyatanakammaṭṭhānaṃ sandhāyāha. Nirujjhanti tappaṭibaddhachandarāganirodhena,",
  "tika-s0203t0:136_1": "samāpajjanakkhaṇe pana anuppādanenapi. Tenāha “ākiñcaññāyatanaṃ patvā”ti. Atappakaṭṭhenāti",
  "tika-s0203t0:136_2": "uḷāratarabhāvena jhānasamāpattiyā atittikarabhāvena. Tameva paṭipadanti ākiñcaññāyatanabhāvanamāha.",
  "tika-s0203t0:136_3": "Samādhivasena osakkanā kathitā tatiyāruppakammaṭṭhānassa vuttattā “yatthetā”tiādinā.",
  "tika-s0203t0:137_0": "Idha attanoti dvikoṭikasuññatāmanasikārasaṅkhātaṃ vipassanākammaṭṭhānaṃ. Heṭṭhā vuttapaṭipadanti",
  "tika-s0203t0:137_1": "anantaraṃ vuttaākiñcaññāyatanakammaṭṭhānaṃ. Sati samathabhāvanāyaṃ suññatāmanasikārassa",
  "tika-s0203t0:137_2": "idha sātisayattā vuttaṃ. “Dutiyākiñcaññāyatane vipassanāvasena osakkanā kathitā”ti.",
  "tika-s0203t0:138_0": "70. Tatiyākiñcaññāyatane attanoti catukoṭikasuññatāmanasikārasaṅkhātaṃ vipassanākammaṭṭhānaṃ.",
  "tika-s0203t0:138_1": "Etthāti etasmiṃ suññatānupassanādhikāre. Kvacīti katthaci ṭhāne, kāle, dhamme vā.",
  "tika-s0203t0:138_2": "Atha vā kvacīti ajjhattaṃ, bahiddhā vā. Attano attānanti sakattānaṃ. “Ayaṃ kho, bho",
  "tika-s0203t0:138_3": "brahmā…pe… vasī pitā bhūtabhabyāna”ntiādinā paraparikappitaṃ attānañca kassaci kiñcanabhūtaṃ",
  "tika-s0203t0:138_4": "na passatīti dassento “kassacī”tiādimāha. Tattha parassāti “parā pajā”ti “paro puriso”ti",
  "tika-s0203t0:138_5": "ca evaṃ gahitassa. Na ca mama kvacanīti ettha mama-saddo aṭṭhānapayuttoti āha “mamasaddaṃ",
  "tika-s0203t0:138_6": "tāva ṭhapetvā”ti. Parassa cāti attato aññassa, “paro puriso nāma atthi mamatthāya",
  "tika-s0203t0:138_7": "sajito, tassa vasena mayhaṃ sabbaṃ ijjhatī”ti evaṃ ekaccadiṭṭhigatikaparikappitavasena",
  "tika-s0203t0:138_8": "paraṃ attānaṃ, tañca attano kiñcanabhūtaṃ na passatīti dassento, “na ca kvacanī”tiādimāha.",
  "tika-s0203t0:138_9": "Ettha ca nāhaṃ kvacanīti sakaattano abhāvaṃ passati. Na kassaci kiñcanatasminti sakaattano",
  "tika-s0203t0:138_10": "eva kassaci anattaniyataṃ passati. Na ca, mamāti etaṃ dvayaṃ yathāsaṅkhyaṃ sambandhitabbaṃ,",
  "tika-s0203t0:138_11": "atthīti paccekaṃ. “Na ca kvacani parassa attā atthī”ti parassa attano abhāvaṃ passati,",
  "tika-s0203t0:138_12": "“tassa parassa attano mama kismiñci kiñcanatā na catthī”ti parassa attano anattaniyataṃ",
  "tika-s0203t0:138_13": "passati. Evaṃ ajjhattaṃ bahiddhā ca khandhānaṃ attattaniyasuññatā suddhasaṅkhārapuñjatā",
  "tika-s0203t0:138_14": "catukoṭikasuññatāpariggaṇhanena diṭṭhā hoti. Heṭṭhā vuttapaṭipadanti idhāpi ākiñcaññāyatanakammaṭṭhānameva",
  "tika-s0203t0:138_15": "vadati. Vipassanāvaseneva osakkanā kathitā catukoṭikasuññatādassanavisesabhāvato,",
  "tika-s0203t0:138_16": "tappadhānattā cassa manasikārassa.",
  "tika-s0203t0:139_0": "Idha attanoti nevasaññānāsaññāyatanakammaṭṭhānamāha. Sabbasaññāti rūpasaññā paṭighasaññā",
  "tika-s0203t0:139_1": "nānattasaññā heṭṭhimā tisso arūpasaññāti evaṃ sabbasaññā anavasesā nirujjhantīti",
  "tika-s0203t0:139_2": "vadanti. “Heṭṭhā vuttā”ti pana visesitattā imasmiṃ āgatā catutthajjhānasaññādayo",
  "tika-s0203t0:139_3": "api saññāti apare. Tanti sammutimattaṃ kāmasaññāpaṭibāhanavaseneva tesaṃ nānattasaññādinirodhassa",
  "tika-s0203t0:139_4": "atthasiddhattā. Samādhivasena osakkanā kathitā nevasaññānāsaññāyatanabhāvanāya samathakammaṭṭhānabhāvato.",
  "tika-s0203t0:140_0": "71. Pubbe pañcavidhaṃ kammavaṭṭanti purimakammabhavasmiṃ moho avijjā āyūhanā saṅkhārā",
  "tika-s0203t0:140_1": "nikantitaṇhā upagamanaṃ upādānaṃ cetanā bhavoti evamāgato saparikkhāro kammappabandho.",
  "tika-s0203t0:140_2": "Na āyūhitaṃ assāti na cetitaṃ pakappitaṃ bhaveyya. Etarahi evaṃ pañcavidhaṃ vipākavaṭṭanti",
  "tika-s0203t0:140_3": "viññāṇanāmarūpasaḷāyatanaphassavedanāsaṅkhāto paccuppanno vipākappabandho nappavatteyya",
  "tika-s0203t0:140_4": "kāraṇassa anipphannattā. Sace āyūhitaṃ na bhavissatīti yadi cetitaṃ pakappitaṃ na",
  "tika-s0203t0:140_5": "siyā. Yaṃ atthīti yaṃ paramatthato vijjamānakaṃ. Tenāha “bhūta”nti. Tañhi paccayanibbattatāya",
  "tika-s0203t0:140_6": "“bhūta”nti vuccati. Taṃ pajahāmīti tappaṭibaddhachandarāgappahānena tato eva āyatiṃ",
  "tika-s0203t0:140_7": "anuppattidhammatāpādanavasena pajahāmi pariccajāmi.",
  "tika-s0203t0:141_0": "Parinibbāyīti saha parikappanena atītattheti āha “parinibbāyeyyā”ti. Parinibbāyeyya",
  "tika-s0203t0:141_1": "nu khoti vā pāṭho, so evattho. Na kiñci kathitanti nevasaññānāsaññāyatanasamāpattiyā",
  "tika-s0203t0:141_2": "saṅkhārāvasesasukhumabhāvena ñāṇuttarasseva visayabhāvato sarūpato na kiñci kathitaṃ,",
  "tika-s0203t0:141_3": "nayena panassa visesaṃ ñāpetukāmattā. Bhagavato kira etadahosi – “imissaṃyeva parisati",
  "tika-s0203t0:141_4": "nisinno ānando anusandhikusalatāya nevasaññānāsaññāyatanaṃ pādakaṃ katvā ṭhitassa",
  "tika-s0203t0:141_5": "bhikkhuno paṭisandhiṃ arahattañca sandhāya pañhaṃ pucchissati, iminā pucchānusandhinā",
  "tika-s0203t0:141_6": "tamatthaṃ desessāmī”ti. Osakkanāya ca idhādhippetattā bhinnarasadesanā hotīti pucchānusandhi",
  "tika-s0203t0:141_7": "pucchitā. Tasmiñhi asati anusandhibhedabhinnesā desanā, na ca buddhāciṇṇā bhinnarasadesanāti.",
  "tika-s0203t0:141_8": "Vipassanānissitanti tannissitaṃ. Tassa bhikkhuno. Upādiyati etenāti ca upādānaṃ.",
  "tika-s0203t0:141_9": "Na parinibbāyati pahātabbassa appajahanato. Tenāha bhagavā – “dhammāpi kho, bhikkhave,",
  "tika-s0203t0:141_10": "pahātabbā, pageva adhammā”ti. Upādānaseṭṭhanti idaṃ nevasaññānāsaññāyatanabhavassa",
  "tika-s0203t0:141_11": "sabbabhavaggatādassanaparaṃ, na pana ariyabhavaggassa upādānaseṭṭhatāpaṭisedhaparaṃ.",
  "tika-s0203t0:142": "73. Nissāyāti bhavapariyāpannaṃ nāma dhammaṃ nissāya tappariyāpannaṃ nāma nissāya oghanittharaṇā bhagavatā akkhātā; aho acchariyametaṃ, aho abbhutametanti.",
  "tika-s0203t0:143_0": "Navasupi ṭhānesu samathayānikasseva vasena desanāya āgatattā, idha ca kassacipi pādakajjhānassa",
  "tika-s0203t0:143_1": "anāmaṭṭhattā vuttaṃ – “ariyasāvakoti sukkhavipassako ariyasāvako”ti. Navannampi kammaṭṭhānaṃ",
  "tika-s0203t0:143_2": "ekato katvā sammasatīti idaṃ jhānadhammepi anussavaladdhe gahetvā sammasanaṃ sambhavatīti",
  "tika-s0203t0:143_3": "katvā vuttaṃ; tebhūmakasaṅkhāragataṃ idha vuttanti anavasesato pariggahaṇaṃ sandhāya",
  "tika-s0203t0:143_4": "vuttaṃ – “yāvatā sakkāyo”ti.",
  "tika-s0203t0:144_0": "Etaṃ amatanti amataṃ nibbānaṃ ārabbha pavattiyā etaṃ arahattaṃ amatarasaṃ. Tenāha",
  "tika-s0203t0:144_1": "– “etaṃ amataṃ santaṃ, etaṃ paṇīta”nti. “Anupādāya kiñcipi aggahetvā cittaṃ vimuccī”ti",
  "tika-s0203t0:144_2": "vuttattāpi anupādā cittassa vimokkho nibbānaṃ aññattha sutte vuccati.",
  "tika-s0203t0:145_0": "Tiṇṇaṃ bhikkhūnanti abhinivesabhedena tividhānaṃ. Pādakaṃ katvā ṭhitassa osakkanāya",
  "tika-s0203t0:145_1": "abhāve kāraṇaṃ heṭṭhā vuttanayeneva veditabbaṃ. Samodhānetvāti sammadeva odahitvā",
  "tika-s0203t0:145_2": "tasmiṃ tasmiṃ ṭhāne asaṅkarato vavatthapetvā. Sukathitaṃ nāma hoti kathetabbassa",
  "tika-s0203t0:145_3": "anavasesetvā kathitattā.",
  "tika-s0203t0:146": "Āneñjasappāyasuttavaṇṇanāya līnatthappakāsanā samattā.",
  "tika-s0203t0:147": "7. Gaṇakamoggallānasuttavaṇṇanā",
  "tika-s0203t0:148_0": "74. Yathā heṭṭhimasopānaphalakaṃ orohantassa pacchimaṃ nāma hoti, evaṃ ārohantassa",
  "tika-s0203t0:148_1": "paṭhamaṃ nāma hotīti vuttaṃ – “yāva pacchimasopānakaḷevarāti yāva paṭhamasopānaphalakā”ti.",
  "tika-s0203t0:148_2": "Vatthuṃ sodhetvāti vatthuvijjācariyena vuttavidhinā pāsādavatthuno sodhanavidhiṃ",
  "tika-s0203t0:148_3": "katvā. Etthāti pāsādakaraṇe. Sattadhā bhinnassa vālaggassa aṃsukoṭivedhako vālavedhi",
  "tika-s0203t0:148_4": "nāma. Ṭhānasampādananti vesākhamaṇḍalādīnaṃ sampādanaṃ. Muṭṭhikaraṇādīhīti usumuṭṭhikaraṇajiyāgāhajiyāvijjhādīhi.",
  "tika-s0203t0:148_5": "Evaṃ gaṇāpemāti ekaṃ nāma ekameva, dve dukā cattāri, tīṇi tikāni nava, cattāri catukkāni",
  "tika-s0203t0:148_6": "soḷasātiādinā evaṃ gaṇanaṃ sikkhāpema.",
  "tika-s0203t0:149": "75. Kerāṭikā hontīti samayassa anupakkiliṭṭhakaraṇamāyāsāṭheyyena samannāgatā honti. Taṃ damanaṃ jīvitahetupi nātikkamati, ayamassa jātidosābhāvo.",
  "tika-s0203t0:150_0": "76. Satisampajaññāhi samaṅgibhāvatthāyāti satatavihāribhāvasādhanehi satisampajaññehi",
  "tika-s0203t0:150_1": "samannāgamatthāya. Nanu ca khīṇāsavā sativepullappattā paññāvepullappattā ca, kathaṃ",
  "tika-s0203t0:150_2": "tassa satisampajaññaṃ payogasādhanīyaṃ pavattanti āha “dve hī”tiādi. Satatavihārīti",
  "tika-s0203t0:150_3": "satataṃ samāpattivihāribahulā, tasmā te icchiticchitakkhaṇe phalasamāpattiṃ samāpajjanti.",
  "tika-s0203t0:150_4": "Vuttavipariyāyena nosatatavihārino daṭṭhabbā. Tenāha “tatthā”tiādi. Appetuṃ na sakkoti anāciṇṇabhāvato.",
  "tika-s0203t0:151_0": "Taṃ vitakkentoti “sāmaṇerassa senāsanaṃ natthi, araññañca sīhādīhi saparissayaṃ,",
  "tika-s0203t0:151_1": "kiṃ nu kho tassa bhavissatī”ti taṃ vitakkento. Evarūpoti ediso yathāvuttasāmaṇerasadiso",
  "tika-s0203t0:151_2": "khīṇāsavo. Ime dhammeti imasmiṃ sutte āgate sīlādidhamme. Āvajjitvāvāti attano parisuddhasīlatādiāvajjanahetu",
  "tika-s0203t0:151_3": "eva samāpajjituṃ sakkhissati.",
  "tika-s0203t0:152": "78. “Yeme, bho gotamā”ti vacanassa sambandhaṃ dassetuṃ, “tathāgate kirā”tiādi vuttaṃ. Evanti “yeme, bho gotamā”tiādiākārehi vattumāraddho.",
  "tika-s0203t0:153_0": "Ajjadhammesūti apurātanadhammesu. Takkanamattāni hi tehi kappetvā sayaṃpaṭibhānaṃ",
  "tika-s0203t0:153_1": "viracitāni. Purātanatāya paripuṇṇatāya ekantaniyyānikatāya ca paramo uttamo. Tenāha",
  "tika-s0203t0:153_2": "– “tesu…pe… uttamoti attho”ti. Sesaṃ suviññeyyameva.",
  "tika-s0203t0:154": "Gaṇakamoggallānasuttavaṇṇanāya līnatthappakāsanā samattā.",
  "tika-s0203t0:155": "8. Gopakamoggallānasuttavaṇṇanā",
  "tika-s0203t0:156_0": "79. Kammaṃyeva kammanto, so ettha atthīti kammakaraṇaṭṭhānaṃ “kammanto”ti vuttaṃ.",
  "tika-s0203t0:156_1": "Tenāha “kammantaṭṭhāna”nti. Tehi dhammehīti buddhaguṇehi. Te pana sabbaññutaññāṇappamukhāti",
  "tika-s0203t0:156_2": "katvā āha “sabbaññutaññāṇadhammehī”ti. Sabbena sabbanti sabbappakārena anavasesaṃ,",
  "tika-s0203t0:156_3": "ettako guṇānaṃ pakārabhedo, tesu kiñcipi pakāraṃ anavasesetvā. Sabbakoṭṭhāsehi sabbanti",
  "tika-s0203t0:156_4": "yattakā guṇabhāgā, tehi sabbehi anavasesaṃ nissesameva katvā. Yopi ahosīti yopi kosambivāsīnaṃ",
  "tika-s0203t0:156_5": "bhikkhūnaṃ vasena kosambiyaṃ kalaho ahosi. Sopi tattheva uppannaṭṭhāneyeva uppannamatto",
  "tika-s0203t0:156_6": "vūpasamito. Parinibbutakāle panassāti assa sammāsambuddhassa parinibbutakāle pana.",
  "tika-s0203t0:156_7": "Bhiyyosomattāya bhikkhū samaggā jātā, kathañca saṃvego jātoti dassetuṃ “aṭṭhasaṭṭhī”tiādi",
  "tika-s0203t0:156_8": "vuttaṃ. Sātisayaṃ abhiṇhañca upasamappattiyā ativiya upasantupasantā. Anusaṃyāyamānoti",
  "tika-s0203t0:156_9": "anu anu sammadeva jānanto vicārento vosāsamāno. “Anusaññāyamāno”ti vā pāṭho. Tattha",
  "tika-s0203t0:156_10": "ya-kārassa ña-kāraṃ katvā niddesoti āha “anuvicaramāno”ti.",
  "tika-s0203t0:157_0": "80. Heṭṭhimapucchamevāti gopakamoggallānena pucchitapucchameva. So hi “tehi dhammehī”tiādinā,",
  "tika-s0203t0:157_1": "“atthi koci tumhākaṃ sāsanassa sārabhūto bhikkhū”ti pucchi. Ayañca tameva “paṭisaraṇo”ti",
  "tika-s0203t0:157_2": "pariyāyena pucchi. Appaṭisaraṇeti yaṃ tumhe bhikkhuṃ paṭibodheyyātha, tādisassa abhāvena",
  "tika-s0203t0:157_3": "appaṭisaraṇe. Tathāgatena pavedito dhammo paṭisaraṇaṃ etesanti dhammapaṭisaraṇā.",
  "tika-s0203t0:157_4": "Tenāha “dhammo avassayo”ti.",
  "tika-s0203t0:158_0": "81. Āgacchatīti vācuggatabhāvena āgacchati. Vatthuvītikkamasaṅkhāte garugarutaralahulahutarādibhede",
  "tika-s0203t0:158_1": "ajjhācāre āpattisamaññāti āha – “āpatti…pe… āṇātikkamanamevā”ti. Yathādhammanti dhammānurūpaṃ.",
  "tika-s0203t0:158_2": "Yathāsiṭṭhanti yathānusiṭṭhaṃ. Dhammo noti ettha no-saddo avadhāraṇe “na no samaṃ",
  "tika-s0203t0:158_3": "atthi tathāgatenā”tiādīsu viya. Tenevāha “dhammova kāretī”ti.",
  "tika-s0203t0:159_0": "83. “Yathā taṃ tumhādisehi rakkhakehi gopakehī”ti evaṃ pasannavesena attānaṃ ukkaṃsāpetukāmo.",
  "tika-s0203t0:159_1": "Ariyūpavādapāpaṃ khamāpane sati antarāyāya na hotīti āha – “iccetaṃ kusala”nti. Gonaṅgalamakkaṭoti gonaṅguṭṭhamakkaṭo.",
  "tika-s0203t0:160_0": "84. Ayaṃ ukkaṃsāpetuṃ icchitaṃ yathāraddhamatthaṃ visaṃvādeti avaṇṇitampi vaṇṇitaṃ",
  "tika-s0203t0:160_1": "katvā kathento; imassa vacanassa paṭikkhepena iminā dātabbapiṇḍapātassa antarāyo",
  "tika-s0203t0:160_2": "mā hotūti evaṃ piṇḍapātaṃ rakkhituṃ na kho pana sakkāti yojanā. Idanti “na kho, brāhmaṇa,",
  "tika-s0203t0:160_3": "so bhagavā”tiādidesanaṃ. Abbhantaraṃ karitvāti nibbānantogadhaṃ katvā, antaraṃ vā",
  "tika-s0203t0:160_4": "tassa nijjhānassa kāraṇaṃ katvā. Kāmarāgavasena hi taṃ nijjhānaṃ hotīti. Idhāti imasmiṃ",
  "tika-s0203t0:160_5": "suttapadese. Sabbasaṅgāhikajjhānanti lokiyalokuttarassa antarāyo mā hotūti evaṃ katvāpi",
  "tika-s0203t0:160_6": "rūpāvacarassa maggajhānassa phalajhānassāti sabbassapi saṅgaṇhanavasena desitattā",
  "tika-s0203t0:160_7": "sabbasaṅgāhakajjhānaṃ nāma kathitaṃ.",
  "tika-s0203t0:161_0": "Yaṃ no mayanti ettha noti nipātamattaṃ. Taṃ noti ettha pana noti amhākanti attho.",
  "tika-s0203t0:161_1": "Usūyati rājakiccapasutatādhīnatāya ekatthābhinivesabhāvato. Mandapaññatāya vassakāragataissābhibhūtacittatāya",
  "tika-s0203t0:161_2": "paripuṇṇaṃ katvā vuttampi atthaṃ anupadhārento āha – “ekadesameva kathesī”ti. Sesaṃ suviññeyyameva.",
  "tika-s0203t0:162": "Gopakamoggallānasuttavaṇṇanāya līnatthappakāsanā samattā.",
  "tika-s0203t0:163": "9. Mahāpuṇṇamasuttavaṇṇanā",
  "tika-s0203t0:164_0": "85. Tasmiṃ ahūti tasmiṃ ahanīti āha “tasmiṃ divase”ti. Anasanenāti sabbaso āhārassa",
  "tika-s0203t0:164_1": "abhuñjanena sāsanikasīlena bāhirakaanasanena upetā hutvāti yojanā. Vā-saddena khīrapānamadhusāyanādividhiṃ",
  "tika-s0203t0:164_2": "saṅgaṇhāti. Upecca vasitabbato uposatho, pātimokkhuddeso. Upetena samannāgatena hutvā",
  "tika-s0203t0:164_3": "vasitabbato santāne vāsetabbato uposatho, sīlaṃ. Anasanādidhammādiṃ vā upecca vasanaṃ",
  "tika-s0203t0:164_4": "upavāso uposatho. Tathārūpe hatthijātivisese uposathoti samaññāmattanti āha – “uposatho",
  "tika-s0203t0:164_5": "nāma nāgarājātiādīsu paññattī”ti. Vuttanayena upavasanti etthāti uposatho, divaso.",
  "tika-s0203t0:164_6": "So panesa uposatho. Māsapuṇṇatāyāti māsassa pūritabhāvena. Sampuṇṇāti sabbaso puṇṇā.",
  "tika-s0203t0:164_7": "Tāya hi rattiyā vasena māso anavasesato puṇṇo hoti. Māsaddhamāsādibhedaṃ kālaṃ māti",
  "tika-s0203t0:164_8": "minanto viya hotīti ca “mā”iti cando vuccati. Etthāti etissā rattiyā. Puṇṇo paripuṇṇakalo",
  "tika-s0203t0:164_9": "jātoti puṇṇamā. Tañhi candapāripūriyā māsapāripūriyā evamāha. Etena tassa uposathabhāvaṃ dasseti.",
  "tika-s0203t0:165_0": "Dissati phalaṃ sandissatīti deso, hetūti āha “desanti kāraṇa”nti. Sabbaṃ kathenti",
  "tika-s0203t0:165_1": "sabbaṃ attanā pariggahitappakāraṃ kathenti. Kathetuṃ na sakkonti avisayattā. Pāsādapariveṇeti",
  "tika-s0203t0:165_2": "pāsādassa purato vivaṭaṅgaṇe. Heṭṭhā vuttanayenāti sekhasutte vuttanayena vitthāretabbaṃ.",
  "tika-s0203t0:166_0": "86. Ime nu khoti ettha nūti saṃsayajotanoti āha – “vimatipucchā viya kathitā”ti.",
  "tika-s0203t0:166_1": "Jānantenātiādi pucchāvattadassanaparaṃ daṭṭhabbaṃ, na pucchakassa satthu attano ajānanabhāvadīpanaparaṃ.",
  "tika-s0203t0:166_2": "Jānāti hi bhagavā. Ajānantena viya hutvā pucchite. Yathābhūtasabhāvaṃ jānanto viya",
  "tika-s0203t0:166_3": "pucchati kohaññe ṭhatvā. Tenāha – “thero evarūpaṃ vacanaṃ kiṃ karissatī”ti kāraṇassa",
  "tika-s0203t0:166_4": "suppahīnattāti adhippāyo.",
  "tika-s0203t0:167_0": "Chandamūlakāti taṇhāchandamūlakā. Taṇhā hi dukkhasamudayo. Kusalasañño vā thiravisadanipuṇasañño",
  "tika-s0203t0:167_1": "vā, kusalasaṅkhāro vā tikhiṇathiravisadasaṅkhāro vā; suvisuddhavipulodāraviññāṇo",
  "tika-s0203t0:167_2": "vāti imamatthaṃ “saññādīsupi eseva nayo”ti iminā atidisati. Kasmā panettha anāgatakālavaseneva",
  "tika-s0203t0:167_3": "desanā āgatāti āha “yasmā panā”tiādi.",
  "tika-s0203t0:168_0": "Khandhānaṃ khandhapaṇṇattīti khandhasaddābhidheyyānaṃ ruppanānubhavanasañjānanābhisaṅkharavijānanasabhāvānaṃ",
  "tika-s0203t0:168_1": "atthānaṃ “khandho”ti ayaṃ samaññā. Kittakenāti kiṃparimāṇena atthena, rāsatthabhāgatthādīsu",
  "tika-s0203t0:168_2": "kīdisenāti adhippāyo.",
  "tika-s0203t0:169_0": "Hetuhetūti hetupaccayabhūto hetu. Yo hi lobhādīnaṃ sahajātadhammesu mūlaṭṭhenupakārakabhāvo",
  "tika-s0203t0:169_1": "nippariyāyena hetuttho; so pathavīādīsupi paccayabhāvamattena hetupariyāyadassanato",
  "tika-s0203t0:169_2": "dutiyena hetu-saddena visesetvā vutto “hetuhetū”ti. Avijjā puññābhisaṅkhārādīnaṃ",
  "tika-s0203t0:169_3": "sādhāraṇapaccayattā sādhāraṇahetu, “atītānāgatapaccuppannānaṃ kammasamādānānaṃ ṭhānaso",
  "tika-s0203t0:169_4": "hetuso vipāka”nti ettha vijjamānesupi aññesu paccayesu iṭṭhāniṭṭhavipākaniyāmakattā",
  "tika-s0203t0:169_5": "kammaṃ tassa padhānakāraṇanti āha – “kusalākusalaṃ attano attano vipākadāne uttamahetū”ti.",
  "tika-s0203t0:169_6": "“Mahābhūtā hetū”ti ayamevattho “mahābhūtā paccayo”ti imināpi vuttoti hetusaddapaccayasaddānaṃ",
  "tika-s0203t0:169_7": "samānatthattā paccayo eva hetu paccayahetu, yo ca rūpakkhandhassa hetu, so eva tassa",
  "tika-s0203t0:169_8": "paññāpanāya paccayoti vuttoti āha – “idha paccayahetu adhippeto”ti. Yadaggena paccayadhammo",
  "tika-s0203t0:169_9": "attano paccayuppannassa uppādāya ṭhitiyā ca paccayo, tadaggena tassa bhāvato samaññāto",
  "tika-s0203t0:169_10": "paññāpanāyapi so paccayoti vattabbataṃ arahatīti. Pāḷiyaṃ avibhāgena vuttamatthaṃ",
  "tika-s0203t0:169_11": "vibhāgena dassetuṃ, “tattha pathavīdhātū”tiādi vuttaṃ. Tattha paññāpanāyāti sahetuahetukantiādiākārehi",
  "tika-s0203t0:169_12": "bodhanāya. Taṃ pana sabbodhanaṃ ñāṇena dassanaṃ hotīti vuttaṃ “dassanatthāyā”ti.",
  "tika-s0203t0:170_0": "Phassoti phassasamaṅgībhāvo. So cettha sakiccanipphādanasamatthassa phassassa nibbatti.",
  "tika-s0203t0:170_1": "Nibbatto hi phasso tathārūpāya vedanāya paccayo hotīti. Etadatthamevettha bhagavatā",
  "tika-s0203t0:170_2": "puggalādhiṭṭhānā desanā katā, tasmā paccuppannātītakālavasena dvikāliko phassasaddo",
  "tika-s0203t0:170_3": "veditabbo. Phasse sati vedeti phassapaccayā vedanāicceva vuttaṃ hoti. Sesapadadvayepi",
  "tika-s0203t0:170_4": "eseva nayo. Yatheva hi vedanāya evaṃ saññāya saṅkhārānampi phasso visesapaccayo tasmiṃ",
  "tika-s0203t0:170_5": "asati abhāvato. Cetanāggahaṇena āyūhanānurūpatāya tappadhānattā saṅkhārakkhandhadhammā",
  "tika-s0203t0:170_6": "gahitā. Tathā hi suttantabhājanīye saṅkhārakkhandhabhājanīye ca “cakkhusamphassajā",
  "tika-s0203t0:170_7": "cetanā”tiādinā cetanāva niddiṭṭhā. Viññāṇakkhandhassāti ettha ekasmiṃ bhave ādibhūtaviññāṇassa",
  "tika-s0203t0:170_8": "nāmarūpapaccayataṃ dassetuṃ, “paṭisandhiviññāṇena tāvā”tiādi vuttaṃ. Tattha gabbhaseyyakassa",
  "tika-s0203t0:170_9": "sabhāvakassa rūpapavattiṃ sandhāya “uparimaparicchedenā”ti vuttaṃ samatiṃsato upari",
  "tika-s0203t0:170_10": "paṭisandhikkhaṇe tassa rūpānaṃ asambhavato. Idāni pavattiviññāṇassa nāmarūpapaccayaṃ",
  "tika-s0203t0:170_11": "dvāravasena dassetuṃ, “cakkhudvāre”tiādi vuttaṃ. Nanu ca viññāṇassapi phasso paccayo,",
  "tika-s0203t0:170_12": "kasmā tayo eva khandhā phassapaccayā vuttāti? Saccametaṃ, yathā pana viññāṇasahito",
  "tika-s0203t0:170_13": "phasso vedanādīnaṃ paccayo, na evaṃ viññāṇassa. Tenāha bhagavā – “tiṇṇaṃ saṅgati",
  "tika-s0203t0:170_14": "phasso”ti phasso viya nāmarūpaṃ viññāṇassa visesapaccayo yathā nāmarūpapaccayāpi",
  "tika-s0203t0:170_15": "viññāṇanti. Tasmā imaṃ visesaṃ dassetuṃ nāmarūpasseva viññāṇapaccayatā vuttā, na phassassa.",
  "tika-s0203t0:171_0": "87. Yāva sakkāyadiṭṭhi samuppajjati, tāva vaṭṭassa pariyanto natthevāti appahīnasakkāyadiṭṭhiko",
  "tika-s0203t0:171_1": "vaṭṭe paribbhamatīti āha – “kathaṃ pana, bhanteti vaṭṭaṃ pucchanto”ti. Yathā ca sakkāyadiṭṭhijotanā",
  "tika-s0203t0:171_2": "vaṭṭapucchā, evaṃ tabbhedanajotanā vivaṭṭapucchāti āha – “sakkāyadiṭṭhi na hotīti",
  "tika-s0203t0:171_3": "vivaṭṭaṃ pucchanto”ti.",
  "tika-s0203t0:172_0": "88. Ayaṃ rūpe assādoti yāthāvato dassanaṃ pariññābhisamayo, dukkhasaccapariyāpannañca",
  "tika-s0203t0:172_1": "rūpanti āha – “iminā pariññāpaṭivedho ceva dukkhasaccañca kathita”nti. “Yaṃ rūpaṃ",
  "tika-s0203t0:172_2": "anicca”ntiādivacanato aniccādibhāvo tattha ādīnavo, so cassa paccayādhīnavuttitāya",
  "tika-s0203t0:172_3": "paccayo samudayasaccanti samudayappahānena ādīnavasamatikkamoti ādīnavaggahaṇena",
  "tika-s0203t0:172_4": "siddhamatthamāha – “pahānapaṭivedho ceva samudayasaccañcā”ti. Sabbasaṅkhatanissaraṇaṃ",
  "tika-s0203t0:172_5": "nibbānañca sacchikiriyābhisamayavasena paṭivijjhitabbanti āha – “iminā sacchikiriyāpaṭivedho",
  "tika-s0203t0:172_6": "ceva nirodhasaccañcā”ti. Imesu tīsu ṭhānesūti yathāvuttesu dukkhādīsu tīsu abhisamayaṭṭhānesu.",
  "tika-s0203t0:172_7": "Ye sammādiṭṭhiādayo dhammāti ye ariyamaggasaññitā sammādiṭṭhiādayo aṭṭha, satta vā",
  "tika-s0203t0:172_8": "dhammā. Bhāvanāpaṭivedho maggasaccanti bhāvanābhisamayavasena pavattaṃ maggasaccaṃ.",
  "tika-s0203t0:172_9": "Sesapadesupīti, “ayaṃ vedanāya assādo”tiādipadesupi.",
  "tika-s0203t0:173_0": "89. Imasminti āsannapaccakkhatāya sakaattabhāvo gahito, tadeva ajjhattā khandhāti",
  "tika-s0203t0:173_1": "tappaṭiyogitāya, “bahiddhāti parassa saviññāṇake kāye”ti vuttaṃ. Sabbanimittesūti",
  "tika-s0203t0:173_2": "sabbesu rūpanimittādīsupi. Tāni pana indriyabaddhānipi anindriyabaddhānipi taṃsabhāvānīti",
  "tika-s0203t0:173_3": "āha “anindriyabaddhampi saṅgaṇhātī”ti. Viññāṇaggahaṇenevettha vedanādayopi gahitā",
  "tika-s0203t0:173_4": "avinābhāvatoti, “saviññāṇake kāye”ti vuttaṃ. “Kāyo”ti vā khandhasamūhoti attho.",
  "tika-s0203t0:174_0": "90. Anattani ṭhatvāti attarahite anattasabhāve khandhakoṭṭhāse ṭhatvā taṃ ādhāraṃ",
  "tika-s0203t0:174_1": "katvā katāni kammāni. Katarasmiṃ attani ṭhatvāti kīdise attani nissayavipākaṃ dassanti",
  "tika-s0203t0:174_2": "vipaccissanti. Etena kārakavedakarahitattā attapakkhakammakāni na yujjantīti dasseti,",
  "tika-s0203t0:174_3": "khandhānaṃ khaṇikattā ca katanāsaakatabbhāgamadoso ca āpajjatīti.",
  "tika-s0203t0:175_0": "Tatrāyaṃ codanāsodhanāvidhi – pāṇātipātavasena tāva kammapathasambandhavibhāvanā,",
  "tika-s0203t0:175_1": "khaṇe khaṇe hi nirujjhanasabhāvesu saṅkhāresu ko hanti, ko vā haññati, yadi cittacetasikasantāno,",
  "tika-s0203t0:175_2": "so arūpattā na chedanabhedanādivasena vikopanasamattho, napi vikopanīyo. Atha rūpasantāno,",
  "tika-s0203t0:175_3": "so acetanattā kaṭṭhakaliṅgarūpamoti na tattha chedanādinā pāṇātipātāpuññaṃ pasavati",
  "tika-s0203t0:175_4": "yathā matasarīre. Payogopi pāṇātipātassa paharaṇappahārādiko atītesu vā saṅkhāresu",
  "tika-s0203t0:175_5": "bhaveyya, anāgatesu, paccuppannesu vā, tattha na tāva atītānāgatesu sambhavati tesaṃ",
  "tika-s0203t0:175_6": "abhāvato, paccuppannesu ca saṅkhārānaṃ khaṇikattā saraseneva nirujjhanasabhāvatāya",
  "tika-s0203t0:175_7": "vināsābhimukhesu nippayojano payogo siyā, vināsassa ca kāraṇarahitattā na paharaṇappahārādippayogahetukaṃ",
  "tika-s0203t0:175_8": "maraṇaṃ, nirīhakatāya ca saṅkhārānaṃ kassa so payogo? Khaṇikattā vadhādhippāyasamakālabhijjanakassa",
  "tika-s0203t0:175_9": "kiriyāpariyosānakālānavaṭṭhānato kassa pāṇātipātakammabaddhoti?",
  "tika-s0203t0:176_0": "Vuccateyathāvuttavadhakacetanāsahito saṅkhārapuñjo sattasaṅkhāto hanti. Tena pavattitavadhappayoganimittaṃ",
  "tika-s0203t0:176_1": "apagatausmāviññāṇajīvitindriyo matavohārapavattinibandhano yathāvuttavappayogakaraṇe",
  "tika-s0203t0:176_2": "uppajjanāraho rūpārūpadhammasamūho haññati, kevalo vā cittacetasikasantāno. Vadhappayogāvisayabhāvepi",
  "tika-s0203t0:176_3": "tassa pañcavokārabhave rūpasantānādhīnavuttitāya rūpasantāne parena payojitajīvitindriyupacchedakapayogavasena",
  "tika-s0203t0:176_4": "tannibbattitavibandhakavisadirūpuppattiyā vigate vicchedo hotīti na pāṇātipātassa",
  "tika-s0203t0:176_5": "asambhavo; nāpi ahetuko pāṇātipāto, na ca payogo nippayojano paccuppannesu saṅkhāresu",
  "tika-s0203t0:176_6": "katappayogavasena tadanantaraṃ uppajjanārahassa saṅkhārakalāpassa tathā anuppattito.",
  "tika-s0203t0:176_7": "Khaṇikānaṃ saṅkhārānaṃ khaṇikamaraṇassa idha maraṇabhāvena anadhippetattā santatimaraṇassa",
  "tika-s0203t0:176_8": "ca yathāvuttanayena sahetukabhāvato na ahetukaṃ maraṇaṃ; na ca katturahito pāṇātipātappayogo",
  "tika-s0203t0:176_9": "nirīhakesupi saṅkhāresu sannihitatāmattena upakārakesu attano attano anurūpaphaluppādane",
  "tika-s0203t0:176_10": "niyatesu kāraṇesu kattuvohārasiddhito yathā – “padīpo pakāseti, nisākaro candimā”ti.",
  "tika-s0203t0:176_11": "Na ca kevalassa vacādhippāyasahabhuno cittacetasikakalāpassa pāṇātipāto icchito santānavasena",
  "tika-s0203t0:176_12": "avaṭṭhitasseva paṭijānanato; santānavasena pavattamānānañca padīpādīnaṃ atthakiriyasiddhi",
  "tika-s0203t0:176_13": "dissatīti attheva pāṇātipātena kammunā baddho; tato eva yasmiṃ santāne pāṇātipātacetanā",
  "tika-s0203t0:176_14": "pavattā; tattheva santāne paccayantarasamavāyena bhavantare nirayādīsu tassā phalappavattīti",
  "tika-s0203t0:176_15": "nattheva katavināso akatabbhāgamo ca. Iminā nayena adinnādānādīnañca vasena yathārahaṃ",
  "tika-s0203t0:176_16": "kammapathasambandhavibhāvanā veditabbāti.",
  "tika-s0203t0:177_0": "Sabbo diṭṭhiggāho taṇhāvasagatasseva hotīti āha “taṇhādhipateyyenā”ti. Tesu tesu",
  "tika-s0203t0:177_1": "dhammesūti mayā desiyamānadassanadhammesu. Pakatikammaṭṭhānanti tassa therassa santike",
  "tika-s0203t0:177_2": "gahetvā parihariyamānakammaṭṭhānaṃ. Aññaṃ navakammaṭṭhānanti bhagavato desanānusārena",
  "tika-s0203t0:177_3": "gahitaṃ aññaṃ navaṃ kammaṭṭhānaṃ. Sesaṃ suviññeyyameva.",
  "tika-s0203t0:178": "Mahāpuṇṇamasuttavaṇṇanāya līnatthappakāsanā samattā.",
  "tika-s0203t0:179": "10. Cūḷapuṇṇamasuttavaṇṇanā",
  "tika-s0203t0:180_0": "91. Tuṇhībhūtaṃ tuṇhībhūtanti āmeḍitavacanaṃ byāpanicchāvasena vuttanti āha – “yaṃ",
  "tika-s0203t0:180_1": "yaṃ disa”ntiādi. Anuviloketvāti ettha anusaddopi byāpanicchāyamevāti anu anu viloketvāti",
  "tika-s0203t0:180_2": "attho. Tenevāha – “tato tato viloketvā”ti. Asanto nīco purisoti asappurisoti āha",
  "tika-s0203t0:180_3": "– “pāpapuriso lāmakapuriso”ti. Soti asappuriso. Tanti asappurisaṃ jānituṃ na sakkoti",
  "tika-s0203t0:180_4": "asappurisadhammānaṃ yāthāvato ajānanato. Pāpadhammasamannāgatoti kāyaduccaritādiasantuṭṭhitādilāmakadhammasamannāgato.",
  "tika-s0203t0:180_5": "Asappurise bhatti etassāti asappurisabhatti. Tenāha – “asappurisasevano”ti. Asappurisadhammo",
  "tika-s0203t0:180_6": "asappuriso uttarapadalopena, tesaṃ cintanasīloti asappurisacintī. Tenāha “asappurisacintāya",
  "tika-s0203t0:180_7": "cintako”ti, duccintitacintīti attho. Asappurisamantananti asādhujanavicāraṃ asappurisavīmaṃsaṃ.",
  "tika-s0203t0:180_8": "Asappurisavācanti catubbidhaṃ dubbhāsitaṃ. Asappurisakammaṃ nāma tividhampi kāyaduccaritaṃ.",
  "tika-s0203t0:180_9": "Asappurisadiṭṭhi nāma visesato dasavatthukā micchādiṭṭhi, tāya samannāgato asappurisadiṭṭhiyā",
  "tika-s0203t0:180_10": "samannāgato, asappurisadānaṃ nāma asakkaccadānādi. Sabbopāyamattho pāḷito eva viññāyati.",
  "tika-s0203t0:181_0": "“Pāṇaṃ hanissāmī”tiādikā cetanā kāmaṃ parabyābādhāyapi hotiyeva, yathā pana sā attano",
  "tika-s0203t0:181_1": "balavataradukkhatthāya hoti, tathā na parassāti imamatthaṃ dassetuṃ, “attano dukkhatthāya",
  "tika-s0203t0:181_2": "cinteti”icceva vutto. Yathā asuko asukantiādīhi pāpako pāpavipākekadesaṃ balavaṃ",
  "tika-s0203t0:181_3": "garutaraṃ vā paccanubhontopi yathā paro paccanubhoti, na tathā sayanti dasseti. Tenāha",
  "tika-s0203t0:181_4": "“parabyābādhāyā”ti. Gahetvāti pāpakiriyāya sahāyabhāvena gahetvā.",
  "tika-s0203t0:182_0": "Asakkaccanti anādaraṃ katvā. Deyyadhammassa asakkaraṇaṃ appasannākāro, puggalassa",
  "tika-s0203t0:182_1": "asakkaraṇaṃ agarukaraṇanti imamatthaṃ dassento, “deyyadhammaṃ na sakkaroti nāmā”tiādimāha.",
  "tika-s0203t0:182_2": "Acittīkatvāti na citte katvā, na pūjetvāti attho. Pūjento hi pūjetabbavatthuṃ citte",
  "tika-s0203t0:182_3": "ṭhapeti, tato na bahi karoti. Cittaṃ vā acchariyaṃ katvā paṭipatti cittīkaraṇaṃ,",
  "tika-s0203t0:182_4": "sambhāvanakiriyā. Tappaṭikkhepato acittīkaraṇaṃ, asambhāvanakiriyā. Apaviddhanti",
  "tika-s0203t0:182_5": "ucchiṭṭhādichaḍḍanīyadhammaṃ viya avakhittakaṃ. Tenāha – “chaḍḍetukāmo viyā”tiādi.",
  "tika-s0203t0:182_6": "Rogaṃ pakkhipanto viyāti rogikasarīraṃ odanādīhi pamajjitvā vammike rogaṃ pakkhipanto",
  "tika-s0203t0:182_7": "viya. Addhā imassa dānassa phalaṃ mameva āgacchatīti evaṃ yassa tathā diṭṭhi atthi,",
  "tika-s0203t0:182_8": "so āgamanadiṭṭhiko, ayaṃ pana na tādisoti āha “anāgamanadiṭṭhiko”ti. Tenāha – “no",
  "tika-s0203t0:182_9": "phalapāṭikaṅkhī hutvā detī”ti.",
  "tika-s0203t0:183_0": "Kāmañcāyaṃ yathāvuttapuggalo asaddhammādīhi pāpadhammehi samannāgato, tehi pana sabbehipi",
  "tika-s0203t0:183_1": "micchādassanaṃ mahāsāvajjanti dassetuṃ, “tāya micchādiṭṭhiyā niraye upapajjatī”ti",
  "tika-s0203t0:183_2": "vuttaṃ. Vuttapaṭipakkhanayenāti kaṇhapakkhe vuttassa atthassa vipariyāyena sukkapakkhe",
  "tika-s0203t0:183_3": "attho veditabbo. “Sadevakaṃ loka”ntiādīsu devasaddo chakāmāvacaradevesu, evamidhāti",
  "tika-s0203t0:183_4": "āha “chakāmāvacaradevā”ti. Tattha brahmānaṃ visuṃ gahitattā kāmāvacaradevaggahaṇanti",
  "tika-s0203t0:183_5": "ce? Idha dānaphalassa adhippetattā kāmāvacaradevaggahaṇaṃ, tatthāpi chakāmāvacaraggahaṇaṃ",
  "tika-s0203t0:183_6": "daṭṭhabbaṃ devamahattatādivacanato. Tiṇṇaṃ kulānaṃ sampattīti khattiyamahattādīnaṃ",
  "tika-s0203t0:183_7": "tiṇṇaṃ kulānaṃ sampatti, na kevalaṃ kulasampadā eva adhippetā, atha kho tattha āyuvaṇṇayasabhogaissariyādisampadāpi",
  "tika-s0203t0:183_8": "adhippetāti daṭṭhabbaṃ uḷārassa dānamayapuññassa vasena tesampi samijjhanato. Suddhavaṭṭavaseneva",
  "tika-s0203t0:183_9": "kathitaṃ sukkapakkhepi sabbaso vivaṭṭassa anāmaṭṭhattā. Saddhādayo hi lokiyakusalasambhārā",
  "tika-s0203t0:183_10": "evettha adhippetāti. Sesaṃ suviññeyyameva.",
  "tika-s0203t0:184": "Cūḷapuṇṇamasuttavaṇṇanāya līnatthappakāsanā samattā.",
  "tika-s0203t0:185": "Niṭṭhitā ca devadahavaggavaṇṇanā.",
  "tika-s0203t0:186": "1. Anupadasuttavaṇṇanā",
  "tika-s0203t0:187_0": "93. Iddhimāti guṇo pākaṭo paratoghosena vinā pāsādakampanadevacārikādīhi sayameva",
  "tika-s0203t0:187_1": "pakāsabhāvato; dhutavādādiguṇānampi tathābhāve eteneva nayena tesaṃ guṇānaṃ pākaṭayogato",
  "tika-s0203t0:187_2": "ca paresaṃ nicchitabhāvato ca. Paññavato guṇāti paññāpabhedapabhāvite guṇavisese",
  "tika-s0203t0:187_3": "sandhāya vadati. Te hi yebhuyyena paresaṃ avisayā. Tenāha – “na sakkā akathitā jānitu”nti.",
  "tika-s0203t0:187_4": "Visabhāgā sabhāgā nāma ayonisomanasikārabahulesu puthujjanesu, te pana appahīnarāgadosatāya",
  "tika-s0203t0:187_5": "parassa vijjamānampi guṇaṃ makkhetvā avijjamānaṃ avaṇṇameva ghosentīti āha – “visabhāga…pe… kathentī”ti.",
  "tika-s0203t0:188_0": "Yā aṭṭhārasannaṃ dhātūnaṃ samudayato atthaṅgamato assādato ādīnavato yathābhūtaṃ",
  "tika-s0203t0:188_1": "pajānanā, ayaṃ dhātukusalatā. Āyatanakusalatāyapi eseva nayo. Avijjādīsu dvādasasu",
  "tika-s0203t0:188_2": "paṭiccasamuppādaṅgesu kosallaṃ paṭiccasamuppādakusalatā. Idaṃ imassa phalassa ṭhānaṃ",
  "tika-s0203t0:188_3": "kāraṇaṃ, idaṃ aṭṭhānaṃ akāraṇanti evaṃ ṭhānañca ṭhānato, aṭṭhānañca aṭṭhānato yathābhūtaṃ",
  "tika-s0203t0:188_4": "pajānanā, ayaṃ ṭhānāṭṭhānakusalatā. Yo pana imesu dhātuādīsu pariññābhisamayādivasena",
  "tika-s0203t0:188_5": "nissaṅgagatiyā paṇḍāti laddhanāmena ñāṇena ito gato pavatto, ayaṃ paṇḍito nāmāti",
  "tika-s0203t0:188_6": "āha – “imehi catūhi kāraṇehi paṇḍito”ti. Mahantānaṃ atthānaṃ pariggaṇhanato mahatī",
  "tika-s0203t0:188_7": "paññā etassāti mahāpañño. Sesapadesupi eseva nayoti āha – “mahāpaññādīhi samannāgatoti attho”ti.",
  "tika-s0203t0:189_0": "Nānattanti yāhi mahāpaññādīhi samannāgatattā thero “mahāpañño”tiādinā kittīyati,",
  "tika-s0203t0:189_1": "tāsaṃ mahāpaññādīnaṃ idaṃ nānattaṃ ayaṃ vemattatā. Yassa kassaci visesato arūpadhammassa",
  "tika-s0203t0:189_2": "mahattaṃ nāma kiccasiddhiyā veditabbanti tadassa kiccasiddhiyā dassento, “mahante",
  "tika-s0203t0:189_3": "sīlakkhandhe pariggaṇhātīti mahāpaññā”tiādimāha. Tattha hetumahantatāya paccayamahantatāya",
  "tika-s0203t0:189_4": "nissayamahantatāya pabhedamahantatāya kiccamahantatāya phalamahantatāya ānisaṃsamahantatāya",
  "tika-s0203t0:189_5": "ca sīlakkhandhassa mahantabhāvo veditabbo. Tattha hetū alobhādayo, paccayā hirottappasaddhāsativīriyādayo.",
  "tika-s0203t0:189_6": "Nissayā sāvakabodhipaccekabodhisammāsambodhiniyatatā taṃsamaṅgino ca purisavisesā.",
  "tika-s0203t0:189_7": "Pabhedo cārittādivibhāgo. Kiccaṃ tadaṅgādivasena paṭipakkhassa vidhamanaṃ. Phalaṃ",
  "tika-s0203t0:189_8": "saggasampadā nibbānasampadā ca. Ānisaṃso piyamanāpatādi. Ayamettha saṅkhepo, vitthāro",
  "tika-s0203t0:189_9": "pana visuddhimagge ākaṅkheyyasuttādīsu ca āgatanayena veditabbo. Iminā nayena samādhikkhandhādīnampi",
  "tika-s0203t0:189_10": "mahantatā yathārahaṃ niddhāretvā veditabbā, ṭhānāṭṭhānādīnaṃ pana mahantabhāvo mahāvisayatāya",
  "tika-s0203t0:189_11": "veditabbo. Tattha ṭhānāṭṭhānānaṃ mahāvisayatā bahudhātukasutte sayameva āgamissati.",
  "tika-s0203t0:189_12": "Vihārasamāpattīnaṃ samādhikkhandhe niddhāritanayena veditabbā, ariyasaccānaṃ sakalasāsanasaṅgahaṇato",
  "tika-s0203t0:189_13": "saccavibhaṅge taṃsaṃvaṇṇanāsu āgatanayena. Satipaṭṭhānādīnaṃ vibhaṅgādīsu taṃsaṃvaṇṇanādīsu",
  "tika-s0203t0:189_14": "ca āgatanayena. Sāmaññaphalānaṃ mahato hitassa mahato sukhassa mahato atthassa mahato",
  "tika-s0203t0:189_15": "yogakkhemassa nipphattibhāvato santapaṇītanipuṇaatakkāvacarapaṇḍitavedanīyabhāvato",
  "tika-s0203t0:189_16": "ca. Abhiññānaṃ mahāsambhārato mahāvisayato mahākiccato mahānubhāvato mahānipphattito",
  "tika-s0203t0:189_17": "ca. Nibbānassa madanimmadanādimahatthasiddhito mahantatā veditabbā.",
  "tika-s0203t0:190_0": "Puthupaññāti etthāpi vuttanayānusārena attho veditabbo. Ayaṃ pana viseso – nānākhandhesu",
  "tika-s0203t0:190_1": "ñāṇaṃ pavattatīti, “ayaṃ rūpakkhandho nāma…pe… ayaṃ viññāṇakkhandho nāmā”ti, evaṃ",
  "tika-s0203t0:190_2": "pañcannaṃ khandhānaṃ nānākaraṇaṃ paṭicca ñāṇaṃ pavattati. Tesupi “ekavidhena rūpakkhandho,",
  "tika-s0203t0:190_3": "ekādasavidhena rūpakkhandho, ekavidhena vedanākkhandho, bahuvidhena vedanākkhandho,",
  "tika-s0203t0:190_4": "ekavidhena saññākkhandho…pe… ekavidhena viññāṇakkhandho, bahuvidhena viññāṇakkhandho”ti",
  "tika-s0203t0:190_5": "evaṃ ekekassa khandhassa ekavidhādivasena atītādibhedavasenapi nānākaraṇaṃ paṭicca",
  "tika-s0203t0:190_6": "ñāṇaṃ pavattati. Tathā “idaṃ cakkhāyatanaṃ nāma…pe… idaṃ dhammāyatanaṃ nāma. Tattha",
  "tika-s0203t0:190_7": "dasāyatanā kāmāvacarā, dve catubhūmakā”ti evaṃ āyatananānattaṃ paṭicca ñāṇaṃ pavattati.",
  "tika-s0203t0:191_0": "Nānādhātūsūti “ayaṃ cakkhudhātu nāma…pe… ayaṃ manoviññāṇadhātu nāma. Tattha soḷasa",
  "tika-s0203t0:191_1": "dhātuyo kāmāvacarā, dve catubhūmakā”ti evaṃ nānādhātūsu paṭicca ñāṇaṃ pavattati.",
  "tika-s0203t0:191_2": "Tayidaṃ upādiṇṇakadhātuvasena vuttanti veditabbaṃ. Paccekabuddhānañhi dvinnañca aggasāvakānaṃ",
  "tika-s0203t0:191_3": "upādiṇṇakadhātūsuyeva nānākaraṇaṃ paṭicca ñāṇaṃ pavattati. Tañca kho ekadesatova,",
  "tika-s0203t0:191_4": "no nippadesato, anupādiṇṇakadhātūnaṃ pana nānākaraṇaṃ na jānantiyeva. Sabbaññubuddhānaṃyeva",
  "tika-s0203t0:191_5": "pana, “imāya nāma dhātuyā ussannattā imassa rukkhassa khandho seto hoti, imassa kaṇho,",
  "tika-s0203t0:191_6": "imassa bahalattaco, imassa tanuttaco, imassa pattaṃ vaṇṇasaṇṭhānādivasena evarūpaṃ,",
  "tika-s0203t0:191_7": "imassa pupphaṃ nīlaṃ pītaṃ lohitaṃ odātaṃ sugandhaṃ duggandhaṃ, phalaṃ khuddakaṃ",
  "tika-s0203t0:191_8": "mahantaṃ dīghaṃ vaṭṭaṃ susaṇṭhānaṃ maṭṭhaṃ pharusaṃ sugandhaṃ madhuraṃ tittakaṃ ambilaṃ",
  "tika-s0203t0:191_9": "kaṭukaṃ kasāvaṃ, kaṇṭako tikhiṇo atikhiṇo ujuko kuṭilo lohito odāto hotī”ti dhātunānattaṃ",
  "tika-s0203t0:191_10": "paṭicca ñāṇaṃ pavattati.",
  "tika-s0203t0:192_0": "Atthesūti rūpādīsu ārammaṇesu. Nānāpaṭiccasamuppādesūti ajjhattabahiddhābhedato santānabhedato",
  "tika-s0203t0:192_1": "ca nānappabhedesu paṭiccasamuppādaṅgesu. Avijjādiaṅgānañhi paccekaṃ paṭiccasamuppādasaññitāti.",
  "tika-s0203t0:192_2": "Tenāha – saṅkhārapiṭake “dvādasa paccayā dvādasa paṭiccasamuppādā”ti. Nānāsuññatamanupalabbhesūti",
  "tika-s0203t0:192_3": "nānāsabhāvesu niccasārādivirahato suññasabhāvesu, tato eva itthipurisaattaattaniyādivasena",
  "tika-s0203t0:192_4": "anupalabbhesu sabhāvesu. Ma-kāro hettha padasandhikaro. Nānāatthesūti atthapaṭisambhidāvisayesu",
  "tika-s0203t0:192_5": "paccayuppannādinānāatthesu. Dhammesūti dhammapaṭisambhidāvisayesu paccayādinānādhammesu.",
  "tika-s0203t0:192_6": "Niruttīsūti tesaṃyeva atthadhammānaṃ niddhāraṇavacanasaṅkhātāsu nānāniruttīsu. Paṭibhānesūti",
  "tika-s0203t0:192_7": "ettha atthapaṭisambhidādīsu visayabhūtesu, “imāni idamatthajotakānī”ti tathā tathā",
  "tika-s0203t0:192_8": "paṭibhānato paṭibhānānīti laddhanāmesu ñāṇesu. Puthu nānāsīlakkhandhesūtiādīsu sīlassa",
  "tika-s0203t0:192_9": "puthuttaṃ nānattañca vuttameva. Itaresaṃ pana vuttanayānusārena suviññeyyattā pākaṭameva.",
  "tika-s0203t0:192_10": "Yaṃ pana abhinnaṃ ekameva nibbānaṃ, tattha upacāravasena puthuttaṃ gahetabbanti āha",
  "tika-s0203t0:192_11": "– “puthu nānājanasādhāraṇe dhamme samatikkammā”ti. Tenassa madanimmadanādipariyāyena",
  "tika-s0203t0:192_12": "puthuttaṃ paridīpitaṃ hoti.",
  "tika-s0203t0:193_0": "Evaṃ visayavasena paññāya mahattaṃ puthuttañca dassetvā idāni sampayuttadhammavasena",
  "tika-s0203t0:193_1": "hāsabhāvaṃ, pavattiākāravasena javanabhāvaṃ, kiccavasena tikkhādibhāvañca dassetuṃ,",
  "tika-s0203t0:193_2": "“katamā hāsapaññā”tiādi vuttaṃ. Tattha hāsabahuloti pītibahulo. Sesapadāni tasseva",
  "tika-s0203t0:193_3": "vevacanāni. Sīlaṃ paripūretīti haṭṭhapahaṭṭho udaggudaggo hutvā pītisahagatāya paññāya.",
  "tika-s0203t0:193_4": "Pītisomanassasahagatā hi paññā abhirativasena ārammaṇe phullā vikasitā viya pavattati;",
  "tika-s0203t0:193_5": "na upekkhāsahagatāti pātimokkhasīlaṃ ṭhapetvā hāsanīyaṃ paraṃ tividhampi sīlaṃ paripūretīti",
  "tika-s0203t0:193_6": "attho. Visuṃ vuttattā puna sīlakkhandhamāha. Samādhikkhandhantiādīsupi eseva nayo.",
  "tika-s0203t0:194_0": "Rūpaṃ aniccato khippaṃ javatīti rūpakkhandhaṃ aniccanti sīghaṃ vegena pavattiyā paṭipakkhadūrībhāvena",
  "tika-s0203t0:194_1": "pubbābhisaṅkhārassa sātisayattā indena vissaṭṭhavajiraṃ viya lakkhaṇaṃ paṭivijjhantī",
  "tika-s0203t0:194_2": "adandhāyantī rūpakkhandhe aniccalakkhaṇaṃ vegasā paṭivijjhati, tasmā sā javanapaññā",
  "tika-s0203t0:194_3": "nāmāti attho. Sesapadesupi eseva nayo. Evaṃ lakkhaṇārammaṇikavipassanāvasena javanapaññaṃ",
  "tika-s0203t0:194_4": "dassetvā balavavipassanāvasena dassetuṃ, “rūpa”ntiādi vuttaṃ. Tattha khayaṭṭhenāti",
  "tika-s0203t0:194_5": "yattha yattha uppajjati, tattha tattheva bhijjanato khayasabhāvattā. Bhayaṭṭhenāti",
  "tika-s0203t0:194_6": "bhayānakabhāvato. Asārakaṭṭhenāti attasāravirahato niccasārādivirahato ca. Tulayitvāti",
  "tika-s0203t0:194_7": "tulābhūtāya vipassanāpaññāya tuletvā. Tīrayitvāti tāya eva tīraṇabhūtāya tīretvā.",
  "tika-s0203t0:194_8": "Vibhāvayitvāti yāthāvato pakāsetvā pañcakkhandhaṃ vibhūtaṃ katvā. Rūpanirodheti rūpakkhandhassa",
  "tika-s0203t0:194_9": "nirodhabhūte nibbāne ninnapoṇapabbhāravasena. Idāni sikhāppattavipassanāvasena javanapaññaṃ",
  "tika-s0203t0:194_10": "dassetuṃ, puna “rūpa”ntiādi vuttaṃ. Vuṭṭhānagāminivipassanāvasenāti keci.",
  "tika-s0203t0:195_0": "Ñāṇassa tikkhabhāvo nāma savisesaṃ paṭipakkhasamucchindanena veditabboti, “khippaṃ",
  "tika-s0203t0:195_1": "kilese chindatīti tikkhapaññā”ti vatvā te pana kilese vibhāgena dassento, “uppannaṃ",
  "tika-s0203t0:195_2": "kāmavitakka”ntiādimāha. Tikkhapañño hi khippābhiñño hoti, paṭipadā cassa na calatīti",
  "tika-s0203t0:195_3": "āha – “ekasmiṃ āsane cattāro ariyamaggā adhigatā hontī”tiādi.",
  "tika-s0203t0:196_0": "“Sabbe saṅkhārā aniccā dukkhā vipariṇāmadhammā saṅkhatā paṭiccasamuppannā khayadhammā",
  "tika-s0203t0:196_1": "vayadhammā nirodhadhammā”ti yāthāvato dassanena saccasampaṭivedho ijjhati, na aññathāti",
  "tika-s0203t0:196_2": "kāraṇamukhena nibbedhikapaññaṃ dassetuṃ, “sabbasaṅkhāresu ubbegabahulo hotī”tiādi",
  "tika-s0203t0:196_3": "vuttaṃ. Tattha ubbegabahuloti vuttanayena sabbasaṅkhāresu abhiṇhaṃ pavattasaṃvego.",
  "tika-s0203t0:196_4": "Uttāsabahuloti ñāṇutrāsavasena sabbasaṅkhāresu bahuso utrastamānaso. Tena ādīnavānupassanamāha.",
  "tika-s0203t0:196_5": "Ukkaṇṭhanabahuloti pana iminā nibbidānupassanaṃ āha – aratibahulotiādinā tassā eva",
  "tika-s0203t0:196_6": "aparāparuppattiṃ. Bahimukhoti sabbasaṅkhārato bahibhūtaṃ nibbānaṃ uddissa pavattañāṇamukho,",
  "tika-s0203t0:196_7": "tathā vā pavattitavimokkhamukho. Nibbijjhanaṃ nibbedho, so etissā atthi, nibbijjhatīti",
  "tika-s0203t0:196_8": "vā nibbedhā, sāva paññā nibbedhikā. Yaṃ panettha atthato avibhattaṃ, taṃ heṭṭhā vuttanayattā suviññeyyameva.",
  "tika-s0203t0:197_0": "Pajjati etena vipassanādikoti padaṃ, samāpatti, tasmā anupadanti anusamāpattiyoti",
  "tika-s0203t0:197_1": "attho. Padaṃ vā sammasanupagā dhammā vipassanāya pavattiṭṭhānabhāvato. Tenāha “samāpattivasena",
  "tika-s0203t0:197_2": "vā”ti. Jhānaṅgavasena vāti jhānaṅgavasenāti ca attho. Aṭṭhakathāyaṃ pana kamattho",
  "tika-s0203t0:197_3": "idha padasaddo, tasmā anupadaṃ anukkamenāti ayamettha atthoti āha “anupaṭipāṭiyā”ti.",
  "tika-s0203t0:197_4": "Dhammavipassananti taṃtaṃsamāpatticittuppādapariyāpannānaṃ dhammānaṃ vipassanaṃ.",
  "tika-s0203t0:197_5": "Vipassatīti samāpattiyo jhānamukhena te te dhamme yāthāvato pariggahetvā, “itipi",
  "tika-s0203t0:197_6": "dukkhā”tiādinā sammasati. Addhamāsena arahattaṃ patto ukkaṃsagatassa sāvakānaṃ sammasanacārassa",
  "tika-s0203t0:197_7": "nippadesena pavattiyamānattā, sāvakapāramīñāṇassa ca tathā paṭipādetabbattā. Evaṃ",
  "tika-s0203t0:197_8": "santepīti yadipi mahāmoggallānatthero na cirasseva arahattaṃ patto; dhammasenāpati",
  "tika-s0203t0:197_9": "pana tato cirena, evaṃ santepi yasmā moggallānattheropi mahāpaññova, tasmā sāriputtattherova",
  "tika-s0203t0:197_10": "mahāpaññataroti. Idāni tamatthaṃ pākaṭataraṃ kātuṃ, “mahāmoggallānatthero hī”tiādi",
  "tika-s0203t0:197_11": "vuttaṃ. Sammasanaṃ carati etthāti sammasanacāro, vipassanābhūmi, taṃ sammasanacāraṃ.",
  "tika-s0203t0:197_12": "Ekadesamevāti sakaattabhāve saṅkhāre anavasesato pariggahetuñca sammasituñca asakkontaṃ",
  "tika-s0203t0:197_13": "attano abhinīhārasamudāgatañāṇabalānurūpaṃ ekadesameva pariggahetvā sammasanto. Nanu",
  "tika-s0203t0:197_14": "ca “sabbaṃ, bhikkhave, anabhijānaṃ aparijānaṃ avirājayaṃ appajahaṃ abhabbo dukkhakkhayāyā”ti",
  "tika-s0203t0:197_15": "vacanato vaṭṭadukkhato muccitukāmena sabbaṃ pariññeyyaṃ parijānitabbameva? Saccametaṃ,",
  "tika-s0203t0:197_16": "tañca kho sammasanupagadhammavasena vuttaṃ. Tasmā sasantānagate sabbadhamme, parasantānagate",
  "tika-s0203t0:197_17": "ca tesaṃ santānavibhāgaṃ akatvā bahiddhābhāvasāmaññato sammasanaṃ, ayaṃ sāvakānaṃ",
  "tika-s0203t0:197_18": "sammasanacāro. Thero pana bahiddhādhammepi santānavibhāgena keci keci uddharitvā",
  "tika-s0203t0:197_19": "sammasi, tañca kho ñāṇena phuṭṭhamattaṃ katvā. Tena vuttaṃ – “yaṭṭhikoṭiyā uppīḷento",
  "tika-s0203t0:197_20": "viya ekadesameva sammasanto”ti. Tattha ñāṇena nāma yāvatā neyyaṃ pavattitabbaṃ, tathā",
  "tika-s0203t0:197_21": "apavattanato “yaṭṭhikoṭiyā uppīḷento viyā”tiādi vuttaṃ. Anupadadhammavipassanāya",
  "tika-s0203t0:197_22": "abhāvato “ekadesameva sammasanto”ti vuttaṃ.",
  "tika-s0203t0:198_0": "Buddhānaṃ sammasanacāro dasasahassilokadhātuyaṃ sattasantānagatā, anindriyabaddhā",
  "tika-s0203t0:198_1": "ca saṅkhārāti vadanti, koṭisatasahassacakkavāḷesūti apare. Tathā hi addhattayavasena",
  "tika-s0203t0:198_2": "paṭiccasamuppādanayaṃ osaritvā chattiṃsakoṭisatasahassamukhena buddhānaṃ mahāvajirañāṇaṃ",
  "tika-s0203t0:198_3": "pavattaṃ. Paccekabuddhānaṃ sasantānagatehi saddhiṃ majjhimadesavāsisattasantānagatā",
  "tika-s0203t0:198_4": "anindriyabaddhā ca sammasanacāroti vadanti, jambudīpavāsisattasantānagatāti keci.",
  "tika-s0203t0:198_5": "Dhammasenāpatinopi yathāvuttasāvakānaṃ vipassanābhūmiyeva sammasanacāro. Tattha pana",
  "tika-s0203t0:198_6": "thero sātisayaṃ niravasesaṃ anupadadhammaṃ vipassi. Tena vuttaṃ – “sāvakānaṃ sammasanacāraṃ",
  "tika-s0203t0:198_7": "nippadesaṃ sammasī”ti.",
  "tika-s0203t0:199_0": "Tattha “sāvakānaṃ vipassanābhūmī”ti ettha sukkhavipassakā lokiyābhiññappattā pakatisāvakā",
  "tika-s0203t0:199_1": "aggasāvakā paccekabuddhā sammāsambuddhāti chasu janesu sukkhavipassakānaṃ jhānābhiññāhi",
  "tika-s0203t0:199_2": "anadhigatapaññānepuññattā andhānaṃ viya icchitapadesokkamanaṃ vipassanākāle icchikicchitadhammavipassanā",
  "tika-s0203t0:199_3": "natthi. Te yathāpariggahitadhammamatteyeva ṭhatvā vipassanaṃ vaḍḍhenti. Lokiyābhiññappattā",
  "tika-s0203t0:199_4": "pana pakatisāvakā yena mukhena vipassanaṃ ārabhanti; tato aññena vipassanaṃ vitthārikaṃ",
  "tika-s0203t0:199_5": "kātuṃ sakkonti vipulañāṇattā. Mahāsāvakā abhinīhārasampannattā tato sātisayaṃ vipassanaṃ",
  "tika-s0203t0:199_6": "vitthārikaṃ kātuṃ sakkonti. Aggasāvakesu dutiyo abhinīhārasampattiyā samādhānassa",
  "tika-s0203t0:199_7": "sātisayattā vipassanaṃ tatopi vitthārikaṃ karoti. Paṭhamo pana tato mahāpaññatāya",
  "tika-s0203t0:199_8": "sāvakehi asādhāraṇaṃ vitthārikaṃ karoti. Paccekabuddho tehipi mahābhinīhāratāya attano",
  "tika-s0203t0:199_9": "abhinīhārānurūpaṃ tatopi vitthārikavipassanaṃ karonti. Buddhānaṃ, sammadeva, paripūritapaññāpāramipabhāvita-sabbaññutaññāṇādhigamanassa",
  "tika-s0203t0:199_10": "anurūpāyāti. Yathā nāma katavālavedhaparicayena sarabhaṅgasadisena dhanuggahena khitto",
  "tika-s0203t0:199_11": "saro antarā rukkhalatādīsu asajjamāno lakkhaṇeyeva patati; na sajjati na virajjhati,",
  "tika-s0203t0:199_12": "evaṃ antarā asajjamānā avirajjhamānā vipassanā sammasanīyadhammesu yāthāvato nānānayehi",
  "tika-s0203t0:199_13": "pavattati. Yaṃ mahāñāṇanti vuccati, tassa pavattiākārabhedo gaṇato vuttoyeva.",
  "tika-s0203t0:200_0": "Etesu ca sukkhavipassakānaṃ vipassanācāro khajjotapabhāsadiso, abhiññappattapakatisāvakānaṃ",
  "tika-s0203t0:200_1": "dīpapabhāsadiso, mahāsāvakānaṃ okkāpabhāsadiso, aggasāvakānaṃ osadhitārakāpabhāsadiso,",
  "tika-s0203t0:200_2": "paccekabuddhānaṃ candapabhāsadiso, sammāsambuddhānaṃ rasmisahassapaṭimaṇḍitasaradasūriyamaṇḍalasadiso",
  "tika-s0203t0:200_3": "upaṭṭhāsi. Tathā sukkhavipassakānaṃ vipassanācāro andhānaṃ yaṭṭhikoṭiyā gamanasadiso,",
  "tika-s0203t0:200_4": "lokiyābhiññappattapakatisāvakānaṃ daṇḍakasetugamanasadiso, mahāsāvakānaṃ jaṅghasetugamanasadiso,",
  "tika-s0203t0:200_5": "aggasāvakānaṃ sakaṭasetugamanasadiso, paccekabuddhānaṃ mahājaṅghamaggagamanasadiso,",
  "tika-s0203t0:200_6": "sammāsambuddhānaṃ mahāsakamaggagamanasadisoti veditabbo.",
  "tika-s0203t0:201_0": "Arahattañca kira patvāti ettha kira-saddo anussavaladdhoyamatthoti dīpetuṃ vutto.",
  "tika-s0203t0:201_1": "Patvā aññāsi attano vipassanācārassa mahāvisayattā tikkhavisadasūrabhāvassa ca sallakkhaṇena.",
  "tika-s0203t0:201_2": "Kathaṃ panāyaṃ mahāthero dandhaṃ arahattaṃ pāpuṇanto sīghaṃ arahattaṃ pattato paññāya",
  "tika-s0203t0:201_3": "attānaṃ sātisayaṃ katvā aññāsīti āha – “yathā hī”tiādi. Mahājaṭanti mahājālasākhaṃ",
  "tika-s0203t0:201_4": "ativiya sibbitajālaṃ. Yaṭṭhiṃ pana sāraṃ vā ujuṃ vā na labhati veṇuggahaṇe anuccinitvā",
  "tika-s0203t0:201_5": "veṇussa gahitattā. Evaṃsampadanti yathā tesu purisesu eko veḷuggahaṇe anuccinitvā",
  "tika-s0203t0:201_6": "veḷuyaṭṭhiṃ gaṇhāti, eko uccinitvā, evaṃ nipphattikaṃ. Padhānanti bhāvanānuyuñjanaṃ.",
  "tika-s0203t0:202_0": "Sattasaṭṭhi ñāṇānīti paṭisambhidāmagge āgatesu tesattatiyā ñāṇesu ṭhapetvā cha asādhāraṇañāṇāni",
  "tika-s0203t0:202_1": "sutamayañāṇādīni paṭibhānapaṭisambhidāñāṇapariyosānāni sattasaṭṭhi ñāṇāni. Tāni hi",
  "tika-s0203t0:202_2": "sāvakehi pavicitabbāni, na itarāni. Soḷasavidhaṃ paññanti mahāpaññādikā, navānupubbavihārasamāpattipaññāti",
  "tika-s0203t0:202_3": "idaṃ soḷasavidhaṃ paññaṃ.",
  "tika-s0203t0:203": "Tatrāti tassa. Idaṃ hotīti idaṃ dāni vuccamānaṃ anupubbasammasanaṃ hoti. Vipassanākoṭṭhāsanti vitakkādisammasitabbadhammavibhāgena vibhattavipassanābhāgaṃ.",
  "tika-s0203t0:204_0": "94. Paṭhame jhāneti upasilese bhummaṃ, tasmā ye paṭhame jhāne dhammāti ye paṭhamajjhānasaṃsaṭṭhā",
  "tika-s0203t0:204_1": "dhammāti attho. Antosamāpattiyanti ca samāpattisahagate cittuppāde samāpattisamaññaṃ",
  "tika-s0203t0:204_2": "āropetvā vuttaṃ. Vavatthitāti katavavatthanā nicchitā. Paricchinnāti ñāṇena paricchinnā",
  "tika-s0203t0:204_3": "salakkhaṇato paricchijja ñātā. Olokentoti ñāṇacakkhunā paccakkhato passanto. Abhiniropanaṃ",
  "tika-s0203t0:204_4": "ārammaṇe cittassa āropanaṃ. Anumajjanaṃ ārammaṇe cittassa anuvicāraṇaṃ. Pharaṇaṃ",
  "tika-s0203t0:204_5": "paṇītarūpehi kāyassa byāpanaṃ, vipphārikabhāvo vā. Sātanti sātamadhuratā. Adhikkhepo",
  "tika-s0203t0:204_6": "vikkhepassa paṭipakkhabhūtaṃ samādhānaṃ. Phusanaṃ indriyavisayaviññāṇassa tato uppajjitvā",
  "tika-s0203t0:204_7": "ārammaṇe phusanākārena viya pavatti. Vedayitaṃ ārammaṇānubhavanaṃ. Sañjānanaṃ nīlādivasena",
  "tika-s0203t0:204_8": "ārammaṇassa sallakkhaṇaṃ. Cetayitaṃ cetaso byāpāro. Vijānanaṃ ārammaṇūpaladdhi. Kattukamyatā",
  "tika-s0203t0:204_9": "cittassa ārammaṇena atthikatā. Tasmiṃ ārammaṇe adhimuccanaṃ, sanniṭṭhānaṃ vā adhimokkho.",
  "tika-s0203t0:204_10": "Kosajjapakkhe patituṃ adatvā cittassa paggaṇhanaṃ paggāho, adhiggahoti attho. Ārammaṇaṃ",
  "tika-s0203t0:204_11": "upagantvā ṭhānaṃ, anissajjanaṃ vā upaṭṭhānaṃ. Samappavattesu assesu sārathi viya",
  "tika-s0203t0:204_12": "sakiccapasutesu sampayuttesu ajjhupekkhanaṃ majjhattatā. Sampayuttadhammānaṃ ārammaṇe",
  "tika-s0203t0:204_13": "anunayanaṃ saṃcaraṇaṃ anunayo. Sabhāvatoti yathābhūtasabhāvato. Soḷasannaṃ eva cettha",
  "tika-s0203t0:204_14": "dhammānaṃ gahaṇaṃ tesaṃyeva therena vavatthāpitabhāvato, te evassa tadā upaṭṭhahiṃsu,",
  "tika-s0203t0:204_15": "na itareti vadanti. Vīriyasatiggahaṇena cettha indriyabhāvasāmaññato saddhāpaññā;",
  "tika-s0203t0:204_16": "satiggahaṇeneva ekantānavajjabhāvasāmaññato passaddhiādayo cha yugaḷā; alobhādosā",
  "tika-s0203t0:204_17": "ca saṅgahitā jhānacittuppādapariyāpannattā tesaṃ dhammānaṃ. Therena ca dhammā vavatthānasāmaññato",
  "tika-s0203t0:204_18": "āraddhā. Te na upaṭṭhahiṃsūti na sakkā vattunti apare.",
  "tika-s0203t0:205_0": "Viditā uppajjantīti uppādepi nesaṃ vedanānaṃ pajānanaṃ hotiyevāti attho. Sesapadadvayepi",
  "tika-s0203t0:205_1": "eseva nayo. Taṃ jānātīti taṃñāṇo, tassa bhāvo taṃñāṇatā, ñāṇassa attasaṃvedananti",
  "tika-s0203t0:205_2": "attho. Taṃsamānayogakkhamāhi sampayuttadhammā. Ñāṇabahutāti ñāṇassa bahubhāvo, ekacittuppāde",
  "tika-s0203t0:205_3": "anekañāṇatāti attho. Idāni tamevatthaṃ vivarituṃ, “yathā hī”tiādi vuttaṃ. Na sakkā",
  "tika-s0203t0:205_4": "jānituṃ ārammaṇakaraṇassa abhāvato. Asammohāvabodho ca īdisassa ñāṇassa natthi. Ekekameva",
  "tika-s0203t0:205_5": "ñāṇaṃ uppajjati tasmiṃ khaṇe ekasseva āvajjanassa uppajjanato, na ca āvajjanena vinā",
  "tika-s0203t0:205_6": "cittuppatti atthi. Vuttañhetaṃ –",
  "tika-s0203t0:206": "“Cullāsītisahassāni, kappā tiṭṭhanti ye marū;",
  "tika-s0203t0:207": "Na tveva tepi jīvanti, dvīhi cittehi saṃyutā”ti. ca,",
  "tika-s0203t0:208": "“Natthi citte yugā gahī”ti ca –",
  "tika-s0203t0:209_0": "Vatthārammaṇānaṃ pariggahitatāyāti yasmiñca ārammaṇe ye jhānadhammā pavattanti, tesaṃ",
  "tika-s0203t0:209_1": "vatthārammaṇānaṃ pageva ñāṇena paricchijja gahitattā. Yathā nāma migasūkarādīnaṃ",
  "tika-s0203t0:209_2": "āsayepariggahite tatra ṭhitā migā vā sūkarā vā tato uṭṭhānatopi āgamanatopi nesādassa",
  "tika-s0203t0:209_3": "sukhaggahaṇā honti, evaṃsampadamidaṃ. Tenāha “therena hī”tiādi. Tenāti vatthārammaṇānaṃ",
  "tika-s0203t0:209_4": "pariggahitabhāvena. Assāti therassa. Tesaṃ dhammānanti jhānacittuppādapariyāpannānaṃ",
  "tika-s0203t0:209_5": "dhammānaṃ. Uppādaṃ āvajjantassātiādinā uppādādīsu yaṃ yadeva ārabbha ñāṇaṃ uppajjati;",
  "tika-s0203t0:209_6": "tasmiṃ tasmiṃ khaṇe tassa tasseva cassa pākaṭabhāvo dīpito. Na hi āvajjanena vinā",
  "tika-s0203t0:209_7": "ñāṇaṃ uppajjati. Ahutvā sambhontīti pubbe avijjamānā hutvā sambhavanti, anuppannā",
  "tika-s0203t0:209_8": "uppajjantīti attho. Udayaṃ passati tesaṃ dhammānaṃ, “ahutvā sambhontī”ti uppādakkhaṇasamaṅgibhāvadassanato.",
  "tika-s0203t0:209_9": "Pubbe abhāvabodhako hi attalābho dhammānaṃ udayo. Hutvāti uppajjitvā. Paṭiventīti",
  "tika-s0203t0:209_10": "paṭi khaṇe khaṇe vinassanti. Vayaṃ passati, “hutvā paṭiventī”ti tesaṃ dhammānaṃ bhaṅgakkhaṇasamaṅgibhāvadassanato.",
  "tika-s0203t0:209_11": "Viddhaṃsabhāvabodhako hi dhammānaṃ vijjamānato vayo.",
  "tika-s0203t0:210_0": "Tesu dhammesu natthi etassa upayo rāgavasena upagamananti anupayo, ananurodho. Hutvā",
  "tika-s0203t0:210_1": "viharatīti yojanā. Tathā natthi etassa apāyo paṭighavasena apagamananti anapāyo,",
  "tika-s0203t0:210_2": "avirodho. “Etaṃ mama, eso me atthā”ti tassa taṇhādiṭṭhiabhinivesābhāvato taṇhādiṭṭhinissayehi",
  "tika-s0203t0:210_3": "anissito. Appaṭibaddhoti anupayānissitabhāvato vipassanāya paribandhavasena chandarāgena",
  "tika-s0203t0:210_4": "na paṭibaddho na vibandhito. Vippamuttoti tato eva vikkhambhanavimuttivasena kāmarāgato",
  "tika-s0203t0:210_5": "vimutto. Visaṃyutto vikkhambhanavaseneva paṭipakkhadhammehi visaṃyutto.",
  "tika-s0203t0:211_0": "Kilesamariyādā tena katā bhaveyyāti antosamāpattiyaṃ pavatte soḷasa dhamme ārabbha",
  "tika-s0203t0:211_1": "pavattamānaṃ vipassanāvīthiṃ bhinditvā sace rāgādayo uppajjeyyuṃ; tassa vipassanāvīthiyā",
  "tika-s0203t0:211_2": "kilesamariyādā tena cittena, cittasamaṅginā vā katā bhaveyya. Tesūti tesu dhammesu.",
  "tika-s0203t0:211_3": "Assāti therassa. Ekopīti rāgādīsu ekopīti ca vadanti. Vuttākārena ekaccānaṃ anāpāthagamane",
  "tika-s0203t0:211_4": "sati vipassanā na tesu dhammesu nirantarappavattāti ārammaṇamariyādā bhaveyya. Vikkhambhitapaccanīkattāti",
  "tika-s0203t0:211_5": "vipassanāya paṭipakkhadhammānaṃ pageva vikkhambhitattā idānipi vikkhambhetabbā kilesā natthīti vuttaṃ.",
  "tika-s0203t0:212": "Itoti paṭhamajjhānato. Anantaroti uparimo jhānādiviseso. Tassa pajānanassāti, “atthi uttari nissaraṇa”nti evaṃ pavattajānanassa. Bahulīkaraṇenāti punappunaṃ uppādanena.",
  "tika-s0203t0:213": "Sampasādanaṭṭhenāti kilesakālusiyāpagamanena, tassa vicārakkhobhavigamena vā cetaso sammadeva pāsādikabhāvena.",
  "tika-s0203t0:214_0": "Vīriyaṃ sati upekkhāti āgataṭṭhāne pārisuddhiupekkhā, adukkhamasukhāvedanāti ettha",
  "tika-s0203t0:214_1": "jhānupekkhāti, “sukhaṭṭhāne vedanupekkhāvā”ti vuttaṃ. Sukhaṭṭhāneti ca paṭhamajjhānādīsu",
  "tika-s0203t0:214_2": "sukhassa vuttaṭṭhāne. Passaddhattāti samadhuracetayitabhāvena ārammaṇe visaṭavitthatabhāvato",
  "tika-s0203t0:214_3": "yo so cetaso ābhogo vutto. Sāmaññaphalādīsu satiyā pārisuddhi, sā thana atthato sativinimuttā",
  "tika-s0203t0:214_4": "natthīti āha “parisuddhāsatiyevā”ti. Pārisuddhiupekkhā, na jhānupekkhādayo.",
  "tika-s0203t0:215_0": "95. Īdisesu ṭhānesu satiyā na kadācipi ñāṇaviraho atthīti āha – “ñāṇena sampajāno",
  "tika-s0203t0:215_1": "hutvā”ti. Tathā hi tatiyajjhāne, “satimā sukhavihārī”ti ettha sampajānoti ayamattho",
  "tika-s0203t0:215_2": "vutto eva hoti. Na sāvakānaṃ anupadadhammavipassanā hoti saṅkhārāvasesasukhumappavattiyā",
  "tika-s0203t0:215_3": "duviññeyyattā vinibbhujitvā gahetuṃ asakkuṇeyyabhāvato. Tenāha – “kalāpavipassanaṃ",
  "tika-s0203t0:215_4": "dassento evamāhā”ti.",
  "tika-s0203t0:216": "96. Paññāya cassadisvā āsavā parikkhīṇā hontīti dassanasamakālaṃ khīyamānā āsavā, “disvā parikkhīṇā hontī”ti vuttā. Samānakālepi hi ediso saddappayogo dissati –",
  "tika-s0203t0:217": "“Cakkhuñca paṭicca rūpe ca uppajjati cakkhuviññāṇa”nti.",
  "tika-s0203t0:218": "“Nihantvā timiraṃ sabbaṃ, uggatejo samuggato;",
  "tika-s0203t0:219": "Verocano rasmimālī, lokacakkhupabhaṅkaro”ti. ca –",
  "tika-s0203t0:220_0": "Evamādīsu. Hetuattho vā ayaṃ disvāsaddo asamānakattuko yathā – “ghataṃ pivitvā balaṃ",
  "tika-s0203t0:220_1": "hoti, sīhaṃ disvā bhayaṃ hotī”ti. Dassanahetuko hi āsavānaṃ parikkhayo pariññāsacchikiriyābhāvanābhisamaye",
  "tika-s0203t0:220_2": "sati pahānābhisamayassa labbhanato. Yuganaddhaṃ āharitvāti paṭhamajjhānaṃ samāpajjitvā",
  "tika-s0203t0:220_3": "vuṭṭhāya tattha jhānadhamme sammasanto samathavipassanaṃ yuganaddhaṃ bhāveti. Evaṃ",
  "tika-s0203t0:220_4": "yāva nevasaññānāsaññāyatanaṃ samāpajjitvā vuṭṭhāya tattha sammasanto samathavipassanaṃ",
  "tika-s0203t0:220_5": "yuganaddhaṃ katvā yathā thero arahattaṃ pāpuṇi. Taṃ sandhāya vuttaṃ – “arahattaṃ",
  "tika-s0203t0:220_6": "pattavāro idha gahito”ti. Idhāti imasmiṃ sutte. Dīghanakhasuttadesanāya hi thero",
  "tika-s0203t0:220_7": "arahattaṃ patto. Tadā ca anāgāmī hutvā nirodhaṃ samāpajjatīti vacanaavasaro natthi,",
  "tika-s0203t0:220_8": "tasmā vuttaṃ – “arahattaṃ pattavāro idha gahito”ti. Yadi evaṃ – “sabbaso nevasaññānāsaññāyatanaṃ",
  "tika-s0203t0:220_9": "samatikkamma saññāvedayitanirodhaṃ upasampajja viharatī”ti idaṃ kasmā vuttanti? There",
  "tika-s0203t0:220_10": "vijjamāne paṇḍitaguṇe anavasesato dassetvā arahattanikūṭena desanaṃ niṭṭhāpetuṃ.",
  "tika-s0203t0:220_11": "Nirodhasamāpajjanaṃ pana therassa āciṇṇasamāciṇṇaṃ. Tenāha “nirodhaṃ pana…pe… vadantī”ti.",
  "tika-s0203t0:220_12": "Tena phalasamāpattimpi antarā samāpajjatiyevāti dasseti.",
  "tika-s0203t0:221_0": "Vomissaṃ vivarituṃ “tatthassā”tiādi vuttaṃ. Tattha “nirodhaṃ samāpajjissāmī”ti ābhogena",
  "tika-s0203t0:221_1": "samathavipassanaṃ yuganaddhaṃ āharitvā ṭhitassa nirodhasamāpatti sīsaṃ nāma hoti,",
  "tika-s0203t0:221_2": "tassa ābhogavasena nirodhassa vāro āgacchati. Phalasamāpatti gūḷho hoti, “phalasamāpattiṃ",
  "tika-s0203t0:221_3": "samāpajjissāmī”ti ābhogassa abhāvato. Phalasamāpatti sīsaṃ hotīti etthāpi vuttanayena",
  "tika-s0203t0:221_4": "attho veditabbo. Etena ābhogapaṭibaddhametesaṃ āgamananti dīpitanti veditabbaṃ. Jambudīpavāsino",
  "tika-s0203t0:221_5": "therā panātiādi aṭṭhakathāruḷhameva taṃ vacanaṃ. Antosamāpattiyanti nirodhaṃ samāpannakāle.",
  "tika-s0203t0:221_6": "Tisamuṭṭhānikarūpadhammeti utukammāhāravasena tisamuṭṭhānikarūpadhamme.",
  "tika-s0203t0:222_0": "97. Ciṇṇavasitanti paṭipakkhadūribhāvena subhāvitavasībhāvaṃ. Nipphattiṃ pattoti",
  "tika-s0203t0:222_1": "ukkaṃsaparinipphattiṃ patto. Ure vāyāmajanitāya oraso. Pabhāvitanti uppāditaṃ. Dhammenāti",
  "tika-s0203t0:222_2": "ariyamaggadhammena. Tassa hi adhigamena ariyāya jātiyā jāto nibbattoti katvā, “dhammajo",
  "tika-s0203t0:222_3": "dhammanimmito”ti vuccati. Dhammadāyassāti navavidhassa lokuttaradhammadāyassa. Ādiyanatoti",
  "tika-s0203t0:222_4": "gaṇhanato, sasantāne uppādanatoti attho. Sesaṃ suviññeyyameva.",
  "tika-s0203t0:223": "Anupadasuttavaṇṇanāya līnatthappakāsanā samattā.",
  "tika-s0203t0:224": "2. Chabbisodhanasuttavaṇṇanā",
  "tika-s0203t0:225_0": "98. Khīṇā jātīti attano jātikkhayaṃ paṭijānantena arahattaṃ byākataṃ hoti arahato",
  "tika-s0203t0:225_1": "tadabhāvato. Tathā vusitaṃ brahmacariyanti maggabrahmacariyavāso me pariyositoti",
  "tika-s0203t0:225_2": "paṭijānantenapi. Kataṃ karaṇīyanti catūhi maggehi catūsu saccesu pariññādivasena",
  "tika-s0203t0:225_3": "soḷasavidhassapi kiccassa attanā niṭṭhāpitabhāvaṃ paṭijānantenapi. Nāparaṃ itthattāyāti",
  "tika-s0203t0:225_4": "āyatiṃ punabbhavābhāvaṃ, āyatiṃ vā pariññādikaraṇīyābhāvaṃ paṭijānantenapīti āha",
  "tika-s0203t0:225_5": "– “ekenapi padena aññā byākatāva hotī”ti. Dvikkhattuṃ baddhaṃ pana subaddhaṃ viyāti",
  "tika-s0203t0:225_6": "vuttaṃ. Idha pana aññābyākaraṇaṃ catūhi padehi āgataṃ, tasmā vattabbameva cettha",
  "tika-s0203t0:225_7": "natthīti adhippāyo. Cetanāya diṭṭhavāditā nāma ariyavohāro. Sabhāvoti pakatiattho",
  "tika-s0203t0:225_8": "hi ayaṃ dhammasaddo, “jātidhammā jarādhammā”tiādīsu viya tasmā, anudhammoti ariyabhāvaṃ",
  "tika-s0203t0:225_9": "anugatā pakatīti attho. Paramappicchatāya ariyā attano guṇe anāvikarontāpi sāsanassa",
  "tika-s0203t0:225_10": "niyyānikabhāvapavedanatthañceva sabrahmacārīnaṃ sammāpaṭipattiyaṃ ussāhajananatthañca",
  "tika-s0203t0:225_11": "tādisānaṃ parinibbānasamayeyeva āvikarontīti adhippāyenāha – “parinibbutassa…pe… kātabbo”ti.",
  "tika-s0203t0:226_0": "99. Dubbalanti pheggu viya subhejjanīyaṃ balavirahitaṃ, asāranti attho. Virāgutanti",
  "tika-s0203t0:226_1": "palujjanasabhāvaṃ. Vigacchanasabhāvanti vināsagamanasabhāvaṃ. Aniccadukkhavipariṇāmattā",
  "tika-s0203t0:226_2": "assāsalesassapi abhāvato assāsavirahitaṃ. Ārammaṇakaraṇavasena samannāgamanavasena",
  "tika-s0203t0:226_3": "ca yathārahaṃ upenti upagacchantīti upayā, “etaṃ mama, eso me attā”ti upādiyanti",
  "tika-s0203t0:226_4": "daḷhaggāhaṃ gaṇhantīti upādānā. Adhitiṭṭhati cetaso abhinandanabhūtāti cetaso adhiṭṭhānaṃ.",
  "tika-s0203t0:226_5": "Tāhīti taṇhādiṭṭhīhi. Tanti cittaṃ. Abhinivisatīti abhirativasena nivisati, ayañhettha",
  "tika-s0203t0:226_6": "attho – sakkāyadhammesu cittaṃ abhinivisati “etaṃ mamaṃ, eso me attā”ti ajjhosāya",
  "tika-s0203t0:226_7": "tiṭṭhati etāhi abhinivesāhi, tathā sakkāyadhammesu cittaṃ anuseti etāhīti anusayā,",
  "tika-s0203t0:226_8": "taṇhādiṭṭhiyo. Yadaggena hi tebhūmakadhammesu rāgādayo anusenti, tadaggena taṃsahagatadhammā",
  "tika-s0203t0:226_9": "tattha anusentīti pariyāyena, “taṃ anusetī”ti vuttaṃ. Khayā virāgāti hetumhi nissakkavacananti",
  "tika-s0203t0:226_10": "“khayena virāgenā”ti hetumhi karaṇavasena attho vutto. Virāgenāti ca itisaddo ādi",
  "tika-s0203t0:226_11": "attho. Tena “nirodhenā”ti evamādikaṃ gahitaṃ hoti. Aññamaññavevacanāneva upayādīnaṃ",
  "tika-s0203t0:226_12": "samucchedasseva bodhanato.",
  "tika-s0203t0:227_0": "100. Patiṭṭhāti ettha sesabhūtattayaṃ upādārūpañcāti patiṭṭhānā, nijjīvaṭṭhena dhātucāti",
  "tika-s0203t0:227_1": "patiṭṭhānadhātu. Nhānīyacuṇṇaṃ bāhiraudakaṃ viya sesabhūtattayaṃ ābandhatīti ābandhanaṃ.",
  "tika-s0203t0:227_2": "Pacanīyabhattaṃ bāhiratejo viya sesabhūtattayaṃ paripācetīti paripācanaṃ. Bāhiravāto",
  "tika-s0203t0:227_3": "viya sesabhūtattayaṃ vitthambhetīti vitthambhanaṃ. Dhātusaddattho vuttoyeva. Asamphuṭṭhadhātūti",
  "tika-s0203t0:227_4": "asamphusitabhāvo tesaṃ viparimaṭṭhatābhāvato. Vijānanaṃ ārammaṇūpaladdhi. Ahaṃ attāti",
  "tika-s0203t0:227_5": "ahaṃ, “rūpadhammo me attā”ti attakoṭṭhāsena attabhāvena na upagamiṃ na gaṇhiṃ. Nissitanissitāpi",
  "tika-s0203t0:227_6": "nissitā eva nāmāti āha “pathavīdhātunissitāvā”ti. Attanā vā pana tannissitāti “ekena",
  "tika-s0203t0:227_7": "pariyāyenā”ti. Upādārupampi kāmaṃ nissitampi hoti. Tathāpi taṃ nissitaṃ hotiyevāti",
  "tika-s0203t0:227_8": "taṃ na uddhaṭaṃ. Paricchedakarattā paricchedākāsassa “avinibbhogavasenā”ti vuttaṃ.",
  "tika-s0203t0:227_9": "Tena ca tathā paricchinnattā sabbampi bhūtupādārūpaṃ ākāsadhātunissitaṃ nāma. Taṃ",
  "tika-s0203t0:227_10": "nissāya pavattiyā upādārūpaṃ viya bhūtarūpāni, arūpakkhandhā viya ca vatthurūpāni,",
  "tika-s0203t0:227_11": "“taṃnissitarūpavatthukā arūpakkhandhā”ti vuttanayena ākāsadhātunissitacakkhādirūpadhammavatthukā",
  "tika-s0203t0:227_12": "vedanādayo arūpakkhandhā ākāsadhātunissitā nāmāti imamatthaṃ tathā-saddena upasaṃharati.",
  "tika-s0203t0:227_13": "Idhāpīti ākāsadhātunissitapadepi, na pathavīdhātunissitapadādīsu eva. Rūpārūpanti",
  "tika-s0203t0:227_14": "sabbampi rūpārūpaṃ gahitameva hoti, aggahitaṃ natthi. Sahajātā…pe… nissitanti idaṃ",
  "tika-s0203t0:227_15": "nippariyāyasiddhaṃ nissayattaṃ gahetvā vuttaṃ. Heṭṭhā vuttanayena pariyāyasiddhe",
  "tika-s0203t0:227_16": "nissayatte gayhamāne – “pacchājātapaccayoti pacchājātā cittacetasikā dhammā purejātassa",
  "tika-s0203t0:227_17": "imassa kāyassa pacchājātapaccayena paccayo”ti vacanato sabbaṃ catusamuṭṭhānikarūpaṃ,",
  "tika-s0203t0:227_18": "“viññāṇadhātunissita”nti vattabbaṃ. Tathā anantaraviññāṇadhātupaccayā pavattanato,",
  "tika-s0203t0:227_19": "“viññāṇadhātunissita”nti vattabbaṃ.",
  "tika-s0203t0:228_0": "101. Ruppati vaṇṇavikāraṃ āpajjamānaṃ hadayaṅgatabhāvaṃ pakāsetīti rūpanti ayamattho",
  "tika-s0203t0:228_1": "cakkhudvāre āpāthagate rūpāyatane nippariyāyato labbhati, na āpāthamanāgate. Cakkhuviññāṇaviññātabbabhāvo",
  "tika-s0203t0:228_2": "pana āpāthamanāgatepi tasmiṃ labbhateva taṃsabhāvānativatthanato. Rūpāyatanaṃ dvidhā",
  "tika-s0203t0:228_3": "vibhajitvā. Thero pana āpāthaṃ anāgatassāpi rūpāyatanassa rūpabhāvaṃ na sakkā paṭikkhipitunti",
  "tika-s0203t0:228_4": "dvidhākaraṇaṃ nānujānanto channovādaṃ nidasseti, “upari channovāde kinti karissathā”ti.",
  "tika-s0203t0:228_5": "Tattha hi “cakkhuṃ, āvuso channa, cakkhuviññāṇaṃ cakkhuviññāṇaviññātabbe dhamme”ti",
  "tika-s0203t0:228_6": "āgataṃ, na cettha cakkhudvāre āpāthaṃ āgatameva rūpāyatanaṃ cakkhuviññāṇaviññātabbapadena",
  "tika-s0203t0:228_7": "gahitaṃ, na āpāthaṃ anāgatanti sakkā viññātuṃ aviseseneva rūpāyatanena taṇhāmānadiṭṭhigāhābhāvassa",
  "tika-s0203t0:228_8": "jotitattā. Tenāha “na yidaṃ labbhatī”ti. Rūpamevāti rūpāyatanameva. Yadi evaṃ “cakkhuviññāṇaviññātabbesu",
  "tika-s0203t0:228_9": "dhammesū”ti padaṃ kathaṃ netabbanti āha – “cakkhuviññāṇasampayuttā panā”tiādi. Cakkhuviññāṇena",
  "tika-s0203t0:228_10": "saddhiṃ viññātabbesūti yena manoviññāṇena cakkhuviññāṇaṃ aniccantiādinā cakkhuviññāṇena",
  "tika-s0203t0:228_11": "saddhiṃ tena viññātabbesu taṃsampayuttadhammesūti attho. Taṇhāchandoti tassanasabhāvo",
  "tika-s0203t0:228_12": "chando, na kattukamyatā chandoyevāti taṇhāchando. Rajjanavasenāti vatthaṃ viya raṅgajātaṃ",
  "tika-s0203t0:228_13": "cittassa anurañjanavasena. Abhinandanavasenāti ārammaṇe abhiramitvā nandanavasena.",
  "tika-s0203t0:228_14": "Sappītikataṇhā hi nandīti vuccati. Taṇhāyanavasena taṇhā.",
  "tika-s0203t0:229_0": "102. Ahaṅkāroti “seyyohamasmī”tiādinā ahaṃkaraṇaṃ. Yena hi mamaṃ karoti, etaṃ mamaṅkāro.",
  "tika-s0203t0:229_1": "Svevāti “ahaṅkāro”ti vuttamāno. Evaṃ catutthajjhāne niddiṭṭhe sabbāsu lokiyābhiññāsu",
  "tika-s0203t0:229_2": "vuccamānāsu heṭṭhā vijjādvayaṃ vattabbanti adhippāyena, “pubbenivāsaṃ dibbacakkhuñca",
  "tika-s0203t0:229_3": "avatvā kasmā vutta”nti āha? Itaro idha sabbavāresupi lokuttaradhammapucchā adhikatā",
  "tika-s0203t0:229_4": "tasmā “so evaṃ samāhite”tiādinā tatiyā vijjā kathitāti dassento, “bhikkhū lokiyadhammaṃ",
  "tika-s0203t0:229_5": "na pucchantī”tiādimāha. Ekavissajjitasuttaṃ nāmetaṃ tatiyavijjāya eva āgatattā. Ariyadhammavasenapissa",
  "tika-s0203t0:229_6": "samaññā atthevāti dassento, “chabbisodhanantipissa nāma”nti vatvā tesu dhammesu bhedaṃ",
  "tika-s0203t0:229_7": "dassetuṃ, “ettha hī”tiādi vuttaṃ. Visuddhāti tassā codanāya sodhanavasena visodhitā.",
  "tika-s0203t0:229_8": "Ekameva katvāti ekavāravaseneva pāḷiyaṃ ekajjhaṃ āgatattā ekameva koṭṭhāsaṃ katvā.",
  "tika-s0203t0:229_9": "Yadi evaṃ kathaṃ vā chabbisodhanatāti āha – “catūhi āhārehi saddhi”nti kathaṃ panettha",
  "tika-s0203t0:229_10": "cattāro āhārā gahetabbāti? Keci tāva āhu – “sādhūti bhāsitaṃ abhinanditvā anumoditvā",
  "tika-s0203t0:229_11": "uttari pañho pucchitabbo”ti heṭṭhā āgatena nayena āhāravāro āharitvā vattabboti.",
  "tika-s0203t0:229_12": "“Bahiddhā sabbanimittesū”ti ettha āhārānampi saṅgahitattā āhārā atthato āgatā evāti",
  "tika-s0203t0:229_13": "aññe. Apare pana rūpakkhandhaggahaṇena kabaḷīkāro āhāro, saṅkhārakkhandhaggahaṇena",
  "tika-s0203t0:229_14": "phassāhāro, manosañcetanāhāraggahaṇena viññāṇāhāro sarūpatopi gahitoti vadanti.",
  "tika-s0203t0:230_0": "“Chabbisodhana”nti imassa suttassa samaññāya anvatthataṃ dassetvā āyatimpi tādisena",
  "tika-s0203t0:230_1": "byākaraṇena bhikkhūnaṃ paṭipattimpi dassanatthaṃ, “ime panā”tiādi āraddhaṃ. Vinayaniddesapariyāyenāti",
  "tika-s0203t0:230_2": "vinayaniddese āgatena kāraṇena. Vinaye vā āgataniddesānukkamena.",
  "tika-s0203t0:231": "Adhigantabbato adhigamo, jhānādiadhigamapucchā. Tenāha – “jhānavimokkhādīsū”tiādi. Upāyapucchāti adhigamopāyapucchā. Kintīti kena pakārena vidhināti attho.",
  "tika-s0203t0:232_0": "Katamesaṃ tvaṃ dhammānaṃ lābhīti idaṃ pana pubbe “kiṃ te adhigata”nti aniddhāritabhedā",
  "tika-s0203t0:232_1": "jhānādivisesā pucchitāti idāni tesaṃ niddhāretvā pucchanākāradassanaṃ. Tasmāti yasmā",
  "tika-s0203t0:232_2": "yathāvuttehi ākārehi adhigamabyākaraṇaṃ sodhetabbaṃ, tasmā. Ettāvatāvāti ettakena",
  "tika-s0203t0:232_3": "byākaraṇamatteneva na sakkāro kātabbo. Byākaraṇañhi ekaccassa ayāthāvatopi hoti,",
  "tika-s0203t0:232_4": "yathā nāma jātarūpapatirūpaṃ jātarūpaṃ viya khāyatīti jātarūpaṃ nighaṃsanatāpanachedanehi",
  "tika-s0203t0:232_5": "sodhetabbaṃ evamevaṃ imesu idāneva vuttesu chasu ṭhānesu pakkhipitvā sodhanatthaṃ",
  "tika-s0203t0:232_6": "vattabbo vimokkhādīsūti ādi-saddena samādhi-samāpatti-ñāṇadassana-maggabhāvanā-phalasacchikiriyā saṅgaṇhāti.",
  "tika-s0203t0:233_0": "Pākaṭo hoti adhigatavisesassa satisammosābhāvato. Sesapucchāsupi “pākaṭo hotī”ti",
  "tika-s0203t0:233_1": "pade eseva nayo. Uggahaparipucchākusalāti sajjhāyamaggasaṃvaṇṇanāsu nipuṇā. Yāya",
  "tika-s0203t0:233_2": "paṭipadāya yassa ariyamaggo āgacchati, sā pubbabhāgapaṭipatti āgamanapaṭipadā. Sodhetabbāti",
  "tika-s0203t0:233_3": "suddhā udāhu asuddhāti vicāraṇavasena sodhetabbā. Na sujjhatīti tattha tattha pamādapaṭipattibhāvato.",
  "tika-s0203t0:233_4": "Apanetabbo attano paṭiññāya. “Sujjhatī”ti vatvā sujjhanākāraṃ dassetuṃ, “dīgharatta”ntiādi",
  "tika-s0203t0:233_5": "vuttaṃ. Paññāyatīti ettha “yadī”ti padaṃ ānetvā yadi so bhikkhu tāya paṭipadāya yadi",
  "tika-s0203t0:233_6": "paññāyatīti sambandho. Khīṇāsavapaṭipattisadisā paṭipadā hoti dīgharattaṃ vikkhambhitakilesattā.",
  "tika-s0203t0:234": "Nadiyā samuddaṃ pakkhandanaṭṭhānaṃ nadīmukhadvāraṃ. Maddamānoti badarasāḷavaṃ sarasaṃ patte pakkhitto hutvā maddamāno. Sesaṃ suviññeyyameva.",
  "tika-s0203t0:235": "Chabbisodhanasuttavaṇṇanāya līnatthappakāsanā samattā.",
  "tika-s0203t0:236": "3. Sappurisadhammasuttavaṇṇanā",
  "tika-s0203t0:237_0": "105. Sappurisadhammanti sappurisabhāvakaraṃ dhammaṃ. So pana yasmā sappurisānaṃ paveṇiko",
  "tika-s0203t0:237_1": "dhammo hoti. Tasmā āha – “sappurisānaṃ dhamma”nti, esa nayo asappurisadhammanti etthāpi.",
  "tika-s0203t0:237_2": "Evaṃ padhānaṃ anuṭṭhātabbañca sappurisadhammaṃ ādiṃ katvā mātikaṃ ṭhapetvā ayathānupubbiyā",
  "tika-s0203t0:237_3": "niddisanto “katamo ca, bhikkhave, asappurisadhammo”tiādimāha. Tathā pana niddisanto",
  "tika-s0203t0:237_4": "udāharaṇapubbakaṃ hetuṃ dassetuṃ, “yathā nāmā”tiādi vuttaṃ. Tena icchitabbapariccāgapubbakaṃ",
  "tika-s0203t0:237_5": "gahetabbaggahaṇaṃ nāma ñāyapaṭipatti, tasmā sappurisadhammā sampādetabbāti dīpento",
  "tika-s0203t0:237_6": "satthā ayathānupubbiyā niddhārīyatīti imamatthaṃ dasseti. Tathā aññatthāpi “asevanā",
  "tika-s0203t0:237_7": "ca bālānaṃ, paṇḍitānañca sevanā”ti. Etadeva hi kuladvayaṃ “uccakula”nti vuccati nippariyāyato.",
  "tika-s0203t0:237_8": "Tathāhi antimabhavikā bodhisattā tattheva paṭisandhiṃ gaṇhanti. Soti sāmīcippaṭipanno",
  "tika-s0203t0:237_9": "bhikkhu. Antaraṃ karitvāti taṃ kāraṇaṃ katvā. Paṭipadā hi viññūnaṃ pūjāya kāraṇaṃ,",
  "tika-s0203t0:237_10": "na uccakulīnatā. Mahākulāti vipulakulā upāditoditakulasampavattikāti attho.",
  "tika-s0203t0:238_0": "106. Yasasaddo parivāravācako. Yasassīti ca sātisayaparivāravantatā vuccatīti āha",
  "tika-s0203t0:238_1": "“parivārasampanno”ti. Ādhipateyyābhāvato paresaṃ uparinatti etesaṃ īso īsanaṃ issariyanti",
  "tika-s0203t0:238_2": "akkhātabbāti appesakkhā. Tenāha “appaparivārā”ti. Abhāvattho hi idha appa-saddo.",
  "tika-s0203t0:239_0": "107. Naveva dhutaṅgāni āgatānīti ettha yathā ukkaṭṭhapaṃsukūlikassa tecīvarikatā",
  "tika-s0203t0:239_1": "sukarā. Evaṃ ukkaṭṭhapiṇḍapātikassa sapadānacārikatā sukarā. Ekāsanikassa ca pattapiṇḍikakhalupacchābhattikatā",
  "tika-s0203t0:239_2": "sukarā evāti – “paṃsukūliko hotī”tiādivacaneneva pāḷiyā anāgatānampi āgatabhāvo veditabbo",
  "tika-s0203t0:239_3": "pariharaṇasukaratāya tesampi samādānasambhavato. Tenāha “terasa hontī”ti.",
  "tika-s0203t0:240_0": "108. Kāmataṇhādikāya tāya taṇhāya nibbattāti tammayā, puthujjanā, pakatibhāvūpagamanena",
  "tika-s0203t0:240_1": "tesaṃ bhāvo tammayatā, tappaṭikkhepato atammayatā, nittaṇhatā. Taṃyeva kāraṇaṃ katvāti",
  "tika-s0203t0:240_2": "paṭhamajjhānepi taṇhāpahānaṃyeva kāraṇaṃ katvā. Citte uppādetvāti atammayatāpariyāyena",
  "tika-s0203t0:240_3": "vutte taṇhāya paṭipakkhadhamme sampādetvā. Na maññatīti maññanānaṃ ariyamaggena sabbaso",
  "tika-s0203t0:240_4": "samucchinnattā kismiñci okāse kāmabhavādike kenaci vatthunā hatthiassakhettavatthādinā",
  "tika-s0203t0:240_5": "pattacīvaravihārapariveṇādinā ca puggalaṃ na maññati. Sesaṃ suviññeyyameva.",
  "tika-s0203t0:241": "Sappurisadhammasuttavaṇṇanāya līnatthappakāsanā samattā.",
  "tika-s0203t0:242": "4. Sevitabbāsevitabbasuttavaṇṇanā",
  "tika-s0203t0:243_0": "109. Aññamaññanti aññaṃ aññaṃ. Tenāha “aññaṃ sevitabba”ntiādi. Sattahi padehīti sattahi",
  "tika-s0203t0:243_1": "vākyehi. Pajjati etena yathādhippeto atthoti padaṃ, vākyaṃ. Sāriputtattherassa okāsakaraṇaṃ",
  "tika-s0203t0:243_2": "dhammadāyāde vuttanayena veditabbaṃ.",
  "tika-s0203t0:244_0": "113. Diṭṭhiyeva paccayavasena paṭiladdhatāya diṭṭhipaṭilābho. Saññāpaṭilābhepi eseva",
  "tika-s0203t0:244_1": "nayo. Micchādiṭṭhisammādiṭṭhiyo…pe… na gahitā kammapathappattānaṃ tesaṃ manosamācārabhāvena",
  "tika-s0203t0:244_2": "gahitattā. Yadi evaṃ kasmā diṭṭhi cittuppādavāre na gahitāti? Kāmaṃ micchādiṭṭhiyā",
  "tika-s0203t0:244_3": "avayavibhāvo labbhati, tathāpi cittuppādakkhaṇe lokiyalokuttaracittuppādesu kammapathakoṭṭhāso na uddhaṭo.",
  "tika-s0203t0:245_0": "115. Kāmasaññādīnanti ettha ādi-saddena yathā byāpādavihiṃsāsaññā saṅgahitā, evaṃ",
  "tika-s0203t0:245_1": "anabhijjhāabyāpādaavihiṃsāsaññā saṅgahitā paṭhamena ādisaddena “anabhijjhāsahagatāya",
  "tika-s0203t0:245_2": "saññāyā”tiādipāṭhassa saṅgahitattā.",
  "tika-s0203t0:246_0": "117. Ti kāmabhavādīnaṃ apariyosānāya pariyosānaṃ icchatopi tādisassa bhavānaṃ apariyosānameva",
  "tika-s0203t0:246_1": "hoti. Cattāro honti puggalavasena. Tenāha “puthujjanopi hī”tiādi. Akusalā dhammā",
  "tika-s0203t0:246_2": "vaḍḍhantīti tesaṃ pahānāya appaṭipajjamānassāti adhippāyo, tato eva kusalā dhammā",
  "tika-s0203t0:246_3": "parihāyanti. Tenassa kilesadukkhena vipākadukkhena ca sadukkhameva attabhāvaṃ abhinibbatteti.",
  "tika-s0203t0:246_4": "Orambhāgiyasaṃyojanāni pahāya suddhāvāsesu nibbattanāraho anāgāmī kathaṃ…pe… abhivaḍḍhantīti",
  "tika-s0203t0:246_5": "āha “anāgāmīpī”tiādi. Sadukkhameva attabhāvaṃ abhinibbatteti, yāya labbhamānaakusalābhivuddhiṃ",
  "tika-s0203t0:246_6": "kusalaparihāniñca gahetvā anāgāminopi sabyābajjhaattabhāvābhinibbattanaṃ vuttaṃ.",
  "tika-s0203t0:246_7": "Evaṃ yathālabbhamānaṃ akusalaparihāniṃ kusalābhivuddhiñca gahetvā puthujjanassapi",
  "tika-s0203t0:246_8": "antimabhavikassa abyābajjhaattabhāvābhinibbattanaṃ vuttanti daṭṭhabbaṃ. Tenāha “puthujjanopī”tiādi.",
  "tika-s0203t0:246_9": "Akusalameva hāyati,na kusalaṃ tassa buddhipakkhe ṭhitattā. Tatthāpi vipassanameva",
  "tika-s0203t0:246_10": "gabbhaṃ gaṇhāpeti, na vaṭṭagabbhaṃ antimabhavikatāya vivaṭṭūpanissitattā ajjhāsayassa,",
  "tika-s0203t0:246_11": "ñāṇassa ca pākagamanato.",
  "tika-s0203t0:247_0": "119. Ekaccassāti sāmivacanaṃ “abhinandatī”tiādīsu paccattavasena pariṇāmetabbaṃ,",
  "tika-s0203t0:247_1": "tathā “nibbindatī”tiādīsupi. Uggaṇhitvāpīti pi-saddo luttaniddiṭṭho. Bhagavato bhāsitassa",
  "tika-s0203t0:247_2": "atthaṃ ajānantā tāva dīgharattaṃ hitasukhato paribāhirā hontu jānantānampi sabbesaṃ",
  "tika-s0203t0:247_3": "dīgharattaṃ hitāya sukhāya hotīti anekaṃsikataṃ codento “evaṃ santepī”tiādimāha.",
  "tika-s0203t0:247_4": "Itaro sabbesampi dīgharattaṃ hitāya sukhāya hotiyevāti, “appaṭisandhikā”tiādinā anekaṃsikataṃ",
  "tika-s0203t0:247_5": "pariharati. Sesaṃ suviññeyyameva.",
  "tika-s0203t0:248": "Sevitabbāsevitabbasuttavaṇṇanāya līnatthappakāsanā samattā.",
  "tika-s0203t0:249": "5. Bahudhātukasuttavaṇṇanā",
  "tika-s0203t0:250_0": "124. Bhayanti cittasaṃsappatāti āha “cittutrāso”ti. Upaddavoti antarāyo. Tassa pana",
  "tika-s0203t0:250_1": "vikkhepakāraṇattā vuttaṃ “anekaggatākāro”ti. Upasaggoti upasajjanaṃ. Tato appatīkāravighātāpatti",
  "tika-s0203t0:250_2": "yasmā patīkārābhāvena vihaññamānassa kiñci kātuṃ asamatthassa osīdanakāraṇaṃ, tasmā",
  "tika-s0203t0:250_3": "vuttaṃ – “tattha tattha lagganākāro”ti. Vañcetvā āgantuṃ yathāvutte divase anāgacchantesu.",
  "tika-s0203t0:250_4": "Bahi anikkhamanatthāya dvāre aggiṃ datvā.",
  "tika-s0203t0:251_0": "Naḷehīti naḷacchannasaṅkhepena upari chādetvā tehiyeva dārukacchadananiyāmena paritopi",
  "tika-s0203t0:251_1": "chāditā. Eseva nayoti iminā tiṇehi channataṃ, sesasambhārānaṃ rukkhamayatañca atidisati.",
  "tika-s0203t0:251_2": "Vidhavāputteti adantabhāvopalakkhaṇaṃ. Te hi nippitikā avinītā asaṃyatā akiccakārino honti.",
  "tika-s0203t0:252_0": "Matthakaṃ apāpetvāva niṭṭhāpitāti kasmā bhagavā evamakāsīti? Ānandattherassa pucchākosalladīpanatthameva,",
  "tika-s0203t0:252_1": "tattha nisinnānaṃ sannipatitabhikkhūnaṃ desanāya jānanatthañca. Te kira saṅkhepato",
  "tika-s0203t0:252_2": "vuttamatthaṃ ajānantā andhakāraṃ paviṭṭhā viya ṭhitā. Pucchānusandhivasena pariggayha jānissantīti.",
  "tika-s0203t0:253_0": "125. Rūpapariggahova kathito, na aññaṃ kiñcīti attho. Idāni tato saccāni niddhāretvā",
  "tika-s0203t0:253_1": "catusaccakammaṭṭhānaṃ dassetuṃ, “sabbāpī”tiādi vuttaṃ. Pañcakkhandhā hontīti addhekādasa",
  "tika-s0203t0:253_2": "dhātuyo rūpakkhandho, addhaṭṭhamā dhātuyo yathārahaṃ vedanādayo cattāro arūpino khandhāti",
  "tika-s0203t0:253_3": "evaṃ aṭṭhārasa dhātuyo pañcakkhandhā honti. Pañcapi khandhā taṇhāvajjā dukkhasaccaṃ.",
  "tika-s0203t0:253_4": "Appavattīti appavattinimittaṃ. Nirodhapajānanāti paññāsīsena maggakiccamāha. Sammādiṭṭhipamukho",
  "tika-s0203t0:253_5": "hi ariyamaggo. Matthakaṃ pāpetvā kathitaṃ hoti sammasanassa bhūmiyā nipphattiyā ca",
  "tika-s0203t0:253_6": "kathitattā. Jānāti passatīti iminā ñāṇadassanaṃ kathitaṃ taṃ pana lokiyaṃ lokuttaranti",
  "tika-s0203t0:253_7": "duvidhanti tadubhayampi dassento āha – “saha vipassanāya maggo vutto”ti.",
  "tika-s0203t0:254_0": "Ettāvatāpi khoti pi-saddaggahaṇena aññena pariyāyena satthā dhātukosallaṃ desetukāmoti",
  "tika-s0203t0:254_1": "thero, “siyā pana, bhante”ti pucchatīti bhagavā pathavīdhātuādivasenapi dhātukosallaṃ",
  "tika-s0203t0:254_2": "vibhāveti. Tattha pathavīdhātuādisaddena desanākāraṇaṃ vibhāvento, “pathavīdhātu…pe…",
  "tika-s0203t0:254_3": "vuttā”ti āha. Tāpi hi ādito cha dhātuyo. “Viññāṇadhātuto nīharitvā pūretabbā”ti vatvā",
  "tika-s0203t0:254_4": "kathaṃ rūpadhātuyo nīharīyantīti codanaṃ sandhāya taṃ nayaṃ dassetuṃ, “viññāṇadhātū”tiādi",
  "tika-s0203t0:254_5": "vuttaṃ. Kāmañcettha kāyaviññāṇadhātuyā ārammaṇaṃ phoṭṭhabbadhātupathavīdhātu ādivasena",
  "tika-s0203t0:254_6": "desanāruḷameva, kāyadhātu pana nīharitabbāti ekaṃsameva nīharaṇavidhiṃ dassento,",
  "tika-s0203t0:254_7": "“esa nayo sabbatthā”ti āha. Purimapacchimavasena manodhātūti pacchimabhāgavasena",
  "tika-s0203t0:254_8": "kiriyāmanodhātu gahetabbā tassānurūpabhāvato. Nanu cettha manodhātu nāmāyaṃ manoviññāṇadhātuyā",
  "tika-s0203t0:254_9": "asaṃsaṭṭhā, visuṃyeva cesā dhātūti? Saccametaṃ aṭṭhārasadhātudesanāya, cittavibhattiniddese",
  "tika-s0203t0:254_10": "chaviññāṇakāyadesanāyaṃ pana sā manoviññāṇakāyasaṅgahitāvāti daṭṭhabbaṃ. Yaṃ panettha",
  "tika-s0203t0:254_11": "vattabbaṃ taṃ visuddhimaggasaṃvaṇṇanāyaṃ vuttanayena veditabbaṃ. Atha vā purimapacchimavasenāti",
  "tika-s0203t0:254_12": "purecarānucaravasena. Manodhātūti vipākamanodhātu gahetabbā purecaraṇato, parato",
  "tika-s0203t0:254_13": "uppajjanakiriyāmanoviññāṇadhātuyā anantaraṃ manodhātuyā, kiriyāmanodhātuyā anantaraṃ",
  "tika-s0203t0:254_14": "manoviññāṇadhātuyā anuppajjanato ca.",
  "tika-s0203t0:255_0": "Dhammānaṃ yāvadeva nissattanijjīvavibhāvanatthāya satthu dhātudesanāti aññesu sabhāvadhāraṇādiatthesu",
  "tika-s0203t0:255_1": "labbhamānesupi ayamettha attho padhānoti āha – “esanayo sabbatthā”ti. Sappaṭipakkhavasenāti",
  "tika-s0203t0:255_2": "sappaṭibhāgavasena sukhaṃ dukkhena sappaṭibhāgaṃ, dukkhaṃ sukhena, evaṃ somanassadomanassāti.",
  "tika-s0203t0:255_3": "Yathā sukhādīnaṃyeva samudācāro vibhūto, na upekkhāya, evaṃ rāgādīnaṃyeva samudācāro",
  "tika-s0203t0:255_4": "vibhūto, na mohassa, tena vuttaṃ “avibhūtabhāvenā”ti. Kāyaviññāṇadhātu pariggahitāva",
  "tika-s0203t0:255_5": "hoti tadavinābhāvato. Sesāsu somanassadhātuādīsu, pariggahitāva hoti avinābhāvato",
  "tika-s0203t0:255_6": "eva. Na hi somanassādayo manodhātuyā vinā vattanti. Upekkhādhātuto nīharitvāti ettha",
  "tika-s0203t0:255_7": "cakkhuviññāṇadhātuādayo catasso viññāṇadhātuyo tāsaṃ vatthārammaṇabhūtā cakkhudhātuādayo",
  "tika-s0203t0:255_8": "cāti aṭṭha rūpadhātuyo, manodhātu, upekkhāsahagatā manoviññāṇadhātu, upekkhāsahagatā",
  "tika-s0203t0:255_9": "eva dhammadhātūti evaṃ pannarasa dhātuyo upekkhādhātuto nīharitabbā. Somanassadhātuādayo",
  "tika-s0203t0:255_10": "pana catasso dhātuyo dhammadhātuantogadhā, evaṃ sukhadhātuto kāyaviññāṇadhātuyā tassā",
  "tika-s0203t0:255_11": "vatthārammaṇabhūtānaṃ kāyadhātuphoṭṭhabbadhātūnañca nīharaṇā heṭṭhā dassitanayāti,",
  "tika-s0203t0:255_12": "“upekkhādhātuto nīharitvā pūretabbā”icceva vuttaṃ.",
  "tika-s0203t0:256_0": "Kāmavitakkādayo idha kāmadhātuādipariyāyena vuttāti “kāmadhātuādīnaṃ dvedhāvitakke",
  "tika-s0203t0:256_1": "kāmavitakkādīsu vuttanayena attho veditabbo”ti āha. Tattha hi “kāmavitakkoti kāmapaṭisaṃyutto",
  "tika-s0203t0:256_2": "vitakko, byāpādavitakkoti byāpādapaṭisaṃyutto vitakko, vihiṃsāvitakkoti vihiṃsāpaṭisaṃyutto",
  "tika-s0203t0:256_3": "vitakko, nekkhammapaṭisaṃyutto vitakko nekkhammavitakko, so yāva paṭhamajjhānā vaṭṭati.",
  "tika-s0203t0:256_4": "Abyāpādapaṭisaṃyutto vitakko abyāpādavitakko, so mettāpubbabhāgato paṭṭhāya yāva",
  "tika-s0203t0:256_5": "paṭhamajjhānā vaṭṭati. Avihiṃsāpaṭisaṃyutto vitakko avihiṃsāvitakko, so karuṇāya",
  "tika-s0203t0:256_6": "pubbabhāgato paṭṭhāya yāva paṭhamajjhānā vaṭṭatī”ti vuttaṃ. Ayaṃ panattho abhidhamme",
  "tika-s0203t0:256_7": "vitthārato āgato evāti dassetuṃ, “abhidhamme”tiādi vuttaṃ. Kāmadhātuto nīharitvāti",
  "tika-s0203t0:256_8": "ettha kāmaggahaṇena gahitā rūpadhātuādayo cha, taṃvisayā sattaviññāṇadhātuyo, tattha",
  "tika-s0203t0:256_9": "pañcannaṃ viññāṇadhātūnaṃ cakkhudhātuādayo pañcāti aṭṭhārasa. Nekkhammadhātuādayo",
  "tika-s0203t0:256_10": "pana dhammadhātuantogadhā eva.",
  "tika-s0203t0:257_0": "Kāmataṇhāya visayabhūtā dhammā kāmadhātūti āha – “pañca kāmāvacarakkhandhā kāmadhātū”ti.",
  "tika-s0203t0:257_1": "Tathā rūpataṇhāya visayabhūtā dhammā rūpadhātu, arūpataṇhāya visayabhūtā dhammā arūpadhātūti",
  "tika-s0203t0:257_2": "āha – “cattāro arūpāvacarakkhandhā”tiādi. Kāmataṇhā kāmo uttarapadalopena, evaṃ rūpārūpataṇhā",
  "tika-s0203t0:257_3": "rūpārūpaṃ. Ārammaṇakaraṇavasena tā yattha avacaranti, te kāmāvacarādayoti evaṃ kāmāvacarakkhandhādīnaṃ",
  "tika-s0203t0:257_4": "kāmataṇhādibhāvo veditabbo. Ādinā nayenāti etena “uparito paranimmitavasavattideve",
  "tika-s0203t0:257_5": "antokaritvā etthāvacarā”tiādipāḷiṃ saṅgaṇhāti. Etthāvacarāti avīciparanimmitaparicchinnokāsāya",
  "tika-s0203t0:257_6": "kāmataṇhāya visayabhāvaṃ sandhāya vuttaṃ, tadokāsatā ca taṇhāya tanninnattā veditabbā.",
  "tika-s0203t0:257_7": "Sesapadadvayepi eseva nayo. Paripuṇṇaaṭṭhārasadhātukattā kāmāvacaradhammānaṃ “kāmadhātuto",
  "tika-s0203t0:257_8": "nīharitvā pūretabbā”ti vuttaṃ. Manoviññāṇadhātudhammadhātu ekadesamattameva hi rūpārūpāvacaradhammāti.",
  "tika-s0203t0:258_0": "Samāgantvāti sahitā hutvā. Yattakañhi paccayadhammā attano phalassa kāraṇaṃ, tattha",
  "tika-s0203t0:258_1": "tannibbattane samāgatā viya hoti vekalle tadanibbattanato. Saṅkhatadhātuto nīharitvā",
  "tika-s0203t0:258_2": "pūretabbā asaṅkhatāya dhātuyā dhammadhātuekadesabhāvato.",
  "tika-s0203t0:259_0": "126. Evaṃ pavattamānā mayaṃ attāti gahaṇaṃ gamissāmāti iminā viya adhippāyena attānaṃ",
  "tika-s0203t0:259_1": "adhikicca uddissa pavattā ajjhattā, tesu bhavā tappariyāpannattāti ajjhattikāni.",
  "tika-s0203t0:259_2": "Tato bahibhūtāni bāhirāni. Āyatanakathā paṭiccasamuppādakathā ca visuddhimagge vuttanayeneva",
  "tika-s0203t0:259_3": "veditabbāti na vitthāritā.",
  "tika-s0203t0:260_0": "127. Avijjamānaṃ ṭhānaṃ aṭṭhānaṃ, natthi ṭhānanti vā aṭṭhānaṃ. Anavakāsoti ettha",
  "tika-s0203t0:260_1": "eseva nayo. Tadatthanigamanameva hi “netaṃ ṭhānaṃ vijjatī”ti vacananti. Tenāha “ubhayenapī”tiādi.",
  "tika-s0203t0:260_2": "Yanti kāraṇe paccattavacanaṃ, hetuattho ca kāraṇatthoti āha – “yanti yena kāraṇenā”ti.",
  "tika-s0203t0:260_3": "Ukkaṭṭhaniddesena ettha diṭṭhisampatti veditabbāti vuttaṃ “maggadiṭṭhiyā sampanno”ti.",
  "tika-s0203t0:260_4": "Kuto panāyamattho labbhatīti? Liṅgato. Liṅgañhetaṃ, yadidaṃ niccato upagamanapaṭikkhepo.",
  "tika-s0203t0:260_5": "Catubhūmakesūti idaṃ catutthabhūmakasaṅkhārānaṃ ariyasāvakassa visayabhāvūpagamanato",
  "tika-s0203t0:260_6": "vuttaṃ; na pana te ārabbha niccato upagamanasabbhāvato. Vakkhati ca “catutthabhūmakasaṅkhārā",
  "tika-s0203t0:260_7": "panā”tiādinā. Abhisaṅkhatasaṅkhāraabhisaṅkharaṇakasaṅkhārānaṃ sappadesattā nippadesasaṅkhāraggahaṇatthaṃ",
  "tika-s0203t0:260_8": "“saṅkhatasaṅkhāresū”ti vuttaṃ. Lokuttarasaṅkhārānaṃ pana nivattane kāraṇaṃ sayameva",
  "tika-s0203t0:260_9": "vakkhati. Etaṃ kāraṇaṃ natthi setughātattā. Tejussadattāti saṃkilesavidhamanatejassa",
  "tika-s0203t0:260_10": "adhikabhāvato. Tathā hi te gambhīrabhāvena duddasā. Akusalānaṃ ārammaṇaṃ na hontīti",
  "tika-s0203t0:260_11": "idaṃ pakaraṇavasena vuttaṃ. Appahīnavipallāsānaṃ sattānaṃ kusaladhammānampi te ārammaṇaṃ na honti.",
  "tika-s0203t0:261_0": "Asukhe “sukha”nti vipallāso ca idha sukhato upagamanassa ṭhānanti adhippetanti dassento,",
  "tika-s0203t0:261_1": "“ekanta…pe… vutta”nti. Attadiṭṭhivasenāti padhānadiṭṭhimāha. Diṭṭhiyā nibbānassa",
  "tika-s0203t0:261_2": "avisayabhāvo heṭṭhā vutto evāti “kasiṇādipaṇṇattisaṅgahattha”nti vuttaṃ. Paricchedoti",
  "tika-s0203t0:261_3": "saṅkhārānaṃ paricchedo saṅkhārānaṃ paricchijjagahaṇaṃ. Svāyaṃ yesaṃ niccādito upagamanaṃ",
  "tika-s0203t0:261_4": "bhavati tesaṃyeva vasena kātabboti dassento “sabbavāresū”tiādimāha. Sabbavāresūti",
  "tika-s0203t0:261_5": "niccādisabbavāresu. Puthujjano hīti hi-saddo hetuattho. Yasmā yaṃ yaṃ saṅkhāraṃ niccādivasena",
  "tika-s0203t0:261_6": "puthujjanakāle upagacchati, taṃ taṃ ariyamaggādhigamena aniccādivasena gaṇhanto yāthāvato",
  "tika-s0203t0:261_7": "jānanto taṃ gāhaṃ taṃ diṭṭhiṃ viniveṭheti vissajjeti. Tasmā yattha gāho tattha vissajjanāti",
  "tika-s0203t0:261_8": "catutthabhūmakasaṅkhārā idha saṅkhāraggahaṇena na gayhatīti attho.",
  "tika-s0203t0:262_0": "128. Puttasambandhena mātāpitusamaññā, dattakittimādivasenapi puttavohāro loke dissati,",
  "tika-s0203t0:262_1": "so ca kho pariyāyato nippariyāyasiddhaṃ taṃ dassetuṃ, “janikā va mātā janako pitā”ti",
  "tika-s0203t0:262_2": "vuttaṃ. Tathā ānantariyakammassa adhippetattā “manussabhūtova khīṇāsavo arahāti adhippeto”ti",
  "tika-s0203t0:262_3": "vuttaṃ. “Aṭṭhānameta”ntiādinā mātuādīnaṃyeva jīvitā voropane ariyasāvakassa abhabbabhāvadassanato",
  "tika-s0203t0:262_4": "tadaññaṃ ariyasāvako jīvitā voropetīti idaṃ atthato āpannamevāti maññamāno vadati",
  "tika-s0203t0:262_5": "– “kiṃ pana ariyasāvako aññaṃ jīvitā voropeyyā”ti? “Aṭṭhānametaṃ, bhikkhave, anavakāso,",
  "tika-s0203t0:262_6": "yaṃ diṭṭhisampanno puggalo sañcicca pāṇaṃ jīvitā voropeyya, netaṃ ṭhānaṃ vijjatī”ti",
  "tika-s0203t0:262_7": "vacanato, “etampi aṭṭhāna”nti vuttaṃ. Tenāha “sacepi hī”tiādi. Baladīpanatthanti",
  "tika-s0203t0:262_8": "saddhādibalasamannāgamadīpanatthaṃ. Ariyamaggenāgatasaddhādibalavasena hi ariyasāvako",
  "tika-s0203t0:262_9": "tādisaṃ sāvajjaṃ na karoti.",
  "tika-s0203t0:263_0": "Pañcahi kāraṇehīti idaṃ atthanipphādakāni tesaṃ pubbabhāgiyāni ca kāraṇāni kāraṇabhāvasāmaññena",
  "tika-s0203t0:263_1": "ekajjhaṃ gahetvā vuttaṃ, na pana sabbesaṃ pañcannaṃ sahayogakkhamato. Ākārehīti kāraṇehi.",
  "tika-s0203t0:263_2": "Anussāvanenāti anurūpaṃ sāvanena. Bhedassa anurūpaṃ yathā bhedo hoti, evaṃ bhinditabbānaṃ",
  "tika-s0203t0:263_3": "bhikkhūnaṃ attano vacanassa sāvanena viññāpanena. Tenāha “nanu tumhe”tiādi. Kaṇṇamūle",
  "tika-s0203t0:263_4": "vacībhedaṃ katvāti etena “pākaṭaṃ katvā bhedakaravatthudīpanaṃ vohāro, tattha attano",
  "tika-s0203t0:263_5": "nicchitamatthaṃ rahassavasena viññāpanaṃ anussāvana”nti dasseti.",
  "tika-s0203t0:264_0": "Kammameva uddeso vā pamāṇanti tehi saṅghabhedasiddhito vuttaṃ, itare pana tesaṃ pubbabhāgabhūtā.",
  "tika-s0203t0:264_1": "Tenāha “vohārā”tiādi. Tatthāti vohāre. Cutianantaraṃ phalaṃ anantaraṃ nāma, tasmiṃ",
  "tika-s0203t0:264_2": "anantare niyuttāni tannibbattanena anantarakaraṇasīlāni, anantarappayojanāni cāti",
  "tika-s0203t0:264_3": "ānantariyāni, tāni eva “ānantariyakammānī”ti vuttāni.",
  "tika-s0203t0:265_0": "Kammatoti “evaṃ ānantariyakammaṃ hoti, evaṃ anantariyakammasadisa”nti evaṃ kammavibhāgato.",
  "tika-s0203t0:265_1": "Dvāratoti kāyādidvārato. Kappaṭṭhitiyatoti “idaṃ kappaṭṭhitikavipākaṃ, idaṃ na kappaṭṭhitikavipāka”nti",
  "tika-s0203t0:265_2": "evaṃ kappaṭṭhitiyavibhāgato. Pākāti “idamettha vipaccati, idaṃ na vipaccatī”ti vipaccanavibhāgato.",
  "tika-s0203t0:265_3": "Sādhāraṇādīhīti gahaṭṭhapabbajitānaṃ sādhāraṇāsādhāraṇato, ādi-saddena vedanādivibhāgato ca.",
  "tika-s0203t0:266_0": "Yasmā manussattabhāve ṭhitasseva ca kusaladhammānaṃ tikkhavisadasūrabhāvāpatti, yathā",
  "tika-s0203t0:266_1": "taṃ tiṇṇampi bodhisattānaṃ bodhittayanibbattiyaṃ, evaṃ manussabhāve ṭhitasseva akusaladhammānampi",
  "tika-s0203t0:266_2": "tikkhavisadasūrabhāvāpattīti āha “manussabhūtassevā”ti. Pākatikamanussānampi ca kusaladhammānaṃ",
  "tika-s0203t0:266_3": "visesappatti vimānavatthuaṭṭhakathāyaṃ vuttanayena veditabbā. Yathā vutto ca attho",
  "tika-s0203t0:266_4": "samānajātiyassa vikopane kammaṃ garutaraṃ, na tathā vijātiyassāti vuttaṃ – “manussabhūtaṃ",
  "tika-s0203t0:266_5": "mātaraṃ vā pitaraṃ vā”ti. Liṅge parivatte ca so eva ekakammanibbatto bhavaṅgappabandho,",
  "tika-s0203t0:266_6": "jīvitindriyappabandho ca, na aññoti āha “api parivattaliṅga”nti. Arahantepi eseva",
  "tika-s0203t0:266_7": "nayo. Tassa vipākantiādi kammassa ānantariyabhāvasamatthanaṃ, catukoṭikañcettha sambhavati.",
  "tika-s0203t0:266_8": "Tattha paṭhamā koṭi dassitā, itarāsu visaṅketaṃ dassetuṃ, “yo panā”tiādi vuttaṃ.",
  "tika-s0203t0:266_9": "Yadipi tattha visaṅketo, kammaṃ pana garutaraṃ ānantariyasadisaṃ bhāyitabbanti āha",
  "tika-s0203t0:266_10": "– “ānantariyaṃ āhacceva tiṭṭhatī”ti. Ayaṃ pañhoti ñāpanicchānibbattā kathā.",
  "tika-s0203t0:267_0": "Ānantariyaṃ phusati maraṇādhippāyeneva ānantariyavatthuno vikopitattā. Ānantariyaṃ",
  "tika-s0203t0:267_1": "na phusati ānantariyavatthuabhāvato. Sabbattha hi purimaṃ abhisandhicittaṃ appamāṇaṃ,",
  "tika-s0203t0:267_2": "vadhakacittaṃ pana tadārammaṇaṃ jīvitindriyañca ānantariyanānantariyabhāve pamāṇanti",
  "tika-s0203t0:267_3": "daṭṭhabbaṃ. Saṅgāmacatukkaṃ sampattavasena yojetabbaṃ.",
  "tika-s0203t0:268_0": "Tenevāti teneva payogena. Arahantaghāto hotiyeva arahato māritattā. Puthujjanasseva",
  "tika-s0203t0:268_1": "dinnaṃ hotīti yasmā yathā vadhakacittaṃ paccuppannārammaṇampi pabandhavicchedavasena",
  "tika-s0203t0:268_2": "ca jīvitindriyaṃ ārammaṇaṃ katvā pavattati, na evaṃ cāgacetanā, sā hi cajitabbavatthuṃ",
  "tika-s0203t0:268_3": "ārammaṇaṃ katvā cajanamattameva hoti, aññasantakabhāvakaraṇañca tassa cajanaṃ, tasmā",
  "tika-s0203t0:268_4": "yassa taṃ santakaṃ kataṃ. Tasseva dinnaṃ hotīti.",
  "tika-s0203t0:269": "Lohitaṃ samo saratīti abhighātena pakuppamānaṃ sañcitaṃ hoti. Mahantataranti garutaraṃ. Sarīrapaṭijaggane viyāti satthurūpakāyapaṭijaggane viya.",
  "tika-s0203t0:270_0": "Asannipatiteti idaṃ sāmaggiyadīpanaṃ. Bhedo ca hotīti saṅghassa bhedo hoti. Vaṭṭatīti",
  "tika-s0203t0:270_1": "saññāyāti īdisakaraṇaṃ saṅghassa bhedāya na hotīti saññāya. Navato ūnaparisāyaṃ karontassa",
  "tika-s0203t0:270_2": "tathāti yojetabbaṃ, tathāti iminā “na ānantariyakammanti” imaṃ ākaḍḍhati, na pana",
  "tika-s0203t0:270_3": "“bhedo hotī”ti idaṃ. Heṭṭhimantena hi navannameva vasena saṅghabhedo. Dhammavādino",
  "tika-s0203t0:270_4": "anavajjā yathādhammaṃ avaṭṭhānato. Saṅghabhedassa pubbabhāgo saṅgharāji.",
  "tika-s0203t0:271": "Kāyadvārameva pūrenti kāyakammabhāveneva lakkhitabbato.",
  "tika-s0203t0:272_0": "“Saṇṭhahante hi…pe… muccatī”ti idaṃ kappaṭṭhakathāya na sameti. Tathā hi kappaṭṭhakathāyaṃ",
  "tika-s0203t0:272_1": "vuttaṃ – “āpāyikoti idaṃ suttaṃ yaṃ so ekaṃ kappaṃ asītibhāge katvā tato ekabhāgamattaṃ",
  "tika-s0203t0:272_2": "kālaṃ tiṭṭheyya, taṃ āyukappaṃ sandhāya vutta”nti. Kappavināseyevāti pana āyukappavināseyevāti",
  "tika-s0203t0:272_3": "atthe sati natthi virodho. Ettha ca saṇṭhahanteti idampi “svevavinassissatī”ti viya",
  "tika-s0203t0:272_4": "abhūtaparikappavasena vuttaṃ. Ekadivasameva niraye paccati tato paraṃ kappābhāve",
  "tika-s0203t0:272_5": "āyukappassapi abhāvatoti avirodhato atthayojanā daṭṭhabbā. Sesānīti saṅghabhedato",
  "tika-s0203t0:272_6": "aññāni ānantariyakammāni.",
  "tika-s0203t0:273_0": "Ahosikammaṃ…pe… saṅkhyaṃ gacchanti, evaṃ sati kathaṃ nesaṃ ānantariyatā cutianantaraṃ",
  "tika-s0203t0:273_1": "vipākadānābhāvato. Atha sati phaladāne cutianantaro eva etesaṃ phalakālo, na aññoti",
  "tika-s0203t0:273_2": "phalakālaniyamena niyatatā nicchitā, na phaladānaniyamena, evampi niyataphalakālānaṃ",
  "tika-s0203t0:273_3": "aññesampi upapajjavedanīyānaṃ diṭṭhadhammavedanīyānañca niyatatā āpajjeyya. Tasmā",
  "tika-s0203t0:273_4": "vipākadhammadhammānaṃ paccayantaravikalatādīhi avipaccamānānampi attano sabhāvena",
  "tika-s0203t0:273_5": "vipākadhammatā viya balavatā ānantariyena vipāke dinne avipaccamānānampi ānantariyānaṃ",
  "tika-s0203t0:273_6": "phaladāne niyatasabhāvā ānantariyasabhāvā ca pavattīti attano sabhāvena phaladānaniyameneva",
  "tika-s0203t0:273_7": "niyatatā ānantariyatā ca veditabbā. Avassañca ānantariyasabhāvā tato eva niyatasabhāvā",
  "tika-s0203t0:273_8": "ca tesaṃ pavattīti sampaṭicchitabbametaṃ aññassa balavato ānantariyassa abhāve cutianantaraṃ",
  "tika-s0203t0:273_9": "ekantena phaladānato.",
  "tika-s0203t0:274_0": "Nanu evaṃ aññesampi upapajjavedanīyānaṃ aññasmiṃ vipākadāyake asati cutianantaramekantena",
  "tika-s0203t0:274_1": "phaladānato niyatasabhāvā anantariyasabhāvā ca pavatti āpajjatīti? Nāpajjati. Asamānajātikena",
  "tika-s0203t0:274_2": "cetopaṇidhivasena upaghātakena ca nivattetabbavipākattā anantare ekantaphaladāyakattābhāvā.",
  "tika-s0203t0:274_3": "Na pana ānantariyakānaṃ paṭhamajjhānādīnaṃ dutiyajjhānādīni viya asamānajātikaṃ phalanivattakaṃ",
  "tika-s0203t0:274_4": "atthi sabbānantariyānaṃ avīciphalattā. Na ca heṭṭhūpapattiṃ icchato sīlavato cetopaṇidhi",
  "tika-s0203t0:274_5": "viya uparūpapattijanakakammaphalaṃ ānantariyaphalaṃ nivattetuṃ samattho cetopaṇidhi",
  "tika-s0203t0:274_6": "atthi anicchantasseva avīcipātanato, na ca ānantariyopaghātakaṃ kiñci kammaṃ atthi,",
  "tika-s0203t0:274_7": "tasmā tesaṃyeva anantare ekantavipākajanakasabhāvā pavattīti. Anekāni ca ānantariyāni",
  "tika-s0203t0:274_8": "katāni ekanteneva vipāke niyatasabhāvattā uparatāvipaccanasabhāvāsaṅkattā nicchitāni",
  "tika-s0203t0:274_9": "sabhāvato niyatāneva. Tesu pana samānasabhāvesu ekena vipāke dinne itarāni attanā",
  "tika-s0203t0:274_10": "kātabbakiccassa teneva katattā na dutiyaṃ tatiyaṃ vā paṭisandhiṃ karonti. Na samatthatāvighātattāti",
  "tika-s0203t0:274_11": "natthi tesaṃ ānantariyakatā nivatti; garutarabhāvo pana tesu labbhatevāti saṅghabhedassa",
  "tika-s0203t0:274_12": "siyā garutarabhāvoti, “yena…pe… vipaccatī”ti āha. Ekassa pana aññāni upatthambhakāni",
  "tika-s0203t0:274_13": "hontīti daṭṭhabbāni. Paṭisandhivasena vipaccatīti vacanena itaresaṃ pavattivipākadāyitā",
  "tika-s0203t0:274_14": "anuññātā viya dissati. No vā tathā sīlavatīti yathā pitā sīlavā, tathā sīlavatī no",
  "tika-s0203t0:274_15": "vā hotīti yojanā. Sace mātā sīlavatī, mātughāto paṭisandhivasena vipaccatīti yojanā.",
  "tika-s0203t0:275": "Pakatattoti anukkhitto. Samānasaṃvāsakoti apārājiko. Samānasīmāyanti ekasīmāyaṃ.",
  "tika-s0203t0:276": "Satthukiccaṃ kātuṃ asamatthoti yaṃ satthārā kātabbakiccaṃ anusāsanādi, taṃ kātuṃ asamatthoti bhagavantaṃ paccakkhāya. Aññaṃ titthakaranti aññaṃ satthāraṃ.",
  "tika-s0203t0:277_0": "129. Abhijātiādisu pakappanena devatūpasaṅkamanādinā jātacakkavāḷena samānayogakkhemaṃ",
  "tika-s0203t0:277_1": "dasasahassaparimāṇaṃ ṭhānaṃ jātikhettaṃ, saraseneva āṇāpavattiṭṭhānaṃ āṇākhettaṃ,",
  "tika-s0203t0:277_2": "visayabhūtaṃ ṭhānaṃ visayakhettaṃ. Dasasahassī lokadhātūti imāya lokadhātuyā saddhiṃ",
  "tika-s0203t0:277_3": "imaṃ lokadhātuṃ parivāretvā ṭhitā dasasahassī lokadhātu. Tattakānaṃyeva jātikhettabhāvo",
  "tika-s0203t0:277_4": "dhammatāvasena veditabbo. “Pariggahavasenā”ti keci. “Sabbesampi buddhānaṃ tattakaṃ",
  "tika-s0203t0:277_5": "eva jātikhettaṃ tannivāsīnaṃyeva ca devatānaṃ dhammābhisamayo”ti ca vadanti. Mātukucchiokkamanakālādīnaṃ",
  "tika-s0203t0:277_6": "channaṃ eva gahaṇaṃ nidassanamattaṃ mahābhinīhārādikālepi tassa pakampanassa labbhamānato.",
  "tika-s0203t0:277_7": "Āṇākhettaṃ nāma yaṃ ekajjhaṃ saṃvaṭṭati ca vivaṭṭati ca. Āṇā vattati āṇāya tannivāsīnaṃ",
  "tika-s0203t0:277_8": "devatānaṃ sirasā sampaṭicchanena, tañca kho kevalaṃ buddhānaṃ ānubhāveneva, na adhippāyavasena,",
  "tika-s0203t0:277_9": "adhippāyavasena pana “yāvatā vā pana ākaṅkheyyā”ti vacanato tato parampi āṇā pavatteyya.",
  "tika-s0203t0:278_0": "Na uppajjantīti pana atthīti, “na me ācariyo atthi, sadiso me na vijjatī”tiādiṃ imissaṃ",
  "tika-s0203t0:278_1": "lokadhātuyaṃ ṭhatvā vadantena bhagavatā, “kiṃ panāvuso sāriputta, atthetarahi aññe",
  "tika-s0203t0:278_2": "samaṇā vā brāhmaṇā vā bhagavatā samasamā sambodhiyanti, evaṃ puṭṭho ahaṃ, bhante,",
  "tika-s0203t0:278_3": "noti vadeyya”nti, vatvā tassa kāraṇaṃ dassetuṃ, “aṭṭhānametaṃ anavakāso, yaṃ ekissā",
  "tika-s0203t0:278_4": "lokadhātuyā dve arahanto sammāsambuddhā”ti imaṃ suttaṃ dassentena dhammasenāpatinā",
  "tika-s0203t0:278_5": "ca buddhakhettabhūtaṃ imaṃ lokadhātuṃ ṭhapetvā aññattha anuppatti vuttā hotīti adhippāyo.",
  "tika-s0203t0:279_0": "Ekatoti saha, ekasmiṃ kāleti attho. So pana kālo kathaṃ paricchinnoti carimabhave",
  "tika-s0203t0:279_1": "paṭisandhiggahaṇato paṭṭhāya yāva dhātuparinibbānāti dassento “tatthā”tiādimāha.",
  "tika-s0203t0:279_2": "Nisinnakālato paṭṭhāyāti paṭilomakkamena vadati. Parinibbānato paṭṭhāyāti anupādisesāya",
  "tika-s0203t0:279_3": "nibbānadhātuyā parinibbānato paṭṭhāya. Etthantareti carimabhave bodhisattassa paṭisandhiggahaṇaṃ",
  "tika-s0203t0:279_4": "dhātuparinibbānanti etesaṃ antare.",
  "tika-s0203t0:280_0": "Aññassa buddhassa uppatti na nivāritā, tattha kāraṇaṃ dassetuṃ “tīṇi hī”tiādi vuttaṃ.",
  "tika-s0203t0:280_1": "Paṭipattiantaradhānena hi sāsanassa osakkitattā aparassa buddhassa uppatti laddhāvasarā",
  "tika-s0203t0:280_2": "hoti. Paṭipadāti paṭivedhāvahā pubbabhāgapaṭipadā. “Pariyatti pamāṇa”nti vatvā tamatthaṃ",
  "tika-s0203t0:280_3": "bodhisattaṃ nidassanaṃ katvā dassetuṃ, “yathā”tiādi vuttaṃ tayidaṃ hīnaṃ katanti",
  "tika-s0203t0:280_4": "daṭṭhabbaṃ. Niyyānikadhammassa ṭhitiñhi dassento aniyyānikadhammaṃ nidasseti.",
  "tika-s0203t0:281_0": "Mātikāya antarahitāyāti, “yo pana bhikkhū”tiādinayappattā sikkhāpadapāḷi mātikā,",
  "tika-s0203t0:281_1": "tāya antarahitāya nidānuddesasaṅkhāte pātimokkhuddese pabbajjāyupasampadākammesu",
  "tika-s0203t0:281_2": "ca sāsanaṃ tiṭṭhatīti attho. Atha vā pātimokkhe dharanteyeva pabbajjā upasampadā",
  "tika-s0203t0:281_3": "ca, evaṃ sati tadubhayaṃ pātimokkhe antogadhaṃ tadubhayābhāve pātimokkhābhāvato,",
  "tika-s0203t0:281_4": "tasmā tayidaṃ tayaṃ sāsanassa ṭhitihetūti āha – “pātimokkhapabbajjāupasampadāsu ṭhitāsu",
  "tika-s0203t0:281_5": "sāsanaṃ tiṭṭhatī”ti. Yasmā vā upasampadādhīnaṃ pātimokkhaṃ, upasampadā ca pabbajjādhīnā,",
  "tika-s0203t0:281_6": "tasmā pātimokkhe siddhe, siddhāsu pabbajjāupasampadāsu ca sāsanaṃ tiṭṭhati. Pacchimapaṭivedhato",
  "tika-s0203t0:281_7": "hi paraṃ paṭivedhasāsanaṃ, pacchimasīlato ca paraṃ paṭipattisāsanaṃ vinaṭṭhaṃ nāma",
  "tika-s0203t0:281_8": "hoti. Osakkitaṃ nāmāti pacchimakapaṭivedhasīlabhedadvayaṃ ekato katvā tato paraṃ",
  "tika-s0203t0:281_9": "vinaṭṭhaṃ nāma hotīti attho.",
  "tika-s0203t0:282_0": "Tena kāmaṃ “sāsanaṭṭhitiyā pariyatti pamāṇa”nti vuttaṃ, pariyatti pana paṭipattihetukāti",
  "tika-s0203t0:282_1": "paṭipattiyā asati appatiṭṭhā hoti, tasmā paṭipattiantaradhānaṃ sāsanosakkanassa visesakāraṇanti",
  "tika-s0203t0:282_2": "dassetvā tayidaṃ sāsanosakkanaṃ dhātuparinibbānosānanti dassetuṃ, “tīṇi parinibbānānī”ti vuttaṃ.",
  "tika-s0203t0:283_0": "Kāruññanti paridevanakāruññaṃ. Jambudīpe dīpantaresu devanāgabrahmalokesu ca vippakiritvā",
  "tika-s0203t0:283_1": "ṭhitānaṃ dhātūnaṃ mahābodhipallaṅke ekajjhaṃ sannipatanaṃ, rasmivissajjanaṃ, tattha",
  "tika-s0203t0:283_2": "tejodhātuyā uṭṭhānaṃ, ekajālībhāvo cāti sabbametaṃ satthu adhiṭṭhānavaseneva veditabbaṃ.",
  "tika-s0203t0:284_0": "Anacchariyattāti dvīsupi uppajjamānesu acchariyattābhāvadosatoti attho. Buddhā nāma",
  "tika-s0203t0:284_1": "majjhe bhinnaṃ suvaṇṇaṃ viya ekasadisāti tesaṃ desanāpi ekarasā evāti āha – “desanāya",
  "tika-s0203t0:284_2": "ca visesābhāvato”ti. Etenapi anacchariyattameva sādheti. Vivādabhāvatoti etena vivādābhāvatthaṃ",
  "tika-s0203t0:284_3": "dve ekato na uppajjantīti dasseti.",
  "tika-s0203t0:285_0": "Tatthāti milindapañhe. Ekaṃ buddhaṃ dhāretīti ekabuddhadhāraṇī. Etena evaṃ sabhāvā",
  "tika-s0203t0:285_1": "ete buddhaguṇā, yena dutiyabuddhaguṇe dhāretuṃ asamatthā ayaṃ lokadhātūti dasseti.",
  "tika-s0203t0:285_2": "Paccayavisesanipphannānañhi guṇadhammānaṃ bhāriyo viseso na sakkā dhāretunti, “na",
  "tika-s0203t0:285_3": "dhāreyyā”ti vatvā tameva adhāraṇaṃ pariyāyantarenapi pakāsento “caleyyā”tiādimāha.",
  "tika-s0203t0:285_4": "Tattha caleyyāti paripphandeyya. Kampeyyāti pavedheyya. Nameyyāti ekapassena nameyya.",
  "tika-s0203t0:285_5": "Onameyyāti osīdeyya. Vinameyyāti vividhaṃ itocito ca nameyya. Vikireyyāti vātena",
  "tika-s0203t0:285_6": "thusamuṭṭhi viya vippakireyya. Vidhameyyāti vinasseyya. Viddhaṃseyyāti sabbaso viddhastā",
  "tika-s0203t0:285_7": "bhaveyya. Tathābhūtā ca katthaci na tiṭṭheyyāti āha “na ṭhānamupagaccheyyā”ti.",
  "tika-s0203t0:286_0": "Idāni tattha nidassanaṃ dassento, “yathā, mahārājā”tiādimāha. Tattha samupādikāti",
  "tika-s0203t0:286_1": "samaṃ uddhaṃ pajjati pavattatīti samupādikā, udakassa upari samaṃ gāminīti attho.",
  "tika-s0203t0:286_2": "Vaṇṇenāti saṇṭhānena. Pamāṇenāti ārohena. Kisathūlenāti kisathūlabhāvena, pariṇāhenāti attho.",
  "tika-s0203t0:287_0": "Chādentanti rocentaṃ ruciṃ uppādentaṃ. Tandīkatoti tena bhojanena tandībhūto. Anonamitadaṇḍajātoti",
  "tika-s0203t0:287_1": "yāvadatthaṃ bhojanena onamituṃ asakkuṇeyyatāya anonamitadaṇḍo viya jāto. Sakiṃ bhutto",
  "tika-s0203t0:287_2": "vameyyāti ekampi ālopaṃ ajjhoharitvā vameyyāti attho.",
  "tika-s0203t0:288_0": "Atidhammabhārena pathavī calatīti dhammena nāma pathavī tiṭṭheyya. Sā kiṃ teneva",
  "tika-s0203t0:288_1": "calati vinassatīti adhippāyena pucchati. Puna thero “ratanaṃ nāma loke kuṭumbaṃ sandhārentaṃ",
  "tika-s0203t0:288_2": "abhimatañca lokena attano garusabhāvatāya sakaṭabhaṅgassa kāraṇaṃ atibhārabhūtaṃ",
  "tika-s0203t0:288_3": "diṭṭhaṃ. Evaṃdhammo ca hitasukhavisesehi taṃsamaṅginaṃ dhārento abhimato ca viññūnaṃ",
  "tika-s0203t0:288_4": "gambhīrappameyyabhāvena garusabhāvattā atibhārabhūto pathavīcalanassa kāraṇaṃ hotī”ti",
  "tika-s0203t0:288_5": "dassento, “idha, mahārāja, dve sakaṭā”tiādimāha. Eteneva tathāgatassa mātukucchiokkamanādikāle",
  "tika-s0203t0:288_6": "pathavīkampanakāraṇaṃ saṃvaṇṇitanti daṭṭhabbaṃ. Ekasakaṭato ratananti ekasmā, ekassa",
  "tika-s0203t0:288_7": "vā sakaṭassa ratanaṃ, tasmā sakaṭato gahetvāti attho.",
  "tika-s0203t0:289": "Osāritanti uccāritaṃ, vuttanti attho. Aggoti sabbasattehi aggo.",
  "tika-s0203t0:290_0": "Sabhāvapakatīti sabhāvabhūtā akittimā pakati. Kāraṇamahantatāyāti mahantehi buddhakārakadhammehi",
  "tika-s0203t0:290_1": "pāramitāsaṅkhātehi kāraṇehi buddhaguṇānaṃ nibbattitoti vuttaṃ hoti. Pathaviādīni",
  "tika-s0203t0:290_2": "mahantāni vatthūni, mahantā ca sakkabhāvādayo attano attano visaye ekekā eva, sammāsambuddhopi",
  "tika-s0203t0:290_3": "mahanto attano visaye ekova, ko ca tassa visayo? Buddhabhūmi, yāvatakaṃ vā ñeyyaṃ.",
  "tika-s0203t0:290_4": "Evaṃ “ākāso viya anantavisayo bhagavā ekova hotī”ti vadanto paracakkavāḷesu dutiyassa",
  "tika-s0203t0:290_5": "buddhassa abhāvaṃ dasseti.",
  "tika-s0203t0:291_0": "Imināva padenāti “ekissā lokadhātuyā”ti iminā eva padena. Dasacakkavāḷasahassāni",
  "tika-s0203t0:291_1": "gahitāni jātikhettattā. Ekacakkavāḷenevāti iminā ekacakkavāḷeneva. Yathā – “imasmiṃyeva",
  "tika-s0203t0:291_2": "cakkavāḷe uppajjantī”ti vutte imasmimpi cakkavāḷe jambudīpeyeva, tatthapi majjhimapadese",
  "tika-s0203t0:291_3": "evāti paricchindituṃ vaṭṭati; evaṃ “ekissā lokadhātuyā”ti jātikhette adhippetepi",
  "tika-s0203t0:291_4": "imināva cakkavāḷena paricchindituṃ vaṭṭati.",
  "tika-s0203t0:292_0": "Vivādūpacchedatoti vivādūpacchedakāraṇā. Dvīsu uppannesu yo vivādo bhaveyya, tassa",
  "tika-s0203t0:292_1": "anuppādoyevettha vivādupacchedo. Ekasmiṃ dīpetiādinā dīpantarepi ekajjhaṃ na uppajjanti,",
  "tika-s0203t0:292_2": "pageva ekadīpeti dasseti. So parihāyethāti cakkavāḷassa padese eva vattitabbattā parihāyeyya.",
  "tika-s0203t0:293_0": "130. Manussattanti manussabhāvo tasseva pabbajjādiguṇasampattiādīnaṃ yoggabhāvato.",
  "tika-s0203t0:293_1": "Liṅgasampattīti purisabhāvo. Hetūti manovacīpaṇidhānapubbikā hetusampadā. Satthāradassananti",
  "tika-s0203t0:293_2": "satthusammukhībhāvo. Pabbajjāti kammakiriyavādīsu tāpasesu, bhikkhūsu vā pabbajjā.",
  "tika-s0203t0:293_3": "Guṇasampattīti abhiññādiguṇasampadā. Adhikāroti buddhaṃ uddissa adhiko sakkāro. Chandatāti",
  "tika-s0203t0:293_4": "sammāsambodhiṃ uddissa sātisayo kattukamyatākusalacchando. Aṭṭhadhammasamodhānāti",
  "tika-s0203t0:293_5": "etesaṃ aṭṭhannaṃ dhammānaṃ samāyogena. Abhinīhāroti kāyapaṇidhānaṃ. Samijjhatīti",
  "tika-s0203t0:293_6": "nipphajjatīti ayamettha saṅkhepo, vitthāro pana paramatthadīpaniyā cariyāpiṭakavaṇṇanāya",
  "tika-s0203t0:293_7": "vuttanayeneva veditabbo.",
  "tika-s0203t0:294_0": "Sabbākāraparipūramevāti paripuṇṇalakkhaṇatāya sattussadādīhi sabbākārehi sampannameva.",
  "tika-s0203t0:294_1": "Na hi itthiyā kosohitavatthaguyhatā sambhavati, dutiyapakati ca nāma paṭhamapakatito",
  "tika-s0203t0:294_2": "nihīnā eva. Tenevāha anantaravāre “yasmā”tiādi.",
  "tika-s0203t0:295_0": "Idha purisassa tattha nibbattanatoti imasmiṃ manussaloke purisabhūtassa tattha brahmaloke",
  "tika-s0203t0:295_1": "brahmattabhāvena nibbattanato. Tena asatipi purisaliṅge purisākārā brahmāno hontīti",
  "tika-s0203t0:295_2": "dasseti. Taṃyeva hi purisākāraṃ sandhāya vuttaṃ – “yaṃ puriso brahmattaṃ kareyyā”ti.",
  "tika-s0203t0:295_3": "Tenevāha “samānepī”tiādi. Yadi evaṃ itthiyo brahmaloke na uppajjantīti āha “brahmatta”ntiādi.",
  "tika-s0203t0:296_0": "131. Kāyaduccaritassātiādipāḷiyā kammaniyāmo nāma kathito. Samañjanaṃ samaṅgo, so",
  "tika-s0203t0:296_1": "etassa atthīti samaṅgī, samannāgato. Samañjanasīlo vā samaṅgī. Pubbabhāge āyūhanasamaṅgitā,",
  "tika-s0203t0:296_2": "sanniṭṭhāpakacetanāvasena cetanāsamaṅgitā. Cetanāsantativasena vā āyūhanasamaṅgitā,",
  "tika-s0203t0:296_3": "taṃtaṃcetanākhaṇavasena cetanāsamaṅgitā. Katūpacitassa avipakkavipākassa kammassa",
  "tika-s0203t0:296_4": "vasena kammasamaṅgitā, kamme pana vipaccituṃ āraddhe vipākappavattivasena vipākasamaṅgitā.",
  "tika-s0203t0:296_5": "Kammādīnaṃ upaṭṭhānakālavasena upaṭṭhānasamaṅgitā. Kusalākusalakammāyūhanakkhaṇeti",
  "tika-s0203t0:296_6": "kusalakammassa ca akusalakammassa ca samīhanakkhaṇe. Tathāti iminā kusalākusalakammapadaṃ",
  "tika-s0203t0:296_7": "ākaḍḍhati. Yathā kataṃ kammaṃ phaladānasamatthaṃ hoti, tathā kataṃ upacitaṃ. Vipākārahanti",
  "tika-s0203t0:296_8": "dutiyabhavādīsu vipaccanārahaṃ. Uppajjamānānaṃ upapattinimittaṃ upaṭṭhātīti yojanā.",
  "tika-s0203t0:296_9": "Calatīti parivattati. Ekena hi kammunā tajje nimitte upaṭṭhāpite paccayavisesavasena",
  "tika-s0203t0:296_10": "tato aññena kammunā aññassa nimittassa upaṭṭhānaṃ parivattanaṃ.",
  "tika-s0203t0:297_0": "Sunakhajīvikoti sunakhehi jīvanasīlo. Talasantharaṇapūjanti bhūmitalassa pupphehi",
  "tika-s0203t0:297_1": "santaraṇapūjaṃ. Āyūhanacetanākammasamaṅgitāvasenāti kāyaduccaritassa aparāparaṃ āyūhanena",
  "tika-s0203t0:297_2": "sanniṭṭhāpakacetanāya tasseva pakappane kammakkhayakarañāṇena akhepitattā yathūpacitakammunā",
  "tika-s0203t0:297_3": "ca samaṅgibhāvassa vasena.",
  "tika-s0203t0:298": "132. Evaṃ sassirikanti vuttappakārena anekadhātuvibhajanādinā nānānayavicittatāya paramanipuṇagambhīratāya ca atthato byañjanato ca sasobhaṃ katvā.",
  "tika-s0203t0:299_0": "Naṃ dhārehīti ettha nanti nipātamattaṃ. Dhātuādivasena parivaṭṭīyanti atthā etehīti",
  "tika-s0203t0:299_1": "parivaṭṭā, desanābhedā. Cattāro parivaṭṭā etassa, etasmiṃ vāti catuparivaṭṭo, dhammapariyāyo.",
  "tika-s0203t0:299_2": "Dhammo ca so pariyattibhāvato yathāvuttenatthena ādāsoti dhammādāso. Upaṭṭhānaṭṭhena",
  "tika-s0203t0:299_3": "yathādhammānaṃ ādāsotipi dhammādāso. Yathā hi ādāsena sattānaṃ mukhe maladosaharaṇaṃ,",
  "tika-s0203t0:299_4": "evaṃ imināpi suttena yogīnaṃ mukhe maladosaharaṇaṃ. Tasmāti yasmā iminā suttena kilese",
  "tika-s0203t0:299_5": "madditvā samathādhigamena yogino jayappattā; tasmā amatapurappavesane ugghosanamahābheritāya",
  "tika-s0203t0:299_6": "ca amatadundubhi. Idha vuttanti imasmiṃ sutte vuttaṃ. Anuttaro saṅgāmavijayoti anuttarabhāvato",
  "tika-s0203t0:299_7": "kilesasaṅgāmavijayo, “vijeti etenā”ti katvā. Sesaṃ suviññeyyameva.",
  "tika-s0203t0:300": "Bahudhātukasuttavaṇṇanāya līnatthappakāsanā samattā.",
  "tika-s0203t0:301": "6. Isigilisuttavaṇṇanā",
  "tika-s0203t0:302_0": "133. Samaññāyati etāyāti samaññā, nāmanti attho. Ayamayaṃ nāmāti paññāpenti etāya,",
  "tika-s0203t0:302_1": "tathāpaññāpanamattanti vā paññatti, nāmameva. Tenāha “purimapadasseva vevacana”nti.",
  "tika-s0203t0:302_2": "Sesesupīti “paṇḍavassa pabbatassā”tiādīsu tīsu vāresupi.",
  "tika-s0203t0:303_0": "Samuṭṭhānaṃ tāva suttassa kathetvā atthasaṃvaṇṇanaṃ kātuṃ “tadā kirā”tiādi vuttaṃ.",
  "tika-s0203t0:303_1": "Na pabbatehi atthoti na bhagavato pabbatehi kathitehi attho atthi. Isigilibhāvoti",
  "tika-s0203t0:303_2": "isigilināmatā. Itīti iminā kāraṇena, imaṃ aṭṭhuppattiṃ avekkhantoti attho.",
  "tika-s0203t0:304_0": "Cetiyagabbheti cetiyaghare cetiyassa abbhantare. Yamakamahādvāranti yamakakavāṭayuttaṃ",
  "tika-s0203t0:304_1": "mahantaṃ dvāraṃ. Dvedhā katvāti pabbatassa abbhantare maṇḍapasaṅkhepena leṇaṃ nimminitvā",
  "tika-s0203t0:304_2": "dvedhā katvā tadā te tattha vasiṃsu.",
  "tika-s0203t0:305_0": "Vasitakālañca kathento tesaṃ mātuyā yāva tatiyabhavato paṭṭhāya samudāgamaṃ dassetuṃ,",
  "tika-s0203t0:305_1": "“atīte kirā”tiādi vuttaṃ. Patthesīti tassā kira khettakuṭiyā vīhayo bhajjantiyā tattha",
  "tika-s0203t0:305_2": "mahākarañjapupphappamāṇā mahantā manoharā pañcasatamattā lājā jāyiṃsu. Sā tā gahetvā",
  "tika-s0203t0:305_3": "mahante paduminipatte ṭhapesi. Tasmiñca samaye eko paccekabuddho tassā anuggahatthaṃ",
  "tika-s0203t0:305_4": "avidūre khettapāḷiyā gacchati. Sā taṃ disvā pasannamānasā supupphitaṃ mahantaṃ ekaṃ",
  "tika-s0203t0:305_5": "padumaṃ gahetvā tattha lāje pakkhipitvā paccekabuddhaṃ upasaṅkamitvā pañcapatiṭṭhitena",
  "tika-s0203t0:305_6": "vanditvā, “imassa, bhante, puññassa ānubhāvena ānubhāvasampanne pañcasataputte labheyya”nti",
  "tika-s0203t0:305_7": "pañca puttasatāni patthesi. Tasmiṃyeva khaṇeti yadā sā yathāvuttaṃ patthanaṃ paṭṭhapesi;",
  "tika-s0203t0:305_8": "tasmiṃyeva khaṇe pañcasatā migaluddakā sambhatasambhārā paripakkapaccekabodhiñāṇā",
  "tika-s0203t0:305_9": "tasseva paccekabuddhassa madhuramaṃsaṃ datvā, “etissā puttā bhaveyyāmā”ti patthayiṃsu.",
  "tika-s0203t0:305_10": "Atītāsu anekajātīsu tassā puttabhāvena āgatattā tathā tesaṃ ahosīti vadanti. Pāduddhāreti",
  "tika-s0203t0:305_11": "pāduddhāre pāduddhāre. Pāduddhārasīsena cettha nikkhipanaṃ āha.",
  "tika-s0203t0:306_0": "Gabbhamalaṃ nissāyāti bahi nikkhantaṃ gabbhamalaṃ nissayaṃ katvā saṃsedajabhāvena",
  "tika-s0203t0:306_1": "nibbattā. Opapātikabhāvenāti keci. Khayavayaṃ paṭṭhapetvāti vipassanaṃ ārabhitvā.",
  "tika-s0203t0:306_2": "Vipassanāti aniccānupassanāpubbikā sappaccayanāmarūpadassanapubbikā ca, saṅkhāre",
  "tika-s0203t0:306_3": "sammasantassa aniccalakkhaṇe diṭṭhe, “yadaniccaṃ taṃ dukkhaṃ, yaṃ dukkhaṃ tadanattā”ti",
  "tika-s0203t0:306_4": "sesalakkhaṇāni suviññeyyāneva honti. Paccekabodhiñāṇaṃ nibbattayiṃsūti dve asaṅkhyeyyāni",
  "tika-s0203t0:306_5": "kappānaṃ satasahassañca paccekabodhipāramitāya parinipphannattā ñāṇassa paripākattā",
  "tika-s0203t0:306_6": "vuttanayena sayameva vipassanaṃ pavattetvā matthakaṃ pāpetvā paccekabodhiñāṇaṃ adhigacchiṃsu.",
  "tika-s0203t0:306_7": "Sabbepi te taṃyeva gāthaṃ abhāsiṃsūti āha – “ayaṃ tesaṃ byākaraṇagāthā ahosī”ti.",
  "tika-s0203t0:307_0": "Saroruhanti sarasi jātaṃ. Padumapalāsapattajanti khuddakamahantehi kamaladalehi sahajātaṃ.",
  "tika-s0203t0:307_1": "Khuddakamahantakamaladalasaṅkhātāni vā padumapalāsapattāni ettha santīti padumapalāsapattaṃ,",
  "tika-s0203t0:307_2": "padumagacchaṃ. Tattha jātanti padumapalāsapattajaṃ. Supupphitanti suṭṭhu pupphitaṃ",
  "tika-s0203t0:307_3": "sammā vikasitaṃ. Bhamaragaṇānuciṇṇanti bhamaragaṇehi anukulañceva anuparibbhamitañca.",
  "tika-s0203t0:307_4": "Aniccatāyupagatanti khaṇe khaṇe vaṇṇabhedādivasena aniccatāya upagataṃ. Viditvāti",
  "tika-s0203t0:307_5": "vipassanāpaññāsahitāya maggapaññāya jānitvā. Eko careti tasmā aññopi mādiso hotukāmo",
  "tika-s0203t0:307_6": "evaṃ paṭipajjitvā eko care khaggavisāṇakappoti.",
  "tika-s0203t0:308": "135. Satisārasīlasārādisamannāgamanena sattesu sārabhūtā. Sabbaso vaṭṭadukkhassa vigatattā niddukkhā. Samucchinnataṇhatāya nittaṇhā. Mānacchidoti thutivacanaṃ.",
  "tika-s0203t0:309_0": "Etesaṃ ekanāmakāyevāti etesaṃ āgatānaṃ paccekabuddhānaṃ pāḷiyaṃ anāgatā aññe paccekabuddhā",
  "tika-s0203t0:309_1": "samānanāmakā eva. Vuttamevatthaṃ pākaṭīkaraṇatthaṃ “imesu hī”tiādi vuttaṃ. Visuṃ",
  "tika-s0203t0:309_2": "visuṃ avatvāti paccekaṃ sarūpato avatvā. Aññe cāti asādhāraṇattā āha. Sesaṃ suviññeyyameva.",
  "tika-s0203t0:310": "Isigilisuttavaṇṇanāya līnatthappakāsanā samattā.",
  "tika-s0203t0:311": "7. Mahācattārīsakasuttavaṇṇanā",
  "tika-s0203t0:312_0": "136. Dosehi ārakāti ariyaṃ. Tenāha “niddosa”nti. Sā pana niddosatā lokuttarabhāvena",
  "tika-s0203t0:312_1": "savisesāti āha “lokuttara”nti. Sammā sundaro pasattho niyyāniko samādhi sammāsamādhīti",
  "tika-s0203t0:312_2": "āha – “sammāsamādhinti maggasamādhi”nti. Upanisīdati ettha phalaṃ tappaṭibaddhavuttitāyāti",
  "tika-s0203t0:312_3": "upanisaṃ, kāraṇanti āha – “saupanisanti sappaccaya”nti. Parikaroti parivāretīti parikkhāroti",
  "tika-s0203t0:312_4": "āha – “saparikkhāranti saparivāra”nti.",
  "tika-s0203t0:313_0": "Parivāritāti sahajātādipaccayabhāvena parivārantehi viya upagatā. Purecārikāti vuṭṭhānagāminibhāvanā",
  "tika-s0203t0:313_1": "sahajātādipaccayavasena paccayattā purassarā. Tenāha – “vipassanāsammādiṭṭhi cā”ti.",
  "tika-s0203t0:313_2": "Idāni tāni kiccato dassetuṃ, “vipassanāsammādiṭṭhī”tiādi vuttaṃ. Tattha parivīmaṃsaggahaṇaṃ",
  "tika-s0203t0:313_3": "tattha tattha cittuppāde vīmaṃsādhipateyyena pavattiyā sammādiṭṭhiyā pubbaṅgamabhāvadassanatthaṃ.",
  "tika-s0203t0:313_4": "Tenassa maggasamādhissa nānākhaṇikaṃ pubbaṅgamabhāvaṃ dasseti. Vīmaṃsanapariyosāneti",
  "tika-s0203t0:313_5": "tathāpavattaanulomañāṇassa osāne. Bhūmiladdhaṃ vaṭṭaṃ samugghāṭayamānāti attano santāne",
  "tika-s0203t0:313_6": "dīgharattaṃ anusayitaṃ kilesavaṭṭaṃ samucchindanti. Vūpasamayamānāti tasseva vevacanaṃ.",
  "tika-s0203t0:313_7": "Vūpasamayamānāti vā tato eva avasiṭṭhampi vaṭṭaṃ appavattikaraṇavasena vūpasamenti.",
  "tika-s0203t0:313_8": "Tenevāha – “maggasammādiṭṭhi…pe… uppajjatī”ti. Sāti sammādiṭṭhi. Duvidhāpīti yathāvuttā",
  "tika-s0203t0:313_9": "duvidhāpi. Idha adhippetā vipassanāpaññāsahitāya maggapaññāya kiccassa dassitattā.",
  "tika-s0203t0:314_0": "Lakkhaṇe paṭivijjhamāne lakkhaṇiko dhammo paṭividdho hotīti āha – “micchādiṭṭhiṃ…pe…",
  "tika-s0203t0:314_1": "ārammaṇato pajānātī”ti. Vipassanāsammādiṭṭhiyampi eseva nayo. Kiccatoti bhāvanākiccato.",
  "tika-s0203t0:314_2": "Sammādiṭṭhiyaṃ tadadhigataasammohatāya asammohato pajānāti. Kiccatoti paṭivedhakiccato.",
  "tika-s0203t0:314_3": "Taṃ pana sabbathā asammuyhanamevāti āha “asammohato”ti. Evaṃ pajānanāti micchādiṭṭhi",
  "tika-s0203t0:314_4": "micchādiṭṭhīti yāthāvato avabodho. Assāti taṃsamaṅgino puggalassa.",
  "tika-s0203t0:315_0": "Dvāyanti -kāro dīghaṃ katvā vutto. Tenāha “dvayaṃ vadāmī”ti. Dve avayavā etassāti",
  "tika-s0203t0:315_1": "dvayaṃ. Tenāha “duvidhakoṭṭhāsaṃ vadāmī”ti. Puññassa eko bhāgo so eva puññabhāgiko,",
  "tika-s0203t0:315_2": "ka-kārassa ya-kāraṃ katvā itthiliṅgavasena “puññabhāgiyā”ti vuttaṃ. Upadhisaṅkhātassāti",
  "tika-s0203t0:315_3": "khandhapabandhasaṅkhātassa.",
  "tika-s0203t0:316_0": "Amatadvāranti ariyamaggaṃ. Paññapetīti niyyānādipakārato paññapeti. Tenāha “vibhajitvā",
  "tika-s0203t0:316_1": "dassetī”ti. Tattha sammohassa viddhaṃsanena asammohato dasseti. Tasmiṃ attheti amatadvārapaññāpane",
  "tika-s0203t0:316_2": "atthe. Bojjhaṅgappattāti bojjhaṅgabhāvappattā. Maggabhāvena niyyānabhāvena pavattiyā",
  "tika-s0203t0:316_3": "maggapaññāya aṭṭhannampi sādhāraṇattā samudāyassa ca avayavo aṅganti katvā sesadhamme",
  "tika-s0203t0:316_4": "aṅgikabhāvena dassento “ariyamaggassa aṅga”nti āha. So bhikkhūti micchādiṭṭhiṃ “micchādiṭṭhī”ti",
  "tika-s0203t0:316_5": "sammādiṭṭhiṃ “sammādiṭṭhī”ti jānanto bhikkhu. Pajahanatthāyāti samucchedavasena pajahanāya.",
  "tika-s0203t0:316_6": "Paṭilābhatthāyāti maggasammādiṭṭhiyā adhigamāya. Kusalavāyāmoti vipassanāsampayuttova",
  "tika-s0203t0:316_7": "kosallasambhūto vāyāmo. Saratīti sato, taṃ panassa saraṇaṃ satisamaṅgitāyāti āha",
  "tika-s0203t0:316_8": "“satiyā samannāgato”ti. Kāmañcettha vipassanāsammādiṭṭhiṃ yathābhūtā sammāvāyāmasatiyo",
  "tika-s0203t0:316_9": "sahajātā ca purejātā ca hutvā parivārenti, “itiyime tayo dhammā sammādiṭṭhiṃ anuparidhāvanti",
  "tika-s0203t0:316_10": "anuparivattantī”ti pana vacanato, “ettha hī”tiādinā maggasammādiṭṭhiyā eva sesadhammānaṃ",
  "tika-s0203t0:316_11": "yathārahaṃ sahacaraṇabhāvena parivāraṇaṃ yojitaṃ. Sammāsaṅkappādīnanti ādi-saddena",
  "tika-s0203t0:316_12": "sammāvācākammantājīvānaṃ gahaṇaṃ itaresaṃ parivārabhāvena gahitattā. Na hi sakkā",
  "tika-s0203t0:316_13": "te eva parivāre parivāravante ca katvā vattuṃ saṅkarato sammohajananato ca. Tayoti",
  "tika-s0203t0:316_14": "sammādiṭṭhivāyāmasatiyo sahajātaparivārāva honti maggakkhaṇikānaṃ tesaṃ adhippetattā",
  "tika-s0203t0:316_15": "vipassanākhaṇaviratīnaṃ asambhavato.",
  "tika-s0203t0:317_0": "137. Takkanavasena lokasiddhenāti adhippāyo. “Evañcevañca bhavitabba”nti vividhaṃ",
  "tika-s0203t0:317_1": "takkanaṃ kūpe viya udakassa ārammaṇassa ākaḍḍhanaṃ vitakkanaṃ vitakko. Saṅkappanavasenāti",
  "tika-s0203t0:317_2": "taṃ taṃ ārammaṇaṃ gahetvā kappanavasena. Takkanaṃ kappananti ca ataṃsahajātānamevāti",
  "tika-s0203t0:317_3": "daṭṭhabbaṃ. Ekaggoti iminā samādhinā laddhupakārasseva vitakkassa appanāpariyāyo",
  "tika-s0203t0:317_4": "hotīti dasseti. Visesena vā appanā vitakkassa vasena cittaṃ ārammaṇaṃ abhiropeti,",
  "tika-s0203t0:317_5": "vitakke asati kathanti āha “vitakke panā”tiādi. Attanoyeva dhammatāya cittaṃ ārammaṇaṃ",
  "tika-s0203t0:317_6": "abhiruhatīti, etena ārammaṇadhammānaṃ gahaṇaṃ nāma sabhāvasiddhaṃ, na dhammantaramapekkhati,",
  "tika-s0203t0:317_7": "vitakko pana pavattamāno ārammaṇābhiniropanavaseneva pavattatīti dasseti. Evaṃ santepi",
  "tika-s0203t0:317_8": "sabhāvāvitakkacittuppādato savitakkacittuppādassa ārammaṇaggahaṇaviseso vitakkena",
  "tika-s0203t0:317_9": "jātoti katvā vitakko cittassa ārammaṇaggahaṇe visesapaccayoti pākaṭoyamattho. Apare",
  "tika-s0203t0:317_10": "pana bhaṇanti – yathā koci rājavallabhaṃ, taṃsambandhīnaṃ mittaṃ vā nissāya rājagehaṃ",
  "tika-s0203t0:317_11": "ārohati anupavisati, evaṃ vitakkaṃ nissāya cittaṃ ārammaṇaṃ ārohati vitakkassa ārammaṇābhiniropanasabhāvattā,",
  "tika-s0203t0:317_12": "aññesaṃ dhammānañca avitakkasabhāvato. Tenāha bhagavā – “cetaso abhiniropanā”ti.",
  "tika-s0203t0:318_0": "Yadi evaṃ kathaṃ avitakkacittaṃ ārammaṇaṃ ārohatīti? Vitakkabaleneva. Yathā hi so",
  "tika-s0203t0:318_1": "puriso paricayena tena vināpi nirāsaṅko rājagehaṃ pavisati, evaṃ paricayena vitakkena",
  "tika-s0203t0:318_2": "vināpi avitakkaṃ cittaṃ ārammaṇaṃ ārohati. Paricayenāti ca santāne pavattavitakkabhāvanāsaṅkhātena",
  "tika-s0203t0:318_3": "paricayena. Vitakkassa hi santāne abhiṇhaṃ pavattassa vasena cittassa ārammaṇābhiruhanaṃ",
  "tika-s0203t0:318_4": "ciraparicitaṃ; tena taṃ kadāci vitakkena vināpi tattha pavattateva; yathā ñāṇasahagataṃ",
  "tika-s0203t0:318_5": "cittaṃ sammasanavasena ciraparicitaṃ kadāci ñāṇarahitampi sammasanavasena pavattati;",
  "tika-s0203t0:318_6": "yathā vā kilesasahitaṃ hutvā pavattaṃ sabbaso kilesarahitampi paricayena kilesavāsanāvasena",
  "tika-s0203t0:318_7": "pavattati, evaṃ sampadamidaṃ daṭṭhabbaṃ.",
  "tika-s0203t0:319_0": "Vācaṃ saṅkharotīti vācaṃ uppādeti, vacīghosuppattiyā visesapaccayo hotīti attho.",
  "tika-s0203t0:319_1": "Lokiyavitakko dvattiṃsacittasahagato vācaṃ saṅkharoti vacīviññattijananato. Vacīsaṅkhārotveva",
  "tika-s0203t0:319_2": "panassa nāmaṃ hoti ruḷhito, taṃsamatthatānirodhato vā sambhavato pana saṅkhāroti.",
  "tika-s0203t0:319_3": "“Lokuttarasammāsaṅkappaṃ parivārentī”ti vatvā tividhe sammāsaṅkappe kadāci katamaṃ",
  "tika-s0203t0:319_4": "parivārentīti? Codanaṃ sandhāyāha “etthā”tiādi. Nānācittesu labbhanti nānāsamannāhārahetukattā,",
  "tika-s0203t0:319_5": "pubbabhāgeyeva ca te uppajjantīti. Tīṇi nāmāni labhati tividhassapi paṭipakkhassa",
  "tika-s0203t0:319_6": "samucchindanena sātisayaṃ tiṇṇampi kiccakaraṇato. Esa nayo sammāvācādīsupi.",
  "tika-s0203t0:320_0": "138. Viramati etāyāti veramaṇī virati vuccati. Sā musāvādato viramaṇassa kāraṇabhāvato",
  "tika-s0203t0:320_1": "cetanāpi verassa maṇanato vināsanato viratipīti āha – “viratipi cetanāpi vaṭṭatī”ti.",
  "tika-s0203t0:320_2": "Ārakā ramatīti samucchinnehi dūrato samussāreti. Vinā tehi ramatīti accantameva tehi",
  "tika-s0203t0:320_3": "vinā bhavati. Tato tatoti diṭṭhe adiṭṭhavādādito musāvādā. Visesato anuppattidhammattā paṭinivattā hutvā.",
  "tika-s0203t0:321_0": "140. Tividhena kuhanavatthunāti paccayapaṭisevana-sāmantajappana-iriyāpathapavattanasaṅkhātena",
  "tika-s0203t0:321_1": "pāpicchatā nibbattena tividhena kuhanavatthunā. Etāya kuhanāya karaṇabhūtāya paccayuppādanatthaṃ",
  "tika-s0203t0:321_2": "nimittaṃ sīlaṃ etesanti yojanā. Attavisayalābhahetu akkosanakhuṃsanavambhanādivasena",
  "tika-s0203t0:321_3": "pisanaṃ ghaṭṭanaṃ viheṭhanaṃ nippeso. Ito laddhaṃ aññassa, tato laddhaṃ parassa datvā",
  "tika-s0203t0:321_4": "evaṃ lābhena lābhaṃ nijigīṃsatīti lābhena lābhaṃ nijigīṃsanā. Pāḷiyaṃ āgato kuhanādivasena",
  "tika-s0203t0:321_5": "micchāājīvo. Ko pana soti āha “ājīvahetū”tiādi. Tāsaṃyevāti avadhāraṇaṃ, “ājīvo kuppamāno",
  "tika-s0203t0:321_6": "kāyavacīdvāresu eva kuppatī”ti katvā vuttaṃ.",
  "tika-s0203t0:322_0": "141. Sammā pasatthā sobhanā niyyānikā diṭṭhi etassāti sammādiṭṭhi, puggalo. Tassa",
  "tika-s0203t0:322_1": "pana yasmā sammādiṭṭhi saccābhisamayassa nibbānasacchikiriyāya avassayo, tasmā vuttaṃ",
  "tika-s0203t0:322_2": "– “maggasammādiṭṭhiyaṃ ṭhitassā”ti. Pahoti bhavati tāya saheva uppajjati pavattati.",
  "tika-s0203t0:322_3": "Paccavekkhaṇañāṇaṃ yāthāvato jānanaṭṭhena sammāñāṇanti idhādhippetaṃ, tañca kho maggasamādhimhi",
  "tika-s0203t0:322_4": "ṭhite eva hotīti imamatthaṃ dassetuṃ āha – “maggasammāsamādhimhi…pe… sammāñāṇaṃ pahotī”tiādi.",
  "tika-s0203t0:322_5": "Iminā kiṃ dassetīti? Yathā maggasammādiṭṭhiyaṃ ṭhito puggalo, “sammādiṭṭhī”ti vutto,",
  "tika-s0203t0:322_6": "evaṃ maggaphalapaccavekkhaṇañāṇe ṭhito, “sammāñāṇo”ti vutto, tassa ca maggaphalasammāsamādhipavattiyā",
  "tika-s0203t0:322_7": "pahoti sammāñāṇassa sammāvimuttiyā pahotīti imamatthaṃ dasseti. Phalasamādhi tāva",
  "tika-s0203t0:322_8": "pavattatu, maggasamādhi pana kathanti? Tampi akuppabhāvatāya accantasamādhibhāvato",
  "tika-s0203t0:322_9": "kiccanipphattiyā pavattatevāti vattabbataṃ labhati. Ṭhapetvā aṭṭhaphalaṅgānīti phalabhūtāni",
  "tika-s0203t0:322_10": "sammādiṭṭhiādīni aṭṭhaṅgāni, “sammādiṭṭhissa sammāsaṅkappo pahotī”tiādinā visuṃ gahitattā",
  "tika-s0203t0:322_11": "ṭhapetvā. Sammāñāṇaṃ paccavekkhaṇaṃ katvāti paccavekkhaṇañāṇaṃ sammāñāṇaṃ katvā.",
  "tika-s0203t0:322_12": "Phalaṃ kātunti phaladhammasahacaritatāya vipākasabhāvatāya ca “phala”nti laddhanāme",
  "tika-s0203t0:322_13": "phalasampayuttadhamme sammāvimuttiṃ kātuṃ vaṭṭatīti vuttaṃ. Tathā ca vuttaṃ sallekhasuttavaṇṇanāyaṃ",
  "tika-s0203t0:322_14": "“phalasampayuttāni pana sammādiṭṭhiādīni aṭṭhaṅgāni ṭhapetvā sesadhammā sammāvimuttīti veditabbā”ti.",
  "tika-s0203t0:323_0": "142. Nijjiṇṇāti nijjīritā, viddhastā vināsitāti attho. Phalaṃ kathitanti “sammādiṭṭhissa,",
  "tika-s0203t0:323_1": "bhikkhave, micchādiṭṭhi nijjiṇṇā hotī”ti iminā vārena sāmaññaphalaṃ kathitanti vadanti,",
  "tika-s0203t0:323_2": "nijjīraṇaṃ paṭippassambhananti adhippāyo. Nijjīraṇaṃ pana samucchindananti katvā,",
  "tika-s0203t0:323_3": "majjhimabhāṇakā…pe… maggo kathitoti vadanti. Dassanaṭṭhenāti pariññābhisamayādivasena",
  "tika-s0203t0:323_4": "catunnaṃ saccānaṃ paccakkhato dassanaṭṭhena. Viditakaraṇaṭṭhenāti paccakkhena yathādiṭṭhānaṃ",
  "tika-s0203t0:323_5": "maggaphalānaṃ pākaṭakaraṇaṭṭhena. Tadadhimuttaṭṭhenāti tasmiṃ yathāsacchikate nibbāne adhimuccanabhāvena.",
  "tika-s0203t0:324": "Kusalapakkhāti anavajjakoṭṭhāsā. Mahāvipākadānenāti mahato vipulassa lokuttarassa sukhavipākassa ceva kāyikādidukkhavipākassa ca dānena.",
  "tika-s0203t0:325_0": "Yathā mahāvipākassa dānena mahācattārīsakaṃ, tathā bahutāyapi mahācattārīsakoti dassetuṃ,",
  "tika-s0203t0:325_1": "“imasmiñca pana sutte pañca sammādiṭṭhiyo kathitā”tiādi vuttaṃ. Bahuatthopi hi mahā-saddo",
  "tika-s0203t0:325_2": "hoti “mahājano”tiādīsu. Ettha ca “natthi dinna”ntiādinā vatthubhedena dasa micchādiṭṭhidhammā",
  "tika-s0203t0:325_3": "kathitā, vatthubhedeneva, “atthi dinna”ntiādinā dasa sammādiṭṭhidhammāti vīsati hoti.",
  "tika-s0203t0:325_4": "Yathā “sammādiṭṭhissa, bhikkhave, sammāsaṅkappo pahotī”tiādinā maggavasena dasa sammattadhammā,",
  "tika-s0203t0:325_5": "tappaṭipakkhabhūtā “micchādiṭṭhissa micchāsaṅkappo pahotī”tiādinā atthato dasa micchattadhammāti",
  "tika-s0203t0:325_6": "vīsati, tathā phalavasena tesu evaṃ vīsati. Kathaṃ vārepi sammādiṭṭhiādayo dasāti",
  "tika-s0203t0:325_7": "vīsati? Evamete dve cattārīsakāni purimena saddhiṃ tayo cattārīsakā vibhāvitāti veditabbā.",
  "tika-s0203t0:326_0": "143. Pasaṃsiyassa ujuvipaccanīkaṃ nindiyaṃ pasaṃsantopi atthato pasaṃsiyaṃ nindanto",
  "tika-s0203t0:326_1": "nāma hoti. Pasaṃsiyassa guṇaparidhaṃsanamukheneva hi nindiyassa pasaṃsāya pavattanatoti",
  "tika-s0203t0:326_2": "āha – “micchādiṭṭhināmāyaṃ sobhanāti vadantopi sammādiṭṭhiṃ garahati nāmā”tiādi.",
  "tika-s0203t0:326_3": "Evamādīti ādisaddena “natthi hetu natthi paccayo sattānaṃ saṃkilesāyā”ti evamādiṃ",
  "tika-s0203t0:326_4": "saṅgaṇhāti; tasmā evaṃvādinoti evaṃ hetu paṭikkhepavādinoti attho. Okkantaniyāmāti",
  "tika-s0203t0:326_5": "ogāḷhamicchattaniyāmā. Evarūpaṃ laddhiṃ gahetvātiādīsu yaṃ vattabbaṃ, taṃ cūḷapuṇṇamasuttavaṇṇanāyaṃ",
  "tika-s0203t0:326_6": "vuttanayameva tasmā tattha vuttanayeneva veditabbaṃ. Ediso hi “buddhānampi atekiccho”tiādi vuttasadiso.",
  "tika-s0203t0:327_0": "Attano nindābhayenāti “sammādiṭṭhiñca nāmete garahantī”ādinā upari parehi vattabbanindābhayena.",
  "tika-s0203t0:327_1": "Ghaṭṭanabhayenāti tathā paresaṃ āsādanābhayena. Sahadhammena parena attano upari",
  "tika-s0203t0:327_2": "kātabbaniggaho upārambho, garahato parittāso upārambhabhayaṃ, taṃ pana atthato upavādabhayaṃ",
  "tika-s0203t0:327_3": "hotīti āha “upavādabhayenā”ti. Sesaṃ suviññeyyameva.",
  "tika-s0203t0:328": "Mahācattārīsakasuttavaṇṇanāya līnatthappakāsanā samattā.",
  "tika-s0203t0:329": "8. Ānāpānassatisuttavaṇṇanā",
  "tika-s0203t0:330": "144. Pubbenāti nissakke karaṇavacanaṃ. “Aparaṃ visesa”nti vuttattā visesavisayo ca pubbasaddoti āha – “sīlaparipūraṇādito pubbavisesato”ti.",
  "tika-s0203t0:331_0": "145. Āraddho yathānusiṭṭhaṃ paṭipattiyā ārādhito. Yadatthāya sāsane pabbajjā, visesāpatti",
  "tika-s0203t0:331_1": "ca, tadevettha appattanti adhippetaṃ, taṃ jhānavipassanānimittanti āha – “appattassa",
  "tika-s0203t0:331_2": "arahattassā”ti. Komudīti kumudavatī. Tadā kira kumudāni supupphitāni honti. Tenāha",
  "tika-s0203t0:331_3": "– “kumudānaṃ atthitāya komudī”ti. Kumudānaṃ samūho, kumudāni eva vā komudā, te ettha",
  "tika-s0203t0:331_4": "atthīti komudīti. Pavāraṇasaṅgahanti mahāpavāraṇaṃ akatvā āgamanīyasaṅgahaṇaṃ.",
  "tika-s0203t0:332_0": "Āraddhavipassakassāti ārabhitavipassanassa, vipassanaṃ vaḍḍhetvā ussukkāpetvā vipassissa.",
  "tika-s0203t0:332_1": "Bhikkhū idha osarissanti vutthavassā pavāritapavāraṇā “bhagavantaṃ vandissāma, kammaṭṭhānaṃ",
  "tika-s0203t0:332_2": "sodhessāma, yathāladdhaṃ visesañca pavedissāmā”ti ajjhāsayena. Ime bhikkhūti ime",
  "tika-s0203t0:332_3": "taruṇasamathavipassanā bhikkhū. Visesaṃ nibbattetuṃ na sakkhissanti senāsanasappāyādialābhena.",
  "tika-s0203t0:332_4": "Apalibuddhanti aññehi anupaddutaṃ. Senāsanaṃ gahetuṃ na labhanti antovassabhāvato.",
  "tika-s0203t0:332_5": "Ekassa dinnopi sabbesaṃ dinnoyeva hoti, tasmā sutasutaṭṭhāneyeva ekamāsaṃ vasitvā osariṃsu.",
  "tika-s0203t0:333": "146. Alanti yuttaṃ, opāyikanti attho, “alameva nibbinditu”ntiādīsu viya. Puṭabaddhaṃ pariharitvā asitaṃ puṭosaṃ a-kārassa o-kāraṃ katvā. Tenāha “pātheyya”nti.",
  "tika-s0203t0:334_0": "147. Vipassanā kathitāti aniccasaññāmukheneva vipassanābhāvanā kathitā. Na hi kevalāya",
  "tika-s0203t0:334_1": "aniccānupassanāya vipassanākiccaṃ samijjhati. Bahū bhikkhū te ca vitthārarucikāti",
  "tika-s0203t0:334_2": "adhippāyo. Tenāha “tasmā”tiādi.",
  "tika-s0203t0:335_0": "149. Sabbatthāti sabbavāresu. “Tasmā tiha, bhikkhave, vedanānupassī”tiādīsupi pītipaṭisaṃveditādivaseneva",
  "tika-s0203t0:335_1": "vedanānupassanāya vuttattā, “sukhavedanaṃ sandhāyetaṃ vutta”nti āha. Satipaṭṭhānabhāvanāmanasikāratāya",
  "tika-s0203t0:335_2": "vuttaṃ – “sādhukaṃ manasikāra”nti. Saññānāmena paññā vuttā tesaṃ payogattā. Manasikāranāmena",
  "tika-s0203t0:335_3": "vedanā vuttā, bhāvanāya paricitattā ārammaṇassa manasikāranti katvā. Vitakkavicāre",
  "tika-s0203t0:335_4": "ṭhapetvāti vuttaṃ vacīsaṅkhārattā tesaṃ.",
  "tika-s0203t0:336_0": "Evaṃ santepīti yadipi manasikārapariyāpannatāya “manasikāro”ti vuttaṃ, evaṃ sante",
  "tika-s0203t0:336_1": "vedanānupassanābhāvo na yujjati, assāsapassāsā hissa ārammaṇaṃ. Vatthunti sukhādīnaṃ",
  "tika-s0203t0:336_2": "vedanānaṃ pavattiṭṭhānabhūtaṃ vatthuṃ ārammaṇaṃ katvā vedanāva vediyati, vedanāya",
  "tika-s0203t0:336_3": "ekantabhāvadassanena tassa vedanānupassanābhāvo yujjati evāti imamatthaṃ dasseti. Etassa anuyogassa.",
  "tika-s0203t0:337_0": "Dvīhākārehīti ye sandhāya vuttaṃ, te dassento “ārammaṇato asammohato cā”ti āha. Sappītike",
  "tika-s0203t0:337_1": "dve jhāneti pītisahagatāni paṭhamadutiyajjhānāni paṭipāṭiyā samāpajjati. Samāpattikkhaṇeti",
  "tika-s0203t0:337_2": "samāpajjanakkhaṇe. Jhānapaṭilābhenāti jhānena samaṅgībhāvena. Ārammaṇato ārammaṇamukhena",
  "tika-s0203t0:337_3": "tadārammaṇajhānapariyāpannā pīti paṭisaṃviditā hoti ārammaṇassa paṭisaṃviditattā.",
  "tika-s0203t0:337_4": "Yathā nāma sappapariyesanaṃ carantena tassa āsaye paṭisaṃvidite sopi paṭisaṃviditova",
  "tika-s0203t0:337_5": "hoti mantāgadabalena tassa gahaṇassa sukarattā; evaṃ pītiyā āsayabhūte ārammaṇe paṭisaṃvidite",
  "tika-s0203t0:337_6": "sā pīti paṭisaṃviditā eva hoti salakkhaṇato sāmaññalakkhaṇato ca tassā gahaṇassa",
  "tika-s0203t0:337_7": "sukarattā. Vipassanākkhaṇeti vipassanāpaññāpubbaṅgamāya maggapaññāya visesato dassanakkhaṇe.",
  "tika-s0203t0:337_8": "Lakkhaṇapaṭivedhāti pītiyā salakkhaṇassa sāmaññalakkhaṇassa ca paṭivijjhanena. Yañhi",
  "tika-s0203t0:337_9": "pītiyā visesato sāmaññato ca lakkhaṇaṃ, tasmiṃ vidite sā yāthāvato viditā hoti. Tenāha",
  "tika-s0203t0:337_10": "– “asammohato pīti paṭisaṃviditā hotī”ti.",
  "tika-s0203t0:338_0": "Idāni tamatthaṃ pāḷiyā vibhāvetuṃ, “vuttampi ceta”ntiādi vuttaṃ. Tattha dīghaṃ assāsavasenāti",
  "tika-s0203t0:338_1": "dīghassa assāsassa ārammaṇabhūtassa vasena. Cittassa ekaggataṃ avikkhepaṃ pajānatoti",
  "tika-s0203t0:338_2": "jhānapariyāpannaṃ avikkhepoti laddhanāmaṃ cittassekaggataṃ taṃsampayuttāya paññāya",
  "tika-s0203t0:338_3": "pajānato. Yatheva hi ārammaṇamukhena pīti paṭisaṃviditā hoti, evaṃ taṃsampayuttadhammāpi",
  "tika-s0203t0:338_4": "ārammaṇamukhena paṭisaṃviditā eva honti. Sati upaṭṭhitā hotīti dīghaṃ assāsavasena",
  "tika-s0203t0:338_5": "jhānasampayuttā sati tasmiṃ ārammaṇe upaṭṭhite ārammaṇamukhena jhānepi upaṭṭhitā",
  "tika-s0203t0:338_6": "eva nāma hoti. Tāya satiyāti evaṃ upaṭṭhitāya tāya satiyā yathāvuttena tena ñāṇena",
  "tika-s0203t0:338_7": "suppaṭividitattā ārammaṇassa tassa vasena tadārammaṇā sā pīti paṭisaṃviditā hoti.",
  "tika-s0203t0:338_8": "Avasesapadānipīti “dīghaṃ passāsavasenā”tiādipadānipi.",
  "tika-s0203t0:339_0": "Evaṃ paṭisambhidāmagge vuttamatthaṃ imasmiṃ sutte yojetvā dassetuṃ, “itī”tiādi vuttaṃ.",
  "tika-s0203t0:339_1": "Imināpi yoginā manasikārena paṭilabhitabbato paṭilābhoti vuttaṃ – “jhānasampayutte",
  "tika-s0203t0:339_2": "vedanāsaṅkhātamanasikārapaṭilābhenā”ti.",
  "tika-s0203t0:340_0": "Assāsapassāsanimittanti assāsapassāse nissāya paṭiladdhapaṭibhāganimittaṃ ārammaṇaṃ",
  "tika-s0203t0:340_1": "kiñcāpi karoti; satiñca sampajaññañca upaṭṭhapetvā pavattanato ārammaṇamukhena tadārammaṇassa",
  "tika-s0203t0:340_2": "paṭisaṃviditattā citte cittānupassīyeva nāmesa hoti. Evaṃ cittānupassanāpi satisampajaññabaleneva",
  "tika-s0203t0:340_3": "hotīti āha “na hī”tiādi. Pajahati etena, sayaṃ vā pajahatīti pahānaṃ, ñāṇaṃ. Domanassavasena",
  "tika-s0203t0:340_4": "byāpādanīvaraṇaṃ dassitaṃ tadekaṭṭhabhāvato. Tassāti nīvaraṇapabbassa. Pahānakarañāṇanti",
  "tika-s0203t0:340_5": "pajahanañāṇaṃ. Vipassanāparamparanti paṭipāṭiyā vipassanamāha. Samathapaṭipannanti",
  "tika-s0203t0:340_6": "majjhimasamathanimittaṃ paṭipannacittaṃ ajjhupekkhati. Ekato upaṭṭhānanti paṭipakkhavigamena",
  "tika-s0203t0:340_7": "ekabhāvena upaṭṭhānaṃ. Sahajātānaṃ ajjhupekkhanā hotīti paggahaniggahasampahaṃsanesu",
  "tika-s0203t0:340_8": "byāpārassa anāpajjitattā ārammaṇānaṃ ajjhupekkhanā, “yadatthi yaṃ bhūtaṃ taṃ pajahati",
  "tika-s0203t0:340_9": "upekkhaṃ paṭilabhatī”ti, evaṃ vuttaajjhupekkhanā pavattāti paṭipannā. Kevalaṃ nīvaraṇādidhammeti",
  "tika-s0203t0:340_10": "nīvaraṇādidhamme eva pahīne disvā, atha kho tesaṃ pajahanañāṇampi yāthāvato paññāya",
  "tika-s0203t0:340_11": "disvā ajjhupekkhitā hoti. Vuttañhetaṃ bhagavatā “dhammāpi kho, bhikkhave, pahātabbā, pageva adhammā”ti.",
  "tika-s0203t0:341_0": "150. Aniccādivasena pavicinatīti aniccādippakārehi vicinati passati. Nirāmisāti kilesāmisarahitā.",
  "tika-s0203t0:341_1": "Kāyikacetasikadarathapaṭippassaddhiyāti kāyacittānaṃ sādhubhāvūpagamanena vikkhambhitattā.",
  "tika-s0203t0:341_2": "Sahajātadhammānaṃ ekasabhāvena pavattiyā sahajātaajjhupekkhanāya ajjhupekkhitā hoti.",
  "tika-s0203t0:342_0": "Tasmiṃ kāye pavattā kāyārammaṇā sati, pubbabhāgiyo satisambojjhaṅgo. Esa nayo sesesupi.",
  "tika-s0203t0:342_1": "Somanassasahagatacittuppādavasena cetaṃ okkamanaṃ oliyanaṃ kosajjaṃ, tato ativattanaṃ",
  "tika-s0203t0:342_2": "atidhāvanaṃ uddhaccaṃ, tadubhayavidhurā bojjhaṅgupekkhābhūtā anosakkanaanativattanasaṅkhātā",
  "tika-s0203t0:342_3": "majjhattākāratā. Idāni yatheva hītiādinā tameva majjhattākāraṃ upamāya vibhāveti.",
  "tika-s0203t0:342_4": "Tudanaṃ vā patodena. Ākaḍḍhanaṃ vā rasminā. Natthi na kātabbaṃ atthi. Ekacittakkhaṇikāti",
  "tika-s0203t0:342_5": "ekekasmiṃ citte vipassanāvasena saha uppajjanakā. Nānārasalakkhaṇāti nānākiccā ceva nānāsabhāvā ca.",
  "tika-s0203t0:343_0": "152. Vuttatthāneva sabbāsavasuttavaṇṇanāyaṃ ānāpānārammaṇā aparāparaṃ pavattasatiyo",
  "tika-s0203t0:343_1": "ārammaṇasīsena tadārammaṇā dhammā gahitā, tā panekasantāne lokiyacittasampayuttāti",
  "tika-s0203t0:343_2": "lokiyā, tā vaḍḍhamānā lokiyaṃ catubbidhampi satipaṭṭhānaṃ paripūrenti. Vijjāvimuttiphalanibbānanti",
  "tika-s0203t0:343_3": "vimuttīnaṃ phalabhūtaṃ tehiyeva veditabbaṃ kilesanibbānaṃ, amatamahānibbānameva vijjāvimuttīnaṃ",
  "tika-s0203t0:343_4": "adhigamena adhigantabbatāya tathā vuttaṃ. Paripūraṇañcassa ārammaṇaṃ katvā amatassānubhavanameva.",
  "tika-s0203t0:343_5": "Idha sutte lokiyāpi bojjhaṅgā kathitā lokuttarāpīti ettakaṃ gahetvā, “iti lokiyassa",
  "tika-s0203t0:343_6": "āgataṭṭhāne lokiyaṃ kathita”nti ca atthavaṇṇanāvasena aṭṭhakathāyaṃ kathitaṃ. Theroti",
  "tika-s0203t0:343_7": "mahādhammarakkhitatthero. Aññattha evaṃ hotīti aññasmiṃ lokiyalokuttaradhammānaṃ",
  "tika-s0203t0:343_8": "tattha tattha vomissakanayena āgatasutte evaṃ lokiyaṃ āgataṃ, idha lokuttaraṃ āgatanti",
  "tika-s0203t0:343_9": "kathetabbaṃ hoti. Lokuttaraṃ upari āgatanti vijjāvimuttiṃ paripūrentīti evaṃ lokuttaraṃ",
  "tika-s0203t0:343_10": "upari desanāyaṃ āgataṃ; tasmā lokiyā eva bojjhaṅgā vijjāvimutti paripūrikā kathetabbā",
  "tika-s0203t0:343_11": "lokuttarānaṃ bojjhaṅgānaṃ vijjāgahaṇena gahitattā, tasmā therena vuttoyevettha attho",
  "tika-s0203t0:343_12": "gahetabbo. Sesaṃ vuttanayattā suviññeyyameva.",
  "tika-s0203t0:344": "Ānāpānassatisuttavaṇṇanāya līnatthappakāsanā samattā.",
  "tika-s0203t0:345": "9. Kāyagatāsatisuttavaṇṇanā",
  "tika-s0203t0:346_0": "153-4. Tappaṭisaraṇānaṃ kāmāvacarasattānaṃ paṭisaraṇaṭṭhena gehā kāmaguṇā, gehe sitā",
  "tika-s0203t0:346_1": "ārabbha pavattiyā allīnāti gehassitā. Sarantīti vegasā pavattanti. Vegena hi pavatti",
  "tika-s0203t0:346_2": "dhāvatīti vuccati. Saṅkappāti ye keci micchāsaṅkappā, byāpādavihiṃsāsaṅkappādayopi",
  "tika-s0203t0:346_3": "kāmaguṇasitā evāti. Gocarajjhattasmiṃyevāti pariggahite kammaṭṭhāne eva vattanti.",
  "tika-s0203t0:346_4": "Tañhi dhammavasena upaṭṭhitāya bhāvanāya gocarabhāvato “gocarajjhatta”nti vuttaṃ.",
  "tika-s0203t0:346_5": "Assāsapassāsakāye gatā pavattāti kāyagatā, taṃ kāyagatāsatiṃ. Satisīsena taṃsahagate",
  "tika-s0203t0:346_6": "bhāvanādhamme vadati assāsapassāsakāyādike taṃtaṃkoṭṭhāse samathavatthubhāvena pariggahetvā",
  "tika-s0203t0:346_7": "satiyā pariggahitattā; tathāpariggahite vā te ārabbha aniccādimanasikāravasena pavattā",
  "tika-s0203t0:346_8": "kāyārammaṇā satī satibhāvena vatvā ekajjhaṃ dassento “kāyapariggāhika”ntiādimāha.",
  "tika-s0203t0:347_0": "Satipaṭṭhāneti mahāsatipaṭṭhānasutte, cuddasavidhena kāyānupassanā kathitā, cuṇṇakajātāni",
  "tika-s0203t0:347_1": "aṭṭhikāni pariyosānaṃ katvā kāyānupassanā niddiṭṭhā, idha pana kesādīsu vaṇṇakasiṇavasena",
  "tika-s0203t0:347_2": "nibbattitānaṃ catunnaṃ jhānānaṃ vasena uparidesanāya vaḍḍhitattā aṭṭhārasavidhena",
  "tika-s0203t0:347_3": "kāyagatāsatibhāvanā.",
  "tika-s0203t0:348_0": "156. Tassa bhikkhunoti yo kāyagatāsatibhāvanāya vasībhūto, tassa bhikkhuno. Sampayogavasena",
  "tika-s0203t0:348_1": "vijjaṃ bhajantīti sahajāta-aññamañña-nissaya-sampayutta-atthi-avigatapaccayavasena",
  "tika-s0203t0:348_2": "vijjaṃ bhajanti, tāya saha ekībhāvamiva gacchantīti attho. Vijjābhāge vijjākoṭṭhāse",
  "tika-s0203t0:348_3": "vattantīti vijjāsabhāgatāya tadekadese vijjākoṭṭhāse vattanti. Tāhi sampayuttadhammā",
  "tika-s0203t0:348_4": "phassādayo. Nanu cettha vijjānaṃ vijjābhāgiyatā na sambhavatīti? No na sambhavati.",
  "tika-s0203t0:348_5": "Yāya hi vijjāya vijjāsampayuttānaṃ vijjābhāgiyatā, sā taṃnimittāya vijjāya upacarīyatīti.",
  "tika-s0203t0:348_6": "Ekā vijjā vijjā, sesā vijjābhāgiyāti aṭṭhasu vijjāsu ekaṃ “vijjā”ti gahetvā itarā",
  "tika-s0203t0:348_7": "tassā bhāgatāya “vijjābhāgiyā”ti veditabbā. Saddhiṃ pavattanasabhāvāsu ayameva vijjāti",
  "tika-s0203t0:348_8": "vattabbāti niyamassa abhāvato vijjābhāgo viya vijjābhāgiyāpi pavattati evāti vattabbaṃ.",
  "tika-s0203t0:348_9": "Āpopharaṇanti paṭibhāganimittabhūtena āpokasiṇena sabbaso mahāsamuddapharaṇaṃ āpopharaṇaṃ",
  "tika-s0203t0:348_10": "nāma. Dibbacakkhuñāṇassa kiccaṃ pharaṇanti katvā, dibbacakkhuatthaṃ vā ālokapharaṇaṃ",
  "tika-s0203t0:348_11": "dibbacakkhupharaṇanti daṭṭhabbaṃ. Ubhayasmimpi pakkhe samuddaṅgamānaṃ kunnadīnaṃ",
  "tika-s0203t0:348_12": "samuddantogadhattā tesaṃ cetasā phuṭatā veditabbā. Kunnadiggahaṇañcettha kañcimeva",
  "tika-s0203t0:348_13": "kālaṃ sanditvā tāsaṃ udakassa samuddapariyāpannabhāvūpagamanattā, na bahi mahānadiyo",
  "tika-s0203t0:348_14": "viya parittakālaṭṭhitikāti.",
  "tika-s0203t0:349": "Otāranti kilesuppattiyā avasaraṃ, taṃ pana vivaraṃ chiddanti ca vuttaṃ. Ārammaṇanti kilesuppattiyā olambanaṃ. Yāva pariyosānāti mattikāpuñjassa yāva pariyosānā.",
  "tika-s0203t0:350_0": "158. Abhiññāyāti iddhividhādiabhiññāya. Sacchikātabbassāti paccakkhato kātabbassa",
  "tika-s0203t0:350_1": "adhiṭṭhānavikubbanādidhammassa. Abhiññāva kāraṇanti āha – “sacchikiriyāpekkhāya,",
  "tika-s0203t0:350_2": "abhiññākāraṇassa pana siddhiyā pākaṭā”ti. Mariyādabaddhāti udakamātikāmukhe katā.",
  "tika-s0203t0:351_0": "Yuttayānaṃ viya katāya icchiticchite kāle sukhena paccavekkhitabbattā. Patiṭṭhākatāyāti",
  "tika-s0203t0:351_1": "sampattīnaṃ patiṭṭhābhāvaṃ pāpitāya. Anuppavattitāyāti bhāvanābahulīkārehi anuppavattitāya.",
  "tika-s0203t0:351_2": "Paricayakatāyāti āsevanadaḷhatāya suciraṃ paricayāya. Susampaggahitāyāti sabbaso",
  "tika-s0203t0:351_3": "ukkaṃsaṃ pāpitāya. Susamāraddhāyāti ativiya sammadeva nibbattikatāya. Sesaṃ suviññeyyameva.",
  "tika-s0203t0:352": "Kāyagatāsatisuttavaṇṇanāya līnatthappakāsanā samattā.",
  "tika-s0203t0:353": "10. Saṅkhārupapattisuttavaṇṇanā",
  "tika-s0203t0:354_0": "160. Saṅkhārupapattinti vipākakkhandhasaññitānaṃ saṅkhārānaṃ uppattiṃ, nibbattinti",
  "tika-s0203t0:354_1": "attho. Yasmā avadhāraṇaṃ etasmiṃ pade icchitabbanti, “saṅkhārānaṃyeva upapatti”nti",
  "tika-s0203t0:354_2": "vatvā tena nivattitaṃ dassento, “na sattassā”ti āha. Tena satto jīvo uppajjatīti",
  "tika-s0203t0:354_3": "micchāvādaṃ paṭikkhipati. Evaṃ uppajjanakadhammavasena uppattiṃ dassetvā idāni uppattijanakadhammavasenapi",
  "tika-s0203t0:354_4": "taṃ dassetuṃ, “puññābhisaṅkhārena vā”tiādi vuttaṃ. Tattha kāmesu puññābhisaṅkhārenapi",
  "tika-s0203t0:354_5": "upapatti hoti, sā pana imasmiṃ sutte gahitāti. Puññābhisaṅkhārena vāti vā-saddo avuttatthāpekkhaṇavikappattho,",
  "tika-s0203t0:354_6": "avuttatthāpekkhāya pana na āgato “āneñjābhisaṅkhārenā”ti. Atha vā upapatti āgatā,",
  "tika-s0203t0:354_7": "evaṃ kiccaṃ āgataṃ, āneñjābhisaṅkhāro panettha sarūpena anāgatopi puññābhisaṅkhāraggahaṇeneva",
  "tika-s0203t0:354_8": "gahitoti daṭṭhabbaṃ. Keci pana “puññāneñjābhisaṅkhārenā”ti paṭhanti. Bhavūpagakkhandhānanti",
  "tika-s0203t0:354_9": "sugatibhavūpagānaṃ upādānakkhandhānaṃ.",
  "tika-s0203t0:355_0": "161. Lokikā vaṭṭanti kammavaṭṭassa gahaṇato. Bhavūpapattihetubhūtā okappanīyasaddhā",
  "tika-s0203t0:355_1": "catupārisuddhisīlaṃ tādisaṃ buddhavacanabāhusaccaṃ āmisapariccāgo kammassakatāñāṇaṃ",
  "tika-s0203t0:355_2": "kammaphaladiṭṭhi ca ime saddhādayo veditabbā. Ṭhapetīti paṇidahanavasena ṭhapeti.",
  "tika-s0203t0:355_3": "Paṇidahatīti hi ayamettha attho. Patiṭṭhāpetīti tattha suppatiṭṭhitaṃ katvā ṭhapeti.",
  "tika-s0203t0:355_4": "Sahapatthanāyāti, “aho vatāhaṃ…pe… upapajjeyya”nti evaṃ pavattapatthanāya saha. Saddhādayovāti",
  "tika-s0203t0:355_5": "yathāvuttā saddhādayo eva pañca dhammā upapattiyā saṅkharaṇaṭṭhena saṅkhārā, tasmā",
  "tika-s0203t0:355_6": "eva aññehi visiṭṭhabhavūpaharaṇaṭṭhena vihārā nāmāti. Tasmiṃ ṭhāneti tasmiṃ upapattiṭṭhāne.",
  "tika-s0203t0:356_0": "Pañcadhammāva taṃsamaṅgīpuggalo upapattiṃ maggati gavesati etenāti maggo. Paṭipajjati",
  "tika-s0203t0:356_1": "etāyāti paṭipadā. Cetanā panettha suddhasaṅkhāratāya saddhādiggahaṇeneva gahitā,",
  "tika-s0203t0:356_2": "tasmā avadhāraṇaṃ kataṃ. Upapattipakappanavaseneva pavattiyā patthanāgahaṇeneva tassā",
  "tika-s0203t0:356_3": "gahaṇanti keci. Cittakarayuttagatinibbattanadhammavasena avadhāraṇassa katattā. Cetanā",
  "tika-s0203t0:356_4": "hi nāma kammaṃ, tassā upapattinibbattane vattabbameva natthi, tassā pana kiccakaraṇā",
  "tika-s0203t0:356_5": "saddhādayo patthanā cāti ime dhammā sahakārino bhavūpapattiyā niyāmakā hontīti tatrūpapattiyā",
  "tika-s0203t0:356_6": "pavattantīti tesaṃ maggādibhāvo vutto. Tenāha “yassa hī”tiādi. Tena saddhā patthanā",
  "tika-s0203t0:356_7": "cāti ubhaye dhammā sahitā hutvā kammaṃ visesentā gatiṃ niyamentīti dasseti, paṭisandhiggahaṇaṃ",
  "tika-s0203t0:356_8": "aniyataṃ kevalassa kammassa vasenāti adhippāyo. Kāmañcettha “kammaṃ katvā”ti vuttaṃ,",
  "tika-s0203t0:356_9": "kammāyūhanato pana pageva patthanaṃ ṭhapetumpi vaṭṭatiyeva. Kammaṃ katvāti cettha",
  "tika-s0203t0:356_10": "“tāpetvā bhuñjati, bhutvā sayatī”tiādīsu viya na kālaniyamo, kammaṃ katvā yadā kadāci",
  "tika-s0203t0:356_11": "patthanaṃ kātuṃ vaṭṭatīti ca idaṃ cārittadassanaṃ viya vuttaṃ. Yathā hi bhavapatthanā",
  "tika-s0203t0:356_12": "yāva maggena na samucchijjati, tāva anuppannābhinavakatūpacitassa kammassa paccayo",
  "tika-s0203t0:356_13": "hotiyeva. Puna tathā visesapaccayo, yathā niyametvā uppāditā. Tena vuttaṃ – “yassa",
  "tika-s0203t0:356_14": "pañca dhammā atthi, na patthanā tassa gati anibaddhā”ti.",
  "tika-s0203t0:357": "165. Sabbasovāti “idaṃ kāḷakaṃ sāmaṃ setaṃ haritaṃ maṇḍalaṃ aparimaṇḍalaṃ caturaṃsaṃ paripuṇṇaṃ khuddakaṃ mahanta”ntiādinā sabbasova pākaṭaṃ hoti.",
  "tika-s0203t0:358": "167. Sundaroti kāḷakādidosarahitatāya sobhano. Ākarasampanno sampannaākaruppattiyā. Dhovanādīhīti dhovanatāpanamajjanādīhi.",
  "tika-s0203t0:359_0": "168. Lokadhātūnaṃ satasahassaṃ attano vase vattanato satasahasso. Tassa pana tattha",
  "tika-s0203t0:359_1": "obhāsakaraṇaṃ pākaṭanti āha “ālokapharaṇabrahmā”ti. Ayameva nayo heṭṭhā “sahasso",
  "tika-s0203t0:359_2": "brahmā”tiādīsupi. Nikkhena katanti nikkhaparimāṇena jambonadena kataṃ. Nikkhaṃ pana",
  "tika-s0203t0:359_3": "vīsatisuvaṇṇanti keci. Pañcavīsatisuvaṇṇanti apare. Suvaṇṇaṃ nāma catudharaṇanti",
  "tika-s0203t0:359_4": "vadanti. Ghaṭṭanamajjanakkhamaṃ na hoti parittabhāvato. Atirekenāti pañcasuvaṇṇaatirekena",
  "tika-s0203t0:359_5": "nikkhappamāṇaṃ asampattena. Vaṇṇavantaṃ pana na hoti avipulatāya uḷāraṃ hutvā anupaṭṭhānato.",
  "tika-s0203t0:359_6": "Avaṇṇavantatāya eva pharusadhātukaṃ khāyati. Tāsūti tāsu bhūmīsu, yattha sākhā vaḍḍhitvā",
  "tika-s0203t0:359_7": "ṭhitā. Teti suvaṇṇaṅkurā. Pacitvāti tāpetvā. Sampahaṭṭhanti samujjalīkatanti āha",
  "tika-s0203t0:359_8": "– “dhotaghaṭṭitapamajjita”nti, tambamattikalepaṃ katvā dhotañceva pāsāṇādinā ghaṭṭitañca",
  "tika-s0203t0:359_9": "eḷakalomādinā pamajjitañcāti attho.",
  "tika-s0203t0:360_0": "Etadevāti ālokaṃ vaḍḍhetvā ettha ālokapharaṇameva. Atha vā yaṃ dibbacakkhupharaṇaṃ,",
  "tika-s0203t0:360_1": "ālokapharaṇampi etadeva. Yattakañhi ṭhānaṃ yogī kasiṇālokena pharati; tattakaṃ ṭhānaṃ",
  "tika-s0203t0:360_2": "dibbacakkhuñāṇaṃ phusatīti dibbacakkhupharaṇe dassite ālokapharaṇaṃ dassitamevāti",
  "tika-s0203t0:360_3": "attho. Sabbatthāti sabbasmiṃ “pharitvā”ti āgataṭṭhāne. Avināsentenāti asambhinnena.",
  "tika-s0203t0:361_0": "Kasiṇapharaṇaṃ viyāti kasiṇobhāsena pharaṇaṃ viya dissati upaṭṭhāti, maṇipabhāpharaṇassa",
  "tika-s0203t0:361_1": "viya brahmaloke dhātupharaṇassa dassitattāti adhippāyo. Sarīrapabhā pana nikkhapabhāsadisāti,",
  "tika-s0203t0:361_2": "“nikkhopamme sarīrapharaṇaṃ viya dissatī”ti vuttaṃ. Aṭṭhakathā nāma natthīti pāḷipadassa",
  "tika-s0203t0:361_3": "atthavaṇṇanāya nāma nicchitāya bhavitabbaṃ, avinicchitāya pana natthi viyāti akathanaṃ",
  "tika-s0203t0:361_4": "nāma aṭṭhakathāya anāciṇṇanti tassa vādaṃ paṭikkhipitvā. Yathā hi vattabbaṃ, tathā",
  "tika-s0203t0:361_5": "avatvā “viyā”ti vacanaṃ kimatthiyanti adhippāyo. Buddhānaṃ byāmappabhā byāmappadese",
  "tika-s0203t0:361_6": "sabbakālaṃ adhiṭṭhāti viya tassa brahmuno sarīrapharaṇaṃ sarīrābhāya pattharaṇaṃ",
  "tika-s0203t0:361_7": "sabbakālikaṃ. Cattārimāni itarāni pharaṇāni avināsetvā aññamaññamabhinditvā kathetabbaṃ.",
  "tika-s0203t0:361_8": "Pharaṇapadasseva vevacanaṃ “adhimuccaneneva pharaṇa”nti. Pattharatīti yathāvuttaṃ",
  "tika-s0203t0:361_9": "pharaṇavasena pattharati. Jānātīti adhimuccanavasena jānāti.",
  "tika-s0203t0:362_0": "169. Ādayoti ādi-saddena subhe saṅgaṇhāti. Ābhāti dutiyajjhānabhūmike deve ekajjhaṃ",
  "tika-s0203t0:362_1": "gahetvā sādhāraṇato vuttaṃ. Tato subhāti tatiyajjhānabhūmike. Tenāha – “pāṭiyekkā",
  "tika-s0203t0:362_2": "devā natthī”tiādi. Sādhāraṇato katāyapi patthanāya jhānaṅgaṃ parittaṃ bhāvitañce,",
  "tika-s0203t0:362_3": "parittābhesu upapatti hoti, majjhimañce, appamāṇābhesu, paṇītañce, ābhassaresu upapatti",
  "tika-s0203t0:362_4": "hotīti daṭṭhabbaṃ. Subhāti etthāpi eseva nayo. Heṭṭhā vuttanayeneva suviññeyyoti",
  "tika-s0203t0:362_5": "āha – “vehapphalādivārā pākaṭāyevā”ti.",
  "tika-s0203t0:363_0": "Kāmāvacaresu nibbattatūtiādinā saddhādīnaṃ ajjhānavipassanānaṃ kathaṃ tadadhiṭṭhānaṃ",
  "tika-s0203t0:363_1": "hotīti āsaṅkati. Itaro saddhādīnaṃ ajjhānasabhāvattepi jhānavipassanānaṃ adhiṭṭhānaṃ",
  "tika-s0203t0:363_2": "nissayapaccayādivasena sappaccayattā brahmalokūpapattiṃ nibbānañca āvahantīti dassento,",
  "tika-s0203t0:363_3": "“ime pañca dhammā”tiādimāha. Tattha sīlanti sambhārasīlaṃ. Anāgāmī samucchinnaorambhāgiyasaṃyojano",
  "tika-s0203t0:363_4": "samāno sace sabbaso upapattiyo atikkamituṃ na sakkoti, ariyabhūmīsu eva nibbattati",
  "tika-s0203t0:363_5": "yathūpacitajhānakammunāti āha – “anāgāmi…pe… nibbattatī”ti. Uparimagganti aggamaggaṃ",
  "tika-s0203t0:363_6": "bhāvetvā. Āsavakkhayanti sabbaso āsavānaṃ khayaṃ pahānaṃ pāpuṇāti. Sesaṃ suviññeyyameva.",
  "tika-s0203t0:364": "Saṅkhārupapattisuttavaṇṇanāya līnatthappakāsanā samattā.",
  "tika-s0203t0:365": "Niṭṭhitā ca anupadavaggavaṇṇanā.",
  "tika-s0203t0:366": "1. Cūḷasuññatasuttavaṇṇanā",
  "tika-s0203t0:367_0": "176. Kālaparicchedaṃ katvāti samāpajjantehi nāma kālaparicchedo kātabbo. Thero pana",
  "tika-s0203t0:367_1": "bhagavato vattakaraṇatthaṃ kālaparicchedaṃ karoti, “ettake kāle vītivatte idaṃ nāma",
  "tika-s0203t0:367_2": "bhagavato kātabba”nti. So tatthakaṃyeva samāpattiṃ samāpajjitvā vuṭṭhāti, taṃ sandhāya",
  "tika-s0203t0:367_3": "vuttaṃ “kālaparicchedaṃ katvā”ti. Suññatāphalasamāpattiṃ appetvāti etena itare, “na",
  "tika-s0203t0:367_4": "sotāpannasakadāgāmī phalasamāpattiṃ samāpajjantī”ti vadanti, taṃ vādaṃ paṭisedheti.",
  "tika-s0203t0:367_5": "Suññatoti attasuññato ca niccasuññato ca saṅkhārā upaṭṭhahiṃsu. Sekkhānañhi suññatāpaṭivedho",
  "tika-s0203t0:367_6": "pādesiko subhasukhasaññānaṃ appahīnattā, tasmā so thero suññatākathaṃ sotukāmo jāto.",
  "tika-s0203t0:367_7": "Dhurena dhuraṃ paharantena viyāti rathadhurena rathadhuraṃ paharantena viya katvā",
  "tika-s0203t0:367_8": "ujukameva suññatā…pe… vatthuṃ na sakkāti yojanā. Ekaṃ padanti ekaṃ suññatāpadaṃ.",
  "tika-s0203t0:368_0": "Pubbepāhantiādinā bhagavā paṭhamabodhiyampi attano suññatāvihārabāhullaṃ pakāsetīti",
  "tika-s0203t0:368_1": "dassento “paṭhamabodhiyampī”ti āha. Ekotiādi therassa suññatākathāya bhājanabhāvadassanatthaṃ.",
  "tika-s0203t0:368_2": "Sotunti aṭṭhiṃ katvā manasi katvā sabbacetasā samannāharitvā sotumpi. Uggahetumpiti",
  "tika-s0203t0:368_3": "yathābhūtaṃ dhammaṃ dhāraṇaparipucchāparicayavasena hadayena uggahitaṃ suvaṇṇabhājane",
  "tika-s0203t0:368_4": "pakkhittasīhavasā viya avinaṭṭhe kātumpi. Kathetumpīti vitthārena paresaṃ dassetumpi",
  "tika-s0203t0:368_5": "sakkā. Tatthāti migāramātupāsāde. Kaṭṭharūpapotthakarūpacittarūpavasena katāti thambhādīsu",
  "tika-s0203t0:368_6": "uttiritvā katānaṃ kaṭṭharūpānaṃ, niyyūhādīsu paṭimāvasena racitānaṃ potthakarūpānaṃ,",
  "tika-s0203t0:368_7": "sittipasse cittakammavasena viracitānaṃ cittarūpānañca katā niṭṭhapitā. Vessavaṇamandhātādīnanti",
  "tika-s0203t0:368_8": "paṭimārūpena katānaṃ vessavaṇamandhātusakkādīnaṃ. Cittakammavasenāti ārāmādicittakammavasena.",
  "tika-s0203t0:368_9": "Saṇṭhitampīti avayavabhāvena saṇṭhitaṃ hutvā ṭhitampi. Jiṇṇapaṭisaṅkharaṇatthanti",
  "tika-s0203t0:368_10": "jiṇṇānaṃ niyyūhakūṭāgārapāsādāvayavānaṃ abhisaṅkharaṇatthāya tasmiṃ tasmiṃ ṭhāne",
  "tika-s0203t0:368_11": "rahassasaññāṇena ṭhapitaṃ. “Paribhuñjissāmī”ti tasmiṃ tasmiṃ kicce viniyuñjanavasena",
  "tika-s0203t0:368_12": "paribhuñjitabbassa. Etaṃ vuttanti, “ayaṃ migāramātupāsādo suñño”tiādikaṃ vuttaṃ.",
  "tika-s0203t0:369_0": "Niccanti sabbakālaṃ rattiñca divā ca. Ekabhāvaṃ ekaṃ asuññatanti paccatte upayogavacanaṃ,",
  "tika-s0203t0:369_1": "ekattaṃ eko asuññatoti attho. Gāmoti pavattanavasenāti gehasannivesavīthicaccarasiṅghāṭakādike",
  "tika-s0203t0:369_2": "upādāya gāmoti lokuppattivasena. Kilesavasenāti tattha anunayapaṭighavasena. Eseva",
  "tika-s0203t0:369_3": "nayoti iminā “pavattavasena vā kilesavasena vā uppannaṃ manussasañña”nti imamatthaṃ",
  "tika-s0203t0:369_4": "atidisati. Ettha ca yathā gāmaggahaṇena gharādisaññā saṅgahitā, evaṃ manussaggahaṇena",
  "tika-s0203t0:369_5": "itthipurisādisaññā saṅgahitā. Yasmā rukkhādike paṭicca araññasaññā tattha pabbatavanasaṇḍādayo",
  "tika-s0203t0:369_6": "antogadhā, tasmā tattha vijjamānampi taṃ vibhāgaṃ aggahetvā ekaṃ araññaṃyeva paṭicca",
  "tika-s0203t0:369_7": "araññasaññaṃ manasi karoti. Otaratīti anuppavisati. Adhimuccatīti nicchinoti. Pavattadarathāti",
  "tika-s0203t0:369_8": "tathārūpāya passaddhiyā abhāvato oḷārikadhammappavattisiddhā darathā. Kilesadarathāti",
  "tika-s0203t0:369_9": "anunayapaṭighasambhavā kilesadarathā. Dutiyapadeti “ye assu darathā manussasaññaṃ",
  "tika-s0203t0:369_10": "paṭiccā”ti imasmiṃ pade. Manasikārasantatāya, – “nāyaṃ pubbe viya oḷārikā, dhammappavattī”ti",
  "tika-s0203t0:369_11": "saṅkhāradassanadarathānaṃ sukhumatā sallahukatā ca caritatthāti āha “pavattadarathamattā atthī”ti.",
  "tika-s0203t0:370_0": "Yaṃ kilesadarathajātaṃ, taṃ imissā darathasaññāya na hotīti yojanā. Pavattadarathamattaṃ",
  "tika-s0203t0:370_1": "avasiṭṭhaṃ hoti, vijjamānameva atthi idanti pajānātīti yojanā. Suññatā nibbattīti",
  "tika-s0203t0:370_2": "suññatanti pavatti. Suññatā sahacaritañhi suññaṃ, idha suññatāti vuttā.",
  "tika-s0203t0:371_0": "177. Assāti bhagavato evaṃ idāni vuccamānākārena cittappavatti ahosi. Accantasuññatanti",
  "tika-s0203t0:371_1": "“paramānuttara”nti vuttaṃ arahattaṃ desessāmīti. Araññasaññāya visesānadhigamanatoti,",
  "tika-s0203t0:371_2": "“araññaṃ arañña”nti manasikārena jhānādivisesassa adhigamābhāvato, “pathavī”ti manasikārena",
  "tika-s0203t0:371_3": "visesādhigamanato. Idāni tamevatthaṃ upamāya vibhāvetuṃ “yathā hī”tiādi vuttaṃ. Evaṃ",
  "tika-s0203t0:371_4": "santeti evaṃ vapite sāliādayo sampajjanti. Dhuvasevananti niyatasevanaṃ pārihāriyakammaṭṭhānaṃ.",
  "tika-s0203t0:371_5": "Paṭiccāti ettha “sambhūta”nti vacanaseso icchitoti āha “paṭicca sambhūta”nti. Pathaviṃ",
  "tika-s0203t0:371_6": "paṭicca sambhūtā hi saññāti.",
  "tika-s0203t0:372_0": "Pathavīkasiṇe so pathavīsaññī hoti, na pakatipathaviyaṃ. Tassāti pathavīkasiṇassa.",
  "tika-s0203t0:372_1": "Tehīti gaṇḍādīhi. Suṭṭhu vihatanti yathā valīnaṃ lesopi na hoti, evaṃ sammadeva ākoṭitaṃ.",
  "tika-s0203t0:372_2": "Nadītaḷākādīnaṃ tīrappadeso udakassa ākaraṭṭhena kūlaṃ, unnatabhāvato uggataṃ kūlaṃ",
  "tika-s0203t0:372_3": "viyāti ukkūlaṃ, bhūmiyā uccaṭṭhānaṃ. Vigataṃ kūlanti vikkūlaṃ, nīcaṭṭhānaṃ. Tenāha",
  "tika-s0203t0:372_4": "“uccanīca”nti. Ekaṃ saññanti ekaṃ pathavītisaññaṃyeva.",
  "tika-s0203t0:373_0": "182. Satipi saṅkhāranimittavirahe yādisānaṃ nimittānaṃ abhāvena “animitta”nti vuccati,",
  "tika-s0203t0:373_1": "tāni dassetuṃ, “niccanimittādivirahito”ti vuttaṃ. Catumahābhūtikaṃ catumahābhūtanissitaṃ.",
  "tika-s0203t0:373_2": "Saḷāyatanapaṭisaṃyuttaṃ cakkhāyatanādisaḷāyatanasahitaṃ.",
  "tika-s0203t0:374_0": "183. Vipassanāya paṭivipassananti dhammānañca puna vipassanaṃ. Idhāti attano paccakkhabhūtayathādhigatamaggaphalaṃ",
  "tika-s0203t0:374_1": "vadatīti āha – “ariyamagge ceva ariyaphale cā”ti. Upādisesadarathadassanatthanti",
  "tika-s0203t0:374_2": "sabbaso kilesupadhiyā pahīnāya khandhopadhi avisiṭṭhā, tappaccayā darathā upādisesadarathā,",
  "tika-s0203t0:374_3": "taṃ dassanatthaṃ. Yasmā visayato gāmasaññā oḷārikā, manussasaññā sukhumā, tasmā manussasaññāya",
  "tika-s0203t0:374_4": "gāmasaññaṃ nivattetvā. Yasmā pana manussasaññāpi sabhāgavatthupariggahato oḷārikā,",
  "tika-s0203t0:374_5": "sabhāgavatthuto araññasaññā sukhumā, tasmā araññasaññāya manussasaññaṃ nivattetvā.",
  "tika-s0203t0:374_6": "Pathavīsaññādinivattane kāraṇaṃ heṭṭhā suttantaresu ca vuttameva. Anupubbenāti maggappaṭipāṭiyā.",
  "tika-s0203t0:374_7": "Niccasārādīnaṃ sabbaso avatthutāya accantameva suññattā accantasuññatā.",
  "tika-s0203t0:375_0": "184. Suññataphalasamāpattinti suññatavimokkhassa phalabhūtattā, suññatānupassanāya",
  "tika-s0203t0:375_1": "vasena samāpajjitabbattā ca suññataphalasamāpattinti laddhanāmaṃ arahattaphalasamāpattiṃ.",
  "tika-s0203t0:375_2": "Yasmā atīte paccekasambuddhā ahesuṃ, anāgate bhavissanti, idāni pana buddhasāsanassa",
  "tika-s0203t0:375_3": "dharamānattā paccekabuddhā na vattanti, tasmā paccekabuddhaggahaṇaṃ akatvā, “etarahipi",
  "tika-s0203t0:375_4": "buddhabuddhasāvakasaṅkhātā”icceva vuttaṃ. Na hi buddhasāsane dharante paccekabuddhā",
  "tika-s0203t0:375_5": "bhavanti. Sesaṃ suviññeyyameva.",
  "tika-s0203t0:376": "Cūḷasuññatasuttavaṇṇanāya līnatthappakāsanā samattā.",
  "tika-s0203t0:377": "2. Mahāsuññatasuttavaṇṇanā",
  "tika-s0203t0:378": "185. Chavivaṇṇena so kāḷo, na nāmena. Palālasanthāroti ādīnīti ādi-saddena kocchacimilikākaṭasārādīnaṃ gahaṇaṃ. Gaṇabhikkhūnanti gaṇabandhanavasena bhikkhūnaṃ.",
  "tika-s0203t0:379_0": "Yadi saṃsayo nāma natthi, “sambahulā nu kho”ti idaṃ kathanti āha “vitakkapubbabhāgā”tiādi.",
  "tika-s0203t0:379_1": "Tattha vitakko pubbabhāgo etissāti vitakkapubbabhāgā, pucchā. Sā “sambahulā no ettha",
  "tika-s0203t0:379_2": "bhikkhūviharantī”ti vacanaṃ, vitakko pana “sambahulā nu kho idha bhikkhū viharantī”ti",
  "tika-s0203t0:379_3": "iminā ākārena tadā bhagavato uppanno cittasaṅkappo, tassa parivitakkassa tabbhāvajotanoyaṃ",
  "tika-s0203t0:379_4": "nu-kāro vuttoti dassento āha – “vitakkapubbabhāge cāyaṃ nu-kāro nipātamatto”ti. Kiñcāpi",
  "tika-s0203t0:379_5": "gacchanto disvā, “sambahulā no ettha bhikkhū viharantī”ti pucchāvasena bhagavatā",
  "tika-s0203t0:379_6": "vutto, atha kho “na kho, ānanda, bhikkhu sobhati saṅgaṇikārāmo”tiādi uparidesanāvasena",
  "tika-s0203t0:379_7": "matthakaṃ gacchante avinicchito nāma na hoti, atha kho visuṃ vinicchito eva hoti,",
  "tika-s0203t0:379_8": "disvā nicchinitvāva kathāsamuṭṭhāpanatthaṃ tathā pucchati. Tathā hi vuttaṃ – “jānantāpi",
  "tika-s0203t0:379_9": "tathāgatā pucchantī”ti. Tenāha “ito kirā”tiādi.",
  "tika-s0203t0:380_0": "Yathā nadīotiṇṇaṃ udakaṃ yathāninnaṃ pakkhandati, evaṃ sattā dhātuso saṃsandanti,",
  "tika-s0203t0:380_1": "tasmā “gaṇavāso nadīotiṇṇaudakasadiso”ti vuttaṃ. Idāni tamatthaṃ vitthārato dassetuṃ",
  "tika-s0203t0:380_2": "– “nirayatiracchānayonī”tiādi vuttaṃ. Kuruvindādinhānīyacuṇṇāni saṇhasukhumabhāvato",
  "tika-s0203t0:380_3": "nāḷiyaṃ pakkhittāni nirantarāneva tiṭṭhantīti āha – “cuṇṇabharitā nāḷi viyā”ti. Sattapaṇṇāsa",
  "tika-s0203t0:380_4": "kulasatasahassānīti sattasatasahassādhikāni paññāsa kulānaṃyeva satasahassāni, manussānaṃ",
  "tika-s0203t0:380_5": "pana vasena satta koṭiyo tadā tattha vasiṃsu.",
  "tika-s0203t0:381_0": "Tato cintesi, kathaṃ? Kāmañcāyaṃ lokapakati, mayhaṃ pana sāsane ayuttova soti āha",
  "tika-s0203t0:381_1": "– “mayā”tiādi. Dhammanti sabhāvasiddhaṃ. Saṃvegoti sahottappañāṇaṃ vuccati. Na kho",
  "tika-s0203t0:381_2": "panetaṃ sakkā gilānupaṭṭhānaovādānusāsaniādivasena samāgamassa icchitabbattā. Gaṇabhedananti",
  "tika-s0203t0:381_3": "gaṇasaṅgaṇikāya vivecanaṃ.",
  "tika-s0203t0:382": "186. Kataparibhaṇḍanti pubbe katasaṃvidhānassa cīvarassa vuttākārena paṭisaṅkharaṇaṃ. Noti amhākaṃ. Anattamanoti anārādhitacitto.",
  "tika-s0203t0:383_0": "Sakagaṇena sahabhāvato saṅgaṇikāti āha “sakaparisasamodhāna”nti. Gaṇoti pana idha",
  "tika-s0203t0:383_1": "janasamūhoti vuttaṃ “nānājanasamodhāna”nti. Sobhati yathānusiṭṭhaṃ paṭipajjamānato.",
  "tika-s0203t0:383_2": "Kāmato nikkhamatīti nikkhamo, evaṃ nikkhamavasena uppannaṃ sukhaṃ. Gaṇasaṅgaṇikākilesasaṅgaṇikāhi",
  "tika-s0203t0:383_3": "pavivitti paviveko. Pavivekavasena uppannaṃ sukhaṃ. Rāgādīnaṃ upasamāvahaṃ sukhaṃ",
  "tika-s0203t0:383_4": "upasamasukhaṃ. Maggasambodhāvahaṃ sukhaṃ sambodhisukhaṃ. Nikāmetabbassa, nikāmaṃ",
  "tika-s0203t0:383_5": "vā lābhī nikāmalābhī. Nidukkhaṃ sukheneva labhatīti adukkhalābhī. Kasiraṃ vuccati",
  "tika-s0203t0:383_6": "appakanti āha – “akasiralābhīti vipulalābhī”ti.",
  "tika-s0203t0:384_0": "Sāmāyikanti samaye kilesavimuccanaṃ accantamevāti sāmāyikaṃ ma-kāre a-kārassa dīghaṃ",
  "tika-s0203t0:384_1": "katvā. Tenāha – “appitappitasamaye kilesehi vimutta”nti. Kantanti aṅgasantatāya ārammaṇasantatāya",
  "tika-s0203t0:384_2": "ca kamanīyaṃ manorammaṃ. Asāmāyikaṃ accantavimuttaṃ.",
  "tika-s0203t0:385_0": "Ettāvatātiādinā saṅgaṇikārāmassa visesādhigamassa antarāyikabhāvaṃ anvayato byatirekato",
  "tika-s0203t0:385_1": "ca saha nidassanena dasseti. Tattha sā duvidhā antarāyikatā vodānadhammānaṃ anuppattihetukā,",
  "tika-s0203t0:385_2": "saṃkilesadhammānaṃ uppattihetukā ca.",
  "tika-s0203t0:386_0": "Te paṭhamaṃ “saṅgaṇikārāmo”tiādinā vibhāvetvā itaraṃ vibhāvetuṃ, “idāni dosuppattiṃ",
  "tika-s0203t0:386_1": "dassento”tiādi vuttaṃ. “Aṭṭhiñca paṭicca nhāruñca paṭicca cammañca paṭicca maṃsañca",
  "tika-s0203t0:386_2": "paṭicca ākāso parivārito rūpantveva saṅkhaṃ gacchatī”tiādīsu viya idha rūpasaddo",
  "tika-s0203t0:386_3": "karajakāyapariyāyoti “rūpanti sarīra”nti āha. “Nāhaṃ, ānanda…pe… domanassupāyāsā”ti",
  "tika-s0203t0:386_4": "kasmā vuttaṃ? Nanu kāye ca jīvite ca anapekkhacittānaṃ āraddhavipassakānampi asappāyavajjanasappāyasevanavasena",
  "tika-s0203t0:386_5": "kāyassa pariharaṇaṃ hotīti? Saccaṃ, taṃ pana yo kallasarīraṃ nissāya dhammasādhanāya",
  "tika-s0203t0:386_6": "anuyuñjitukāmo hoti, tasseva dhammasādhanatāvasena. Dhammasādhanabhāvañhi apekkhitvā",
  "tika-s0203t0:386_7": "asappāyaṃ vajjetvā sappāyavasena posetvā suṭṭhutaraṃ hutvā anuyuñjanato kāyassa pariharaṇaṃ,",
  "tika-s0203t0:386_8": "na so kāye abhirato nāma hoti paccavekkhaṇāyattattā apekkhāya vinoditabbo tādisoti.",
  "tika-s0203t0:386_9": "Upāligahapatinoti etthāpi “dasabalasāvakattupagamanasaṅkhātenā”ti ānetvā yojetabbaṃ.",
  "tika-s0203t0:387_0": "187. Mahākaruṇāvasena parivutāya parisāya majjhe nisinnopi ekantavivekajjhāsayattā",
  "tika-s0203t0:387_1": "ekakova. Etena satthuno pavivittassa pavivekattena vivittataṃ dasseti. Rūpārūpapaṭibhāganimittehi",
  "tika-s0203t0:387_2": "nivattanatthaṃ “rūpādīnaṃ saṅkhatanimittāna”nti vuttaṃ. Ativiya santatarapaṇītatamabhāvena",
  "tika-s0203t0:387_3": "visesato sinoti bandhatīti visayo, so eva sasantatipariyāpannatāya ajjhattaṃ. Kiṃ",
  "tika-s0203t0:387_4": "pana tanti āha – “suññatanti suññataphalasamāpatti”nti. Upadhivivekatāya asaṅkhatā",
  "tika-s0203t0:387_5": "dhātu idha vivekoti adhippetoti āha – “vivekaninnenā”tiādi. Bhaṅgamattampi asesetvā",
  "tika-s0203t0:387_6": "āsavaṭṭhāniyānañca dhammānaṃ tattha vigatattā tesaṃ vasena vigatantena, evaṃbhūtaṃ",
  "tika-s0203t0:387_7": "tesaṃ byantibhāvaṃ pattanti pāḷiyaṃ “byantibhūtenā”ti vuttaṃ. Uyyojanaṃ vissajjanaṃ,",
  "tika-s0203t0:387_8": "taṃ etassa atthi, uyyojeti vissajjetīti vā uyyojanikaṃ. Yasmā na sabbakathā uyyojanavaseneva",
  "tika-s0203t0:387_9": "pavattati, tasmā vuttaṃ “uyyojanikapaṭisaṃyutta”nti.",
  "tika-s0203t0:388_0": "Telapākaṃ gaṇhanto viyāti yathā telapāko nāma paricchinnakālo na atikkamitabbo, evaṃ",
  "tika-s0203t0:388_1": "attano samāpattikālaṃ anatikkamitvā. Yathā hi kusalo vejjo telaṃ pacanto taṃ taṃ",
  "tika-s0203t0:388_2": "telakiccaṃ cintetvā yadi vā patthinnapāko, yadi vā majjhimapāko, yadi vā kharapāko",
  "tika-s0203t0:388_3": "icchitabbo, tassa kālaṃ upadhāretvā pacati, evaṃ bhagavā dhammaṃ desento veneyyānaṃ",
  "tika-s0203t0:388_4": "ñāṇaparipākaṃ upadhāretvā taṃ taṃ kālaṃ anatikkamitvā dhammaṃ desetvā parisaṃ uyyojento",
  "tika-s0203t0:388_5": "ca vivekaninneneva cittena uyyojeti. Dve pañcaviññāṇānipi tadabhinīhatamanoviññāṇavasena",
  "tika-s0203t0:388_6": "nibbānaninnāneva. Buddhānañhi saṅkhārānaṃ suṭṭhu pariññātatāya paṇītānampi rūpādīnaṃ",
  "tika-s0203t0:388_7": "āpāthagamane pageva itaresaṃ paṭikūlatāva supākaṭā hutvā upaṭṭhāti, tasmā ghammābhitattassa",
  "tika-s0203t0:388_8": "viya sītajalaṭṭhānaninnatā nibbānaninnameva cittaṃ hoti, tassa ativiya santapaṇītabhāvato.",
  "tika-s0203t0:389_0": "188. Ajjhattamevāti idha jhānārammaṇaṃ adhippetanti āha “gocarajjhattamevā”ti. Idha",
  "tika-s0203t0:389_1": "niyakajjhattaṃ suññataṃ. Apaguṇapādakajjhānañhi ettha “niyakajjhatta”nti adhippetaṃ",
  "tika-s0203t0:389_2": "vipassanāvisesassa adhippetattā, niyakajjhattaṃ nijjīvanissattataṃ, anattatanti attho.",
  "tika-s0203t0:389_3": "Asampajjanabhāvajānanenāti idāni me kammaṭṭhānaṃ vīthipaṭipannaṃ na hoti, uppathameva",
  "tika-s0203t0:389_4": "pavattatīti jānanena.",
  "tika-s0203t0:390_0": "Kasmā panettha bhagavatā vipassanāya eva pādake jhāne avatvā pādakajjhānaṃ gahitanti",
  "tika-s0203t0:390_1": "āha – “appaguṇapādakajjhānato”tiādi. Na pakkhandati sammā na samāhitattā. So pana",
  "tika-s0203t0:390_2": "“ajjhattadhammā mayhaṃ nijjaṭā nigumbā hutvā na upaṭṭhahanti, handāhaṃ bahiddhādhamme",
  "tika-s0203t0:390_3": "manasi kareyyaṃ ekaccesu saṅkhāresu upaṭṭhitesu itarepi upaṭṭhaheyyumevā”ti parassa…pe…",
  "tika-s0203t0:390_4": "manasi karoti. Pādakajjhānavasena viya sammasitajjhānavasenapi ubhatobhāgavimutto",
  "tika-s0203t0:390_5": "hotiyevāti āha – “arūpasamāpattiyaṃ nu kho kathanti āneñjaṃ manasi karotī”ti. Na",
  "tika-s0203t0:390_6": "me cittaṃ pakkhandatīti mayhaṃ vipassanācittaṃ vīthipaṭipannaṃ hutvā na vahatīti.",
  "tika-s0203t0:390_7": "Pādakajjhānamevāti vipassanāya pādakabhūtameva jhānaṃ. Punappunaṃ manasi kātabbanti",
  "tika-s0203t0:390_8": "punappunaṃ samāpajjitabbaṃ vipassanāya tikkhavisadatāpādanāya. Avahante nipuṇābhāvena",
  "tika-s0203t0:390_9": "chedanakiriyāya appavattante. Samāpajjitvā vipassanāya tikkhakammakaraṇaṃ samathavipassanāvihārenāti",
  "tika-s0203t0:390_10": "āha – “kammaṭṭhāne manasikāro vahatī”ti.",
  "tika-s0203t0:391_0": "189. Sampajjati meti vīthipaṭipattiyā pubbenāparaṃ visesābhāvato sampajjati me kammaṭṭhānanti",
  "tika-s0203t0:391_1": "jānanena. Iriyāpathaṃ ahāpetvāti yathā parissamo nāgacchati, evaṃ attano balānurūpaṃ",
  "tika-s0203t0:391_2": "tassa kālaṃ netvā pamāṇameva pavattanena iriyāpathaṃ ahopetvā. Sabbavāresūti ṭhānanisajjāsayanavāresu.",
  "tika-s0203t0:391_3": "Kathāvāresu pana visesaṃ tattha tattha vadanti. Idaṃ vuttanti idaṃ, “iminā vihārenā”tiādivacanaṃ vuttaṃ.",
  "tika-s0203t0:392_0": "190. Kāmavitakkādayo oḷārikakāmarāgabyāpādasabhāgāti āha – “vitakkapahānena dve magge",
  "tika-s0203t0:392_1": "kathetvā”ti. Kāmaguṇesūti niddhāraṇe bhummaṃ. Kismiñcideva kilesuppattikāraṇeti tassa",
  "tika-s0203t0:392_2": "puggalassa kilesuppattikāraṇaṃ sandhāya vuttaṃ, aññathā sabbepi pañca kāmaguṇā kilesuppattikāraṇameva.",
  "tika-s0203t0:392_3": "Samudācaratīti samudācāroti āha “samudācaraṇato”ti. So pana yasmā cittassa, na sattassa,",
  "tika-s0203t0:392_4": "tasmā vuttaṃ pāḷiyaṃ “cetaso”ti. Ma-kāro padasandhikaro e-kārassa ca akāro katoti",
  "tika-s0203t0:392_5": "āha “evaṃ sante etanti.",
  "tika-s0203t0:393_0": "191. Anusayoti mānānusayo bhavarāgānusayo avijjānusayoti tividhopi anusayo pahīyati",
  "tika-s0203t0:393_1": "arahattamaggena. Vuttanayenevāti, “tato maggānantaraṃ phalaṃ, phalato vuṭṭhāya paccavekkhamāno",
  "tika-s0203t0:393_2": "pahīnabhāvaṃ jānāti, tassa jānanena sampajāno hotī”ti vuttanayena.",
  "tika-s0203t0:394_0": "Kusalato āyātīti āyato, so etesanti kusalāyatikā. Tenāha “kusalato āgatā”ti. Taṃ",
  "tika-s0203t0:394_1": "pana nesaṃ kusalāyatikattaṃ upanissayavasena hoti sahajātavasenapīti tadubhayaṃ dassetuṃ,",
  "tika-s0203t0:394_2": "“seyyathida”ntiādi vuttaṃ.",
  "tika-s0203t0:395_0": "Yasmā pana yathāvuttadhammesu keci lokiyā, keci lokuttarā; atha kasmā visesena “lokuttarā”ti",
  "tika-s0203t0:395_1": "vuttanti āha – “loke uttarā visiṭṭhā”ti. Tena lokiyadhammesu uttamabhāvena jhānādayo",
  "tika-s0203t0:395_2": "lokuttarā vuttā, na lokassa uttaraṇatoti dasseti. Yaṃ kiñci mahaggatacittaṃ mārassa",
  "tika-s0203t0:395_3": "avisayo akāmāvacarattā, pageva taṃ vipassanāya pādakabhūtaṃ suvikkhālitamalanti āha",
  "tika-s0203t0:395_4": "– “jānituṃ na sakkotī”ti. Eko ānisaṃso atthi bhāvanānuyogassa sappāyadhammakathāpaṭilābho.",
  "tika-s0203t0:396_0": "192. Etadatthanti kevalassa sutassa atthāya. Sappāyāsappāyavasenāti kasmā vuttaṃ?",
  "tika-s0203t0:396_1": "Nanu sappāyavasena dasakathāvatthūni āgatānīti? Saccametaṃ, asappāyakathāvajjanapubbikāya",
  "tika-s0203t0:396_2": "sappāya kathāya vasena āgatattā “sappāyāsappāyavasena āgatānī”ti vuttaṃ. Sutapariyattivasenāti",
  "tika-s0203t0:396_3": "sarūpena tattha anāgatānipi dasakathāvatthūni suttageyyādiantogadhattā, “sutapariyattivasena",
  "tika-s0203t0:396_4": "āgatānī”ti vuttaṃ. Paripūraṇavasena sarūpato āgatattā imasmiṃ ṭhāne ṭhatvā kathetabbāni.",
  "tika-s0203t0:396_5": "Atthoti sāmaññattho.",
  "tika-s0203t0:397_0": "193. Anuāvattantīti anuanu abhimukhā hutvā vattanti, payirupāsanādivasena anukūlayanti.",
  "tika-s0203t0:397_1": "Mucchanataṇhanti paccayesu mucchanākāraṃ. Taṇhāya patthanā nāma tenākārena pavattīti",
  "tika-s0203t0:397_2": "āha – “pattheti pavattetī”ti. Kilesūpaddavenāti kilesasaṅkhātena upaddavena. Kilesā",
  "tika-s0203t0:397_3": "hi sattānaṃ mahānatthakaraṇato “upaddavo”ti vuccanti. Attano abbhantare uppannena",
  "tika-s0203t0:397_4": "kilesūpaddavena antevāsino, upaddavo antevāsūpaddavo, brahmacariyassa upaddavo brahmacārupaddavoti",
  "tika-s0203t0:397_5": "imamatthaṃ “sesupaddavesupi eseva nayo”ti iminā atidisati. Guṇamaraṇaṃ kathitaṃ, na jīvitamaraṇaṃ.",
  "tika-s0203t0:398_0": "Appalābhāti appamattakalābhī visesānaṃ. Evaṃ vuttoti yathāvuttabrahmacārupaddavo",
  "tika-s0203t0:398_1": "dukkhavipākataro ceva kaṭukavipākataro cāti evaṃ vutto. Ācariyantevāsikūpaddavo hi",
  "tika-s0203t0:398_2": "bāhirakasamayavasena vutto, brahmacārupaddavo pana sāsanavasena. Durakkhāte hi dhammavinaye",
  "tika-s0203t0:398_3": "duppaṭipatti na mahāsāvajjā micchābhinivesassa sithilavāyāmabhāvato; svākhyāte pana",
  "tika-s0203t0:398_4": "dhammavinaye duppaṭipatti mahāsāvajjā mahato atthassa bāhirabhāvakaraṇato. Tenāha “sāsane panā”tiādi.",
  "tika-s0203t0:399_0": "196. Tasmāti idaṃ pubbaparāpekkhaṃ purimassa ca atthassa kāraṇabhāvena paccāmasananti",
  "tika-s0203t0:399_1": "āha “yasmā”tiādi. Mittaṃ etassa atthīti mittavā, tassa bhāvo mittavatā, tāya. Mittavasena",
  "tika-s0203t0:399_2": "paṭipajjananti āha “mittapaṭipattiyā”ti. Sapattavatāyāti etthāpi eseva nayo.",
  "tika-s0203t0:400_0": "Dukkaṭadubbhāsitamattampīti iminā pageva itaraṃ vītikkamantoti dasseti. Sāvakesu",
  "tika-s0203t0:400_1": "hitaparakkamanaṃ ovādānusāsanīhi paṭipajjananti āha – “tathā na paṭipajjissāmī”ti.",
  "tika-s0203t0:400_2": "Āmakamattanti kulālabhājanaṃ vuccati. Nāhaṃ tumhesu tathā paṭipajjissāmīti kumbhakāro",
  "tika-s0203t0:400_3": "viya āmakabhājanesu ahaṃ tumhesu kevalaṃ jānāpento na paṭipajjissāmi. Niggaṇhitvāti",
  "tika-s0203t0:400_4": "nīharitvā. Lokiyaguṇāpi idha sārotveva adhippetā lokuttaraguṇānaṃ adhiṭṭhānabhāvato.",
  "tika-s0203t0:400_5": "Sesaṃ suviññeyyameva.",
  "tika-s0203t0:401": "Mahāsuññatasuttavaṇṇanāya līnatthappakāsanā samattā.",
  "tika-s0203t0:402": "3. Acchariyabbhutasuttavaṇṇanā",
  "tika-s0203t0:403_0": "197. Vibhattipatirūpakā ca nipātā hontīti yathārahaṃ taṃtaṃvibhattiatthadīpakā, idha",
  "tika-s0203t0:403_1": "paccattavacano yatrasaddo, hisaddo hetuattho, nāmasaddo acchariyattho, padattayassa",
  "tika-s0203t0:403_2": "pana acchariyatthaniddiṭṭhatāya “acchariyatthe nipāto”ti vuttaṃ. Ekaṃsato panetaṃ",
  "tika-s0203t0:403_3": "padattayaṃ. Tathā hi vakkhati, “yatrāti nipātavasena anāgatavacana”nti. Papañcasaddo",
  "tika-s0203t0:403_4": "heṭṭhā vutto. Chinnavaṭumeti iminā sabbakilesavaṭṭassa akusalakammavaṭṭassa ca chinnattā",
  "tika-s0203t0:403_5": "vipākavaṭṭassa ca upari vakkhamānattā āha – “vaṭumanti kusalākusalakammavaṭṭaṃ vuccatī”ti.",
  "tika-s0203t0:403_6": "Nipātavasena yatrasaddayogena. Anāgatavacananti idaṃ anāgatavacanasadisattā vuttaṃ.",
  "tika-s0203t0:403_7": "Anāgatatthavācī hi anāgatavacanaṃ, attho cettha atītoti. Anussarīti idaṃ anussaritabhāvaṃ",
  "tika-s0203t0:403_8": "sandhāya vuttaṃ – “na anussarissatī”ti saddapayogassa atītavisayattā. Yadā pana tehi",
  "tika-s0203t0:403_9": "bhikkhūhi yā kathā pavattitā, tato pacchāpi bhagavato tesaṃ buddhānaṃ anussaraṇaṃ hotiyeva.",
  "tika-s0203t0:404_0": "Khattiyajaccātiādikālato paṭṭhāya asambhinnāya khattiyajātiyā uditoditāya. Brahmajaccāti",
  "tika-s0203t0:404_1": "brāhmaṇajaccā. Evaṃgottepi eseva nayo. Lokiyalokuttarasīlenāti pāramitāsambhūtena",
  "tika-s0203t0:404_2": "buddhāveṇikattā anaññasādhāraṇena lokiyena lokuttarena ca sīlena. Evaṃsīlāti anavasesasīlānaṃ",
  "tika-s0203t0:404_3": "visuṃ paccavekkhaṇakaraṇena evaṃsīlāti anussarissati. Esa nayo sesesu. Yathā vijjābhāgiyā",
  "tika-s0203t0:404_4": "vijjāsampayuttadhammā, evaṃ samādhipakkhā samādhisampayuttadhammāpi sativīriyādayoti",
  "tika-s0203t0:404_5": "āha – “heṭṭhā samādhipakkhānaṃ dhammānaṃ gahitattā vihāro gahitovā”ti. Tasmā samādhipakkhadhammavinimutto",
  "tika-s0203t0:404_6": "eva idha vihāro adhippetoti vuttaṃ “idaṃ hī”tiādi.",
  "tika-s0203t0:405_0": "Yathā vā aṭṭhasamāpattivipassanāmaggaphalasaṅgahitā lokiyalokuttarā samādhipaññā",
  "tika-s0203t0:405_1": "“evaṃdhammā evaṃpaññā”ti padehi heṭṭhā gahitāpi yathāsakaṃ paṭipakkhato muccanassa",
  "tika-s0203t0:405_2": "pavattivisesaṃ upādāya “evaṃvimuttā”ti ettha puna gahitā, tathā “evaṃdhammā”ti ettha",
  "tika-s0203t0:405_3": "gahitāpi samādhipakkhadhammā dibbabrahmaāneñjaariyavihārasaṅkhātaṃ attano pavattivisesaṃ",
  "tika-s0203t0:405_4": "upādāya, “evaṃvihārī”ti ettha puna gahitāti vuccamāne na koci virodho. Phaladhammānaṃ",
  "tika-s0203t0:405_5": "pavattikālepi kilesānaṃ paṭippassaddhi na taṃānubhāvajātā, atha kho ariyamaggena",
  "tika-s0203t0:405_6": "kilesānaṃ samucchinnattāti āha – “maggānubhāvena kilesānaṃ paṭipassaddhante uppannattā”ti.",
  "tika-s0203t0:405_7": "Yo yaṃ pajahati, so pahāyako pahātabbato vimuttoti vuccati visaṃsaṭṭhabhāvatoti pahānavibhāgena",
  "tika-s0203t0:405_8": "vuccamāne apahāyakassa nibbānassa kathaṃ vimuttatā? Visaṃsaṭṭhābhāvato eva. Tañhi",
  "tika-s0203t0:405_9": "pakatiyāva sabbaso kilesehi visaṃsaṭṭhaṃ vinissaṭaṃ suvidūravidūre ṭhitaṃ, tasmāssa",
  "tika-s0203t0:405_10": "tato nissaṭattā nissaraṇavimutti nissaraṇapahānanti vuccatīti āha “nibbāna”ntiādi.",
  "tika-s0203t0:406_0": "199. Ime tathāgatassa acchariyaabbhutadhammā, na sāvakavisayā, mama pana desanā tayā",
  "tika-s0203t0:406_1": "sutā evāti te therasseva bhāraṃ karonto, “taṃ bhiyyosomattāya paṭibhantū”ti āha.",
  "tika-s0203t0:406_2": "Sato sampajānoti ettha kālabhedavasena labbhamānampi sampajānabhāvaṃ anāmasitvā gativibhāgena",
  "tika-s0203t0:406_3": "taṃ dassetuṃ, “dve sampajaññānī”tiādi vuttaṃ – aṭṭha vare gaṇhantoti ettha kathaṃ",
  "tika-s0203t0:406_4": "varaṃ devatā deti, parassa dīyamānañca taṃ kathaṃ parassa samijjhatīti? Kammabaleneva.",
  "tika-s0203t0:406_5": "Yadi hi taṃ kammaṃ katokāsaṃ yassa tadapadesena phalaṃ vipaccati, evaṃ devatāya tassa",
  "tika-s0203t0:406_6": "varaṃ dinnaṃ, itarena ca laddhanti vohāro hotīti. Apica parassa patthitavarāni nāma",
  "tika-s0203t0:406_7": "vipaccamānassa kammassa paccayabhūto payogavisesoti daṭṭhabbaṃ. Tāni vipaccane ekantikānipi",
  "tika-s0203t0:406_8": "appesakkhā devatā – “ayamassa patthanā samijjhissati, no”ti na jānanti, sakko pana",
  "tika-s0203t0:406_9": "paññavā tāni ekaccaṃ jānātiyeva. Tena vuttaṃ – “sakkena pasīditvā dinne aṭṭha vare gaṇhanto”tiādi.",
  "tika-s0203t0:407_0": "Paṭhamajavanavāreti uppannassa sabbapaṭhamajavanavāre. So hi paṭisandhiyā āsannabhāvato",
  "tika-s0203t0:407_1": "avisado hoti, devabhāve nikantivasena uppajjanato na jānāti. Aññāhi devatāhi asādhāraṇajānanaṃ",
  "tika-s0203t0:407_2": "hoti dutiyajavanavārato paṭṭhāya pavattanato.",
  "tika-s0203t0:408_0": "Aññepi devātiādinā bodhisattassa tattha sampajaññeneva ṭhitabhāvaṃ byatirekamukhena",
  "tika-s0203t0:408_1": "vibhāveti. Āhārūpacchedena kālaṅkarontīti idaṃ khiḍḍāpadosikavasena vuttaṃ. Itaresampi",
  "tika-s0203t0:408_2": "dibbabhogehi mucchitataṃ ajjhāpannānaṃ tiṭṭhantānaṃ sampajaññābhāvo hotiyeva. Kiṃ",
  "tika-s0203t0:408_3": "tathārūpaṃ ārammaṇaṃ natthīti yathārūpaṃ uḷāraṃ paṇītañca ārammaṇaṃ paṭicca te devā",
  "tika-s0203t0:408_4": "saṃmucchitā āhārūpacchedampi karonti, kiṃ tathārūpaṃ uḷāraṃ paṇītañca ārammaṇaṃ bodhisattassa",
  "tika-s0203t0:408_5": "natthīti bodhisattassa sampajaññānubhāvaṃ vibhāvetuṃ codanaṃ samuṭṭhāpeti? Bodhisatto",
  "tika-s0203t0:408_6": "hi yattha yattha nibbattati, tattha tattha aññe satte dasahi visesehi adhiggaṇhāti,",
  "tika-s0203t0:408_7": "pageva tattha devabhūto, tathāpi “sato sampajāno”ti ayamettha acchariyadhammo vutto.",
  "tika-s0203t0:409_0": "200. Sampattibhave dīghāyukatā nāma paññābalena hoti, bodhisatto ca mahāpañño, tasmā",
  "tika-s0203t0:409_1": "tattha tattha bhave tena dīghāyukena bhavitabbanti adhippāyena, “sesattabhāvesu kiṃ",
  "tika-s0203t0:409_2": "yāvatāyukaṃ na tiṭṭhatī”ti codeti. Itaro “āma na tiṭṭhatī”ti paṭijānitvā, “aññadā",
  "tika-s0203t0:409_3": "hī”tiādinā tattha kāraṇamāha. “Idha na bhavissāmī”ti adhimuccanavasena kālakiriyā",
  "tika-s0203t0:409_4": "adhimuttikālakiriyā. Pāramidhammānañhi ukkaṃsappattiyā tasmiṃ tasmiṃ attabhāve abhiññāsamāpattīhi",
  "tika-s0203t0:409_5": "santānassa visesitattā attasinehassa tanubhāvena sattesu ca mahākaruṇāya uḷārabhāvena",
  "tika-s0203t0:409_6": "adhiṭṭhānassa tikkhavisadabhāvāpattiyā bodhisattānaṃ adhippāyā samijjhanti, citte",
  "tika-s0203t0:409_7": "viya kammesu ca tesaṃ vasibhāvo, tasmā yatthupapannānaṃ pāramiyo sammadeva paribrūhenti,",
  "tika-s0203t0:409_8": "vuttanayena kālaṃ katvā tattha upapajjanti. Tathā hi ayaṃ mahāsatto imasmiṃyeva kappe",
  "tika-s0203t0:409_9": "nānājātīsu aparihīnajjhāno kālaṃ katvā brahmaloke nibbatto appakameva kālaṃ tattha",
  "tika-s0203t0:409_10": "ṭhatvā tato cavitvā idha nibbatto. Tenāha – “ayaṃ kālakiriyā aññesaṃ na hotī”ti.",
  "tika-s0203t0:409_11": "Sabbapāramīnaṃ pūritattāti iminā payojanābhāvato tattha ṭhatvā adhimuttikālakiriyā",
  "tika-s0203t0:409_12": "nāma na hotīti dasseti. Apica carimabhave catumahānidhisamuṭṭhānapubbikāya dibbasampattisadisāya",
  "tika-s0203t0:409_13": "mahāsampattiyā nibbatti viya buddhabhūtassa asadisadānādivasena anaññasādhāraṇalābhuppatti",
  "tika-s0203t0:409_14": "viya ca ito paraṃ mahāpurisassa dibbasampattianubhavanaṃ nāma natthīti yāvatāyukaṭṭhānaṃ",
  "tika-s0203t0:409_15": "ussāhajātassa puññasambhārassa vasenāti daṭṭhabbaṃ. Ayañhettha dhammatā.",
  "tika-s0203t0:410_0": "Manussagaṇanāvasena, na devagaṇanāvasena. Pubbanimittānīti cutiyā pubbanimittāni.",
  "tika-s0203t0:410_1": "Amilāyitvāti ettha amilātaggahaṇeneva tāsaṃ mālānaṃ vaṇṇasampadāpi gandhasampadāpi",
  "tika-s0203t0:410_2": "sobhāsampadāpi dassitāti daṭṭhabbaṃ. Bāhirabbhantarānaṃ rajojallānaṃ lesassapi abhāvato",
  "tika-s0203t0:410_3": "devānaṃ sarīragatāni vatthāni sabbakālaṃ parisuddhapabhassarāneva hutvā tiṭṭhantīti",
  "tika-s0203t0:410_4": "āha “vatthesupi eseva nayo”ti. Neva sītaṃ na uṇhanti yassa sītassa patīkāravasena",
  "tika-s0203t0:410_5": "adhikaṃ seviyamānaṃ uṇhaṃ, sayameva vā kharataraṃ hutvā adhibhavantaṃ sarīre sedaṃ",
  "tika-s0203t0:410_6": "uppādeyya, tādisaṃ neva sītaṃ na uṇhaṃ hoti. Tasmiṃ kāleti yathāvutte maraṇāsannakāle.",
  "tika-s0203t0:410_7": "Bindubinduvasenāti muttaguḷikā viya bindu bindu hutvā sedā muccanti. Dantānaṃ khaṇḍitabhāvo",
  "tika-s0203t0:410_8": "khaṇḍiccaṃ. Kesānaṃ palitabhāvo pāliccaṃ. Ādi-saddena valittacataṃ saṅgaṇhāti. Kilantarūpo",
  "tika-s0203t0:410_9": "attabhāvo hoti, na pana khaṇḍiccapāliccādīhīti adhippāyo. Ukkaṇṭhitāti anabhirati,",
  "tika-s0203t0:410_10": "sā natthi uparūpari uḷāruḷārānameva bhogānaṃ visesato rucijanakānaṃ upatiṭṭhanato.",
  "tika-s0203t0:411_0": "Paṇḍitā evāti buddhisampannā eva devatā. Yathā devatā “sampati jātā kīdisena puññakammena",
  "tika-s0203t0:411_1": "idha nibbattā”ti cintetvā, “iminā nāma puññakammena idha nibbattā”ti jānanti, evaṃ",
  "tika-s0203t0:411_2": "atītabhave attanā kataṃ ekaccaṃ aññampi puññaṃ jānantiyeva mahāpuññāti āha – “ye mahāpuññā”tiādi.",
  "tika-s0203t0:412_0": "Na paññāyanti ciratarakālattā paramāyuno. Aniyyānikanti na niyyānāvahaṃ sattānaṃ",
  "tika-s0203t0:412_1": "abhājanabhāvato. Sattā na paramāyuno honti nāma pāpussannatāyāti āha – “tadā hi sattā",
  "tika-s0203t0:412_2": "ussannakilesā hontī”ti. Etthāha – “kasmā sambuddhā manussaloke eva uppajjanti, na",
  "tika-s0203t0:412_3": "devabrahmalokesū”ti. Devaloke tāva nuppajjanti brahmacariyavāsassa anokāsabhāvato",
  "tika-s0203t0:412_4": "tathā anacchariyabhāvato. Acchariyadhammā hi buddhā bhagavanto, tesaṃ sā acchariyadhammatā",
  "tika-s0203t0:412_5": "devattabhāve ṭhitānaṃ na pākaṭā hoti yathā manussabhūtānaṃ. Devabhūte hi sammāsambuddhe",
  "tika-s0203t0:412_6": "dissamānaṃ buddhānubhāvaṃ devānubhāvatova loko dahati, na buddhānubhāvato, tathā",
  "tika-s0203t0:412_7": "sati sammāsambuddhe nādhimuccati na sampasīdati issarakuttaggāhaṃ na vissajjeti,",
  "tika-s0203t0:412_8": "devattabhāvassa ca cirakālapavattanato ekaccasassatavādato na parimuccati. “Brahmaloke",
  "tika-s0203t0:412_9": "nuppajjantī”ti etthāpi eseva nayo. Sattānaṃ tādisagāhavimocanatthañhi buddhā bhagavanto",
  "tika-s0203t0:412_10": "manussasugatiyaṃyeva uppajjanti; na devasugatiyaṃ, manussasugatiyaṃ uppajjantāpi",
  "tika-s0203t0:412_11": "opapātikā na honti, sati ca opapātikūpapattiyaṃ vuttadosānativattanato. Dhammaveneyyānaṃ",
  "tika-s0203t0:412_12": "atthāya dhammatantiyā ṭhapanassa viya dhātuveneyyānaṃ atthāya dhātūnaṃ ṭhapanassa",
  "tika-s0203t0:412_13": "icchitabbattā ca. Na hi opapātikānaṃ parinibbānato uddhaṃ sarīradhātuyo tiṭṭhanti,",
  "tika-s0203t0:412_14": "tasmā na opapātikā honti, carimabhave ca mahābodhisattā, manussabhāvassa pākaṭakaraṇāya",
  "tika-s0203t0:412_15": "dārapariggahampi karontā yāva puttamukhadassanā agāramajjhe tiṭṭhanti. Paripākagatasīlanekkhammapaññādipāramikāpi",
  "tika-s0203t0:412_16": "na abhinikkhamanti, kiṃ vā etāya kāraṇacintāya? Sabbabuddhehi āciṇṇasamāciṇṇā, yadidaṃ",
  "tika-s0203t0:412_17": "manussabhūtānaṃyeva abhisambujjhanā, na devabhūtānanti ayamettha dhammatā. Tathā",
  "tika-s0203t0:412_18": "hi tadattho mahābhinīhāropi manussabhūtānaṃyeva ijjhati, na itaresaṃ.",
  "tika-s0203t0:413_0": "Kasmā pana sammāsambuddhā jambudīpeyeva uppajjanti, na sesadīpesūti? Keci tāva āhu",
  "tika-s0203t0:413_1": "– “yasmā pathaviyā nābhibhūtā buddhānubhāvasahitā acalaṭṭhānabhūtā bodhimaṇḍabhūmi",
  "tika-s0203t0:413_2": "jambudīpeyeva uppajjati, tasmā jambudīpeyeva uppajjantī”ti; “tathā itaresampi avijahitaṭṭhānānaṃ",
  "tika-s0203t0:413_3": "tattheva labbhamānato”ti. Ayaṃ panettha amhākaṃ khanti – yasmā purimabuddhānaṃ mahābodhisattānaṃ",
  "tika-s0203t0:413_4": "paccekabuddhānañca nibbattiyā sāvakabodhisattānaṃ sāvakabodhiyā abhinīhāro sāvakapāramīnaṃ",
  "tika-s0203t0:413_5": "sambharaṇaṃ paripācanañca buddhakhettabhūte imasmiṃ cakkavāḷe jambudīpeyeva ijjhati,",
  "tika-s0203t0:413_6": "na aññattha. Veneyyānaṃ vinayanattho ca buddhuppādoti aggasāvakādiveneyyavisesāpekkhāya",
  "tika-s0203t0:413_7": "ekasmiṃ jambudīpeyeva buddhā nibbattanti, na sesadīpesu. Ayañca nayo sabbabuddhānaṃ",
  "tika-s0203t0:413_8": "āciṇṇasamāciṇṇoti tesaṃ uttamapurisānaṃ tattheva uppatti sampatticakkānaṃ viya aññamaññupanissayato",
  "tika-s0203t0:413_9": "aparāparaṃ vattatīti daṭṭhabbaṃ. Tenāha – “tīsu dīpesu buddhā na nibbattanti, jambudīpeyeva",
  "tika-s0203t0:413_10": "nibbattantīti dīpaṃ passatī”ti. Iminā nayena desaniyamepi kāraṇaṃ vattabbaṃ.",
  "tika-s0203t0:414_0": "Idāni ca khattiyakulaṃ lokasammataṃ brāhmaṇānampi pūjanīyabhāvato. Rājā me pitā bhavissatīti",
  "tika-s0203t0:414_1": "kulaṃ passi pituvasena kulassa niddisitabbato. Dasannaṃ māsānaṃ upari satta divasānīti",
  "tika-s0203t0:414_2": "passi tena attano antarāyābhāvaṃ aññāsi, tassā ca tusitabhave dibbasampattipaccanubhavanaṃ.",
  "tika-s0203t0:415_0": "Tā devatāti dasasahassicakkavāḷadevatā. Kathaṃ pana tā bodhisattassa pūritapāramibhāvaṃ",
  "tika-s0203t0:415_1": "bhāvinañca sambuddhabhāvaṃ jānantīti? Mahesakkhānaṃ devatānaṃ vasena, yebhuyyena",
  "tika-s0203t0:415_2": "ca tā devatā abhisamayabhāgino. Tathā hi bhagavato ca dhammadānasaṃvibhāge anekavāraṃ",
  "tika-s0203t0:415_3": "dasasahassacakkavāḷavāsidevatāsannipāto ahosi.",
  "tika-s0203t0:416_0": "Cavāmīti pajānāti cutiāsannajavanehi ñāṇasahitehi cutiyā upaṭṭhitabhāvassa paṭisaṃviditattā.",
  "tika-s0203t0:416_1": "Cuticittaṃ na jānāti cuticittakkhaṇassa ittarabhāvato. Tathā hi taṃ cutūpapātañāṇassapi",
  "tika-s0203t0:416_2": "avisayo eva. Paṭisandhicittepi eseva nayo. Āvajjanapariyāyoti āvajjanakkamo. Yasmā",
  "tika-s0203t0:416_3": "ekavāraṃ āvajjitamattena ārammaṇaṃ nicchinituṃ na sakkā, tasmā tamevārammaṇaṃ dutiyaṃ",
  "tika-s0203t0:416_4": "tatiyañca āvajjitvā nicchīyati, āvajjanasīsena cettha javanavāro gahito. Tenāha –",
  "tika-s0203t0:416_5": "“dutiyatatiyacittavāreyeva jānissatī”ti. Cutiyā puretaraṃ katipayacittavārato paṭṭhāya",
  "tika-s0203t0:416_6": "maraṇaṃ me āsannanti jānanato, “cutikkhaṇepi cavāmīti pajānātī”ti vuttaṃ. Paṭisandhiyā",
  "tika-s0203t0:416_7": "pana apubbabhāvato paṭisandhicittaṃ na jānāti. Nikantiyā uppattito parato asukasmiṃ",
  "tika-s0203t0:416_8": "ṭhāne mayā paṭisandhi gahitāti pajānāti, dutiyajavanato paṭṭhāya jānātīti vuttovāyamattho.",
  "tika-s0203t0:416_9": "Tasmiṃ kāleti paṭisandhiggahaṇakāle. Dasasahassī kampatīti ettha kampanakāraṇaṃ heṭṭhā",
  "tika-s0203t0:416_10": "vuttameva. Mahākāruṇikā buddhā bhagavanto sattānaṃ hitasukhavidhānatapparatāya bahulaṃ",
  "tika-s0203t0:416_11": "somanassikāva hontīti tesaṃ paṭhamamahāvipākacittena paṭisandhiggahaṇaṃ aṭṭhakathāyaṃ",
  "tika-s0203t0:416_12": "vuttaṃ. Mahāsīvatthero pana yadipi mahākāruṇikā buddhā bhagavanto sattānaṃ hitasukhavidhānatapparā,",
  "tika-s0203t0:416_13": "vivekajjhāsayā pana visaṅkhāraninnā sabbasaṅkhāresu ajjhupekkhaṇabahulāti pañcamena",
  "tika-s0203t0:416_14": "mahāvipākacittena paṭisandhiggahaṇamāha.",
  "tika-s0203t0:417_0": "Pure puṇṇamāya sattamadivasato paṭṭhāyāti puṇṇamāya pure sattamadivasato paṭṭhāya,",
  "tika-s0203t0:417_1": "sukkapakkhe navamito paṭṭhāyāti attho. Sattame divaseti āsāḷhīpuṇṇamāya. Idaṃ supinanti",
  "tika-s0203t0:417_2": "idāni vuccamānākāraṃ supinaṃ. Nesaṃ deviyoti mahārājūnaṃ deviyo.",
  "tika-s0203t0:418_0": "So ca kho purisagabbho, na itthigabbho, putto te bhavissatīti ettakameva te brāhmaṇā",
  "tika-s0203t0:418_1": "attano supinasatthanayena kathesuṃ. Sace agāraṃ ajjhāvasissatītiādi pana devatāviggahena",
  "tika-s0203t0:418_2": "bhāvinamatthaṃ yāthāvato pavedesuṃ.",
  "tika-s0203t0:419_0": "Gabbhāvakkantiyoti ettha gabbho vuccati mātukucchi, tattha uppatti avakkanti, tāva",
  "tika-s0203t0:419_1": "gabbhāvakkanti, yāva na nikkhamati. Ṭhitakāva nikkhamanti dhammāsanato otaranto dhammakathiko viya.",
  "tika-s0203t0:420_0": "201. Vattamānasamīpe vattamāne viya voharīyatīti okkamatīti vuttanti āha – “okkanto",
  "tika-s0203t0:420_1": "hotīti attho”ti. Evaṃ hotīti evaṃ vuttappakārenassa sampajānanā hoti. Na okkamamāne",
  "tika-s0203t0:420_2": "paṭisandhikkhaṇassa duviññeyyattā. Tathā ca vuttaṃ – “paṭisandhicittaṃ na jānātī”ti.",
  "tika-s0203t0:420_3": "Dasasahassacakkavāḷapattharaṇena vā appamāṇo. Ativiya samujjalabhāvena uḷāro. Devānubhāvanti",
  "tika-s0203t0:420_4": "devānaṃ pabhānubhāvaṃ. Devānañhi pabhaṃso obhāso adhibhavati, na tesaṃ ādhipaccaṃ.",
  "tika-s0203t0:420_5": "Tenāha “devāna”ntiādi.",
  "tika-s0203t0:421_0": "Rukkhagacchādinā kenaci na haññatīti aghā, abādhā. Tenāha “niccavivaṭā”ti. Asaṃvutāti",
  "tika-s0203t0:421_1": "heṭṭhā upari ca kena ci na pihitā. Tenāha “heṭṭhāpi appatiṭṭhā”ti. Tattha pi-saddena",
  "tika-s0203t0:421_2": "yathā heṭṭhā udakassa pidhāyikā pathavī natthīti asaṃvutā lokantarikā, evaṃ uparipi",
  "tika-s0203t0:421_3": "cakkavāḷesu viya devavimānānaṃ abhāvato asaṃvutā appatiṭṭhāti dasseti. Andhakāro",
  "tika-s0203t0:421_4": "ettha atthīti andhakārā. Cakkhuviññāṇaṃ na jāyati ālokassābhāvato, na cakkhuno. Tathā",
  "tika-s0203t0:421_5": "hi “tena obhāsena aññamaññaṃ sañjānantī”ti vuttaṃ. Jambudīpe ṭhitamajjhanhikavelāyaṃ",
  "tika-s0203t0:421_6": "pubbavidehavāsīnaṃ atthaṅgamanavasena upaḍḍhaṃ sūriyamaṇḍalaṃ paññāyati, aparagoyānavāsīnaṃ",
  "tika-s0203t0:421_7": "uggamanavasena, evaṃ sesadīpesupīti āha – “ekappahāreneva tīsu dīpesu paññāyantī”ti.",
  "tika-s0203t0:421_8": "Ito aññathā pana dvīsu eva dīpesu ekappahāreneva paññāyatīti. Ekekāya disāya nava",
  "tika-s0203t0:421_9": "nava yojanasatasahassāni andhakāravidhamanampi iminā nayena daṭṭhabbaṃ. Pabhāya nappahontīti",
  "tika-s0203t0:421_10": "attano pabhāya obhāsituṃ na abhisambhuṇanti. Yugandharapabbatamatthakappamāṇe ākāse",
  "tika-s0203t0:421_11": "vicaraṇato, “cakkavāḷapabbatassa vemajjhena carantī”ti vuttaṃ.",
  "tika-s0203t0:422_0": "Vāvaṭāti khādanatthaṃ gaṇhituṃ upakkamantā. Viparivattitvāti vivaṭṭitvā. Chijjitvāti",
  "tika-s0203t0:422_1": "mucchāpattiyā ṭhitaṭṭhānato muccitvā, aṅgapaccaṅgacchedanavasena vā chijjitvā. Accantakhāreti",
  "tika-s0203t0:422_2": "ātapasantāpābhāvena atisītabhāvaṃ sandhāya accantakhāratā vuttā siyā. Na hi taṃ kappasaṇṭhānaudakaṃ",
  "tika-s0203t0:422_3": "sampattikaramahāmeghavuṭṭhaṃ pathavīsandhārakaṃ kappavināsakaudakaṃ viya khāraṃ bhavitumarahati.",
  "tika-s0203t0:422_4": "Tathā hi sati pathavīpi vilīyeyya. Tesaṃ vā pāpakammabalena petānaṃ pakatiudakassa",
  "tika-s0203t0:422_5": "pubbakheḷabhāvāpatti viya tassa udakassa tadā khārabhāvāpatti hotīti vuttaṃ “accantakhāre",
  "tika-s0203t0:422_6": "udake”ti. Samantatoti sabbabhāgato chappakārampi.",
  "tika-s0203t0:423": "202. Catunnaṃ mahārājūnaṃ vasenāti vessavaṇādicatumahārājabhāvasāmaññena.",
  "tika-s0203t0:424": "203. Sabhāvenevāti parassa santike gahaṇena vinā attano sabhāveneva sayameva adhiṭṭhahitvā sīlasampannā.",
  "tika-s0203t0:425_0": "Manussesūti idaṃ pakaticārittavasena vuttaṃ – “manussitthiyā nāma manussapurisesu",
  "tika-s0203t0:425_1": "purisādhippāyacittaṃ uppajjeyyā”ti, bodhisattamātu pana devesūpi tādisaṃ cittaṃ nuppajjateva.",
  "tika-s0203t0:425_2": "Yathā bodhisattassa ānubhāvena bodhisattassa mātu purisādhippāyacittaṃ nuppajjati,",
  "tika-s0203t0:425_3": "evaṃ tassa ānubhāveneva sā kenaci purisena anatikkamanīyāti āha – “pādā na vahanti,",
  "tika-s0203t0:425_4": "dibbasaṅkhalikā viya bajjhantī”ti.",
  "tika-s0203t0:426_0": "Pubbe “kāmaguṇūpasaṃhitaṃ cittaṃ nuppajjatī”ti vuttaṃ, puna “pañcahi kāmaguṇehi samappitā",
  "tika-s0203t0:426_1": "samaṅgībhūtā paricāretī”ti vuttaṃ, kathamidaṃ aññamaññaṃ na virujjhatīti āha “pubbe”tiādi.",
  "tika-s0203t0:426_2": "Vatthupaṭikkhepoti abrahmacariyavatthupaṭisedho. Tenāha “purisādhippāyavasenā”ti.",
  "tika-s0203t0:426_3": "Ārammaṇapaṭilābhoti rūpādipañcakāmaguṇārammaṇasseva paṭilābho.",
  "tika-s0203t0:427_0": "204. Kilamathoti khedo. Kāyassa hi garubhāvakaṭhinabhāvādayopi tassā tadā na honti",
  "tika-s0203t0:427_1": "eva. “Tirokucchigataṃ passatī”ti vuttaṃ, kadā paṭṭhāya passatīti āha – “kalalādikālaṃ",
  "tika-s0203t0:427_2": "atikkamitvā”tiādi. Dassane payojanaṃ sayameva vadati, tassa abhāvato kalalādikāle",
  "tika-s0203t0:427_3": "na passati. Puttenāti daharena mandena uttānaseyyakena. Yaṃ taṃ mātūtiādi pakaticārittavasena",
  "tika-s0203t0:427_4": "vuttaṃ. Cakkavattigabbhatopi hi savisesaṃ bodhisattagabbho parihāraṃ labhati puññasambhārassa",
  "tika-s0203t0:427_5": "sātisayattā, tasmā bodhisattamātā ativiya sappāyāhārācārā ca hutvā sakkaccaṃ pariharati.",
  "tika-s0203t0:427_6": "Puratthābhimukhoti mātu puratthābhimukho. Idāni tirokucchigatassa dissamānatāya abbhantaraṃ",
  "tika-s0203t0:427_7": "bāhirañca kāraṇaṃ dassetuṃ, “pubbe katakamma”ntiādi vuttaṃ. Assāti deviyā. Vatthunti",
  "tika-s0203t0:427_8": "kucchiṃ. Phalikaabbhapaṭalādino viya bodhisattamātukucchitacassa paṭalabhāvena ālokassa",
  "tika-s0203t0:427_9": "vibandhābhāvato yathā bodhisattamātā kucchigataṃ bodhisattaṃ passati, kimevaṃ bodhisattopi",
  "tika-s0203t0:427_10": "mātaraṃ aññañca purato rūpagataṃ passati, noti āha, “bodhisatto panā”tiādi. Kasmā",
  "tika-s0203t0:427_11": "pana sati cakkhumhi āloke ca na passatīti āha – “na hi antokucchiyaṃ cakkhuviññāṇaṃ",
  "tika-s0203t0:427_12": "uppajjatī”ti. Assāsapassāsā viya hi tattha cakkhuviññāṇampi na uppajjati tajjāsamannāhārassābhāvato.",
  "tika-s0203t0:428_0": "205. Yathā aññā itthiyo vijātapaccayā tādisena rogena abhibhūtāpi hutvā maranti,",
  "tika-s0203t0:428_1": "bodhisattamātu pana bodhisatte kucchigate na koci rogo uppajjati; kevalaṃ āyuparikkhayeneva",
  "tika-s0203t0:428_2": "kālaṃ karoti, svāyamattho heṭṭhā vuttoyeva. Bodhisattena vasitaṭṭhānaṃ hītiādinā",
  "tika-s0203t0:428_3": "tattha kāraṇamāha. Apanetvāti aggamahesiṭṭhānato nīharitvā. Anurakkhituṃ na sakkotīti",
  "tika-s0203t0:428_4": "sammā gabbhaparihāraṃ nānuyuñjati, tena gabbho bahvābādho hoti. Vatthuvisadaṃ hotīti",
  "tika-s0203t0:428_5": "gabbhāsayo parisuddho hoti. Mātu majjhimavayassa tatiyakoṭṭhāse bodhisattassa gabbhokkamanampi",
  "tika-s0203t0:428_6": "tassā āyuparimāṇavilokaneneva saṅgahitaṃ vayovasena uppajjanakavikārassa parivajjanato,",
  "tika-s0203t0:428_7": "itthisabhāvena uppajjanakavikāro pana bodhisattassa ānubhāveneva vūpasammati.",
  "tika-s0203t0:429_0": "Sattamāsajātoti paṭisandhiggahaṇato sattame māse jāto. So sītuṇhakkhamo na hoti ativiya",
  "tika-s0203t0:429_1": "sukhumālatāya. Aṭṭhamāsajāto kāmaṃ sattamāsajātato buddhiavayavo, ekacce pana cammapadesā",
  "tika-s0203t0:429_2": "buddhiṃ pāpuṇantā ghaṭṭanaṃ na sahanti, tena so na jīvati. Sattamāsajātassa pana",
  "tika-s0203t0:429_3": "na tāva te jātāti vadanti.",
  "tika-s0203t0:430_0": "Ṭhitāva hutvāti niddukkhatāya ṭhitā eva hutvā. Dukkhassa hi balavabhāvato taṃ dukkhaṃ",
  "tika-s0203t0:430_1": "asahamānā aññā itthiyo nisinnā vā nipannā vā vijāyanti. Upavijaññāti upagatavijāyanakālā.",
  "tika-s0203t0:430_2": "Sakalanagaravāsinoti kapilavatthuṃ parivāretvā ṭhitesu devadahādīsu chasu nagaresu vasantā.",
  "tika-s0203t0:431_0": "Devā naṃ paṭhamaṃ paṭiggaṇhantīti lokanāthaṃ mahāpurisaṃ mayameva paṭhamaṃ paṭiggaṇhāmāti",
  "tika-s0203t0:431_1": "sañjātagāravabahumānā attano pītiṃ pavedentā khīṇāsavā suddhāvāsabrahmāno ādito paṭiggaṇhanti.",
  "tika-s0203t0:431_2": "Sūtivesanti sūtijagganadhātivesaṃ. Eketi uttaravihāravāsino. Macchakkhisadisaṃ chavivasena.",
  "tika-s0203t0:432": "206. Ajinappaveṇiyāti ajinacammehi sibbetvā katapaveṇiyā. Mahātejoti mahānubhāvo. Mahāyasoti mahāparivāro vipulakittighoso ca.",
  "tika-s0203t0:433_0": "Bhaggavibhaggāti sambādhaṭṭhānato nikkhamanena vibhāvitattā bhaggā vibhaggā viya",
  "tika-s0203t0:433_1": "ca hutvā. Tena nesaṃ avisadabhāvameva dasseti. Alaggo hutvāti gabbhāsaye yonipadese",
  "tika-s0203t0:433_2": "ca katthaci alaggo asatto hutvā. Udakenāti gabbhāsayagatena udakena amakkhito nikkhamati",
  "tika-s0203t0:433_3": "sammakkhitassa tādisassa udakasemhādikasseva tattha abhāvato. Bodhisattassa hi puññānubhāvena",
  "tika-s0203t0:433_4": "paṭisandhiggahaṇato paṭṭhāya taṃ ṭhānaṃ visuddhaṃ paramasugandhagandhakuṭi viya candanagandhaṃ",
  "tika-s0203t0:433_5": "vāyantaṃ tiṭṭhati. Udakavaṭṭiyoti udakakkhandhā.",
  "tika-s0203t0:434": "207. Muhuttajātoti muhuttena jāto hutvā muhuttamattova. Anudhāriyamāneti anukūlavasena nīyamāne. Āgatānevāti taṃ ṭhānaṃ upagatāni eva.",
  "tika-s0203t0:435": "Anekasākhanti ratanamayānekasatapatiṭṭhānahīrakaṃ. Sahassamaṇḍalanti tesaṃ upari patiṭṭhitaṃ anekasahassamaṇḍalahīrakaṃ. Marūti devā.",
  "tika-s0203t0:436_0": "Na kho panevaṃ daṭṭhabbanti sattapadavītihārato pageva disāvilokanassa katattā. Tenāha",
  "tika-s0203t0:436_1": "“mahāsatto hī”tiādi. Ekaṅgaṇānīti vivaṭabhāvena vihāraṅgaṇapariveṇaṅgaṇāni viya ekaṅgaṇasadisāni",
  "tika-s0203t0:436_2": "ahesuṃ. Sadisopi natthīti tumhākaṃ idaṃ vilokanaṃ visiṭṭhe passituṃ idha tumhehi",
  "tika-s0203t0:436_3": "sadisopi natthi, kuto uttaritaroti āhaṃsu. Sabbapaṭhamoti sabbappadhāno. Padhānapariyāyo",
  "tika-s0203t0:436_4": "hi idha paṭhamasaddo. Tenāha “itarānī”tiādi. Ettha ca mahesakkhā tāva devā tathā",
  "tika-s0203t0:436_5": "vadanti, itare pana kathanti? Mahāsattassa ānubhāvadassaneneva. Mahesakkhānañhi devānaṃ",
  "tika-s0203t0:436_6": "mahāsattassa ānubhāvo viya tena sadisānampi ānubhāvo paccakkho ahosi. Itare pana",
  "tika-s0203t0:436_7": "tesaṃ vacanaṃ sutvā saddahantā anuminantā tathā āhaṃsu.",
  "tika-s0203t0:437_0": "Jātamattasseva bodhisattassa ṭhānādīni yesaṃ visesādhigamānaṃ pubbanimittabhūtānīti",
  "tika-s0203t0:437_1": "te niddhāretvā dassento, “ettha cā”tiādimāha. Tattha patiṭṭhānaṃ catuiddhipādapaṭilābhassa",
  "tika-s0203t0:437_2": "pubbanimittaṃ iddhipādavasena lokuttaradhammesu suppatiṭṭhitabhāvasamijjhanato. Uttarābhimukhabhāvo",
  "tika-s0203t0:437_3": "lokassa uttaraṇavasena gamanassa pubbanimittaṃ. Sattapadagamanaṃ sattabojjhaṅgādigamanassa",
  "tika-s0203t0:437_4": "pubbanimittaṃ, visuddhachattadhāraṇaṃ suvisuddhavimuttichattadhāraṇassa pubbanimittaṃ,",
  "tika-s0203t0:437_5": "pañcarājakakudhabhaṇḍāni pañcavidhavimuttiguṇaparivāratāya pubbanimittaṃ, anāvaṭadisānuvilokanaṃ",
  "tika-s0203t0:437_6": "anāvaṭañāṇatāya pubbanimittaṃ, “aggohamasmī”tiādivacanaṃ appaṭivattiyadhammacakkapavattanassa",
  "tika-s0203t0:437_7": "pubbanimittaṃ; ayamantimā jātīti āyatiṃ jātiyā abhāvakittanā anupādi…pe… pubbanimittanti",
  "tika-s0203t0:437_8": "veditabbaṃ; tassa tassa anāgate laddhabbavisesassa taṃ taṃ nimittaṃ abyabhicārīnimittanti",
  "tika-s0203t0:437_9": "daṭṭhabbaṃ. Na āgatoti imasmiṃ sutte aññattha ca vakkhamānāya anupubbiyā anāgatataṃ",
  "tika-s0203t0:437_10": "sandhāya vuttaṃ. Āharitvāti tasmiṃ tasmiṃ sutte aṭṭhakathāsu ca āgatanayena āharitvā dīpetabbo.",
  "tika-s0203t0:438_0": "Dasasahassilokadhātu kampīti pana idaṃ satipi idha pāḷiyaṃ āgatatte vakkhamānānamacchariyānaṃ",
  "tika-s0203t0:438_1": "mūlabhūtaṃ dassetuṃ vuttaṃ, evaṃ aññampīdisaṃ daṭṭhabbaṃ. Tanti baddhā vīṇā, cammabaddhā",
  "tika-s0203t0:438_2": "bheriyoti pañcaṅgikatūriyassa nidassanamattaṃ, ca-saddena vā itaresampi saṅgaho daṭṭhabbo.",
  "tika-s0203t0:438_3": "Bhijjiṃsūti pādesu baddhaṭṭhānesuyeva bhijjiṃsu. Vigacchiṃsūti vūpasamiṃsu. Sakatejobhāsitānīti",
  "tika-s0203t0:438_4": "ativiya samujjalāya attano pabhāya obhāsitāni ahesuṃ. Na pavattīti na sandī. Vāto",
  "tika-s0203t0:438_5": "na vāyīti kharo vāto na vāyi, mudusukho pana sattānaṃ sukhāvaho vāyi. Pathavīgatā",
  "tika-s0203t0:438_6": "ahesuṃ uccaṭṭhāne ṭhātuṃ avisahantā. Utusampannoti anuṇhāsītatāsaṅkhātena utunā sampanno.",
  "tika-s0203t0:438_7": "Vāmahatthaṃ ure ṭhapetvā dakkhiṇena puthupāṇinā hatthatāḷanena saddakaraṇaṃ apphoṭanaṃ.",
  "tika-s0203t0:438_8": "Mukhena usseḷanaṃ saddamuñcanaṃ seḷanaṃ. Ekaddhajamālā ahosīti ettha iti-saddo ādiattho.",
  "tika-s0203t0:438_9": "Tena vicittapupphasugandhapupphavassadevā vassiṃsu, sūriye dibbamāne eva tārakā obhāsiṃsu,",
  "tika-s0203t0:438_10": "acchaṃ vippasannaṃ udakaṃ pathavito ubbhijji, bilāsayā darisayā tiracchānā āsayato",
  "tika-s0203t0:438_11": "nikkhamiṃsu; rāgadosamohāpi tanu bhaviṃsu, pathaviyaṃ rajo vūpasami, aniṭṭhagandho",
  "tika-s0203t0:438_12": "vigacchi, dibbagandho vāyi, rūpino devā sarūpeneva manussānaṃ āpāthamagamaṃsu, sattānaṃ",
  "tika-s0203t0:438_13": "cutupapātā nāhesunti imesaṃ saṅgaho daṭṭhabbo. Yāni mahābhinīhārasamaye uppannāni",
  "tika-s0203t0:438_14": "dvattiṃsa pubbanimittāni, tāni anavasesāni tadā ahesunti.",
  "tika-s0203t0:439_0": "Tatrāpīti tesupi pathavikampādīsu evaṃ pubbanimittabhāvo veditabbo, na kevalaṃ sampatijātassa",
  "tika-s0203t0:439_1": "ṭhānādīsu evāti adhippāyo. Sabbaññutaññāṇapaṭilābhassa pubbanimittaṃ sabbassa ñeyyassa",
  "tika-s0203t0:439_2": "titthakaramatassa ca cālanato. Kenaci anussāhitānaṃyeva imasmiṃyeva ekacakkavāḷe",
  "tika-s0203t0:439_3": "sannipāto, kenaci anussāhitānaṃyeva ekappahāreneva sannipatitvā dhammapaṭiggaṇhanassa",
  "tika-s0203t0:439_4": "pubbanimittaṃ, paṭhamaṃ devatānaṃ paṭiggahaṇaṃ dibbavihārapaṭilābhassa, pacchā manussānaṃ",
  "tika-s0203t0:439_5": "paṭiggahaṇaṃ tattheva ṭhānassa niccalasabhāvato āneñjavihārapaṭilābhassa pubbanimittaṃ.",
  "tika-s0203t0:439_6": "Vīṇānaṃ sayaṃ vajjanaṃ parūpadesena vinā sayameva anupubbavihārapaṭilābhassa pubbanimittaṃ.",
  "tika-s0203t0:439_7": "Bherīnaṃ vajjanaṃ cakkavāḷapariyantāya parisāya pavedanasamatthassa dhammabheriyā",
  "tika-s0203t0:439_8": "anusāvanassa amatadundubhighosanassa pubbanimittaṃ. Andubandhanādīnaṃ chedo mānavinibandhachedanassa",
  "tika-s0203t0:439_9": "pubbanimittaṃ; supaṭṭanasampāpuṇanaṃ atthādi anurūpaṃ atthādīsu ñāṇassa bhedādhigamassa pubbanimittaṃ.",
  "tika-s0203t0:440_0": "Nibbānarasenāti kilesānaṃ nibbāyanarasena. Ekarasabhāvassāti sāsanassa sabbattha",
  "tika-s0203t0:440_1": "ekarasabhāvassa. Vātassa avāyanaṃ kissa pubbanimittanti āha “dvāsaṭṭhidiṭṭhigatabhindanassā”ti.",
  "tika-s0203t0:440_2": "Ākāsādiappatiṭṭhavisamacañcalaṭṭhānaṃ pahāya sakuṇānaṃ pathavīgamanaṃ tādisaṃ micchāgāhaṃ",
  "tika-s0203t0:440_3": "pahāya sattānaṃ pāṇehi ratanattayasaraṇagamanassa pubbanimittaṃ. Devatānaṃ apphoṭanādīhi",
  "tika-s0203t0:440_4": "kīḷanaṃ pamodanuppattiudānassa bhavavantagamanena dhammasabhāvabodhanena ca pamodavibhāvanassa",
  "tika-s0203t0:440_5": "pubbanimittaṃ. Dhammavegavassanassāti desanāñāṇavegena dhammāmatassa vassanassa pubbanimittaṃ.",
  "tika-s0203t0:440_6": "Kāyagatāsativasena laddhajjhānaṃ pādakaṃ katvā uppāditamaggaphalasukhānubhavo kāyagatāsatiamatapaṭilābho,",
  "tika-s0203t0:440_7": "tassa pana kāyassapi atappakasukhāvahattā khudāpipāsāpīḷanābhāvo pubbanimittaṃ vutto.",
  "tika-s0203t0:440_8": "Ariyaddhajamālāmālitāyāti sadevakassa lokassa ariyamaggabojjhaṅgadhajamālāhi mālitabhāvassa",
  "tika-s0203t0:440_9": "pubbanimittaṃ. Yaṃ panettha anuddhaṭaṃ, taṃ suviññeyyameva.",
  "tika-s0203t0:441_0": "Etthāti “sampatijāto”tiādinā āgate imasmiṃ ṭhāne. Vissajjitova, tasmā amhehi idha",
  "tika-s0203t0:441_1": "apubbaṃ vattabbaṃ natthīti adhippāyo. Tadā pathaviyaṃ gacchantopi mahāsatto ākāsena",
  "tika-s0203t0:441_2": "gacchanto viya mahājanassa upaṭṭhāsīti ayamettha niyati dhammaniyāmo bodhisattānaṃ",
  "tika-s0203t0:441_3": "dhammatāti idaṃ niyativādavasena kathanaṃ. “Pubbe purimajātīsu tādisassa puññasambhārakammassa",
  "tika-s0203t0:441_4": "katattā upacitattā mahājanassa tathā upaṭṭhāsī”ti idaṃ pubbekatakammavādavasena kathanaṃ.",
  "tika-s0203t0:441_5": "Imesaṃ sattānaṃ upari īsanasīlatāya yathāsakaṃ kammameva issaro nāma, tassa nimmānaṃ",
  "tika-s0203t0:441_6": "attano phalassa nibbattanaṃ, mahāpurisopi sadevakaṃ lokaṃ abhibhavituṃ samatthena",
  "tika-s0203t0:441_7": "uḷārena puññakammunā nibbattito tena issarena nimmito nāma, tassa cāyaṃ nimmānaviseso,",
  "tika-s0203t0:441_8": "yadidaṃ mahānubhāvatā. Yāya mahājanassa tathā upaṭṭhāsīti idaṃ issaranimmānavādavasena",
  "tika-s0203t0:441_9": "kathanaṃ. Evaṃ taṃ taṃ bahuṃ vatvā kiṃ imāya pariyāyakathāyāti avasāne ujukameva",
  "tika-s0203t0:441_10": "evaṃ byākāsi. Sampatijāto pathaviyaṃ kathaṃ padasā gacchati, evaṃmahānubhāvo ākāsena",
  "tika-s0203t0:441_11": "maññe gacchatīti parikappanassa vasena ākāsena gacchanto viya ahosi. Sīghataraṃ pana",
  "tika-s0203t0:441_12": "sattapadavītihārena gatattā dissamānarūpopi mahājanassa adissamāno viya ahosi. Acelakabhāvo",
  "tika-s0203t0:441_13": "khuddakasarīratā ca tādisassa iriyāpathassa ananucchavikāti kammānubhāvasañjanitapāṭihāriyavasena",
  "tika-s0203t0:441_14": "alaṅkārapaṭiyatto viya; soḷasavassuddesiko viya ca mahājanassa upaṭṭhāsīti veditabbaṃ;",
  "tika-s0203t0:441_15": "buddhabhāvānucchavikassa bodhisattānubhāvassa yāthāvato paveditattā buddhena viya…pe… attamanā ahosi.",
  "tika-s0203t0:442_0": "Pākaṭā hutvāti vibhūtā hutvā. Buddhānaṃ ye ye saṅkhāre vavatthapetukāmā, te te uppādakkhaṇepi",
  "tika-s0203t0:442_1": "sabbaso suppaṭividitā supākaṭā hatthatale āmalakaṃ viya suṭṭhu vibhūtā eva hutvā",
  "tika-s0203t0:442_2": "upaṭṭhahanti. Tenāha “yathā hī”tiādi. Anokāsagateti pariggahassa anokāsakāle pavatte.",
  "tika-s0203t0:442_3": "Nippadeseti niravasese. Okāsappatteti ṭhānagamanādikāle uppanne, te hi sammasanassa",
  "tika-s0203t0:442_4": "yogyakāle uppattiyā okāsappattāti adhippāyo. Sattadivasabbhantareti idaṃ buddhānaṃ",
  "tika-s0203t0:442_5": "pākatikasammasanavasena vuttaṃ, ākaṅkhantā pana te yadā kadāci uppannasaṅkhāre sammasantiyeva.",
  "tika-s0203t0:442_6": "Sesaṃ suviññeyyameva.",
  "tika-s0203t0:443": "Acchariyabbhutasuttavaṇṇanāya līnatthappakāsanā samattā.",
  "tika-s0203t0:444": "4. Bākulasuttavaṇṇanā",
  "tika-s0203t0:445_0": "209. Yathā “dvattiṃsā”ti vattabbe dvi-saddassa bā-ādesaṃ katvā bāttiṃsāti vuccati,",
  "tika-s0203t0:445_1": "evaṃ ettha bā-kārādesaṃ katvā bākuloti samaññā ahosi, sāyaṃ tassa anvatthasaññāti",
  "tika-s0203t0:445_2": "dassetuṃ, “tassa hī”tiādi vuttaṃ. Sīsaṃ nhāpetvāti maṅgalatthaṃ mahāgaṅgāya sīsaṃ",
  "tika-s0203t0:445_3": "nhāpetvā. Nimujjanavasenāti jaṇṇupamāṇe udake thokaṃyeva nimujjanavasena. Chaḍḍetvā",
  "tika-s0203t0:445_4": "palātā maraṇabhayatajjitā. Pahariyamānā maranti, na jālena bandhitamattena. Dārakassa",
  "tika-s0203t0:445_5": "tejenāti dārakassa puññatejena. Nīhaṭamattova mato, tassa maraṇatthaṃ upakkamo na",
  "tika-s0203t0:445_6": "kato, yena upakkamena dārakassa bādho siyā. Tanti macchaṃ. Sakalamevāti paripuṇṇāvayavameva.",
  "tika-s0203t0:446_0": "Na kelāyatīti na mamāyati kismiñci na maññati. Dārakassa puññatejena piṭṭhito phālentī.",
  "tika-s0203t0:446_1": "Dārakaṃ labhatīti ugghosanavasena bheriṃ carāpetvā. Pavattiṃ ācikkhi, attano puttabhāvaṃ",
  "tika-s0203t0:446_2": "kathesi. Kucchiyā dhāritattā amātā kātuṃ na sakkā jananībhāvato. Macchaṃ gaṇhantāpīti",
  "tika-s0203t0:446_3": "macchaṃ kiṇitvā gaṇhantāpi. Tathā gaṇhantā ca tappariyāpannaṃ sabbaṃ gaṇhāti nāmāti",
  "tika-s0203t0:446_4": "āha – “vakkayakanādīni bahi katvā gaṇhantā nāma natthī”ti. Ayampi amātā kātuṃ na",
  "tika-s0203t0:446_5": "sakkā sāmikabhāvato. Dārako ubhinnampi kulānaṃ dāyādo hotu dvinnaṃ puttabhāvato.",
  "tika-s0203t0:447_0": "Asītimeti jātiyā asītime vasse. Pabbajjāmattena kilesānaṃ asamucchijjanato vītikkamituṃ",
  "tika-s0203t0:447_1": "kāmasaññā uppannapubbāti pucchā pana pucchitabbā. Tenāha – “evañca kho maṃ, āvuso",
  "tika-s0203t0:447_2": "kassapa, pucchitabba”nti.",
  "tika-s0203t0:448_0": "210. Niyametvāti taṃ taṃvāre sesavārena niyametvā. Kammapathabhedakoti kammapathavisesakaro.",
  "tika-s0203t0:448_1": "Tattha kāmavitakko yathā kāyavacīdvāresu copanappatto kammapathappatto nāma hoti;",
  "tika-s0203t0:448_2": "manodvāre parabhaṇḍassa attano pariṇāmanavasena pavattaabhijjhāsahagato; evaṃ kāmasaññāti,",
  "tika-s0203t0:448_3": "tathā byāpādavihiṃsāvitakkasaññāti thero, “ubhayampetaṃ kammapathabhedakamevā”ti",
  "tika-s0203t0:448_4": "āha. Kammapathaṃ appattaṃ saññaṃ sandhāya, “saññā uppannamattāvā”ti vuccamāne vitakkitampi",
  "tika-s0203t0:448_5": "samānaṃ kammapathaṃ appattameva, ubhayassa pana vasena suttapadaṃ pavattanti therassa adhippāyo.",
  "tika-s0203t0:449_0": "211. Āyūhanakammanti attanā āyūhitabbakammaṃ. Lomakiliṭṭhānīti kiliṭṭhalomāni, kiliṭṭhaṃsūnīti",
  "tika-s0203t0:449_1": "attho. Kimevaṃ bhogesu paranimmitabhave vasavattidevānaṃ viya sabbaso āyūhanakammena",
  "tika-s0203t0:449_2": "vinā aññassapi pabbajitassa paccayalābho diṭṭhapubbo sutapubboti āha “anacchariyañceta”nti.",
  "tika-s0203t0:449_3": "Kulūpakatherānametaṃ kammaṃ, thero pana kadācipi kulūpako nāhosi.",
  "tika-s0203t0:450": "Gadduhanamattanti goduhanamattakālaṃ. Idha pana sakalo goduhano adhippetoti dassento, “gāviṃ…pe… kālamattampī”ti āha. Nibandhīti nibaddhadātabbaṃ katvā ṭhapesi.",
  "tika-s0203t0:451_0": "Sakilesapuggalassa aseribhāvakaraṇena raṇena sadisatāya raṇo, saṃkileso. Aññā udapādīti",
  "tika-s0203t0:451_1": "panāha, tasmā arahattaṃ na paṭiññātanti dasseti. Nanu tathā vacanaṃ paṭijānanaṃ viya",
  "tika-s0203t0:451_2": "hotīti āha “apicā”tiādi.",
  "tika-s0203t0:452": "212. Avāpurati dvāraṃ etenāti avāpuraṇaṃ. Paṭhamasaṅgahato pacchā desitattā dutiyasaṅgahe saṅgitaṃ. Sesaṃ suviññeyyameva.",
  "tika-s0203t0:453": "Bākulasuttavaṇṇanāya līnatthappakāsanā samattā.",
  "tika-s0203t0:454": "5. Dantabhūmisuttavaṇṇanā",
  "tika-s0203t0:455_0": "213. Phuseyyāti ñāṇaphusanā nāma adhippetā, tasmā labheyyāti adhigaccheyya. Evaṃ",
  "tika-s0203t0:455_1": "paṭipannoti, “appamatto ātāpī pahitatto”ti vuttappakārena paṭipanno. Ajānanakoṭṭhāseyevāti",
  "tika-s0203t0:455_2": "avadhāraṇena attani kataṃ dosāropanaṃ nivatteti.",
  "tika-s0203t0:456": "214. Appanāupacāranti appanañceva upacārañca pāpetvā kathesīti atthaṃ vadanti, appanāsahito pana upacāro appanāupacāro, taṃ pāpetvā kathesīti attho.",
  "tika-s0203t0:457_0": "Nikkhamatīti nikkhamo, avaggāhakāmato nikkhamanaṃ nikkhamo eva nekkhammo, paṭhamajjhānādi.",
  "tika-s0203t0:457_1": "Sati kilesakāme attano upahāraṃ upacāretvā assādetvā paribhuñjati nāmāti āha – “duvidhepi",
  "tika-s0203t0:457_2": "kāme paribhuñjamāno”ti. Duvidhepīti hīnapaṇītādivasena duvidhe.",
  "tika-s0203t0:458": "215. Kūṭākāranti gāḷhasāṭheyyaṃ appatirūpe ṭhāne khandhagatapātanādi. Dantagamananti dantehi nibbisevanehi gandhabbagatiṃ. Pattabbaṃ bhūminti sammākiriyāya laddhabbasampattiṃ.",
  "tika-s0203t0:459": "216. Byatiharaṇavasena laṅghakaṃ vilaṅghakaṃ, aññamaññahatthaggahaṇaṃ. Tenāha – “hatthena hatthaṃ gahetvā”ti.",
  "tika-s0203t0:460_0": "217. Gahetuṃ samatthoti gaṇikārahatthinīhi upalāpetvā araññahatthiṃ vacanavasena",
  "tika-s0203t0:460_1": "gahetuṃ samattho. Atipassitvā atiṭṭhānavasena passitvā. Etthagedhāti etasmiṃ araññe",
  "tika-s0203t0:460_2": "nāgavane pavattagedhā. Sukhāyatīti sukhaṃ ayati pavatteti, “sukhaṃ haratī”ti vā pāṭho.",
  "tika-s0203t0:460_3": "Ḍiṇḍimo ānako. Nihitasabbavaṅkadosoti apagatasabbasāṭheyyadoso. Apanītakasāvoti apetasārambhakasāvo.",
  "tika-s0203t0:461": "219. Pañcakāmaguṇanissitasīlānanti akusalānaṃ. Gehassitasīlānanti vā vaṭṭasannissitasīlānaṃ.",
  "tika-s0203t0:462_0": "222. Esa nayo sabbatthāti, “majjhimo, daharo”ti āgatesu upamāvāresu, “thero”tiādinā",
  "tika-s0203t0:462_1": "āgatesu upameyyavāresūti pañcasu saṃkilesapakkhiyesu vāresu esa yathāvuttova nayoti",
  "tika-s0203t0:462_2": "veditabbo. Sesaṃ suviññeyyameva.",
  "tika-s0203t0:463": "Dantabhūmisuttavaṇṇanāya līnatthappakāsanā samattā.",
  "tika-s0203t0:464": "6. Bhūmijasuttavaṇṇanā",
  "tika-s0203t0:465_0": "223. Āsañcepi karitvāti, “imināhaṃ brahmacariyena devo vā bhaveyyaṃ devaññataro vā,",
  "tika-s0203t0:465_1": "dukkhato vā mucceyya”nti patthanaṃ katvā cepi caranti, abhabbā phalassa adhigamāya",
  "tika-s0203t0:465_2": "taṇhāya brahmacariyassa vidūsitattāti adhippāyo. Anāsañcepi karitvāti vuttanayena",
  "tika-s0203t0:465_3": "patthanaṃ akatvā. Abhabbā phalassa adhigamāya aniyamitabhāvato. Paṇidhānavasena hi",
  "tika-s0203t0:465_4": "puññaphalaṃ niyataṃ nāma hoti, tadabhāvato kataṃ puññaṃ na labhatīti adhippāyo. Tatiyapakkhe",
  "tika-s0203t0:465_5": "ubhayaṭṭhānehi vuttaṃ, catutthapakkho sammāvatāro iti catukoṭiko pañho jālavasena",
  "tika-s0203t0:465_6": "āhaṭo, tattha āsā nāma patthanā, micchāgāhasmiṃ sati na vipaccati, sammāgāhasmiṃ",
  "tika-s0203t0:465_7": "sati vipaccati, ubhayathāpi ubhayāpekkhānāma, yo micchattadhamme purakkhatvā brahmacariyaṃ",
  "tika-s0203t0:465_8": "carati, tassa yathādhippāyaphalaṃ samijjhatīti na vattabbaṃ ayoniso brahmacariyassa",
  "tika-s0203t0:465_9": "ciṇṇattā; yo pana sammattaṃ purakkhatvā brahmacariyaṃ carati, tassa yathādhippāyaṃ",
  "tika-s0203t0:465_10": "brahmacariyaphalaṃ na samijjhatīti na vattabbaṃ yoniso brahmacariyassa ciṇṇattā.",
  "tika-s0203t0:465_11": "Tena vuttaṃ – “āsañcepi karitvā ayoniso brahmacariyaṃ carantī”tiādi. Sesaṃ suviññeyyameva.",
  "tika-s0203t0:466": "Bhūmijasuttavaṇṇanāya līnatthappakāsanā samattā.",
  "tika-s0203t0:467": "7. Anuruddhasuttavaṇṇanā",
  "tika-s0203t0:468_0": "230. Upasaṅkamitvā evamāhaṃsūti vuttaṃ upasaṅkamanakāraṇaṃ dassento, “tassa upāsakassa",
  "tika-s0203t0:468_1": "aphāsukakālo ahosī”ti āha. Avirādhitanti avirajjhanakaṃ. Yadi vā te dhammā nānatthā,",
  "tika-s0203t0:468_2": "yadi vā ekatthā, yaṃ tattha avirajjhanakaṃ, taṃ taṃyeva paṭibhātūti yojanā. Jhānamevāti",
  "tika-s0203t0:468_3": "appamāṇajjhānameva, “cetovimuttī”ti pana vuttattā cittekaggatāyeva evaṃ vuccatīti",
  "tika-s0203t0:468_4": "upāsakassa adhippāyo.",
  "tika-s0203t0:469_0": "231. Yāvatā majjhanhike kāle chāyā pharati, nivāte paṇṇāni patanti, ettāvatā “rukkhamūla”nti",
  "tika-s0203t0:469_1": "vuccatīti evaṃ vuttaṃ ekarukkhamūlappamāṇaṭṭhānaṃ. Kasiṇanimittena ottharitvāti kasiṇārammaṇaṃ",
  "tika-s0203t0:469_2": "jhānaṃ samāpajjanto tasmiṃ kasiṇa…pe… viharatīti vutto. Ābhogo natthi jhānakkhaṇe.",
  "tika-s0203t0:469_3": "Kāmaṃ samāpattikkhaṇe ābhogo natthi tato pana pubbe vā siyā so ābhogo, tampi sandhāya",
  "tika-s0203t0:469_4": "mahaggatanti keci. Idāni tāsaṃ cetovimuttīnaṃ satipi kenaci visesena abhede visayādito",
  "tika-s0203t0:469_5": "labbhamānabhedaṃ dassetuṃ, “etthā”tiādi vuttaṃ. Nimittaṃ na vaḍḍhati vaḍḍhetabbassa",
  "tika-s0203t0:469_6": "nimittasseva abhāvato. Pathavīkasiṇādīnaṃ viya ākāsabhāvanāya ugghāṭanaṃ na jāyati.",
  "tika-s0203t0:469_7": "Tāni jhānānīti brahmavihārajjhānāni. Cuddasavidhena paridamanābhāvato abhiññānaṃ",
  "tika-s0203t0:469_8": "pādakāni na honti. Nimittugghāṭasseva abhāvato arūpajjhānānaṃ anadhiṭṭhānatāya nirodhassa",
  "tika-s0203t0:469_9": "pādakāni na hontīti. Kammavaṭṭabhāvena kilesavaṭṭavipākavaṭṭānaṃ tiṇṇaṃ vaṭṭānaṃ",
  "tika-s0203t0:469_10": "paccayabhāvo vaṭṭapādakatā. Upapajjanavaseneva taṃ taṃ bhavaṃ okkamati etehīti bhavokkamanāni.",
  "tika-s0203t0:469_11": "Dutiyanayassa vuttavipariyāyena attho veditabbo. Ugghāṭanassa labbhanato arūpajjhānopari",
  "tika-s0203t0:469_12": "samatikkamo hotīti ayameva viseso. Evanti yathāvuttena nimittāvaḍḍhananimittavaḍḍhanādippakārena.",
  "tika-s0203t0:469_13": "Nānatthāti nānāsabhāvā. Evanti appamāṇamahaggatasaddavacanīyatāya nānābyañjanā. Kāmañcettha",
  "tika-s0203t0:469_14": "appamāṇasamāpattitopi nīharitvā vakkhamānabhavūpapattikāraṇaṃ dassetuṃ sakkā, aṭṭhakathāyaṃ",
  "tika-s0203t0:469_15": "pana kasiṇajhānatova nīharitvā yojanā katāti tathā vuttaṃ. Atha vā mahaggatagahaṇenettha",
  "tika-s0203t0:469_16": "appamāṇāti vuttabrahmavihārānampi saṅgaho veditabbo tassā samaññāya ubhayesampi sādhāraṇabhāvato.",
  "tika-s0203t0:470_0": "232. Evaṃ vuttoti asatipi tathārūpe ābhoge “parittābhāti pharitvā adhimuccitvā viharatī”ti",
  "tika-s0203t0:470_1": "vutto. Appamāṇaṃ katvā kasiṇaṃ vaḍḍhentassa kasiṇavaḍḍhanavasena bahulīkārasambhavato",
  "tika-s0203t0:470_2": "siyā jhānassa balavataratā, tadabhāve ca dubbalatā, āciṇṇavasitāya pana paccanīkadhammānaṃ",
  "tika-s0203t0:470_3": "sammā aparisodhane vattabbameva natthīti pañcahākārehi jhānassa appaguṇataṃ dassento,",
  "tika-s0203t0:470_4": "“suppamatte vā”tiādimāha. Jhānassa appānubhāvatāya eva tannimittā pabhāpi appatarā",
  "tika-s0203t0:470_5": "aparisuddhāva hotīti āha – “vaṇṇo…pe… saṃkiliṭṭho cā”ti. Dutiyanayo vuttavipariyāyena",
  "tika-s0203t0:470_6": "veditabbo. Tatthāpi kasiṇassa parittabhāvena vaṇṇassa parittatā, parittārammaṇāya",
  "tika-s0203t0:470_7": "anurūpatāya vā nimittaṃ pabhāmaṇḍalakampi parittameva siyāti adhippāyo. Vipulaparikammanti",
  "tika-s0203t0:470_8": "vipulabhāvena parikammaṃ. Sesaṃ tatiyacatutthanayesu vattabbaṃ paṭhamadutiyanayesu vuttasadisameva.",
  "tika-s0203t0:471_0": "Vaṇṇanānattanti yadi pītaṃ yadi lohitaṃ yadi vā odātanti sarīravaṇṇanānattaṃ. Ābhānānattanti",
  "tika-s0203t0:471_1": "parittavipulatāvasena pabhāya nānattaṃ. Accinānattanti tejodhātussa dīghādivasena",
  "tika-s0203t0:471_2": "vemattatā. Abhinivisantīti abhirativasena nivisanti nisīdanti tiṭṭhanti. Tenāha “vasantī”ti.",
  "tika-s0203t0:472_0": "234. Ābhanti dibbantīti ābhāti āha “ābhāsampannā”ti. Tadaṅgenāti vā tassā parittatāya",
  "tika-s0203t0:472_1": "appamāṇatāya ca ābhākāraṇaṃ, taṃ pana atthato bhavūpapattikāraṇamevāti āha – “tassā",
  "tika-s0203t0:472_2": "bhavūpapattiyā aṅgenā”ti. Kāyālasiyabhāvo tandīādīnaṃ hetubhūtā kāyassa vitthāyitatā.",
  "tika-s0203t0:473_0": "235. Pāramiyoti mahāsāvakasaṃvattanikā sāvakapāramiyo pūrento. Brahmaloketi brahmattabhāve,",
  "tika-s0203t0:473_1": "brahmaloke vā uppattiṃ paṭilabhi, vuttampi cetaṃ theragāthāsu. Avokiṇṇanti aññehi",
  "tika-s0203t0:473_2": "asammissanti attho. Pubbe sañcaritanti atītabhavesu jātivasena sañcaraṇaṃ mama, sañcaritanti",
  "tika-s0203t0:473_3": "taṃ mamassāti attho. Sesaṃ suviññeyyameva.",
  "tika-s0203t0:474": "Anuruddhasuttavaṇṇanāya līnatthappakāsanā samattā.",
  "tika-s0203t0:475": "8. Upakkilesasuttavaṇṇanā",
  "tika-s0203t0:476_0": "236. Tasmāti atthakāmattā evamāha, na bhagavato vacanaṃ anādiyanto. Ye pana tadā",
  "tika-s0203t0:476_1": "satthuvacanaṃ na gaṇhiṃsu, te kiñci avatvā tuṇhībhūtā maṅkubhūtā aṭṭhaṃsu, tasmā",
  "tika-s0203t0:476_2": "ubhayesampi satthari agāravapaṭipatti nāhosi.",
  "tika-s0203t0:477_0": "Yenapi janena na diṭṭhoti yena ubhayajanena aññavihitatāya kuḍḍakavāṭādiantarikatāya",
  "tika-s0203t0:477_1": "vā na diṭṭho. Damanatthanti tehi upāsakehi nimmadabhāvaṃ āpāditānaṃ tesaṃ bhikkhūnaṃ",
  "tika-s0203t0:477_2": "damanatthaṃ. Ṭhapayiṃsūti yo imesaṃ bhikkhūnaṃ deti, tassa sataṃ daṇḍoti, sahassanti ca vadanti.",
  "tika-s0203t0:478_0": "237. Vaggabhāveneva nānāsaddo assāti puthusaddo. Samajanoti bhaṇḍane samajjhāsayo",
  "tika-s0203t0:478_1": "jano. Bālalakkhaṇe ṭhitopi “ahaṃ bālo”ti na maññati. Bhiyyo cāti attano bālabhāvassa",
  "tika-s0203t0:478_2": "ajānanatopi bhiyyo ca bhaṇḍanassa upari phoṭo viya saṅghabhedassa attano kāraṇabhāvampi",
  "tika-s0203t0:478_3": "uppajjamānaṃ na maññi naññāsi.",
  "tika-s0203t0:479_0": "Kalahavasena pavattavācāyeva gocaro etesanti vācāgocarā hutvā. Mukhāyāmanti vivādavasena",
  "tika-s0203t0:479_1": "mukhaṃ āyametvā bhāṇino. Na taṃ jānantīti taṃ kalahaṃ na jānanti. Kalahaṃ karonto",
  "tika-s0203t0:479_2": "ca taṃ na jānanto nāma natthi. Yathā pana na jānanti, taṃ dassetuṃ āha – “evaṃ sādīnavo",
  "tika-s0203t0:479_3": "aya”nti. Ayaṃ kalaho nāma attano paresañca atthajāpanato anatthuppādanato diṭṭheva",
  "tika-s0203t0:479_4": "dhamme samparāye ca sādīnavo, sadosoti attho.",
  "tika-s0203t0:480": "Upanayhantīti upanāhavasena anubandhanti. Porāṇoti purimehi buddhādīhi āciṇṇasamāciṇṇatāya purātano.",
  "tika-s0203t0:481": "Na jānantīti aniccasaññaṃ na paccupaṭṭhāpenti.",
  "tika-s0203t0:482": "Tathā pavattaverānanti aṭṭhichinnādibhāvaṃ nissāya upanayavasena cirakālaṃ pavattaverānaṃ.",
  "tika-s0203t0:483_0": "Bālasahāyatāya ime bhikkhū kalahapasutā, paṇḍitasahāyānaṃ pana idaṃ na siyāti paṇḍitasahāyassa",
  "tika-s0203t0:483_1": "bālasahāyassa ca vaṇṇāvaṇṇadīpanatthaṃ vuttā. Sīhabyagghādike pākaṭaparissaye rāgadosādike",
  "tika-s0203t0:483_2": "paṭicchannaparissaye ca abhibhavitvā.",
  "tika-s0203t0:484_0": "Mātaṅgo araññe mātaṅgaraññeti saralopena sandhi. Mātaṅgasaddeneva hatthibhāvassa",
  "tika-s0203t0:484_1": "vuttattā nāgavacanaṃ tassa mahattavibhāvanatthanti āha – “nāgoti mahantādhivacanameta”nti.",
  "tika-s0203t0:484_2": "Mahantapariyāyopi hi nāga-saddo hoti “evaṃ nāgassa nāgena, īsādantassa hatthino”tiādīsu.",
  "tika-s0203t0:485_0": "238. Kirasaddo anussavasūcanattho nipāto. Tena ayamettha sutiparamparāti dasseti.",
  "tika-s0203t0:485_1": "Bhagavatā hi so ādīnavo pageva pariññāto, na tena satthā nibbiṇṇo hoti; tasmiṃ pana",
  "tika-s0203t0:485_2": "antovasse keci buddhaveneyyā nāhesuṃ; tena aññattha gamanaṃ tesaṃ bhikkhūnaṃ damanupāyoti",
  "tika-s0203t0:485_3": "pālileyyakaṃ uddissa gacchanto ekavihāriṃ āyasmantaṃ bhaguṃ, samaggavāsaṃ vasante",
  "tika-s0203t0:485_4": "ca anuruddhattherādike sampahaṃsetuṃ anuruddhattherassa ca. Imaṃ upakkilesovādaṃ",
  "tika-s0203t0:485_5": "dātuṃ tattha gato, tasmā kalahakārake kirassāti etthāpi kirasaddaggahaṇe eseva nayo.",
  "tika-s0203t0:485_6": "Vuttanayameva gosiṅgasālasutte.",
  "tika-s0203t0:486_0": "241. “Yathā kathaṃ panā”ti vuttapucchānaṃ pacchimabhāvato “atthi pana voti pacchimapucchāyā”ti",
  "tika-s0203t0:486_1": "vuttaṃ, na puna “atthi pana vo”ti pavattanassa pucchanassa atthibhāvato. So pana",
  "tika-s0203t0:486_2": "lokuttaradhammo. Therānanti anuruddhattherādīnaṃ natthi. Parikammobhāsaṃ pucchatīti",
  "tika-s0203t0:486_3": "dibbacakkhuñāṇe katādhikārattā tassa uppādanatthaṃ parikammobhāsaṃ pucchati. Parikammobhāsanti",
  "tika-s0203t0:486_4": "parikammasamādhinibbattaṃ obhāsaṃ, upacārajjhānasañjanitaṃ obhāsanti attho. Catutthajjhānalābhī",
  "tika-s0203t0:486_5": "hi dibbacakkhuparikammatthaṃ obhāsakasiṇaṃ bhāvetvā upacāre ṭhapito samādhi parikammasamādhi,",
  "tika-s0203t0:486_6": "tattha obhāso parikammobhāsoti vutto. Taṃ sandhāyāha – “obhāsañceva sañjānāmāti parikammobhāsaṃ",
  "tika-s0203t0:486_7": "sañjānāmā”ti. Yattake hi ṭhāne dibbacakkhunā rūpagataṃ daṭṭhukāmo, tattakaṃ ṭhānaṃ",
  "tika-s0203t0:486_8": "obhāsakasiṇaṃ pharitvā ṭhito. Taṃ obhāsaṃ tattha ca rūpagataṃ dibbacakkhuñāṇena passati,",
  "tika-s0203t0:486_9": "therā ca tathā paṭipajjiṃsu. Tena vuttaṃ – “obhāsañceva sañjānāma dassanañca rūpāna”nti.",
  "tika-s0203t0:486_10": "Yasmā pana tesaṃ rūpagataṃ passantānaṃ parikammavāro atikkami, tato obhāso antaradhāyi,",
  "tika-s0203t0:486_11": "tasmiṃ antarahite rūpagatampi na paññāyati. Parikammanti hi yathāvuttakasiṇārammaṇaṃ",
  "tika-s0203t0:486_12": "upacārajjhānaṃ, rūpagataṃ passantānaṃ kasiṇobhāsavasena rūpagatadassanaṃ, kasiṇobhāso",
  "tika-s0203t0:486_13": "ca parikammavasenāti tadubhayampi parikammassa appavattiyā nāhosi, tayidaṃ kāraṇaṃ",
  "tika-s0203t0:486_14": "ādikammikabhāvato therā na maññiṃsu, tasmā vuttaṃ “nappaṭivijjhāmā”ti.",
  "tika-s0203t0:487_0": "Nimittaṃ paṭivijjhitabbanti kāraṇaṃ paccakkhato dassetvā suvisuddhadibbacakkhuñāṇe",
  "tika-s0203t0:487_1": "theraṃ patiṭṭhāpetukāmo satthā vadati. Kiṃ na āḷulessantīti kiṃ na byāmohessanti,",
  "tika-s0203t0:487_2": "byāmohessanti evāti attho. Vicikicchā udapādīti dibbacakkhuno yathāupaṭṭhitesu rūpagatesu",
  "tika-s0203t0:487_3": "apubbatāya, “idaṃ nu kho rūpagataṃ kiṃ, idaṃ nu kho ki”nti maggena asamucchinnattā",
  "tika-s0203t0:487_4": "vicikicchā saṃsayo uppajji. Samādhi cavīti vicikicchāya uppannattā parikammasamādhi",
  "tika-s0203t0:487_5": "vigacchi. Tato eva hi parikammobhāsopi antaradhāyi, dibbacakkhunāpi rūpaṃ na passi.",
  "tika-s0203t0:487_6": "Na manasi karissāmīti manasikāravasena me rūpāni upaṭṭhahiṃsu, rūpāni passato vicikicchā",
  "tika-s0203t0:487_7": "uppajjati, tasmā idāni kiñci na manasi karissāmīti tuṇhī ahosi taṃ pana tuṇhībhāvappattiṃ",
  "tika-s0203t0:487_8": "sandhāyāha “amanasikāro udapādī”ti.",
  "tika-s0203t0:488_0": "Tathābhūtassa amanasikārassa abhāvaṃ āgamma uppilaṃ udapādi. Vīriyaṃ gāḷhaṃ paggahitanti",
  "tika-s0203t0:488_1": "thinamiddhachambhitattānaṃ vūpasamanatthaṃ accāraddhavīriyaṃ ahosi, tena citte samādhidūsikā",
  "tika-s0203t0:488_2": "gehassitā balavapīti uppannā. Tenāha “uppilaṃ uppanna”nti. Tatoti sithilavīriyattā.",
  "tika-s0203t0:488_3": "Patameyyāti ativiya khinnaṃ bhaveyya. Taṃ mamāti patthanāabhibhavanīyamanasīsena",
  "tika-s0203t0:488_4": "jappetīti abhijappā, taṇhā. Nānattā nānāsabhāvā saññā nānattasaññā. Ativiya upari",
  "tika-s0203t0:488_5": "katvā nijjhānaṃ pekkhanaṃ atinijjhāyitattaṃ.",
  "tika-s0203t0:489_0": "243. Parikammobhāsamevāti parikammasamuṭṭhitaṃ obhāsameva. Na ca rūpāni passāmīti",
  "tika-s0203t0:489_1": "obhāsamanasikārapasutatāya dibbacakkhunā rūpāni na passāmi. Visayarūpamevāti tena",
  "tika-s0203t0:489_2": "pharitvā ṭhitaṭṭhāneva dibbacakkhuno visayabhūtaṃ rūpagatameva manasi karomi.",
  "tika-s0203t0:490_0": "Kasiṇarūpānaṃ vasenettha obhāsassa parittatāti āha “parittaṭṭhāne obhāsa”nti. Parittāni",
  "tika-s0203t0:490_1": "rūpānīti katipayāni, sā ca nesaṃ parittatā ṭhānavasenevāti āha “parittakaṭṭhāne rūpānī”ti.",
  "tika-s0203t0:490_2": "“Appamāṇañcevā”tiādinā vutto dutiyavāro. Obhāsaparittataṃ sandhāya parikammasamādhi",
  "tika-s0203t0:490_3": "“paritto”ti vutto tasseva obhāsassa appamāṇatāya appamāṇasamādhīti vacanato. Tasmiṃ",
  "tika-s0203t0:490_4": "samayeti tasmiṃ parittasamādhino uppannasamaye. Dibbacakkhupi parittakaṃ hoti parittarūpagatadassanato.",
  "tika-s0203t0:491_0": "245. Dukatikajjhānasamādhinti catukkanaye dukajjhānasamādhiṃ, pañcakanaye tikajjhānasamādhinti",
  "tika-s0203t0:491_1": "yojanā. Dukajjhānasamādhinti catukkanaye tatiyacatutthavasena dukajjhānasamādhiṃ,",
  "tika-s0203t0:491_2": "pañcakanaye catutthapañcamavasena dukajjhānasamādhiṃ. Tikacatukkajjhānasamādhinti",
  "tika-s0203t0:491_3": "catukkanaye tikajjhānasamādhiṃ, pañcakanaye catukkajjhānasamādhinti yojanā.",
  "tika-s0203t0:492_0": "Tividhanti sappītikavasena tippakāraṃ samādhiṃ. Tadantogadhāti sappītikādisabhāvā.",
  "tika-s0203t0:492_1": "Kāmaṃ bhagavā purimayāme pubbenivāsānussatiñāṇaṃ, pacchimayāme dibbacakkhuñāṇaṃ nibbattentopi",
  "tika-s0203t0:492_2": "imāni ñāṇāni bhāvesiyeva. Vipassanāpādakāni pana ñāṇāni sandhāya, “pacchimayāme”ti",
  "tika-s0203t0:492_3": "vuttaṃ, tenāha “bhagavato hī”tiādi. Pañcamajjhānassāti pañcamajjhānikassa vasena",
  "tika-s0203t0:492_4": "paṭhamajjhāniko maggo natthi. Soti pañcakanayo bhagavato lokiyo ahosi. Etanti etaṃ,",
  "tika-s0203t0:492_5": "“savitakkampi savicāraṃ samādhiṃ bhāvemī”tiādivacanaṃ. Lokiyalokuttaramissakaṃ sandhāya",
  "tika-s0203t0:492_6": "vuttaṃ, na “lokiyaṃ vā lokuttarameva vā”ti. Sesaṃ suviññeyyamevāti.",
  "tika-s0203t0:493": "Upakkilesasuttavaṇṇanāya līnatthappakāsanā samattā.",
  "tika-s0203t0:494": "9. Bālapaṇḍitasuttavaṇṇanā",
  "tika-s0203t0:495_0": "246. Etehīti ducintitādīhi. Etena lakkhaṇasaddassa karaṇatthatamāha. Tānevāti lakkhaṇāni",
  "tika-s0203t0:495_1": "eva. Tassāti bālassa. “Ayaṃ bālo”ti nimīyati sañcānīyati etehīti bālanimittāni. Apadānaṃ",
  "tika-s0203t0:495_2": "vuccati vikhyātaṃ kammaṃ. Ducintitādīni ca bāle vikhyātāni, avadhāraṇabhāve vā, tasmā",
  "tika-s0203t0:495_3": "bālassa apadānānīti bālāpadānāni. Abhijjhādīhi duṭṭhaṃ dūsitaṃ cintetīti ducintitacintī.",
  "tika-s0203t0:495_4": "Lobhādīhi duṭṭhaṃ bhāsitaṃ musāvādādiṃ bhāsatīti dubbhāsitabhāsī. Tesaṃ tesaṃyeva",
  "tika-s0203t0:495_5": "vasena kattabbato dukkaṭakammaṃ pāṇātipātādiṃ karotīti dukkaṭakammakārī. Tenāha “cintayanto”tiādi.",
  "tika-s0203t0:495_6": "Tāni upanissāya jātanti tajjaṃ. Tato eva tesaṃ sāruppaṃ anurūpanti tassāruppaṃ. Tenāha",
  "tika-s0203t0:495_7": "“tajjātika”ntiādi. Kacchamānāyāti kathiyamānāya.",
  "tika-s0203t0:496_0": "248. Yasmā sattānaṃ yathūpacitāni kammāni katokāsāni tadupaṭṭhāpitāni kammanimittagatinimittāni",
  "tika-s0203t0:496_1": "maraṇassa āsannakāle cittassa āpāthaṃ āgacchantāni, tadā olambantāni viya abhibhavantāni",
  "tika-s0203t0:496_2": "viya ajjhottharantāni viya upaṭṭhahanti, tasmā vuttaṃ – “olambanādiākārena hi tāni",
  "tika-s0203t0:496_3": "upaṭṭhahantī”ti. Upaṭṭhānākāro eva tadā cittassa gocarabhāvaṃ gacchatīti āha – “tasmiṃ",
  "tika-s0203t0:496_4": "upaṭṭhānākāre āpāthagate”ti.",
  "tika-s0203t0:497_0": "249. Na sakkāti na vadatīti etena dvepi paṭisedhā pakatiatthāti ayamattho vutto hoti.",
  "tika-s0203t0:497_1": "Na sukarāti pana iminā dukkarabhāvo dīpito, dukkarañca tāva upāyena sakkā kātunti",
  "tika-s0203t0:497_2": "dassento āha – “na sukaraṃ panā”tiādi. Tenāti vinivijjhitvā gamanena aññamaññaṃ saṃvijjhanena.",
  "tika-s0203t0:497_3": "Assāti corassa. Ito uttaripīti majjhanhikasamayaṃ sāyanhasamayañca sattisatena.",
  "tika-s0203t0:498_0": "250. Saṅkhampi na upetīti iminā saṅkhātabbamattaṃ natthīti dīpitaṃ hotīti āha – “gaṇanāmattampi",
  "tika-s0203t0:498_1": "na gacchatī”ti. Upanikkhepanamattampīti etthāpi eseva nayo. Kalabhāganti kalānaṃ",
  "tika-s0203t0:498_2": "saṅgaṇanakoṭṭhāsaṃ. Tenāha “satimaṃ kala”ntiādi. Olokitamattampīti upanikkhepanavasena",
  "tika-s0203t0:498_3": "olokanamattakampi. Taṃ kammakāraṇanti taṃ pañcavidhabandhanakammakāraṇaṃ catunnampi",
  "tika-s0203t0:498_4": "passānaṃ vasena samparivattetvā karontiyeva, pāḷiyaṃ pana ekapassavasena āgatā. Gehassāti",
  "tika-s0203t0:498_5": "mahato gehassa. Sabbatoti sabbāvayavato. Sampajjalite ekajālībhūte. Supakkuthitāyāti suṭṭhu nipakkāya.",
  "tika-s0203t0:499": "Vibhattoti tattha nibbattakasattānaṃ sādhāraṇakammunā vibhatto viya nibbatto. Ayopākārena parito atto gahitoti ayopākārapariyatto parikkhitto.",
  "tika-s0203t0:500": "Yamakagoḷakāti dārakānaṃ kīḷanayugaḷā. Evampi dukkhoti yathāvuttaussadanirayavasenapi sota-ghāna-jivhā-kāya-mano-gocaratāvasenapi iminā ākārena dukkhoti.",
  "tika-s0203t0:501": "251. Dantehi ullehitvāti uttaradantehi añchitvā. Rasavasena atitto assādo rasādo. Tenāha “rasagedhena paribhuttaraso”ti.",
  "tika-s0203t0:502_0": "252. Durūpoti virūpo. Duddasoti teneva virūpabhāvena aniṭṭhadassano. Lakuṇṭhakoti",
  "tika-s0203t0:502_1": "rasso. Paviṭṭhagīvoti khandhantaraṃ anupaviṭṭhagīvo. Mahodaroti vipulakucchi. Yebhuyyena",
  "tika-s0203t0:502_2": "hi lakuṇṭakā sattā rassagīvā puthulakucchikāva hontīti tathā vuttaṃ. Kāṇo nāma cakkhuvikaloti",
  "tika-s0203t0:502_3": "vuttaṃ – “ekakkhikāṇo vā ubhayakkhikāṇo vā”ti. Kuṇīti hatthavikalo vuccatīti āha",
  "tika-s0203t0:502_4": "– “ekahatthakuṇī vā ubhayahatthakuṇī vā”ti. Vātādinā upahatakāyapakkho idha pakkhahatoti",
  "tika-s0203t0:502_5": "adhippeto, na pakkhihatoti āha – “pakkhahatoti pīṭhasappī”ti. Dukkhānupabandhadassanatthanti",
  "tika-s0203t0:502_6": "aparāparajātīsu vipākadukkhassa anupabandhavasena pavattidassanatthaṃ.",
  "tika-s0203t0:503_0": "Kalīyati khalīyati appahīyati sāsanaṃ etenāti kali, jutaparājayo. So eva gahasadisatāya",
  "tika-s0203t0:503_1": "“kaliggaho”ti vutto. Adhibandhanti kuṭumbassa adhivutthassa mūlabhūtassa attano bandhitabbataṃ.",
  "tika-s0203t0:503_2": "Tenāha “attanāpi bandhaṃ nigaccheyyā”ti. Bālabhūmiyā bālabhāvassa matthakappatti",
  "tika-s0203t0:503_3": "nirayagāmikammakāritāti “niraye nibbattati”cceva vuttaṃ. Taggahaṇeneva pana tato",
  "tika-s0203t0:503_4": "mudumudutarādikammavasena sesāpāyesu aparāparanibbattādibālabhūmi vibhāvitā hotīti.",
  "tika-s0203t0:504_0": "253. Vuttānusārenāti “bālo aya”ntiādinā vuttassa atthavacanassa “paṇḍito aya”nti",
  "tika-s0203t0:504_1": "etehi lakkhīyatītiādinā anusārena. Manosucaritādīnaṃ vasenāti cintento anabhijjhā-abyāpāda-sammādassanaṃ",
  "tika-s0203t0:504_2": "sucintitameva cintetītiādinā manosucaritānaṃ tiṇṇaṃ sucaritānaṃ vasena yojetabbāni.",
  "tika-s0203t0:505": "Cakkaratanavaṇṇanā",
  "tika-s0203t0:506_0": "256. Uposathaṃ vuccati aṭṭhaṅgasamannāgataṃ sabbadivasesu gahaṭṭhehi rakkhitabbasīlaṃ,",
  "tika-s0203t0:506_1": "samādānavasena taṃ etassa atthīti uposathiko, tassa. Tenāha “samādinnauposathaṅgassā”ti.",
  "tika-s0203t0:506_2": "Tadāti tasmiṃ kāle, yasmiṃ pana kāle cakkavattibhāvasaṃvattaniya-dāna-sīlādi-puññasambhārasamudāgamasampanno",
  "tika-s0203t0:506_3": "pūritacakkavattivatto kādīpadesavisesapaccājātiyā ceva kularūpabhogādhipateyyādiguṇavisesasampattiyā",
  "tika-s0203t0:506_4": "ca tadanurūpe attabhāve ṭhito hoti, tasmiṃ kāle. Tādise hi kāle cakkavattibhāvī purisuttamo",
  "tika-s0203t0:506_5": "yathāvuttaguṇasamannāgato rājā khattiyo hutvā muddhāvasitto visuddhasīlo anuposathaṃ",
  "tika-s0203t0:506_6": "satasahassavissajjanādinā sammāpaṭipattiṃ paṭipajjati, na yadā cakkaratanaṃ uppajjati,",
  "tika-s0203t0:506_7": "tadā eva. Tenāha – “pāto…pe… dhammatā”ti. (Tattha damo indriyasaṃvaro, saṃyamo sīlasaṃvaro.)",
  "tika-s0203t0:507_0": "Vuttappakārapuññakammapaccayanti cakkavattibhāvāvahadānadamasaṃyamādipuññakammahetukaṃ.",
  "tika-s0203t0:507_1": "Nīlamaṇisaṅghāṭasadisanti indanīlamaṇisañcayasamānaṃ. Dibbānubhāvayuttattāti dassanīyatā",
  "tika-s0203t0:507_2": "manuññaghosatā ākāsagāmitā obhāsavissajjanā appaṭighātatā rañño icchitatthanipphattikāraṇatāti",
  "tika-s0203t0:507_3": "evamādīhi dibbasadisehi ānubhāvehi samannāgatattā. Sabbehi ākārehīti sabbehi sundarehi",
  "tika-s0203t0:507_4": "ākārehi. Paripūranti paripuṇṇaṃ. Sā cassa pāripūri idāneva vitthārīyati.",
  "tika-s0203t0:508_0": "Panāḷīti chiddaṃ. Suddhasiniddhadantapantiyā nibbivarāyāti adhippāyo. Nābhipanāḷi",
  "tika-s0203t0:508_1": "parikkhepapaṭṭesūti nābhiparikkhepapaṭṭe ceva nābhiyā panāḷiparikkhepapaṭṭe ca. Suvibhattāvāti",
  "tika-s0203t0:508_2": "aññamaññaṃ asaṃkiṇṇattā suṭṭhu vibhattā. Paricchedalekhantaresu maṇikā suvibhattā",
  "tika-s0203t0:508_3": "hutvā paññāyantīti vadanti.",
  "tika-s0203t0:509_0": "Paricchedalekhādīnīti ādi-saddena mālākammādiṃ saṅgaṇhāti. Surattātiādīsu surattaggahaṇena",
  "tika-s0203t0:509_1": "mahānāmavaṇṇataṃ paṭikkhipati, suddhaggahaṇena saṃkiliṭṭhataṃ, siniddhaggahaṇena",
  "tika-s0203t0:509_2": "lūkhataṃ. Kāmaṃ tassa cakkaratanassa nemimaṇḍalaṃ asandhikaṃva nibbattaṃ, sabbatthakameva",
  "tika-s0203t0:509_3": "pana kevalaṃ pavāḷavaṇṇova na sobhatīti pakaticakkassa sandhiyuttesu ṭhānesu rattajambunadaparikkhataṃ",
  "tika-s0203t0:509_4": "ahosi, taṃ sandhāya vuttaṃ “sandhīsu panassā”tiādi.",
  "tika-s0203t0:510_0": "Nemimaṇḍalapiṭṭhiyanti nemimaṇḍalassa piṭṭhipadese. Dasannaṃ dasannaṃ arānamantareti",
  "tika-s0203t0:510_1": "dasannaṃ dasannaṃ arānaṃ antarasamīpe padese. Chiddamaṇḍalacittoti maṇḍalasaṇṭhānachiddavicitto.",
  "tika-s0203t0:510_2": "Sukusalasamannāhatassāti suṭṭhu kusalena sippinā pahatassa, vāditassāti attho. Vaggūti",
  "tika-s0203t0:510_3": "manoramo rajanīyoti suṇantānaṃ rāguppādako. Kamanīyoti kanto. Samosaritakusumadāmāti",
  "tika-s0203t0:510_4": "olambitasugandhakusumadāmā. Nemiparikkhepassāti nemipariyantaparikkhepassa. Nābhipanāḷiyā",
  "tika-s0203t0:510_5": "dvinnaṃ passānaṃ vasena “dvinnampi nābhipanāḷīna”nti vuttaṃ. Ekā eva hi sā panāḷi.",
  "tika-s0203t0:510_6": "Yehīti yehi dvīhi sīhamukhehi. Puna yehīti muttākalāpehi.",
  "tika-s0203t0:511": "Odhāpayamānanti sotuṃ avahitāni kurumānaṃ. Cando purato, cakkaratanaṃ pacchāti evaṃ pubbāpariyena pubbāparabhāgena.",
  "tika-s0203t0:512_0": "Ante purassāti anurādhapure rañño antepurassa uttarasīhapañjaraāsanne tadā rañño",
  "tika-s0203t0:512_1": "pāsāde tādisassa uttaradisāya sīhapañjarassa labbhamānattā vuttaṃ. Sukhena sakkāti",
  "tika-s0203t0:512_2": "kiñci anāruhitvā sarīrañca anullaṅghitvā yathāṭhiteneva hatthena pupphamuṭṭhiyo khipitvā",
  "tika-s0203t0:512_3": "sukhena sakkā hoti pūjetuṃ.",
  "tika-s0203t0:513": "Nānāvirāgaratanappabhāsamujjalanti nānāvidhacittavaṇṇaratanobhāsapabhassaraṃ. Ākāsaṃ abbhuggantvā pavatteti. Āgantvā ṭhitaṭṭhānato upari ākāsaṃ abbhuggantvā pavatte.",
  "tika-s0203t0:514": "Sannivesakkhamoti khandhavārasannivesayogyo. Sulabhāhārūpakaraṇoti sukheneva laddhabbadhaññagorasadārutiṇādibhojanasādhano. Paracakkanti parassa rañño senā, āṇā vā.",
  "tika-s0203t0:515_0": "Āgatanandanoti āgato hutvā nandijanano. Āgataṃ vā āgamanaṃ, tena nandatīti āgatanandano.",
  "tika-s0203t0:515_1": "Gamanena socetīti gamanasocano. Upakappethāti uparūpari kappetha saṃvidahatha, upanethāti",
  "tika-s0203t0:515_2": "attho. Upaparikkhitvāti hetutopi sabhāvatopi phalatopi diṭṭhadhammikasamparāyikaādīnavatopi vīmaṃsitvā.",
  "tika-s0203t0:516_0": "Vibhāventi paññāya atthaṃ vibhūtaṃ karontīti vibhāvino, paññavanto. Anuyantāti anuvattakā.",
  "tika-s0203t0:516_1": "Ogacchamānanti osīdantaṃ. Yojanamattanti vitthārato yojanamattaṃ padesaṃ. Gambhīrabhāvena",
  "tika-s0203t0:516_2": "pana yathā bhūmi dissati, evaṃ ogacchati. Tenāha “mahāsamuddatala”ntiādi. Ante cakkaratanaṃ",
  "tika-s0203t0:516_3": "udakena senāya anajjhottharaṇatthaṃ.",
  "tika-s0203t0:517": "257. Puratthimo samuddo pariyanto assāti puratthimasamuddapariyanto, puratthimasamuddaṃ pariyantaṃ katvā. Cāturantāyāti cātusamuddantāya pubbavidehādicatukoṭṭhāsantāya.",
  "tika-s0203t0:518": "Hatthiratanavaṇṇanā",
  "tika-s0203t0:519_0": "258. Haricandanādīhīti ādi-saddena catujjātiyagandhādiṃ saṅgaṇhāti. Āgamanaṃ cintethāti",
  "tika-s0203t0:519_1": "vadanti cakkavattivattassa pūritatāya paricitattā. Bhūmiphusanakehi vāladhi, varaṅgaṃ",
  "tika-s0203t0:519_2": "hatthoti imehi ca tīhi, catūhi pādehi cāti sattahi avayavehi ṭhitattā sattapatiṭṭho.",
  "tika-s0203t0:519_3": "Itaresaṃ amaccādīnaṃ cintayantānaṃ na āgacchati. Apanetvāti attano ānubhāvena apanetvā.",
  "tika-s0203t0:519_4": "Gandhameva hi tassa itare hatthino na sahanti.",
  "tika-s0203t0:520": "Assaratanavaṇṇanā",
  "tika-s0203t0:521": "Sindhavakulatoti sindhavassājānīyakulato.",
  "tika-s0203t0:522": "Maṇiratanavaṇṇanā",
  "tika-s0203t0:523_0": "Sakaṭanābhisamappamāṇanti pariṇāhato mahāsakaṭassa nābhiyā samappamāṇaṃ. Ubhosu antesūti",
  "tika-s0203t0:523_1": "heṭṭhā upari cāti dvīsu antesu. Kaṇṇikapariyantatoti dvinnaṃ kañcanapadumānaṃ kaṇṇikāya",
  "tika-s0203t0:523_2": "pariyantato. Muttājālake ṭhapetvāti suvisuddhe muttāmaye jālake patiṭṭhapetvā.",
  "tika-s0203t0:524": "Itthiratanavaṇṇanā",
  "tika-s0203t0:525_0": "“Itthiratanaṃ pātubhavatī”ti vatvā assa pātubhavanākāraṃ dassetuṃ, “maddarājakulato",
  "tika-s0203t0:525_1": "vā”tiādi vuttaṃ. Maddaraṭṭhaṃ kira abhirūpānaṃ itthīnaṃ uppattiṭṭhānaṃ. Saṇṭhānapāripūriyāti",
  "tika-s0203t0:525_2": "hatthapādādisarīrāvayavānaṃ susaṇṭhitatāya. Avayavapāripūriyā hi samudāyapāripūrisiddhi.",
  "tika-s0203t0:525_3": "Rūpanti sarīraṃ. Dassanīyāti surūpabhāvena passitabbayuttā. Somanassavasena cittaṃ",
  "tika-s0203t0:525_4": "pasādeti yoniso cintentānaṃ kammaphalasaddhāya vasena. Pasādāvahattāti kāraṇavacanena",
  "tika-s0203t0:525_5": "yathā pāsādikatāya vaṇṇapokkharatāsiddhi vuttā, evaṃ dassanīyatāya pāsādikatāsiddhi,",
  "tika-s0203t0:525_6": "abhirūpatāya ca dassanīyatāsiddhi vattabbāti nayaṃ dasseti. Paṭilomato vā vaṇṇapokkharatāya",
  "tika-s0203t0:525_7": "pāsādikatāsiddhi, pāsādikatāya dassanīyatāsiddhi, dassanīyatāya abhirūpatāsiddhi",
  "tika-s0203t0:525_8": "yojetabbā. Evaṃ sarīrasampattivasena abhirūpatādike dassetvā idāni sarīre dosābhāvavasenapi",
  "tika-s0203t0:525_9": "te dassetuṃ, “abhirūpā vā”tiādi vuttaṃ. Tattha yathā pamāṇayuttā, evaṃ ārohapariṇāhayogato",
  "tika-s0203t0:525_10": "ca pāsādikā nātidīghatādayo. Evaṃ manussānaṃ dibbarūpatāsampattipīti “appattā dibbavaṇṇa”nti",
  "tika-s0203t0:525_11": "vuttaṃ. Kāyavipattiyāti sarīradosassa. Abhāvoti accantameva dūrībhāvo.",
  "tika-s0203t0:526_0": "Satavihatassāti satakkhattuṃ vihatassa. Satavihatassāti ca idaṃ kappāsapicuvasena",
  "tika-s0203t0:526_1": "vuttaṃ, tūlapicuno pana vihananameva natthi. Kuṅkumatagaraturukkhayavanapupphāni",
  "tika-s0203t0:526_2": "catujjāti. Tamālatagaraturukkhayavanapupphānīti apare.",
  "tika-s0203t0:527_0": "Aggidaḍḍhā viyāti āsanagatena agginā daḍḍhā viya. Paṭhamamevāti aññakiccato paṭhamameva,",
  "tika-s0203t0:527_1": "dassanasamakālamevāti attho. Taṃ taṃ attanā rañño kātabbakiccaṃ kiṃ karomīti pucchitabbatāya",
  "tika-s0203t0:527_2": "kiṃ karaṇanti paṭissāvetīti kiṅkārapaṭissāvinī.",
  "tika-s0203t0:528_0": "Mātugāmo nāma yebhuyyena saṭhajātiko, itthiratanassa pana taṃ natthīti dassetuṃ,",
  "tika-s0203t0:528_1": "“svāssā”tiādi vuttaṃ. Guṇāti rūpaguṇā ceva ācāraguṇā ca. Purimakammānubhāvenāti tassā",
  "tika-s0203t0:528_2": "purimakammānubhāvena. Itthiratanassa tabbhāvasaṃvattaniyapurimakammassa ānubhāvena,",
  "tika-s0203t0:528_3": "cakkavattinopi parivārasaṃvattaniyaṃ puññakammaṃ tādisassa phalavisesassa upanissayo",
  "tika-s0203t0:528_4": "hotiyeva. Tenāha “cakkavattino puññaṃ upanissāyā”ti. Etena sesaratanesupi tesaṃ visesānaṃ",
  "tika-s0203t0:528_5": "tadupanissayatā vibhāvitā evāti daṭṭhabbaṃ. Pubbe ekadesavasena labbhamānapāripūrī",
  "tika-s0203t0:528_6": "rañño cakkavattibhāvūpagamanato paṭṭhāya sabbākārapāripūrā jātā.",
  "tika-s0203t0:529": "Gahapatiratanavaṇṇanā",
  "tika-s0203t0:530": "Pakatiyāvāti sabhāveneva, cakkaratanapātubhāvato pubbepi.",
  "tika-s0203t0:531": "Pariṇāyakaratanavaṇṇanā",
  "tika-s0203t0:532": "Nissāyāti upanissāya.",
  "tika-s0203t0:533_0": "260. Kaṭaggaho vuccati jayaggaho sakānaṃ paṇānaṃ kaṭabhāvena atthasiddhivasena saṅgaṇhananti",
  "tika-s0203t0:533_1": "katvā. Tenāha “jayaggāhenā”ti. Ekappahārenevāti ekappayogeneva satasahassāni adhigaccheyyāti",
  "tika-s0203t0:533_2": "yojanā. Sesaṃ vuttanayattā suviññeyyameva.",
  "tika-s0203t0:534": "Bālapaṇḍitasuttavaṇṇanāya līnatthappakāsanā samattā.",
  "tika-s0203t0:535": "10. Devadūtasuttavaṇṇanā",
  "tika-s0203t0:536_0": "261. Dve agārātiādīti ādi-saddena “sadvārā…pe… anuvicarantepī”ti etamatthaṃ saṅgaṇhāti.",
  "tika-s0203t0:536_1": "Ettakameva hi assapurasutte vitthāritaṃ veditabbaṃ. “Dibbena cakkhunā”tiādi pana",
  "tika-s0203t0:536_2": "visuddhimagge tathā vitthāritampi suttasaṃvaṇṇanā hotīti katvā, “assapurasutte vitthāritamevā”ti vuttaṃ.",
  "tika-s0203t0:537_0": "262. Nirayato paṭṭhāya desanaṃ devalokena osāpetīti saṃkilesadhammehi saṃvejetvā",
  "tika-s0203t0:537_1": "vodānadhammehi niṭṭhāpento. Dutiyaṃ pana vuttavipariyāyena veditabbaṃ, tadidaṃ veneyyajjhāsayavisiṭṭhanti",
  "tika-s0203t0:537_2": "daṭṭhabbaṃ. Idāni saṅkhipitvā vuttamatthaṃ vivarituṃ, “sace”tiādi vuttaṃ. Soti bhagavā.",
  "tika-s0203t0:538_0": "Ekacce therāti andhakādike, viññāṇavādino ca sandhāya vadati. Nerayike niraye pālenti",
  "tika-s0203t0:538_1": "tato niggantumappadānavasena rakkhantīti nirayapālā. Nerayikānaṃ narakadukkhena pariyonaddhāya",
  "tika-s0203t0:538_2": "alaṃ samatthāti vā nirayapālā. Tanti “natthi nirayapālā”tivacanaṃ. Paṭisedhitamevāti",
  "tika-s0203t0:538_3": "“atthi niraye nirayapālā, atthi ca kāraṇikā”tiādinā nayena abhidhamme paṭisedhitameva.",
  "tika-s0203t0:538_4": "Yadi nirayapālā nāma na siyuṃ, kammakāraṇāpi na bhaveyya. Sati hi kāraṇike kammakāraṇāya",
  "tika-s0203t0:538_5": "bhavitabbanti adhippāyo. Tenāha “yathā hī”tiādi. Etthāha – “kiṃ panete nirayapālā",
  "tika-s0203t0:538_6": "nerayikā, udāhu anerayikā”ti. Kiñcettha – yadi tāva nerayikā, ime nirayasaṃvattaniyena",
  "tika-s0203t0:538_7": "kammunā nibbattāti sayampi nirayadukkhaṃ anubhaveyyuṃ, tathā sati aññesaṃ nerayikānaṃ",
  "tika-s0203t0:538_8": "yātanāya asamatthā siyuṃ, “ime nerayikā, ime nirayapālā”ti vavatthānañca na siyā,",
  "tika-s0203t0:538_9": "ye ca ye yātenti, tehi samānarūpabalappamāṇehi itaresaṃ bhayasantāsā na siyuṃ. Atha",
  "tika-s0203t0:538_10": "anerayikā, nesaṃ tattha kathaṃ sambhavoti vuccate – anerayikā nirayapālā anirayagatisaṃvattaniyakammanibbattito.",
  "tika-s0203t0:538_11": "Nirayūpapattisaṃvattaniyakammato hi aññeneva kammunā te nibbattanti rakkhasajātikattā.",
  "tika-s0203t0:538_12": "Tathā hi vadanti sabbatthivādino –",
  "tika-s0203t0:539": "“Kodhanā kurūrakammantā, pāpābhirucino sadā;",
  "tika-s0203t0:540": "Dukkhitesu ca nandanti, jāyanti yamarakkhasā”ti. ;",
  "tika-s0203t0:541_0": "Tattha yadeke vadanti “yātanādukkhaṃ paṭisaṃvedeyyuṃ, atha vā aññamaññaṃ yāteyyu”ntiādi,",
  "tika-s0203t0:541_1": "tayidaṃ asāraṃ nirayapālānaṃ nerayikabhāvasseva abhāvato. Yadipi anerayikā nirayapālā,",
  "tika-s0203t0:541_2": "ayomayāya pana ādittāya sampajjalitāya sajotibhūtāya nirayabhūmiyā parikkamamānā",
  "tika-s0203t0:541_3": "kathaṃ dāhadukkhaṃ nānubhavantīti? Kammānubhāvato. Yathā hi iddhimanto cetovasippattā",
  "tika-s0203t0:541_4": "mahāmoggallānādayo nerayike anukampantā iddhibalena nirayabhūmiṃ upagatā dāhadukkhena",
  "tika-s0203t0:541_5": "na bādhīyanti, evaṃsampadamidaṃ daṭṭhabbaṃ.",
  "tika-s0203t0:542_0": "Iddhivisayassa acinteyyabhāvatoti ce? Idampi taṃsamānaṃ kammavipākassa acinteyyabhāvato.",
  "tika-s0203t0:542_1": "Tathārūpena hi kammunā te nibbattā. Yathā nirayadukkhena abādhitā eva hutvā nerayike",
  "tika-s0203t0:542_2": "yātenti, na cettakena bāhiravisayābhāvo yujjati iṭṭhāniṭṭhatāya paccekaṃ dvārapurisesu",
  "tika-s0203t0:542_3": "vibhattasabhāvattā. Tathā hi ekaccassa dvārassa purisassa ca iṭṭhaṃ ekaccassa aniṭṭhaṃ,",
  "tika-s0203t0:542_4": "ekaccassa ca aniṭṭhaṃ ekaccassa iṭṭhaṃ hoti. Evañca katvā yadeke vadanti – “natthi",
  "tika-s0203t0:542_5": "kammavasena tejasā parūpatāpana”ntiādi, tadapāhataṃ hoti. Yaṃ pana vadanti – “anerayikānaṃ",
  "tika-s0203t0:542_6": "nesaṃ kathaṃ tattha sambhavo”ti niraye nerayikānaṃ yātanāsabbhāvato. Nerayikasattayātanāyogyañhi",
  "tika-s0203t0:542_7": "attabhāvaṃ nibbattentaṃ kammaṃ tādisanikantivināmitaṃ nirayaṭṭhāneyeva nibbatteti.",
  "tika-s0203t0:542_8": "Te ca nerayikehi adhikatarabalārohapariṇāhā ativiya bhayānakadassanā kurūratarapayogā",
  "tika-s0203t0:542_9": "ca honti. Eteneva tattha nerayikānaṃ vibādhakakākasunakhādīnampi nibbatti saṃvaṇṇitāti daṭṭhabbaṃ.",
  "tika-s0203t0:543_0": "Kathaṃ aññagatikehi aññagatikabādhananti ca na vattabbaṃ aññatthāpi tathā dassanato.",
  "tika-s0203t0:543_1": "Yaṃ paneke vadanti – “asattasabhāvā eva nirayapālā nirayasunakhādayo cā”ti tampi",
  "tika-s0203t0:543_2": "tesaṃ matimattaṃ aññattha tathā adassanato. Na hi kāci atthi tādisī dhammappavatti,",
  "tika-s0203t0:543_3": "yā asattasabhāvā, sampatisattehi appayojitā ca sattakiccaṃ sādhentī diṭṭhapubbā.",
  "tika-s0203t0:543_4": "Petānaṃ pānīyanivārakānaṃ daṇḍādihatthapurisānampi sabbhāve, asattabhāve ca visesakāraṇaṃ",
  "tika-s0203t0:543_5": "natthi. Supinopaghātopi atthi, kiccasamatthatā pana appamāṇaṃ dassanādimattenapi",
  "tika-s0203t0:543_6": "tadatthasiddhito. Tathā hi supine āhārūpabhogādinā na atthasiddhi, iddhinimmānarūpaṃ",
  "tika-s0203t0:543_7": "panettha laddhaparihāraṃ iddhivisayassa acinteyyabhāvato. Idhāpi kammavipākassa acinteyyabhāvatoti",
  "tika-s0203t0:543_8": "ce? Taṃ na, asiddhattā. Nerayikānaṃ kammavipākato nirayapālāti asiddhametaṃ, vuttanayena",
  "tika-s0203t0:543_9": "pana pāḷito ca tesaṃ sattabhāvo eva siddhoti. Sakkā hi vattuṃ, “sattasaṅkhātā nirayapālasaññitā",
  "tika-s0203t0:543_10": "dhammappavatti sābhisandhikaparūpaghātī atthi kiccasabbhāvato ojāhārādirakkhasasantati",
  "tika-s0203t0:543_11": "viyā”ti. Abhisandhipubbakatā cettha na sakkā paṭikkhipituṃ tathā tathā abhisandhiyā",
  "tika-s0203t0:543_12": "yātanato, tato eva na saṅghātapabbatādīhi anekantikatā. Ye pana vadanti – “bhūtavisesā",
  "tika-s0203t0:543_13": "eva ete vaṇṇasaṇṭhānādivisesavanto bheravākārā ‘narakapālā’ti samaññaṃ labhantī”ti.",
  "tika-s0203t0:543_14": "Tadasiddhaṃ ujukameva pāḷiyaṃ, – “atthi nirayesu nirayapālā”ti vādassa patiṭṭhāpitattā.",
  "tika-s0203t0:544_0": "Apica yathā ariyavinaye narakapālānaṃ bhūtamattatā asiddhā, tathā paññattimattavādinopi",
  "tika-s0203t0:544_1": "tesaṃ bhūtamattatā asiddhāva sabbaso rūpadhammānaṃ atthi bhāvasseva appaṭijānanato.",
  "tika-s0203t0:544_2": "Na hi tassa bhūtāni nāma paramatthato santi. Yadi paramatthaṃ gahetvā voharati, atha",
  "tika-s0203t0:544_3": "kasmā cakkhurūpādīni paṭikkhipatīti? Tiṭṭhatesā anavaṭṭhitatakkānaṃ appahīnasammohavipallāsānaṃ",
  "tika-s0203t0:544_4": "vādavīmaṃsā, evaṃ, “attheva niraye nirayapālā”ti niṭṭhamettha gantabbaṃ. Sati ca",
  "tika-s0203t0:544_5": "nesaṃ sabbhāve, asatipi bāhire visaye narake viya desādiniyamo hotīti vādo na sijjhati,",
  "tika-s0203t0:544_6": "sati eva pana bāhire visaye desādiniyamoti daṭṭhabbaṃ.",
  "tika-s0203t0:545_0": "Devadūtasarāpanavasena satte yathūpacite puññakamme yameti niyametīti yamo, tassa",
  "tika-s0203t0:545_1": "yamassa vemānikapetānaṃ rājabhāvato rañño. Tenāha – “yamarājā nāma vemānikapetarājā”ti.",
  "tika-s0203t0:545_2": "Kammavipākanti akusalakammavipākaṃ. Vemānikapetāti kaṇhasukkavasena missakakammaṃ",
  "tika-s0203t0:545_3": "katvā vinipātikadevatā viya sukkena kammunā paṭisandhiṃ gaṇhanti. Tathā hi te maggaphalabhāginopi",
  "tika-s0203t0:545_4": "honti, pavattiyaṃ pana kammānurūpaṃ kadāci puññaphalaṃ, kadāci apuññaphalaṃ paccanubhavanti.",
  "tika-s0203t0:545_5": "Yesaṃ pana ariyamaggo uppajjati, tesaṃ maggādhigamato paṭṭhāya puññaphalameva uppajjatīti",
  "tika-s0203t0:545_6": "daṭṭhabbaṃ. Apuññaphalaṃ pubbe viya kaṭukaṃ na hoti. Manussattabhāve ṭhitānaṃ mudukameva",
  "tika-s0203t0:545_7": "hotīti apare. Dhammiko rājāti ettha tassa dhammikabhāvo dhammadevaputtassa viya uppattiniyamitadhammavaseneva",
  "tika-s0203t0:545_8": "veditabbo. Dvāresūti avīcimahānarakassa catūsu dvāresu.",
  "tika-s0203t0:546": "Jātidhammoti kammakilesavasena jātipakatiko. Tenāha “jātisabhāvo”ti. Sabhāvo ca nāma tejodhātuyā uṇhatā viya na kadācipi vigacchatīti āha “aparimutto jātiyā”tiādi.",
  "tika-s0203t0:547_0": "263. Idāni jātiyā devadūtabhāvaṃ niddhāretvā dassetuṃ, “daharakumāro”tiādi vuttaṃ.",
  "tika-s0203t0:547_1": "Atthato evaṃ vadati nāmāti vācāya avadantopi atthāpattito evaṃ vadanto viya hoti",
  "tika-s0203t0:547_2": "viññūnanti attho. Evaṃ tumhākampi jāti āgamissatīti evaṃ saṃkiliṭṭhajegucchaasamatthadaharāvatthā",
  "tika-s0203t0:547_3": "jāti tumhākaṃ āgamissati. Kāmañcāyaṃ āgatā eva, sā pana atītānāgatāya uparipi āgamanāya",
  "tika-s0203t0:547_4": "payogo icchitabbo, anāgatāya na icchitabboti āha “jāti āgamissatī”ti. Tenevāha –",
  "tika-s0203t0:547_5": "“iti tassā…pe… karothā”ti. Tenāti tena kāraṇena viññūnaṃ vedavatthubhāvenāti attho.",
  "tika-s0203t0:548_0": "Ūrubalanti ūrubalī. Tena dūrepi gamanāgamanalaṅghanādisamatthataṃ dasseti, bāhubalanti",
  "tika-s0203t0:548_1": "pana iminā hatthehi kātabbakiccasamatthataṃ, javaggahaṇena vegassa pavattisamatthataṃ.",
  "tika-s0203t0:548_2": "Antarahitā naṭṭhā. Sesaṃ paṭhamadevadūte vuttanayameva.",
  "tika-s0203t0:549": "Vividhaṃ dukkhaṃ ādahatīti byādhi, visesena vā ādhīyati etenāti byādhi, tena byādhinā. Abhihatoti bādhito, upaddutoti attho.",
  "tika-s0203t0:550": "265. Kāraṇā nāma “hatthacchedādibhedā adhikapīḷā karīyati etāyā”ti katvā yātanā, sā eva kāraṇikehi kātabbaṭṭhena kammanti kammakāraṇā yātanākammanti attho.",
  "tika-s0203t0:551_0": "266. Bahuṃ pāpaṃ katanti bahuso pāpaṃ kataṃ. Tena pāpassa bahulīkaraṇamāha. Bahūti",
  "tika-s0203t0:551_1": "vā mahantaṃ. Mahatthopi hi bahusaddo dissati, “bahu vata kataṃ assā”tiādīsu, garukanti",
  "tika-s0203t0:551_2": "vuttaṃ hoti. Soti garukaṃ bahulaṃ vā pāpaṃ katvā ṭhito niraye nibbattatiyeva, na",
  "tika-s0203t0:551_3": "yamapurisehi yamassa santikaṃ nīyati. Parittanti pamāṇaparittatāya kālaparittatāya",
  "tika-s0203t0:551_4": "ca parittaṃ, purimasmiṃ pakkhe agarunti attho, dutiyasmiṃ abahulanti. Yathāvuttamatthaṃ",
  "tika-s0203t0:551_5": "upamāya vibhāvetuṃ, “yathā hī”tiādi vuttaṃ. Kattabbamevāti daṇḍameva. Anuvijjitvā",
  "tika-s0203t0:551_6": "vīmaṃsitvā. Vinicchayaṭṭhānanti aṭṭakaraṇaṭṭhānaṃ. Parittapāpakammāti dubbalapāpakammā.",
  "tika-s0203t0:551_7": "Te hi pāpakammassa dubbalabhāvato katūpacitassa ca okāsārahakusalakammassa balavabhāvato",
  "tika-s0203t0:551_8": "attano dhammatāyapi saranti.",
  "tika-s0203t0:552_0": "Ākāsacetiyanti girisikhare vivaṭaṅgaṇe katacetiyaṃ. Aggijālasaddanti “paṭapaṭā”ti",
  "tika-s0203t0:552_1": "pavattamānaṃ aggijālāya saddaṃ sutvā, “mayā tadā ākāsacetiye pūjitarattapaṭā viyā”ti",
  "tika-s0203t0:552_2": "attano pūjitapaṭaṃ anussari. Pañcahipi na saratīti balavatā pāpakammena byāmohito",
  "tika-s0203t0:552_3": "pañca saññāṇāni na gaṇhāti. Tuṇhī hoti kammāraho ayanti tattha patīkāraṃ apassanto.",
  "tika-s0203t0:553_0": "267. Avīcimahānirayo ubbedhenapi yojanasatamevāti vadanti. Navanavayojanikā hoti",
  "tika-s0203t0:553_1": "puthulato. Mahānirayassa mahantattā tathāpi bhittisataṃ yojanasahassaṃ hotīti ussadassa",
  "tika-s0203t0:553_2": "sabbassa parikkhepato “dasayojanasahassaṃ hotī”ti vuttaṃ.",
  "tika-s0203t0:554": "268. Jhāyatīti paṭipākatikaṃ hoti. Tādisamevāti purimasadisattā “ubbhataṃ sadisameva hotī”ti evaṃ vuttaṃ. Bahusampattoti vā bahuṭṭhānaṃ atikkamitvā puratthimadvāraṃ sampatto hoti.",
  "tika-s0203t0:555_0": "Channaṃ jālānanti catūhi disāhi heṭṭhā upari ca ubbhatānaṃ channaṃ jālānaṃ. Sattānaṃ",
  "tika-s0203t0:555_1": "nirantaratā nirayasaṃvattaniyakammakatānañca bahubhāvato jālānaṃ tāva sattānañca",
  "tika-s0203t0:555_2": "nirantarattā avīci hotu; dukkhassa pana kathaṃ nirantaratāti taṃ dassento, “kāyadvāre…pe…",
  "tika-s0203t0:555_3": "ekaṃ dukkhasahagata”ntiādimāha. Tattha āvajjanaṃ sampaṭicchanaṃ santīraṇaṃ voṭṭhabbanaṃ",
  "tika-s0203t0:555_4": "dve tadārammaṇacittānīti cha upekkhāsahagatāni. Evaṃ santepīti yadipi tattha upekkhāsahagatacittānipi",
  "tika-s0203t0:555_5": "pavattanti upekkhāvedanāpi laddhāvasarā; dukkhavedanā pana balavatarā nisitanisitena",
  "tika-s0203t0:555_6": "tikhiṇena satthena nirantaraṃ sarīraṃ chindantī viya dukkhaṃ upanentī viya tā vedanā",
  "tika-s0203t0:555_7": "abhibhavantī ajjhottharantī uppajjantī nirantarā viya hoti. Tenāha “anudahanabalavatāyā”tiādi.",
  "tika-s0203t0:555_8": "Upekkhāvedanāti vā tattha ativiya aniṭṭhaphalatāya aniṭṭhārammaṇā upekkhāvedanā dukkhāti",
  "tika-s0203t0:555_9": "vuccati, yathā iṭṭhaphalabahutāya iṭṭhārammaṇā jhānādipariyāpanne ca sugatibhave",
  "tika-s0203t0:555_10": "ca upekkhāvedanā sukhāti vuccati, evaṃ dukkhassa nirantaratāya avīcīti veditabbaṃ.",
  "tika-s0203t0:556": "269. Eko pādo mahāniraye hoti, eko gūthaniraye nipatati, kammavegukkhitto antarā padamāvahati sesārambhatāya. Hatthigīvappamāṇā pariṇāhena. Ekadoṇikanāvāppamāṇā āyāmena.",
  "tika-s0203t0:557_0": "Pokkharapattānīti khuradhārāsadisāni tikhiṇaggāni ayosūlamayāneva padumapattāni.",
  "tika-s0203t0:557_1": "Heṭṭhā khuradhārāti heṭṭhābhūmiyaṃ nikkhittā, vettalatāyo ca tikhiṇadhārakaṇṭakā",
  "tika-s0203t0:557_2": "ayomayā eva. Tenāha – “so tattha dukkhā”tiādi. Kusatiṇānīti kusatiṇajātitāya tathā",
  "tika-s0203t0:557_3": "vuttāni. Kharavālikāti kharā tikhiṇakoṭikā siṅghāṭakasaṇṭhānā vālikā.",
  "tika-s0203t0:558_0": "270. Dante samphusetīti heṭṭhimadante yathā kiñci mukhe pakkhipituṃ na sakkā, evaṃ",
  "tika-s0203t0:558_1": "suphusite karoti. Tambalohapānato paṭṭhāyāti vuttakāraṇato paṭilomatopi evaṃ kammakāraṇānaṃ",
  "tika-s0203t0:558_2": "kāraṇamāha. Dutiyenāti kuṭhārīhi tacchanena. Tatiyenāti vāsīhi tacchanena. Avijahitameva",
  "tika-s0203t0:558_3": "saṃvegahetutāya lokassa mahato atthassa saṃvattanato.",
  "tika-s0203t0:559_0": "271. Hīnakāyaṃ hīnaṃ vā attabhāvaṃ upagatā. Upādāneti catubbidhepi upādāne. Taṃ atthato",
  "tika-s0203t0:559_1": "taṇhādiṭṭhiggāhoti āha “taṇhādiṭṭhigahaṇe”ti. Sambhavati jarāmaraṇaṃ etenāti sambhavo,",
  "tika-s0203t0:559_2": "upādānanti āha – “jātiyā maraṇassa ca kāraṇabhūte”ti. Anupādāti anupādāya. Tenāha “anupādiyitvā”ti.",
  "tika-s0203t0:560": "Sabbadukkhātikkantā nāmāti sakalampi vaṭṭadukkhaṃ atikkantā eva honti carimacittanirodhena vaṭṭadukkhalesassapi asambhavato.",
  "tika-s0203t0:561": "Devadūtasuttavaṇṇanāya līnatthappakāsanā samattā.",
  "tika-s0203t0:562": "Niṭṭhitā ca suññatavaggavaṇṇanā.",
  "tika-s0203t0:563": "1. Bhaddekarattasuttavaṇṇanā",
  "tika-s0203t0:564_0": "272. Ekā ratti ekaratto, bhaddo ekaratto etassāti bhaddekarattaṃ, vipassanaṃ paribrūhento",
  "tika-s0203t0:564_1": "puggalo. Tenāha – “vipassanānuyogasamannāgatattā”ti. Taṃ uddissa pavattiyā pana bhaddekarattasahacaraṇato",
  "tika-s0203t0:564_2": "bhaddekaratto. Tenāha bhagavā – “bhaddekarattassa vo, bhikkhave, uddesañca vibhaṅgañca",
  "tika-s0203t0:564_3": "desessāmī”ti. Desetabbamatthaṃ uddisati etenāti uddeso, saṅkhepadesanā eva. Yasmā",
  "tika-s0203t0:564_4": "pana niddesapadānaṃ jananiṭṭhāne ṭhitattā mātā viyāti mātikāti vuccati, tasmāha “uddesanti",
  "tika-s0203t0:564_5": "mātika”nti. Uddiṭṭhamatthaṃ vibhajati etenāti vibhaṅgo vitthāradesanā, tenāha – “vitthārabhājaniya”nti",
  "tika-s0203t0:564_6": "“yathāuddiṭṭhamatthaṃ vitthārato bhājeti vibhajati etenā”ti katvā.",
  "tika-s0203t0:565_0": "Uppādādikhaṇattayaṃ patvā atikkamaṃ atikkantaṃ atītaṃ. Taṃ pana atthato vigataṃ khandhapañcakanti",
  "tika-s0203t0:565_1": "āha “atīte khandhapañcake”ti. Taṇhādiṭṭhīhi nānugaccheyyāti taṇhādiṭṭhābhinandanāhi",
  "tika-s0203t0:565_2": "nānubhaveyya, nābhinandeyyāti attho. Yathā “nicca”ntiādinā viparītaggāhavasena atītesu",
  "tika-s0203t0:565_3": "rūpādīsu micchāabhinivisanaṃ parāmāso diṭṭhābhinandanā; evaṃ “nicca”ntiādinā viparītaggāhavasena",
  "tika-s0203t0:565_4": "anāgatesu rūpādīsu micchāabhinivisanaṃ parāmāso diṭṭhi kammasamādānaṃ diṭṭhipatthanāti",
  "tika-s0203t0:565_5": "taṃ paṭikkhipanto āha – “taṇhādiṭṭhīhi na pattheyyā”ti. Yadatītanti ettha iti-saddo",
  "tika-s0203t0:565_6": "ādiattho. Tena “apatta”nti padaṃ saṅgaṇhāti. Tampi hi kāraṇavacanaṃ. Tenāha “yasmā",
  "tika-s0203t0:565_7": "cā”ti. Tatthāyamadhippāyo, “atītaṃ taṇhādivasena nābhinanditabbaṃ sabbaso avijjamānattā",
  "tika-s0203t0:565_8": "sasavisāṇaṃ viya, tathā anāgatampi na patthetabba”nti. Tattha siyā – atītaṃ nābhinanditabbaṃ",
  "tika-s0203t0:565_9": "abhinandanāya nippayojanattā, anāgatapatthanā pana saphalāpi siyāti na sabbaso paṭikkhipitabbāti?",
  "tika-s0203t0:565_10": "Na, tassāpi savighātabhāvena paṭikkhipitabbato. Tenāha “yasmā”tiādi. Tattha pahīnanti",
  "tika-s0203t0:565_11": "nissaṭṭhasabhāvaṃ. Niruddhanti bhaggaṃ. Atthaṅgatanti vināsaṃ. Appattanti sabhāvaṃ",
  "tika-s0203t0:565_12": "uppādādikaṃ asampattaṃ. Ajātanti na jātaṃ. Anibbattanti tasseva vevacanaṃ.",
  "tika-s0203t0:566_0": "Yattha yatthāti yasmiṃ yasmiṃ khaṇe, yasmiṃ yasmiṃ vā dhammapuñje uppannaṃ, taṃ sabbampi",
  "tika-s0203t0:566_1": "asesetvā. Araññādīsu vāti vā-saddo aniyamattho. Tena araññe vā rukkhamūle vā pabbatakandarādīsu",
  "tika-s0203t0:566_2": "vāti ṭhānaniyamābhāvā anupassanāya sātaccakāritaṃ dasseti. Yamakādivasena paribrūhiyamānā",
  "tika-s0203t0:566_3": "vipassanā viya paṭipakkhehi akopaniyāva hotīti āha – “asaṃhīraṃ asaṃkuppanti idaṃ",
  "tika-s0203t0:566_4": "vipassanāpaṭivipassanādassanatthaṃ vutta”nti. Gāthāyamayamattho vipassanāvasena yujjatīti",
  "tika-s0203t0:566_5": "āha – “vipassanā hī”tiādi. Kiṃ etāya pariyāyakathāyāti nippariyāyatova asaṃhīraṃ",
  "tika-s0203t0:566_6": "asaṃkuppaṃ dassetuṃ, “atha vā”tiādi vuttaṃ. Kathaṃ pana niccassa nibbānassa anubrūhanā",
  "tika-s0203t0:566_7": "hotīti āha “punappuna”ntiādi. Etena tadārammaṇadhammā brūhanāya, tesaṃ ārammaṇampi",
  "tika-s0203t0:566_8": "atthato anubrūhitaṃ nāma hoti bahulaṃ manasikārenāti dasseti.",
  "tika-s0203t0:567_0": "Ādito tāpanaṃ ātāpanaṃ, tena ārambhadhātumāha. Parito tāpanaṃ paritāpanaṃ, tena nikkamadhātuparakkamadhātuyo",
  "tika-s0203t0:567_1": "cāti. Tassa senāti tassa maccuno sahakaraṇaṭṭhena senā viyāti senā. Saṅgarotiādīsu",
  "tika-s0203t0:567_2": "mittākāraggahaṇena sāmapayogamāha. Lañjaggahaṇena lañjadānaṃ, tena dānappayogaṃ.",
  "tika-s0203t0:567_3": "Balarāsīti hatthiassādibalakāyo. Tena daṇḍabhedāni vadati. Bhedopi hi balavato eva",
  "tika-s0203t0:567_4": "ijjhati, svāyaṃ catubbidhopi upāyayogena sampavattīyati. Tattha tattha ca saṅgaṃ",
  "tika-s0203t0:567_5": "āsattiṃ arati detīti saṅgaro pubbabhāge vā saṅgaraṇavasena tassa paṭijānanavasena pavattanato.",
  "tika-s0203t0:568": "Uṭṭhāhakaṃ uṭṭhānavīriyasampannaṃ. Saparahitasīvanalakkhaṇena asādhubhāvaparammukhabhāvagamanena vā santo.",
  "tika-s0203t0:569_0": "273. Manuññarūpavaseneva evaṃrūpo ahosīnti atītaṃ anvāgameti tattha nandiyāsamanvānayanato.",
  "tika-s0203t0:569_1": "Vedanādīsupi eseva nayo. Kusalasukhasomanassavedanāvasenāti kusalavedanāvasena sukhavedanāvasena",
  "tika-s0203t0:569_2": "somanassavedanāvasenāti paccekaṃ vedanāsaddo yojetabbo. Taṇhābhinandanāya sati diṭṭhābhinandanā",
  "tika-s0203t0:569_3": "siddhā evāti – “taṇhaṃ samanvāneti”icceva vuttaṃ. Hīnarūpādi…pe… na maññati amanuññopi",
  "tika-s0203t0:569_4": "samāno samanuññabhāvasseva vasena maññanāya pavattanato. Nānupavattayati vikkhambhanavasena",
  "tika-s0203t0:569_5": "nandiyā dūrīkatattā.",
  "tika-s0203t0:570": "274. Uḷārasundarabhāvamukheneva anāgatesupi rūpādīsu taṇhādiṭṭhikappanā pavattatīti āha – “evaṃrūpo…pe… veditabbā”ti.",
  "tika-s0203t0:571_0": "275. Vattabbaṃ siyāti yathā nandiyā asamanvānayanajotanaṃ byatirekamukhena patiṭṭhapetuṃ,",
  "tika-s0203t0:571_1": "“atītaṃ na nvāgameyyā”ti uddesassa, “kathañca, bhikkhave, atītaṃ anvāgametī”tiādinā",
  "tika-s0203t0:571_2": "vibhaṅgo vutto, evaṃ “paccuppannañca yo dhamma”ntiādikassa uddesassa byatirekamukhena",
  "tika-s0203t0:571_3": "vibhaṅge vuccamāne vipassanāpaṭikkhepavasena, “kathañca…pe… vattabbaṃ siyā”ti vuttaṃ.",
  "tika-s0203t0:571_4": "Tayidaṃ paramagambhīraṃ satthudesanānayaṃ anupadhāretvā coditaṃ, yasmā “paccuppannañca",
  "tika-s0203t0:571_5": "yo dhamma”ntiādikassa uddesassa byatirekamukheneva vipassanāpaṭikkhepavasena, “kathañca,",
  "tika-s0203t0:571_6": "bhikkhave, paccuppannesū”ti vibhaṅgadesanā sampavattati. Tenāha “yasmā panā”tiādi.",
  "tika-s0203t0:571_7": "Tattha tassā evāti vipassanāya eva. Abhāvaṃ dassetuṃ saṃhīratīti mātikaṃ uddharitvāti",
  "tika-s0203t0:571_8": "kathetukamyatāya mātikāvasena paduddhāraṃ katvā, “idha, bhikkhave, asutavā sutavā”ti",
  "tika-s0203t0:571_9": "ca ādinā vitthāro vutto. Vipassanāya abhāvatoti vipassanāya abhāvitatāya avikkhambhitatāya",
  "tika-s0203t0:571_10": "taṇhādiṭṭhīhi sapattehi viya tattha tattha ṭhapanāya ākaḍḍhīyati, tattha tattha visaye",
  "tika-s0203t0:571_11": "tato eva apāyasamuddaṃ saṃsārasamuddaṃ ānīyati. Sukkapakkho vuttavipariyāyena veditabbo.",
  "tika-s0203t0:571_12": "Sesaṃ suviññeyyameva.",
  "tika-s0203t0:572": "Bhaddekarattasuttavaṇṇanāya līnatthappakāsanā samattā.",
  "tika-s0203t0:573": "2. Ānandabhaddekarattasuttavaṇṇanā",
  "tika-s0203t0:574_0": "276. Bahiddhā puthuttārammaṇato nivattetvā ekasmiṃyeva ārammaṇe cittassa sammadeva",
  "tika-s0203t0:574_1": "layanaṃ appanaṃ paṭisallānaṃ, yo koci samāpattivihāro, idha pana ariyavihāro adhippetoti",
  "tika-s0203t0:574_2": "āha – “paṭisallānā vuṭṭhito”tiādi. Jānantova bhagavā kathāsamuṭṭhāpanatthaṃ pucchi.",
  "tika-s0203t0:574_3": "Vuttañhetaṃ – “jānantāpi tathāgatā pucchanti, jānantāpi na pucchantī”tiādi.",
  "tika-s0203t0:575_0": "278. Sādhukāramadāsīti sādhusaddaṃ sāvesi. Taṃ pana pasaṃsā hotīti pasaṃsattho sādhusaddo.",
  "tika-s0203t0:575_1": "Tenāha “desanaṃ pasaṃsanto”ti. Vijjamānehi vaṇṇehi guṇavante udaggatākaraṇaṃ sampahaṃsanaṃ,",
  "tika-s0203t0:575_2": "kevalaṃ guṇasaṃkittanavasena thomanā pasaṃsāti ayametesaṃ viseso.",
  "tika-s0203t0:576": "Ānandabhaddekarattasuttavaṇṇanāya līnatthappakāsanā samattā.",
  "tika-s0203t0:577": "3. Mahākaccānabhaddekarattasuttavaṇṇanā",
  "tika-s0203t0:578_0": "279. Uṇhabhāvena tapanato tapaṃ udakaṃ etassāti tapodā, rahado. Tenāha “tattodakassa",
  "tika-s0203t0:578_1": "rahadassā”ti. Saṅkhepena vuttamatthaṃ vitthārato dassetuṃ, “vebhārapabbatassā”tiādi",
  "tika-s0203t0:578_2": "vuttaṃ. Tato udakarahadato, taṃ rahadaṃ upanissāyāti attho. Nāgabhavanāgatopi hi",
  "tika-s0203t0:578_3": "so rahado tato upari manussaloke jalāsayena sambaddho hoti. Tena vuttaṃ – “tapodā",
  "tika-s0203t0:578_4": "nāma nadī sandatī”ti. Edisāti kuthitā uṇhā, anvatthanāmavasena tapodāti ca vuccatīti",
  "tika-s0203t0:578_5": "attho. Petalokoti petānaṃ vasanaṭṭhānaṃ paccekanirayaṃ sandhāyāha. Imassa pana ārāmassāti",
  "tika-s0203t0:578_6": "tapodārāmassa. Tatoti tapodāsaṅkhātanadito. Mahāudakarahadoti mahāudakabharitaṃ pallalaṃ.",
  "tika-s0203t0:579_0": "280. Samiddhoti uḷāro, paripuṇṇoyevāti attho. Ādimhi brahmacariyamassāti ādibrahmacariyo,",
  "tika-s0203t0:579_1": "so eva ādibrahmacariyako. Tenāha “pubbabhāgappaṭipattibhūto”ti. “Atītaṃ anāgataṃ",
  "tika-s0203t0:579_2": "paccuppanna”nti addhabhedamukhena saṅkhatadhammabodhavacanaṃ.",
  "tika-s0203t0:580_0": "282. Kāmaṃ khandhādivasena vibhajanaṃ sādhāraṇaṃ, paṭhamadutiyacatutthasuttesu pana",
  "tika-s0203t0:580_1": "khandhavasena vibhajanaṃ katvā idha tathā akatvā evaṃ desanāya ṭhapanaṃ tato aññathā",
  "tika-s0203t0:580_2": "āyatanavasena vibhajanatthaṃ. Evaṃ vibhinnā hi saṅkhepavitthārato anavasesā sammasanupagā",
  "tika-s0203t0:580_3": "dhammā vibhajitvā dassitā honti; ayaṃ kirettha bhagavato ajjhāsayo therena nayato",
  "tika-s0203t0:580_4": "gahitoti dassetuṃ, “imasmiṃ kirā”tiādi vuttaṃ. Tattha dvādasāyatanavaseneva mātikaṃ",
  "tika-s0203t0:580_5": "ṭhapesīti lokiyāni dvādasāyatanāni eva sandhāya mātikaṃ ṭhapesi, yathā tīsu suttesu",
  "tika-s0203t0:580_6": "khandhavasena vibhattaṃ, evaṃ yadi bhagavatā idhāpi vibhajanaṃ icchitaṃ siyā, tathā",
  "tika-s0203t0:580_7": "vibhajeyya, yasmā pana tathā avibhajitvāva gandhakuṭiṃ paviṭṭho, tasmā dvādasāyatanavasenevettha",
  "tika-s0203t0:580_8": "vibhajanaṃ bhagavatā ca adhippetanti nayaggāhe ṭhatvā thero vibhaji. Tenāha – “nayaṃ",
  "tika-s0203t0:580_9": "paṭilabhitvā evamāhā”ti. Bhāriyaṃ katanti dukkaraṃ kataṃ. Apade padaṃ dassitaṃ ākāse",
  "tika-s0203t0:580_10": "padaṃ kataṃ sādhāraṇassa atthassa visiṭṭhavisayatāya dassitattā. Nikantiviññāṇanti",
  "tika-s0203t0:580_11": "nikantitaṇhāya sampayuttaṃ viññāṇaṃ, “chandarāgappaṭibaddhaṃ hotī”ti vacanato. Manoti",
  "tika-s0203t0:580_12": "bhavaṅgacittaṃ manodvārikajavanānaṃ dvārabhūtaṃ.",
  "tika-s0203t0:581": "283. Patthanāvasena ṭhapesīti patthanāvasena cittaṃ pavattesi.",
  "tika-s0203t0:582": "Mahākaccānabhaddekarattasuttavaṇṇanāya līnatthappakāsanā",
  "tika-s0203t0:583": "Samattā.",
  "tika-s0203t0:584": "4. Lomasakakaṅgiyabhaddekarattasuttavaṇṇanā",
  "tika-s0203t0:585_0": "286. Ghananicitalomo lomaso, ayaṃ pana appatāya lomasakoti āha – “īsakalomasākāratāyā”ti,",
  "tika-s0203t0:585_1": "lomasako aṅgiko lomasakakaṅgiyo, paṭhamo ka-kāro appattho, dutiyaṃ pana padavaḍḍhanameva.",
  "tika-s0203t0:585_2": "Rattakambalasilāyanti rattakambalavaṇṇasilāyaṃ. Oruyhāti ākāsato otaritvā. Pāṭihāriyaṃ",
  "tika-s0203t0:585_3": "disvā dinnalābhasakkārassa asādiyanato manussapathe na vasanti.",
  "tika-s0203t0:586_0": "Dasahi cakkavāḷasahassehīti nissakkavacanato āgantvāti adhippāyo. Sannipatitāhi devatāhīti",
  "tika-s0203t0:586_1": "karaṇavacanaṃ. Paññāpayogamandatāya paṭivijjhituṃ asakkontānaṃ devānaṃ ñāṇassa tikkhavisadabhāvāpādanena",
  "tika-s0203t0:586_2": "samuttejetuṃ saṃvegajananatthaṃ…pe… abhāsi. Tatrāti tasmiṃ devasannipāte, tissaṃ",
  "tika-s0203t0:586_3": "vā desanāyaṃ. Devattassāti devabhāvassa, dibbasampattiyāti attho. Bhaddekarattassa",
  "tika-s0203t0:586_4": "suttassa etāti bhaddekarattiyā.",
  "tika-s0203t0:587_0": "Savanamukhena byañjanaso atthaso ca upadhāraṇaṃ uggaṇhananti āha – “tuṇhībhūto nisīditvā",
  "tika-s0203t0:587_1": "suṇanto uggaṇhāti nāmā”ti. Vācuggatakaraṇaṃ pariyāpuṇananti āha – “vācāya sajjhāyaṃ",
  "tika-s0203t0:587_2": "karonto pariyāpuṇāti nāmā”ti. Ganthassa parihaṇaṃ dhāraṇaṃ, taṃ pana paresu patiṭṭhāpanaṃ",
  "tika-s0203t0:587_3": "pākaṭaṃ hotīti āha – “aññesaṃ vācento dhāreti nāmā”ti. Sesaṃ heṭṭhā vuttanayameva.",
  "tika-s0203t0:588": "Lomasakakaṅgiyabhaddekarattasuttavaṇṇanāya līnatthappakāsanā",
  "tika-s0203t0:589": "Samattā.",
  "tika-s0203t0:590": "5. Cūḷakammavibhaṅgasuttavaṇṇanā",
  "tika-s0203t0:591_0": "289. Aṅgasubhatāyāti aṅgānaṃ hatthapādādisarīrāvayavānaṃ sundarabhāvena. Yaṃ apaccaṃ",
  "tika-s0203t0:591_1": "kucchitaṃ muddhaṃ vā, tattha loke māṇavavohāro, yebhuyyena sattā daharakāle suddhadhātukā",
  "tika-s0203t0:591_2": "hontīti vuttaṃ, “taruṇakāle vohariṃsū”ti. Adhipatittāti issarabhāvato.",
  "tika-s0203t0:592_0": "Samāhāranti sannicayaṃ. Paṇḍito gharamāvaseti yasmā appatarepi byayamāne bhogā khīyanti,",
  "tika-s0203t0:592_1": "appatarepi sañcayamāne vaḍḍhanti, tasmā viññujātiko kiñci byayaṃ akatvā ayameva uppādento",
  "tika-s0203t0:592_2": "gharāvāsaṃ anutiṭṭheyyāti lobhādesitamatthaṃ vadati.",
  "tika-s0203t0:593_0": "Dhanalobhena…pe… nibbatto. Lobhavasikassa hi gati nirayo vā tiracchānayoni vā. Vuttañhetaṃ",
  "tika-s0203t0:593_1": "– “nimittassādagathitaṃ vā, bhikkhave, viññāṇaṃ tiṭṭhamānaṃ tiṭṭhati anubyañjanassādagathitaṃ",
  "tika-s0203t0:593_2": "vā. Tasmiṃ samaye kālaṅkareyya, dvinnaṃ gatīnaṃ aññataraṃ gatiṃ vadāmi – nirayaṃ",
  "tika-s0203t0:593_3": "vā tiracchānayoniṃ vā”ti. Niraye nibbattissati katokāsassa kammassa paṭibāhituṃ asakkuṇeyyabhāvato.",
  "tika-s0203t0:594_0": "Pattakkhandhaadhomukhabhāvaṃ sandhāya “onāmetvā”ti vuttaṃ. Brāhmaṇacārittassa bhāvitataṃ",
  "tika-s0203t0:594_1": "sandhāyāha “brahmaloke nibbatto”ti. Taṃ pavattiṃ pucchīti sutametaṃ mayā, “mayhaṃ",
  "tika-s0203t0:594_2": "pitā sunakho hutvā nibbatto”ti, etaṃ bhotā gotamena vuttanti. Kimidaṃ vuttanti imaṃ pavattiṃ pucchi.",
  "tika-s0203t0:595_0": "Tatheva vatvāti yathā sunakhassa vuttaṃ, tatheva vatvā. Avisaṃvādanatthanti, “todeyyabrāhmaṇo",
  "tika-s0203t0:595_1": "sunakho jāto”ti attano vacanassa avisaṃvādanatthaṃ, visaṃvādanābhāvadassanatthanti",
  "tika-s0203t0:595_2": "adhippāyo. Ñātomhi imināti iminā mama puttena mayhaṃ purimajātiyaṃ pitāti evaṃ ñāto",
  "tika-s0203t0:595_3": "amhīti jānitvā. Buddhānubhāvena kira sunakho tathā dasseti, na jātissaratāya. Bhagavantaṃ",
  "tika-s0203t0:595_4": "disvā bhukkaraṇaṃ pana purimajātisiddhavāsanāya. Bhavapaṭicchannanti bhavantarabhāvena",
  "tika-s0203t0:595_5": "paṭicchannaṃ. Nāma-saddo sambhāvane. Paṭisandhiantaranti aññajātipaṭisandhiggahaṇena",
  "tika-s0203t0:595_6": "heṭṭhimajātaṃ gatiṃ. Aṅgavijjāpāṭhako kiresa, tena appāyukadīghāyukatādivasena cuddasa",
  "tika-s0203t0:595_7": "pañhe abhisaṅkhari; evaṃ kirassa ahosi, “imesaṃ sattānaṃ appāyukatādayo visesā aṅgapaccaṅgavasena",
  "tika-s0203t0:595_8": "sallakkhiyanti. Na kho panetaṃ yuttaṃ ‘aṅgapaccaṅgāni yāva tesaṃ tesaṃ kāraṇa’nti;",
  "tika-s0203t0:595_9": "tasmā bhavitabbamettha aññeneva kāraṇena. Samaṇo gotamo taṃ kāraṇaṃ vibhajitvā kathessati,",
  "tika-s0203t0:595_10": "evāyaṃ sabbaññūti nicchayo me apaṇṇako bhavissatī”ti. Apare pana bhaṇanti, “tiracchānagataṃ",
  "tika-s0203t0:595_11": "manussaṃ vā āvisitvā icchitatthakasāvanaṃ nāma mahāmantavijjāvasena hoti; tasmā na",
  "tika-s0203t0:595_12": "ettāvatā samaṇassa gotamassa sabbaññutā sunicchitā hoti. Yaṃ nūnāhaṃ kammaphalamassa",
  "tika-s0203t0:595_13": "uddissa pañhaṃ puccheyyaṃ, tattha ca me cittaṃ ārādhento pañhaṃ byākarissati. Evāyaṃ",
  "tika-s0203t0:595_14": "sabbaññūti vinicchayo me bhavissatīti te pañhe pucchatī”ti.",
  "tika-s0203t0:596_0": "Bhaṇḍakanti sāpateyyaṃ, santakanti attho. Kammunā dātabbaṃ ādiyantīti kammadāyādā,",
  "tika-s0203t0:596_1": "attanā katūpacitakammaphalabhāgīti attho. Taṃ pana kammadāyajjaṃ kāraṇopacārena vadanto,",
  "tika-s0203t0:596_2": "“kammaṃ etesaṃ dāyajjaṃ bhaṇḍakanti attho”ti āha – yathā “kusalānaṃ, bhikkhave, dhammānaṃ",
  "tika-s0203t0:596_3": "samādānahetu evamidaṃ puññaṃ pavaḍḍhatī”ti. Yavati phalaṃ sabhāvato bhinnampi abhinnaṃ",
  "tika-s0203t0:596_4": "viya missitaṃ hoti, etenāti yonīti āha – “kammaṃ etesaṃ yoni kāraṇa”nti. Mamattavasena",
  "tika-s0203t0:596_5": "bajjhati saṃbajjhatīti bandhu, ñāti sālohito ca. Kammaṃ pana ekantasambandhamevāti",
  "tika-s0203t0:596_6": "āha – “kammaṃ etesaṃ bandhū”ti. Patiṭṭhāti avassayo. Kammasadiso hi sattānaṃ avassayo",
  "tika-s0203t0:596_7": "natthi, añño koci issaro brahmā vā na karoti tādisaṃ kattuṃ sajjituṃ asamatthabhāvato.",
  "tika-s0203t0:596_8": "Yaṃ panettha vattabbaṃ, taṃ visuddhimaggasaṃvaṇṇanāyaṃ vuttanayena veditabbaṃ. Kammamevāti",
  "tika-s0203t0:596_9": "kasmā avadhāritaṃ, nanu kilesāpi sattānaṃ hīnapaṇītabhāvakāraṇaṃ, na kevalanti? Saccametaṃ,",
  "tika-s0203t0:596_10": "kilesapayogena vipākavaṭṭaṃ nibbattaṃ kammapavattitamevāti katvā vuttaṃ. “Kathitassa",
  "tika-s0203t0:596_11": "atthaṃ na sañjānāsī”ti saṅkhepato vatvā nanu bhagavā mahākāruṇiko paresaṃ ñāpanatthameva",
  "tika-s0203t0:596_12": "dhammaṃ desetīti āha – “mānanissito kiresā”tiādi.",
  "tika-s0203t0:597_0": "290. Samattenāti pariyattena, yathā taṃ phalaṃ dātuṃ samatthaṃ hoti, evaṃ katena,",
  "tika-s0203t0:597_1": "upacitenāti attho. Tādisaṃ pana attano kicce anūnaṃ nāma hotīti āha “paripuṇṇenā”ti.",
  "tika-s0203t0:597_2": "Samādinnenāti ettha samādānaṃ nāma taṇhādiṭṭhīhi gahaṇaṃ parāmasananti āha – “gahitena",
  "tika-s0203t0:597_3": "parāmaṭṭhenā”ti. Paṭipajjati etāya sugatiduggatīti paṭipadā, kammaṃ. Tathā hi taṃ",
  "tika-s0203t0:597_4": "“kammapatho”ti vuccati.",
  "tika-s0203t0:598_0": "Esāti paṭipadā. Dubbalaṃ upaghātakameva siyāti upapīḷakassa visayaṃ dassetuṃ, “balavakammenā”tiādi",
  "tika-s0203t0:598_1": "vuttaṃ. Balavakammenāti puññakammena. Vadati nāmāti vadanto viya hoti. Nibbattāpeyyanti",
  "tika-s0203t0:598_2": "kasmā vuttaṃ, nanu upapīḷakasabhāvaṃ kammaṃ janakasabhāvaṃ na hotīti? Sabbametaṃ",
  "tika-s0203t0:598_3": "parikappanavacanaṃ, yathā manussā paccatthikaṃ paṭipakkhaṃ kiñci kātuṃ asamatthāpi",
  "tika-s0203t0:598_4": "keci ālambanavasena samatthā viya attānaṃ dassenti, evaṃsampadamidanti keci. Apare",
  "tika-s0203t0:598_5": "pana bhaṇanti – yassidaṃ kammassavipākaṃ pīḷeti, sace tasmiṃ anokāse eva sayaṃ vipaccituṃ",
  "tika-s0203t0:598_6": "okāsaṃ labheyya, apāyesu eva taṃsamaṅgipuggalaṃ nibbattāpeyya, yasmā taṃ kammaṃ balavaṃ",
  "tika-s0203t0:598_7": "hutvā avasesapaccayasamavāyena vipaccituṃ āraddhaṃ, tasmā itaraṃ tassa vipākaṃ vibādhentaṃ",
  "tika-s0203t0:598_8": "upapīḷakaṃ nāma jātaṃ. Etadatthameva cettha “balavakammena nibbatta”nti balavaggahaṇaṃ",
  "tika-s0203t0:598_9": "kataṃ. Kiccavasena hi nesaṃ kammānaṃ etā samaññā, yadidaṃ upapīḷakaṃ upacchedakaṃ",
  "tika-s0203t0:598_10": "janakaṃ upatthambhakanti, na kusalāni viya upatthambhāni honti nibbattatthāya. Pīḷetvāti",
  "tika-s0203t0:598_11": "viheṭhetvā paṭighāṭanādivasena ucchutelayantādayo viya ucchutilādike vibādhetvā.",
  "tika-s0203t0:598_12": "Nirojanti nittejaṃ. Niyūsanti nirasaṃ. Kasaṭanti nissāraṃ. Parissayanti upaddavaṃ.",
  "tika-s0203t0:599_0": "Idāni parissayassa upanayanākāraṃ dassentena tattha, “dārakassā”tiādiṃ vatvā bhogānaṃ",
  "tika-s0203t0:599_1": "vināsanākāraṃ dassetuṃ, puna “dārakassā”tiādi vuttaṃ. Kumbhadohanāti kumbhapūrakhīrā.",
  "tika-s0203t0:599_2": "Gomaṇḍaleti goyūthe.",
  "tika-s0203t0:600_0": "Aṭṭhusabhagamanaṃ katvāti aṭṭhausabhappamāṇaṃ padesaṃ paccatthikaṃ uddissa dhanuggaho",
  "tika-s0203t0:600_1": "anuyāyiṃ katvā. Tanti saraṃ. Aññoti paccatthiko. Tattheva pāteyya accāsannaṃ katvā",
  "tika-s0203t0:600_2": "sarassa khittattā. Vāḷamacchodakanti makarādivāḷamacchavantaṃ udakaṃ.",
  "tika-s0203t0:601_0": "Paṭisandhinibbattakaṃ kammaṃ janakakammaṃ nāma paripuṇṇavipākadāyibhāvato, na pavattivipākamattanibbattakaṃ.",
  "tika-s0203t0:601_1": "Bhogasampadādīti ādi-saddena ārogyasampadādi-parivārasampadādīni gaṇhāti. Na dīghāyukatādīni",
  "tika-s0203t0:601_2": "hi appāyukatāsaṃvattanikena kammunā nibbattāni; aññaṃ dīghāyukatākaraṇena upatthambhetuṃ",
  "tika-s0203t0:601_3": "sakkoti; na atidubbaṇṇaṃ appesakkhaṃ nīcakulīnaṃ duppaññaṃ vā vaṇṇavantatādivasena.",
  "tika-s0203t0:601_4": "Tathā hi vakkhati, “imasmiṃ pana pañhavissajjane”tiādi, taṃ pana nidassanavasena",
  "tika-s0203t0:601_5": "vuttanti daṭṭhabbaṃ.",
  "tika-s0203t0:602_0": "Purimānīti upapīḷakopacchedakāni. Upapīḷakupaghātā nāma kusalavipākapaṭibāhakāti",
  "tika-s0203t0:602_1": "adhippāyena “dve akusalānevā”ti vuttaṃ. Upatthambhakaṃ kusalamevāti ettha yathā janakaṃ",
  "tika-s0203t0:602_2": "ubhayasabhāvaṃ, evaṃ itaresampi ubhayasabhāvatāya vuccamānāya na koci virodho. Devadattādīnañhi",
  "tika-s0203t0:602_3": "nāgādīnaṃ ito anuppavacchitānaṃ petādīnañca narakādīsu akusalakammavipākassa upatthambhanupapīḷanupaghātanāni",
  "tika-s0203t0:602_4": "na na sambhavanti. Evañca katvā yā heṭṭhā bahūsu ānantariyesu ekena gahitapaṭisandhikassa",
  "tika-s0203t0:602_5": "itaresaṃ tassa anubalappadāyitā vuttā, sāpi samatthitā hoti. Yasmiñhi kamme kate",
  "tika-s0203t0:602_6": "janakanibbattaṃ kusalaphalaṃ vā akusalaphalaṃ vā byādhidhātusamatādinimittaṃ vibādhīyati,",
  "tika-s0203t0:602_7": "tamupatthambhakaṃ. Yasmiṃ pana kate jātisamatthassa paṭisandhiyaṃ pavattiyañca vipākakaṭattārūpānaṃ",
  "tika-s0203t0:602_8": "uppatti hoti, taṃ janakaṃ. Yasmiṃ pana kate aññena janitassa iṭṭhassa vā aniṭṭhassa",
  "tika-s0203t0:602_9": "vā phalassa vibādhāvicchedapaccayānuppattiyā upabrūhanapaccayuppattiyā ca janakasāmatthiyānurūpaṃ",
  "tika-s0203t0:602_10": "parivutticiratarapabandhā hoti, etaṃ upatthambhakaṃ. Tathā yasmiṃ kate janakanibbattaṃ",
  "tika-s0203t0:602_11": "kusalaphalaṃ akusalaphalaṃ vā byādhidhātusamatādinimittaṃ vibādhīyati, taṃ upapīḷakaṃ.",
  "tika-s0203t0:602_12": "Yasmiṃ pana kate janakasāmatthiyavasena ciratarapabandhārahampi samānaṃ phalaṃ vicchedakapaccayuppattiyā",
  "tika-s0203t0:602_13": "vicchijjati, taṃ upaghātakanti ayamettha sāro.",
  "tika-s0203t0:603_0": "Tatthāti tesu kammesu. Upacchedakakammenāti āyuno upaghātakakammena. Svāyamupaghātakabhāvo",
  "tika-s0203t0:603_1": "dvidhā icchitabboti taṃ dassetuṃ “pāṇātipātinā”tiādi vuttaṃ. Na sakkoti pāṇātipātakammunā",
  "tika-s0203t0:603_2": "santānassa tathābhisaṅkhatattā. Yasmiñhi santāne nibbattaṃ, tassa tena abhisaṅkhatatā",
  "tika-s0203t0:603_3": "avassaṃ icchitabbā tattheva tassa vipākassa vinibandhanato. Etena kusalassa kammassa",
  "tika-s0203t0:603_4": "āyūhanakkhaṇeyeva pāṇātipāto tādisaṃ sāmatthiyupaghātaṃ karotīti dasseti, tato kammaṃ",
  "tika-s0203t0:603_5": "appaphalaṃ hoti. “Dīghāyukā”tiādinā upaghātasāmatthiyena khette uppannasassaṃ viya",
  "tika-s0203t0:603_6": "upapattiniyāmakā dhammāti dasseti. Upapatti niyatavisese vipaccituṃ okāse karonte",
  "tika-s0203t0:603_7": "eva kusalakamme ākaḍḍhiyamānapaṭisandhikaṃ pāṇātipātakammaṃ appāyukatthāya niyametīti",
  "tika-s0203t0:603_8": "āha – “paṭisandhimeva vā niyāmetvā appāyukaṃ karotī”ti. Pāṇātipātacetanāya accantakaṭukavipākattā",
  "tika-s0203t0:603_9": "sanniṭṭhānacetanāya niraye nibbattati tassā atthassa khīṇābhāvato; itare pana na",
  "tika-s0203t0:603_10": "tathā bhāriyāti āha – “pubbā…pe… hotī”ti. Idha pana yaṃ heṭṭhā vuttasadisaṃ, taṃ",
  "tika-s0203t0:603_11": "vuttanayena veditabbaṃ.",
  "tika-s0203t0:604_0": "Manussāmanussaparissayāti mānusakā amānusakā ca upaddavā. Puratoti pubbadvārato.",
  "tika-s0203t0:604_1": "Pacchatoti pacchimavatthuto. Pavaṭṭamānāti parijanassa, devatānaṃ vā desena pavaṭṭamānā.",
  "tika-s0203t0:604_2": "Parehīti purātanehi parehi. Sammukhībhāvanti sāmibhāvavasena paccakkhattaṃ. Āharitvā",
  "tika-s0203t0:604_3": "denti iṇāyikā. Kammantāti vaṇijjādikammāni. Apāṇātipātakammanti pāṇātipātassa paṭipakkhabhūtaṃ",
  "tika-s0203t0:604_4": "kammaṃ; pāṇātipātā virativasena pavattitakammanti attho. Dīghāyukasaṃvattanikaṃ hoti",
  "tika-s0203t0:604_5": "vipākassa kammasarikkhabhāvato. Iminā nayenāti iminā appāyukadīghāyukasaṃvattanikesu",
  "tika-s0203t0:604_6": "kammesu yathāvuttena taṃ saṃvattanikavibhāvananayena.",
  "tika-s0203t0:605_0": "Viheṭhanakammādīnipīti pi-saddena kodhaissāmanakamaccherathaddhaaviddasubhāvavasena",
  "tika-s0203t0:605_1": "pavattitakammāni saṅgaṇhāti. Tathevāti yathā pāṇātipātakammaṃ atthato evaṃ vadati",
  "tika-s0203t0:605_2": "nāmāti vuttaṃ, tatheva vadamānāni viya. “Yaṃ yadevātipatthenti, sabbametena labbhatī”ti",
  "tika-s0203t0:605_3": "vacanato yathā sabbakusalaṃ sabbāsaṃ sampattīnaṃ upanissayo, evaṃ sabbaṃ akusalaṃ",
  "tika-s0203t0:605_4": "sabbāsaṃ vipattīnaṃ upanissayoti, “upapīḷanena nibbhogataṃ āpādetvā”tiādi vuttaṃ.",
  "tika-s0203t0:605_5": "Tathā hi pāṇātipātakammavasenapi ayaṃ nayo dassito. Aviheṭhanādīnīti ettha ādi-saddena",
  "tika-s0203t0:605_6": "akkodhana-anissāmana-dāna-anatimāna-viddasubhāvena pavattakammāni saṅgaṇhāti.",
  "tika-s0203t0:606_0": "293. Issā mano etassāti issāmanakoti āha “issāsampayuttacitto”ti. Upakkosantoti akkosavatthūhi",
  "tika-s0203t0:606_1": "akkosanto. Issaṃ bandhatīti issaṃ anubandhati issāsahitameva cittaṃ anupavatteti.",
  "tika-s0203t0:606_2": "Appesakkhoti appānubhāvo appaññāto. Tenāha “na paññāyatī”ti. Sā panassa appānubhāvatā",
  "tika-s0203t0:606_3": "parivārābhāvena pākaṭā hotīti āha “appaparivāro”ti.",
  "tika-s0203t0:607": "294. Macchariyavasena na dātā hotīti sabbaso deyyadhammassa abhāvena na dātā na hoti. Amaccharī hi puggalo sati deyyadhamme yathārahaṃ detiyeva.",
  "tika-s0203t0:608_0": "295. Abhivādetabbaṃ khettavasena matthakappattaṃ dassetuṃ, “buddhaṃ vā”tiādi vuttaṃ.",
  "tika-s0203t0:608_1": "Aññepi mātupitujeṭṭhabhātarādayo abhivādanādiarahā santi, tesu thaddhādivasena karaṇaṃ",
  "tika-s0203t0:608_2": "nīcakulasaṃvattanikameva. Na hi pavatte sakkā kātunti sambandho. Tena pavattivipākadāyino",
  "tika-s0203t0:608_3": "kammassa visayo esoti dasseti. Tenāha “paṭisandhimeva panā”tiādi.",
  "tika-s0203t0:609_0": "296. Aparipucchanenāti aparipucchāmattena niraye na nibbattati; aparipucchāhetu pana",
  "tika-s0203t0:609_1": "kattabbākaraṇādīhi siyā nirayanibbattīti pāḷiyaṃ, “na paripucchitā hotī”tiādi vuttanti",
  "tika-s0203t0:609_2": "dassento, “aparipucchako panā”tiādimāha. Yathānusandhiṃ pāpesīti desanaṃ yathānusandhiniṭṭhānaṃ",
  "tika-s0203t0:609_3": "pāpesi. Sesaṃ vuttanayattā suviññeyyameva.",
  "tika-s0203t0:610": "Cūḷakammavibhaṅgasuttavaṇṇanāya līnatthappakāsanā samattā.",
  "tika-s0203t0:611": "6. Mahākammavibhaṅgasuttavaṇṇanā",
  "tika-s0203t0:612_0": "298. Kammassa moghabhāvo nāma phalena tucchatā phalābhāvoti āha – “moghanti tucchaṃ",
  "tika-s0203t0:612_1": "aphala”nti. Tathaṃ bhūtanti saccasaddassa atthamāha. Paribbājako pana “sacca”nti",
  "tika-s0203t0:612_2": "iminā tameva saphalanti vadati. Saphalañhi kammaṃ satthu abhimatamanokammanti adhippāyo.",
  "tika-s0203t0:612_3": "Idañca “moghaṃ kāyakamma”ntiādivacanaṃ. Taṃ gahetvāti paramparāya gahetvā. Esāti",
  "tika-s0203t0:612_4": "potaliputto paribbājako. Abhisaññānirodhakathaṃ sandhāya vadati. Sāpi hi titthiyānaṃ",
  "tika-s0203t0:612_5": "antare pākaṭā jātāti. Theroti samiddhitthero. Yathā bhagavatā vuttaṃ, tato ca aññathāva",
  "tika-s0203t0:612_6": "dosāropanabhayena gahetvā tato bhagavantaṃ thero rakkhatīti adhippāyena paribbājako,",
  "tika-s0203t0:612_7": "“parirakkhitabbaṃ maññissatī”ti avocāti āha – “parirakkhitabbanti garahato mocanena",
  "tika-s0203t0:612_8": "rakkhitabba”nti. Sañcetanā assa atthīti sañcetanikaṃ. Kammanti sañcetanikassapi kammassa",
  "tika-s0203t0:612_9": "attano samaye icchitattā paribbājakena vuttaṃ.",
  "tika-s0203t0:613_0": "Saṅkhatasaṅkhāratāya rūpameva “tilamattampi saṅkhāra”nti vuttaṃ. Tenāha – “maṃsacakkhunāva",
  "tika-s0203t0:613_1": "passatī”ti. Samāgamadassanaṃ sandhāyāti katthacipi tassa dassanaṃ sandhāya, na pariññādassanaṃ.",
  "tika-s0203t0:613_2": "Tenāha bhagavā – “kuto panevarūpaṃ kathāsallāpa”nti.",
  "tika-s0203t0:614_0": "299. Vaṭṭadukkhanti saṃsāradukkhaṃ. Kilesadukkhanti kilesasambhavarāgapariḷāhadukkhaṃ.",
  "tika-s0203t0:614_1": "Saṅkhāradukkhanti yadaniccaṃ, taṃ dukkhanti evaṃ vuttadukkhaṃ. Sace bhāsitaṃ bhaveyyāti",
  "tika-s0203t0:614_2": "imaṃ īdisaṃ dukkhaṃ sandhāya āyasmatā samiddhinā bhāsitaṃ siyā nu bhagavā, avibhajitvā",
  "tika-s0203t0:614_3": "byākaraṇaṃ yuttamevāti adhippāyo.",
  "tika-s0203t0:615_0": "300. Ummaṅganti ummujjanaṃ, kathāmuḷhena antarā aññāṇavisayapañhā ummaṅgaṃ. Tenāha",
  "tika-s0203t0:615_1": "– “pañhāummaṅga”nti neva dibbacakkhunāti kasmā vuttaṃ. Na hi taṃ ayoniso ummujjanaṃ",
  "tika-s0203t0:615_2": "dibbacakkhuvisayanti? Kāmañcetaṃ na dibbacakkhuvisayaṃ, dibbacakkhuparibhaṇḍañāvisayaṃ",
  "tika-s0203t0:615_3": "pana siyāti tathā vuttaṃ. Adhippāyenevāti udāyittherassa adhippāyeneva gayhamānena",
  "tika-s0203t0:615_4": "taṃ ayoniyo ummujjanaṃ aññāsi. Sannisīdituṃ pubbe nisinnākārena sannisīdituṃ na sakkoti.",
  "tika-s0203t0:615_5": "Samiddhittherena anabhisaṅkhatasseva atthassa kathitattā, “yaṃ abhūtaṃ, tadeva kathessatī”ti",
  "tika-s0203t0:615_6": "vuttaṃ. Tenāha “ayoniso ummujjissatī”ti. Tisso vedanā pucchitā, “kiṃ so vediyatī”ti",
  "tika-s0203t0:615_7": "avibhāgena vediyamānassa jātitattā. Sukhāya vedanāya hitanti sukhavedaniyaṃ. Tenāha",
  "tika-s0203t0:615_8": "– “sukhavedanāya paccayabhūta”nti. Sesesūti, “dukkhavedaniya”ntiādīsu.",
  "tika-s0203t0:616_0": "Heṭṭhā tikajjhānacetanāti ettha, “kusalato”ti adhikārato rūpāvacarakusalato heṭṭhā",
  "tika-s0203t0:616_1": "tikajjhānacetanāti attho. Etthāti etesu kāmāvacararūpāvacarasukhavedaniyakammesu.",
  "tika-s0203t0:616_2": "Adukkhamasukhampīti pi-saddena iṭṭhārammaṇe sukhampīti imamatthaṃ sampiṇḍeti.",
  "tika-s0203t0:617": "Yadi kāyadvāre pavattato aññattha adukkhamasukhaṃ janeti, atha kasmā, “dukkhasseva jananato”ti vuttanti āha – “sā pana vedanā”tiādi.",
  "tika-s0203t0:618_0": "Catutthajjhānacetanāti ettha arūpāvacarakusalacetanātipi vattabbaṃ. Yathā hi “kāyena",
  "tika-s0203t0:618_1": "vācāya manasā”ti ettha yathālābhaggahaṇavasena manasā sukhavedaniyaṃ adukkhamasukhavedaniyanti",
  "tika-s0203t0:618_2": "ayamattho arūpāvacarakusalepi labbhatīti sukhampi janeti ukkaṭṭhassa ñāṇasampayuttakusalassa",
  "tika-s0203t0:618_3": "soḷasavipākacittanibbattanato, ayañca nayo heṭṭhā, “adukkhamasukhampī”ti etthāpi",
  "tika-s0203t0:618_4": "vattabbo. Pubbe pariyāyato dukkhavedanā vuttā, suttantasaṃvaṇṇanā hesāti idāni nippariyāyato",
  "tika-s0203t0:618_5": "puna dassetuṃ, “apicā”tiādi vuttaṃ. Tena ettha dukkhavedaniyaṃ pavattivaseneva vaṭṭatīti.",
  "tika-s0203t0:618_6": "Etassāti dukkhavedaniyassa pavattivaseneva yujjamānattā etassa vasena sabbaṃ sukhavedaniyaṃ",
  "tika-s0203t0:618_7": "adukkhamasukhavedaniyañca pavattivaseneva vattuṃ vaṭṭati.",
  "tika-s0203t0:619_0": "Ālayoti abhiruci. Mahākammavibhaṅgañāṇanti mahati kammavibhajane ñāṇaṃ, mahantaṃ",
  "tika-s0203t0:619_1": "vā kammavibhajanañāṇaṃ. Bhājanaṃ nāma niddeso, ayaṃ pana uddesoti katvā āha – “katame",
  "tika-s0203t0:619_2": "cattāro…pe… mātikāṭṭhapana”nti.",
  "tika-s0203t0:620_0": "301. Pāṭiyekko anusandhi yathāuddiṭṭhassa mahākammavibhaṅgañāṇassa abhājanabhāvato,",
  "tika-s0203t0:620_1": "pucchānusandhiajjhāsayānusandhīsu ca anantogadhattā. Tenāha “idaṃ hī”tiādi. Idaṃ",
  "tika-s0203t0:620_2": "ārammaṇaṃ katvāti idha, “pāṇātipātiṃ adinnādāyi”ntiādinā puggalādhiṭṭhānena vuttaṃ",
  "tika-s0203t0:620_3": "kammavibhaṅgaṃ ārabbha. Imaṃ paccayaṃ labhitvāti tasseva vevacanaṃ. Idaṃ dassanaṃ",
  "tika-s0203t0:620_4": "gaṇhantīti idaṃ, “atthi kira, bho, pāpakāni kammāni, natthi kira, bho, pāpakāni kammānī”ti",
  "tika-s0203t0:620_5": "ca ādīni hatthidassakaandhāviya diṭṭhamatte eva ṭhatvā acittakadassanañca gaṇhanti.",
  "tika-s0203t0:620_6": "Vīriyaṃ kilesānaṃ ātāpanavasena ātappaṃ, tadeva padahavasena padhānaṃ, punappunaṃ",
  "tika-s0203t0:620_7": "yuñjanavasena anuyogo, tathā bhāvanāya nappamajjati etenāti appamādo, sammā yoniso",
  "tika-s0203t0:620_8": "manasi karoti etenāti sammāmanasikāroti vuccatīti adhippāyena, “pañcapi vīriyasseva",
  "tika-s0203t0:620_9": "nāmānī”ti āha. Appamādo vā satiyā avippavāso. Yasmiṃ manasikāre sati tassa dibbacakkhuñāṇaṃ",
  "tika-s0203t0:620_10": "ijjhati, ayamettha sammāmanasikāroti ettha attho daṭṭhabbo. Cetosamādhinti dibbacakkhuñāṇasahagataṃ",
  "tika-s0203t0:620_11": "cittasamādhiṃ. Tenāha “dibbacakkhusamādhi”nti. Aññathāti akusalakammakaraṇato aññathā,",
  "tika-s0203t0:620_12": "taṃ pana kusalakammakaraṇaṃ hotīti āha – “ye dassannaṃ kusalānaṃ kammapathānaṃ pūritattā”ti",
  "tika-s0203t0:620_13": "diṭṭhithāmenāti diṭṭhivasena diṭṭhibalena. Diṭṭhiparāmāsenāti diṭṭhivasena dhammasabhāvaṃ",
  "tika-s0203t0:620_14": "atikkamitvā parāmāsena. Adhiṭṭhahitvāti, “idameva saccaṃ, moghamañña”nti adhiṭṭhāya",
  "tika-s0203t0:620_15": "abhinivisitvā. Ādiyitvāti daḷhaggāhaṃ gahetvā. Voharatīti attano gahitaggahaṇaṃ paresaṃ dīpento voharati.",
  "tika-s0203t0:621_0": "302. Tatrānandāti ettha iti-saddo ādiattho. Idampīti idaṃ vacanaṃ. “Tatrānandā”ti",
  "tika-s0203t0:621_1": "evamādivacanampīti attho. Na mahākammavibhaṅgañāṇassa bhājanaṃ tassa aniddesabhāvato.",
  "tika-s0203t0:621_2": "Assāti mahākammavibhaṅgañāṇassa mātikāṭṭhapanameva dibbacakkhukānaṃ samaṇabrāhmaṇānaṃ",
  "tika-s0203t0:621_3": "vasena anuññātabbassa ca dassanavasena uddesabhāvato. Tenāha “ettha panā”tiādi. Tattha",
  "tika-s0203t0:621_4": "ettha panāti “tatrānandā”tiādipāṭhe. Etesaṃ dibbacakkhukānanti etesaṃ heṭṭhā catūsupi",
  "tika-s0203t0:621_5": "vāresu āgatānaṃ dibbacakkhukānaṃ. Ettakāti ekacciyā saccagirā. Anuññātāti anujānitā.",
  "tika-s0203t0:621_6": "Ananuññātāti paṭikkhepitā. Idha ananuññātamukhena dīpitaṃ ananuññātabhāvamattaṃ.",
  "tika-s0203t0:621_7": "Tatrānandātiādike tatrāti niddhāraṇe bhummanti dassento, “tesu catūsu samaṇabrāhmaṇesū”ti",
  "tika-s0203t0:621_8": "āha. Idaṃ vacanaṃ “atthi kira, bho…pe… vipāko”ti idaṃ evaṃ vuttaṃ. Assāti tathāvādino",
  "tika-s0203t0:621_9": "samaṇabrāhmaṇassa. Aññenākārenāti “yo kira, bho”tiādinā vuttakāraṇato aññena kāraṇena.",
  "tika-s0203t0:621_10": "Dvīsu ṭhānesūti “atthi kira, bho…pe… vipāko”ti ca, “apāyaṃ…pe… nirayaṃ upapanna”nti",
  "tika-s0203t0:621_11": "ca imesu dvīsu pāṭhapadesesu. Anuññātā tadatthassa atthibhāvato. Tīsu ṭhānesūti “yo",
  "tika-s0203t0:621_12": "kira, bho…pe… nirayaṃ upapajjati”, “yampi so…pe… te sañjānanti”, “yampi so yadeva…pe…",
  "tika-s0203t0:621_13": "moghamañña”nti imesu tīsu pāṭhapadesesu. Ananuññātā tadatthassānekantikattā micchābhinivesato",
  "tika-s0203t0:621_14": "ca. Tenāha bhagavā – “aññathā hi, ānanda, tathāgatassa mahākammavibhaṅgañāṇa”nti.",
  "tika-s0203t0:621_15": "Yathā te appahīnavipallāsā padesañāṇasamaṇabrāhmaṇā kammavibhaṅgaṃ sañjānanti, tato",
  "tika-s0203t0:621_16": "aññathāva sabbaso pahīnavipallāsassa tathā āgamanādiatthena tathāgatassa sammāsambuddhassa",
  "tika-s0203t0:621_17": "mahākammavibhaṅgañāṇaṃ hotīti attho.",
  "tika-s0203t0:622_0": "303. Iminā dibbacakkhukena yaṃ kammaṃ karonto diṭṭho, tato pubbeti yojanā. Tatoti",
  "tika-s0203t0:622_1": "tato kariyamānakammato pubbe. Khandoti kumāro. Sivoti issaro. Pitāmahoti brahmā.",
  "tika-s0203t0:622_2": "Issarādīhīti issarabrahmapajāpatiādīhi. Visaṭṭhoti nimmito. Micchādassanenāti micchādassanavasena.",
  "tika-s0203t0:622_3": "Yanti yaṃ kammaṃ. Tatthāti tesu pāṇātipātādivasena pavattakammesu. Diṭṭheva dhammeti",
  "tika-s0203t0:622_4": "tasmiṃyeva attabhāve vipākaṃ paṭisaṃvedetīti yojanā. Upapajjitvāti dutiyabhave nibbattitvā.",
  "tika-s0203t0:622_5": "Aparasmiṃ pariyāyeti aññasmiṃ yattha katthaci bhave.",
  "tika-s0203t0:623_0": "Ekaṃ kammarāsinti pāṇātipātādibhedena ekaṃ kammasamudāyaṃ. Ekaṃ vipākarāsinti tasseva",
  "tika-s0203t0:623_1": "aṅgena ekaṃ vipākasamudāyaṃ. Imināti yathāvuttena dibbacakkhukena samaṇena brāhmaṇena",
  "tika-s0203t0:623_2": "vā adiṭṭhā. Tayoti “pubbe vāssa taṃ kataṃ hotī”tiādinā vuttā tayo. Dve vipākarāsīti",
  "tika-s0203t0:623_3": "diṭṭhadhammavedaniyo aparāpariyāyavedaniyoti dve vipākarāsī. Upapajjavedaniyaṃ pana",
  "tika-s0203t0:623_4": "tena diṭṭhaṃ, tasmā “dve”ti vuttaṃ. Diṭṭho eko, adiṭṭhā tayoti diṭṭhe ca adiṭṭhe",
  "tika-s0203t0:623_5": "ca cattāro kammarāsī, tathā diṭṭho eko, adiṭṭhā dveti tayo vipākarāsī. Imāni satta",
  "tika-s0203t0:623_6": "ṭhānānīti yathāvuttāni satta ñāṇassa pavattanaṭṭhānāni. “Imassa nāma kammassa idaṃ",
  "tika-s0203t0:623_7": "phalaṃ nibbatta”nti kammassa, phalassa vā adiṭṭhattā, “dutiyavāre dibbacakkhukena",
  "tika-s0203t0:623_8": "kiñci na diṭṭha”nti vuttaṃ. Paṭhamaṃ vuttanayena tayo kammarāsī veditabbā, idha dibbacakkhukena",
  "tika-s0203t0:623_9": "diṭṭhassa abhāvato, “paccattaṭṭhānānī”ti vuttaṃ.",
  "tika-s0203t0:624_0": "Bhavati vaḍḍhati etenāti bhabbaṃ, vaḍḍhinimittaṃ. Na bhabbaṃ abhabbanti āha “bhūtavirahita”nti.",
  "tika-s0203t0:624_1": "Attano phale bhāsanaṃ dibbanaṃ ābhāsananti āha – “ābhāsati abhibhavati paṭibāhatī”ti.",
  "tika-s0203t0:624_2": "Balavakammanti mahāsāvajjaṃ kammaṃ garusamāsevitādibhedaṃ. Āsanneti maraṇe, abhiṇhaṃ",
  "tika-s0203t0:624_3": "upaṭṭhānena vā tassa maraṇacittassa āsanne. Balavakammanti garusamāsevitatādivasena",
  "tika-s0203t0:624_4": "balavaṃ kusalakammaṃ. Dubbalakammassāti attano dubbalassa. Āsanne kusalaṃ katanti",
  "tika-s0203t0:624_5": "idhāpi āsannatā pubbe vuttanayeneva veditabbā.",
  "tika-s0203t0:625_0": "Upaṭṭhānākārenāti maraṇassa āsannakāle kammassa upaṭṭhānākārena. Tassāti tassa puggalassa.",
  "tika-s0203t0:625_1": "Nibbattikāraṇabhūtaṃ hutvā upaṭṭhāti akusalanti yojanā. Titthiyā kammantaravipākantaresu",
  "tika-s0203t0:625_2": "akusalatāya yaṃ kiñci kammaṃ yassa kassaci vipākassa kāraṇaṃ katvā gaṇhanti hatthidassakaandhādayo",
  "tika-s0203t0:625_3": "viya diṭṭhamattābhinivesinoti, “aññatitthiyā…pe… upaṭṭhātī”ti vuttaṃ. Itarasminti",
  "tika-s0203t0:625_4": "bhabbañceva bhabbābhāsañca, bhabbaṃ abhabbābhāsanti imasmiṃ dvaye. Eseva nayo paṭhamadutiyapuggalavasena",
  "tika-s0203t0:625_5": "purimānaṃ dvinnaṃ kammānaṃ yojanānayo vutto upaṭṭhānākāravasena. Ayameva tatiyacatutthapuggalavasena",
  "tika-s0203t0:625_6": "pacchimānaṃ dvinnaṃ kammānaṃ yojanānayo. Tatiyassa hi kammassa kusalattā tassa ca",
  "tika-s0203t0:625_7": "sagge nibbattattā tattha kāraṇabhūtaṃ kusalaṃ hutvā upaṭṭhāti; tathā catutthassapi",
  "tika-s0203t0:625_8": "kammassa kusalattā, tassa pana niraye nibbattattā tattha nibbattikāraṇabhūtaṃ aññatitthiyānaṃ",
  "tika-s0203t0:625_9": "akusalaṃ hutvā upaṭṭhātīti. Yaṃ panettha atthato avibhattaṃ, taṃ suviññeyyameva.",
  "tika-s0203t0:626": "Mahākammavibhaṅgasuttavaṇṇanāya līnatthappakāsanā samattā.",
  "tika-s0203t0:627": "7. Saḷāyatanavibhaṅgasuttavaṇṇanā",
  "tika-s0203t0:628_0": "304. Veditabbānīti ettha yathā viditāni cha ajjhattikāni āyatanāni vaṭṭadukkhasamatikkamāya",
  "tika-s0203t0:628_1": "honti, tathā vedanaṃ adhippetanti āha – “sahavipassanena maggena jānitabbānī”ti.",
  "tika-s0203t0:628_2": "Tattha vipassanāya ārammaṇato maggena asammohato jānanaṃ daṭṭhabbaṃ. Sesapadesupi",
  "tika-s0203t0:628_3": "eseva nayo. Mano savisesaṃ upavicarati ārammaṇe pavattati etehīti manopavicārā, vitakkavicārā.",
  "tika-s0203t0:628_4": "Ārammaṇe hi abhiniropanānumajjanehi vitakkavicārehi saha cittaṃ pavattati, na tabbirahitaṃ.",
  "tika-s0203t0:628_5": "Tenāha “vitakkavicārā”tiādi. Sattā pajjanti etehi yathārahaṃ vaṭṭaṃ vivaṭṭañcāti",
  "tika-s0203t0:628_6": "sattapadā, gehanissitā vaṭṭapadā. Yoggānaṃ damanaācariyā yoggācariyā. Tenāha “dametabbadamakāna”nti.",
  "tika-s0203t0:628_7": "Sesanti vuttāvasesaṃ ekasattatividhaviññāṇaṃ saphassarūpakasseva adhippetattā.",
  "tika-s0203t0:629": "305. Idhāti imissaṃ chaviññāṇakāyadesanāyaṃ. Manodhātuttayavinimuttameva manoviññāṇadhātūti veditabbaṃ.",
  "tika-s0203t0:630": "Cakkhumhi samphassoti cakkhuṃ nissāya uppanno samphasso. Tenāha – “cakkhuviñāṇasampayuttasamphassassetaṃ adhivacana”nti.",
  "tika-s0203t0:631_0": "Yathā kevalena viññāṇena rūpadassanaṃ na hoti, evaṃ kevalena cakkhupasādenapīti vuttaṃ",
  "tika-s0203t0:631_1": "“cakkhuviññāṇenā”ti. Tena pāḷiyaṃ cakkhunāti nissayamukhena nissitakiccaṃ vuttanti",
  "tika-s0203t0:631_2": "dasseti. Ārammaṇavasenāti ārammaṇapaccayabhāvena. “Upavicarati”cceva kasmā vuttaṃ,",
  "tika-s0203t0:631_3": "nanu tattha vitakkabyāpāropi atthīti? Saccaṃ atthi. So panettha taggatikoti āha –",
  "tika-s0203t0:631_4": "“vitakko taṃsampayutto cā”ti. Sampayuttadhammānampi upavicaraṇaṃ vitakkavicārānaṃyevettha",
  "tika-s0203t0:631_5": "kiccanti “vitakkavicārasaṅkhātā manopavicārā”ti vuttaṃ. Somanassayutto upavicāro",
  "tika-s0203t0:631_6": "somanassūpavicāro yathā “ājaññaratho”ti āha “somanassena saddhi”ntiādi.",
  "tika-s0203t0:632_0": "306. Upavicārānaṃ upassayaṭṭhena gehaṃ viyāti gehaṃ, rūpādayoti āha – “gehassitānīti",
  "tika-s0203t0:632_1": "kāmaguṇanissitānī”ti. Niccasaññādinikkhamanato nekkhammaṃ vipassanāti, “nekkhammassitānīti",
  "tika-s0203t0:632_2": "vipassanānissitānī”ti vuttaṃ. Iṭṭhānanti kasivaṇijjādivasena pariyiṭṭhānanti āha",
  "tika-s0203t0:632_3": "“pariyesitāna”nti. Piyabhāvo pana kantasaddeneva kathitoti kāmitabbānaṃ mano rametīti",
  "tika-s0203t0:632_4": "manoramānaṃ. Lokena āmasīyatīti lokāmisaṃ, taṇhā. Tāya gahetabbatāya iṭṭhabhāvāpādanena",
  "tika-s0203t0:632_5": "paṭisaṅkhatatāya ca paṭisaṃyuttānaṃ. Atīte kataṃ uppajjati ārammaṇikaanubhavanassa",
  "tika-s0203t0:632_6": "asambhavatoti adhippāyo. Edisaṃ anussaraṇaṃ diṭṭhaggahaṇānussarena ca hotīti dassetuṃ,",
  "tika-s0203t0:632_7": "“yathāha”ntiādi vuttaṃ.",
  "tika-s0203t0:633_0": "Aniccākāranti hutvā abhāvākāraṃ. Vipariṇāmavirāganirodhanti jarāya maraṇena cāti",
  "tika-s0203t0:633_1": "dvedhā vipariṇāmetabbañceva, tato eva palokitaṃ bhaṅgañca. Aṭṭhakathāyaṃ pana yasmā",
  "tika-s0203t0:633_2": "uppannaṃ rūpaṃ tenevākārena na tiṭṭhati, atha kho uppādāvatthāsaṅkhātaṃ pakatiṃ vijahati,",
  "tika-s0203t0:633_3": "vijahitañca jarāvatthāya tato vigacchati, vigacchantañca bhaṅguppattiyā nirujjhatīti",
  "tika-s0203t0:633_4": "imaṃ visesaṃ dassetuṃ, “pakativijahanenā”tiādi vuttaṃ. Kāmañcettha “yathābhūtaṃ sammappaññāya",
  "tika-s0203t0:633_5": "passato”ti vuttaṃ, anubodhañāṇaṃ pana adhippetaṃ vīthipaṭipannāya vipassanāya vasenāti",
  "tika-s0203t0:633_6": "“vipassanāpaññāyā”ti vuttaṃ upavicāraniddesabhāvato. Tathā hi vakkhati – “chasudvāresu",
  "tika-s0203t0:633_7": "iṭṭhārammaṇe āpāthagate”tiādi. Saṅkhārānaṃ bhedaṃ passatoti sabbesaṃ saṅkhārānaṃ",
  "tika-s0203t0:633_8": "khaṇe khaṇe bhijjanasabhāvaṃ vīthipaṭipannena vipassanāñāṇena passato. Tenāha “saṅkhāragatamhi",
  "tika-s0203t0:633_9": "tikkhe”tiādi. Tattha saṅkhāgatamhīti saṅkhāragate visayabhūte. Tikkheti bhāvanābalena",
  "tika-s0203t0:633_10": "indriyānañca samatāya tibbe. Sūreti paṭipakkhehi anabhibhūtatāya, tesañca abhibhavanasamatthatāya",
  "tika-s0203t0:633_11": "visade paṭubhūte pavattante.",
  "tika-s0203t0:634_0": "Kilesānaṃ vikkhambhanavasena vūpasantatāya santacittassa, saṃsāre bhayassa ikkhanato",
  "tika-s0203t0:634_1": "bhikkhuno, uttarimanussadhammasannissitattā amānusī ratīti vivekarati nekkhammarati.",
  "tika-s0203t0:634_2": "Yato yatoti yathā yathā nayavipassanādīsu yena yena sammasanākārenāti attho. Khandhānaṃ",
  "tika-s0203t0:634_3": "udayabbayanti pañcupādānakkhandhānaṃ uppādañca bhaṅgañca. Amatantaṃ vijānatanti vijānantānaṃ",
  "tika-s0203t0:634_4": "viññūnaṃ āraddhavipassanānaṃ taṃ pītipāmojjaṃ amatādhigamahetutāya amatanti veditabbaṃ.",
  "tika-s0203t0:635": "Chasu dvāresu iṭṭhārammaṇe āpāthagateti rūpādivasena chabbidhe iṭṭhārammaṇe yathārahaṃ chasu dvāresu āpāthagate. Visaye cetaṃ bhummavacanaṃ.",
  "tika-s0203t0:636_0": "307. Paccuppannanti santatipaccuppannaṃ. Anuttaravimokkho nāma arahattaṃ idha adhippetaṃ",
  "tika-s0203t0:636_1": "ukkaṭṭhaniddesena. Kathaṃ pana tattha pihaṃ upaṭṭhapeti, na hi adhigataṃ arahattaṃ",
  "tika-s0203t0:636_2": "ārammaṇaṃ hoti, na ca taṃ ārabbha pihā pavattatīti? Ko vā evamāha – “arahattaṃ ārammaṇaṃ",
  "tika-s0203t0:636_3": "katvā pihaṃ upaṭṭhapetī”ti. Anussutiladdhaṃ pana parikappasiddhaṃ arahattaṃ uddissa",
  "tika-s0203t0:636_4": "patthanaṃ ṭhapeti, tattha cittaṃ paṇidahati. Tenāha bhagavā – “kudāssu nāmāhaṃ tadāyatanaṃ",
  "tika-s0203t0:636_5": "upasampajja viharissāmī”ti. Āyatananti arahattameva chaḷaṅgasamannāgamādikāraṇabhāvato,",
  "tika-s0203t0:636_6": "manāyatanadhammāyatanabhāvato ca tathā vuttaṃ, taṃ panetaṃ domanassaṃ patthanaṃ paṭṭhapentassa",
  "tika-s0203t0:636_7": "uppajjati patthanāya sahāvattanato. Na hi lobhadosānaṃ saha vutti atthi. Patthanāmūlakattāti",
  "tika-s0203t0:636_8": "iminā upaṭṭhāpayato padassa hetuatthajotakatamāha. Evanti “kudāssunāmā”tiādinā vuttākārena.",
  "tika-s0203t0:636_9": "Ussukkāpetunti yathā maggena ghaṭeti, evaṃ ussukkāpetuṃ.",
  "tika-s0203t0:637_0": "308. Aññāṇupekkhāti aññāṇasahitā upekkhā asamapekkhanapavattā. Tena tena maggodhinā",
  "tika-s0203t0:637_1": "tassa tassa apāyagamanīyakilesodhissa anavasesato jitattā khīṇāsavo nippariyāyato",
  "tika-s0203t0:637_2": "odhijino nāma; tadabhāvato puthujjano nippariyāyatova anodhijino nāma; sekho pana",
  "tika-s0203t0:637_3": "siyā pariyāyato odhijinoti. Tampi nivattento, “akhīṇāsavassāti attho”ti āha. Āyatiṃ",
  "tika-s0203t0:637_4": "vipākaṃ jinitvāti appavattikaraṇavasena sabbaso āyatiṃ vipākaṃ jinitvā ṭhitattā khīṇāsavova",
  "tika-s0203t0:637_5": "nippariyāyato vipākajino nāma; tadabhāvato puthujjano nippariyāyato avipākajino nāma;",
  "tika-s0203t0:637_6": "sekho pana siyā pariyāyato vipākajinoti. Tampi nivattento “akhīṇāsavassevāti attho”ti",
  "tika-s0203t0:637_7": "āha. Apassantassa rūpanti pāḷito padaṃ ānetvā sambandhitabbaṃ. Pāḷiyaṃ pubbe “puthujjanassā”ti",
  "tika-s0203t0:637_8": "vatvā puna “assutavato puthujjanassā”ti vacanaṃ andhaputhujjanassāyaṃ upekkhā, na",
  "tika-s0203t0:637_9": "kalyāṇaputhujjanassāti dassanatthaṃ. Gehassitā upekkhā hi yaṃ kiñci ārammaṇavatthuṃ",
  "tika-s0203t0:637_10": "apekkhasseva, na nirapekkhassāti iṭṭhe, iṭṭhamajjhatte vā ārammaṇe siyāti vuttaṃ",
  "tika-s0203t0:637_11": "“iṭṭhārammaṇe āpāthagate”ti. Aññāṇena pana tattha ajjhupekkhanākārappatti hoti. Tenāha “guḷapiṇḍake”tiādi.",
  "tika-s0203t0:638_0": "Iṭṭhe arajjantassa aniṭṭhe adussantassāti idaṃ yebhuyyena sattānaṃ iṭṭhe rajjanaṃ,",
  "tika-s0203t0:638_1": "aniṭṭhe dussananti katvā vuttaṃ. Ayoniyomanasikāro hi taṃtaṃārammaṇavasena na katthacipi",
  "tika-s0203t0:638_2": "javananiyamaṃ karotīti vuttaviparītepi ārammaṇe rajjanadussanaṃ sambhavati, tathāpissa",
  "tika-s0203t0:638_3": "rajjanadussanaṃ atthato paṭikkhittamevāti daṭṭhabbaṃ. Asamapekkhaneti asamaṃ ayuttadassane",
  "tika-s0203t0:638_4": "ayoniso sammohapubbakaṃ ārammaṇassa gahaṇe.",
  "tika-s0203t0:639_0": "309. Pavattanavasenāti uppādanavasena ceva bahulīkaraṇavasena ca. Nissāya ceva āgamma",
  "tika-s0203t0:639_1": "cāti āgamanaṭṭhānabhūte nissayapaccayabhūte ca katvā. Atikkantāni nāma honti vikkhambhanena",
  "tika-s0203t0:639_2": "ussārentā samussārentā.",
  "tika-s0203t0:640_0": "Somanassabhāvasāmaññaṃ gahetvā, “sarikkhakeneva sarikkhakaṃ jahāpetvā”ti vuttaṃ.",
  "tika-s0203t0:640_1": "Idhāpi pahāyakaṃ nāma pahātabbato balavameva, saṃkilesadhammānaṃ balavabhāvato sātisayaṃ",
  "tika-s0203t0:640_2": "pana balavabhāvaṃ sandhāya “idāni balavatā”tiādi vuttaṃ. Balavabhāvato vodānadhammānaṃ",
  "tika-s0203t0:640_3": "adhigamassa adhippetattā hettha nekkhammassitadomanassānampi pahānaṃ jotitaṃ.",
  "tika-s0203t0:641_0": "Upekkhāya pahāyakabhāvena adhippetattā “upekkhākathā veditabbā”ti vuttaṃ. Jhānassa",
  "tika-s0203t0:641_1": "alābhino ca lābhino ca pakiṇṇakasaṅkhārasammasanaṃ sandhāya, “suddhasaṅkhāre ca pādake",
  "tika-s0203t0:641_2": "katvā”ti. Upekkhāsahagatāti bhāvanāya paguṇabhāvaṃ āgamma kadāci ajjhupekkhanavasenapi",
  "tika-s0203t0:641_3": "hi sammasanaṃ hotīti. Pādakajjhānavasena, sammasitadhammavasena vā āgamanavipassanāya",
  "tika-s0203t0:641_4": "bahulaṃ somanassasahagatabhāvato “vuṭṭhānagāminī pana vipassanā somanassasahagatāvā”ti",
  "tika-s0203t0:641_5": "niyametvā vuttaṃ. Upekkhāsahagatā hotīti etthāpi eseva nayo. Catutthajjhānādīnīti",
  "tika-s0203t0:641_6": "ādi-saddena arūpajjhānāni saṅgaṇhāti. Purimasadisāvāti purimasadisā eva, upekkhāsahagatā",
  "tika-s0203t0:641_7": "vā hoti somanassasahagatā vāti attho. Idaṃ sandhāyāti yaṃ catutthajjhānādipādakato",
  "tika-s0203t0:641_8": "eva upekkhāsahagataṃ vuṭṭhānagāminivipassanaṃ nissāya somanassasahagatāya vipassanāya",
  "tika-s0203t0:641_9": "pahānaṃ, idaṃ sandhāya. Pahānanti cettha samatikkamalakkhaṇaṃ veditabbaṃ.",
  "tika-s0203t0:642_0": "Etaṃ visesaṃ vipassanāya āvajjanaṭṭhānabhūtaṃ. Vuṭṭhānagāminiyā āsanne samāpannajjhānavipassanā",
  "tika-s0203t0:642_1": "pādakajjhānavipassanā, sammasitadhammoti vipassanāya ārammaṇabhūtā khandhā. Puggalajjhāsayoti",
  "tika-s0203t0:642_2": "pādakajjhānassa sammasitajjhānassa ca bhede sati paṭipajjanakassa puggalassa, “aho",
  "tika-s0203t0:642_3": "vata mayhaṃ pañcaṅgikaṃ jhānaṃ bhaveyya caturaṅgika”ntiādinā pubbe pavattaajjhāsayo.",
  "tika-s0203t0:642_4": "Tesampi vādeti ettha paṭhamatheravāde. Ayameva…pe… niyameti tato tato dutiyādipādakajjhānato",
  "tika-s0203t0:642_5": "uppannassa saṅkhārupekkhāñāṇassa pādakajjhānātikkantānaṃ aṅgānaṃ asamāpajjitukāmatā",
  "tika-s0203t0:642_6": "virāgabhāvanābhāvato itarassa ca atabbhāvato. Eteneva hi paṭhamatheravāde apādakapaṭhamajjhānapādakamaggā",
  "tika-s0203t0:642_7": "paṭhamajjhānikāva honti, itare ca dutiyajjhānikādimaggā pādakajjhānavipassanāniyamehi",
  "tika-s0203t0:642_8": "taṃtaṃjhānikāva. Evaṃ sesavādesupi vipassanāniyamo yathāsambhavaṃ yojetabbo. Tenāha",
  "tika-s0203t0:642_9": "– “tesampi vāde ayameva pubbabhāge vuṭṭhānagāminivipassanāva niyametī”ti. Vuttāva,",
  "tika-s0203t0:642_10": "tasmā na idha vattabbāti adhippāyo.",
  "tika-s0203t0:643_0": "310. Nānattādi kāmāvacarādikusalādivibhāgato nānāvidhā. Tenāha “anekappakārā”ti.",
  "tika-s0203t0:643_1": "Nānattasitāti rūpasaddādinānārammaṇanissayā. Ekattā ekasabhāvā jātibhūmiādivibhāgābhāvato.",
  "tika-s0203t0:643_2": "Ekārammaṇanissitāti ekappakāreneva ārammaṇe pavattā. Heṭṭhā aññāṇupekkhā vuttā “bālassa",
  "tika-s0203t0:643_3": "muḷhassā”tiādinā. Upari chaḷaṅgupekkhā vakkhati “upekkhako viharatī”tiādinā. Dve",
  "tika-s0203t0:643_4": "upekkhā gahitā dvinnampi ekattā, ekajjhaṃ gahetabbato, nānattasitāya upekkhāya pakāsitabhāvato ca.",
  "tika-s0203t0:644_0": "Aññāṇupekkhā aññā saddādīsu tattha tattheva vijjamānattā. Rūpesūti ca iminā na kevalaṃ",
  "tika-s0203t0:644_1": "rūpāyatanavisesā eva gahitā, atha kho kasiṇarūpānipīti āha – “rūpe upekkhābhāvañca",
  "tika-s0203t0:644_2": "aññā”tiādi. Ekattasitabhāvopi idha ekattavisayasampayogavaseneva icchito, na ārammaṇavasena",
  "tika-s0203t0:644_3": "cāti dassetuṃ, “yasmā panā”tiādi vuttaṃ. Tenevāha “tatthā”tiādi. Sampayuttavasenāti",
  "tika-s0203t0:644_4": "sampayogavasena. Ākāsānañcāyatanaṃ nissayatīti ākāsānañcāyatananissitā, ākāsānañcāyatanakhandhanissitā.",
  "tika-s0203t0:644_5": "Sesāsupīti viññāṇañcāyatananissitādīsupi.",
  "tika-s0203t0:645_0": "Arūpāvacaravipassanupekkhāyāti arūpāvacaradhammārammaṇāya vipassanupekkhāya. Rūpāvacaravipassanupekkhanti",
  "tika-s0203t0:645_1": "etthāpi eseva nayo. Tāya kāmarūpārūpabhedāya taṇhāya nibbattāti tammayā, tebhūmakadhammā,",
  "tika-s0203t0:645_2": "tesaṃ bhāvo tammayatā, taṇhā yassa guṇassa vasena atthe saddaniveso, tadabhidhānakoti",
  "tika-s0203t0:645_3": "āha – “tammayatā nāma taṇhā”ti. Atammayatā tammayatāya paṭipakkhoti katvā. Vipassanupekkhanti,",
  "tika-s0203t0:645_4": "“yadatthi yaṃ bhūtaṃ, taṃ pajahati upekkhaṃ paṭilabhatī”ti evamāgataṃ saṅkhāravicinane",
  "tika-s0203t0:645_5": "majjhattabhūtaṃ upekkhaṃ.",
  "tika-s0203t0:646_0": "311. Yadariyoti ettha da-kāro padasandhikaro, upayogaputhuvacane ca ya-saddoti dassento,",
  "tika-s0203t0:646_1": "“ye satipaṭṭhāne ariyo”ti āha. Kāmaṃ “ariyo”ti padaṃ sabbesampi paṭividdhasaccānaṃ",
  "tika-s0203t0:646_2": "sādhāraṇaṃ, vakkhamānassa pana visesassa buddhāveṇikattā, “ariyo sammāsambuddho”ti",
  "tika-s0203t0:646_3": "vuttaṃ. Na hi paccekabuddhādīnaṃ ayamānubhāvo atthi. Tīsu ṭhānesūti na sussūsantīti",
  "tika-s0203t0:646_4": "vā, ekacce na sussūsanti ekacce sussūsantīti vā, sussūsantīti vā, paṭipannāpaṭipannānaṃ",
  "tika-s0203t0:646_5": "sāvakānaṃ paṭipattisaṅkhātesu tīsu satipaṭṭhānesu. Satiṃ paṭṭhapentoti paṭighānunayehi",
  "tika-s0203t0:646_6": "anavassutattā tadubhayanivattattā sabbadā satiṃ upaṭṭhapento. Buddhānameva sā niccaṃ",
  "tika-s0203t0:646_7": "upaṭṭhitasatitā, na itaresaṃ āveṇikadhammabhāvato. Ādarena sotumicchā idha sussūsāti",
  "tika-s0203t0:646_8": "tadabhāvaṃ dassento, “saddahitvā sotuṃ na icchantī”ti āha. Na aññāti “na aññāyā”ti",
  "tika-s0203t0:646_9": "vattabbe yakāralopena niddesoti āha “na jānanatthāyā”ti. Satthu ovādassa anādiyanameva",
  "tika-s0203t0:646_10": "vokkamananti āha – “atikkamitvā…pe… maññantī”ti.",
  "tika-s0203t0:647_0": "Gehassitadomanassavasenāti idaṃ idha paṭikkhipitabbamattadassanapadaṃ daṭṭhabbaṃ.",
  "tika-s0203t0:647_1": "Nekkhammassitadomanassassapi satthu pasaṅgavasena “na ceva attamano hotī”ti attamanapaṭikkhepena",
  "tika-s0203t0:647_2": "anattamanatā vuttā viya hotīti taṃ paṭisedhento – “appatīto hotīti na evamattho daṭṭhabbo”ti.",
  "tika-s0203t0:647_3": "Tassa setughāto hi tathāgatānaṃ. Yadi evaṃ kasmā attamanatāpaṭikkhepoti āha – “appaṭipannakesu",
  "tika-s0203t0:647_4": "pana anattamanatākāraṇassa abhāvenetaṃ vutta”nti. Paṭighaavassavenāti chahi dvārehi",
  "tika-s0203t0:647_5": "paṭighavissandanena, paṭighappavattiyāti attho. Uppilāvitoti na evamattho daṭṭhabbo",
  "tika-s0203t0:647_6": "uppilāvitattassa bodhimūle eva pahīnattā. Paṭipannakesūti idaṃ adhikāravasena vuttaṃ,",
  "tika-s0203t0:647_7": "appaṭipannakesupi tathāgatassa anattamanatākāraṇaṃ nattheva. Etaṃ vuttanti etaṃ “attamano",
  "tika-s0203t0:647_8": "ceva hotī”tiādivacanaṃ vuttaṃ sāvakānaṃ sammāpaṭipattiyā satthu anavajjāya cittārādhanāya sambhavato.",
  "tika-s0203t0:648_0": "312. Damitoti nibbisevanabhāvāpādanena sikkhāpito. Iriyāpathaparivattanavasena aparivattitvā",
  "tika-s0203t0:648_1": "ekadisāya eva sattadisāvidhāvanassa idhādhippetattā sāritānaṃ hatthidammādīnaṃ ekadisādhāvanampi",
  "tika-s0203t0:648_2": "anivattanavaseneva yuttanti āha – “anivattitvā dhāvanto ekaṃyeva disaṃ dhāvatī”ti.",
  "tika-s0203t0:648_3": "Kāyena anivattitvāvāti kāyena aparivattitvā eva. Vimokkhavasena aṭṭha disā vidhāvati,",
  "tika-s0203t0:648_4": "na puratthimādidisāvasena. Ekappahārenevāti ekanīhāreneva, ekasmiṃyeva vā divase",
  "tika-s0203t0:648_5": "ekabhāgena. “Pahāro”ti hi divasassa tatiyo bhāgo vuccati. Vidhāvanañcettha jhānasamāpajjanavasena",
  "tika-s0203t0:648_6": "akalaṅkamappatisātaṃ javanacittapavattanti āha “samāpajjatiyevā”ti. Sesaṃ suviññeyyameva.",
  "tika-s0203t0:649": "Saḷāyatanavibhaṅgasuttavaṇṇanāya līnatthappakāsanā samattā.",
  "tika-s0203t0:650": "8. Uddesavibhaṅgasuttavaṇṇanā",
  "tika-s0203t0:651_0": "313. Desetabbassa atthassa uddisanaṃ uddeso, vibhajanaṃ vibhaṅgoti āha – “mātikañca",
  "tika-s0203t0:651_1": "vibhajanañcā”ti tuleyyātiādīni cattāripi padāni paññāvevacanāni. Atha vā tuleyyāti",
  "tika-s0203t0:651_2": "tulanabhūtāya paññāya tassa dhammassa paggahādividhinā parituleyya. Tīreyyāti tīraṇabhūtāya",
  "tika-s0203t0:651_3": "paññāya tattha ñāṇakiriyāsamāpanavasena tīreyya. Pariggaṇheyyāti tathāsamāpanno ānisaṃse",
  "tika-s0203t0:651_4": "assādaādīnave ca vicineyya. Paricchindeyyāti paricchindabhūtena ñāṇena atthaṃ paricchinditvā",
  "tika-s0203t0:651_5": "jāneyya. Ārammaṇesūti rūpādiputhuttārammaṇesu. Nikantivasenāti nikāmanavasena apekkhāvasena.",
  "tika-s0203t0:651_6": "Tiṭṭhamānanti pavattamānaṃ. Gocarajjhatteti jhānārammaṇabhūte. Tañhi bhāvanācittenābhibhuyya",
  "tika-s0203t0:651_7": "avissajjitvā gayhamānaṃ ajjhattaṃ viya hotīti “gocarajjhatta”nti vuccati. Bhāvanaṃ",
  "tika-s0203t0:651_8": "āraddhassa bhikkhuno yadi bhāvanārammaṇe nikanti uppajjeyya, tāya nikantiyā upari",
  "tika-s0203t0:651_9": "bhāvanaṃ vissajjetvā cittasaṃkocavasena saṇṭhitaṃ nāma, tadabhāvena asaṇṭhitaṃ nāma",
  "tika-s0203t0:651_10": "hotīti, “ajjhattaṃ asaṇṭhita”nti vuttanti dassento, “gocarajjhatte nikantivasena",
  "tika-s0203t0:651_11": "asaṇṭhita”nti āha. Tathā hi vakkhati – “nikantivasena hi atiṭṭhamānaṃ hānabhāgiyaṃ",
  "tika-s0203t0:651_12": "na hoti, visesabhāgiyameva hotī”ti. Aggahetvāti rūpādīsu kiñci taṇhādiggāhavasena",
  "tika-s0203t0:651_13": "aggahetvā. Tathā aggahaṇeneva hi taṇhāparitāsādivasena na paritasseyya. Avasesassa",
  "tika-s0203t0:651_14": "ca dukkhassāti sokādidukkhassa. Avasesassa ca dukkhassāti vā jātijarāmaraṇasīsena",
  "tika-s0203t0:651_15": "vipākadukkhassa gahitattā kilesadukkhassa ceva saṃsāradukkhassa cāti attho.",
  "tika-s0203t0:652": "316. Rūpameva kilesuppattiyā kāraṇabhāvato rūpanimittaṃ. Rāgādivasena taṃ anudhāvatīti rūpanimittānusārī.",
  "tika-s0203t0:653": "318. Nikantivasena asaṇṭhitanti apekkhāvasena saṇṭhitaṃ nikantiṃ pahāya pavattamānaṃ upari visesāvahatoti. Tenāha “nikantivasena hī”tiādi.",
  "tika-s0203t0:654_0": "320. Aggahetvā aparitassanāti pañcupādānakkhandhe, “etaṃ mamā”tiādinā taṇhādiggāhavasena",
  "tika-s0203t0:654_1": "upādiyitvā taṇhāparitāsādivasena paritassanā, vuttavipariyāyena aggahetvā aparitassanā",
  "tika-s0203t0:654_2": "veditabbā. Kathaṃ panesā anupādāparitassanā hotīti mahātherassa adhippāyaṃ vivarituṃ",
  "tika-s0203t0:654_3": "codanaṃ samuṭṭhapeti? Upādātabbassa abhāvatoti tassa anupādāparitassanābhāve kāraṇavacanaṃ.",
  "tika-s0203t0:654_4": "Yadi hītiādi tassa samatthanaṃ. Upādāparitassanāva assa tathā upādātabbassa tatheva",
  "tika-s0203t0:654_5": "upādinnattā. Evanti niccādiākārena. Upādinnāpīti gahitaparāmaṭṭhāpi. Anupādinnāva",
  "tika-s0203t0:654_6": "honti ayoniso gahitattā, viññūsu nissāya jānitabbattā ca. Diṭṭhivasenāti micchādiṭṭhiyā",
  "tika-s0203t0:654_7": "gahaṇākāravasena, tassa pana ayathābhūtagāhitāya paramatthato ca abhāvato. Atthatoti",
  "tika-s0203t0:654_8": "paramatthato. Anupādāparitassanāyeva nāma hoti upādātabbākārassa abhāvena taṃ anupādiyitvā",
  "tika-s0203t0:654_9": "eva paritassanāti katvā.",
  "tika-s0203t0:655_0": "Parivattatīti na tadeva rūpaṃ aññathā pavattaṃ parivattati, atha kho pakatijahanena",
  "tika-s0203t0:655_1": "sabhāvavigamena nassati bhijjati. Vipariṇatanti aññathattaṃ gataṃ vinaṭṭhaṃ. Kammaviññāṇanti",
  "tika-s0203t0:655_2": "abhisaṅkhāraviññāṇaṃ. “Rūpaṃ attā”tiādi micchāgāhavasena viññāṇassa rūpabhedena vuttassa",
  "tika-s0203t0:655_3": "bhedānuparivatti hoti. Vipariṇāmaṃ anugantvā viparivattanataṃ ārabbha pavattaṃ vipariṇāmānuparivattaṃ;",
  "tika-s0203t0:655_4": "tato samuppannā paritassanā vipariṇāmānuparivattajā paritassanāti dassento āha –",
  "tika-s0203t0:655_5": "“vipariṇāmassa…pe… paritassanā”ti. Akusaladhammasamuppādā cāti, “yaṃ ahu vata me,",
  "tika-s0203t0:655_6": "taṃ vata me natthī”tiādinā pavattā akusalacittuppādadhammā. Khepetvāti pavattituṃ",
  "tika-s0203t0:655_7": "appadānavasena anuppattinimittatāya khepetvā. Bhayatāsenāti bhāyanavasenapi cittutrāsena.",
  "tika-s0203t0:655_8": "Taṇhātāsenāti tassanena. Savighātoti cittavighātanavighātena savighāto. Tato eva",
  "tika-s0203t0:655_9": "cetodukkhena sadukkho. Maṇikaraṇḍakasaññāyāti rittakaraṇḍaṃyeva maṇiparipuṇṇakaraṇḍoti",
  "tika-s0203t0:655_10": "uppannasaññāya. Aggahetvā paritassanāti gahetabbassa abhāvena gahaṇampi avijjamānapakkhiyamevāti",
  "tika-s0203t0:655_11": "aggahetvā paritassanā nāma hoti.",
  "tika-s0203t0:656": "321. Kammaviññāṇameva natthi sati kammaviññāṇe rūpabhedānuparivatti siyāti kammaviññāṇābhāvadassanamukhena khīṇāsavassa sabbaso kilesābhāvaṃ dasseti. Sesaṃ suviññeyyameva.",
  "tika-s0203t0:657": "Uddesavibhaṅgasuttavaṇṇanāya līnatthappakāsanā samattā.",
  "tika-s0203t0:658": "9. Araṇavibhaṅgasuttavaṇṇanā",
  "tika-s0203t0:659_0": "323. Gehassitavasenāti kilesanissitavasena anurodhavasena. Neva ukkhipeyyāti na anuggaṇheyya.",
  "tika-s0203t0:659_1": "Na avakkhipeyyāti gehassitavasena virodhavasena na niggaṇheyya. Anurodhena vinā sampahaṃsanavasena",
  "tika-s0203t0:659_2": "yathābhūtaguṇakathanaṃ nevussādanā vajjābhāvato; tathā virodhena vinā vivecanavasena",
  "tika-s0203t0:659_3": "yathābhūtadosakathanaṃ na apasādanaṃ. Sabhāvamevāti yathābhūtasabhāvameva kassaci",
  "tika-s0203t0:659_4": "puggalassa anādesakaraṇavasena katheyya, seyyathāpi āyasmā subhūtitthero. Vinicchitasukhanti,",
  "tika-s0203t0:659_5": "“ajjhattaṃ anavajja”ntiādinā visesato vinicchitasukhāya hoti. Parammukhā avaṇṇanti",
  "tika-s0203t0:659_6": "svāyaṃ rahovādo pesuññūpasaṃhāravasena pavatto idhādhippetoti āha “pisuṇavācanti",
  "tika-s0203t0:659_7": "attho”ti. Khīṇātīti khīṇo, yo bhāsati, yañca uddissa bhāsati, dvepi hiṃsati vibādhatīti",
  "tika-s0203t0:659_8": "attho, taṃ khīṇavādaṃ. Svāyaṃ yasmā kilesehi ākiṇṇo saṃkiliṭṭho eva ca hoti, tasmā",
  "tika-s0203t0:659_9": "vuttaṃ – “ākiṇṇaṃ saṃkiliṭṭhaṃ vāca”nti. Tena avasiṭṭhaṃ tividhampi vacīduccaritamāha.",
  "tika-s0203t0:659_10": "Adhiṭṭhahitvāti, “idameva sacca”nti ajjhosāya. Ādāyāti paggayha. Vohareyyāti samudācareyya.",
  "tika-s0203t0:659_11": "Lokasamaññanti lokasaṅketaṃ.",
  "tika-s0203t0:660_0": "324. Ārammaṇato sampayogato kāmehi paṭisaṃhitattā kāmapaṭisandhi, kāmasukhaṃ. Tenāha",
  "tika-s0203t0:660_1": "“kāmūpasaṃhitena sukhenā”ti. Sadukkhoti vipākadukkhena saṃkilesadukkhena sadukkho.",
  "tika-s0203t0:660_2": "Tathā sapariḷāhoti vipākapariḷāhena ceva kilesapariḷāhena ca sapariḷāho.",
  "tika-s0203t0:661_0": "326. Vaṭṭato nissarituṃ adatvā tattheva sīdāpanato micchāpaṭipadābhāvena satte saṃyojetīti",
  "tika-s0203t0:661_1": "saṃyojanaṃ, visesato bhavasaṃyojanaṃ taṇhāti āha “taṇhāyetaṃ nāma”nti. Na taṇhāyeva",
  "tika-s0203t0:661_2": "mānādayopi saṃyojanattaṃ sādhenti nāma sabbaso saṃyojanato suṭṭhu bandhanato. Tena",
  "tika-s0203t0:661_3": "vuttaṃ – “avijjānīvaraṇānaṃ, bhikkhave, sattānaṃ taṇhāsaṃyojanāna”nti.",
  "tika-s0203t0:662_0": "Imaṃ catukkanti, “ye kāmapaṭisandhisukhino somanassānuyogaṃ anuyuttā, ye attakilamathānuyogaṃ",
  "tika-s0203t0:662_1": "anuyuttā”ti evamāgataṃ imaṃ catukkaṃ nissāya. “Etadagge ṭhapito”ti, vatvā taṃ nissāya",
  "tika-s0203t0:662_2": "ṭhapitabhāvaṃ vitthārato dassetuṃ, “bhagavato hī”tiādi vuttaṃ. Ussādanāapasādanā",
  "tika-s0203t0:662_3": "paññāyanti tathāgatena vinetabbapuggalavasena dhammadesanāya pavattetabbato. Ayaṃ",
  "tika-s0203t0:662_4": "puggalo…pe… ācārasampannoti vā natthi paresaṃ anuddesakavasena dhammadesanāya pavattanato.",
  "tika-s0203t0:663_0": "329. Parammukhā avaṇṇanti nindiyassa dosassa nindanaṃ. Na hi kadāci nindiyo pasaṃsiyo",
  "tika-s0203t0:663_1": "hoti, taṃ pana kālaṃ ñatvāva kathetabbanti āha, “yuttapattakālaṃ ñatvāvā”ti. Khīṇavādepi",
  "tika-s0203t0:663_2": "eseva nayo tassa rahovādena samānayogakkhamattā.",
  "tika-s0203t0:664": "330. Ghātīyatīti vadhīyati. Saddopi bhijjati nassati, bhedo hotīti attho. Gelaññappattoti khedaṃ parissamaṃ patto. Apalibuddhanti dosehi ananupatitaṃ.",
  "tika-s0203t0:665_0": "331. Abhinivissa voharatīti evametaṃ, na ito aññathāti taṃ janapadaniruttiṃ abhinivisitvā",
  "tika-s0203t0:665_1": "samudācarati. Atidhāvananti samaññaṃ nāmetaṃ lokasaṅketasiddhā paññattīti paññattimatte",
  "tika-s0203t0:665_2": "aṭṭhatvā paramatthato thāmasā parāmassa voharaṇaṃ.",
  "tika-s0203t0:666": "332. Aparāmasantoti anabhinivisanto samaññāmattatova voharati.",
  "tika-s0203t0:667_0": "333. Mariyādabhājanīyanti yathāvuttasammāpaṭipadāya micchāpaṭipadāya ca aññamaññaṃ",
  "tika-s0203t0:667_1": "saṅkarabhāvavibhājanaṃ. Raṇanti sattā etehi kandanti akandantāpi kandanakāraṇabhāvatoti",
  "tika-s0203t0:667_2": "raṇā; rāgadosamohā, dasapi vā kilesā, sabbepi vā ekantākusalā, tehi nānappakāradukkhanibbattakehi",
  "tika-s0203t0:667_3": "abhibhūtā sattā kandanti; saha raṇehīti saraṇo. Raṇasaddo vā rāgādireṇūsu niruḷho.",
  "tika-s0203t0:667_4": "Tenāha “sarajo sakileso”ti. Pāḷiyaṃ pana “sadukkho eso dhammo”tiādinā āgatattā kāmasukhānuyogādayopi",
  "tika-s0203t0:667_5": "“saraṇo”ti vuttāti dukkhādīnaṃ raṇabhāvo tannibbattakasabhāvānaṃ akusalānaṃ saraṇatā",
  "tika-s0203t0:667_6": "ca veditabbā. Araṇotiādīnaṃ padānaṃ vuttavipariyāyena attho veditabbo.",
  "tika-s0203t0:668_0": "Vatthuṃ sodhetīti nirodhasamāpajjanena mahapphalabhāvakaraṇena dakkhiṇeyyavatthubhūtaṃ",
  "tika-s0203t0:668_1": "attānaṃ visodheti; nirodhasamāpattiyā vatthuvisodhanaṃ nirodhaṃ samāpajjitvā vuṭṭhitānaṃ",
  "tika-s0203t0:668_2": "paccekabuddhānaṃ mahākassapattherādīnaṃ dinnadakkhiṇāvisuddhiyā dīpetabbaṃ. Tenāha",
  "tika-s0203t0:668_3": "“tathā hī”tiādi. Tathevāti iminā “piṇḍāya caranto”tiādiṃ upasaṃharati. Mettābhāvanāya",
  "tika-s0203t0:668_4": "mudubhūtacittabahumānapubbakaṃ dentīti, “subhūtitthero dakkhiṇaṃ visodhetī”ti vuttaṃ.",
  "tika-s0203t0:668_5": "Tena dāyakatopi dakkhiṇāvisuddhiṃ dasseti. Vatthusodhanaṃ pana paṭibhāgato. Evaṃ",
  "tika-s0203t0:668_6": "pana kātuṃ sakkāti sāvakānampi kimevaṃ lahuvuṭṭhānādhiṭṭhānaṃ sāvakesu ciṇṇavasībhāvo",
  "tika-s0203t0:668_7": "sambhavatīti pucchati. Itaro aggasāvakamahāsāvakesu kiṃ vattabbaṃ, pakatisāvakesupi",
  "tika-s0203t0:668_8": "vasippattesu labbhatīti te dassento, “āma sakkā”tiādimāha. Sesaṃ suviññeyyameva.",
  "tika-s0203t0:669": "Araṇavibhaṅgasuttavaṇṇanāya līnatthappakāsanā samattā.",
  "tika-s0203t0:670": "10. Dhātuvibhaṅgasuttavaṇṇanā",
  "tika-s0203t0:671_0": "342. Aparikkhīṇāyukaṃ pukkusātikulaputtaṃ uddissa gamananti katvā vuttaṃ “turitagamanacārika”nti.",
  "tika-s0203t0:671_1": "Mama vāsupagamanena tava cittassa aphāsukaṃ aniṭṭhaṃ sace natthi. Soti pubbupagato.",
  "tika-s0203t0:671_2": "Dinnaṃ dinnameva vaṭṭatīti ekavāraṃ dinnaṃ dinnameva yuttaṃ, na puna dātabbanti adhippāyo.",
  "tika-s0203t0:671_3": "Kataṃ katamevāti saṅgahatthaṃ kataṃ anucchavikakammaṃ katameva, na taṃ puna viparivattetabbanti adhippāyo.",
  "tika-s0203t0:672_0": "Pukkusātimhi ubhayathāpi kulaputtabhāvo paripuṇṇo evāti āha – “jātikulaputtopi ācārakulaputtopī”ti.",
  "tika-s0203t0:672_1": "Tatrāti tasmiṃ takkasīlato āgamane. Aṅke nipannadārakaṃ viya janaṃ toseti tuṭṭhiṃ",
  "tika-s0203t0:672_2": "pāpeti. Ratanāni uppajjanti pabbatasamuddādisannissitattā paccantadesassa. Dassanīyanti",
  "tika-s0203t0:672_3": "dassaneneva sukhāvahaṃ. Evarūpanti dassanīyaṃ savanīyañca.",
  "tika-s0203t0:673": "Anagghakambale mahagghakambale. Sārakaraṇḍaketi candanasārādisāramayakaraṇḍake. Likhāpetvā ukkirāpetvā. Lākhāya vaṭṭāpetvāti mukhaṃ pidahitvā lākhāparikammaṃ kāretvā.",
  "tika-s0203t0:674_0": "Anto dussabhaṇḍikaṃ atthīti aññāsi nātigarukabhāvato. Anagghā ahesunti vaṇṇasampattiphassasampattipamāṇamahattadunnimmāpiyatāhi",
  "tika-s0203t0:674_1": "mahagghā ahesuṃ, mahāpuñño rājā tassa atthevāti adhippāyo.",
  "tika-s0203t0:675_0": "Yadi evaṃ, “kinnu kho pesemī”ti kasmā vīmaṃsaṃ āpajjīti āha – “apica kho panā”tiādi.",
  "tika-s0203t0:675_1": "Soti bimbisāro rājā. Vicinituṃ āraddho ratanassa anekavidhattā uttaruttariñca paṇītatarādibhāvato.",
  "tika-s0203t0:675_2": "Suvaṇṇarajatādīti suvaṇṇarajatapavāḷamaṇimuttāveḷuriyādi. Indriyabaddhanti cakkhādiindriyapaṭibaddhaṃ.",
  "tika-s0203t0:675_3": "Padesanti guṇavasena ekadesaṃ na pāpuṇāti.",
  "tika-s0203t0:676_0": "Sāmaṃ saccānaṃ abhisambuddhatāsāmaññena, “buddharatanampi duvidha”nti vuttaṃ. Buddharatanasamaṃ",
  "tika-s0203t0:676_1": "ratanaṃ nāma natthi, yasmā pana imasmiṃ loke parasmiṃ vā pana buddhena sadiso na",
  "tika-s0203t0:676_2": "vijjatīti. Paṭhamabodhiyaṃyeva pavattatīti katvā vuttaṃ “ghosopī”tiādi.",
  "tika-s0203t0:677_0": "Rājā tuṭṭho cintesi, “tattha avijjamānaṃyeva pesetuṃ laddha”nti. Tasmāti yasmā paripuṇṇaṃ",
  "tika-s0203t0:677_1": "ekadivasampi tasmiṃ padese buddhānaṃ āvāsapariggaho natthi, tasmā. Pubbadisāmukhanti",
  "tika-s0203t0:677_2": "pubbadisābhimukhaṃ sīhapañjaraṃ. Tenassa suvibhūtālokataṃ dasseti.",
  "tika-s0203t0:678_0": "Evaṃ anaññasādhāraṇassa bhagavato īdiso samudāgamoti dassetuṃ, “evaṃ dasa pāramiyo",
  "tika-s0203t0:678_1": "pūretvā”tiādi vuttaṃ. Evaṃ sampannasamudāgamassa tadanurūpā ayaṃ phalasampadāti dassetuṃ,",
  "tika-s0203t0:678_2": "“tusitabhavanato”tiādi vuttaṃ.",
  "tika-s0203t0:679_0": "Ariyadhammo nāma ariyamaggappadhāno, ariyamaggo ca sattatiṃsabodhipakkhiyasaṅgaho,",
  "tika-s0203t0:679_1": "te ca uddesamatteneva gahitāti āha – “sattatiṃsabodhipakkhiye ekadesena likhitvā”ti.",
  "tika-s0203t0:679_2": "Cūḷasīlādīni brahmajāle āgatanayena veditabbāni. Chadvārasaṃvaraṃ satisampajaññanti",
  "tika-s0203t0:679_3": "manacchaṭṭhānaṃ dvārānaṃ saṃvaraṇavasena sattaṭṭhānikaṃ satisampajaññaṃ. Dvādasappabhedaṃ",
  "tika-s0203t0:679_4": "cīvarādicatuppaccayasantosaṃ. Araññarukkhamūlādīnañca vibhaṅgaṃ bhāvanānukūlaṃ senāsanaṃ.",
  "tika-s0203t0:679_5": "“Abhijjhaṃ loke pahāyā”tiādinā vuttaṃ nīvaraṇappahānaṃ. Parikammanti kasiṇādiparikammaṃ.",
  "tika-s0203t0:679_6": "Pāḷiyaṃ āgatanayena aṭṭhatiṃsa kammaṭṭhānāni. Visuddhipaṭipāṭiyā yāva āsavakkhayā",
  "tika-s0203t0:679_7": "imaṃ paṭipattiṃ ekadesena likhi. Soḷasavidhanti soḷasavidhabhāvanāya payogaṃ.",
  "tika-s0203t0:680_0": "Kilañjamayeti nānāvidhabhittivibhatte saṇhasukhumaratanaparisibbite kilañjamayasamugge.",
  "tika-s0203t0:680_1": "Bahi vatthena veṭhetvāti paṭhamaṃ sukhumakambalena veṭhetvā paṭipāṭiyā tettiṃsāya",
  "tika-s0203t0:680_2": "samuggesu pakkhipitvā tato bahi sukhumavatthena veṭhetvā chādetvā. Tiṇagacchapahānasammajjanādinā",
  "tika-s0203t0:680_3": "sodhitamattakameva hotu, kadalipuṇṇaghaṭaṭhapanadhajapaṭākussāpanādialaṅkaraṇena",
  "tika-s0203t0:680_4": "mā niṭṭhāpethāti attho. Rājānubhāvena paṭiyādethāti mama rājānurūpaṃ sajjetha, alaṅkarothāti",
  "tika-s0203t0:680_5": "attho. Antarabhogikānanti anuyuttarājamahāmattānaṃ. Javanadūteti khippaṃ gacchantakadūtapurise.",
  "tika-s0203t0:680_6": "Tāḷehi saha avacarantīti tāḷāvacarā.",
  "tika-s0203t0:681_0": "Raññā paṇṇākāraṃ uddissa katapūjāsakkārassa amaccato sutattā paṇṇākāraṃ uccaṭṭhāne",
  "tika-s0203t0:681_1": "ṭhapetvā sayaṃ nīcāsane nisinno. Nāyaṃ aññassa ratanassa bhavissatīti ayaṃ parihāro",
  "tika-s0203t0:681_2": "aññassa maṇimuttādibhedassa ratanassa na bhavissati maṇimuttādīhi abhisaṅkhatattā.",
  "tika-s0203t0:681_3": "Balavasomanassaṃ uppajji ciratanakālaṃ buddhasāsane bhāvitabhāvanatāya vāsitavāsanatāya",
  "tika-s0203t0:681_4": "ghaṭe dīpo viya abbhantare eva samujjalamānaparipakkatihetukabhāvato.",
  "tika-s0203t0:682_0": "Dhāremīti icchāmi, gaṇhāmīti attho. Dvejjhavacananti dveḷhakabhāvo. Antaraṃ karotīti",
  "tika-s0203t0:682_1": "dvinnaṃ pādānaṃ antaraṃ taṃ lekhaṃ karoti, ekena pādena atikkamīti attho. Tassā gatamaggenāti",
  "tika-s0203t0:682_2": "tāya deviyā vivaṭṭamānāya nāsitāya gatamaggena. Taṃ pana lekhanti pukkusātinā katalekhaṃ.",
  "tika-s0203t0:682_3": "Paṇṇacchattakanti tālapattamuṭṭhiṃ.",
  "tika-s0203t0:683_0": "Satthugāravenāti satthari uppannapasādapemabahumānasambhavena. Tadā satthāraṃyeva",
  "tika-s0203t0:683_1": "manasi katvā tanninnabhāvena gacchanto, “pucchissāmī”tipi cittaṃ na uppādesi, “ettha",
  "tika-s0203t0:683_2": "nu kho satthā vasatī”ti parivitakkasseva abhāvato; rājagahaṃ pana patvā rañño pesitasāsanavasena",
  "tika-s0203t0:683_3": "tattha ca vihārassa bahubhāvato satthā kahaṃ vasatīti pucchi. Satthu ekakasseva nikkhamanaṃ",
  "tika-s0203t0:683_4": "pañcacattālīsa yojanāni padasā gamanañca dhammapūjāvasena katanti daṭṭhabbaṃ. Dhammapūjāya",
  "tika-s0203t0:683_5": "ca buddhānaṃ āciṇṇabhāvo heṭṭhā vitthāritoyeva. Buddhasobhaṃ pana paṭicchādetvā aññātakavesena",
  "tika-s0203t0:683_6": "tattha gamanaṃ tassa kulaputtassa vissatthavasena maggadarathapaṭipassambhanatthaṃ.",
  "tika-s0203t0:683_7": "Appaṭipassaddhamaggadaratho hi dhammadesanāya bhājanaṃ na hotīti. Tathāhi vakkhati,",
  "tika-s0203t0:683_8": "“nanu ca bhagavā”tiādi.",
  "tika-s0203t0:684_0": "Uruddhanti visālanti keci. Atirekatiyojanasatantiādinā anvayato byatirekato ca maccheravinayane",
  "tika-s0203t0:684_1": "sabrahmacārīnaṃ ovādadānaṃ. Accantasukhumālotiādinā satthu dhammagāravena saddhiṃ",
  "tika-s0203t0:684_2": "kulaputtassapi dhammagāravaṃ saṃsandati sametīti dasseti. Tena bhagavato katassa",
  "tika-s0203t0:684_3": "paccuggamanassa ṭhānagatabhāvaṃ vibhāvento aññesampi bhabbarūpānaṃ kulaputtānaṃ yathārahaṃ",
  "tika-s0203t0:684_4": "saṅgaho kātabboti dasseti.",
  "tika-s0203t0:685_0": "Brahmalokappamāṇanti uccabhāvena. Ānubhāvenāti iddhānubhāvena yathā so sotapathaṃ",
  "tika-s0203t0:685_1": "na upagacchati, evaṃ vūpasametuṃ sakkoti. Avibbhantanti vibbhamarahitaṃ nilloluppaṃ.",
  "tika-s0203t0:685_2": "“Bhāvanapuṃsakaṃ paneta”nti vatvā tassa vivaraṇatthaṃ, “pāsādikena iriyāpathenā”ti",
  "tika-s0203t0:685_3": "vuttaṃ. Itthambhūtalakkhaṇe etaṃ karaṇavacanaṃ daṭṭhabbaṃ. Tenāha “yathā iriyato”tiādi.",
  "tika-s0203t0:685_4": "Amanāpo hoti passantānaṃ. Sīhaseyyāya nipannassapi hi ekacce sarīrāvayavā adhokhittavikkhittā",
  "tika-s0203t0:685_5": "viya dissanti. Kaṭiyaṃ dvinnaṃ ūrusandhīnaṃ dvinnañca jāṇusandhīnaṃ vasena catusandhikapallaṅkaṃ.",
  "tika-s0203t0:685_6": "Na patiṭṭhātīti nappavattati, “kaṃsi tva”ntiādinā apucchite kathāpavatti eva na hoti.",
  "tika-s0203t0:685_7": "Appatiṭṭhitāya kathāya na sañjāyatīti tathā pana pucchāvasena kathāya appavattitāya",
  "tika-s0203t0:685_8": "upari dhammakathā na sañjāyati na uppajjati. Itīti tasmā. Kathāpatiṭṭhāpanatthaṃ",
  "tika-s0203t0:685_9": "kathāpavattanatthaṃ kathāsamuṭṭhāpanatthaṃ vā pucchi.",
  "tika-s0203t0:686_0": "Sabhāvameva kathetīti attano bhagavato adiṭṭhapubbattā “adiṭṭhapubbakaṃ kathamahaṃ",
  "tika-s0203t0:686_1": "jāneyya”nti sabhāvameva kevalaṃ attano ajjhāsayameva katheti; na pana sadevakassa",
  "tika-s0203t0:686_2": "lokassa supākaṭaṃ sabhāvasiddhaṃ buddharūpakāyasabhāvaṃ. Atha vā sabhāvameva kathetīti",
  "tika-s0203t0:686_3": "“idameva”nti jānantopi tadā bhagavato ruciyā tathāpavattamānaṃ rūpakāyasabhāvameva",
  "tika-s0203t0:686_4": "katheti appavikkhambhanti adhippāyo. Tenāha – “tathā hi na”ntiādi, vipassanālakkhaṇameva",
  "tika-s0203t0:686_5": "paṭipadanti adhippāyo.",
  "tika-s0203t0:687_0": "343. “Pubbabhāgapaṭipadaṃ akathetvā”ti vatvā pubbabhāgapaṭipadāya akathane kāraṇaṃ",
  "tika-s0203t0:687_1": "pubbabhāgapaṭipadañca sarūpato dassetuṃ, “yassa hī”tiādi vuttaṃ. Aparisuddhāyapi",
  "tika-s0203t0:687_2": "pubbabhāgapaṭipadāya vipassanā tathā na kiccakārī, pageva avijjamānāyāti, “yassa",
  "tika-s0203t0:687_3": "hi…pe… aparisuddhā hoti”cceva vuttaṃ. Pubbabhāgapaṭipadā ca nāma saṅkhepato pannarasa",
  "tika-s0203t0:687_4": "caraṇadhammāti āha – “sīlasaṃvaraṃ…pe… imaṃ pubbabhāgapaṭipadaṃ ācikkhatī”ti. Yānakiccaṃ",
  "tika-s0203t0:687_5": "sādheti maggagamanena akilantabhāvasādhanattā. Cirakālaṃ paribhāvitāya paripakkagatāya",
  "tika-s0203t0:687_6": "hetusampadāya upaṭṭhāpitaṃ sāmaṇerasīlampi paripuṇṇaṃ akhaṇḍādibhāvappattiyā, yaṃ",
  "tika-s0203t0:687_7": "pubbahetuttā “sīla”nti vuccati.",
  "tika-s0203t0:688_0": "Dhātuyo paramatthato vijjamānā, paññattimattho puriso avijjamāno. Atha kasmā bhagavā",
  "tika-s0203t0:688_1": "arahattassa padaṭṭhānabhūtaṃ vipassanaṃ kathento “chadhāturo”ti avijjamānappadhānaṃ",
  "tika-s0203t0:688_2": "desanaṃ ārabhīti āha – “bhagavā hī”tiādi. Katthaci “tevijjo chaḷabhiñño”tiādīsu vijjamānena",
  "tika-s0203t0:688_3": "avijjamānaṃ dasseti. Katthaci – “itthirūpaṃ, bhikkhave, purisassa cittaṃ pariyādāya",
  "tika-s0203t0:688_4": "tiṭṭhatī”tiādīsu avijjamānena vijjamānaṃ dasseti. Katthaci “cakkhuviññāṇaṃ sotaviññāṇa”ntiādīsu",
  "tika-s0203t0:688_5": "vijjamānena vijjamānaṃ dasseti. Katthaci – “khattiyakumāro brāhmaṇakaññāya saddhiṃ",
  "tika-s0203t0:688_6": "saṃvāsaṃ kappetī”tiādīsu avijjamānena avijjamānaṃ dasseti. Idha pana vijjamānena",
  "tika-s0203t0:688_7": "avijjamānaṃ dasseti. “Chadhāturo”ti hi samāsattho avijjamāno puggalavisayattā, tassa",
  "tika-s0203t0:688_8": "padassa avayavattho pana appadhānattho vijjamāno, so saddakkamena appadhānopi atthakkamena",
  "tika-s0203t0:688_9": "padhānoti āha – “vijjamānena avijjamānaṃ dassento”ti. Puggalādhiṭṭhānāyettha desanāya",
  "tika-s0203t0:688_10": "kāraṇaṃ dassetuṃ, “sace hī”tiādi vuttaṃ. Upaṭṭhāpeyyāti – “dhātuyo”icceva kulaputtassa",
  "tika-s0203t0:688_11": "cittaṃ niveseyya tathā sañjāneyya, evaṃ dhammaṃ deseyyāti attho. Sandehaṃ kareyyāti",
  "tika-s0203t0:688_12": "asati purise ko karoti? Ko paṭisaṃvedeti, dhātuyo evāti kiṃ nu kho idaṃ, kathaṃ nu",
  "tika-s0203t0:688_13": "kho idanti saṃsayaṃ uppādeyya? Sammohaṃ āpajjeyyāti caturaṅgasamannāgate andhakāre",
  "tika-s0203t0:688_14": "vattamānaṃ viya desiyamāne atthe sammohaṃ āpajjeyya. Tathābhūto ca desanāya abhājanabhūtattā",
  "tika-s0203t0:688_15": "desanaṃ sampaṭicchituṃ na sakkuṇeyya. Evamāhāti evaṃ “chadhāturo”ti āha.",
  "tika-s0203t0:689_0": "Yaṃ tvaṃ purisoti sañjānāsīti yaṃ rūpārūpadhammasamūhaṃ pabandhavasena pavattamānaṃ",
  "tika-s0203t0:689_1": "adhiṭṭhānavisesavisiṭṭhaṃ – “puriso satto itthī”tiādinā tvaṃ sañjānāsi, so chadhāturo.",
  "tika-s0203t0:689_2": "Santesupi chadhātuvinimuttesu dhātvantaresu sukhāvaggahaṇatthaṃ tathā vuttaṃ taggahaṇeneva",
  "tika-s0203t0:689_3": "ca tesaṃ gahetabbato, svāyamattho heṭṭhā dassito eva. Sesapadesūti “chaphassāyatano”tiādipadesupi.",
  "tika-s0203t0:689_4": "Cattāri adhiṭṭhānāni catasso patiṭṭhā etassāti caturādhiṭṭhāno, adhitiṭṭhati patiṭṭhahati",
  "tika-s0203t0:689_5": "etenāti adhiṭṭhānaṃ, yesu patiṭṭhāya uttamatthaṃ arahattaṃ adhigacchati, tesaṃ paññādīnaṃ",
  "tika-s0203t0:689_6": "etaṃ adhivacanaṃ. Tenāha “svāyaṃ bhikkhū”tiādi. Ettoti vaṭṭato. Vivaṭṭitvāti vinivaṭṭitvā",
  "tika-s0203t0:689_7": "apasakkitvā. Ettoti vā etehi chadhātuādīhi. Ettha hi niviṭṭhassa āyattassa uttamāya",
  "tika-s0203t0:689_8": "siddhiyā asambhavoti. Patiṭṭhitanti ariyamaggādhigamavasena suppatiṭṭhitaṃ. Evañhi",
  "tika-s0203t0:689_9": "sabbaso paṭipakkhasamucchindanena tattha patiṭṭhito hoti. Maññassavā nappavattantīti",
  "tika-s0203t0:689_10": "chahipi dvārehi pavattamānasotāya maggena visositāya sabbaso vigatāya sabbaso vicchedappattiyā",
  "tika-s0203t0:689_11": "na sandanti. Tenāha “nappavattantī”ti. Yasmā māne sabbaso samucchinne asamucchinno",
  "tika-s0203t0:689_12": "anupasanto kileso nāma natthi, tasmā āha – “muni santoti vuccatī”ti rāgaggiādīnaṃ nibbānena nibbuto.",
  "tika-s0203t0:690_0": "Paññaṃ nappamajjeyyāti, “divasaṃ caṅkamena nisajjāya āvaraṇīyehi dhammehi cittaṃ",
  "tika-s0203t0:690_1": "parisodhetī”tiādinayappavattāya appamādappaṭipattiyā samādhivipassanāpaññaṃ nappamajjeyya.",
  "tika-s0203t0:690_2": "Etena pubbabhāgiyaṃ samathavipassanābhāvanamāha. Saccamanurakkheyyāti saccānurakkhanāpadesena",
  "tika-s0203t0:690_3": "sīlavisodhanamāha; sacce ṭhito samādinnasīlaṃ avikopetvā paripūrento samādhisaṃvattaniyataṃ",
  "tika-s0203t0:690_4": "karoti. Tenāha “vacīsaccaṃ rakkheyyā”ti. Kilesapariccāgaṃ brūheyyāti tadaṅgādivasena",
  "tika-s0203t0:690_5": "kilesānaṃ pariccajanavidhiṃ vaḍḍheyya. Kilesavūpasamanaṃ sikkheyyāti yathā te kilesā",
  "tika-s0203t0:690_6": "tadaṅgādivasena pariccattā yathāsamudācārappavattiyā santāne pariḷāhaṃ na janenti;",
  "tika-s0203t0:690_7": "evaṃ kilesānaṃ vūpasamanavidhiṃ sikkheyya paññādhiṭṭhānādīnanti lokuttarānaṃ paññādhiṭṭhānādīnaṃ.",
  "tika-s0203t0:690_8": "Adhigamatthāyāti paṭilābhatthāya.",
  "tika-s0203t0:691": "347. Pubbe vuttānanti, “caturādhiṭṭhāno, yattha ṭhitaṃ maññassavā nappavattantī”ti evaṃ pubbe vuttānaṃ.",
  "tika-s0203t0:692_0": "348. Vattabbaṃ bhaveyyāti niddesavasena vattabbaṃ bhaveyya. Ādīhīti evamādīhi. Kiccaṃ",
  "tika-s0203t0:692_1": "natthi kiccābhāvato. Uppaṭipāṭidhātukanti ayathānupubbikaṃ. Yathādhammavasenevāti",
  "tika-s0203t0:692_2": "desetabbadhammānaṃ yathāsabhāveneva. Sappāyaṃ dhutaṅganti attano kilesaniggaṇhanayoggaṃ",
  "tika-s0203t0:692_3": "dhutaṅgaṃ. Cittarucitanti attano cittapakatiyā ācariyehi virocetabbaṃ, cariyānukūlanti",
  "tika-s0203t0:692_4": "attho. Hatthipadopamasuttādīsūti ādi-saddena visuddhimaggadhātuvibhaṅgādiṃ saṅgaṇhāti.",
  "tika-s0203t0:693_0": "354. Ayampetthāti pi-saddo sampiṇḍanattho. Tena “athāparaṃ upekkhāyeva avasissatī”ti",
  "tika-s0203t0:693_1": "uparidesanaṃ sampiṇḍeti. Sopi hi pāṭiyekko anusandhīti. Nanu cāyaṃ yathāuddiṭṭhāya",
  "tika-s0203t0:693_2": "viññāṇadhātuyā niddesopi bhavissatīti yathānusandhinayo vijjatīti? Na, viññāṇadhātuniddesanayena",
  "tika-s0203t0:693_3": "desanāya appavattattā tenāha “heṭṭhato”tiādi. Yaṃ vā panātiādinā pana desanāya sānusandhitaṃ",
  "tika-s0203t0:693_4": "vibhāveti. Na hi buddhā bhagavanto ananusandhikaṃ desanaṃ desenti. Āgamanīyavipassanāvasenāti",
  "tika-s0203t0:693_5": "yassā pubbe pavattattā āgamanīyaṭṭhāne ṭhitā vipassanā, tassā vasena. Kammakārakaviññāṇanti",
  "tika-s0203t0:693_6": "“netaṃ mama nesohamasmi, na meso attā”ti evaṃ vipassanākiccakārakaṃ vipassanāsahitaṃ",
  "tika-s0203t0:693_7": "viññāṇaṃ. Viññāṇadhātuvasenāti yathāuddiṭṭhāya viññāṇadhātuyā bhājanavasena. Satthu",
  "tika-s0203t0:693_8": "kathanatthāyāti satthārā uddesameva katvā ṭhapitattā niddesavasena kathanatthāya.",
  "tika-s0203t0:693_9": "Akathitabhāvo eva hissa avasiṭṭhatā kathanatthāya paṭivijjhanatthāya ca. Paṭipakkhavigamena",
  "tika-s0203t0:693_10": "tassa cittassa parisuddhatāti āha “nirupakkilesa”nti. Upakkilesānaṃ pana pahīnabhāvato",
  "tika-s0203t0:693_11": "pariyodātaṃ. Samudayavasena udayadassanatthañceva paccayanirodhavasena atthaṅgamadassanatthañca.",
  "tika-s0203t0:693_12": "Kāraṇabhāvena sukhāya vedanāya hitanti sukhavedaniyaṃ. Tenāha “sukhavedanāya paccayabhūta”nti.",
  "tika-s0203t0:694": "360. Rūpakammaṭṭhānampi catudhātuvavatthānavasena, arūpakammaṭṭhānampi sukhadukkhavedanāmukhena paguṇaṃ jātaṃ.",
  "tika-s0203t0:695_0": "Satthu kathanatthaṃyeva avasissatīti, “kulaputtassa paṭivijjhanattha”nti vuttamevatthaṃ",
  "tika-s0203t0:695_1": "nisedheti, tasmā vuttamevatthaṃ samatthetuṃ, “imasmiṃ hī”tiādi vuttaṃ. Kulaputtassa",
  "tika-s0203t0:695_2": "rūpāvacarajjhāneti kulaputtena adhigatarūpāvacarajjhāne. Tenāha – “bhikkhu paguṇaṃ",
  "tika-s0203t0:695_3": "tava idaṃ rūpāvacaracatutthajjhāna”nti. Yaṃ kiñci suvaṇṇatāpanayogyaṃ aṅgārabhājanaṃ",
  "tika-s0203t0:695_4": "idha “ukkā”ti adhippetanti āha “aṅgārakapalla”nti. Sajjeyyāti yathā tattha pakkhittasuvaṇṇañca",
  "tika-s0203t0:695_5": "tappati, evaṃ paṭiyādiyeyya. Nīhaṭadosanti vigatībhūtakāḷakaṃ. Apanītakasāvanti apagatasukhumakāḷakaṃ.",
  "tika-s0203t0:696_0": "Ariyamagge patiṭṭhāpetukāmena nāma sabbasmimpi lokiyadhamme virajjanatthāya dhammo",
  "tika-s0203t0:696_1": "kathetabboti adhippāyena, “kasmā panā”tiādinā codanā katā. Vineyyadamanakusalena",
  "tika-s0203t0:696_2": "bhagavatā veneyyajjhāsayavasena tāva catutthajjhānupekkhāya vaṇṇo kathitoti tassa",
  "tika-s0203t0:696_3": "parihāraṃ vadanto, “kulaputtassā”tiādimāha.",
  "tika-s0203t0:697_0": "361. Tadanudhammanti tassa arūpāvacarassa kusalassa anurūpadhammaṃ, yāya paṭipadāya",
  "tika-s0203t0:697_1": "tassa adhigamo hoti, tassa pubbabhāgapaṭipadanti attho. Tenāha “rūpāvacarajjhāna”nti.",
  "tika-s0203t0:697_2": "Taggahaṇāti tassa gahaṇena tassā paṭipattiyā paṭipajjamānena. Ito uttarinti “viññāṇañcāyatana”ntiādīsu.",
  "tika-s0203t0:698_0": "362. Tassevāti arūpāvacarajjhānassa. Etaṃ pana savipākaṃ arūpāvacarajjhānaṃ samecca",
  "tika-s0203t0:698_1": "sambhuyya paccayehi katattā saṅkhataṃ. Pakappitanti paccayavasena savihitaṃ. Āyūhitanti",
  "tika-s0203t0:698_2": "sampiṇḍitaṃ. Karontena karīyatīti paṭipajjanakena paṭipajjīyati saṅkharīyati. Nibbānaṃ",
  "tika-s0203t0:698_3": "viya na niccaṃ na sassataṃ. Atha kho khaṇe khaṇe bhijjanasabhāvatāya tāvakālikaṃ.",
  "tika-s0203t0:698_4": "Tato eva cavanādisabhāvanti sabbametaṃ rūpāvacaradhammesu ādīnavavibhāvanaṃ. Dukkhe",
  "tika-s0203t0:698_5": "patiṭṭhitanti saṅkhāradukkhe patiṭṭhitaṃ. Atāṇanti cavanasabhāvāditāya tāṇarahitaṃ.",
  "tika-s0203t0:698_6": "Aleṇanti tato arakkhattā līyanaṭṭhānarahitaṃ. Asaraṇanti appaṭisaraṇaṃ. Asaraṇībhūtanti",
  "tika-s0203t0:698_7": "sabbakālampi appaṭisaraṇaṃ.",
  "tika-s0203t0:699_0": "Samattapattavise khandhādīsu gahite duttikicchā siyāti, “khandhaṃ vā sīsaṃ vā gahetuṃ",
  "tika-s0203t0:699_1": "adatvā”ti vuttaṃ. Evamevāti etthāyaṃ upamāsaṃsandanā – cheko bhisakko viya sammāsambuddho.",
  "tika-s0203t0:699_2": "Visavikāro viya kilesadukkhānubandho, bhisakkassa visaṃ ṭhānato cāvetvā upari āropanaṃ",
  "tika-s0203t0:699_3": "viya bhagavato desanānubhāvena kulaputtassa kāmabhave nikantiṃ pariyādāya arūpajjhāne",
  "tika-s0203t0:699_4": "bhavanaṃ. Bhisakkassa visaṃ otāretvā pathaviyaṃ pātanaṃ viya kulaputtassa orambhāgiyakilesadukkhāpanayanaṃ.",
  "tika-s0203t0:700_0": "Asampattassāti arūpāvacarajjhānaṃ anadhigatassa. Appaṭiladdhassevāti tassa vevacanaṃ.",
  "tika-s0203t0:700_1": "Sabbametanti “aniccaṃ adhuva”ntiādinā vitthārato vuttaṃ sabbametaṃ ādīnavaṃ. Ekapadeneva",
  "tika-s0203t0:700_2": "“saṅkhatameta”nti kathesi saṅkhatapadeneva tassa atthassa anavasesato pariyādinnattā.",
  "tika-s0203t0:701_0": "Nāyūhatīti bhavakāraṇacetanāvasena byāpāraṃ na samūheti na sampiṇḍeti. Tenāha – “na",
  "tika-s0203t0:701_1": "rāsiṃ karotī”ti. Abhisaṅkharaṇaṃ nāma cetanābyāpāroti āha – “na abhisañcetayatī”ti.",
  "tika-s0203t0:701_2": "Taṃ pana phaluppādanasamatthatāya phalena kappananti āha “na kappetī”ti. Sace abhisaṅkhāracetanā",
  "tika-s0203t0:701_3": "uḷārā, phalamahattasaṅkhātāya vuḍḍhiyā hoti, anuḷārā ca avuḍḍhiyāti āha – “vuḍḍhiyā",
  "tika-s0203t0:701_4": "vā parihāniyā vā”ti. Buddhavisaye ṭhatvāti bhagavā attano buddhasubuddhatāya sīhasamānavuttitāya",
  "tika-s0203t0:701_5": "ca desanaṃ ukkaṃsato sāvakehi pattabbaṃ visesaṃ anavasesento tathā vadati, na sāvakavisayaṃ",
  "tika-s0203t0:701_6": "atikkamitvā attano buddhavisayameva desento. Tenāha – “arahattanikūṭaṃ gaṇhī”ti.",
  "tika-s0203t0:701_7": "Yadi kulaputto attano…pe… paṭivijjhi, atha kasmā bhagavā desanāya arahattanikūṭaṃ",
  "tika-s0203t0:701_8": "gaṇhīti āha “yathā nāmā”tiādi.",
  "tika-s0203t0:702_0": "Ito pubbeti ito anāgāmiphalādhigamato uttari upari. Assāti kulaputtassa. Kathentassa",
  "tika-s0203t0:702_1": "bhagavato dhamme neva kaṅkhā na vimati paṭhamamaggeneva kaṅkhāya samucchinnattā.",
  "tika-s0203t0:702_2": "Ekaccesu ṭhānesūti tathā vineyyaṭhānesu. Tathā hi ayampi kulaputto anāgāmiphalaṃ",
  "tika-s0203t0:702_3": "patvā bhagavantaṃ sañjāni. Tena vuttaṃ “yato anenā”tiādi.",
  "tika-s0203t0:703": "363. Anajjhositāti anajjhosanīyāti ayamatthoti āha – “gilitvā pariniṭṭhāpetvā gahetuṃ na yuttā”ti.",
  "tika-s0203t0:704_0": "364. Rāgova anusayo rāgānusayo, so ca paccayasamavāye uppajjanārahoti vattabbataṃ",
  "tika-s0203t0:704_1": "labhatīti vuttaṃ – “sukhavedanaṃ ārabbha rāgānusayo uppajjeyyā”ti. Na pana tassa",
  "tika-s0203t0:704_2": "uppādanaṃ atthi khaṇattayasamāyogāsambhavato. Esa nayo sesesupi. Itaranti adukkhamasukhavedanaṃ.",
  "tika-s0203t0:704_3": "Visaṃyuttoti kenaci saññojanena asaṃyuttatāya eva niyatavippayutto. Kāyassa koṭi",
  "tika-s0203t0:704_4": "paramo anto etassāti kāyakoṭikaṃ. Dutiyapadeti “jīvitapariyantika”nti imasmiṃ pade.",
  "tika-s0203t0:704_5": "Visevanassāti upādānassa. Sītībhavissantīti padassa “nirujjhissantī”ti attho vutto,",
  "tika-s0203t0:704_6": "kathaṃ pana vedayitānaṃ dvādasasu āyatanesu nirujjhanaṃ sītibhāvappattīti codanaṃ",
  "tika-s0203t0:704_7": "sandhāyāha – “kilesā hī”tiādi. Samudayapañhenāti mahāsatipaṭṭhāne samudayasaccanirodhapañhena.",
  "tika-s0203t0:704_8": "Nanu sabbaso kilesapariḷāhavigame sītibhāvo nāma vedanānirodhamattena adhippeto;",
  "tika-s0203t0:704_9": "tena idha vedayitāni vuttāni, na kilesāti vedayitānaṃ accantanirodhasaṅkhāto sītibhāvopi",
  "tika-s0203t0:704_10": "kilesasamucchedenevāti āha “vedayitānipī”tiādi.",
  "tika-s0203t0:705_0": "365. Idaṃ opammasaṃsandananti ettha saññojanā dīpasikhā viya, adhiṭṭhānakapallikā",
  "tika-s0203t0:705_1": "viya vedanāya nissayabhūtā cattāro khandhā, telaṃ viya kilesā, vaṭṭi viya kammavaṭṭaṃ,",
  "tika-s0203t0:705_2": "upaharaṇakapuriso viya vaṭṭagāmī puthujjano, tassa sīsacchedakapuriso viya arahattamaggo",
  "tika-s0203t0:705_3": "santānassa samucchedakaraṇato, anāhārāya dīpasikhāya nibbāyanaṃ viya kammakilesānaṃ",
  "tika-s0203t0:705_4": "anantarapaccayato anāhārāya vedanāya anupādisesavasena nibbāyanaṃ.",
  "tika-s0203t0:706_0": "Ādimhi samādhivipassanāpaññāhīti pubbabhāgapaṭipadābhūtā tayā paguṇasamādhito arahattassa",
  "tika-s0203t0:706_1": "padaṭṭhānabhūtavipassanāpaññāto ca. Uttaritarāti visiṭṭhatarā. Evaṃ samannāgatoti",
  "tika-s0203t0:706_2": "ettha evaṃ-saddo idaṃsaddatthavacanoti āha – “iminā uttamena arahattaphalapaññādhiṭṭhānenā”ti.",
  "tika-s0203t0:706_3": "Sabbaṃ vaṭṭadukkhaṃ khepetīti sabbadukkhakkhayo, aggamaggo, taṃpariyāpannatāya tattha",
  "tika-s0203t0:706_4": "ñāṇanti āha – “sabbadukkhakkhaye ñāṇaṃ nāma arahattamagge ñāṇa”nti. Arahattaphale",
  "tika-s0203t0:706_5": "ñāṇaṃ adhippetaṃ vuttanayena sabbadukkhakkhaye sante tannimittaṃ vā uppannañāṇanti",
  "tika-s0203t0:706_6": "katvā. Tassāti, “evaṃ samannāgato bhikkhu iminā paramena paññādhiṭṭhānena samannāgato",
  "tika-s0203t0:706_7": "hotī”ti vuttabhikkhuno.",
  "tika-s0203t0:707_0": "366. Hīti yasmā. Vimuttīti arahattaphalavimutti, tasmā sabbadukkhakkhaye ñāṇanti",
  "tika-s0203t0:707_1": "arahattaphalañāṇaṃ adhippetaṃ. Saccanti paramatthasaccaṃ nibbānaṃ, na maggasaccaṃ.",
  "tika-s0203t0:707_2": "Kāmaṃ arahattaphalavimutti paṭipakkhehi akopanīyatāya akuppā, “sacce ṭhitā”ti pana",
  "tika-s0203t0:707_3": "vacanato, “akuppārammaṇakaraṇena akuppāti vuttā”ti āha. Vitathanti naṭṭhaṃ, jarāya",
  "tika-s0203t0:707_4": "maraṇena ca vipariṇāmetabbatāya yādisaṃ uppādāvatthāya jātaṃ, tato aññādisanti attho.",
  "tika-s0203t0:707_5": "Tathā hi taṃ jarāmaraṇehi parimusitabbarūpatāya “musā”ti vuttaṃ. Tenāha – “mosadhammanti",
  "tika-s0203t0:707_6": "nassanasabhāva”nti. Taṃ avitathanti taṃ vuttanayena avitathaṃ nāma, taṃ sabhāvo sabbakālaṃ",
  "tika-s0203t0:707_7": "teneva labbhanato. Samathavipassanāvasena vacīsaccatoti samathavipassanāvasena yaṃ",
  "tika-s0203t0:707_8": "visuddhimattaṃ vacīsaccaṃ, tato. Dukkhasaccasamudayasaccehi tacchavipallāsabhūtasabhāvehi.",
  "tika-s0203t0:707_9": "Iti nesaṃ yathāsakaṃ sabhāvena avitathabhāve amosadhammatāya tehipi avitathabhāvā",
  "tika-s0203t0:707_10": "paramatthasaccaṃ nibbānameva uttaritaraṃ. Tasmāti nibbānasseva uttaritarabhāvato.",
  "tika-s0203t0:708_0": "367. Upadhīyati ettha dukkhanti upadhī, khandhā kāmaguṇā ca. Upadahanti dukkhanti",
  "tika-s0203t0:708_1": "upadhī, kilesābhisaṅkhārā. Paripūrā gahitā parāmaṭṭhāti pariyattabhāvena taṇhāya",
  "tika-s0203t0:708_2": "gahitā diṭṭhiyā parāmaṭṭhā. Samathavipassanāvasena kilesapariccāgatoti vikkhambhanavasena",
  "tika-s0203t0:708_3": "tadaṅgappahānavasena ca kilesānaṃ pariccajanato. Uttaritaro visiṭṭhatarassa pahānappakārassa abhāvato.",
  "tika-s0203t0:709_0": "368. Āghātakaraṇavasenāti cetasikāghātassa uppajjanavasena. Byāpajjanavasenāti cittassa",
  "tika-s0203t0:709_1": "vipattibhāvavasena. Sampadussanavasenāti sabbaso dussanavasena. Tīhi padehi yadi",
  "tika-s0203t0:709_2": "arahattamaggena kilesānaṃ pariccāgo cāgādhiṭṭhānaṃ, arahattamaggeneva nesaṃ vūpasamo",
  "tika-s0203t0:709_3": "upasamādhiṭṭhānaṃ hotīti dasseti. Ettha visesena pariccāgo sampajahanaṃ anuppattidhammatāpādanaṃ",
  "tika-s0203t0:709_4": "cāgo, tathā pana pariccāgena yo so nesaṃ tadā vūpasantatāya abhāvo, ayaṃ upasamoti ayametesaṃ viseso.",
  "tika-s0203t0:710_0": "369. Maññitanti maññanā, “etaṃ mamā”tiādinā kappanāti attho. Avijjāvibandhanataṇhāgāhādīnaṃ",
  "tika-s0203t0:710_1": "sādhāraṇabhāvato ayamahanti ettha ahanti diṭṭhimaññanādassanaṃ, sā pana diṭṭhi mānamaññanāya",
  "tika-s0203t0:710_2": "attaniyagāhavasena hotīti sveva “aya”nti iminā gahitoti āha – “ayamahanti ekaṃ taṇhāmaññitameva",
  "tika-s0203t0:710_3": "vaṭṭatī”ti. Ābādhaṭṭhenāti paṭipīḷanaṭṭhena. Maññanāvasena hi sattānaṃ tathā hoti.",
  "tika-s0203t0:710_4": "Antodosaṭṭhenāti abbhantaraduṭṭhabhāvena. Maññanādūsitattā hi sattānaṃ attabhāvo",
  "tika-s0203t0:710_5": "dukkhatāmūlāyatto, kilesāsucipaggharaṇato uppādanirodhabhaṅgehi uddhamuddhaṃ pakkapabhinno",
  "tika-s0203t0:710_6": "hotīti phalūpacārena “maññitaṃ gaṇḍo”ti vutto. Anupaviṭṭhaṭṭhenāti anupavisitvā hadayamāhacca",
  "tika-s0203t0:710_7": "adhiṭṭhānena. Maññitañhi pīḷājananato antotudanato duruddharaṇato sallaṃ. Khīṇāsavamuni",
  "tika-s0203t0:710_8": "sabbaso kilesānaṃ santattā, tato eva pariḷāhānaṃ parinibbutattā vūpasantattā santo",
  "tika-s0203t0:710_9": "upasanto nibbutoti vuccati. Yattha ṭhitanti yasmiṃ asekkhabhūmiyaṃ ṭhitaṃ. Yadi bhagavā",
  "tika-s0203t0:710_10": "attano desanāñāṇānurūpaṃ desanaṃ pavattāpeyya, mahāpathaviṃ pattharantassa viya,",
  "tika-s0203t0:710_11": "ākāsaṃ pasārentassa viya, anantāparimeyyalokadhātuyo paṭicca tesaṃ ṭhitākāraṃ anuppūraṃ",
  "tika-s0203t0:710_12": "vicinantassa viya desanā pariyosānaṃ na gaccheyya. Yasmā panassa vineyyajjhāsayānurūpameva",
  "tika-s0203t0:710_13": "desanā pavatti, na tato paraṃ aṇumattampi vaḍḍhati. Tasmā vuttaṃ – “sabbāpi dhammadesanā",
  "tika-s0203t0:710_14": "saṃkhittāva, vitthāradesanā nāma natthī”ti. Nanu sattapakaraṇadesanā vitthārakathāti?",
  "tika-s0203t0:710_15": "Na sāpi vitthārakathāti āha – “samantapaṭṭhānakathāpi saṃkhittāyevā”ti. Sannipatitadevaparisāya",
  "tika-s0203t0:710_16": "ajjhāsayānurūpameva hi tassāpi pavatti, na satthudesanāñāṇānurūpanti. Yathānusandhiṃ",
  "tika-s0203t0:710_17": "pāpesi yathāuddiṭṭhe anupubbena anavasesato vibhajanavasena desanāya niṭṭhāpitattā.",
  "tika-s0203t0:710_18": "Vipañcitaññū…pe… kathesi nātisaṅkhepavitthāravasena desitattā.",
  "tika-s0203t0:711_0": "370. Aṭṭhannaṃ parikkhārānanti nayidamanavasesapariyādānaṃ, lakkhaṇavacanaṃ panetaṃ,",
  "tika-s0203t0:711_1": "aññatarassāti vacanaseso. Tathā hi, “mayhaṃ iddhimayaparikkhāralābhāya paccayo hotū”ti",
  "tika-s0203t0:711_2": "patthanaṃ paṭṭhapetvā pattacīvaraṃ, pattaṃ, cīvarameva vā dinne carimabhave iddhimayaparikkhāro",
  "tika-s0203t0:711_3": "nibbattatīti vadanti. Adinnattāti kecivādo, tenāha “kulaputto”tiādi. Okāsābhāvatoti",
  "tika-s0203t0:711_4": "upasampadālakkhaṇassa asambhavato. Tenāha – “kulaputtassa āyuparikkhīṇa”nti. Udakatittha…pe…",
  "tika-s0203t0:711_5": "āraddho paramappicchabhāvato.",
  "tika-s0203t0:712": "Vibbhantāti bhantacittā. Siṅgena vijjhitvā ghātesi purimajātibaddhāghātatāyāti vadanti.",
  "tika-s0203t0:713": "Mānusaṃ yoganti manussattabhāvaṃ. Attabhāvo hi yujjati kammakilesehīti “yogo”ti vuccati. Upaccagunti upagacchiṃsu. Upakotiādi tesaṃ nāmāni.",
  "tika-s0203t0:714": "Gandhakaṭṭhehīti candanāgarusaḷaladevadāruādīhi gandhadārūhi. Sesaṃ suviññeyyameva.",
  "tika-s0203t0:715": "Dhātuvibhaṅgasuttavaṇṇanāya līnatthappakāsanā samattā.",
  "tika-s0203t0:716": "11. Saccavibhaṅgasuttavaṇṇanā",
  "tika-s0203t0:717_0": "371. Ācikkhanāti – “idaṃ dukkhaṃ ariyasaccaṃ, ayaṃ dukkhanirodhagāminī paṭipadā ariyasacca”nti",
  "tika-s0203t0:717_1": "ādito kathanaṃ. Desanāti tasseva atthassa atisajjanaṃ pabodhanaṃ. Paññāpanāti pakārehi",
  "tika-s0203t0:717_2": "ñāpanā, sā pana yasmā itthamidanti veneyyānaṃ paccakkhato dassanā, tesaṃ vā santāne",
  "tika-s0203t0:717_3": "patiṭṭhāpanā hoti, tasmā āha – “dukkhasaccādīnaṃ ṭhapanā”ti. Paṭṭhapanāti patiṭṭhāpanā.",
  "tika-s0203t0:717_4": "Yasmā paṭṭhapiyamānasabhāvā desanā bhājanaṃ upagacchantī viya hoti, tasmā vuttaṃ",
  "tika-s0203t0:717_5": "– “paññāpanā”ti, jānāpanāti attho. Vivaṭakaraṇāti desiyamānassa atthassa vivaṭabhāvakaraṇaṃ.",
  "tika-s0203t0:717_6": "Vibhāgakiriyāti yathāvuttassa atthavibhāgassa vitthārakaraṇaṃ. Pākaṭabhāvakaraṇanti",
  "tika-s0203t0:717_7": "agambhīrabhāvāpādanaṃ. Aparo nayo – catusaccasaññitassa atthassa paccekaṃ sarūpato",
  "tika-s0203t0:717_8": "dassanavasena idanti ādito sikkhāpanaṃ kathanaṃ ācikkhanā, evaṃ parasantāne pabodhanavasena",
  "tika-s0203t0:717_9": "pavattāpanā desanā, evaṃ vineyyānaṃ cittaparitosajananena tesaṃ buddhiparipācanaṃ",
  "tika-s0203t0:717_10": "“paññāpanā”ti vuccati. Evaṃ paññāpentī ca sā desiyamānaṃ atthaṃ veneyyasantāne pakārato",
  "tika-s0203t0:717_11": "ṭhapeti patiṭṭhapetīti “paṭṭhapanā”ti vuccati. Pakārato ṭhapentī pana saṃkhittassa",
  "tika-s0203t0:717_12": "vitthārato paṭivuttassa punābhidhānato “vivaraṇā”ti, tassevatthassa vibhāgakaraṇato",
  "tika-s0203t0:717_13": "“vibhajanā”ti, vuttassa vitthārenābhidhānato vibhattassa hetudāharaṇadassanato, “uttānīkamma”nti",
  "tika-s0203t0:717_14": "vuccati. Tenāha – “pākaṭabhāvakaraṇa”nti, hetūpamāvasenatthassa pākaṭabhāvakaraṇatoti attho.",
  "tika-s0203t0:718_0": "Anuggāhakāti anuggaṇhanakāmā. Svāyamanuggaho saṅgahavatthuvasena pākaṭo hotīti āha",
  "tika-s0203t0:718_1": "“āmisasaṅgahenā”tiādi. Janetā janettīti āha “janikā mātā”ti. Vuddhiṃ parisaṃ āpādetīti",
  "tika-s0203t0:718_2": "āpādetā. Tenāha “posetā”ti. Idāni dvinnaṃ mahātherānaṃ yathākkamaṃ sabrahmacārīnaṃ",
  "tika-s0203t0:718_3": "bhagavatā vuttehi janikaposikamātuṭṭhāniyehi saṅgāhakataṃ vitthārato dassetuṃ, “janikamātā",
  "tika-s0203t0:718_4": "hī”tiādi vuttaṃ. Paratoghosena vināpi uparimaggādhigamo hotīti “paccattapurisakārenā”ti",
  "tika-s0203t0:718_5": "vuttaṃ. Paṭhamamaggo eva hi sāvakānaṃ ekantato ghosāpekkhoti. Pattesupīti pi-saddena",
  "tika-s0203t0:718_6": "pageva appattesūti dasseti. Bhavassa appamattakatā nāma ittarakālatāyāti āha “accharāsaṅghātamattampī”ti.",
  "tika-s0203t0:718_7": "Janetāti janako, thero pana ariyāya janayitā. Āpādetāti vaḍḍhetā paribrūhetā. Purimasmiṃ",
  "tika-s0203t0:718_8": "saccadvaye sammasanaggahaṇaṃ lokiyattā tassa, itarasmiṃ tassa aggahaṇaṃ lokuttarattā.",
  "tika-s0203t0:719_0": "Kāmehi nikkhanto saṅkappo nekkhammasaṅkappo. Svāyamassa tato nikkhamanattho tesaṃ",
  "tika-s0203t0:719_1": "paṭipakkhabhāvato tehi visaṃsaggato virajjanato samucchindanato sabbaso vivittabhāvato",
  "tika-s0203t0:719_2": "ca hotīti dassetuṃ, “kāmapaccanīkaṭṭhenā”tiādi vuttaṃ. Tattha kāmapadaghātanti yathā",
  "tika-s0203t0:719_3": "kāmo padaṃ patiṭṭhaṃ na labhati, evaṃ hananaṃ, kāmasamucchedanti attho. Kāmehi sabbaso",
  "tika-s0203t0:719_4": "vivittattā kāmavivitto, ariyamaggo, tassa anto, ariyaphalaṃ, tasmiṃ kāmavivittante.",
  "tika-s0203t0:719_5": "Eseva nayoti iminā “byāpādapaccanīkaṭṭhenā”tiādiyojanaṃ atidisati. Sabbe cete nekkhammasaṅkappādayo",
  "tika-s0203t0:719_6": "nānācittesu labbhantīti yojanā. Yadi ekacitte labbhanti, kathaṃ tividhamicchāsaṅkappānaṃ",
  "tika-s0203t0:719_7": "samugghātoti āha “tatra hī”tiādi. Na nānā labbhatīti iminā tividhakiccakāritaṃ sammāsaṅkappassa",
  "tika-s0203t0:719_8": "dasseti. Kiccavasena hi tassa nāmassa lābho. Sammāvācādīnampi maggakkhaṇe ekacitte",
  "tika-s0203t0:719_9": "labbhamānānampi catukiccakāritāya catubbidhanāmāditā veditabbā. Sesaṃ suviññeyyameva.",
  "tika-s0203t0:720": "Saccavibhaṅgasuttavaṇṇanāya līnatthappakāsanā samattā.",
  "tika-s0203t0:721": "12. Dakkhiṇāvibhaṅgasuttavaṇṇanā",
  "tika-s0203t0:722_0": "376. Mahāpajāpatigotamīti ettha gotamīti tassa gotamagottato āgataṃ nāmaṃ, mahāpajāpati",
  "tika-s0203t0:722_1": "pana guṇato. Taṃ vivarituṃ, “nāmakaraṇadivase panassā”tiādi vuttaṃ. Mahatiṃ uḷāraṃ",
  "tika-s0203t0:722_2": "pajaṃ jananaposanehi parirakkhatīti mahāpajāpati. Paribhogavasena na haññatīti ahataṃ.",
  "tika-s0203t0:722_3": "Sippikānanti tantavāyānaṃ. Vāyanaṭṭhānanti vīnaṭṭhānaṃ. Tāni maṃ na tosenti kāyikassa",
  "tika-s0203t0:722_4": "puññassa abhāvato. Tenāha – “sahatthā katameva maṃ tosetī”ti. Pisitvā nibbattanaṃ",
  "tika-s0203t0:722_5": "katvā. Pothetvāti sukhumabhāvāpādanatthaṃ dhanukena netvā. Kālānukālañca dhātigaṇaparivutā",
  "tika-s0203t0:722_6": "gantvā vemakoṭiṃ aggahesi ekadivasanti adhippāyo. Evañhi “ekadivasaṃ pana…pe… akāsī”ti",
  "tika-s0203t0:722_7": "purimavacanena taṃ na virujjheyya.",
  "tika-s0203t0:723_0": "Cha cetanāti chabbidhā cetanā. Na hi tā chayeva cetanāti. Saṅghe gotami dehi…pe…",
  "tika-s0203t0:723_1": "saṅgho cāti idameva suttapadaṃ. Saṅghe gotami dehīti saṅghassa dānāya niyojesi, tasmā",
  "tika-s0203t0:723_2": "saṅghova dakkhiṇeyyataroti ayamevettha attho. Yadi evantiādinā tattha byabhicāraṃ",
  "tika-s0203t0:723_3": "dasseti. Rājamahāmattādayotiādinā tattha byatirekato nidassanaṃ āha. Mahantatarā",
  "tika-s0203t0:723_4": "bhaveyyunti ānubhāvādinā mahantatarā bhaveyyuṃ, na ca taṃ atthīti. Tasmāti yasmā",
  "tika-s0203t0:723_5": "guṇavisiṭṭhahetukaṃ dakkhiṇeyyataṃ anapekkhitvā attano dīyamānassa dāpanaṃ labhati,",
  "tika-s0203t0:723_6": "tasmā. Mā evaṃ gaṇhāti sammāsambuddhato saṅghova dakkhiṇeyyo”ti mā gaṇha.",
  "tika-s0203t0:724_0": "Tattha nicchayasādhakaṃ suttapadaṃ dassento, “nayimasmiṃ loke…pe… vipulaphalesina”nti",
  "tika-s0203t0:724_1": "āha. Svāyamattho ratanasutte, “yaṃ kiñci vitta”nti gāthāya, aggapasādasuttādīhi ca",
  "tika-s0203t0:724_2": "vibhāvetabboti. Tenāha – “satthārā uttaritaro dakkhiṇeyyo nāma natthī”ti.",
  "tika-s0203t0:725_0": "Gotamiyā antimabhavikatāya dānassa dīgharattaṃ hitāya sukhāya anuppādanato na taṃ",
  "tika-s0203t0:725_1": "garutaraṃ saṅghassa pādāpane kāraṇanti āha – “pacchimāya janatāyā”tiādi. Vacanatopīti",
  "tika-s0203t0:725_2": "tassa vatthayugassa satthu eva paṭiggahaṇāya vacanatopi. Tenāha “na hī”tiādi.",
  "tika-s0203t0:726_0": "Satthā saṅghapariyāpannova īdise ṭhāne aggaphalaṭṭhatāya aṭṭha-ariyapuggalabhāvato,",
  "tika-s0203t0:726_1": "sace panassa na sayaṃ saṅghapariyāpannatā, kathaṃ saṅghe pūjite satthā pūjito nāma",
  "tika-s0203t0:726_2": "siyāti adhippāyo. Tīṇi saraṇagamanāni tayo eva aggapasādāti vakkhatīti adhippāyo.",
  "tika-s0203t0:726_3": "Abhidheyyānurūpāni hi liṅgavacanāni. Na ruhati ayāthāvapaṭipattibhāvato, na gihivesaggahaṇādinā",
  "tika-s0203t0:726_4": "gihibhāvassa paṭikkhipitattā. Na vattabbametaṃ “satthā saṅghapariyāpanno”ti satthubhāvato.",
  "tika-s0203t0:726_5": "Sāvakasamūho hi saṅgho. Saṅghagaṇe hi satthā uttaritaro anaññasādhāraṇaguṇehi samannāgatabhāvato",
  "tika-s0203t0:726_6": "mūlaratanabhāvato ca.",
  "tika-s0203t0:727": "377. Sampatijātassa mahāsattassa sattapadavītihāragamanaṃ dhammatāvasena jātaṃ, paraṃ tadaññadaharasadisī paṭipattīti āha – “hatthapādakiccaṃ asādhentesū”ti.",
  "tika-s0203t0:728_0": "378. Paccūpakāraṃ na sukaraṃ vadāmi anucchavikakiriyāya kātuṃ asakkuṇeyyattā. Abhivādenti",
  "tika-s0203t0:728_1": "etenāti abhivādanaṃ. Vandamānehi antevāsikehi ācariyaṃ “sukhī hotū”tiādinā abhivādenti",
  "tika-s0203t0:728_2": "nāma. Tena vuttaṃ “abhivādana”nti. Tadabhimukho…pe… vanditvā nipajjati, seyyathāpi",
  "tika-s0203t0:728_3": "āyasmā sāriputto. Kālānukālaṃ upaṭṭhānaṃ bījayanapādasambāhanādi anucchavikakammassa",
  "tika-s0203t0:728_4": "karaṇaṃ nāma. Anucchavikaṃ kiriyaṃ kātuṃ na sakkotiyeva, yasmā ācariyena katassa",
  "tika-s0203t0:728_5": "dhammānuggahassa antevāsinā kariyamāno āmisānuggaho saṅkhampi kalampi kalabhāgampi",
  "tika-s0203t0:728_6": "na upetiyevāti. Tena vuttaṃ “na suppatikāraṃ vadāmī”ti.",
  "tika-s0203t0:729_0": "379. Pāṭipuggalikaṃ dakkhiṇaṃ ārabbha samuṭṭhitaṃ, “taṃ me bhagavā paṭiggaṇhatū”ti",
  "tika-s0203t0:729_1": "mahāpajāpatigotamiyā vacanaṃ nimittaṃ katvā desanāya uṭṭhitattā. Na kevalañca tassā",
  "tika-s0203t0:729_2": "eva vacanaṃ, atha kho ānandattheropi…pe… samādapesi, tasmā vibhāgato cuddasasu…pe…",
  "tika-s0203t0:729_3": "hotīti dassetuṃ, imaṃ desanaṃ ārabhi. Tattha patipaccekaṃ puggalaṃ dīyatīti pāṭipuggalikaṃ.",
  "tika-s0203t0:729_4": "Paṭhamasaddo yathā aggattho, evaṃ seṭṭhapariyāyopīti āha “jeṭṭhakavasenapī”ti. Aggā",
  "tika-s0203t0:729_5": "uttame khette pavattattā. Dutiyatatiyāpi paramadakkhiṇāyeva sabbaso sammāvikkhambhitarāgādikilesattā.",
  "tika-s0203t0:729_6": "Rāgādayo hi adakkhiṇeyyabhāvassa kāraṇaṃ. Tenevāha – “tiṇadosāni khettāni, rāgadosā",
  "tika-s0203t0:729_7": "ayaṃ pajā”tiādi. Yasmā pana savāsanaṃ sabbaso samucchinnakilesehi tato eva sabbaso",
  "tika-s0203t0:729_8": "appaṭihatañāṇacārehi anantāparimeyyaguṇagaṇādhārehi sammāsambuddhehi sadiso sadevake",
  "tika-s0203t0:729_9": "loke koci dakkhiṇeyyo natthi. Tasmā “paramadakkhiṇāyevā”ti sāsaṅkaṃ vadati. Yasmā",
  "tika-s0203t0:729_10": "pañcābhiñño aṭṭhasamāpattilābhī eva hoti lokiyābhiññānaṃ aṭṭhasamāpattiadhiṭṭhānattā,",
  "tika-s0203t0:729_11": "tasmā “lokiyapañcābhiññe”icceva vuttaṃ, na “aṭṭhasamāpattilābhimhī”ti tāya avuttasiddhattā.",
  "tika-s0203t0:729_12": "Gosīladhātukoti gosīlasabhāvo, sīlavatā sadisasīloti attho. Tenāha “asaṭho”tiādi.",
  "tika-s0203t0:729_13": "Tena na alajjidhātuko pakatisiddho idha puthujjanasīlavāti adhippetoti dasseti.",
  "tika-s0203t0:730_0": "Paricchindantoti ettakoti paccekappamāṇato tato eva aññamaññaṃ asaṅkaratova paricchindanto.",
  "tika-s0203t0:730_1": "Kathaṃ pana asaṅkhyeyyabhāvena vuccamāno vipāko paricchinno hoti? Sopi tassa paricchedo",
  "tika-s0203t0:730_2": "eva itarehi asaṃkiṇṇabhāvadīpanato, etadatthameva pubbe asaṅkaraggahaṇaṃ kataṃ. Guṇavasenāti",
  "tika-s0203t0:730_3": "lakkhaṇasampannādiguṇavasena. Upakāravasenāti bhogarakkhādiupakāravasena. Yaṃ posanatthaṃ",
  "tika-s0203t0:730_4": "dinnaṃ, idaṃ na gahitaṃ dānalakkhaṇāyogato. Anuggahapūjanicchāvasena hi attano deyyavatthupariccāgo",
  "tika-s0203t0:730_5": "dānaṃ bhayarāgaladdhukāmakulādivasena sāvajjābhāvato. Tampi na gahitaṃ ayāvadatthatāaparipuṇṇabhāvena",
  "tika-s0203t0:730_6": "yathādhippetaphaladānāsamatthabhāvato. Sampattassāti santikāgatassa. Tena sampattipayojane",
  "tika-s0203t0:730_7": "anapekkhataṃ dasseti. Phalaṃ paṭikaṅkhitvāti “idaṃ me dānamayaṃ puññaṃ āyatiṃ sukhahitabhāvāya",
  "tika-s0203t0:730_8": "hotū”tiādinā phalaṃ paccāsīsitvā. Tenassa phaladāne namiyataṃ dasseti, yāvadatthanti",
  "tika-s0203t0:730_9": "iminā paripuṇṇaphalataṃ. Sataguṇāti ettha guṇasaddo na “guṇena nāmaṃ uddhareyya”ntiādīsu",
  "tika-s0203t0:730_10": "viya sampattiattho, “taddiguṇa”ntiādīsu viya na vaḍḍhanattho, “pañca kāmaguṇā loke,",
  "tika-s0203t0:730_11": "manochaṭṭhā paveditā”tiādīsu viya na koṭṭhāsattho, “antaṃ antaguṇa”ntiādīsu viya",
  "tika-s0203t0:730_12": "na antabhāgattho, atha kho ānisaṃsatthoti dassento, “satānisaṃsā”ti āha, te ānisaṃse",
  "tika-s0203t0:730_13": "sarūpato dassetuṃ, “āyusata”ntiādi vuttaṃ. Sataguṇāti vā satavaḍḍhikāti evamettha",
  "tika-s0203t0:730_14": "attho daṭṭhabbo. Nipparitasaṃ karotīti āyuādīnaṃ ānisaṃsānaṃ aparittāsaṃ karoti.",
  "tika-s0203t0:730_15": "Atha vā nipparitasaṃ karotīti āyuādinimittaṃ aparittāsaṃ karoti. Atha vā nipparitasaṃ",
  "tika-s0203t0:730_16": "karotīti āyuādīni tato uttarimpi āhārādihetu aparittāsaṃ karoti. Attabhāvavinimuttasañcaraṇassa",
  "tika-s0203t0:730_17": "abhāvā, “bhavasatepi vutte ayamevattho”ti vuttaṃ. Sabbatthāti, “puthujjanadussīle”tiādīsu",
  "tika-s0203t0:730_18": "sabbavāresu. Nayo netabboti, “āyusahassaṃ vaṇṇasahassa”ntiādiko nayo.",
  "tika-s0203t0:731_0": "Sāsanāvataraṇaṃ nāma yāvadeva vaṭṭadukkhanittharaṇatthaṃ, tañca maggapaṭivedhanaṃ,",
  "tika-s0203t0:731_1": "tasmā nibbedhabhāgiyasaraṇagamanaṃ sikkhāpadasamādānaṃ pabbajjā upasampadā sīlaparipūraṇaṃ",
  "tika-s0203t0:731_2": "adhicittasikkhānuyogo vipassanābhāvanāti sabbāpesā sotāpattiphalasacchikiriyāya paṭipatti",
  "tika-s0203t0:731_3": "eva hotīti āha – “tisaraṇaṃ gato upāsakopī”tiādi. Tattha yathā nibbedhabhāgiyo samādhi",
  "tika-s0203t0:731_4": "tāva nāma paramparāya ariyamaggādhigamassa paccayabhāvato upanissayo; tathā nibbedhabhāgiyaṃ",
  "tika-s0203t0:731_5": "sīlaparipūraṇaṃ upasampadā pabbajjā upāsakassa dasasu pañcasu sīlesu patiṭṭhānaṃ",
  "tika-s0203t0:731_6": "antamaso saraṇādigamanampi nibbedhabhāgiyaṃ ariyamaggādhigamassa upanissayo hotiyevāti,",
  "tika-s0203t0:731_7": "“sabbāpesā sotāpattiphalasacchikiriyāya paṭipattī”ti vuttā. Tattha anaññasādhāraṇa-vijjācaraṇādi-asaṅkhyeyyaaparimeyya-guṇa-samudayapūrite",
  "tika-s0203t0:731_8": "bhagavati saddhamme ariyasaṅghe uḷāratarabahumānagāravataṃ gato. “Sammāsambuddho",
  "tika-s0203t0:731_9": "bhagavā, svākhāto dhammo, suppaṭipanno saṅgho”ti tapparāyaṇatādiākārappatto ñāṇaparisodhito",
  "tika-s0203t0:731_10": "pasādo saraṇagamananti tena vatthugatena pasādena paribhāvite santāne kataṃ puññakkhettasampattiyā",
  "tika-s0203t0:731_11": "mahapphalaṃ mahānisaṃsameva hotīti āha – “tasmiṃ dinnadānampi asaṅkhyeyyaṃ appameyya”nti.",
  "tika-s0203t0:731_12": "Tayidaṃ saraṇaṃ vatthuttaye pasādabhāvena ajjhāsayasampattimattaṃ, tādisassa pana",
  "tika-s0203t0:731_13": "pañcasīlaṃ ajjhāsayasampattiupathambhito kāyavacīsaṃyamoti tattha dinnaṃ tato uttari",
  "tika-s0203t0:731_14": "mahapphalanti, dasasīlaṃ pana paripuṇṇuposathasīlaṃ, tattha dinnaṃ mahapphalanti,",
  "tika-s0203t0:731_15": "“tato uttari mahapphala”nti vuttaṃ. Sāmaṇerasīlādīnaṃ pana uttari visiṭṭhatarādibhāvato",
  "tika-s0203t0:731_16": "tattha tattha dinnassa visesamahapphalatā vuttā.",
  "tika-s0203t0:732_0": "Maggasamaṅgitā nāma maggacittakkhaṇaparicchinnā, tasmiñca khaṇe kathaṃ dātuṃ paṭiggahetuñca",
  "tika-s0203t0:732_1": "sambhavatīti codeti “kiṃ pana maggasamaṅgissa sakkā dānaṃ dātu”nti. Itaro tādise",
  "tika-s0203t0:732_2": "sati samayeti dassento, “āma sakkā”ti paṭijānitvā, “āraddhavipassako”tiādinā tamatthaṃ",
  "tika-s0203t0:732_3": "vivarati. Tasmiṃ khaṇeti tasmiṃ pakkhipanakkhaṇe. Yadi aṭṭhamakassa sotāpannassa",
  "tika-s0203t0:732_4": "dinnadānaṃ phalato asaṅkhyeyyameva, ko nesaṃ visesoti āha “tatthā”tiādi. Tena satipi",
  "tika-s0203t0:732_5": "asaṅkhyeyyabhāvasāmaññe atthi nesaṃ appabahubhāvo saṃvaṭṭaṭṭhāyī asaṅkhyeyyamahākappāsaṅkhyeyyānaṃ",
  "tika-s0203t0:732_6": "viyāti dasseti. Maggasamaṅgīnaṃ tena tena odhinā saṃkilesadhammānaṃ pahīyamānattā",
  "tika-s0203t0:732_7": "vodānadhammānaṃ vaḍḍhamānattā apariyositakiccattā aparipuṇṇaguṇatā, pariyositakiccattā",
  "tika-s0203t0:732_8": "phalasamaṅgīnaṃ paripuṇṇaguṇatāti taṃtaṃmaggaṭṭhehi phalaṭṭhānaṃ khettātisayatā veditabbā.",
  "tika-s0203t0:732_9": "Heṭṭhimaheṭṭhimehi pana maggaṭṭhehi uparimānaṃ maggaṭṭhānaṃ phalaṭṭhehi phalaṭṭhānaṃ",
  "tika-s0203t0:732_10": "uttaritaratā pākaṭā eva. Tathā hi uparimānaṃ dinnadānassa mahapphalatā vuttā.",
  "tika-s0203t0:733_0": "380. Kāmañcettha buddhappamukhe ubhatosaṅghe kevale ca bhikkhusaṅghe dānaṃ atthi",
  "tika-s0203t0:733_1": "eva, na pana buddhappamukhe bhikkhusaṅghe, taṃ pana buddhappamukhaubhatosaṅgheneva",
  "tika-s0203t0:733_2": "saṅgahitanti aviruddhaṃ. Na pāpuṇanti mahapphalabhāvena sadisatampi, kuto adhikataṃ.",
  "tika-s0203t0:734_0": "“Tathāgate parinibbute ubhatosaṅghassa” icceva vuttattā – “kiṃ panā”tiādinā codeti.",
  "tika-s0203t0:734_1": "Itaro parinibbute tathāgate taṃ uddissa gandhapupphādipariccāgo viya cīvarādipariccāgopi",
  "tika-s0203t0:734_2": "mahapphalo hotiyevāti katvā paṭipajjanavidhiṃ dassetuṃ, “ubhatosaṅghassā”tiādi vuttaṃ.",
  "tika-s0203t0:734_3": "“Ettakāyeva, bhikkhū uddisathā”ti evaṃ paricchedassa akaraṇena upacārasīmāpariyāpannānaṃ",
  "tika-s0203t0:734_4": "khettapariyāpannānaṃ vasena aparicchinnakamahābhikkhusaṅghe.",
  "tika-s0203t0:735_0": "Gottaṃ vuccati sādhāraṇanāmaṃ, mattasaddo luttaniddiṭṭho, tasmā samaṇāti gottamattaṃ",
  "tika-s0203t0:735_1": "anubhavanti dhārentīti gotrabhuno. Tenāha “nāmamattasamaṇā”ti. Diṭṭhisīlasāmaññena",
  "tika-s0203t0:735_2": "saṃhato samaṇagaṇo saṅgho, tasmā saṅgho dussīlo nāma natthi. Guṇasaṅkhāyāti ānisaṃsagaṇanāya,",
  "tika-s0203t0:735_3": "mahapphalatāyāti attho. Kāsāva…pe… asaṅkhyeyyāti vuttā saṅghaṃ uddissa dinnattā.",
  "tika-s0203t0:735_4": "Yathā pana saṅghaṃ uddissa dānaṃ hoti, taṃ vidhiṃ dassetuṃ, “saṅghagatā dakkhiṇā”tiādi",
  "tika-s0203t0:735_5": "vuttaṃ. Tattha cittīkāranti gāravaṃ.",
  "tika-s0203t0:736_0": "Saṅghato na puggalato. Aññathattaṃ āpajjatīti “imassa mayā dinnaṃ saṅghassa dinnaṃ",
  "tika-s0203t0:736_1": "hotī”ti evaṃ cittaṃ anuppādetvā, “saṅghassa dassāmī”ti deyyadhammaṃ paṭiyādetvā sāmaṇerassa",
  "tika-s0203t0:736_2": "nāma dātabbaṃ jātanti aññathattaṃ āpajjati; tasmā tassa dakkhiṇā saṅghagatā na hotiyeva",
  "tika-s0203t0:736_3": "puggalavasena cittassa pariṇāmitattā. Nibbematiko hutvāti “kiṃ nu kho mayā imassa",
  "tika-s0203t0:736_4": "dinnaṃ hoti vā na vā”ti vimatiṃ anuppādetvā, “yo panā”tiādinā vuttākārena karoti.",
  "tika-s0203t0:737_0": "Tatthātiādinā vuttassevatthassa pākaṭakaraṇatthaṃ vatthuṃ nidasseti, “parasamuddavāsino”tiādinā.",
  "tika-s0203t0:737_1": "Opuñjāpetvā paribhaṇḍaṃ kāretvā, haritagomayena upalimpitvāti attho. Kāsāvakaṇṭhasaṅghassāti",
  "tika-s0203t0:737_2": "kāsāvakaṇṭhasamūhassa. Ko sodhetīti mahapphalabhāvakaraṇena ko visodheti. Mahapphalabhāvāpattiyā",
  "tika-s0203t0:737_3": "hi dakkhiṇā visujjhati nāma. Tattha yesaṃ hatthe dinnaṃ, tesaṃ vasena paṭiggāhakato",
  "tika-s0203t0:737_4": "dakkhiṇāya visuddhattā, – “tadāpāhaṃ, ānanda, saṅghagataṃ dakkhiṇaṃ asaṅkhyeyyaṃ",
  "tika-s0203t0:737_5": "appameyyaṃ vadāmī”ti ca vuttaṃ, tasmā kammavaseneva dakkhiṇāvisuddhiṃ pucchati. Itaro",
  "tika-s0203t0:737_6": "ariyasaṅghe dinnadakkhiṇāya nibbisiṭṭhaṃ katvā vuttattā matthakappattasseva ariyasaṅghassa",
  "tika-s0203t0:737_7": "vasena dakkhiṇāvisuddhiṃ dassento, “sāriputta…pe… sodhentī”ti vatvā puna, “ye keci",
  "tika-s0203t0:737_8": "arahanto sodhentī”ti dassento, “apicā”tiādimāha. Therā ciraparinibbutāti idaṃ ajjatanānampi",
  "tika-s0203t0:737_9": "ariyānaṃ sāvakataṃ dassentena maggasodhanavasena vuttanti daṭṭhabbaṃ, na uddissa",
  "tika-s0203t0:737_10": "puññakaraṇe sati akaraṇappattiyā. Evañhi “asītimahātherā sodhentī”ti idaṃ suvuttaṃ hoti, na aññathā.",
  "tika-s0203t0:738_0": "“Saṅghagatāya dakkhiṇāyā”ti kāmañcetaṃ sādhāraṇavacanaṃ, tathāpi tattha tattha puggalaviseso",
  "tika-s0203t0:738_1": "ñātabboti dassento, “atthi buddhappamukho saṅgho”tiādimāha. Na upanetabbo bhagavato",
  "tika-s0203t0:738_2": "kāle bhikkhūnaṃ abhiññāpaṭisambhidāguṇavasena ativiya uḷārabhāvato, etarahi tadabhāvato.",
  "tika-s0203t0:738_3": "Etarahi saṅgho…pe… na upanetabboti ettha nayānusārena attho vattabbo. Tena teneva",
  "tika-s0203t0:738_4": "samayenāti tassa tassa kālassa sampattivipattimukhena paṭipattiyā uḷārataṃ anuḷāratañca",
  "tika-s0203t0:738_5": "ulliṅgeti. Yattha hi bhikkhū guṇehi sabbaso paripuṇṇā honti, tasmiṃ samaye saṅghagatā",
  "tika-s0203t0:738_6": "dakkhiṇā itarasmiṃ samaye dakkhiṇato mahapphalatarāti daṭṭhabbā. Saṅghe cittīkāraṃ",
  "tika-s0203t0:738_7": "kātuṃ sakkontassāti suppaṭipannatādiṃ saṅghe āvajjitvā saṅghagatena pasādena saṅghassa",
  "tika-s0203t0:738_8": "sammukhā viya tasmiṃ puggale ca gāravavasena dentassa puthujjanasamaṇe dinnaṃ mahapphalataraṃ",
  "tika-s0203t0:738_9": "saṅghato uddisitvā gahitattā, “saṅghassa demī”tiyeva dinnattā ca.",
  "tika-s0203t0:739_0": "Eseva nayoti iminā, “sotāpanne dinnaṃ mahapphalatara”nti evamādiṃ atidisati. Ādi-saddena",
  "tika-s0203t0:739_1": "uddisitvā gahito sakadāgāmī, pāṭipuggaliko anāgāmīti evamādi saṅgahitaṃ. Mahapphalatarameva.",
  "tika-s0203t0:739_2": "Tenāha bhagavā – “na tvevāhaṃ, ānanda, kenaci pariyāyena saṅghagatāya dakkhiṇāya",
  "tika-s0203t0:739_3": "pāṭipuggalikaṃ dānaṃ mahapphalataraṃ vadāmī”ti. Yadi khīṇāsave dinnadānato saṅghato",
  "tika-s0203t0:739_4": "uddisitvā gahitadussīlepi dinnadānaṃ mahapphalaṃ, evaṃ sante – “sīlavato, mahārāja,",
  "tika-s0203t0:739_5": "dinnaṃ mahapphalaṃ, no tathā dussīle”ti idaṃ kathanti āha – “taṃ imaṃ nayaṃ gahāyā”tiādi.",
  "tika-s0203t0:739_6": "Saṅghato uddisitvā gahaṇavidhiṃ pahāya dussīlasseva gahaṇavasena vuttaṃ. Imasmiṃ",
  "tika-s0203t0:739_7": "catukke daṭṭhabbanti imassa padassa vasena daṭṭhabbaṃ. Tattha hi “paṭiggāhakā honti",
  "tika-s0203t0:739_8": "dussīlā pāpadhammā”ti āgataṃ.",
  "tika-s0203t0:740_0": "381. Visujjhatīti na kilissati, mahājutikārī mahāvipphārā hotīti attho. Sucidhammoti",
  "tika-s0203t0:740_1": "rāgādiasucividhamanena sucisabhāvo. Na pāpadhammoti na nihīnasabhāvo pāpakiriyāya.",
  "tika-s0203t0:740_2": "Akusaladhammo hi ekantanihīno. Jūjako sīlavā kalyāṇadhammo na hoti. Tassa mahābodhisattassa",
  "tika-s0203t0:740_3": "attano puttadānaṃ dānapāramiyā matthakaṃ gaṇhantaṃ mahāpathavīkampanasamatthaṃ jātaṃ,",
  "tika-s0203t0:740_4": "svāyaṃ dānaguṇo vessantaramahāraññā kathetabboti.",
  "tika-s0203t0:741": "Uddharatīti bahulaṃ katapāpakammavasena laddhavinipātato uddharati. Tasmā natthi mayhaṃ kiñci cittassa aññathattanti adhippāyo.",
  "tika-s0203t0:742_0": "Petadakkhiṇanti pete uddissa dātabbadakkhiṇaṃ. Pāpitakāleyevāti, “idaṃ dānaṃ asukassa",
  "tika-s0203t0:742_1": "petassa hotū”ti uddisanavasena patte pāpitakāleyeva. Assāti petassa. Pāpuṇīti phalasamāpattiyā",
  "tika-s0203t0:742_2": "vasena pāpuṇi. Ayañhi pete uddissa dāne dhammatā.",
  "tika-s0203t0:743": "Tadā kosalarañño pariccāgavasena ativiya uḷārajjhāsayataṃ, buddhappamukhassa ca bhikkhusaṅghassa ukkaṃsagataguṇavisiṭṭhataṃ sandhāyāha, “asadisadānaṃ kathetabba”nti.",
  "tika-s0203t0:744_0": "Asārampi khettanti sārahīnaṃ dukkhettaṃ. Samayeti kasanārahe kāle. Paṃsuṃ apanetvāti",
  "tika-s0203t0:744_1": "nissāraṃ paṃsuṃ nīharitvā. Sārabījānīti sabhāvato abhisaṅkhārato ca sārabhūtāni bījāni.",
  "tika-s0203t0:744_2": "Patiṭṭhapetvāti vapitvā. Evanti yathā kassako attano payogasampattiyā asārepi khette",
  "tika-s0203t0:744_3": "phalaṃ adhigacchati. Evaṃ sīlavā attano payogasampattiyā dussīlassapi datvā phalaṃ",
  "tika-s0203t0:744_4": "mahantaṃ adhigacchati. Iminā upāyenāti iminā paṭhamapade vuttanayena. Sabbapadesūti",
  "tika-s0203t0:744_5": "sabbakoṭṭhāsesu visujjhanaṃ vuttaṃ, tatiyapade pana visujjhanaṃ paṭikkhittameva.",
  "tika-s0203t0:745_0": "382. Arahato dinnadānameva aggaṃ dānacetanāya kenaci upakkilesena anupakkiliṭṭhattā,",
  "tika-s0203t0:745_1": "paṭiggāhakassa aggadakkhiṇeyyattā. Tenāha – “bhavālayassa bhavapatthanāya abhāvato”ti,",
  "tika-s0203t0:745_2": "“ubhinnampī”ti vacanaseso. Khīṇāsavo dānaphalaṃ na saddahatīti idaṃ tassa appahīnakilesajanassa",
  "tika-s0203t0:745_3": "viya kammakammaphalānaṃ saddahanākārena pavatti natthīti katvā vuttaṃ, yato arahā",
  "tika-s0203t0:745_4": "“asaddho akataññū ca…pe… poriso”ti thomīyati. Asaddahanaṃ anumānapakkhikaṃ, anumānañca",
  "tika-s0203t0:745_5": "saṃsayapubbakaṃ, nissandiddho ca kammakammaphalesu paccakkhabhāvaṃ gato. Tameva hi",
  "tika-s0203t0:745_6": "nicchitabhāvasiddhaṃ nissandiddhataṃ sandhāya – “dānaphalaṃ saddahantā”tiādi vuttaṃ.",
  "tika-s0203t0:745_7": "Yadi evaṃ tena katakammaṃ kammalakkhaṇappattaṃ hotīti āha “khīṇāsavenā”tiādi. Tenevāha",
  "tika-s0203t0:745_8": "– “nicchandarāgattā”ti, etañca lakkhaṇavacanaṃ, kenaci kilesena anupakkiliṭṭhattāti",
  "tika-s0203t0:745_9": "adhippāyo. Assāti khīṇāsavassa dānaṃ.",
  "tika-s0203t0:746_0": "Kiṃ pana sammāsambuddhenātiādinā dāyakato dakkhiṇāvisuddhi coditā, sāriputtattherenātiādinā",
  "tika-s0203t0:746_1": "pana paṭiggāhakatoti vadanti; tadayuttaṃ, sāvakassa mahapphalabhāve saṃsayābhāvato,",
  "tika-s0203t0:746_2": "heṭṭhā nicchitattā ca, tasmā ubhayenapi dāyakato dakkhiṇāvisuddhi eva coditā. Sā",
  "tika-s0203t0:746_3": "hi idha sādhāraṇavasena nicchitattā saṃsayavatthu. Tenāha – “sammāsambuddhena…pe…",
  "tika-s0203t0:746_4": "vadantī”ti. Sammāsambuddhaṃ hītiādi yathāvuttaatthassa kāraṇavacanaṃ. Añño dānassa",
  "tika-s0203t0:746_5": "vipākaṃ jānituṃ samattho nāma natthi sabbaso sattānaṃ kammavipākavibhāgajānanañāṇassa",
  "tika-s0203t0:746_6": "ananuññātattā. Tenāha bhagavā – “yasmā ca kho, bhikkhave, sattā na jānanti, dānasaṃvibhāgassa",
  "tika-s0203t0:746_7": "vipākaṃ yathāhaṃ jānāmi, tasmā adatvā bhuñjantī”tiādi. Etena ettha ñāṇavisodhanaṃ",
  "tika-s0203t0:746_8": "nāma kathitaṃ, na dakkhiṇāya visuddhi nāma dāyakato paṭiggāhakato ca vasena hotīti;",
  "tika-s0203t0:746_9": "sammāsambuddhena sāriputtattherassa dinnadānaṃ sabbaso upakkilesavisuddhiyā ñāṇassa",
  "tika-s0203t0:746_10": "ca ativiya uḷārattā mahānubhāvaṃ nāma siyā mahātejavantañca; na mahapphalaṃ tesaṃ",
  "tika-s0203t0:746_11": "santāne paripuṇṇaphalassa asambhavato. Yadi dinnadānaṃ paripuṇṇaphalaṃ na hoti ubhayavipākadānābhāvato,",
  "tika-s0203t0:746_12": "pavattivipākadāyī pana hotīti dassento, “dānaṃ hī”tiādimāha.",
  "tika-s0203t0:747_0": "Catūhīti sahayoge karaṇavacanaṃ, catūhi sampadāhi sahagatā sahitaṃ katvāti attho.",
  "tika-s0203t0:747_1": "Imā catasso sampadā sabbasādhāraṇavasena vuttā, na yathādhigatapuggalavasena. Tenāha",
  "tika-s0203t0:747_2": "– “deyyadhammassa dhammenā”tiādi. Tasmiṃyeva attabhāveti yasmiṃ attabhāve taṃ dānamayaṃ",
  "tika-s0203t0:747_3": "puññaṃ uppannaṃ, tasmiṃyeva attabhāve vipākaṃ deti, cetanāya mahantattā diṭṭhadhammavedanīyaṃ",
  "tika-s0203t0:747_4": "hutvā vipaccatīti attho. Pubbacetanādivasenāti sanniṭṭhāpakajavanavīthito pubbāparavīthicetanāvasena,",
  "tika-s0203t0:747_5": "aññathā sanniṭṭhāpakavīthiyaṃyeva pubbacetanādivasenāti vattabbaṃ siyā. Sā hi cetanā",
  "tika-s0203t0:747_6": "diṭṭhadhammavedanīyabhūtā tasmiṃyeva attabhāve vipākaṃ deti, na itarā. Mahattatāti",
  "tika-s0203t0:747_7": "pubbābhisaṅkhāravasena ñāṇasampayogādivasena cetanāya uḷāratā. Khīṇāsavabhāvenāti",
  "tika-s0203t0:747_8": "yassa deti, tassa khīṇāsavabhāvena. Vatthusampannatāti ettha yathā paṭighasaññā nānattasaññānaṃ",
  "tika-s0203t0:747_9": "vigamena dibbavihārānaṃ vasena, byāpādasaññādīnaṃ vigamena brahmavihārānaṃ vasena,",
  "tika-s0203t0:747_10": "sabbaso rūpasaññānānattasaññānaṃ vigamena āneñjavihārānaṃ vasena sabbaso niccasaññādīnaṃ",
  "tika-s0203t0:747_11": "paṭippassaddhiyā sabbasaṅkhāravimukhatāya ariyavihārānaṃ vasena vatthusampannatā",
  "tika-s0203t0:747_12": "icchitā. Taṃtaṃsamāpattisamāpajjanena santānassa nirodhasādhanatā taṃ divasaṃ nirodhassa",
  "tika-s0203t0:747_13": "sādhanatā nāma. Vatthusampannatāti sabbaso nirodhasamāpattisamāpajjanena vatthusampannatā",
  "tika-s0203t0:747_14": "icchitā; na sabbaso anavasesasaññānirodhatāyāti āha – “taṃ divasaṃ nirodhato vuṭṭhitabhāvena",
  "tika-s0203t0:747_15": "vatthusampannatā”ti. Saññānirodhassa cettha accāsannataṃ sandhāya, “taṃ divasa”nti",
  "tika-s0203t0:747_16": "vuttaṃ. Yaṃ panettha atthato avibhattaṃ, taṃ suviññeyyameva.",
  "tika-s0203t0:748": "Dakkhiṇāvibhaṅgasuttavaṇṇanāya līnatthappakāsanā samattā.",
  "tika-s0203t0:749": "Niṭṭhitā ca vibhaṅgavaggavaṇṇanā.",
  "tika-s0203t0:750": "1. Anāthapiṇḍikovādasuttavaṇṇanā",
  "tika-s0203t0:751_0": "383. Adhimattagilānoti adhikāya mattāya maraṇassa āsannatāya ativiya gilānoti attho.",
  "tika-s0203t0:751_1": "Tenāha “maraṇaseyyaṃ upagato”ti. Akhaṇḍaṃ akāsi gahapatino satthari paramapemattā.",
  "tika-s0203t0:751_2": "Yattakaṃ cassāti, “sakiṃ vā dvikkhattuṃ vā”ti vuttaṃ yattakaṃ assa gahapatissa.",
  "tika-s0203t0:752_0": "384. Osakkantīti parihāyanti. Ottharantīti abhibhavanti. Usmā nāma kammajatejodhātu,",
  "tika-s0203t0:752_1": "sā saha jīvitindriyanirodhā pariyādiyati, yāva tā āyuusmā vattanti, tāva maraṇantikā",
  "tika-s0203t0:752_2": "vedanā vattanteva viññāṇassa aniruddhattā. Tenāha “yāva usmā”tiādi.",
  "tika-s0203t0:753_0": "385. Tīhi gāhehīti taṇhāmānadiṭṭhiggāhehi. Paṭibāhituṃ vikkhambhetuṃ. Cakkhuṃ tīhi",
  "tika-s0203t0:753_1": "gāhehi na gaṇhissāmīti mānaggāhapaṭikkhepamukhena cakkhusmiṃ aniccānupassanāti dasseti.",
  "tika-s0203t0:753_2": "Aniccānupassanāya hi sati appatiṭṭho mānaggāho, dukkhānupassanāya sati appatiṭṭho",
  "tika-s0203t0:753_3": "taṇhāggāho, anattānupassanāya sati appatiṭṭho diṭṭhiggāhoti, gāho ca nāma oḷāriko,",
  "tika-s0203t0:753_4": "tasmiṃ vigatepi nikanti tiṭṭheyyāti taṃ vijahāpetukāmena, – “na ca me cakkhunissitaṃ",
  "tika-s0203t0:753_5": "viññāṇaṃ bhavissatī”ti vuttanti āha – “viññāṇañcāpi me cakkhunissitaṃ na bhavissatī”ti.",
  "tika-s0203t0:753_6": "Sabbaṃ kāmabhavarūpanti kāmabhūmipariyāpannaṃ sabbaṃ rūpakkhandhamāha – “kāmarūpabhavarūpa”nti",
  "tika-s0203t0:753_7": "vā pāṭho. So yutto imassa vārassa eva anavasesapañcavokārabhavapariyāpannato. Tathā",
  "tika-s0203t0:753_8": "hi upari catuvokārabhavo anavasesato vutto.",
  "tika-s0203t0:754_0": "386. Idhalokanti ettha saṅkhāralokavisayoti adhippāyena, “vasanaṭṭhānaṃ vā”tiādi",
  "tika-s0203t0:754_1": "vuttaṃ, tañca kho paṭhamadutiyavārehi idhaloko gahitoti katvā. Paṭhamadutiyavārehi",
  "tika-s0203t0:754_2": "pana idhaloko paralokoti vibhāgena vinā pañcavokārabhavo gahito; tathā tatiyavāre",
  "tika-s0203t0:754_3": "pañcavokārabhavo catuvokārabhavo ca gahitoti puna diṭṭhadhammasamparāyavasena taṃ",
  "tika-s0203t0:754_4": "vibhajitvā dassetuṃ, “na idhaloka”ntiādi vuttaṃ. Idhalokanti ca sattasaṅkhāravaseneva",
  "tika-s0203t0:754_5": "gahitaṃ. Sabbampi saṅkhāravasena pariggahetvā dassetuṃ, “yampi me diṭṭha”ntiādi vuttanti",
  "tika-s0203t0:754_6": "keci. Aparitassanatthaṃ taṇhāparitassanāya anuppādanatthaṃ. Yassa diṭṭhadhammoti",
  "tika-s0203t0:754_7": "vuccati, tassa pana abhāvato, “manussalokaṃ ṭhapetvā sesā paralokā nāmā”ti vuttaṃ.",
  "tika-s0203t0:754_8": "Yesaṃ pana “idhaloka”nti iminā sattalokassapi gahaṇaṃ icchitaṃ. Tesaṃ matena, “manussalokaṃ ṭhapetvā”ti yojanā.",
  "tika-s0203t0:755_0": "387. Allīyasīti attabhāve bhogesu ca apekkhaṃ karosīti attho. Evarūpīti yādisī tadā",
  "tika-s0203t0:755_1": "dhammasenāpatinā kathitā, evarūpī. Dhammakathā na sutapubbāti yathākathitākārameva",
  "tika-s0203t0:755_2": "sandhāya paṭikkhepo, na sukhumagambhīrasuññatāpaṭisaṃyuttatāsāmaññaṃ. Tenāha “evaṃ panā”tiādi.",
  "tika-s0203t0:756_0": "Mayā gatamaggameva anugacchasīti dānamayapuññabhāvasāmaññaṃ gahetvā vadati, na bodhisattadānabhūtaṃ",
  "tika-s0203t0:756_1": "dānapāramitaṃ. Na paṭibhātīti ruccanavasena citte na upatiṭṭhati. Tenāha “na ruccatī”ti.",
  "tika-s0203t0:756_2": "Tathā hesa vaṭṭābhiratoti. Ujumaggāvahā vipassanā bhagavatā panassa kathitapubbā.",
  "tika-s0203t0:757_0": "388. Esitaguṇattā esiyamānaguṇattā ca isi, asekkhā sekkhā kalyāṇaputhujjanā ca, isīnaṃ",
  "tika-s0203t0:757_1": "saṅgho, tena nisevitanti isisaṅghanisevitaṃ. Kāmaṃ tassa vihārassa gandhakuṭipāsādakūṭāgārādivasena",
  "tika-s0203t0:757_2": "nisīdananipajjanāya rukkhalatādivasena bhūmisayādivasena ca anaññasādhāraṇā mahatī",
  "tika-s0203t0:757_3": "ramaṇīyatā attheva, sā pana gehassitabhāvena ariyānaṃ cittaṃ tathā na toseti; yathā",
  "tika-s0203t0:757_4": "ariyānaṃ nisevitabhāvenāti āha – “paṭhamagāthāya jetavanassa vaṇṇaṃ kathetvā”ti.",
  "tika-s0203t0:757_5": "Tenāha bhagavā – “yattha arahanto viharanti, taṃ bhūmirāmaṇeyyaka”nti. Apacayagāminī",
  "tika-s0203t0:757_6": "cetanā sattānaṃ suddhimāvahatīti āha – “kammanti maggacetanā”ti. Catunnaṃ ariyasaccānaṃ",
  "tika-s0203t0:757_7": "viditakaraṇaṭṭhena kilesānaṃ vikkhambhanaṭṭhena ca vijjā, maggasammādiṭṭhīti āha",
  "tika-s0203t0:757_8": "– “vijjāti maggapaññā”ti. Samādhipakkhiko dhammo nāma sammāvāyāmasatisamādhayo. Tathā",
  "tika-s0203t0:757_9": "hi vijjābhāgiyo samādhipi samādhipakkhiko. Sīlaṃ tassa atthīti sīlanti āha – “sīle",
  "tika-s0203t0:757_10": "patiṭṭhitassa jīvitaṃ uttama”nti. Diṭṭhisaṅkappoti sammāsaṅkappo. Tattha sammāsaṅkappassa",
  "tika-s0203t0:757_11": "upakārakabhāvena vijjābhāgo. Tathā hi so paññākkhandhasaṅgahitoti vuccati, yathā",
  "tika-s0203t0:757_12": "sammāsaṅkappo paññākkhandhena saṅgahito, evaṃ vāyāmasatiyo samādhikkhandhasaṅgahitāti.",
  "tika-s0203t0:757_13": "Tenāha – “dhammoti vāyāmasatisamādhayo”ti. “Dhammo”ti hi idha sammāsamādhi adhippeto,",
  "tika-s0203t0:757_14": "– “evaṃ dhammā te bhagavanto ahesu”ntiādīsu viya. Vācākammantājīvāti sammāvācākammantājīvā",
  "tika-s0203t0:757_15": "maggapariyāpannā eva, te sabbepi gahitāti. Tenāha – “etena aṭṭhaṅgikena maggenā”ti.",
  "tika-s0203t0:758_0": "Upāyenāti yena vidhinā ariyamaggo bhāvetabbo, tena samādhipakkhiyaṃ vipassanādhammañceva",
  "tika-s0203t0:758_1": "maggadhammañca. “Ariyaṃ vo, bhikkhave, sammāsamādhiṃ desessāmi saupanisaṃ saparikkhāra”nti",
  "tika-s0203t0:758_2": "hi vacanato sammāsamādhiādayo maggadhammāpi samādhipakkhiyā. Vicineyyāti vīmaṃseyya,",
  "tika-s0203t0:758_3": "bhāveyyāti attho. Tatthāti hetumhi bhummavacanaṃ. Ariyamaggahetukā hi sattānaṃ visuddhi.",
  "tika-s0203t0:758_4": "Tenāha – “tasmiṃ ariyamagge visujjhatī”ti. Pañcakkhandhadhammaṃ vicineyya, pañcupādānakkhandhe",
  "tika-s0203t0:758_5": "vipasseyya. Tesu hi vipassiyamānesu vipassanā ukkaṃsagatā. Yadaggena dukkhasaccaṃ",
  "tika-s0203t0:758_6": "pariññāpaṭivedhena paṭivijjhīyati, tadaggena samudayasaccaṃ pahānapaṭivedhena nirodhasaccaṃ",
  "tika-s0203t0:758_7": "sacchikiriyāpaṭivedhena, maggasaccaṃ bhāvanāpaṭivedhena paṭivijjhīyati, evaṃ accantavisuddhiyā",
  "tika-s0203t0:758_8": "sujjhati. Tenāha – “evaṃ tesu catūsu saccesu visujjhatī”ti. Idhāpi nimittatthe bhummavacanaṃ.",
  "tika-s0203t0:758_9": "Saccesu vā paṭivijjhiyamānesūti vacanaseso.",
  "tika-s0203t0:759_0": "Avadhāraṇavacananti vavatthāpanavacanaṃ, avadhāraṇanti attho. Sāriputtovāti ca avadhāraṇaṃ",
  "tika-s0203t0:759_1": "tassa sāvakabhāvato sāvakesu sāriputtova seyyoti imamatthaṃ dīpeti. Kilesaupasamenāti",
  "tika-s0203t0:759_2": "iminā mahātherassa tādiso kilesūpasamoti dasseti, yassa sāvakassa visaye paññāya",
  "tika-s0203t0:759_3": "pāramippatti ahosi. Yadi evaṃ – “yopi pāraṅgato bhikkhu, etāvaparamo siyā”ti idaṃ",
  "tika-s0203t0:759_4": "kathanti? Tesaṃ tesaṃ buddhānaṃ sāsane paññāya pāramippattasāvakavasenetaṃ vuttanti",
  "tika-s0203t0:759_5": "daṭṭhabbaṃ. Atha vā – “natthi vimuttiyā nānatta”nti vacanato sāvakehi vimuttipaññāmattaṃ",
  "tika-s0203t0:759_6": "sandhāyetaṃ vuttaṃ. Tenāha – “pāraṅgatoti nibbānaṃ gato”tiādi. Sesaṃ suviññeyyameva.",
  "tika-s0203t0:760": "Anāthapiṇḍikovādasuttavaṇṇanāya līnatthappakāsanā samattā.",
  "tika-s0203t0:761": "2. Channovādasuttavaṇṇanā",
  "tika-s0203t0:762_0": "389. Channoti idaṃ tassa nāmanti āha “evaṃnāmako thero”ti. Yassa pana satthārā parinibbānakāle",
  "tika-s0203t0:762_1": "brahmadaṇḍo āṇatto, ayaṃ so na hotīti dassento āha – “na abhinikkhamanaṃ nikkhantatthero”ti,",
  "tika-s0203t0:762_2": "lokanāthassa abhinikkhamanakāle kapilapurato nikkhantoti attho. Gilānapucchakāti",
  "tika-s0203t0:762_3": "gilānassa pucchanakā, gilānabhāvassa avatthaṃ sotukāmāti attho. Sasanato hiṃsanato",
  "tika-s0203t0:762_4": "satthanti āha “jīvitahārakasattha”nti.",
  "tika-s0203t0:763": "390. Upavajjaṃ etassa natthīti anupavajjaṃ, karajakāyaṃ katvā āyatiṃ uppattirahitanti attho. Tenāha “anuppattika”nti.",
  "tika-s0203t0:764_0": "391. Khayavayaṃ ñatvāti saṅkhāragataṃ khaṇabhaṅgaṃ netvā ñāṇena yāthāvato ñatvā.",
  "tika-s0203t0:764_1": "Netaṃ mamāti dukkhato samanupassanā saṅkhāresu diṭṭhesu mamaṃkārābhāvato. Nesohamasmīti",
  "tika-s0203t0:764_2": "aniccato samanupassanā aniccato tesu diṭṭhesu ahaṃkārābhāvato. Na meso attāti anattato",
  "tika-s0203t0:764_3": "samanupassanā anattato tesu diṭṭhesu attaggāhābhāvatoti āha – “netaṃ mama…pe… attāti samanupassāmī”ti.",
  "tika-s0203t0:765_0": "393. Tasmā puthujjanoti yasmā ariyo sabbaso pariññātavatthuko dukkhavedanaṃ adhivāsetuṃ",
  "tika-s0203t0:765_1": "asakkonto nāma natthi, tasmā puthujjano, kevalaṃ pana adhimāneneva – “nābhikaṅkhāmi",
  "tika-s0203t0:765_2": "jīvitaṃ, pariciṇṇo me satthā, nirodhaṃ disvā”ti vadatīti adhippāyo. Idampīti idampi,",
  "tika-s0203t0:765_3": "“nissitassa calita”ntiādi. Taṇhānissitabhāvena hi āyasmā channo māraṇantikaṃ vedanaṃ",
  "tika-s0203t0:765_4": "adhivāsetuṃ asakkonto ito cito parivattanto calati vipphandati, tasmā “nissitassa",
  "tika-s0203t0:765_5": "calita”ntiādi manasikātabbaṃ, tena idaṃ sabbaṃ taṃ vipphanditaṃ na bhavissatīti adhippāyo.",
  "tika-s0203t0:765_6": "Kappasaddo kālapariyāyopi hoti, na kālavisesavācako evāti āha – “niccakappanti niccakāla”nti.",
  "tika-s0203t0:765_7": "Yathā appahīnataṇhādiṭṭhiko puggalo taṃnissito allino, evaṃ tāhipi nissito amuttabhāvatoti",
  "tika-s0203t0:765_8": "āha – “taṇhādiṭṭhīhi nissitassā”ti. Calitanti yathā yathā asamāraddhāya sammāpaṭipattiyā",
  "tika-s0203t0:765_9": "ādīnavavasena calantaṃ pana yasmā ariyassa vinaye virūpaṃ calitaṃ nāma hoti, tasmā",
  "tika-s0203t0:765_10": "āha – “vipphanditaṃ hotī”ti. Tādise pana papañcavikkhambhanavasena cittassa calite",
  "tika-s0203t0:765_11": "asati bhāvanāya vīthipaṭipannatāya kilesapaṭippassaddhi eva hotīti āha “calite asati",
  "tika-s0203t0:765_12": "passaddhī”ti. Tena vuttaṃ – “kilesapassaddhi nāma hotī”ti.",
  "tika-s0203t0:766_0": "Bhavantaraṃ disvā namanaṭṭhena nati. Tenāha – “natiyā asatīti bhavatthāya ālayanikantipariyuṭṭhānesu",
  "tika-s0203t0:766_1": "asatī”ti. Paṭisandhivasena āgati nāmāti paṭisandhiggahaṇavasena bhavantarato idheva",
  "tika-s0203t0:766_2": "āgamanaṃ nāma, cutivasena cavanavasena ito bhavantarassa gamanaṃ nāma na hoti āgatigatiyā",
  "tika-s0203t0:766_3": "asati katūpacitassapi kammassa uppattiparikappavasena pavattiyā abhāvato. Cavanavasenāti",
  "tika-s0203t0:766_4": "nibbattabhavato cavanavasena cuti, āyatiṃ upapajjanavasena upapāto na hoti. Yato",
  "tika-s0203t0:766_5": "gati āgati cavanaṃ upapāto na hoti, tato eva nevidha, na huraṃ, na ubhayamantarena,",
  "tika-s0203t0:766_6": "kāyassa gatiyā āgatiyā ca abhāvato sabbaso cutūpapāto natthi; tena na idhaloke ṭhitoti",
  "tika-s0203t0:766_7": "vattabbo. Na paraloke ṭhitoti vattabbo, na ubhayamantarena ṭhitoti vattabbo. Tenāha",
  "tika-s0203t0:766_8": "“nayidha loke”tiādi. Tattha idhalokaparalokavinimuttassa saṃsaraṇapadesassa abhāvato,",
  "tika-s0203t0:766_9": "“na ubhayamantarenā”ti vuttoti ubhayapariyāpanno na hotīti paṭikkhipanto, “na ubhayattha",
  "tika-s0203t0:766_10": "hotī”ti āha. Ayameva antoti yo idhaloke paraloke ca abhāvo avijjamānatā anuppajjanaṃ,",
  "tika-s0203t0:766_11": "ayameva sakalassa dukkhamūlassa anto pariyosānaṃ.",
  "tika-s0203t0:767_0": "394. Kaṇṭhanāḷiṃ chindīti nāḷiṃ chindituṃ ārabhi. Tasmiṃ chindituṃ āraddhakkhaṇe",
  "tika-s0203t0:767_1": "chedo ca vattati; maraṇabhayañca okkami avītarāgabhāvato, tato eva gatinimittaṃ upaṭṭhāti.",
  "tika-s0203t0:767_2": "“Sopi nāma sabrahmacārīnaṃ anupavajjataṃ byākaritvā sarāgamaraṇaṃ marissatī”ti saṃviggamānaso",
  "tika-s0203t0:767_3": "saṅkhāre aniccādivasena pariggaṇhanto. Arahattaṃ patvāti pubbe bahuso vipassanāya",
  "tika-s0203t0:767_4": "udayabbayañāṇaṃ pāvitattā tāvadeva arahattaṃ patvā arahattaphalapaccavekkhaṇānantaraṃ",
  "tika-s0203t0:767_5": "kaṇṭhanāḷicchedapaccayā jīvitanirodhena samasīsī hutvā parinibbāyi. Na hi antimabhavikassa",
  "tika-s0203t0:767_6": "arahattaṃ appatvā jīvitantarāyo hoti. Therassāti āyasmato channattherassa. Byākaraṇenāti",
  "tika-s0203t0:767_7": "hetumhi karaṇavacanaṃ “byākaraṇena hetunā”ti. Tannimittañhi thero vīriyaṃ paggaṇhanto",
  "tika-s0203t0:767_8": "vipassanaṃ ussukkāpeti. Imināti, “atthi, bhante”tiādivacanena. Theroti āyasmā sāriputtatthero.",
  "tika-s0203t0:767_9": "Pucchatīti, bhante, tathā kulasaṃsaggapasuto kathaṃ parinibbāyissatīti pucchati.",
  "tika-s0203t0:767_10": "“Pubbe kulesu saṃsaṭṭhavihārī”ti sabrahmacārīnaṃ paññātassapi imasmiṃ “honti hete",
  "tika-s0203t0:767_11": "sāriputtā”tiādinā bhagavato vutta-ṭṭhāne asaṃsaṭṭhabhāvo pākaṭo ahosi. Pakkampi nipakkaṃ",
  "tika-s0203t0:767_12": "viya sammāpaṭipajjamānāpi keci asaññatā upaṭṭhahanti. Sesaṃ suviññeyyameva.",
  "tika-s0203t0:768": "Channovādasuttavaṇṇanāya līnatthappakāsanā samattā.",
  "tika-s0203t0:769": "3. Puṇṇovādasuttavaṇṇanā",
  "tika-s0203t0:770_0": "395. Anantarasutte “paṭisallānāti phalasamāpattito”ti vuttaṃ, tattha dhammasenāpatino",
  "tika-s0203t0:770_1": "ariyavihārassa adhippetattā, idha pana akatakiccassa paṭisallānaṃ nāma kāyavivekoti",
  "tika-s0203t0:770_2": "āha – “paṭisallānāti ekībhāvā”ti. “Cakkhuviññeyyā rūpā”ti panettha viññeyyarūpaṃ",
  "tika-s0203t0:770_3": "vijānantassa dvārabhūtaṃ cakkhunti ubhayaṃ ajjhattikaṃ bāhirañca āyatanaṃ abhinanditādisāmaññena",
  "tika-s0203t0:770_4": "tañceti ettha taṃ-saddena ekajjhaṃ paccāmaṭṭhanti āha – “tañceti taṃ cakkhuñceva",
  "tika-s0203t0:770_5": "rūpañcā”ti. Yaṃ panettha viññeyyasaddena jotitaṃ viññāṇaṃ taṃ sampayuttadhammāti",
  "tika-s0203t0:770_6": "tadubhayaṃ, “manoviññeyyā dhammā”ti padena kathitamevāti idha na gahitaṃ. Esa nayo",
  "tika-s0203t0:770_7": "sesesupi. Samodhānenāti sahāvaṭṭhānena, cittena nandiyā taṇhāya saha pavattiyā cittasahuppattiyāti",
  "tika-s0203t0:770_8": "attho. Tenāha – “uppajjati nandī”ti. Pañcakkhandhadukkhassa samodhānanti pañcakkhandhasaṅkhātassa",
  "tika-s0203t0:770_9": "dukkhasaccassa paccavokāre sahappavatti hoti. Yasmā dukkhaṃ uppajjamānaṃ channaṃ",
  "tika-s0203t0:770_10": "dvārānaṃyeva vasena uppajjati, tathā samudayoti, tasmā āha – “iti chasu dvāresū”tiādi.",
  "tika-s0203t0:770_11": "Kilesavaṭṭassa kammavaṭṭassa vipākavaṭṭassa ca kathitattā āha – “vaṭṭaṃ matthakaṃ",
  "tika-s0203t0:770_12": "pāpetvā dassetī”ti. Dutiyanayeti “santi ca kho”tiādinā vutte dutiye desanānaye. Pāṭiyekko",
  "tika-s0203t0:770_13": "anusandhīti na yathānusandhi nāpi ajjhāsayānusandhīti adhippāyo, pucchānusandhissa",
  "tika-s0203t0:770_14": "pana idha sambhavo eva natthīti. Sattasu ṭhānesūti akkosane paribhāsane pāṇippahāre",
  "tika-s0203t0:770_15": "leḍḍuppahāre daṇḍappahāre satthappahāre jīvitāvoropaneti imesu sattasu. “Bhaddakā",
  "tika-s0203t0:770_16": "vatime”tiādinā khantipaṭisaṃyuttaṃ sīhanādaṃ nadāpetuṃ.",
  "tika-s0203t0:771_0": "396. Caṇḍāti kodhanā, tena dūsitacittatāya duṭṭhāti vuttā. Kibbisāti pāpā. Pharusāti",
  "tika-s0203t0:771_1": "īsakampi pasādasinehābhāvena luddā. Pharusavacanatāya vā pharusā, tathābhūtā pana",
  "tika-s0203t0:771_2": "luddā nāma honti, tasmā vuttaṃ “kakkhaḷā”ti. Idañca teti, “hatthacchedaṃ nāsikaccheda”nti",
  "tika-s0203t0:771_3": "evamādiṃ idañca aniṭṭhaṃ karissāmāti bhayadassanena tajjessanti.",
  "tika-s0203t0:772_0": "Ghaṭikamuggarenāti daṇḍānaṃ kira aggapasse ghaṭākāraṃ dassenti, tena so “ghaṭikamuggaro”ti",
  "tika-s0203t0:772_1": "vuccati. Ekatodhārādinā satthena karavālakhaggādinā. “Indriyasaṃvarādīnaṃ etaṃ nāma”nti",
  "tika-s0203t0:772_2": "vatvā yattha yattha indriyasaṃvarādayo “damo”ti vuttā, taṃ pāṭhapadesaṃ dassento",
  "tika-s0203t0:772_3": "“saccenā”tiādimāha. Manacchaṭṭhāni indriyāni dameti saṃvaretīti indriyasaṃvaro, damo.",
  "tika-s0203t0:772_4": "Rāgādipāpadhamme dameti upasametīti damo, paññā. Pāṇātipātādikammakilese dameti upasameti",
  "tika-s0203t0:772_5": "vikkhambhetīti damo uposatho. Byāpādavihesādike dameti vinetīti damoti āha – “imasmiṃ",
  "tika-s0203t0:772_6": "pana sutte khanti ‘damo’ti veditabbā”ti. Upasamoti tasseva damassa vevacanaṃ, tasmā",
  "tika-s0203t0:772_7": "damo ca so byāpādādīnaṃ vinayanaṭṭhena tesaṃyeva upasamanaṭṭhena upasamo cāti damūpasamo, adhivāsanakhanti.",
  "tika-s0203t0:773_0": "397. Tattha khantiyaṃ katādhikāro taṃ janapadaṃ gantvā mahājanassa avassayo hoti,",
  "tika-s0203t0:773_1": "tasmā tadassa apadānaṃ samudāgamato paṭṭhāya vibhāvetuṃ, “ko panesa puṇṇo”tiādi āraddhaṃ.",
  "tika-s0203t0:773_2": "Etthāti etasmiṃ sunāparantajanapade. Asappāyavihāranti bhāvanābhiyogassa na sappāyaṃ vihāraṃ.",
  "tika-s0203t0:774": "Dve bhātaroti avibhattasāpateyyā avibhattavohārasaṃyogā. Tenāha “tesū”tiādi. Janapadacārikaṃ caranto bhaṇḍaṃ gahetvā janapadesu vikkayaṃ karonto.",
  "tika-s0203t0:775_0": "“Buddhapūjaṃ dhammapūjaṃ saṅghapūjaṃ karissāmā”ti tanninnā. Aṭṭhimiñjaṃ āhacca aṭṭhāsīti,",
  "tika-s0203t0:775_1": "“buddho”ti vacanaṃ assutapubbaṃ sotapathaṃ upagataṃ anappakaṃ pītisomanassaṃ samuṭṭhāpentaṃ",
  "tika-s0203t0:775_2": "pītisamuṭṭhānapaṇītarūpehi chavicammādīni chinditvā aṭṭhimiñjaṃ āhacca aṭṭhāsi. Vissajjitanti",
  "tika-s0203t0:775_3": "vikkiṇanavasena viniyojitaṃ. Kammaṭṭhānaṃ na upaṭṭhātīti bhāvanāvīthiṃ na otarati.",
  "tika-s0203t0:775_4": "Mayhaṃ asappāyoti mayhaṃ kammaṭṭhānabhāvanāya sappāyo upakāro na hoti.",
  "tika-s0203t0:776": "Koci caṅkamituṃ samattho nāma natthi mahatā samuddavīcisaddena upaddutattā bhāvanāmanasikārassa anabhisambhuṇanato. Tenāha “samuddavīciyo”tiādi. Soti makuḷavihāro.",
  "tika-s0203t0:777": "Uttamajavena gacchamānā yathādhippetaṃ maggaṃ atikkamitvā aññataraṃ dīpakaṃ pāpuṇi.",
  "tika-s0203t0:778": "Uppādikaṃ uṭṭhāpetvāti mahāvātamaṇḍalasamuṭṭhāpanena tasmiṃ padese mahāsamuddaṃ saṃkhobhento mahantaṃ uppādaṃ uṭṭhapetvā.",
  "tika-s0203t0:779_0": "Thero, “amhe āvajjeyyāthā”ti kaniṭṭhassa vacanaṃ saritvā antarantarā āvajjeti, tasmā",
  "tika-s0203t0:779_1": "tadāpi āvajjeti, taṃ sandhāya vuttaṃ – “tasmiṃyeva khaṇe āvajjitvā”ti. Sammukheti",
  "tika-s0203t0:779_2": "sīsaṭṭhāne. Paṭivedesunti pavedesuṃ, upāsakā mayanti paṭijāniṃsu. Imināti iminā mayhaṃ",
  "tika-s0203t0:779_3": "pariccattakoṭṭhāsena. Maṇḍalamāḷanti muṇḍamaṇḍalamāḷasadisaṃ paṭissayaṃ. Paricārakāti avasesagāmino.",
  "tika-s0203t0:780": "Saccabandhassa okāsaṃ karonto “ekūnapañcasatāna”nti āha. Taṃ divasaṃ…pe… aggahesi, tena so thero paṭhamaṃ salākaṃ gaṇhantānaṃ etadagge ṭhapito.",
  "tika-s0203t0:781": "Vāṇijagāmaṃ gantvāti vāṇijagāmasamīpaṃ gantvā. Buddhakolāhalanti buddhānaṃ upagamma sattānaṃ uppajjanakutūhalaṃ.",
  "tika-s0203t0:782": "Mahāgandhakuṭiyaṃyevāti jetavanamahāvihāre mahāgandhakuṭiyaṃyeva. Paricaritabbanti upaṭṭhātabbaṃ.",
  "tika-s0203t0:783": "Gandhakaṭṭhānīti candanaagarusalaḷādīni sugandhakaṭṭhāni. Sesaṃ suviññeyyamevāti.",
  "tika-s0203t0:784": "Puṇṇovādasuttavaṇṇanāya līnatthappakāsanā samattā.",
  "tika-s0203t0:785": "4. Nandakovādasuttavaṇṇanā",
  "tika-s0203t0:786_0": "398. Saṅghassa bhāraṃ akāsi upāyena nandakattherassa ovādena vinetabbānaṃ bhikkhunīnaṃ",
  "tika-s0203t0:786_1": "vinayatthaṃ. Tenāha “imaṃ panā”tiādi. Pariyāyati pavattatīti pariyāyo, paṭipāṭīti",
  "tika-s0203t0:786_2": "āha – “pariyāyenāti vārenā”ti. Assāti nandakattherassa. Vadāpesi aññehi attano anokāsabhāvaṃ.",
  "tika-s0203t0:786_3": "Pariyāyena ovadantīti ovadituṃ samatthā bhikkhuniyo vārena ovadanti. Idaṃ pariyāyena",
  "tika-s0203t0:786_4": "ovadanaṃ. Cittaṃ ekaggaṃ hoti pasīdati pubbacariyasiddhena gāravabahumānena gehassitapemavasena.",
  "tika-s0203t0:787": "Gotamīti mahāpajāpatigotamī. Seṭṭhissāti bārāṇasiseṭṭhino.",
  "tika-s0203t0:788_0": "Teti paccekabuddhe. Kiṃ nu khoti pucchi ciratarakālaṃ puññakiriyāya paribhāvitasantānatāya,",
  "tika-s0203t0:788_1": "paccekabuddhesu ca gāravabahumānatāya. Duggatehipi sakkā kātunti duggatehipi yathāvibhavaṃ",
  "tika-s0203t0:788_2": "katā kuṭi tumhākaṃ vasituṃ sakkāti pucchi.",
  "tika-s0203t0:789_0": "Hatthakammaṃ dethāti hatthakammaṃ katvā dethāti attho. Ānisaṃsaṃ ācikkhitvāti “tādisānaṃ",
  "tika-s0203t0:789_1": "mahesīnaṃ kataṃ veyyāvaccaṃ amhākampi dīgharattaṃ hitāya hoti. Āvāsadānañca nāma",
  "tika-s0203t0:789_2": "mahapphalaṃ mahānisaṃsaṃ nibbattaṭṭhāne mahāsampattiāvahaṃ bhavissatī”tiādinā ānisaṃsaṃ",
  "tika-s0203t0:789_3": "ācikkhitvā. Gāḷhena ovādena tajjetvāti, “imesu nāma karontesu tvaṃ kasmā na karosi,",
  "tika-s0203t0:789_4": "mama jeṭṭhakadāsassa bhariyabhāvaṃ na jānāsi. Sabbehipi kariyamānassa hatthakammassa",
  "tika-s0203t0:789_5": "akaraṇe tuyhaṃ idañcidañca dukkhaṃ āgamissatī”ti bhayena tajjetvā. Sataṃ sataṃ hutvāti",
  "tika-s0203t0:789_6": "sataṃ sataṃ dāsaputtā ekajjhaṃ hutvā ekañca ekañca kuṭiṃ katvā adāsi. Caṅkamanādiparivāranti",
  "tika-s0203t0:789_7": "caṅkamanarattiṭṭhānadivāṭṭhānabhojanādiparivāraṭṭhānasahitaṃ. Jaggitvā upaṭṭhāpetvā.",
  "tika-s0203t0:789_8": "Vissajjāpesīti pariccajāpesi. Parivattāpetvāti cetāpetvā. Ticīvarānīti sahassagghanikāni",
  "tika-s0203t0:789_9": "ticīvarāni katvā adāsi. Kālena kālanti kāle kāle, kismiñci kāleti attho. Rajje ṭhitassāti",
  "tika-s0203t0:789_10": "sabbabhūtūpakārarajje ṭhitassa.",
  "tika-s0203t0:790_0": "Nandakattheropīti tadā jeṭṭhakadāso etarahi nandakatthero pabbajitvā arahattaṃ patto.",
  "tika-s0203t0:790_1": "Jeṭṭhakadāsidhītā …pe… aggamahesiṭṭhāne ṭhitāti mahāpajāpatigotamiṃ sandhāya vadati.",
  "tika-s0203t0:790_2": "Ayamāyasmā nandakoti ayameva samudāgamato āyasmā nandakatthero. Etāva tā bhikkhuniyoti",
  "tika-s0203t0:790_3": "etāvatā samudāgamato pañcasatā bhikkhuniyo.",
  "tika-s0203t0:791": "399. Hetunāti ñāyena aviparītapaṭipattiyā. Pubbabhāgā hi purimā purimā paṭipadā pacchimāya kāraṇaṃ. Yāthāvasarasato diṭṭhanti yathābhūtasabhāvato paccakkhaṃ viya.",
  "tika-s0203t0:792": "401. Taṃ sabhāvaṃ taṃsabhāvanti tassā vedanāya paccayabhāvena anurūpaṃ.",
  "tika-s0203t0:793": "403. Paṭhamataraṃyeva aniccāti tassāpi chāyāya aniccabhāvo paṭhamataraṃyeva siddho. Na hi kadāci aniccaṃ nissāya pavattaṃ kiñci niccaṃ nāma atthīti.",
  "tika-s0203t0:794_0": "404. Anupahanitvāti avināsetvā. Kathaṃ pana maṃsakāyaṃ cammakāyañca avināsetvā itaresaṃ",
  "tika-s0203t0:794_1": "kantanaṃ hotīti byatirekamukhena dassetuṃ, “tatthā”tiādi vuttaṃ. Cammaṃ alliyāpentoti",
  "tika-s0203t0:794_2": "camme laggāpento cammapaṭibaddhaṃ karonto. Cammaṃ baddhaṃ katvāti vivarakāle na phālento",
  "tika-s0203t0:794_3": "cammabaddhe katvā. Evaṃ akatvāti evaṃ maṃsacammakāyānaṃ vināsanaṃ akatvā, vilimaṃsādivikantanena",
  "tika-s0203t0:794_4": "aññamaññaṃ vivecetvā. Tattha vilimaṃsanti cammanissitamaṃsaṃ, paṭicchannakilomakanti",
  "tika-s0203t0:794_5": "ca vadanti. Nhārūti sukhumanhāru. Bandhananti cammamaṃsānaṃ sambandhaṃ. Tenāha –",
  "tika-s0203t0:794_6": "“sabbacamme laggavilipanamaṃsamevā”ti. Antarakilesamevāti antare citte jātattā sattasantānantogadhatāya",
  "tika-s0203t0:794_7": "abbhantarabhūtakilesameva.",
  "tika-s0203t0:795_0": "405. Tajjaṃ vāyāmanti nidassanamattaṃ daṭṭhabbaṃ. Tathā hi purisena kuṭhārinā chejjaṃ",
  "tika-s0203t0:795_1": "chindite chejjaṭṭhānassa sallakkhaṇaṃ icchitabbaṃ, tassa paṭighātabhāvo icchitabbo,",
  "tika-s0203t0:795_2": "kāyapariḷāhābhāvo icchitabbo, tassa avaṭṭhānaṃ icchitabbaṃ, kiccantare ajjhupekkhaṇaṃ",
  "tika-s0203t0:795_3": "icchitabbaṃ, evaṃ paññāya kilese chindantassa yogino vīriyabalena saddhiṃ sati-pīti-passaddhi-samādhi-upekkhāsambojjhaṅgaṃ",
  "tika-s0203t0:795_4": "icchitabbanti āha – “evaṃ na vinā chahi…pe… sakkotī”ti.",
  "tika-s0203t0:796_0": "407. Tena kāraṇenāti yena tāsaṃ bhikkhunīnaṃ sā dhammadesanā sappāyā, āsevanamandatāya",
  "tika-s0203t0:796_1": "pana ajjhāsayena paripuṇṇasaṅkappā na jātāyeva; puna tathā desanāya sati āsevanabalavatāya",
  "tika-s0203t0:796_2": "paripuṇṇasaṅkappā bhavissanti; tena kāraṇena tvampi tā bhikkhuniyo teneva ovādena ovadeyyāsīti.",
  "tika-s0203t0:797_0": "415. Sabbapacchimikāti sabbāsaṃ kaniṭṭhā sotāpannā, anariyā tattha kāci natthīti",
  "tika-s0203t0:797_1": "attho. Tenāha – “sesā pana…pe… khīṇāsavā cā”ti. Yadi evanti akhīṇāsavāpi tādisā bhikkhunī",
  "tika-s0203t0:797_2": "atthi. Evaṃ sati sukkhavipassakabhāvenapi sati khīṇāsavabhāve ariyassa vinaye aparipuṇṇasaṅkappāvāti",
  "tika-s0203t0:797_3": "adhippāyena codeti, “kathaṃ paripuṇṇasaṅkappā”ti? Itaro ajjhāsayapāripūriyāti kāraṇaṃ",
  "tika-s0203t0:797_4": "vatvā, “yassa hī”tiādinā tamatthaṃ vivarati. Ajjhāsayapāripūriyāti tattha adhippāyapāripūriyā,",
  "tika-s0203t0:797_5": "na sabbaso guṇapāripūriyāti adhippāyo. Tenāha “kadā nu kho”tiādi. Etena pādakajjhānasammasitajjhānānaṃ",
  "tika-s0203t0:797_6": "visadisatāya puggalassa vipassanākāle pavattaajjhāsayavasena ariyamagge bojjhaṅgamaggaṅgajhānaṅgānaṃ",
  "tika-s0203t0:797_7": "visesatāti ayamattho dīpitoti veditabbo. Sesaṃ suviññeyyameva.",
  "tika-s0203t0:798": "Nandakovādasuttavaṇṇanāya līnatthappakāsanā samattā.",
  "tika-s0203t0:799": "5. Rāhulovādasuttavaṇṇanā",
  "tika-s0203t0:800_0": "416. Vimuttiṃ paripācentīti kilesānaṃ paṭippassaddhivimuttibhūtaṃ arahattaṃ sabbaso",
  "tika-s0203t0:800_1": "pācenti sādhenti nibbāpentīti vimuttiparipācanīyā. Dhammāti kāraṇadhammā. Tenāha",
  "tika-s0203t0:800_2": "– “visuddhikāraṇavasenā”ti, arahattasaṅkhātāya visuddhiyā sampādanavasenāti attho.",
  "tika-s0203t0:800_3": "Saddhindriyādayo visujjhamānā maggapaṭipāṭiyāva sabbaso assaddhiyādīhi cittaṃ vimocentā",
  "tika-s0203t0:800_4": "aggaphalavimuttiṃ sampādenti. Tesaṃ pana visuddhi bālaparivajjanena paṇḍitapayirupāsanena",
  "tika-s0203t0:800_5": "pasādāvahadhammapaccavekkhaṇāya ca hoti. Tato idha pannarasa dhammā adhippetāti dassento,",
  "tika-s0203t0:800_6": "“vuttañheta”ntiādimāha.",
  "tika-s0203t0:801_0": "Tattha assaddhe puggaleti saddhārahite puggale. Te hi nissāya na kadāci saddhā sambhavati,",
  "tika-s0203t0:801_1": "tesaṃ pana diṭṭhānugatiāpajjanena aññadatthu asaddhiyameva vaḍḍhati, tasmā te paṭibhayamaggo",
  "tika-s0203t0:801_2": "viya dūrato vajjetabbā. Assaddhiyanti ca saddhāya paṭipakkhabhūtā asaddheyyavatthusmiṃ",
  "tika-s0203t0:801_3": "adhimuccanākārena pavattā saṃkilesadhammā veditabbā. Saddhe puggaleti saddhāsampanne",
  "tika-s0203t0:801_4": "puggale. Te hi nissāya saddheyyavatthusmiṃ anuppannā uppajjati, uppannā bhiyyobhāvaṃ",
  "tika-s0203t0:801_5": "vepullaṃ āpajjati. Saddheyyavatthūti ca buddhādīni ratanāni kammakammaphalāni ca.",
  "tika-s0203t0:801_6": "Sevatoti labbhamānaṃ saddhāsampadaṃ uppādetuṃ vaḍḍhetuñca nisevato. Sesapadāni tasseva",
  "tika-s0203t0:801_7": "vevacanāni. Atha vā sevato upasaṅkamato. Bhajato tesaṃ paṭipattiyaṃ bhattiṃ kubbato.",
  "tika-s0203t0:801_8": "Payirupāsatoti tesaṃ ovādānusāsanikaraṇavasena upaṭṭhahato. Pasādanīyasuttantā nāma",
  "tika-s0203t0:801_9": "buddhādiguṇapaṭisaṃyuttā pasādāvahā sampasādanīyasuttādayo. Te hi paccavekkhato buddhādīsu",
  "tika-s0203t0:801_10": "anuppannā pasannā upajjati, uppannā bhiyyobhāvaṃ vepullaṃ āpajjati. Imehi tīhākārehīti",
  "tika-s0203t0:801_11": "imehi yathāvuttehi tīhi kāraṇehi. Paṭipakkhadūrībhāvato paccekaṃ sūpahārato ca āsevanaṃ",
  "tika-s0203t0:801_12": "bhāvanaṃ labhanti. Saddhindriyaṃ visujjhati maggaphalāvahabhāvena acchati visuddhiṃ",
  "tika-s0203t0:801_13": "pāpuṇāti. Iminā nayena sesapadesupi attho veditabbo.",
  "tika-s0203t0:802_0": "Ayaṃ pana viseso – kusīteti alase sammāpaṭipattiyaṃ nikkhittadhure. Āraddhavīriyeti",
  "tika-s0203t0:802_1": "paggahitavīriye sammāpaṭipanne. Sammappadhāneti anuppannānaṃ akusalānaṃ anuppādanādivasena",
  "tika-s0203t0:802_2": "pavatte cattāro upāyappadhāne. Paccavekkhato paṭipattiṃ avekkhato. Te hi paccavekkhato",
  "tika-s0203t0:802_3": "līnaṃ abhibhavitvā sammadeva ārambhadhātuādi anuppannānaṃ vidhinā satisampadāya uppādāya",
  "tika-s0203t0:802_4": "bhiyyobhāvāya saṃvattati. Asamāhite bhantamigabhantagoṇasappaṭibhāge vibbhantacitte.",
  "tika-s0203t0:802_5": "Samāhite upacārasamādhinā appanāsamādhinā ca sammadeva samāhitacitte. Jhānavimokkheti",
  "tika-s0203t0:802_6": "savitakkasavicārādijhānāni paṭhamādivimokkhe ca. Tesañhi paccavekkhaṇā uparūpari",
  "tika-s0203t0:802_7": "accantameva samādhānāya saṃvattati. Duppaññeti nippaññe, ariyadhammassa uggahaparipucchāsavanasammasanābhāvena",
  "tika-s0203t0:802_8": "sabbaso paññārahite ca. Paññavanteti vipassanāpaññāya ceva maggapaññāya ca samannāgate.",
  "tika-s0203t0:802_9": "Gambhīrañāṇacariyanti gambhīraṃ khandhāyatanadhātusaccapaṭiccasamuppādādibhedaṃ ñāṇassa",
  "tika-s0203t0:802_10": "caritabbaṭṭhānaṃ, yattha vā gambhīrañāṇassa cariyaṃ pavattati. Tattha hi paccavekkhaṇā",
  "tika-s0203t0:802_11": "sammohaṃ vidhamati, anuppannāya paññāya uppādāya bhiyyobhāvāya saṃvattati. Suttantakkhandheti suttasamūhe.",
  "tika-s0203t0:803_0": "Pubbe saddhindriyādīnaṃ visuddhikāraṇāni, “vimuttiparipācanīyā dhammā”ti vuttānīti",
  "tika-s0203t0:803_1": "idha saddhādike aññe ca dhamme dassento, “aparepī”tiādimāha. Tattha saddhādīnaṃ vimuttiparipācanīyatā",
  "tika-s0203t0:803_2": "dassitā eva, aniccasaññādīnaṃ pana vimuttiparipācanīyatāya vattabbameva natthi vipassanābhāvato.",
  "tika-s0203t0:803_3": "Tenāha – “ime pañca nibbedhabhāgiyā saññā”ti. Kalyāṇamittatādayoti kalyāṇamittatā",
  "tika-s0203t0:803_4": "sīlasaṃvaro abhisallekhakathā vīriyārambho nibbedhikā paññā ime kalyāṇamittatādayo",
  "tika-s0203t0:803_5": "pañca dhammā. Ayamettha saṅkhepo, vitthāro pana “meghiyasuttasaṃvaṇṇanāyaṃ” vuttanayena",
  "tika-s0203t0:803_6": "veditabbo. Lokaṃ volokentassāti buddhaveneyyasattalokaṃ buddhacakkhunā visesato olokentassa.",
  "tika-s0203t0:804_0": "419. Āyasmato rāhulassa indriyānaṃ paripakkattā saddhiṃ paṭṭhapitapatthanā devatā",
  "tika-s0203t0:804_1": "udikkhamānā tiṭṭhanti, – “kadā nu kho uttari āsavānaṃ khaye vinessatī”ti. Yadā pana",
  "tika-s0203t0:804_2": "satthā evaṃ parivitakkesi, tāvadeva samānajjhāsayatāya sabbakālaṃ taṅkhaṇaṃ āgamentiyo",
  "tika-s0203t0:804_3": "tā devatāyo taṃ samavāyaṃ disvā ekasmiṃ andhavanasmiṃyeva sannipatitā. Upālissa gahapatino",
  "tika-s0203t0:804_4": "dīghanakhaparibbājakassa catusaccadhammesu dassanakiccena pavatto sotāpattimaggoti",
  "tika-s0203t0:804_5": "tesu suttesu paṭhamamaggo “dhammacakkhu”nti vutto, tassa dassanatthassa sātisayattā,",
  "tika-s0203t0:804_6": "brahmāyuno pana phalañāṇāni heṭṭhimāni tīṇi sātisayānīti brahmāyusutte tīṇi phalāni",
  "tika-s0203t0:804_7": "“dhammacakkhu”nti vuttāni. Idaṃ panettha āyasmato rāhulassa maggañāṇaṃ phalañāṇañca",
  "tika-s0203t0:804_8": "dassanattho sātisayo, tāhi ca devatāhi yaṃ ñāṇaṃ adhigataṃ, taṃ sātisayamevāti vuttaṃ",
  "tika-s0203t0:804_9": "– “imasmiṃ sutte cattāro maggā, cattāri ca phalāni dhammacakkhunti veditabbānī”ti.",
  "tika-s0203t0:804_10": "Kiṃ pana sāvakānaṃ saccābhisamayañāṇe atthi koci visesoti? Āma atthi. So ca kho pubbabhāge",
  "tika-s0203t0:804_11": "vuṭṭhānagāminivipassanāya pavattiyākāravisesena labheyya kāci visesamattā. Svāyamattho",
  "tika-s0203t0:804_12": "abhidhamme “no ca kho yathā diṭṭhippattassā”ti saddhāvimuttato diṭṭhippattassa kilesappahānaṃ",
  "tika-s0203t0:804_13": "pati visesakittanena dīpetabbo. Kiṃ pana āyasmā rāhulo viya tā devatā sabbā ekacittā",
  "tika-s0203t0:804_14": "pageva cattāri phalāni adhigaṇhiṃsūti? Noti dassento “tattha hī”tiādimāha. Kittakā",
  "tika-s0203t0:804_15": "pana tā devatāti āha “tāsañca panā”tiādi.",
  "tika-s0203t0:805": "Rāhulovādasuttavaṇṇanāya līnatthappakāsanā samattā.",
  "tika-s0203t0:806": "6. Chachakkasuttavaṇṇanā",
  "tika-s0203t0:807_0": "420. Ādimhi kalyāṇanti ādikoṭṭhāse kalyāṇaṃ etassāti vā ādikalyāṇo, taṃ ādikalyāṇaṃ,",
  "tika-s0203t0:807_1": "ādikalyāṇabhāvo ca dosavigamena icchitabbo. Yañhi sabbaso vigatadosaṃ, taṃ paripuṇṇaguṇameva",
  "tika-s0203t0:807_2": "hotīti “niddosa”nti vuttaṃ. Katvāti ca padaṃ, “kalyāṇaṃ katvā bhaddakaṃ katvā”ti",
  "tika-s0203t0:807_3": "purimapadadvayenapi yojetabbaṃ. Desanākāro hi idha kalyāṇasaddena gahito. Tenevāha",
  "tika-s0203t0:807_4": "– “desetabbadhammassa kalyāṇatā dassitā hotī”ti, dutiye pana atthavikappe desetabbadhammassa",
  "tika-s0203t0:807_5": "kalyāṇatā mukhyeneva kathitā itarassa atthāpattito. Majjhekalyāṇaṃ pariyosānakalyāṇanti",
  "tika-s0203t0:807_6": "etthāpi eseva nayo. Ayañca desanāya thomanā buddhānaṃ āciṇṇasamāciṇṇāvāti dassetuṃ,",
  "tika-s0203t0:807_7": "“iti bhagavā ariyavaṃsa”ntiādi vuttaṃ. Dhammaggahaṇampi desanāya thomanā evāti “navahi padehī”ti vuttaṃ.",
  "tika-s0203t0:808_0": "Vedanā yāthāvato jānanaṃ, tañca maggakiccaṃ, tassa upāyo vipassanātiāha – “sahavipassanena",
  "tika-s0203t0:808_1": "maggena jānitabbānī”ti. Pariññābhisamayādikiccena nibbattiyā asammohato ca paṭivijjhitabbo.",
  "tika-s0203t0:808_2": "Tebhūmakacittameva kathitaṃ sammasanaṭṭhānassa adhippetattā. Esa nayo dhammāyatanādīsupi.",
  "tika-s0203t0:808_3": "Dhammāyatanassa vā āyatanabhāvato bahiddhāgahaṇaṃ, na sabbaso anajjhattabhāvato.",
  "tika-s0203t0:808_4": "Vipākavedanāpaccayā javanakkhaṇe uppannataṇhāti chattiṃsavipākavedanaṃ nissāya evaṃ",
  "tika-s0203t0:808_5": "assādentī anubhaveyyanti akusalajavanakkhaṇato uppannataṇhā.",
  "tika-s0203t0:809_0": "422. Pāṭiyekko anusandhīti yathānusandhiādīnaṃ asambhavatoti adhippāyena vuttaṃ.",
  "tika-s0203t0:809_1": "Heṭṭhāti viññāṇaphassavedanātaṇhānaṃ paccayāyattavuttitādassanena cakkhāyatanādīnaṃ",
  "tika-s0203t0:809_2": "rūpāyatanādīnañca paccayāyattavuttitā dīpitā apaccayuppannassa paccayābhāvato, yañca",
  "tika-s0203t0:809_3": "paccayāyattavuttikaṃ, taṃ aniccaṃ uppādasambhavato, yadaniccaṃ taṃ dukkhaṃ, yaṃ dukkhaṃ",
  "tika-s0203t0:809_4": "tadanattāti khandhapañcake ca channaṃ chakkānaṃ vasena ghanavinibbhogakaraṇena atthato",
  "tika-s0203t0:809_5": "anattalakkhaṇaṃ vibhāvitaṃ. Na sarūpatoti sarūpatopi taṃ vibhāvetukāmo teneva chachakkānaṃ",
  "tika-s0203t0:809_6": "vasena ghanavinibbhoganayena byatirekato ca anvayato ca dassento bhagavā – “cakkhu",
  "tika-s0203t0:809_7": "attāti yo vadeyyā”tiādimāhāti yathānusandhikāva desanā vibhāvitā. Tenāha “heṭṭhā",
  "tika-s0203t0:809_8": "kathitānaṃ hī”tiādi. Heṭṭhā pana channaṃ chakkānaṃ vasena vinibbhogadassanamattaṃ,",
  "tika-s0203t0:809_9": "na anattalakkhaṇaṃ vibhāvitaṃ, idha pana sarūpato anattalakkhaṇaṃ vibhāvitanti adhippāyena",
  "tika-s0203t0:809_10": "anusandhantarabhāvajotanā. Yadipi anattabhāvo nāma catūsupi saccesu labbhateva, sabbepi",
  "tika-s0203t0:809_11": "hi dhammā anattā, ime panettha dvepi nayā sammasanavasena pavattāti vuttaṃ – “dvinnaṃ",
  "tika-s0203t0:809_12": "saccānaṃ anattabhāvadassanattha”nti. Na upapajjatīti upapattisaṅkhātayuttiyā na sametīti",
  "tika-s0203t0:809_13": "ayamettha atthoti āha “na yujjatī”ti. Attavādinā – “nicco dhuvo sassato”ti abhimato,",
  "tika-s0203t0:809_14": "cakkhuñca uppādavantatāya aniccaṃ, yaṃ paccayāyatthavuttitā, tasmā “cakkhu attāti",
  "tika-s0203t0:809_15": "yo vadeyya, taṃ na upapajjatī”tiādi. Sakkāyavatthu cakkhu anattā aniccabhāvato seyyathāpi",
  "tika-s0203t0:809_16": "ghaṭo, cakkhuṃ aniccaṃ paccayāyattavuttibhāvato seyyathāpi ghaṭo, cakkhu paccayāyattavutti",
  "tika-s0203t0:809_17": "uppādādisambhavato seyyathāpi ghaṭo. Vigacchatīti bhaṅguppattiyā sabhāvāvigamena",
  "tika-s0203t0:809_18": "vigacchati. Tenāha “nirujjhatī”ti.",
  "tika-s0203t0:810_0": "424. Yasmā kilesavaṭṭamūlakaṃ kammavaṭṭaṃ, kammavaṭṭamūlakañca vipākavaṭṭaṃ. Kilesuppatti",
  "tika-s0203t0:810_1": "ca taṇhādiggāhapubbikā, tasmā “tiṇṇaṃ vā gāhānaṃ vasena vaṭṭaṃ dassetu”nti āha. Yasmā",
  "tika-s0203t0:810_2": "pana taṇhāpakkhikā dhammā samudayasaccaṃ, cakkhādayo dukkhasaccaṃ, tasmā vuttaṃ –",
  "tika-s0203t0:810_3": "“dvinnaṃ saccānaṃ vasena vaṭṭaṃ dassetu”nti. Taṇhāmānadiṭṭhiggāhāva veditabbā sakkāyagāminipaṭipadāya",
  "tika-s0203t0:810_4": "adhippetattā. “Etaṃ mamā”tiādinā gahaṇamevettha anupassanāti āha – “gāhattayavasena passatī”ti.",
  "tika-s0203t0:811_0": "Tiṇṇaṃ gāhānaṃ paṭipakkhavasenāti taṇhādiggāhapaṭipakkhabhūtānaṃ dukkhāniccānattānupassanānaṃ",
  "tika-s0203t0:811_1": "vasena, tāhi vā tiṇṇaṃ gāhānaṃ paṭipakkhavasena viniveṭhanavasena anuppādanavasenāti",
  "tika-s0203t0:811_2": "attho. Paṭipakkhavasena vivaṭṭaṃ dassetunti yojanā. Sakkāyanirodhagāminī paṭipadāti",
  "tika-s0203t0:811_3": "ettha nirodhadhammo sarūpeneva dassitoti āha – “nirodho…pe… dassetu”nti. Paṭisedhavacanānīti paṭikkhepavacanāni.",
  "tika-s0203t0:812_0": "425. Taṇhādīnaṃ anupādiyanavacanāni taṇhādiṭṭhivaseneva vuttāni taṇhādiṭṭhīnaṃyeva",
  "tika-s0203t0:812_1": "abhinandanādivasena pavattisabbhāvato. Appahīnattho anusayatthoti āha – “anusetīti",
  "tika-s0203t0:812_2": "appahīno hotī”ti ariyamaggena hi appahīno thāmagato rāgādikileso anusayo kāraṇalābhe",
  "tika-s0203t0:812_3": "sati uppajjanārahabhāvato. Yaṃ panettha vattabbaṃ, taṃ heṭṭhā vuttameva. Vaṭṭadukkhakilesadukkhassāti",
  "tika-s0203t0:812_4": "vaṭṭadukkhassa ceva kilesadukkhassa ca. Saupādisesanibbānañhi kilesadukkhassa antakaraṇaṃ,",
  "tika-s0203t0:812_5": "anupādisesanibbānaṃ vaṭṭadukkhassa.",
  "tika-s0203t0:813_0": "426. Tesanti anusayānaṃ. Paṭikkhepavasenāti pajahanavasena, appavattikaraṇavasenāti",
  "tika-s0203t0:813_1": "attho. Avijjaṃ pajahitvāti anavasesato avijjaṃ appavattidhammataṃ āpādetvā. Kāmaṃ",
  "tika-s0203t0:813_2": "heṭṭhimamaggañāṇampi avijjāpahāyinī vijjā eva, taṃ pana ñāṇaṃ avijjāya anavasesappahāyakaṃ",
  "tika-s0203t0:813_3": "na hoti, aggamaggañāṇe pana uppanne avijjāya lesopi nāvasissatīti tadeva avijjāya",
  "tika-s0203t0:813_4": "pahāyakanti āha – “arahattamaggavijjaṃ uppādetvā”ti.",
  "tika-s0203t0:814_0": "427. Sayameva tathāgate attano buddhānubhāvena desente saṭṭhi bhikkhū arahattaṃ pattāti",
  "tika-s0203t0:814_1": "anacchariyametaṃ, atha kiṃ acchariyanti āha “ima”ntiādi. Kathentepīti ettha itisaddo",
  "tika-s0203t0:814_2": "pakārattho, imināva pakārenāti attho. Pattā evāti saṭṭhi bhikkhū arahattaṃ pattā",
  "tika-s0203t0:814_3": "evāti yojanā. Etampi anacchariyaṃ, satthu sammukhā sāvakā samudāgamā mahābhiññā pabhinnapaṭisambhidā",
  "tika-s0203t0:814_4": "tathā tathā sappāṭihāriyaṃ dhammaṃ desentīti. Tenāha – “mahābhiññappattā hi te sāvakā”ti.",
  "tika-s0203t0:815_0": "Mahāmaṇḍapeti lohapāsādassa purato eva mahābhikkhusannipāto jātoti tesaṃ pahonakavasena",
  "tika-s0203t0:815_1": "kate mahati sāṇimaṇḍapeti vadanti. Tesupi ṭhānesūti tesu yathāvuttamahāmaṇḍapādīsu",
  "tika-s0203t0:815_2": "ṭhānesu. Mahāthero atthīti padaṃ ānetvā sambandhitabbaṃ. Devattherassa guṇe sutvā",
  "tika-s0203t0:815_3": "pasannamānaso mahāthero, tathāpi vatthasampattiyā pasīditvā “tvaṃ pana nhāpehī”ti āha.",
  "tika-s0203t0:816_0": "Heṭṭhāpāsādeti ca kalyāṇiyamahāvihāre uposathāgāre heṭṭhāpāsāde ekadā uparipāsāde",
  "tika-s0203t0:816_1": "ekadā, kathesīti. Cūḷanāgassa tathā mahatī parisā devatānubhāvena abhiññāpādanaṃ",
  "tika-s0203t0:816_2": "ahosīti keci. Thero pana mahiddhiko ahosi, tasmā tāva mahatiṃ parisaṃ abhiññāpesīti apare.",
  "tika-s0203t0:817": "Tato tatoti tassaṃ tassaṃ disāyaṃ. Ekovāti ekacco eva, na bahuso, katipayāva puthujjanā ahesunti attho. Sesaṃ heṭṭhā vuttanayattā suviññeyyameva.",
  "tika-s0203t0:818": "Chachakkasuttavaṇṇanāya līnatthappakāsanā samattā.",
  "tika-s0203t0:819": "7. Mahāsaḷāyatanikasuttavaṇṇanā",
  "tika-s0203t0:820_0": "428. Mahantāni saḷāyatanāni adhikicca pavattattā mahāsaḷāyatanikaṃ, mahantatā ca",
  "tika-s0203t0:820_1": "tesaṃ mahantaṃ lokasannivāsaṃ abhibyāpetvā ṭhitattā ayoniso gayhamānānaṃ mahato anatthāya",
  "tika-s0203t0:820_2": "saṃvattanato, yoniso gayhamānānaṃ mahato atthāya hitāya sukhāya saṃvattanato ca daṭṭhabbā. Jotakanti bodhakaṃ.",
  "tika-s0203t0:821_0": "429. Sikhāppattāya vipassanāya jānanampi yathābhūtajānanameva maggena jānanassa āsannakāraṇabhāvatoti",
  "tika-s0203t0:821_1": "āha – “sahavipassanena maggena ajānanto”ti. Vuḍḍhiṃ gacchantīti paccayasamodhānena",
  "tika-s0203t0:821_2": "bhavayonigatiṭhitisattāvāsapāḷiyā aparāparaṃ parivuddhiṃ gacchanti. Evaṃbhūtā paguṇabhāvamāpāditā",
  "tika-s0203t0:821_3": "samathavipassanādhammā viya suṭṭhutaraṃ vasībhāvaṃ pāpitā jhānābhiññā viya ca vasībhūtā",
  "tika-s0203t0:821_4": "hutvā uparūpari brūhentīti āha – “vasībhāvaṃ gacchantī”ti. Tathā hi te kadāci bhavapatthanāya",
  "tika-s0203t0:821_5": "anuppāditāyapi appahīnabhāvenevassā tiṭṭhanti. Akusalā dhammāva yebhuyyena dassanāyatanena",
  "tika-s0203t0:821_6": "vināsadassanato pavattanti parivaḍḍhanti ca. Pañcadvārikadarathāti pañcadvārikajavanasahagatā",
  "tika-s0203t0:821_7": "akusaladarathā. Evaṃ manodvārikadarathā veditabbā. Santāpāti darathehi balavanto",
  "tika-s0203t0:821_8": "sampayuttadhammānaṃ nissayassa ca santāpanakarā. Pariḷāhāti tatopi balavatarā tesaṃyeva paridahanakarā.",
  "tika-s0203t0:822_0": "430. Pañcadvārikasukhaṃ, na kāyappasādasannissitasukhameva. Manodvārikasukhanti manodvārikacittasannissitasukhaṃ,",
  "tika-s0203t0:822_1": "na yaṃ kiñci cetasikasukhaṃ tassa kāyikasukhaggahaṇeneva gahitattā. Pañcadvārikajavanena",
  "tika-s0203t0:822_2": "samāpajjanaṃ vā vuṭṭhānaṃ vā natthīti idaṃ manodvārikajavanena tassa sambhavaṃ dassetuṃ,",
  "tika-s0203t0:822_3": "maggassa vasena vuttaṃ, na pana tappasaṅgasaṅkānivattanatthaṃ. Viññattimattampi janetuṃ",
  "tika-s0203t0:822_4": "asamatthaṃ samāpajjanassa kathaṃ paccayo hoti, buddhānaṃ pana bhagavantānaṃ hotīti",
  "tika-s0203t0:822_5": "ce? Tathāpi tassa āsannaṭṭhāne pañcadvārikacittappavattiyā asambhavo eva tādisassa",
  "tika-s0203t0:822_6": "pubbābhogassa tasmiṃ kāle asambhavato. Eteneva yā kesañci ariyadhamme akovidānaṃ",
  "tika-s0203t0:822_7": "ghaṭasabhāvādīsu buddhitulyakāritāpatticodanā; sā paṭikkhittāti daṭṭhabbā taṃtaṃpurimābhogavasena",
  "tika-s0203t0:822_8": "tena tena pañcadvārikābhiniyatamanoviññāṇassa parato pavattamānamanoviññāṇena tasmiṃ",
  "tika-s0203t0:822_9": "tasmiṃ atthe vaṇṇasaṇṭhānādivisesassa vinicchinitabbato. Uppannamattakameva hotīti",
  "tika-s0203t0:822_10": "pañcadvārikajavanaṃ tādisaṃ kiñci atthanicchayakiccaṃ kātuṃ na sakkoti, kevalaṃ uppannamattameva",
  "tika-s0203t0:822_11": "hoti. Ayanti “ādīnavānupassino”tiādinā vuttā.",
  "tika-s0203t0:823_0": "431. Kusalacitta…pe… bhūtassāti vuṭṭhānagāminivipassanāsahagatakusalacittassa sampayuttacetosukhasamaṅgībhūtassa.",
  "tika-s0203t0:823_1": "Pubbasuddhikāti magguppattito, vipassanārambhatopi vā pubbeva suddhā. Tenāha – “ādito",
  "tika-s0203t0:823_2": "paṭṭhāya parisuddhāva hontī”ti. Sabbatthakakārāpakaṅgānīti sīlavisodhanassa cittasamādhānassa",
  "tika-s0203t0:823_3": "vipassanābhiyogassa maggena pahātabbakilesapahānassāti sabbassapi maggasambhārakiccassa",
  "tika-s0203t0:823_4": "kārāpakaṅgāni. Aṭṭhaṅgiko vāti paṭhamajjhāniko vā aṭṭhaṅgiko, dutiyajjhāniko vā sattaṅgiko hoti.",
  "tika-s0203t0:824_0": "Imameva suttapadesaṃ gahetvāti, “yā tathābhūtassa diṭṭhī”tiādinā sammādiṭṭhiādīnaṃ",
  "tika-s0203t0:824_1": "pañcannaṃyeva tasmiṃ ṭhāne gahitattā lokuttaramaggo pañcaṅgikoti vadati. Soti tathā",
  "tika-s0203t0:824_2": "vadanto vitaṇḍavādī. Anantaravacanenevāti, “yā tathābhūtassa diṭṭhī”tiādivacanassa,",
  "tika-s0203t0:824_3": "“evamassāya”ntiādinā anantaravacanena. Paṭisedhitabboti paṭikkhipitabbo. “Ariyo aṭṭhaṅgiko",
  "tika-s0203t0:824_4": "maggo”ti hi idaṃ vacanaṃ ariyamaggassa pañcaṅgikabhāvaṃ ujukameva paṭikkhipati. Yadi",
  "tika-s0203t0:824_5": "evaṃ “yā tathābhūtassa diṭṭhī”tiādinā tattha pañcannaṃ eva aṅgānaṃ gahaṇaṃ kimatthiyanti",
  "tika-s0203t0:824_6": "āha “uttari cā”tiādi. Sammāvācaṃ bhāveti ariyamaggasamaṅgī. Tenāha “micchāvācaṃ pajahatī”ti.",
  "tika-s0203t0:824_7": "Yasmiñhi khaṇe sammāvācā bhāvanāpāripūriṃ gacchati, tasmiṃyeva micchāvācā pajahīyatīti.",
  "tika-s0203t0:824_8": "Saheva viratiyā pūrenti samucchedaviratiyā vinā dukkhapariññādīnaṃ asambhavato. Ādito",
  "tika-s0203t0:824_9": "paṭṭhāya parisuddhāneva vaṭṭanti parisuddhe sīle patiṭṭhitasseva bhāvanāya ijjhanato.",
  "tika-s0203t0:824_10": "Yathāvuttamatthaṃ ganthantarenapi samatthetuṃ, “subhaddasuttepi cā”tiādi vuttaṃ.",
  "tika-s0203t0:824_11": "Anekesu suttasatesu aṭṭhaṅgikova maggo āgato, na pañcaṅgikoti adhippāyo.",
  "tika-s0203t0:825_0": "Sammāsati maggakkhaṇe kāyānupassanādicatukiccasādhikā hotīti taṃ catubbidhaṃ katvā",
  "tika-s0203t0:825_1": "dassento, “maggasampayuttāva cattāro satipaṭṭhānā”ti āha. Na catumaggasampayuttatāvasena.",
  "tika-s0203t0:825_2": "Esa nayo sammappadhānādīsupi. Aññamaññānativattamānā yuganaddhā yuttā viya ariyamaggayuganaddhā",
  "tika-s0203t0:825_3": "aññamaññaṃ paṭibaddhāti yuganaddhā. Tenāha – “ekakkhaṇikayuganandhā”ti ariyamaggakkhaṇe",
  "tika-s0203t0:825_4": "eva hi samathavipassanā ekakkhaṇikā hutvā samadhuraṃ vattanti. Tenevāha “ete hī”tiādi.",
  "tika-s0203t0:825_5": "Aññasmiṃ khaṇe samāpatti, aññasmiṃ vipassanāti idaṃ tesaṃ tattha tattha kiccato adhikabhāvaṃ",
  "tika-s0203t0:825_6": "sandhāya vuttaṃ, na aññathā. Na hi paññārahitā samāpatti, samādhirahitā ca vipassanā",
  "tika-s0203t0:825_7": "atthi. Ariyamagge pana ekakkhaṇikā samadhuratāya ekarasabhāvenāti attho. Phalavimuttīti",
  "tika-s0203t0:825_8": "arahattaphalavimutti. Sesaṃ heṭṭhā vuttanayattā suviññeyyameva.",
  "tika-s0203t0:826": "Mahāsaḷāyatanikasuttavaṇṇanāya līnatthappakāsanā samattā.",
  "tika-s0203t0:827": "8. Nagaravindeyyasuttavaṇṇanā",
  "tika-s0203t0:828_0": "435. Samavisamaṃ carantīti kāyasamādiṃ samaññeva, kāyavisamādiṃ visamaññeva caranti",
  "tika-s0203t0:828_1": "karonti paṭipajjanti. Taṃ pana samavisamaṃ aññamaññaṃ viruddhattā visadisattā na",
  "tika-s0203t0:828_2": "ekasmiṃ kāle sambhavatīti āha – “kālena samaṃ kālena visama”nti. Samacariyampi hi",
  "tika-s0203t0:828_3": "etanti pubbe samacariyāya jotitattā vuttaṃ.",
  "tika-s0203t0:829_0": "437. Ākaronti adhippetamatthaṃ ñāpenti pabodhentīti ākārā, ñāpakakāraṇanti āha –",
  "tika-s0203t0:829_1": "“ke ākārāti kāni kāraṇānī”ti. Anubuddhiyoti anumānañāṇāni. Tañhi yathādiṭṭhamatthaṃ",
  "tika-s0203t0:829_2": "diṭṭhabhāvena anveti anugacchatīti “anvayā”ti vuccati. Haritatiṇacampakavanādivasenāti",
  "tika-s0203t0:829_3": "haritakambalādisadisatiṇādivasena vitthāritakanakapaṭādisadivikasitacampakavanādivasena.",
  "tika-s0203t0:829_4": "Ādisaddena cettha kīcakaveṇusaddamadhurasaphalāphalavasena saddarasānaṃ atthibhāvo",
  "tika-s0203t0:829_5": "veditabboti. Campakavaseneva pana phassagandhānampi atthibhāvo vuttoti. Tenāha –",
  "tika-s0203t0:829_6": "“rūpādayo pañca kāmaguṇā atthī”ti. “Itthirūpādīni sandhāyetaṃ kathita”nti vatvā indriyabaddhā",
  "tika-s0203t0:829_7": "vā hontu rūpādayo anindriyabaddhā vā, sabbepi cete kilesuppattinimittatāya kāmaguṇā",
  "tika-s0203t0:829_8": "evāti codanaṃ sandhāya visabhāgitthigatā rūpādayo savisesaṃ kilesuppattinimittanti",
  "tika-s0203t0:829_9": "dassento, “tāni hī”tiādimāha.",
  "tika-s0203t0:830_0": "Tattha tānīti rūpādīni. Hi-saddo hetuattho. Tena yathāvuttamatthaṃ samattheti, “yasmā",
  "tika-s0203t0:830_1": "purisassa cittaṃ pariyādāya tiṭṭhanti, tasmā itthirūpādīni sandhāya etaṃ kathita”nti.",
  "tika-s0203t0:830_2": "Purisassa cittanti purisassa catubhūmakaṃ kusalacittaṃ pariyādāya gahetvā antomuṭṭhigataṃ",
  "tika-s0203t0:830_3": "viya katvā. “Hatthikāyaṃ pariyādiyitvā”tiādīsu hi gahaṇaṃ pariyādānaṃ nāma, “aniccasaññā",
  "tika-s0203t0:830_4": "bhāvitā bahulīkatā sabbaṃ kāmarāgaṃ pariyādiyatī”tiādīsu khepanaṃ pariyādānaṃ, idha",
  "tika-s0203t0:830_5": "ubhayampi vaṭṭati. Idāni yathāvuttamatthaṃ sutteneva sādhetuṃ, “yathāhā”tiādi vuttaṃ.",
  "tika-s0203t0:830_6": "Tattha “nāhaṃ, bhikkhave”tiādīsu na-kāro paṭisedhattho. Ahanti bhagavā attānaṃ niddisati.",
  "tika-s0203t0:830_7": "Bhikkhaveti bhikkhū ālapati. Aññanti idāni vattabbaṃ itthirūpato aññaṃ. Ekarūpampīti",
  "tika-s0203t0:830_8": "ekampi rūpaṃ. Samanupassāmīti ñāṇassa samanupassanā adhippetā, heṭṭhā na-kāraṃ ānetvā",
  "tika-s0203t0:830_9": "sambandhitabbaṃ. Ayañhettha attho – “ahaṃ, bhikkhave, sabbaññutaññāṇena sabbaso olokento",
  "tika-s0203t0:830_10": "aññaṃ ekarūpampi na samanupassāmī”ti. Yaṃ evaṃ purisassa cittaṃ pariyādāya tiṭṭhatīti",
  "tika-s0203t0:830_11": "yaṃ rūpaṃ rūpagarukassa purisassa sabbampi kusalacittaṃ pavattituṃ appadānavasena",
  "tika-s0203t0:830_12": "pariyādiyitvā gahetvā khepetvā ca tiṭṭhati. Yathayidaṃ itthirūpanti itthiyā rūpakāyaṃ.",
  "tika-s0203t0:830_13": "Rūpasaddo khandhādianekatthavācako, idha pana itthiyā catusamuṭṭhāne rūpāyatane vaṇṇadhātuyaṃ",
  "tika-s0203t0:830_14": "daṭṭhabbo. “Itthirūpaṃ, bhikkhave, purisassa cittaṃ pariyādāya tiṭṭhatī”ti idaṃ purimasseva",
  "tika-s0203t0:830_15": "daḷhīkaraṇatthaṃ vuttaṃ. Purimaṃ “yathayidaṃ, bhikkhave, itthirūpa”nti idaṃ opammavasena",
  "tika-s0203t0:830_16": "vuttaṃ, idaṃ pariyādānabhāve nidassananti daṭṭhabbaṃ. Sesaṃ suviññeyyameva.",
  "tika-s0203t0:831": "Nagaravindeyyasuttavaṇṇanāya līnatthappakāsanā samattā.",
  "tika-s0203t0:832": "9. Piṇḍapātapārisuddhisuttavaṇṇanā",
  "tika-s0203t0:833_0": "438. Dhammasenāpatino paṭisallīyanassa adhippetattā, upari ca pāḷiyaṃ, “suññatāvihārena",
  "tika-s0203t0:833_1": "kho ahaṃ, bhante, etarahi bahulaṃ viharāmī”ti vuttattā “paṭisallānāti phalasamāpattito”ti āha.",
  "tika-s0203t0:834_0": "Vippasannānīti visesato pasannāni. Okāsavasenāti indriyānaṃ patiṭṭhitokāsavasena.",
  "tika-s0203t0:834_1": "Nanu tāni indriyāni sabhāvato vippasannāni hontīti? Saccaṃ honti. Na hidaṃ tādisaṃ",
  "tika-s0203t0:834_2": "pasannataṃ sandhāya vuttaṃ, idaṃ pana santapaṇītasamāpattisamuṭṭhitānaṃ paccupaṭṭhitānaṃ",
  "tika-s0203t0:834_3": "cittajarūpānaṃ vasena sesatisantatirūpānaṃ seṭṭhataraṃ paṇītabhāvāpattiṃ sandhāya",
  "tika-s0203t0:834_4": "vuttaṃ. Phalasamāpattitoti suññatānupassanāvasena samāpannaphalasamāpattito. Mahantānaṃ",
  "tika-s0203t0:834_5": "buddhādīnaṃ purisānaṃ vihāro mahāpurisavihāro. Tenāha – “buddha…pe… vihāro”ti. Vihārato",
  "tika-s0203t0:834_6": "paṭṭhāyāti parikkhitte ca vihāre parikkhepato paṭṭhāya, aparikkhitte ca parikkhepārahaṭṭhānato",
  "tika-s0203t0:834_7": "paṭṭhāya. Keci pana “vihārabbhantarato paṭṭhāyā”ti vadanti. Yāva gāmassa indakhīlāti",
  "tika-s0203t0:834_8": "gāmassa abbhantarindakhīlo. Gehapaṭipāṭiyācaritvāti piṇḍāya caritvā. Yāva nagaradvārena",
  "tika-s0203t0:834_9": "nikkhamanāti nagaradvārena yāva nikkhamanapadesā. Yāva vihārāti yāva vihārabbhantarā.",
  "tika-s0203t0:834_10": "Paṭikkantamaggoti nivattanamaggo. Ārammaṇe paṭihaññanākārena pavattamānampi paṭighasampayuttaṃ",
  "tika-s0203t0:834_11": "citte paṭihanantaṃ viya pavattatīti āha – “citte paṭihaññanakilesajāta”nti. Divasañca",
  "tika-s0203t0:834_12": "rattiñca anusikkhantenāti etaṃyeva rāgādippahāyiniṃ sammāpaṭipattiṃ divā ca rattiñca",
  "tika-s0203t0:834_13": "anu anu sikkhantena uparūpari vaḍḍhentena.",
  "tika-s0203t0:835_0": "440. Pahīnā nu kho me pañca kāmaguṇāti ettha kāmaguṇappahānaṃ nāma tappaṭibaddhachandarāgappahānaṃ.",
  "tika-s0203t0:835_1": "Tathā hi vuttaṃ – “tiṭṭhanti citrāni tatheva loke, athettha dhīrā vinayanti chanda”nti.",
  "tika-s0203t0:835_2": "Ekabhikkhussa paccavekkhaṇā nānāti ekasseva bhikkhuno, “pahīnā nu kho me pañca kāmaguṇā”tiādinā",
  "tika-s0203t0:835_3": "pāḷiyaṃ āgatā nānāpaccavekkhaṇā honti. Nānābhikkhūnanti visuṃ visuṃ anekesaṃ bhikkhūnaṃ.",
  "tika-s0203t0:835_4": "Paccavekkhaṇā nānāti vuttanānāpaccavekkhaṇā. Idāni tameva saṅkhepato vuttamatthaṃ",
  "tika-s0203t0:835_5": "vitthārato dassetuṃ, “katha”ntiādi vuttaṃ. Tattha “paccavekkhatī”ti vuttaṃ, kathaṃ",
  "tika-s0203t0:835_6": "pana paccavekkhatīti āha “pahīnā nu kho”tiādi. Vīriyaṃ paggayhāti catubbidhasammappadhānavīriyaṃ",
  "tika-s0203t0:835_7": "ārabhitvā vipassanaṃ vaḍḍhitvā. Maggānantaraṃ anāgāmiphalaṃ patvāti vacanaseso. Phalānantaraṃ",
  "tika-s0203t0:835_8": "magganti tasmiṃ anāgāmimagge ṭhito phalasamāpattito vuṭṭhāya aggamaggatthāya vipassanaṃ",
  "tika-s0203t0:835_9": "ārabhitvā tasmiṃyeva āsane na cireneva vipassanaṃ ussukkāpetvā arahattamaggaṃ gaṇhanto",
  "tika-s0203t0:835_10": "nirodhadhammānuppattiyā vipassanāparivāsābhāvato phalānantaraṃ maggappatto nāma hotīti katvā.",
  "tika-s0203t0:836_0": "Tato vuṭṭhāyāti maggānantaraphalato vuṭṭhāya. Maggānantarato hi vuṭṭhito maggato",
  "tika-s0203t0:836_1": "vuṭṭhito viya hotīti tathā vuttaṃ. “Phalānantaraṃ magga”nti ettha phalaṃ anantaraṃ",
  "tika-s0203t0:836_2": "etassāti phalānantaraṃ. “Phalānantaraṃ magga”nti padadvayenapi anāgāmimaggaphalāni",
  "tika-s0203t0:836_3": "ceva vadatīti evamettha attho daṭṭhabbo. Nīvaraṇādīsupi eseva nayoti ettha, “pahīnā",
  "tika-s0203t0:836_4": "nu kho me pañca nīvaraṇā”tiādinā yojanā veditabbā. Etesanti ettha etesaṃ nīvaraṇapañcupādānakkhandhasatipaṭṭhānādīnaṃ.",
  "tika-s0203t0:836_5": "Pahānādīnīti pahānapariññābhāvanāsacchikiriyā. Nānāpaccavekkhaṇā hotīti tā paccavekkhaṇā",
  "tika-s0203t0:836_6": "nānāti adhippāyo. Etāsu pana paccavekkhaṇāsūti etāsu kāmaguṇapaccavekkhaṇādīsu dvādasasu",
  "tika-s0203t0:836_7": "paccavekkhaṇāsu. Ekaṃ paccavekkhaṇaṃ paccavekkhati dvādasasu nayesu ekeneva kiccasiddhito.",
  "tika-s0203t0:836_8": "Añño bhikkhu. Ekanti aññaṃ paccavekkhati. Aññattho hi ayaṃ ekasaddo “ittheke”tiādīsu",
  "tika-s0203t0:836_9": "viyāti. Nānābhikkhūnaṃ pana ekā paccavekkhaṇā, nānābhikkhūnaṃ nānāpaccavekkhaṇāti",
  "tika-s0203t0:836_10": "evaṃ catukkapaccavekkhaṇampi ettha sambhavati. Imassa pana dvayassa vasena abhisamayo",
  "tika-s0203t0:836_11": "natthīti tadubhayaṃ aṭṭhakathāyaṃ na uddhaṭaṃ. Sesaṃ suviññeyyameva.",
  "tika-s0203t0:837": "Piṇḍapātapārisuddhisuttavaṇṇanāya līnatthappakāsanā samattā.",
  "tika-s0203t0:838": "10. Indriyabhāvanāsuttavaṇṇanā",
  "tika-s0203t0:839_0": "453. Evaṃnāmaketi “gajaṅgalā”ti evaṃ itthiliṅgavasena laddhanāmake majjhimapadesassa",
  "tika-s0203t0:839_1": "mariyādaṭṭhānabhūte nigame. Suveḷu nāma nicalarukkhoti vadanti. Tato aññaṃ evāti",
  "tika-s0203t0:839_2": "pana adhippāyena “ekā rukkhajātī”ti vuttaṃ. Cakkhusotānaṃ yathāsakavisayato nivāraṇaṃ",
  "tika-s0203t0:839_3": "damanaṃ indriyabhāvanā, tañca kho sabbaso adassanena asavanenāti āha – “cakkhunā",
  "tika-s0203t0:839_4": "rūpaṃ na passati, sotena saddaṃ na suṇātī”ti. Sati hi dassane savane ca tāni adantāni",
  "tika-s0203t0:839_5": "abhāvitānevāti adhippāyo. Cakkhusotāni ca asampattaggāhitāya durakkhitānīti brāhmaṇo",
  "tika-s0203t0:839_6": "tesaṃyeva visayaggahaṇaṃ paṭikkhipi. Asadisāyāti aññatitthiyasamayehi asādhāraṇāya.",
  "tika-s0203t0:839_7": "Ālayanti kathetukāmatākāranti attho.",
  "tika-s0203t0:840_0": "454. Vipassanupekkhāti āraddhavipassakassa vipassanāñāṇena lakkhaṇattaye diṭṭhe saṅkhārānaṃ",
  "tika-s0203t0:840_1": "aniccabhāvādivicinane majjhattabhūtā vipassanāsaṅkhātā upekkhā. Sā pana yasmā bhāvanāvisesappattiyā",
  "tika-s0203t0:840_2": "heṭṭhimehi vipassanāvārehi santā ceva paṇītā ca, pageva cakkhuviññāṇādisahagatāhi",
  "tika-s0203t0:840_3": "upekkhāhi, tasmā āha – “esā santā esā paṇītā”ti. Atappikāti santapaṇītabhāvanārasavasena",
  "tika-s0203t0:840_4": "tittiṃ na janeti. Tenevāha –",
  "tika-s0203t0:841": "“Suññāgāraṃ paviṭṭhassa, santacittassa bhikkhuno;",
  "tika-s0203t0:842": "Amānusī ratī hoti, sammā dhammaṃ vipassato”ti. ;",
  "tika-s0203t0:843_0": "Itīti evaṃ vakkhamānākārenāti attho. Ayaṃ bhikkhūti ayaṃ āraddhavipassako bhikkhūti",
  "tika-s0203t0:843_1": "yojanā. Cakkhudvāre rūpārammaṇamhīti cakkhudvāre āpāthagate rūpārammaṇe. Manāpanti",
  "tika-s0203t0:843_2": "manāpabhāvena pavattanakaṃ. Majjhatte manāpāmanāpanti iṭṭhamajjhatte manāpabhāvena",
  "tika-s0203t0:843_3": "amanāpabhāvena ca pavattanakaṃ manāpāmanāpaṃ nāmāti. Tenāha (“neva manāpaṃ na amanāpa”nti).",
  "tika-s0203t0:843_4": "Iminā manāpabhāvo gahito, “neva manāpa”nti iminā manāpabhāvo majjhatto ca ubhayaṃ",
  "tika-s0203t0:843_5": "ekadesato labbhatīti, “manāpāmanāpa”nti vuttaṃ. Evaṃ ārammaṇe labbhamānavisesavasena",
  "tika-s0203t0:843_6": "tadārammaṇassa cittassa pākatikaṃ pavattiākāraṃ dassetvā idāni tappaṭisedhena ariyassa",
  "tika-s0203t0:843_7": "vinaye anuttaraṃ indriyabhāvanaṃ dassetuṃ, “tassa rajjituṃ vā”tiādi vuttaṃ. Tatrāyaṃ",
  "tika-s0203t0:843_8": "yojanā – tassa cittaṃ iṭṭhe ārammaṇe rajjituṃ vā aniṭṭhe ārammaṇe dussituṃ vā majjhatte",
  "tika-s0203t0:843_9": "ārammaṇe muyhituṃ vā. Adatvāti nisedhetvā. Pariggahetvāti parijānanavasena ñāṇena",
  "tika-s0203t0:843_10": "gahetvā ñātatīraṇapahānapariññāhi parijānitvā. Vipassanaṃ majjhatte ṭhapetīti anukkamena",
  "tika-s0203t0:843_11": "vipassanupekkhaṃ nibbattetvā taṃ saṅkhārupekkhaṃ pāpetvā ṭhapeti. Cakkhumāti na pasādacakkhuno",
  "tika-s0203t0:843_12": "atthitāmattajotanaṃ; atha kho tassa atisayena atthitājotanaṃ, “sīlavā”tiādīsu viyāti",
  "tika-s0203t0:843_13": "āha – “cakkhumāti sampannacakkhu visuddhanetto”ti.",
  "tika-s0203t0:844": "456. Īsakaṃ poṇeti majjhe uccaṃ hutvā īsakaṃ poṇe, na antantena vaṅke. Tenāha – “rathīsā viya uṭṭhahitvā ṭhite”ti.",
  "tika-s0203t0:845_0": "461. Paṭikūleti amanuññe ārammaṇe. Appaṭikūlasaññīti na paṭikūlasaññī. Taṃ pana appaṭikūlasaññitaṃ",
  "tika-s0203t0:845_1": "dassetuṃ, “mettāpharaṇena vā”tiādi vuttaṃ. Tattha paṭikūle aniṭṭhe vatthusmiṃ sattasaññite",
  "tika-s0203t0:845_2": "mettāpharaṇena vā dhātuso upasaṃhārena vā saṅkhārasaññite pana dhātuso upasaṃhārena",
  "tika-s0203t0:845_3": "vāti yojetabbaṃ. Appaṭikūlasaññī viharatīti hitesitāya dhammasabhāvacintanāya ca",
  "tika-s0203t0:845_4": "nappaṭikūlasaññī hutvā iriyāpathavihārena viharati. Appaṭikūle iṭṭhe vatthusmiṃ sattasaññite",
  "tika-s0203t0:845_5": "kesādiasucikoṭṭhāsamattamevāti asubhapharaṇena vāti asubhato manasikāravasena. Idaṃ",
  "tika-s0203t0:845_6": "rūpārūpamattaṃ aniccaṃ saṅkhatanti aniccato upasaṃhārena vā. Tato eva, “dukkhaṃ vipariṇāmadhamma”nti",
  "tika-s0203t0:845_7": "manasi karonto paṭikūlasaññī viharati. Sesapadesūti, “paṭikūle ca appaṭikūle cā”tiādinā",
  "tika-s0203t0:845_8": "āgatesu sesesu dvīsu padesu. Tattha hi iṭṭhāniṭṭhavatthūni ekajjhaṃ gahetvā vuttaṃ",
  "tika-s0203t0:845_9": "yathā sattānaṃ paṭhamaṃ paṭikūlato upaṭṭhitameva pacchā gahaṇākāravasena avatthantarena",
  "tika-s0203t0:845_10": "vā appaṭikūlato upaṭṭhāti. Yañca appaṭikūlato upaṭṭhitameva pacchā paṭikūlato upaṭṭhāti,",
  "tika-s0203t0:845_11": "tadubhayepi khīṇāsavo sace ākaṅkhati, vuttanayena appaṭikūlasaññī vihareyya paṭikūlasaññī vāti.",
  "tika-s0203t0:846_0": "Tadubhayaṃ abhinivajjetvāti sabhāvato bhāvanānubhāvato ca upaṭṭhitaṃ ārammaṇaṃ paṭikūlasabhāvaṃ",
  "tika-s0203t0:846_1": "appaṭikūlasabhāvaṃ vāti taṃ ubhayaṃ pahāya aggahetvā. Sabbasmiṃ vatthusmiṃ pana,",
  "tika-s0203t0:846_2": "“majjhatto hutvā viharitukāmo kiṃ karotī”ti, vatvā tattha paṭipajjanavidhiṃ dassento,",
  "tika-s0203t0:846_3": "“iṭṭhāniṭṭhesu…pe… domanassito hotī”ti āha. Idāni yathāvuttamatthaṃ paṭisambhidāmaggapāḷiyā",
  "tika-s0203t0:846_4": "vibhāvetuṃ, “vuttaṃ heta”ntiādimāha. Tassattho heṭṭhā vuttanayo eva. Satoti sativepullappattiyā",
  "tika-s0203t0:846_5": "satimā. Sampajānoti paññāvepullappattiyā sampajānakārī. Cakkhunā rūpaṃ disvāti kāraṇavasena",
  "tika-s0203t0:846_6": "cakkhūti laddhavohārena rūpadassanasamatthena cakkhuviññāṇena, cakkhunā vā karaṇabhūtena",
  "tika-s0203t0:846_7": "rūpaṃ passitvā. Neva sumano hoti gehassitasomanassapaṭikkhepena nekkhammapakkhikāya",
  "tika-s0203t0:846_8": "kiriyāsomanassavedanāya.",
  "tika-s0203t0:847_0": "Imesu cāti “aññathā ca panānanda, ariyassa vinaye anuttarā indriyabhāvanā hotī”tiādinā,",
  "tika-s0203t0:847_1": "– “kathañcānanda, sekho hoti paṭipado”tiādinā ; – “kathañcānanda, ariyo hoti bhāvitindriyo”tiādinā",
  "tika-s0203t0:847_2": "ca āgatesu tividhesu nayesu. Manāpaṃ amanāpaṃ manāpāmanāpanti ettha manāpaggahaṇena",
  "tika-s0203t0:847_3": "somanassayuttakusalākusalānaṃ, amanāpaggahaṇena domanassayuttaakusalānaṃ, manāpāmanāpaggahaṇena",
  "tika-s0203t0:847_4": "tabbidhurupekkhāyuttānaṃ saṅgahitattā paṭhamanaye “saṃkilesaṃ vaṭṭati, nikkilesaṃ",
  "tika-s0203t0:847_5": "vaṭṭatī”ti vuttaṃ. Paṭhamanaye hi puthujjanassa adhippetattā saṃkilesakilesavippayuttampi",
  "tika-s0203t0:847_6": "yujjati. Dutiyanaye pana “so…pe… aḍḍīyatī”tiādivacanato “paṭhamaṃ saṃkilesaṃ vaṭṭatī”ti",
  "tika-s0203t0:847_7": "vuttaṃ. Sekkhassa adhippetattā cassa appahīnakilesavasena, “saṃkilesampi vaṭṭatī”ti",
  "tika-s0203t0:847_8": "vuttaṃ. Tatiyanaye arahato adhippetattā, “tatiyaṃ nikkilesameva vaṭṭatī”ti vuttaṃ.",
  "tika-s0203t0:847_9": "Sekkhavāre pana “cakkhumā puriso”tiādikā upamā ekameva atthaṃ ñāpetuṃ āha. Tasmā",
  "tika-s0203t0:847_10": "cakkhudvārassa uppanne rāgādike vikkhambhetvā vipassanupekkhāya patiṭṭhānaṃ ariyā",
  "tika-s0203t0:847_11": "indriyabhāvanāti. Paṭhamanayo vipassakavasena āgato, dutiyo sekkhassa vasena, paṭhamadutiyo",
  "tika-s0203t0:847_12": "ca sekkhaputhujjanānaṃ mūlakammaṭṭhānavasena, tatiyo khīṇāsavassa ariyavihāravasena",
  "tika-s0203t0:847_13": "āgato. Paṭhamanaye ca puthujjanassa vasena, dutiyanaye sekkhassa vasena kusalaṃ vuttaṃ,",
  "tika-s0203t0:847_14": "tatiyanaye asekkhassa vasena kiriyābyākataṃ vuttanti ayaṃ viseso veditabbo.",
  "tika-s0203t0:848": "Papañcasūdaniyā majjhimanikāyaṭṭhakathāya",
  "tika-s0203t0:849": "Indriyabhāvanāsuttavaṇṇanāya līnatthappakāsanā samattā.",
  "tika-s0203t0:850": "Niṭṭhitā ca saḷāyatanavaggavaṇṇanā.",
  "tika-s0203t0:851": "Uparipaṇṇāsaṭīkā samattā."
}